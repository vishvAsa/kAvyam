+++
title = "मलयमारूतः"
domain = "साहित्यम्"
sub-domain = "पद्यम्"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2983"
source_url = "https://www.ebharatisampat.in/read_chapter.php?bookid=NjI4NDQxMTk3NjUzNjgy"

+++
[[मलयमारूतः	Source: [EB](https://www.ebharatisampat.in/read_chapter.php?bookid=NjI4NDQxMTk3NjUzNjgy)]]

\[

**॥ श्रीः ॥**

**॥ मलयमारूतः ॥**

**॥ *प्रथमः स्पन्दः* ॥**

॥ श्री-उच्छिष्टगणपतिमन्त्रमातृकास्तवः ॥  
ओंकारशुक्तिकान्त-  
र्मुक्तामणिमाणवादिनिर्मुक्तम् ।  
ओड्याणापीठमधयग-  
मुच्छिष्टगणेशमाश्रयाम्यनिशम् ॥ 1 ॥  
हरिहरसरसिरूहासन-  
सर्गत्रयहेतुमद्वयस्फूर्तिम् ।  
हालामदाट्टहासं  
हस्तिंमुखं नौमि हंसमन्त्रार्थम् ॥ 2 ॥  
स्तिमितान्तः करणेभ्यः  
शमिताहंताविकारवृत्तिभ्यः ।  
अमितैश्वर्यदमनिशं  
निमिषध्यानान्नमामि गणनाथम् ॥ 3 ॥  
मुग्धेन्दुमुद्रितालिक-  
मुन्नतकोटीरमूर्जितौदार्याम् ।  
निजनमनोविनोदन-  
साधनमाराधयामि गणनाथम् ॥ 4 ॥  
खाटीकदम्बकल्पित-  
पाटीरमुखोपचारसंतुष्टम् ।  
घोटीसमानधाटीं  
कवितां तन्वानमन्वहं नौमि ॥ 5 ॥  
यक्षाधिराजपूजीत-  
पादुकमाकल्पिताखिलैश्वर्यम् ।  
उक्षारूढकुमारं  
शिक्षाकरमाश्रयामि शत्रूणाम् ॥ 6 ॥  
लम्बितविश्वविलासं  
लङ्घ्येतरशासनं पराकारम् ।  
ललनालंकृतवपुषं  
लम्बोदरमाश्रयामि लक्ष्यार्थम् ॥ 7 ॥  
बोधाङ्कुरालवालं  
बाधाकरमाग्रहस्य दुष्टानाम् ।  
मेधाविधानसाधन-  
माधाय नमामि वारणास्यमहम् ॥ 8 ॥  
दरहासभासमानं  
दर्वोकरनिकरकल्पिताकल्पम् ।  
दयमानमानतेषु  
द्विरदाननमानमामि गणनाथम् ॥ 9 ॥  
रागद्वेषविहीनै-  
राराधितमात्मभावसंसिद्वैः ।  
राजीवलोचनाघै-  
रनिशं प्रणमामि वारणास्यमहम् ॥ 10 ॥  
यजनादिकर्मफलदं  
यजुराघाम्नायसारभूतार्थम् ।  
यावकरसारूणभं  
योगीश्वरमाश्रयामि गणनाथम् ॥ 11 ॥  
उष्णांशुपावकेन्दु-  
प्रकरप्रौढप्रकाशपारम्यम् ।  
ऊरीकृतोर्ध्वमाया-  
विन्यासमहं नमामि गणनाथम् ॥ 12 ॥  
छित्त्वैव ग्रम्थिजालमुन्मील्य ।  
गत्वा स्वात्मसरोजं  
तत्त्वार्थमहं नमामि गणनाथम् ॥ 13 ॥  
ष्टापदमपूर्वमद्भुत-  
मुच्छ्रितमनिशम ददानमीशानम् ।  
जगतः स्वतन्त्रमाघं  
जनिमृतिरहितम नमामि गणनाथम् ॥ 14 ॥  
यमनियमासनमुरव्यै-  
र्योगावयवैरूपेतमात्मानम् ।  
अध्यस्तविश्वलूला-  
लास्यं कलभास्यमानतोऽस्म्यनिशम् ॥ 15 ॥  
मधुवैरिसारसासन-  
मारारिमुखामारालिसंसेव्यम् ।  
मातङ्गाननमनिशं  
मध्येमार्ताण्डमण्डलं मन्ये ॥ 16 ॥  
हार्दान्धकारहंसं2  
निहतारातिं निरङ्कुशस्फूर्तिम् ।  
नित्यानपायिनिर्मल-  
संविन्मात्रं नमामि गणनाथम् ॥ 17 ॥  
त्मान्ताकारपदेन3  
प्रतिपाघार्थं परात्परं पुरूषम् ।  
पश्याम्यहं पुराणं  
वारणवदनं वरेण्यमरूणभम् ॥ 18 ॥  
नेतारमात्मरूपं  
नामादिविकारमेदनिर्मुक्तम्  
नादान्तनादरूपं  
वेतण्डास्यं वरप्रदं नौमि ॥ 19 ॥  
आन्तरपथप्रविष्टैः  
शिष्टैरष्टाङ्गयोगसंसिद्धैः ।  
आराधिताङ्घ्रिपङ्कज-  
मनिशमानीशं गणेशमङमीक्षे ॥ 20 ॥  
क्रोमित्यक्षरलक्ष्यं  
कोकनदच्छायकोमलाकारम् ।  
क्रोडीकृताखिलार्थं  
कलये कलभास्यमानतः सततम् ॥ 21 ॥  
ह्रींकारगाह्वरोदर-  
हर्यक्षाध्यक्षमक्षरं त्र्यक्षम् ।  
भक्तकृतपातं  
भगवन्तमहं भजामि कलभास्यम् ॥ 22 ॥  
श्रींकारशर्करान्त-  
र्मघुरिमगारिमाणमाणवाविष्टैः ।  
अधमैरह्श्यमेकं  
परमाद्वैतं प्रणौमि गणनाथम् ॥ 23 ॥  
क्लींकारसारसोघ-  
न्मकरन्दास्वादपेशलभ्रमरम् ।  
कलभाननं कृपालुं  
क्लींकारारामकल्पकं कलये ॥ 24 ॥  
ग्लौंकारगोपुराग्र-  
स्फूरिजद्वोधप्रकाशमणिदीपम् ।  
ग्लौंकारकोशखड्गं  
गजवदनं भावयामि गुरूमूर्तिम् ॥ 25 ॥  
गनिभीरध्वनिमेनं  
गगनानिलवह्निवारिगोत्राङ्गम् ।  
गन्धर्वगीयमानं  
गजवदनं भावयामि गर्वघ्नम् ॥ 26 ॥  
घेमिति वर्णव्यक्तं  
घनतरविन्घौघवारणोघुक्तम् ।  
घण्टानादविलीना-  
सिलभुवनं भावयामी कलभास्यम् ॥ 27 ॥  
घेंकारघोषभीत-  
स्फुटितब्रझाण्डमण्डलोइण्डम् ।  
घोरेतरस्वरूपं  
गजवदनं भावयामि गूढार्थम् ॥ 28 ॥  
उन्मत्तमूर्जितश्रिय-  
मुत्तंसितसामिसोमसुकुमारम् ।  
उचितार्थदानतत्पर-  
मुपमारहितं नमामि गणनाथम् ॥ 29 ॥  
छिन्नाविघापाशै-  
श्चित्तलयोल्लासवालनासक्तैः ।  
गणपतिमहंपदार्थं  
चिन्मात्रत्वेन भावितं नौमि ॥ 30 ॥  
ष्टान्तैर्वादिभिरेतै-  
रज्ञातचरित्रमज्ञसंदोहैः ।  
ज्ञानाज्ञानविलक्षण-  
मनिशं कलभास्यमानतः सत्यम् ॥ 31 ॥  
यदपाङ्गसङ्गवैभव-  
संपादितसर्वसिद्धिसाम्राज्याः  
रूद्रादयोऽपि देवा-  
स्तमहं ध्यायामि वारणेन्द्रास्यम् ॥ 32 ॥  
स्वात्मानुभूतिरूपं  
समरसभावप्रभावसंसक्तम् ।  
स्वातन्त्र्यसिद्धियुक्तं  
स्वयमेवाहं भजामि कलभास्यम् ॥ 33 ॥  
हारायितोरगेन्द्रं  
हानोपादानहीनसिद्धान्तम् ।  
हत्यादिपातकनां  
हन्तारं भावयामि हरेम्भम् ॥ 34 ॥  
मन्त्राक्षरप्रणीत-  
स्तोत्राभिप्रायसारसर्वस्वम् ।  
यो वेत्ति स्वभावा-  
दुच्छिष्टोऽयं गणेश्वरो भवति ॥ 35 ॥  
॥ इत्युच्छिष्टगणपतिमन्त्रमातृकास्तवः  
संपूर्णः ॥  
॥ श्रीमहाराज्ञीस्तोत्रम् ॥  
॥ पण्डित-कृष्णकेन विरचितम् ॥  
यां द्वादशार्कपरिमण्डितमूर्तिमेकां  
सिंहासनास्थितिमतीमुरगावृतां1 च ।  
देवीमनक्ष2गतिमीश्चरतां प्रपन्नां  
तां नौमि भर्गवपुषीं परमार्थराज्ञीम्3 ॥ 1 ॥  
यत्पादपङ्कजतलेऽमरमूर्धमौलि-  
न्यस्तेन्द्रेनीलमणिसंततयः श्रयन्ति ।  
किञ्जल्कपानरतमुग्धमधुव्रतत्वं  
राज्ञी सदा भगवती जननीव नोऽव्यात् ॥ 2 ॥  
व्दारं यदियचरणाभ्बुजयुग्मनिर्य-  
द्रेणुस्मृतिर्वितमस्ति महोदयानाम् ।  
अम्बाधिकप्रणयपूरितचित्तवृत्ती  
राज्ञी शुभं वितनुयान्मम सेवकस्य ॥ 3 ॥  
दम्भं विहाय भवदङ्घ्रिनतिं तनोति  
यो राज्ञि देवि न विमुञ्जति मुक्तिकान्ता ।  
तं रूपहीनमपि काममिवीधिगम्य  
तां त्वां नतोऽस्म्यशरणो भवभारखिन्नः ॥ 4 ॥  
शान्तिं निनाय दशकन्धरमुग्ररूपं  
यत्पादसद्दशनखाग्रलुठत्करीटः  
रामो दशेन्द्रियनिवृत्तिविधानदक्षो  
राज्ञीं नतोऽस्म्यशरणो जगदम्बिकां ताम् ॥ 5 ॥  
अर्कप्रभा प्रबलमोहतमः प्रशान्तौ  
चन्द्रघुतिर्भवभयद्विपदन्तभङ्गे ।  
याग्नेः शिखा दुरितदारूणदारूदाहे  
राज्ञीमनन्यशरणः प्रणमाम्यहं ताम् ॥ 6 ॥  
कस्यापि राज्ञि बहुभाग्यनिधेः स्वरूपं  
भावत्कमस्ति हृदि संश्रितसंनिधानम् ।  
दुष्टद्विषद्धृदयपाटनकृत्यहेतुं  
तां त्वां नतोऽस्मि नतलोकसुखप्रदात्रीम् ॥ 7 ॥  
पत्युर्धुलोकपातिवैभमादघाति  
देवाधिपोऽपि न तु पत्यनुकारमेति ।  
यत्प्रोल्लसन्नयनयोगवियोगभावा-  
द्राज्ञीं महोपपदरम्यतरां नमामि ॥ 8 ॥  
रिक्तत्वमाप्य च घनेन यदियभक्ति-  
चिन्तामणिं विनिदधाति हृदब्जकोशो ।  
नानाविधाभिमतसिद्धिकरं मनुष्यो  
राज्ञीम नमामि भववारिघितारिणीं ताम् ॥ 9 ॥  
मर्त्याः शतीमहचरीकुचकुड्मलाग्र-  
स्प र्शोचितं करसरोजमवाप्रुवन्ति ।  
यत्पागयोः सकृदुपाहितपुष्पपूजा-  
स्तां शर्मदामनुदिनं र्पणमामि राज्ञीम् ॥ 10 ॥  
डिम्भोऽपि पूर्वसुकृतामृतसिक्तचित्तो-  
घानस्थयच्चरणभक्तिसुकल्पवीरूत् ।  
अभ्येत्यभीष्टफलसन्तति1भाजनत्वं  
राज्ञी तनोतु शुभतन्तुमहर्निशंसा ॥ 11 ॥  
तापः प्रयाति विलयं नरकाभिषङ्ग-  
जातो यदर्चनसुघारससारसेकात् ।  
जन्तोरबोधकृतदुष्कृतमग्ग्रमूर्ते  
राज्ञी रिपून्दलयतान्मम सन्ततं सा ॥ 12 ॥  
मूलच्छिदा करणकारणमङ्रिघ्रपद्म-  
युग्मस्मृतेर्भगवाति प्रभवोऽनुभावः  
संसारपादपततेस्तव राज्ञि यस्मा-  
द्भूयान्मदीयहृदयाहितसन्निधिः सा ॥ 13 ॥  
तीव्रः प्रताप इह दुःसहातां प्रयाति  
यन्मूर्तिचिन्तननतिप्रभावात् ।  
धन्यस्य कस्यचिदपि क्षितिपालमौले  
राज्ञीं दयारसनिधिं प्रणमाम्यहं ताम् ॥ 14 ॥  
मेधत्वमीहितपयोभरवृष्टिदाने  
यन्मूर्तिरेति चरणौ स्मरतां स्मृतैव ।  
आस्माकवैरिनिवहं नयताव्दिनाशं  
राज्ञी त्रिलोकजननी खलु निर्विलम्बम् ॥ 15 ॥  
रेणुर्यदङ्घ्रिकमलप्रभवः प्रयाति  
प्रेतेशभृत्यनयनान्ध्यनिमित्तभावम् ।  
चित्रं स्वभक्तनयने भदतेऽञ्जनत्वं  
राज्ञीं समस्तरिपुनिर्दलनाय वन्दे ॥ 16 ॥  
कामी यदीयनाञ्जलपूतदेहो  
मन्त्त्रं विनौषधमृते मणिमन्तरेण ।  
क्षिप्रं हि संवननमेणह्शां करोति  
राज्ञी ममान्तरनुरज्यतु वाञ्छितेन ॥ 17 ॥  
सिन्धोरवाप्य तटमर्चननाम1 यस्या  
गीर्वाणदुर्लभसुधारससारमय्याः ।  
योगी प्रयाति परुलङ्ध्य भवाब्धिपारं  
राज्ञी सदा शुभततिं प्रददातु मझम् ॥ 18 ॥  
हालाहलं स्म गिरिशो विदधीति हीन-  
शक्तिं स्वकणठगतमङ्रिघ्रनतामरेन्द्रः ।  
यद्दर्शनामृतभरप्रभवात्प्रसादा-  
द्राज्ञी वितारयतु संसृतिसागारान्माम् ॥ 19 ॥  
सर्पाधिपो भवति यद्गुणकीर्तनेषु  
शक्तो न वाग्दशतद्वयसंयुतोऽपि ।  
स्वात्मीयभक्तजनवाञ्छितदानदक्षा  
सा सर्वशत्रुदलनं विदधातु राज्ञी ॥ 20 ॥  
नश्यत्यनन्यशरणस्य नरस्य यस्या  
ध्यानप्रभापरिबृढोदयसंगमेन ।  
नीहारराशिरभितो वृजिनाभिधानः  
सा मङ्गलं त्रिजगातां विदधातु राज्ञी ॥ 21 ॥  
स्थित्या स्थितिं हि कमला यदनुग्रहस्य  
वाग्देवता च विदधाति गृहे मुखे च ।  
मर्त्यस्य तीव्रतरभक्तिसमन्वितस्य  
राज्ञी ददातु2 शुभसन्ततिमाशु मझम् ॥ 22 ॥  
तिर्यग्गणादहमवैमि विचारशून्यं  
तं मानवं यदभिवन्दनसौरव्यलेशम् ।  
स्वन्पेऽपि न स्पृशती जातु यदीयचितं  
राज्ञी स्वभक्तजनमङ्गलदास्तु नित्यम् ॥ 23 ॥  
मन्त्रं यदीयनभिवीञछितदं पठित्वा  
मर्त्यः प्रभावसहितः स्पृहणीयतायाः ।  
पात्रीभवत्यमरवारविलासिनीनां  
दुर्वारपापदलनं विदधातु राज्ञी ॥ 24 ॥  
तीक्ष्णघुतिः शतसहस्त्रतनुत्वमेत्य  
यत्तेजसां तुलयितुं कणमप्यशक्तः ।  
राज्ञी तथाविधसविस्मयदुर्निरीक्ष-  
तेजोन्विता जयति मङ्गलकारिणी सा ॥ 25 ॥  
मुक्तीभवत्यचलपूर्वसुकर्ममेघ-  
मुक्तोऽधिगम्य यदुपासनभक्तिशुक्तेः ।  
मध्यं कदाचिदणुरेष बहूद्भवान्तो  
कुर्याच्छुंभ निरूपमं स्वजनस्य राज्ञी ॥ 26 ॥  
रश्मिः सहस्त्रकिरणस्य करालपङ्क-  
संशोषणे, हिमकरस्य रूचिर्विकासे ।  
काव्योत्पलस्य, ननु यच्चरणाब्जसेवा  
राज्ञीं विपक्षदमनीं प्रणमाभ्यहं ताम् ॥ 27 ॥  
गायन्ति सर्वधरणीधरकन्दरासु  
नित्यं सुपर्वहरिणीनयनासमूहाः ।  
क्षेमाय यच्चरितमद्भुतमन्तहीनं  
राज्ञीं स्मरामि मनया दुरितापहत्यै ॥ 28 ॥  
वृक्षा यदर्चनविधीवुपयोगमीयुः  
पुष्पैः सुगन्धह्टतभृङ्गकदम्बकैर्यो ।  
नाकेऽघ कल्पतरवश्च त एव सन्ति  
राज्ञी वपुर्मम निषिञ्चतु भाग्यवष्टौः ॥ 29 ॥  
ता निष्पतन्ति नरि तत्र खलेकपोत-  
न्यायेन भाग्यभरभागिनि सिद्धयोऽष्टौ ।  
यः सर्वदा भजति राज्ञि तवाङ्घ्रयुग्यं  
सा त्वं ममार्द्रकरूणा भव सुप्रसन्ना ॥ 30 ॥  
चामिकरप्रकरमर्थिगणाय यस्याः  
प्रोद्दिश्य नाम मनुजः प्रददाति भक्तः ।  
यः स प्रयाति कनकाद्रिगृहाधिपत्यं1  
राज्ञी भवत्वखिललोकहिता सदैव ॥ 31 ॥  
देवालयादपि परं पदमामनन्ति  
कशमीरदेशममलेक्षणयुक्ताः ।  
2 मूर्त्यन्तरान्वितयदीयपदातविन्द-  
द्व न्द्वार्पणाद् भवतु 3सा विभवाय राज्ञी ॥ 32 ॥  
वीतान्यवस्तुनिवहस्पृहया कृता य-  
त्पादाब्जयोर्जनतया भजतां प्रणामाः  
नाशाय भाविजननप्रकरस्य राज्ञी  
कल्याणमन्तरहितं प्रददातु मझम् ॥ 33 ॥  
1मनयूत्कटभ्रुकुटिवक्तूमवेक्ष्य यस्याः  
कालोऽङ्घ्रिनम्रशिरसां सहते स्वरूपम् ।  
द्रष्टुं न दुःसहगिरीशाविलोचनाग्नि-  
शङ्कायुतो भवतु मे शुभदा च राज्ञी ॥ 34 ॥  
नर्नर्ति रम्यकररङ्गतले नटो य-  
त्पादाब्जनम्रशिरसः सुभटस्य खङ्गः ।  
संग्रामनिर्दलितशत्रुजयार्जितश्री  
राज्ञी करोतु मदधीनमशेष2शर्म ॥ 35 ॥  
क्षत्रव्रजोऽतिबलदक्षिणबाहुकोश-  
कृष्टासिमन्दरविलोडितसंगराब्धिः ।  
लक्ष्मीं परां भजति यच्चरणप्रसादा-  
ल्लक्ष्मीं जनाय भजते प्रददातु राज्ञी ॥ 36 ॥  
गङ्गादितीर्थजलपुतशरीरयष्ट-  
र्यः पूर्वजन्मनि यमान्नियमान् सिषेवे ।  
भावत्कभक्तिविषयं भजते स एव  
दूरीकृताखिलभयां प्रणमामि राज्ञीम् ॥ 37 ॥  
तिग्मांशुमग्निमनिलं क्षितिमम्बु चन्द्र-  
मात्मानमभ्रमपि यत्तनुमामनन्ति ।  
राज्ञीं समस्तदुरितापह्टतिप्रगल्भां  
भर्गाब्धुनिर्जरनदीं सततं स्मरामि ॥ 38 ॥  
मीनध्वजो ननु बभूव यदीयद्टष्ट-  
पीयूषवृष्टमधिगम्य च लब्धजीवः ।  
भृतेशफालनयनानलदग्धदेहो  
राज्ञीं प्रसादसुमुखीं प्रणमाम्यहं ताम् ॥ 39 ॥  
श्चभ्रं परापतति दुष्कतसारणी य-  
द्धथनाचलेन्द्रपरिरूद्धपुरः प्रयाणा ।  
रीज्ञीं भज् रविजकिङ्करभीतिभङ्ग-  
दानोतां हृदयसन्निहितानुकमपाम् ॥ 40 ॥  
रज्जुर्विमार्गगतभक्तकरावलमबे  
यत्पादपङ्कजनतिर्जगती प्रसिद्धा ।  
राज्ञीमपारतरदुष्कृतकक्षयमार-  
दाहे दवानलशिखां प्रणमामि नित्यम् ॥ 41 ॥  
तां हेलयैव गतिमेति यदङ्घ्रिनम्रः  
पत्युः पतेनमखलिहामपि नेत्रमार्गम् ।  
स्वन्पे।टपि यः रठिनपापतमोविनाश-  
नित्योदितार्यमरूचिं प्रणमामि राज्ञीम् ॥ 42 ॥  
प्राणो न कर्कशकृतान्तधृतावलेप-  
पाशोरगेन्द्रकबलत्वमुपैति जनतोः  
यभ्दक्तिताक्र्क्ष्यतनुसंश्रितमानसस्य  
राज्ञी मुदम वितनुयात्स्वजनस्य तूर्णम् ॥ 43 ॥  
पङ्गुर्गुहाङ्गणगतौ पवनोऽन्तराय-  
नामा1 यदङ्घ्रियुगनम्रतमोर्नरस्य ।  
कीनाशलोकदलनोघमदक्षशक्तिं  
राज्ञीमनन्तकरूणाब्धिमुपास्महे ताम् ॥ 44 ॥  
नानाकृतिर्विलयमेति भवाभिघानो  
यक्षो यदङ्घ्रिनतिभास्करभानुयोगात् ।  
मर्त्यस्य शुद्धमनसः, सततं स्मरामि  
तस्या अहं पदसरोजरजांसि राज्ञ्याः ॥ 45 ॥  
ताराधिपघुतिरनारतशोककोक-  
संयोगनाशनविर्धि करोम्यहं त-  
द्राज्ञीपदाम्बुजयुगोत्थितरेणुपुञ्जम् ॥ 46 ॥

\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*\*

.

**॥ श्रीः ॥**

**॥ अमिनवकर्णामृतम् ॥**

**॥ सुरपुरम् अण्णयार्यविरचितम् ॥**

***प्रथमः स्पन्दः***

सोभाग्यं त्रिदशव्रजस्य विभवस्थेमा रतीशश्रिया-  
मैश्चर्यं शिशिरांशुवंशजनुषामालम्बनं योगिनाम् ।  
नन्दानन्दनिदानमस्तु पुरतस्तद्वस्तु मस्तुप्रियं1  
किंञ्चिद्गोपकिशोरताकवचितक्रीडानिरूढाशयम् ॥ 1 ॥  
क्क भुवनसङ्घिलङ्घिमहिमा वसुदेवसुतः  
क्क पुनरहं मितंपचकथाजांधिकधीः ।  
अपि तु सरस्वती मम नुनुषति धूतभया  
तमपि तदीयदिव्यकरूणापरिणाहबलात् ॥ 2 ॥  
अव्याजं स्तुमहे न तत्र विशयः स्तव्यः त्वमेवासि यत्  
किं त्वन्या मम तन्तनीति हृदये चिन्ता कथंतां (कथां कां)2 मुहुः ।  
व्यक्तं ब्रूहि रमां विना व्रजवधूसक्तोऽसि तद्वर्ण्यतां  
मुक्त्वा त्रीणि जगन्ति नित्यमपुषो वत्सानुतैतद्विभो3 ॥ 3 ॥  
प्रस्तोष्यामि न चेद्गुणांस्तव हरे भिन्धां मदंहः कथं  
क्षुद्रक्षत्रनिबर्हणं यदि पुमर्बूयां मनोज्ञं न तत् ।  
तद्वक्ष्ये शिशुचेष्टितानि न रूषा क्षुभ्येत चेते मनो  
गव्यस्तेयमुखैः तदात्वविगमाद्गूढैर्मदुदधाटितैः ॥ 4 ॥  
आच्छाद्याकृतिमादिमां पितृमुदे भूत्वा शिशुः प्राकृतो  
मातुर्द्रागयथायथं कुचतटीं चुम्बन्मृषोघत्तृषः ।  
मुग्धैरर्भकनाटिकासु रुदितैर्नान्दिमिव प्रस्तुव-  
न्नास्तां मे हृदि कोऽप्यकृत्रिमवचःसौभाग्यगर्वङ्कुरः ॥ 5 ॥  
निद्रामुद्रितनेत्रमञ्जनलवश्रीमत्कपोलालिकं  
निर्व्याजस्मितरुद्धमुग्धरुदितप्रारम्भबिम्बाधरम् ।  
फालोपान्तमिलत्करद्वयमुधोन्मीलत्प्रणामाञ्जलिं  
बालं भूषितडोलमीशमवसादालम्बते मे मनः ॥ 6 ॥  
इहायाहीत्यञ्जत्करकमलताले पितृजने  
विधून्वन्पादाब्जे मणिकटकनिक्काणसुभगम् ।  
समुत्तिष्ठन्मूर्ध्ना भुजयुगलमुत्क्षिप्य च इसन्  
हर्रिमध्येडोलं कृतविहृतिरास्तां मम हृदि ॥ 7 ॥  
यशोदाया ग्रैवेयकमभिमृसन् कुड्मलितदृक्  
पिबंस्तन्यं तृप्तः कुचकलशमापीड्य दशनैः ।  
स्मिताङ्कूरक्षीरद्रववलनमुग्धाधरदलो  
मुखं तस्याः पश्यन् वलतु हृदि मे वल्लवशिशुः ॥ 8 ॥  
वलद्रग्रीवं साचीकृतविकचनिष्पन्दनयनं  
निजच्छायां पश्यन् मणिखचितडोलान्तरगताम् ।  
स्मितव्यक्ताङ्कूरद्दशनमुकुले वक्त्रकमले  
निधायार्ङ्घ्रा चुम्बन् हरिरवतु गोपार्भकवपुः ॥ 9 ॥  
अनुगतबलभद्रभद्रलीला-  
व्यतिकरकर्बुरितस्वविभ्रमाणि ।  
विदधतु कुशलं विचेष्टितानि  
प्रतिपदमद्भुतगर्भितानि शौरेः ॥ 10 ॥  
अमृतं यदवाप पूतना सा  
प्रतिपाद्यापि हलाहलं हरे ते ।  
किमसौ तव मुग्धताविलासः  
परिणामः करूणागुणस्य किंस्वित् ॥ 11 ॥  
शकटासुरताडनं हरे ते  
चरणाब्जस्य शिरीषकोलस्य ।  
किमु वल्लवसुन्दरीकठोर-  
स्तनशैलार्पणसाहसस्य योग्या ॥ 12 ॥  
अविद्याछ(द्)मानं सकृदपि नतानां जनिमतां  
महावर्तं भित्वा दिशसि परमानन्दमपि यः ।  
स एव त्वं नित्यं निजपदजुषां पुष्यसि मुदं  
तृणावर्तच्छेदादूव्रज5 इति हरे का स्तुतिरतः ॥ 13 ॥  
चरन्तं जानुभ्यां चिकितचकितापाङ्गवलनं  
मिलत्काञ्जीघण्टाकलकलतुलाकोटिरणितम् ।  
वृतं डिम्भैर्हुम्भारवमुखरितास्यैर्हृदि भजे  
गुणावालं बालं कमपि कुहनागोपवपुषम् ॥ 14 ॥  
दरविवलितग्रीवं साचीकृताक्षमुदञ्जित-  
स्मितमनुकलं स्थत्वा स्थित्वा विलोक्य पितुर्मुखम् ।  
अथ सरभसं धावन्पांसुच्छटाछुरीतालकः  
स्फुरतु पुरतः शौरिर्जानुप्रचारकुतूहली ॥ 15 ॥  
अंसोत्तंसितवक्त्रमुन्नतनतग्रीवास्खलत्कौस्तुभं  
नृत्यत्कुण्डलमन्यशङ्किजघन(?)6 प्रेङ्खत्कटाक्षाञ्जलम् ।  
स्वान्तं चुम्वति मे समस्तकघटीविन्यस्तहस्ताम्बुजं  
कान्तं स्त्रस्तललंतिकारूचिमिलल्लम्बालकं बालकम् ॥ 16 ॥  
अभजमनयोर्द्वित्रैरेव क्रमैः पदमीदृशं  
किमिह भविता भाग्यं भूयस्तरैरिति हृष्यतः ।  
स्फुटमधुकरे टृग्भिः शक्रस्य मे दिशतां मुदं  
चरणकमले धात्रीमालम्ब्य संचरतो हरेः ॥ 17 ॥  
उन्मीलन्नवनीतदानवचनैरुद्यघन्मुघाताण्डवै-  
रन्तर्गूढदरस्मितैरनुकलं वष्टब्धमन्थानकैः ।  
अक्षीणाञ्जनकल्पनैः प्ररुदितैरम्बां मुहुर्हर्षय-  
न्नव्याजैर्दधिमन्थनोत्सुकधियं भव्याय भूयाद्विभुः ॥ 18 ॥  
चकितचकितापाङ्गं चारुस्मितं चलकुण्डलं  
जठरनिहितभ्रश्यद्धान्यस्फुरत्करसंपुटम् ।  
शबरतरुणीं मुगधादालापैः फलान्यभियाचतो  
वलभिदुपलश्यामं शौरेर्वपुर्हृदि भावये ॥ 19 ॥  
सन्ध्येव प्रथमा सरोजमुकुले सामिस्फुटे षट्पदान्  
यावद्रागवती न्यधत्त शबरी जम्बूफलान्यञ्जलो ।  
तामुन्मीलदनन्तरत्रविभवां तावद्वितन्वन् निजैः  
कृत्यैर्व्यञ्जितपारमेष्ठ्यविभवः क्रीडाशिशुः पातु नः ॥ 20 ॥  
उपायमीकृत्य पुरा किराती फलानि रामेण कृता विमुक्ता ।  
त्वया तु भुक्ता इत धान्यराशिर्वदान्यमौले रचिता समुक्ता ॥ 21 ॥  
कृत्वोलूखलमूर्धनि त्रिचतुरान्पर्वक्रमेणार्भकान्  
स्थित्वा तेषु विधाय दुग्धकलशे च्छिद्रं च शिक्यस्थिते ।  
किञ्जित्कुञ्जितजानु भुग्रवलितग्रिवं दरोत्तानिते  
वक्त्रे न्यस्य शयं पयांसि पिबते तस्मै नमः ॥ 22 ॥  
निःश्रेणीनिवहेष्वभीशुषु तथा स्तम्भेषु कुमभेषु च  
स्थित्वा शिक्यगतान् प्रगृझ कलशान् बालैः कृतक्ष्वेलितैः ।  
अश्नद्धिर्दधिखण्डमण्डनवनीतादीन् पिबद्धिः पय-  
श्चौर्यं संभृतशौर्य?सपै? जगतां मोदाय राघापतेः ॥ 23 ॥  
दधिखण्डमण्डनवनीतकैतवा-  
दमृतं हरे त्वैदन्यधीश्वरैः (?) ।  
पृथुकैरभावि विबुधैः सुरारिता  
रुदतीषु गोपजरतीष्वलक्ष्यत ॥ 24 ॥  
उपलब्धदुग्धदधिशीत्करोत्करं  
स्मितदिग्धमुग्धमधुराघराघरम्‌ ।  
जरतीविडम्बनधुरम्घरैर्वृतं  
पृथुकैः स्मरामि नवनीतहारिणम् ॥ 25 ॥  
हरिणप्लुतव्कणितभूषणोत्करं  
परिवृत्तट्टक्ततितरङ्गतव्रजम् ।  
जरला(ठा)हला(ठा)द्ग्रहभतेन धावतः  
कलये हरेः किंमपि तत्पलायितम् ॥ 26 ॥  
समुद्घुष्टं रात्रौ रतमिदमिदंपूर्वमिति ते  
वधूभिर्नाता त्वं तदनु सह केनापि भवनम् ।  
तदेतत्किं बाले रतमिति नवोढाः प्रतिगृहं  
निरून्धानः पायान्निगमविनुतो वल्लवविटः ॥ 27 ॥  
आभीरार्भकयोः कयोश्चन मिथो लीलाजुषोः कन्दुका-  
वन्तर्द्धाप्य हसन् विवादसमये राधां विलोक्यागताम् ।  
तावेताविति तत्पयोधरतटादाकृष्य चेलाञ्जलं  
तामाश्लेषणचुम्बनैरपरूषं कुर्वन् हरिः पातु नः ॥ 28 ॥  
मुखररशनं त्वाद्वक्षोरूहं(नृत्यद्वक्षोरूहं)कलङ्ककण-  
क्कणनसुभगं टृष्ट्वा निर्मथ्नतीं दधि राधिकाम् ।  
स जयति कुचौ गृह्णन् पश्चादुपेक्ष्य विटाग्रणीः  
सपदि विवशा चुम्बत्येनं विवृत्तमुखीव सा ॥ 29 ॥  
आविर्भूतवतैव येन भवता सघस्तिरोधापितं  
तन्नाभीसरसीरूहं स च मणिस्या किं च पञ्चायुधी ।  
स त्वं पञ्चषहायनो व्रजवधूचेतांसि गव्यानि वा  
मुष्णासीति विचित्रमत्र न मया किंचिद्विभो गण्यते ॥ 30 ॥  
अत्ता त्वं सचराचरस्य जगतस्तृप्तेऽसि गव्यैर्मितै-  
र्नित्यं श्रीकमनः कदाप्यधिगतैर्हृष्टोऽसि मुग्धारतैः ।  
एवं नाम विरक्तिरेव महती दव त्वया प्रस्तुता  
जारश्चोर इति प्रथा तु मुनिभिः पारिप्लवैः कल्पिता … 31 ॥  
देवक्या समवातरो निजपदादेवावलग्गे स्वयं  
सा तु त्वां शुमलग्ग एव सुषुवे देवी तथाप्यात्मजम् ।  
तेन स्तेनविटाग्रणीरिती भवान् रव्यतश्चरित्रं तु ते  
धन्यं पुण्यमिति स्फुटं बुधजनैः वीथीषु जोधुष्यते ॥ 32 ॥  
कथमर्जुनभञ्जनं हरे त्वां  
कथयन्त्यर्जुनमित्रमित्यभुज्ञाः ।  
अकि मर्णसुखप्रदां कथं त्वां-  
मधिकृत्य प्रक्षि (थि? हि?) तां निशम्य वाचम्10 ॥ 33 ॥  
यमलार्जुबन्धक्तये  
कृतबन्धस्त्वमुलूखले विभो ।  
स्वयमप्यनुभूय नः कृता-  
न्यवितासीति विनिश्चितं मया ॥ 34 ॥  
क्कचन कृतनियुद्धं क्कापि गर्जानुबद्धं  
क्कचिदुपचितनृत्तं कुत्रचिद्गीतयुक्तम् ।  
कलयतु कुशलं मे क्रान्तवृन्दावनान्तं  
प्रथितपृथुकलौल्यं पाशुपाल्यं मुरारेः ॥ 35 ॥  
क्कचन क्षपयन्नघं हरे  
भवसि त्वं यदि वैभवं न ते ।  
सततक्षपिताघसंहते-  
स्तवनाम्नो महिमा कियान्वद ॥ 36 ॥  
सितांशुनिभमोदनं करतले दधह्दाधिकं  
तरङ्गपवनोच्चलच्चिकुरबर्हञ्जलम् ।  
कलिन्दतनयातटे कृतसजग्धि गोपार्भकैः  
स्मतप्रचुरसंकथं किमपि भावये दैवतम् ॥ 37 ॥  
क्कचन भवता साकं सत्राशनैरिहविरश्नता  
सदधि मधुरं भक्तं युक्तोपदंशपरिष्क्रयंम् ।  
(तव) सहचरैर्लब्धंगोतपैर्हरे दुपक्रमं  
किमपि महितं सोभाग्यं तहूजस्य विवर्घताम् ॥ 38 ॥  
चतुराननतां वहन् विधिः  
किमियेष प्रकृतिं चतुष्पदाम् ।  
11परथा विदधीत वञ्चनां  
त्वयि देव प्रयते12 न वा (नवां ?) कथम् ॥ 39 ॥  
मै (मयि) वत्स चतुर्मुखेत्यसौ यदते (दयते) प्रागिव नैतदुत्सुकः13 ।  
इति वत्सगणं गवा विधिर्विदधे देव तिरोहितं तव ॥ 40 ॥  
मुधाकर्तुं यत्नं सरसिजभुवो गोपसुट्टशां  
प्रियाकर्तुं च त्वं तनय इव यासां समभवः ।  
विलासैः पञ्जास्त्रप्रधनविवशास्ता विरचयन्‌  
गति(:) स्तव्य(:)सेव्यः कथमसि मुरारे त्रिजगताम् ॥ 41 ॥  
किंचित्किंचिदुपात्तनर्त्तनकलाकिंमीरितभ्रूनतं(लतं)  
पञ्जास्त्रोदयशिल्पनकृतप्रागल्भ्यनेत्राञ्जलम् ।  
किंकुर्वाणवधूकटाक्षवलनैः क्रीडां दधद्विभ्रमै-  
रङ्कूरन्नवयोवनं सुररिपोरङ्गं मुहुर्भावये ॥ 42 ॥  
प्रगल्भमन्दस्मितकन्दलश्रीः  
प्ररिप्सितभ्रूलतिकाविलासः ।  
पायादपायात्परमस्य पुंसो  
वलां(वलन्)कटाक्षे व्रजसुन्दरीषु ॥ 43 ॥  
मदनगर्वमलिम्लूचविभ्रमो  
वदनखर्वितपर्वसुधाकरः ।  
व्रजवधूरतिशिक्षणदक्षिणो  
भवान्नाथो गोपार्भक इति विटश्चोर इति वा  
न दूये किंत्वेषा श्रुतिमकुटभूषीयितपदा ।  
सुधासुन्धोः कन्या शुभविभवधन्या तव कृते  
व्रजस्त्रीसापत्न्यं वहतु जननी नः कथमिति ॥ 45 ॥  
कथमिव हरे दैत्यश्चाघातनिरर्गल-  
प्रसुमरभुजस्थेमा कोमार एव भवम्भवान् ।  
कुसुमविशिखत्रस्ते यद्वा ननु प्रथितं वचः  
पटुरपि जनः पुत्रादिच्छेत्पराजयमित्यदः ॥ 46 ॥  
सापत्रपाणि सदरस्मितकोरकाणि  
सामर्षका(क ?)न्दल16निशातविलोकितानि ।  
मुग्धानि पान्तु भवता मुषितांशुकाना-  
मब्जाक्षगोपसुह्शामनुनाथितानि ॥ 47 ॥  
किंचिच्कुंचितबाहुयुगममवशप्रश्लिष्यदूरूद्वयं  
किंचोघत्किलिकिञ्जितं परिणमन्मन्दाक्षलोलेक्षणम् ।  
आप्तुं स्वं पटवर्गमञ्जलिकृतामाभीरवामभ्रुवा-  
मङ्गे क्काप्यनुरागिणी विजयतामालोकलीला हरेः ॥ 48 ॥  
वहति महति मूर्त्तिः काचिह्दिगम्बरतां मम  
प्रथितमहिमा पौत्रो जातो गजाजिनभाजनम् ।  
इति न भवतश्चिन्चा किंतावदभ्युदिता हरे-  
र्व्रजमृगट्टशां मुष्णंश्चेलान्यदाछ पुनरेव यत् ॥ 49 ॥  
मुखोद्वान्तक्ष्वेलानलबहुलधूम्यायवनिके  
फणारङ्गे रत्रप्रकरकरदीपे फणिपतेः ।  
त्वययरब्धं मध्येयसुनमरविन्दाक्ष नटनं  
तदव्यादव्याजस्फटरटितकल्लोलपटहम् ॥ 50 ॥  
विधातुकामेन कलक्रीडनकेलिलालिताम् ।  
भुजङ्गवृत्तेन विवासितस्त्वया  
परो भुजंग(:) प्रविजानता नयम् ॥ 51 ॥  
त्वया युध्यन् गोवर्धनविधृतिदक्षेण विजित-  
स्तृणं खादन् शक्रो दनुजमथन त्रात इति किम् ।  
तथा बद्धस्पर्द्धस्तव वपुषि तत्कान्तिविजिता-  
स्तृणं गृह्णन्त्यघाप्यधिगतभयास्तस्य मणयः ॥ 52 ॥  
वपुषा तव नीलरोचिषा  
विजिताः शक्रमपि श्रिता रूषा ।  
पुनरीश जितास्त्वया धना  
बलवद्वैरिणि कुत्र जैत्रता ॥ 53 ॥  
हरौ धूर्ते धृत्वा धरणिधरमप्युन्नतकुचे  
तवेदं शिक्षायाः फलमिति वदत्यात्तहसिते ।  
गुरून्पार्श्रे ट्टष्टा नमितवदना तं सितशिखैः  
कटाक्षैर्मिन्दाना क्षिपतु मम राधा भवभयम् ॥ 54 ॥  
अधरबिसुधारसमाधुरी-  
महितवेणुनिनादविनोदिनम् ।  
निगमगन्धिनजाङिघ्रसरोरूहं  
कमपि गोपशिशुं कलये हृदि ॥ 55 ॥  
अधरपल्लवफुल्लतरस्मुत-  
स्तबकजातमरन्दधुरां दधौ ।  
जगदि(ति) यन्मुरलीकलकूजितं  
जयति कोऽपि स गोपकुमारकः ॥ 56 ॥  
प्रसूनेषु क्रडा कथमनुदयत्पल्लवकथे  
मदारामे कामं चल तरणिजायासितटवनम् ।  
इति भ्रूसंज्ञाभिर्मदनकदनाय त्वरयते  
ब्रुवाणा संकेतं स्पुरतु हृदि राधा मधुभिदे ॥ 57 ॥  
चेण्यां भोगाभिलाषी धृतविपुलतमःस्थेमभावः कचौघे-  
ष्वक्ष्णोर्लक्ष्यानिमेषस्थितिरधरदले पल्लवोल्लासलोलः ।  
उद्धूताहार्यलीलः पृथुनि कुचयुगे स्तमभवानूरूकाण्डे  
राधासंसक्तट्टष्टेः कलयतु कुशलं कैटभारेः कटाक्षः ॥ 58 ॥  
रहस्यारव्यीव स्पृशसि कबरीं चुम्बसि मुखं  
कुचौ हारान्पश्यन्निव लिखसि गाढं नखमुखैः ।  
इति क्रुद्धेवोक्त्वा सपदि करजाग्रेण तुदती  
कपोलं कंसारेः प्रतिफलतु राधा मम हृदि ॥ 59 ॥  
उचितं दधतोर्गिरीशतां  
ननु राधे शशिखण्डमण्डनम् ।  
इति तां कुचयोर्लिखन्नखै-  
रवताद्वल्लवपल्लवः स वः ॥ 60 ॥  
धृतिर्या मन्थाद्रेर्यकपि च सुधाया वितरणं  
श्रुतीनां च त्राणं तदिह मम राधे फलति ते ।  
कुचाश्लेषो बिम्बाधरमधुरसात्पिर्गलरव-  
प्रपंचश्चेत्येवं हरिरवतु चाटूक्तिनिपुणः ॥ 61 ॥  
जलक्रीडास्वेवं न कथमिति विस्त्रस्य वद(स)नं  
समारब्धे पुंस्त्वे करकलितवक्षोजयुगलः ।  
मुहुर्हर्षेत्कर्षत्कथितनिजगोवर्द्धनधृति-  
र्हरिः पायाद्राधामदनकदनायत्तहृदयः ॥ 62 ॥  
महति भवति वंशे जाता मनोहरमध्यमा22  
(सु)ललितगुणग्रामा23 रागोज्ज्वला परिचुम्ब्यते ।  
इति निगदतः कांचित्स्वप्ने पुनातु मुरद्विषः  
सपदि मुरलित्युक्तं राधाभयाकुलचेतसः ॥ 63 ॥  
वन्दे हरिमणिनीलं  
वंशीस्वनलोलवल्लवीजालम् ।  
वञ्चितभवभयचरणं  
किंचन राधापयोधराभरणम् ॥ 64 ॥  
वपुरञ्जनरूचिभ़ञ्जन-  
मतिख़़ञ्जन मुन्नतभ्रु विपुलाक्षम् ।  
तव तल्लवविटतल्लज-  
मरूदुल्ललदलकबर्हमस्तु हृदि ॥ 65 ॥  
करधृतलीलायष्टिः  
काञ्जीतटघटितवेणुराघत्ताम् ।  
गुञ्जाबर्हविभूषः  
कुतुकं मयि गोपकामिनीकमनः ॥ 66 ॥  
नासादरहप्ता(हासा ?)क्षिविकासाभिनुताना-  
मासान्द्रह्ग्ग(ह्ग ?)सारसुधासारहसानाम् ।  
आसादितरासादिविलासानुभवानां  
कासामपि भासामिह दासा वयमेते ॥ 67 ॥  
मायाविभुर्निजसमाया गुणेषु सुषमाया विलासभवनं  
म्याशिशुस्तरूणिमायासितव्रजसमायातगोपवनितः ।  
कायासितच्छविनिकायाञ्जतात्तकनकायामि दिव्यवसनः  
पायादिमं जनमपायादभङ्गुरकृपाया निधिर्निरवधिः ॥ 68 ॥  
जयति पृथुकक्रिडाव्याजावधूतमहासुरः  
श्रियमधिगतः सत्या रूक्मिण्युदञ्जतविभ्रमाम् ।  
प्रणतजनतारक्षादक्षश्चिरंतनभारति-  
(विनुत ?)महिमस्थेमा सोमान्मया(न्वया)भरणं हरिः ॥ 69 ॥  
वसुदेवपुण्यपण्यं  
व्रजवनिताहृदयहारितारूण्यम् ।  
जयति निगमान्तगण्यं  
जगति महः किंचिदमितलावाण्यम् ॥ 70 ॥  
श्रीरङ्गोत्सङ्गसङ्गि श्रितजनदुरितक्षेपद7स्ववीक्षं  
भद्रा निद्रालुमुद्रां दघदपि जगतां रक्षणे जगरूकम् ।  
लक्ष्मीलाक्षाङ्घ्रिसाक्षात्कृतरसमसमं ज्योतिरध्यक्षयन्तः  
सन्तस्तद्ध्यानाधारापरिचटनादुल्लसन्तो जयन्ति ॥ 71 ॥  
इति बुक्कपट्टणकुलाम्बुधीन्दुना  
तनयेन तातगुरूवेङ्कटाम्बयोः ।  
पदवाक्यमानपदवीपटीयसः  
सहजेन वेङ्कटगुरोः कृतक्रतोः ॥ 72 ॥  
कृतिरण्णयार्यविदुषा विनिर्मिता  
स्तुतिरीशतुः श्रुतिसुधातरङ्गणी ।  
कृतिनां मुदेऽस्तु निरवघमाधुरी-  
सुषमाधुरीणपदबन्धबन्धुरा ॥ 73 ॥

॥ ईषणानिवृत्तिशिवबोधिनी ॥  
वदामि सरणिं सुखप्रणयिनीं सतां संमतां  
सदा सवितुरान्तरं स्मरहरं समस्तेश्वरम् ।  
निरञ्जनमनामयं निटिललोचनं निष्कलं  
निरन्तरसुखाप्तयेऽनिशमुपास्व नित्यं शिवम् ॥ 1 ॥  
वदामि हितमादराच्छृणु सरवे सरवेदान्सदा-  
श्रितान्विदधतेऽखिलान्विघटयन्ति ये चामृतम् ।  
त्यजाशु विषयान्न संश्रय वचित्रविद्वेषिणो  
निरञ्जनपरामृतेश्वरमुपास्व मृत्युञ्जयम् ॥ 2 ॥  
निवेशय शिवे मनोऽधिगमितस्वभावे मुहुः  
प्रवेशय न वा भवे सुविभवेऽप्यभावाश्रये ।  
सदाशिवसतीं मुदा भवनिदाघकाम्बिनीं  
सदा भज हृदा मतिं किल ददाति पूर्णं शिवम् ॥ 3 ॥  
अशेषवियाः कदाचिदुपयान्ति चेदात्मनो-  
पभोक्तुमसि किं क्षमो जड तथापि किं तृप्यसि ।  
प्रभूतहविषा विभावसुरिवेदमालोच्य सं-  
त्यजाशु किमु खिद्यसे तव निवेद्यते यद्धितम् ॥ 4 ॥  
दृढाङ्गशुभलक्षणानिह परीक्ष्य हि क्रीणते  
विनश्वरदशाजुषः सुपुरूषा न चाश्वान् घनैः ।  
वियोजननिसर्गकं विषयजालमालोकय-  
न्नपीह ममतां जिहाससि न तत्र चित्रं न्विदम् ॥ 5 ॥  
प्रकाममचला अपि प्रचलिता अमी पश्य तान्  
शिरीषमृदुलं चिरं किमु शरीरकं स्थास्यति ।  
मुधा कलुषमाचरन्ननु रतोऽसि तत्पोषणे  
विहाय तनुवासनां व्रज सुधांशुचूङ शिवम् ॥ 6 ॥  
कृता उपकृतीर्बहूस्तव परिग्रहा दुर्ग्रहा  
स्मरेयुरथवा तनुं क्कचिदुपक्रियां तन्वते ।  
क्षणद्युतिवदुज्जवलान् क्षणिकभङ्गसङ्गान्मुहु-  
र्निवेश्य हृदि तान् सुखीभव भवाब्धिसेतुं भज ॥ 7 ॥  
भवन्ति विभवे सति प्रकटितस्वरागान्वय-  
प्रथातनुपरिग्रहाः कलितविग्रहा बन्धवः ।  
निरीक्ष्य बत निस्वतां निधुम(व)ति स्वतां ते हि तान्  
विहाय विजितान्तकं स्मर सदा सुबन्धुं शिवम् ॥ 8 ॥  
प्रियां हरति संभवन् सुभगयोवनध्वंसना-  
दिनाथ च धनादिकं वितरणार्चनासाधनम् ।  
प्रसूजनकयोरसूनपि हरेद्व्यसुर्हन्त यः  
सुतो न सुखदस्ततो जह जहाहि तद्वासनाम् ॥ 9 ॥  
घनव्रजसमार्जने बहुघनेऽप्यपर्याप्तितो  
बत व्ययविनाशयोस्तदवनेऽपि दुःखं सदा ।  
धनं निधनसाध्वसं किमु हरत्यसंस्व्यं च त-  
ज्जहीहि घनवासनां निघनपत्युपास्तिं कुरू ॥ 10 ॥  
सुखं सुतनुसंगजं क्षणिकमङ्ग मत्वा ध्रुवं  
प्रतीक्ष्य तद्विहतितो विरज्यसि हृदा मुघा खिघसे  
मुहुः प्रयतसे ततस्त्यज सुखं लभस्वाच्युतम् ॥ 11 ॥  
वधूषु सुखमस्ति किं जगति पश्य कंडूप्रति-  
क्रियोपमरतासु शुक्लपरुहराभूषु ध्रुवम् ।  
अहो परिणतो मनोविरसतां च बीभत्सतां  
विचिन्तयसि चेत्तनोर्विशसि मुक्तिमार्गे शिवे ॥ 12 ॥  
मुहुस्त्वमुपभुक्तवान्मधुरकोमलाङ्गीं समु-  
त्सुकां सुरसिकां स्पृशन्विदघतीं निजस्पर्शनम् ।  
रतेरनुपदंसुखंलगति किन्नु तद्भुक्तव-  
त्तवालमिति भाति वा जहि दुरन्तकातेषणाम् ॥ 13 ॥  
मुदं वहसि सुप्रियाभिसरणप्रवृत्यादिना-  
प्यहो तदनुबन्धतस्तदनुषङ्गिताविभ्रमात् ।  
मनोरथगतिर्वृथा कलय मन्मथारेस्तया  
गतक्षयभवव्यथाः शिवपथाञ्जिताः संकथाः ॥ 14 ॥  
इयं वामासक्ता त्वयि यदि च लब्धा किमु दिशे-  
द्यथेष्टं संभोगं सुचिरमुपभुक्तापि कलयेत् ।  
न संतृप्तिं नित्याप्यहह नहि ते कामशमनी  
विमृश्येदं विद्वन्भज भज विरागं सुखकरम् ॥ 15 ॥  
विवेकविमुखः स्वमेहनजुहूस्थरेतोहविः  
प्रियासुतनुवेदिकाकलितयोनिकुण्डानले ।  
जुहोषि यदि ते भवेन्निरयनाकभोगोद्यतो(झतो)  
विहाय रतिवासनां विहरणं शिवाग्नौ कुरू ॥ 16 ॥  
अलभ्यसुभगाङ्गनावपुषि टृङ्निपीते परं  
टृशा स्वमनसा निमज्जसि च तत्र सर्वात्मना ।  
विपाकविरसे हृदा रमसि नित्यलब्धे प्रिये  
कुतो न रमसे तथा समरसे शिवे स्वात्मनि ॥ 17 ॥  
कदाचिदुपलभ्यते जगति दुर्लभं वस्तु य-  
च्चिरं मनसि लिप्सितं समुपभुज्य तद्विस्मर ।  
निवेशयसि चेत्सदा हृदि हितां दुरन्तेषणां  
समर्पयति साऽसुखं जड जहीही तां वासनाम् ॥ 18 ॥  
रमस्व सुरसे सुखे जलजपर्णजालोच्चल-  
ज्जलाणुतरले जगद्दरसुखे रिरंसा यदि ।  
प्रभुक्तचरसौख्यसंस्मरणखेदमुज्झन्सता  
सुखेन सुमनोजनोममनोविनोदं कुरू ॥ 19 ॥  
कुतश्चिदसुखात्सुखासुखमये समुद्भावितात्  
न मानुषभवे भवेः कृतविषादपोष(:)स्वयम् ।  
विलोक्य भुवने मुहुर्विहतसौख्यदुःखाघिकान्  
विनिश्चनुतरां तनु स्वमसुखं सुखं भावय ॥ 20 ॥  
अलभ्यमनुरज्यसे किमिति वस्तु तच्चिन्तया-  
नया त(स)मनुबध्यसेऽतनुमनेहसं मानसे ।  
यदत्र लभसे यदप्युपगतोऽसि तच्छीलय-  
न्नदभ्रमिति निर्वृतिं कलय दभ्रगोष्ठीपतिम् ॥ 21 ॥  
प्रतिप्रहरमह्गसन्धिकलनं परिस्त्रंसते  
बतायुरतनु प्रतिश्चसितमाशु संक्षीयते ।  
अपैति सुकृतोत्करः सुखलवोपभोगेऽप्यघं  
म(प्र)तिक्रियमिहैघते तत उपास्व नित्यं शिवम् ॥ 22 ॥  
वधूतनुतनूजनुर्विषयबान्धवार्थेणा-  
निवृत्तिशिवबोधिनीं दशकयुग्मपद्यावलीम् ।  
गृहाण चरणाम्बुजे स्रजमिवार्पितां बिभ्रता-  
मिमां सुमनसां सतामनघ देझनन्तं शिवम् ॥ 23 ॥

॥ ऋतुवर्णनम् ॥  
दुर्लभकृतम्  
\[शरद्वर्णनम्\]  
श्रीखण्डपङ्काङ्कितपङ्कजोत्करैः  
करैश्च कर्पूरपरागपाण्ङुरैः ।  
स्पृशन्ति कान्तं स्तबकैश्च यावकैः  
घनात्यये स्वं प्रमदा मदालसाः ॥ 1 ॥  
विधुन्तुदभ्रान्तिभरेण भासुरैः  
करैः कुठारैरिव बाधितुं तमः ।  
विनोदयन्कामिमनो मनोभवै-  
र्विहायसा संचरतीह चन्द्रमाः ॥ 2 ॥  
बन्धूकसौगन्धिकपङ्कजोत्पलैः  
प्रकाशिसत्कोकनदैः सकैरवैः ।  
हंसैर्भ्रमद्भृङ्गभरैर्मनो नृणां  
हुदा हरन्ति प्रसभं विचित्रिताः ॥ 3 ॥

विकाशिराशोज्ज्वलवस्त्रभूषिता  
तथैव सप्तच्छदगुच्छगुम्फिता ।  
सुगन्धिसत्पङ्कजलोचनानना  
वनावनीयं रमणीव राजते ॥ 5 ॥  
मायूरमारात्यनुयं वितन्वतः  
स्वरं शरल्लब्धबलैः स्वनिस्वनैः ।  
विलोक्य हंसांस्तरतो जलाशया-  
न्समुत्सुकं कस्य मनो न जायते ॥ 6 ॥  
विचित्रवीणोत्थितमूर्च्छनाचणाः  
शरत्सुधांश्चमबुकणास्तथाङ्गनाः  
सुचामरान्दोलनलोलकुण्डलाः  
कपोलपालास्‌फुर दिन्दुमण्डलाः ॥ 7 ॥  
सितोत्पलाढ्यानि पयांसि चन्‌दनं  
सकुङ्कुमं पङ्कजमञ्जि मन्दिरम् ।  
सुसूक्ष्मवासांसि निशाः सचन्द्रिकाः  
सरवे सुखायेह भवन्ति कामिनाम् ॥ 8 ॥  
अन्तः सुशीतं बहि(रूष्ण)मुत्तमं  
सुहंसरावं कमनीयपङ्कजम् ।  
विराजते मानसमम्बुदात्यये  
प्रसन्नमन्तर्मुनिमानसं यथा ॥ 9 ॥  
प्रफुल्लजातीकुसुसैः शिरोरूहा-  
नुदारमुक्ताभरणैः स्तनान्तरम् ।  
नितम्बब्म्बं मणिमेखलागुणै-  
र्विभूषयन्ति प्रमदाः सुखप्रदाः ॥ 10 ॥  
मुग्धस्मिताः स्फीतसुधांशसन्निभं  
शुभं वसाना वसनं सुचन्दनम् ।  
सचन्द्रिकायामभिसारिकाः स्त्रियः  
प्रियानुरागान्निशि यान्ति सत्वरम् ॥ 11 ॥  
मन्दं समान्दोलितपङ्कजाशयाः  
स्थलारविन्दावि- गन्धवाहिनः ।  
स्वेदच्छिदो वान्ति मुदे विलासिनां  
रते हृतान्तःकरणाः समीरणाः ॥ 12 ॥  
सचन्द्रलेखं कमनीयतारकं  
सुमीनरूपं नितरां मनोहरम् ।  
नभो हृदाम्भो नृपतेर्वितानकं  
विराजतेऽद्य त्रितयं समानकम् ॥ 13 ॥  
समुद्रतीरस्थितरत्नसंगता-  
स्तथैव मन्थाचलश्रृङ्गसंस्थिताः ।  
स्वात्यां धनैरूज्झिततोयविप्रुषः  
पिबन्ति मुक्तोद्गिरणाय शुक्तयः ॥ 14 ॥  
कादम्बकारण्डवचक्रसारसै  
रसद्भिरूच्चैरूपचक्रहंसकैः ।  
सुशोभितान्तःपुलिना नृणां मनो  
हरन्ति नद्यस्तरलैस्तरङ्गकैः ॥ 15 ॥  
जपाधरा खञ्जनमञ्जुलोचना  
प्रफुल्लजातीकुसुमोत्कराशया ।  
विराजते पुष्पविहासभासुरा  
वधूरिवाद्यत्विकपुष्पवाटिका ॥ 16 ॥  
सुबद्धसोपानविशुद्धवापिका  
तटस्थमेघोन्मुखचातकाङ्कता ।  
स्थलारविन्दोद्गतगन्धसंगता  
विलोक्यते पुण्यवताद्य वाटिका ॥ 17 ॥  
मुक्तायुतौ रक्तमणिप्रकाशितौ  
सपझरागग्रथितेन्द्रनीलकौ ।  
निवेशयन्त्युत्पलकोरकप्रभौ  
सुकर्णयोः काञ्जनकुण्डलौ स्त्रियः ॥ 18 ॥  
ताम्बूलकर्पूरसुपूरुतानना  
नविननीलोत्पलपत्रलोचनाः  
अभ्यङ्गतस्तीक्ष्णकटाक्षमोचनाः  
प्रियं व्रजन्ति प्रमदाः सुयौवनाः ॥ 19 ॥  
इयमतिशयरम्या चारूनक्षत्रमाला  
विकचकुसुमहासा पक्कबिम्बादरोष्ठी ।  
दिशतु रूचिरवाचा दुर्लभोक्तानुरक्ता  
शरदतिमुदमुच्चैः कामिनां कामिनीव ॥ 20 ॥  
॥ इति श्रीदुर्लमकृते ऋतुवर्णने शरद्वर्णनं नाम प्रथमः सर्गः ॥  
\[ हेमन्तवर्णनम् \]  
प्रफुल्लपुन्नागपरागरागिणां  
कस्तूरिकाकुङ्कुमपङ्कशालिनाम् ।  
तथैव कालागरूसत्त्वसेविनां  
विलासिनामागत एष हैमनः ॥ 1 ॥  
उद्भिन्ननीलोत्पलभूषितानि  
वितासिलोध्रैरूपशेभितानि ।  
फुल्लत्प्रियङ्गूनि सुभूधराणि  
वनानिहैमानि मनोहराणि ॥ 2 ॥  
हंसा नदद्बालमरालमालिनो  
निमज्य चोन्मज्य मृणालभोजिनः ।  
सरांसि सत्कौञ्जनिनादितानि  
मनांसि यूनां सुखयन्ति कामिनाम् ॥ 3 ॥  
विधूप्य कालागरूभिः शिरोरूहां-  
स्तथैव सत्कुङ्कुमपङ्कचर्चिताः ।  
ताम्बूलरागारूण वक्त्रपङ्कजा  
व्रजन्ति काश्चिद्रमणं सुलोचनाः ॥ 4 ॥  
सुगन्धिपुष्पोद्ग्रथितैकवेणिका  
विचित्रलेखालतशोभितानना ।  
पट्टाम्बराच्छादितमन्दिरेऽपरा  
विलोकते कान्तपथं सखीजनैः ॥ 5 ॥  
उक्त(ष्ण) स्वभावैर्लघुभिः समावृता  
वराम्बरैः कापि कलाप कोमलैः ।  
सन्नाझमाना नितरां सखीजनैः  
सुदं तनोति प्रियमानसेऽपरा ॥ 6 ॥  
हंसस्वनस्पर्द्धिसुनृपुरस्वनै-  
र्वितन्वती कान्तसुदं मदोन्मदा ।  
मणिप्रभोद्भासितक्त्रपङ्कजा  
विलोकते सस्मितमङ्गनाऽपरा ॥ 7 ॥  
निचोलमानिलमनेकमौक्तिक-  
स्फुरत्प्रभादीपशिखाविभासितम् ।  
निघाय देहे वरकाञ्जनप्रभे  
प्रयाति काचिन्निजमूलमन्दिरम् (रात् ?) ॥ 8 ॥  
गृहे हिमानीशिखरोत्थमारूतै-  
र्विवर्जिते धूमरजोभिरूद्धतैः ।  
रतावसानेऽपि कटाक्षमोक्षणैः  
प्रियं प्रिया कापि करोति सोत्सुकम् ॥ 9 ॥  
भृङ्गाङ्गनोद्गीतकपोल(भित्त ?)यः  
क्षरन्मदोत्सिक्तघरा लस(ल ?)त्कराः ।  
विभूषयन्तीह महीभृतं गजा  
रजोभिरावर्जितमार्जनक्रमाः ॥ 10 ॥  
उत्खातवप्रोद्गतधूलिधूसराः  
समीरितोच्छ्वासविर्णपल्लवाः ।  
उत्क्षिप्तपुच्छाः कृतभीमनिस्वना  
भ्रमन्ति मत्ता महिषा विषाणिनः ॥ 11 ॥  
प्रियाभिसारोद्यतकामिनीपथ-  
प्रपातसंजातकलङ्कलाञ्छितः ।  
वृथापराधाम्बुजदाहदूषितो  
हिमे हिमांशुर्न सुखाय जायते ॥ 12 ॥  
सूर्येपलोत्क्षिप्तदिवाकरांषुवः  
पुराणमाध्वीकसुशर्करासवः ।  
प्रवेणिकाच्छादनमङ्गणेऽङ्गनां  
काश्मीरजातां सुखयन्ति हैमने ॥ 13 ॥  
निश्सु सद्यः श्रुतकोकनिस्वनां  
हठात्समालिङ्ग्नतत्परां प्रिये ।  
कस्तूरिकालेखवशेषमण्डितां  
हिमे हसन्ती हसतीव खण्डिताम् ॥ 14 ॥  
निशा विशाला सुरतक्षमा रमा  
समागमो रक्तमणिप्रकाशिताः ।  
गृहं सुकालागुरूधूमधूपितं  
हिमागमे यामन्ति जनस्य सेव्यताम् ॥ 15 ॥  
अकालमेगोदयदूषिते दिने  
नशीकरे छन्नकरे दिवाकरे ।  
अङ्गाररत्रद्युतिभिर्धरागृहे  
हिमं हसन्तीव हिमागमेऽङ्गनाः ॥ 16 ॥  
धम्मिल्लबन्धोतपाणिपङ्कजा  
सुलोलशोणायतलोचनाञ्जिता ।  
प्रियान्तिकात् सिंहविलोकनक्रमैः  
प्रयाति काचिन्निजमूलमन्दिरम् ॥ 17 ॥  
इति विविधविलासः सर्वसस्यैरूपेतः  
प्रमुदितगजवृन्दः फुलालनीलारविन्दः ।  
भहुमृगरमणीयग्रामसीमान्तरोऽयं  
प्रभवतु हीमहासो हैमनो नः सुखाय ॥ 18 ॥  
॥ इति श्रीदुर्लभकृते ऋतुवर्णने हेमन्तवर्णनं नाम द्वितीयः स्वर्गः ॥  
\[ शिशिरवर्णनम् \]  
रोमाञ्जकम्पस्वरमेदसीत्कृती-  
स्तथैव वैवर्ण्यजडत्वसाश्रुताः ।  
कुर्वन्वधृनामधरं च सक्षतं  
विलासिवेषः शिशिरः समागतः ॥ 1 ॥  
महीगृहान्तश्चतां महीभृतां  
मणिप्रकाशोज्ज्वलकामिनीजनैः ।  
अङ्गारतापोष्मयुतैः सुसंगतैः  
प्रतीपरूपः शिशिरो न जायते ॥ 2 ॥  
सुगन्धितैलान्वितपाणिपल्लवैः  
सुवर्णकर्णभरणाः सुयौवनाः ।  
संवाहयन्तीह पतिं वराङ्गना  
मणिप्रभाभासितचारूकङ्गणाः ॥ 3 ॥  
काचिद्भ्रङ्गभयेन भामिनी  
तिलोद्भवैर्गन्धफलीसुवासितैः ।  
अभीक्ष्णशोऽभ्यज्य करान्तदर्पणा  
सखीजनैस्साघयते शिरोरूहान् ॥ 4 ॥  
काचिच्च यूथा(थी ?) कुसुमाधिवासितैः  
करोति केशान्नितरां मनोहरान् ।  
तैलैस्तथान्या सुमनासमानकै  
र्मनोरमाऽन्या मदयन्तिकोद्भवैः ॥ 5 ॥  
विचित्रकौशेयकृतैः कुशेशयैः  
अशितलैः शितभयादिवाङ्गनाः ।  
विमुच्य सुक्तामणिहेमकिङ्गिणीं  
नितम्बबिम्बाभरणानि कुर्वते ॥ 6 ॥  
निशासु दिर्घसु रतप्रपीडिता  
विमुक्तधम्मिल्लकलापशोभिता ।  
कषायितोन्निद्रचकोरलोचना  
प्रयाति काचिद्भवनं क्षपाक्षये ॥ 7 ॥  
कौशेयकूर्पासलसत्पयोधरा  
हिरण्यवर्णाम्बरसंवृतापरा ।  
ताम्बूलदानाधरचुम्बनादिभि-  
र्विभावयत्यत्र पतिं रहःस्थिता ॥ 8 ॥  
प्रसूनसत्त्वैर्मधुसिक्थसंयुतै-  
र्विशिद्धकर्पूरपरागवासितैः ।  
प्रवातभीत्या(घ)रवर्म शर्मदं  
करोति काचिद्वनितार्यमोदय् ॥ 9 ॥  
बालाः लसद्बालमरालगामिनीः  
दृढंसमालिह्गय कुरङ्गलोचनीः ।  
ताम्बूलपूगीफलपूरिताननाः  
निहत्य शितं सुखिनोऽत्र शेरते ॥ 10 ॥  
कामाग्रितप्तोन्नतपीवरस्तनै-  
स्तुषारभीत्येव रतोत्सवे पतिम् ।  
निरस्य मिक्तामणिहारमङ्गनाः  
परिष्वजन्ते नितरां निरन्तरम् ॥ 11 ॥  
न दन्तरत्नातिविमार्जनक्षमाः  
न वापि सत्कुङ्कुमपङ्कचर्चिताः ।  
न चन्द्रहासासु निशासु सस्पृहाः  
भवन्ति नार्यः शिसिरे सशिकरे ॥ 12 ॥  
तारूण्यपीनोष्णतरौ सुनिर्मलौ  
नखक्षतार्द्धेन्दुविलेखभृषितौ ।  
प्रियस्य काचिद्रजनीषु नायिका  
गलोपधानाय कुचौ प्रयच्छति ॥ 13 ॥  
अट्टालिकाकुट्टिमपट्टिकाङ्गणे  
सुखोपविष्टा सुखदे दिवाकरे ।  
सुदर्पणान्तः प्रतिबिम्बितापरा  
वरा(ञ्ज)नै रञ्जयतीह लोचने ॥ 14 ॥  
तुषारदग्धाम्बुजिनी समुत्थितं  
निशाक्षये धूममिवाम्बरोन्मुखम् ।  
विलोक्य रोषारूणमित्रमण्डलं  
वमन्ति बबष्पं शिशिरे महाह्दाः ॥ 15 ॥  
मुक्तामणिद्योतितचूर्णकुन्तला  
ललाटपट्टार्पितनागसम्भवा ।  
सत्कुङ्कुमारक्तकपोलमण्डला  
हेलाबलाद्भावयतेऽपरा प्रियम् ॥ 16 ॥  
गाढं समालिंग(न)तत्परापरा  
वराङ्ग(ना) कान्तनिपीडिताघरा ।  
प्रकामकामालिजनं निरीक्षणै-  
र्गृहात्समुत्सारयतीह सस्मितैः ॥ 17 ॥  
सुशिक्षिता कापि सखीजनैर्भृशं  
प्रियेऽपराधिन्यपि कोमलाशया ।  
तदग्रतोऽल्पानुनयेन मानिनी  
करोति हासं सहसेह भासुरम् ॥ 18 ॥  
विचित्रचित्रावलिमण्डिताम्बरैः  
शरीरमाच्छाद्य सुगुप्तभूषणा ।  
विलासिवेषा करसक्तकन्दुका  
तनोति काचिन्निजकान्तवञ्जनाम् ॥ 19 ॥  
अतिललितविहारः कान्तनीहारहारः  
शिशिरतरसमीरो भव्यताडागनीरः ।  
युवजनरमणीयो योषितां वाञ्छनीयो  
वितरतु सुखमुच्चैः शैशिरः काल एषः ॥ 20 ॥  
॥ इति श्रीदुर्लभकृते ऋतुवर्णनं नाम तृतीयः सर्गः ॥  
\[ वसन्तवर्णनम् \]  
चन्द्रातपत्रोऽम्बुजपुञ्जचामरः  
पिकस्वराविष्कृतपञ्जनिस्वनः ।  
मत्तालिवैतालिकगीरगर्वितः  
समागतो भूपतिवद्वसन्तकः ॥ 1 ॥  
प्रफुल्लकुन्दैरिह पुष्पवाटिका  
करोति वृष्टिं कमलैश्च वापिका ।  
वनी विमुक्तैरतिमुक्तगिच्छकै-  
र्वसन्तकान्तागमनाय सोत्सुकाः ॥ 2 ॥  
मनोभिरामैरिह दक्षिणानिलैः  
कुशेशयामोदपरगपूरितैः ।  
स वीज्यमानः शनकैः सुखाकरो  
मधुर्द्विरेफानुगतो विराजते ॥ 3 ॥  
भृङ्गाङ्गनोद्गीतरसालमञ्जरीं  
विलोक्य लोकैरिह प्रवासिभि-  
न शक्यते स्थातुमिह प्रवासिभि-  
र्भृशं वसन्तागमने मनोरमे ॥ 4 ॥  
न मानसंधारणमत्र शर्मदं  
न चापि कान्ताविरहः सुखावहः ।  
मनोजवाक्यैरिव पंक्ति(वक्ति) कोकिला  
विलोड(ल)यन्ती सहकारमञ्जरीम् ॥ 5 ॥  
वनी वसन्ते सहकारशलिनी  
सरः प्रफुल्लाम्बजपुञ्जरञ्जतम् ।  
निशा स्फुरच्चन्द्रमरीचिम्लिनी  
न याति कस्याद्य जनस्य सेव्यताम् ॥ 6 ॥  
प्रौढाङ्गनालिङ्गनवाजिवाहनै-  
र्निरन्तराखेटक जातलाघवाः ।  
नियुद्धमध्वासवशूल्य सेविनो  
वसन्तकालं क्षपयन्ति कामिनः ॥ 7 ॥  
मधौ मनोज्ञोपवनप्रभञ्जनै-  
र्विचित्रवापीशतपत्रसंगतैः ।  
निषेव्यमानो मणिकुट्टिमे गृहे  
रतान्तखेदं विनिहन्ति पुण्यवान् ॥ 8 ॥  
माकन्दकुन्दार्तगलाब्जचम्पकैः  
सुवर्णजातीनवकर्णिकारैः ।  
नेमालिकाकुब्जकरक्तकुब्जकै-  
र्हिरण्ययूथीवकुलातिमुक्तैः ॥ 9 ॥  
सन्मल्लिकामाधविकाकुरंटकै-  
रशोकचामिकर केतकीगणैः ।  
प्रफुल्लितैर्भृङ्गपिकप्रणादितैः  
सपारिमद्रैः ------- किंशुकैः ॥ 10 ॥  
विचित्रवर्णैर्नितरां मनो नृणां  
समाकुलं कर्तुमतिप्रवासिनाम् ।  
वनानि तोयोपवनानि सर्वतः  
स्वयं सखे चित्रयतीव माधवः ॥ 11 ॥  
श्रीथण्डशैलानिलगन्धमोदिताः  
सुवर्णजातीकुसुमानुरञ्जिताः ।  
शक्ता न भांक्तुं मधुपाः सुपझिनीं  
वलन्तकाले बहुनायका इव ॥ 12 ॥  
प्रौढाङ्गनामेव विशाललोचनां  
युवा जनः कामयतेऽत्र केवली ।  
न हि प्रफुल्लाम्बुजिनीसमपगं  
लवङ्गमङ्गीकुरूते हि षट्पदः ॥ 13 ॥  
कस्तूरिकाकुङ्कुमपङ्कचित्रितं  
सुरक्तकौशोयनिचोलकाञ्जितम् ।  
पीतोत्तरीयं कुसुमाधिवासितं  
प्रकुर्वतेऽङ्ग कुसुमाकरे स्त्रियः ॥ 14 ॥  
सुवर्णयूथीकुसुमोत्करैः शिरो  
विशुद्धमुक्ताभरणैरूरःस्थलीम् ।  
कटिं च काञ्च्या चरणौ सुनूपुरै-  
र्विभूषयन्तीह रतोत्सवोत्सुकाः ॥ 15 ॥  
शिरः शरीरावयवान् सुमन्दिरं  
तथैव सज्जासनगोपुराङ्गणम् ।  
प्रसूनसर्वै(र्गै)र्घनसारपूरितै-  
रलं प्रकुर्वन्ति निशासु योषितः ॥ 16 ॥  
पिकस्वराकर्णनजातमन्मथा  
वृथाकथाकौतुकदत्तमानसा ।  
क्षणं स्थिता स्थातुमशक्यरूपिणी  
जहाति मानं सहसेह मानिपी ॥ 17 ॥  
सत्पाटलावासिततोयसंयुतै-  
श्चतुःसमैः कापि च यक्षकर्दमैः ।  
नखक्षतैरूच्छुरितौ पयोघरौ  
विलेपयत्यब्जदलायतेक्षणा ॥ 18 ॥  
सप्तस्वरग्रामविशेषमूर्छना-  
युतैः सुगीतैः कलकण्ठनिस्वनैः ।  
शशाङ्कशुभ्रासु निशासु योषितो  
हरन्ति चित्तं रमणस्य माधवे ॥ 19 ॥  
तरूणकुसुमहासः सर्वपुष्पप्रकाशः  
कृतमधुपविलासः कोकिलानां हुताशो  
जयतु मधुनिधानो(नं) माधवो नः सुखया ॥ 20 ॥  
॥ इति श्रीदुर्लभकृते ऋतुवर्णने वसन्तवर्णनं नाम चतुर्थः सर्गः ॥  
\[ ग्रीष्मवर्णनम् \]  
प्रचण्डमार्तण्डकरोऽतिदुष्करः  
प्रसझदावानलदग्धमूधरः ।  
ग्रीष्मोऽतिभीष्मो नितरां प्रवासिनां  
समागतोऽसौ सुखदो विलासिनाम् ॥ 1 ॥  
अद्येन्दुकान्तोपलकुट्टिमाङ्गणं  
नवाङ्गनाश्चन्दनपङ्कचर्चिताः ।  
पुष्पस्त्रजश्चन्द्रकरा जलाशयाः  
सुखाय पुंसां प्रभवन्ति कामिनाम् ॥ 2॥  
कर्पूरतोटप्लुततालवृन्तजैः  
समिरणैर्मन्दतरं समीरितैः ।  
बालाकराभ्यां सुमनोत्कराभ्यां  
निषेवितो घन्यतरोऽद्य वर्तते ॥ 3 ॥  
सुधांशुपांसुत्करपूर्णपङ्कजे  
मृदूपधाने शयने मनोरमे ।  
चन्द्रप्रदीपास निशासु साङ्कना  
निदाघदाहं शमयन्ति कामिनः ॥ 4 ॥  
सोपानबद्धेषु सरस्सु शीकरैः  
करोद्गतैः कङ्कणनिस्वनाञ्जितैः ।  
सपाटलापङ्कजनपुञ्जसंयुतैः  
प्रियं दिनान्ते स्नपयन्ति योषितः ॥ 5 ॥  
पुस्तस्त्रियावक्त्र करस्तनोद्गतै-  
श्चतुःसमाढचैः सदुशीरशीकरैः ।  
निषिक्तगात्रा जलयन्त्रमन्दिरे  
वृषार्कतापं गमयन्ति भूभृतः ॥ 6 ॥  
केचिद् हरित्कांच(कांस्य ?) निभैश्च कीचकै-  
र्विनिर्मिते सेव्यगृहेऽब्जसङ्ग्रहे ।  
प्रलम्बमानस्तबकाम्रदाडिमी-  
फले निदाघं परिभूय शेरते ॥ 7 ॥  
अभ्रंकषाः सालारसालशाखिनो  
लतावितानस्तबकालिमण्डिताः ।  
गाम्भीर्यतो दूरतरं रवेः करा-  
न्निरुध्य तापं क्षपयन्ति भूभृताम् ॥ 8 ॥  
परस्यपरोद्घृष्टविशुष्ककीचक-  
प्रभूतदावैः परिपीडितं वनम् ।  
आक्रन्दतीवाद्य विदग्धमूघरं  
दरीमुखोत्थैर्गजयूथनिस्वनैः ॥ 9 ॥  
उपत्यकासन्नवनं महिभृतो  
भृशं निषिञ्जन्ति हिमाम्बुनिर्झरैः ।  
संदझमाना अपि हि प्रियंकरा  
भवन्त्यवा- श्रयिणां महाशयाः ॥ 10 ॥  
दग्धद्रुमानीह वनानि सर्वतो  
विलोक्य चण्डांशुकरीभितापिताः ।  
सुनिर्भरं शीतसमीरशिकरं  
विशन्त मत्ता गिरिगह्वरं गजाः ॥ 11 ॥  
प्लुष्णो(ष्टो)दरास्याः पथि तप्तपांसुभि-  
र्विषप्रकोपोष्णकरोष्णशीर्षकाः ।  
लब्ध्वाशु रन्ध्रं निजलोककाङ्क्षया  
विशन्ति नागा नितरां नगान्तरम् ॥ 12 ॥  
मृगाः सरोम्बुप्रतिमं महितलं  
विलोक्य धावन्ति जलाशयाशया ।  
मरीचिकार्ता नितरामितस्ततो  
निदाघकाले चलचारुलोचनाः ॥ 13 ॥  
उत्प्लुत्य वर्हाग्रविकाशिताम्बरा  
विहाय दावज्वलितं महितलम् ।  
खगोरगान्वेषणतत्परा इव  
भ्रमन्ति रात्रौ परितः शिखण्डिनः ॥ 14 ॥  
कृशानुना दग्धमिति भ्रमैर्भृशं  
प्रचण्डवात्याभ्रमिवक्रविक्रमः ।  
प्रभञ्जनो वात्यनु भानुमम्बरं  
निसर्गतो झग्रिसहाय एव सः ॥ 15 ॥  
वातातपक्लिष्टकलेबरा भृशं  
करोद्धृतास्याम्बुनिषेवितोदराः ।  
जलाशयालोकनतत्परा गिरौ  
भ्रमन्ति सिंहस्य समीपतो गजाः ॥ 16 ॥  
रजोभिराच्छादितसूर्यमण्डलो  
विलुम्पतीवीद्य सहस्त्रलोचनम् ।  
झञ्झामरुद्वैरविनोदनेच्छया  
विलोडयन् शाखिगणं समन्ततः ॥ 17 ॥  
सुनिर्मलस्फाटिकपात्रपूरितं  
सुपाटलापङ्कजपुञ्जवासितम् ।  
कर्पूरधूलीधवलं सुशीतलं  
पिबन्ति तोयं धनिनोऽत्र केवलम् ॥ 18 ॥  
सरोऽतिमत्तोग्र गजावलोडितं  
विपन्नमीनं परिपीडिताम्‌बुजम् ।  
विहाय यान्त्यन्यजलाशयं खगा  
न नीरसं हि स्पृहयन्ति जन्तवः ॥ 19 ॥  
पिकरसितरसालश्चम्पकाब्जालिमालो  
ललिततरमरालः सेव्यशीतांशुतारः ।  
शशिरसिकचकोरः प्रिषितानां कठोरो  
रमयतु मम चेतः सुन्दरोऽसौ निदाघः ॥ 20 ॥  
\[ वर्षावर्णनम् \]  
वर्षेपलैः शीतसमीरशीकरै-  
र्दिवाकराच्छादनपङ्‌कजोत्करैः ।  
निदाघदाहं जगतो विनाशय-  
न्समागतो -- वदम्बुदागमः ॥ 1 ॥  
निरीक्ष्य शुष्कान्सरसीरुहाशयां-  
स्तथा बृहद्भानुविदगाधमूधरान् ।  
तडित्प्रभाभिर्घुमणीनितस्ततो  
विलोकयन्तीव नभोङ्गणे घनाः ॥ 2 ॥  
कादम्बिनीं कुन्दरदम्बमञ्जरीं  
तथा बलाकान् कुटजार्जुनाम्बुजम् ।  
सौदामनीं चेह विलोक्य भीरवो  
भ्रमन्ति लोका नितरां प्रवासिनाम् ॥ 3 ॥  
पिकाङ्गनाचातकचारुनिस्वनैः  
पयोधरध्वानगभिरमर्दलैः ।  
कलापिनश्चत्रकलापमण्डपे  
वितन्वते नर्तनमत्र नन्दिताः ॥ 4 ॥  
विजेतुकामा इव कोकिलध्वनिं  
घनागमे लब्धबलाः शिखण्डिनः ।  
श्रृङ्गे गिरीणामिह चातकस्वनै-  
र्निजस्वनं संवलितं प्रकुर्वते ॥ 5 ॥  
जलप्रपातैरतिबाष्पनिर्गमै  
र्घनप्रचारैरसिताम्बुदोपमाः ।  
नीपप्रकाशैः शिखिचातकस्वनै-  
र्मनो हरन्ते नितरां महिधराः ॥ 6 ॥  
तटद्रुमोत्पाटनजातनिस्वना-  
स्तरंगतोयोद्धृततीरभूमयः ।  
घनप्रपीताम्बुमिति प्रधाविताः  
सरीत्पतिं पूरयितुं च निम्नगाः ॥ 7 ॥  
मेकस्वनैर्भोगिकुलं भयाकुलं  
प्रयाति निर्मोकधरं महिधरम् ।  
शिखण्डिशावैरपि तत्र ताहिताः  
सदापदाढ्या हि भवन्त्यसाधवः ॥ 8 ॥  
वरेन्द्रनीलोपममम्बुगाम्बरे  
सुरेन्द्रचापं सुभगं तडिद्गणम् ।  
विलोक्य लाकः किल कान्तिकुण्डलं  
समीहते नाब्जदिनेशमण्डले ॥ 9 ॥  
धाराधरैः श्यामतरैस्तडिद्भरै-  
र्नभः शिलीन्ध्रैश्च महीधरैर्धरा ।  
नृत्यन्मयूरैः पकनिस्वनाकुलैः  
सरस्तथाद्याब्जगणैर्विराजते ॥ 10 ॥  
महीं महासारभरेण भासुरां  
जलैकरूपां स्फटिकेन्दुसन्निभाम् ।  
विलोक्य नार्यो नितरां प्रवासिनां  
स्थिता नाराशा इव जातसाध्वसाः ॥ 11 ॥  
नष्टेन्दुतारे गगने सकंकणे  
सकोकभेकस्वनसङ्कुलास्विह ।  
गाढान्धकारासु निशासु नायिकाः  
परिष्वजन्ते रमणं भयाकुलाः ॥ 12 ॥  
शिरस्सु यूथीकुसुमीनि कर्णयो-  
र्निवेश्य सत्केतकगर्भकुड्मलौ ।  
कण्ठेषु जातिस्तबकानिहाङ्गना  
व्रजन्ति कान्तं निशि जातमन्मताः ॥ 13 ॥  
वलाहकान्विक्ष्य गभीरनिस्वनान्  
प्रयान्ति हंसास्त्वरितं हि मानसम् ।  
स्वनन्ति भेकाः परितोऽत्र चातकाः  
कलापिनश्चापि कलापशोभिताः ॥ 14 ॥  
नवाम्बुदालीपरितेऽम्बरे  
सशीकरे केतकगन्धवासिताः ।  
मन्दं समान्दोलितयूथिकोत्करा  
मनो हरन्ते नितरां समिरणाः ॥ 15 ॥  
कादम्बिनीतोयभरावलम्बिनी  
कसापिनश्‌चारुतराः कलापिनः ।  
सौदामनीसंवलिता च यामिनी  
सुमालिनीं पीडयतिह कामिनीम् ॥ 16 ॥  
श्यामाभ्रजालान्तरितेन्दुमण्डलं  
विराजतेऽद्य स्पृहणीयचन्द्रिकम् ।  
विकीर्णकेशाकुलितं रसाननं  
निरीक्ष्यते किन्न मुदे हि केवलम् ॥ 17 ॥  
क्कचिद्धनैरञ्जनराजिसन्निभैः  
क्कचित्सुधांशुप्रसरैः सचन्द्रिकैः ।  
क्कचिद्वलाकागमनैः सुनिर्मलै-  
र्नभोऽद्य विद्युद्द्युतिभिश्च राजते ॥ 18 ॥  
विद्युद्गणैः कण्ठमणिप्रकाशनैः  
सगोपनैरन्धतमस्यविद्रुताः ।  
विलोक्य पन्थानमतीव दुर्गमं  
व्रजन्ति जीवेशमिहाभिसारिकाः ॥ 19 ॥  
जलधररमणीयो योषितां वाञ्छनीयः  
शिखिकुलकलरावः चारुविद्युत्प्रभावः ।  
कुमुदकमलकान्तः पान्थकान्ताकृतान्तो  
विमलयतु यशो मे वार्षिकः काल एषः ॥ 20 ॥  
॥ इति श्रीदुलंभकृते ऋतुवर्णने वर्षावर्णनं नाम षष्ठः सर्गः समाप्तः ॥  
॥ अन्योक्तिमुक्तावली ॥  
॥ सोमनाथकृता ॥  
आर्यासूनुसमानं प्रणम्यमानं धरासुरप्रवरैः ।  
झम्पाम्बया तयालं मुद्गलमालम्बदं कलये ॥ 1 ॥  
गणपतिरतितुष्यन् भूरि दानानि यस्या  
वितरति कलगीतीर्नित्यमाकर्ण्य तूर्णम् ।  
गजनगजविरामा सत्कला मालिनीयं  
जयति मधुकराली रम्यशब्दावलीषु ॥ 2 ॥  
कलितमलिनिमालिः पुल्लनानाप्रसूना-  
न्‌यपहरति निपीयाह्नाय यत्सांप्रतं तत् ।  
विपदुपगमतान्तं भ्रान्तिशिलो नितान्तं  
त्यजति न निशि पझं तत्र हेतुं न विझः ॥ 3 ॥  
अगमदयमलिस्त्वां पूर्वहार्दाद्रसाल-  
द्रुम ! किमु स चलत्त्वत्पल्लवैर्वार्यते यत् ।  
भवदुदयमवेक्ष्याह्नाय यात्येव नागं  
मदजलसुरभित्वोदारदूतोपहूतः ॥ 4 ॥  
मलिनमधुप ! यत्त्वत्पालमाम्रं विशालं  
द्विपदलितमुदस्य श्रीयतेऽरिस्त्वयास्य ।  
द्रुतमिह मद लोभात्तत्फलं कर्णताल-  
प्रतिहतिततिनश्यत्पक्षतैवौचितं ते ॥ 5 ॥  
अतिमृदुमधुर त्वाज्जात्या जातीषु जाता-  
द्विहितवदनजाड्यः (ड्यात्) तन्निरासाय भृङ्गः ।  
व्रतयति मधु नानापुष्पजातं रसोनं  
किमु न पिबति बुध्वा दुग्धतृप्तोऽपि तक्रम् ॥ 6 ॥  
द्विजपतिदयितां तां व्यक्तपुष्पांर प्रदोषेऽ-  
प्यहह कुमुदिनीं किं भृङ्गभुङक्षे स्वदाक्ष्यत् ।  
मलिनमधुप मन्ये तिवय्यदः सर्वमर्हं  
विहितमविहितं वा चिन्तयेत्को हि लोलः ॥ 7 ॥  
मधुकर रसलौल्यं मुञ्ज नो मुञ्जसे चे-  
दयि न भज जलान्तर्वासिपङ्केरुहालिम् ।  
भजसि यदि रमेथा नात्र रात्रौ, यदि स्यात्  
तव कथमपि बन्धो मोचयेदज्ञ कस्त्वाम् ॥ 8 ॥  
मधुप मधुजडस्त्वं यद्विहायेरुजाती-  
मनुवनमनुगासे ऽनक्थकं बन्धुजीवम् ।  
मम मतमिति नामान्वर्थता भ्रान्त्युपेता-  
तिथिरुधिरधिरपिबत्वान्मत्रुणारक्तमेतत् ॥ 9 ॥  
भ्रमर भवसि साधुस्तत्त्वतः सारवेदी  
सततमसि मुमुक्षुर्यत्तमोजातबन्धात् ।  
कुसुममपि जहासि स्वर्णवद्वर्णवच्च  
स्पृहयति न हि मुक्तेर्भजनं काञ्जनाय ॥ 10 ॥  
सरसि शिशिरकाले नश्यदममभोजजाले  
कृतमतनु हिमानीसाधनं यन्निशायाम् ।  
तदुरुफलमवाप्तं फुल्लमाकन्दलाभा-  
द्भ्रमर तदपि लौल्याद्भ्राम्यसितस्ततः किम् ॥ 11 ॥  
इतरतरुषु कृत्वा पूर्वपक्षत्वयोगं  
प्रथयितुमलिराम्रे साधुसिद्धान्तभावम् ।  
विचरति परितोऽयं, नैव लौल्यान्न ताव-  
द्गुणवदपि हि काम्यं निर्गुणं नैक्षि यावत् ॥ 12 ॥  
व्धुर ! मधुसुरभ्या मालिती कान्तयालिन्  
अहह भज सकामः कुन्दवल्लीं सपुष्पाम् ।  
अयि तदपि तथा ते नैव सौरभ्यलाभो  
न भवति सुखपात्रं प्राप्य साधारणस्त्रीम् ॥ 13 ॥  
परिचयमपनीयोड्डीय रोलम्ब ! जात्या  
श्रयसि सुरभिभावादेव कस्तूरिकां किम् ।  
मलिन न हि रसोऽस्यां श्यामतास्ये परे स्यात्  
तव तु मलिनयार्हः संगमो नो सुजात्या ॥ 14 ॥  
बदरमथ च कुन्दं निन्द्यमास्वाद्य मन्दं  
मधुकर हिमकालं यापयालं विषादैः ।  
कितिपयसमयेनोद्भासिता मञ्जरीभि-  
स्तव तनुतर याच्ञादैन्यहारी रसालः ॥ 15 ॥  
सति च गिरिशयतिवे नर्तकत्वे स्वकाले  
प्रियदहनसुतत्वेऽहिच्छटाहारकृत्तवे ।  
शिखिनि च शशिमौलौ नैलकण्ठ्येऽपि तुल्ये  
स्मरहरवदवेत्किं स त्रिलोकीं वराकः ॥ 16 ॥  
कथमपि भवता चेद्भोगिभोगोऽपि भुक्त-  
स्तदपि भवसि बर्हिर्नैव भोगी यथार्थम् ।  
सहजमृजुविधेर्यत्प्राप्यते तेन तद्वान्  
भवति न तु परस्वैरायतिं नाशयद्भिः ॥ 17 ॥  
कलरवचटकाद्या तद्यनेके वाराकाः  
पथी पथिष्टं संगतास्तद्वृथैव ।  
सुखवसतिरुपास्यस्ते स चाषस्तु यस्या-  
शु शुभदमपि दूराद्दर्शनं वामतापि ॥ 18 ॥  
जगति विहगपूगाः सन्त्यनेकेे विचित्रा-  
स्कदपि वद समानः कः शुकेनास्ति तेषु ।  
युवतितमयचाटुन्यस्य शृण्वन्ति यस्य  
स्फुटपदचटु भूपास्ते निशान्तेऽनिशं तु ॥ 19 ॥  
अहरहरिह यातायातमातन्वते ते  
नभसि बत बकाद्याः पत्रिणस्तावता किम् ।  
यदि सकृदपि दैवादम्बुदुग्घे विवेक्ता  
व्रजति विधिपतत्री धन्यता स्यात्तदास्य ॥ 20 ॥  
रुचिरगतिगुरोः सन्मानसावासचञ्जोः  
श्रुतिसखविधिराजत्सत्यलोकप्रियस्य ।  
मलिनमपि विभुत्वेनेतराधारयोग्यं  
गगनमनु न हंसस्योचितः पक्षपातः ॥ 21 ॥  
बककुलमुपयामः स्वभ्रमात् पल्वलेऽस्मिन्  
कुरु वर वरटेश श्रान्तिशान्तिं मुहूर्तम् ।  
न कथय जलदुगधद्वैध्यविद्यां तु तस्मै  
झषकबलनविद्यां यद्यपि स्वां प्रदद्यात् ॥ 22 ॥  
न गिल किल बकोट ! प्रोत्कटं मत्स्यमेतं  
गिलितबिडिषमाशु छझाना धिवरास्तम् ।  
सति तु कवलितेऽस्मिन्रश्मिनाकृष्‌यमाणो  
यमवसतिनिवासं लप्स्यसेऽनेन सार्धम् ॥ 23 ॥  
करट ! सवनकृन्नन्वेकद्दक् सर्वदर्शे  
सततकृतसदुञ्छाख्येयवृत्तिर्द्विजस्त्वम् ।  
असि यदि किमिदं रे निन्दितं वृत्तमास्ते  
यदशुचिनि करङ्के केवलं चित्तमास्ते ॥ 24 ॥  
परभृदिति पिकस्येवाख्यया वर्णतश्च  
स्पृशति करट किंचित्तत्प्रतिष्ठा हठात्त्वाम् ।  
द्विज भज न्जकीर्त्यै स्थूलवाचंयमत्वं  
वहति हि बहुमूल्यं मुष्टि रस्पष्टभावात् ॥ 25 ॥  
विरम शफरघीतेदारदम्भाटूक ! त्वं  
मृगयुरटति पृष्ठे यष्टिकोटिस्थपाशः ।  
नृतमिति मतिश्चदेष ते कण्ठहारो  
भवति पतग कस्यापीषदाहारकारी ॥ 26 ॥  
नपरिवद सुधींशुं कामिकेलेर्निदानं  
विधिकृतमिह मर्वं कोक ! शोकं जहीहि ।  
अयमुदयति विश्चालोकबन्धु-  
र्भवतु बत पुनर्वां योग्ययोराशु योगः ॥ 27 ॥  
कुरुतमहनि कोकौ केलिमन्योन्यजीवौ  
किमपि च परिचेयो वामुदासीनभावः ।  
अशनिपतनभीमो दैवभावी वियोगः  
कथमहह युवाभ्यामन्यथा सोढुमर्हः ॥ 28 ॥  
हरिकरधृति योग्यं खेचरं चक्रसंज्ञं  
त्वमथ मधुभिदस्त्रं कोकयुग्मे ति तुल्यम् ।  
विधुगिलगलभित्तत् त्वं तु भेद्यं विधोर्यत्  
करिमशरनिभं वामन्तरं तेन सिद्धम् ॥ 29 ॥  
अजनि हि विनतायामुन्नतायां त्रि(द्वि ?)पुत्री  
परमभवदिहान्धः(ण्डः) कश्चनान्यश्च पङ्गुः ।  
जयति स गरुडोऽयं क्लशेनाशी स्वमातु-  
र्वरमपि हरयेऽदात्तत्प्रसादासहः सन् ॥ 30 ॥  
इह किमविकलाङ्गैस्तैरनेकैर्विहङ्गै-  
स्तरुमनुमृगयुः स्वं (चेते ?) ये तरोरुड्डयन्ते ।  
जयति स विभयोरुः कोऽप्यनार्यमापि ॥ 31 ॥  
अवनि ! तव नितान्तं जन्म संमन्महे य-  
त्त्वमवसि वसुभिःस्वैर्भूतजातं वहन्ती ।  
अहह महदिदं ते किन्तु निन्दानिदानं  
विषमविषमहिम्ना यद्द्विजिह्वेन सङ्गः ॥ 32 ॥  
अचस ! सकलपालः स्वैरशेषैर्विशेषै-  
रसि तदपि तवैको निर्विवेकोऽयमङ्कः ।  
स्पृशति यदुरुधात्रीं पादजालं सहेलं  
मलिनजलधरालिं मौलिरालम्बते ते ॥ 33 ॥  
अति धर करकाणां पातमासारघातं  
मलिनजलघरोत्थं मूर्द्धनि क्षाम्यसीति ।  
स्थिरधरणिधरत्वं ते गुरुत्वं च वृत्तं  
भवति यदुपलानां टङ्कघातैर्बुधत्वम् ॥ 34 ॥  
अगुरुमलयजादेर्वस्तुनो वस्तुतोऽपि  
स्फुटमतिसुरभित्वं तेऽस्ति कस्तूरि ! लोके ।  
न तु विश दहनं स्वस्पर्धिना सार्धमात्मो-  
न्नतिमतितन्तुं ते वहिदिव्ये झकीर्तिः ॥ 35 ॥  
कनक ! स जनकस्ते पावकः सर्वतापी  
गुरुणि च लघुताकृद्दाहतः स्वाश्रयाशी ।  
सकलसुखदभावो घौरवं स्वश्रयोरु-  
द्युतिकृतिपटुता च त्वत्तकस्मातु कस्मात् ॥ 36 ॥  
हिममृदुधवलत्वादस्मि नाम्नापि चन्द्रः  
पर इति वरगर्वं मुञ्ज कर्पूर ! दूरम् ।  
किमु कुमुदविबोधं सिन्धुमोदं च कुर्याः  
शिरसि च कलयेत्किं त्वत्कलां चन्द्रमौलिः ॥ 37 ॥  
उरुगुणमपि रत्न त्वं प्रयत्नात्सुवर्णं  
श्रय निजपरभागप्राप्तये स्पर्द्धयाऽलम् ।  
सति हि दहनदिव्ये भव्यता हेमनि स्यात्  
त्वयि तु न च, यतस्तज्जन्मभूः कृष्णवर्मा ॥ 38 ॥  
तव हि जलमपत्यं त्वां निहन्तुं यदुत्कं  
दहन तदुचितं त्वत्तापितत्वाच्च जाड्यात् ।  
अनुचितमिति तु त्वं वाडवत्वाच्छुचिः स-  
न्नहह दहसि सिन्धौ प्रत्यहं तत् प्रसझ ॥ 39 ॥  
यदिह तिमिरभारं वारयत्येश कूरो  
भवतु स रुचिसिन्धुर्लेकबन्धुः सुखेन ।  
त्रिजगति बहिरन्त र्हेतुराहारसिद्धे-  
र्जयति सकलजीवोज्जीवकः पावकस्तु ॥ 40 ॥  
यदजनि भवतो हे चित्रभानो ! हिरण्यं  
वितरसि जगतश्चेत्तन्न मा वा वितारीः ।  
दहसि तु जगदेतद्धेतुना केन वह्ने  
न च तव तदपूर्वं स्वाश्रयस्यापि दग्धुः ॥ 41 ॥  
श्रवणचरणहिनः शेष एष द्विजिह्व-  
स्तदपि पवनभुक्त्वात् भूमिभारे नियुक्तः ।  
स्वयमनशनशीलो यः स एव प्रियो हि  
व्ययचकितविभूनां नाधिकारी गुणी तु ॥ 42 ॥  
अनवरतमग ये धार्यमाणा धरण्या  
दधति वथमिमां ते तद्वृथा भूधरत्वम् ।  
परचितमगत्वं वृक्षवृ(व)त् तेषु शेष !  
त्वमसि जगति नागो भूधृतेर्भूधरस्तु ॥ 43 ॥  
अजनि सलिंलमग्नेर्हेम च द्विष्ठदेषा-  
पहृतय उभयं तत्तापयत्येव तातः ।  
प्रथममपचरं यात्याविलं सतु तापा-  
दपममपचयं सद्विन्दते मूल्यमुच्चैः ॥ 44 ॥  
जहि पशुसमजं भो लुब्धकैकं जहीहि  
स्थितमिह पृषदश्वप्रेमपात्रं पृषन्तम् ।  
यदि जगदसुभूतो हन्त कुप्येन्मरुत्ते  
विरचितदुरितौघ त्वद्दशा कीट्टशी स्यात् ॥ 45 ॥  
निरवधिरतिवृद्धस्पर्द्धिमित्रावरोधी  
बुधारिपुरिह विन्ध्योऽबन्ध्यगस्त्येन साधु ।  
भगवदधिकबन्धुर्वन्धुरः शुद्धरत्नै-  
र्विधिहतधरधामाधायि सिन्धुस्त्वसाधु ॥ 46 ॥  
त्वयि न सुरभिगन्धो भन्धुरत्वं न तादृ-  
ङ्भधुनि मधुरिमा नो मार्दवं नापि किंचित् ।  
तदपि जगदमन्दोन्म्दहेतो कुतो रे  
निवससि शिवशीर्षे क्रूरधत्तूर ! वग्धि ॥ 47 ॥  
अयि कपिशुककाकादीन्वराकान्पुषाण  
स्वमृदुलफलवृन्दैर्वन्द्य माकन्द किं तु ।  
त्वदितरमनुपेतं वसन्तोल्लसन्तं  
परिकलय कलाढ्यं कोकिलं कीर्तिमूलम् ॥ 48 ॥  
द्विजकुलमतिरम्यैस्तावदाकार्य गन्धैः  
सफलय फलभारं त्वं रसालैतदास्यैः ।  
प्रचलति न हि यावन्मेघकालोत्थझञ्झा-  
मरुदुरुतरुवृष्टिप्रेरकोऽनोकहारिः ॥ 49 ॥  
अलिरयमुपहूतः सौरभेणामुना ते  
सफलयितुममन्दं सूनसारं रसल ।  
तव न मतमिदं चेद्यात्ययं स्वस्ति तेऽस्मिन्  
पवनतपमपीते तेऽनुतापस्तु भावी ॥ 50 ॥  
अपुषदिह रसालोऽनेकजीवान्वसन्ते  
तदलिकुलमिदानीं याति कार्श्यं तपान्ते ।  
अथ वरमिदमेव स्वान् न पुष्णाति को वा  
जगति तु बहुमान्यो योऽन्यपोषी कृशः स्यात् ॥ 51 ॥  
इह विकटकुटैस्तैः पालितैकस्वकैः किं  
जयति स तु रसायां सालराजो रसालः ।  
यदुदयमनु जीवाः साधु जीवन्ति सर्वे  
घन इव न वदान्यो जीवनार्पी विविच्य ॥ 52 ॥  
इत उरुपिकगीतिः सारिकागीः परत्रा-  
प्यलिरुतमितरत्रान्यत्र सत्कीरपाठः ।  
तव महदिति भाग्यं प्रेक्ष्य माकन्द ! नन्दा-  
म्यपटुरटनखिन्नः कण्टकिन्यामटव्याम् ॥ 53 ॥  
बलिभुगलिकुटुम्बप्रीणनार्हेऽप्यनर्हेऽ-  
नुवनमवनिभारो नास्ति कः को नु शाखी ।  
नृपतिरपि फलेभ्यो यस्य हस्तप्रसारी  
स तु जयति रसायां सालराजो रसालः ॥ 54 ॥  
अमृदुलफलसारैर्यद्धिनोषि त्वमिभ्यान्  
न तु कृशविहगांस्ता न्नाप्यलीन्नालिकेर ।  
तृणतरुरिति निन्द्यं नाम नापैति विष्णोः  
पदमपि भजतस्ते मस्तकेना तिमात्रम् ॥ 55 ॥  
सकलसुमनसां यः पोष्य एष द्विरेफ-  
स्तदधिकगुणवत्वात्ते तु चाम्पेय ! बाडम् ।  
तदपि न भवता किं पोष्यते द्विष्यतेऽपि  
त्वमिह कथय हेतुं संशयं नोऽपनेतुम् ॥ 56 ॥  
विविधसुमनसो यत्संदशन्‌याति शीघ्रं  
तदयमभिधयालिर्वृश्चको निश्चयेन ।  
कथमतिसुमनस्त्वान्मे न वध्योऽपराधी  
कुरुत मदनिमोदं तद्धतो(तौ) शास्त्रदृम् ॥ 57 ॥  
कति कति वत नो सन्त्यर्जुनाः प्रत्यरण्यं  
विपिनचरकुठारच्छिन्नविक्रितकाष्ठाः ।  
समिति झटिति बाणोत्कीर्णकर्णादिवीरः  
स तु हरिसुहृदेकः शक्रभूरर्जुनाख्यः ॥ 58 ॥  
वरमिह वटतुम्बीनिम्बबिम्बीदर्यः  
फलमतिसुखलभ्यं यस्य तस्यापि यासाम् ।  
न तु पनसरसाला यत्फलाप्तौ ललाट-  
स्फुटनमवनकारिक्षेपणीयाश्मभिः स्यात् ॥ 59 ॥  
विहगविधिबलेन प्राप्तभाग्यो निदाघे  
घनफल पिचुमन्द ! त्वं रसालायमे चेत् ।  
पिकयनि(सि) कट(टु)काकांस्तेऽद्य भाग्यांश योग्या-  
न्न यदि, भजति स त्वां कोकिलस्तावता किम् ॥ 60 ॥  
कदलि ! सदलिजालं पाल्यते सूनसारै  
र्विपुलदलकले ते भुञ्जतेऽनेकलोकाः ।  
फलमपि कपिकीरै रिभ्यसभ्यैश्च भोज्यं  
तदपि वद फलाढ्यावाङ्मुखी किंनिमित्तम् ॥ 61 ॥  
उपकृतिरतितुच्छार्थिप्रयासो महियान्  
मदुपगतिवितीर्णा वर्णनं तद्ध्यवर्णः ।  
मम धिगिदमगत्वं यन्न गत्वोपकुर्वे  
स्वयमिति किमु लज्जावाङ्मुखी त्वं फलाढ्या ॥ 62 ॥  
विटपिवर वट त्वं मौलिघृष्टाम्बरत्वाद्  
अथ विकटजटत्वाद् धूर्जटेस्तुल्यरूपः ।  
अकटुकफलकोटिप्रीणितानन्तजीवो  
निकटलघुवटानां वर्धने किं पटुर्न ॥ 63 ॥  
तव चलदल शाखिन् मौलिमूलान्तरालं  
कलयति निलयत्वं देवदेवत्रयस्य ।  
समिदथ दलमेधस्साधनं साधु यागे  
तदपि किमिति मन्दस्पृश्यता तेऽतिवन्द्य ॥ 64 ॥  
त्वमसि महनन्तं छेदभेदाद्य योग्ये  
विभु च बहु किमुक्त्या शाम्भवी कापि मूर्तिः ।  
इति सति बहिरन्तर्यत्त्वया ड्गीकृतस्स  
त्यजति गजन न त्वां प्रगवस्थां घटोऽयम् ॥ 65 ॥  
द्विजपतिरमृतात्मा कोमलोऽपि स्वसारै-  
र्न यद् अवति पिपासून् हन्त, कांश्चिद् द्विजान् स्वान् ।  
यदिपि विनददुग्रं स्वं ददज्जीवितं तान्   
अवति मलिनमभ्रं चित्रमेतत्त्वदभ्रम् ॥ 66 ॥  
त्वमसि जगदसुः सन्नुच्चकै र्दीनबन्धुः  
कलयसि यदसारं वस्तु हित्वा ससारम् ।  
इति सति भवता किं प्रेर्यते वात ! चह्नि-  
र्यदयमखिलधक् सन्नाशु निःसारदाही ॥ 67 ॥  
पटुरसि गट पूर्वं साधनेऽग्नेस्तु पश्चा-  
दतिहिमजलवासे नित्यमित्थं तपस्वी ।  
तदुचितमिह जन्मन्युच्चपुण्येन सूनुः  
चुलकितजधिस्ते वस्तुतोऽगस्त्य आस्ते ॥ 68 ॥  
निजकरुरिचर्याकारिणि प्रेम पझे  
वहति यदुदयस्थो भानुमांस्तन्न चित्रम् ।  
अभजदपि यदिन्दुः स्वोदयेन प्रमोदं  
नयति कुमुदवृन्दं तद्विचित्रं त्वमन्दम् ॥ 69 ॥  
त्वमपि भवसि पात्रं रात्रिभेदाद्विपत्तेः  
व्यथयसि किमु कोकौ; युज्यते वा क्षपेश ।  
दिनकरपरितप्तः क्षीणदेहश्च यस्मात्  
प्रसभमकरुणाः स्युर्ये नराः क्षीणतप्ताः ॥ 70 ॥  
सफलितजनचक्षुः घूकमेकं वराकं  
कथमहह विधत्से लोकबव्धो दिनान्धम् ।  
सकलतिमिरहर्तु स्तत्र कस्ते प्रयासो  
न हि भृतशकटस्था राजिका भारहेतुः ॥ 71 ॥  
सवितरुदयमुच्छुः प्रागनूरुं विधत्सेऽ-  
भ्युदयसहीतमेतद्भ्रातरं नैव घूकम् ।  
तदिदमनगतं मे येन कार्यं विभूनां  
परमपदमवाप्यः स्वं पुनर्नो तदीयाः ॥ 72 ॥  
हरसि तिमिरबन्धं ध्वान्तवैरिन् जनाक्ष्णाम् ।  
तदिह महदपूर्वं पझबन्धोऽबलानां  
यदखिलयसमुपानां पझबन्धं भिनत्सि ॥ 73 ॥  
कति कति न हि जाताः कश्यपाद्देवतास्ताः  
क्षितिवलयसमुद्यद्यागभागैकजीव्याः ।  
जयति तु परमेकः कर्मसाक्षी समक्षो  
यदुदयमनु सिद्धैरध्वरैर्देवपोषः ॥ 74 ॥  
तव तनुरवनीशागारसेनाविभूषी  
बलमचलभिद्रेऽलं कालवद्भीर्मता च  
इति करिवर सर्वेदारचिन्तामकिंचि-  
त्कर इव चिरमन्तर्मीलिताक्षः किमेषि ॥ 75 ॥  
शितितनुरतिगर्जन्वारिर्षी वरीयान्  
मुदिर इति करी ते चातकासौ न याच्यः ।  
बत मधुप कुलानां पोषकोऽयं मदान्धो  
न तु चिरतृषितानां त्वादृशानां द्विजानाम् ॥ 76 ॥  
कति कति न विरोधिव्याधवाक्याभिघाव-  
त्पिशुनशुनकदन्तैरङ्किताङ्गः कुरङ्गः ।  
स तु जयति कुरङ्गः कोऽपि भूपोत्तमाङ्गऽ-  
ईति पदमदरिद्रो यन्मदछ सौरभेण ॥ 77 ॥  
परिहर गिरिशत्रोः पत्रवैरं हरे चेद्  
गिरिवनचर ! वाञ्छा जीविते तेऽन्यथा तु ।  
कुपितकुलिशपातात्त्वं वनं पर्वतश्च  
काक नु ननु बलवद्भिः स्पर्द्धः नैवः वृद्ध्यै ॥ 78 ॥  
दवलिमहरिनान्मोर्योग्यभावाद्विधोः त्वं  
सुहृदिति जहि राहुं ध्वान्तमैत्र्यास्य शत्रुम् ।  
तम इति शिति चेति प्रप्तया साम्ययोगात् ;  
न कुरु मृगपतित्वात्सिंह ! हिंसां पशूनाम् ॥ 79 ॥  
प्लवग ! समुचितं तद्धान्यमुष्टिश्लथत्वे  
यदतिकृपणता ते बन्धने प्रस्तुतेऽपि ।  
पशुरुत नर इत्थं वानरत्वं तु तेषा-  
मपि विपदि हि तेषां (येषां) बद्धमुष्टित्वमर्थे ॥ 80 ॥  
भवति समगुणानां मत्सरित्वं युवां तु  
प्रतिगतिकलहौ स्तः सिंहहंसौ सवर्णौ ।  
स्थिरगतिकलसन्तौ मौक्तिकोदारगेहौ  
रजतललितदेहौ देवतावाहने च ॥ 81 ॥  
करभ सरभसत्वेऽप्युच्चलत्वं गतौ ते  
वचसि च कठिनत्वं चारुता न प्रतीके ।  
तदपि तव तु गर्वत्कन्धरोच्चेयती चेत्  
किमपि ललितता स्यात्सा विभिन्द्याद्बत द्याम् ॥ 82 ॥  
यदहमखिलसैन्ये दुन्दुभेः पात्रमित्थं  
जहिहि करभ ! गर्वं सर्वभावैरवद्यम् .  
सुललितपृतनायां लोकद्दग्दोषहत्यै  
बत नरपतिना त्वं तदध्वनिख्यापितोऽसि ॥ 83 ॥  
गुणसुरभिसुरभ्याः सूनुता सूनृता सा  
गुरु च गिरिशपत्रं ते सगोत्रं पवित्रम् ।  
विविधबिविधासिद्धो साधनं देहिनां त्वं  
वद तदपि किमुक्षन् ! काङ्क्षसे शृङ्गधूत्या ॥ 84 ॥  
भवतु नदुपकारो जीवलोके कथंचि-  
न्न तु सुरभुजगानां लोकयोर्द्दश्यते सः ।  
जनरनुचितमेव प्राणिनः पङ्क्तिभेतु  
र्वृष किमुपरितोषेणेति शीर्षं धुनोषि ॥ 85 ॥  
कुचयुग ! कृतसुक्ताहारकर्पूरगौर  
त्वयि धवलगरुत्त्वं न त्विदानीं कुचत्वम् ।  
इह न बिभिहि नीरक्षीरभेदापटुत्वेऽ-  
त्यनुरजति हि बाझाडम्बरेणैव लोकः ॥ 86 ॥  
प्रियपरिचकाले कञ्चुकीं मुञ्जसे किं  
कुचयुग ! बहमूल्यं ते यदाच्छादितत्वात् ।  
उचितममृदुभावादन्यमर्माविधस्ते  
यदुपकृतिकृतामप्यस्मृति र्भाग्योगे ॥ 87 ॥  
नयन सरलभावो नायिकाभावबोघे  
तव युवनिवहे किं वक्रता पीडनाय ।  
इदमपि घटते यद्वक्रतां प्रेक्ष्य कोऽपि  
व्रजति मलिनसङ्गनाङ्गत्वतश्च ॥ 88 ॥  
अघटितमतिदन्ताः सत्यपूर्वे द्विजत्वे  
हह हसितवशाद्यन्मर्म भिन्दन्ति नॄणाम् ।  
तदुचितमपि तेषां रागिणो द्वेष्यमुक्ता  
युवतिवदनभाजोऽनारतं ये तु तीक्ष्णाः ॥ 89 ॥  
सहजगुणपिधायी दून्दूजाते समानः  
सदवधिरधिमुक्तासक्तताराजम्नः ।  
अतिशुचिरबलायाः कण्ठसङ्ग़पि हार !  
त्वमसि जगति साधुर्दर्शनात्खेदहारः ॥ 90 ॥  
अवति मुखमनेतान् रागितीक्ष्णान्द्विजांस्तु  
द्विजपतिममुमेकं द्वेष्टिशुद्धं यत् ।  
तदुचितमतिलक्ष्मीराजितत्वेन तस्य  
प्रविदधति न युक्तायुक्तचिन्तां रमाढ्याः ॥ 91 ॥  
भृशमवगणितैणीदृङ्निवासे वरेण्ये  
कमितुरुरसि सेषे केन पुण्येन वीणे ।  
भवदनुरणिताति प्रीणितप्राणिदता-  
सिषमनिशमुपैषीत्येष हेतुर्मतोऽत्र ॥ 92 ॥  
दिशि दिशि विलसन्ति स्फारकासारभारा  
बततुलजलकाकाहारशम्बूक पूर्णाः ।  
सितगरुदुपभुक्तोन्मुक्तौघयुक्तं  
मदयति तदपिदं मानसं मानसं मे ॥ 93 ॥  
विलसति कमलायाः सत्करे यत्प्रसूनं  
व्रजति च ललनानामाननस्योपमात्वम् ।  
जनयति च जनेशं सर्जनादौ किमन्यत  
कमलिनि ! तुलनां ते तल्लता का प्रयातु ॥ 94 ॥  
मदुकरनिकरस्य स्वै रसैरप्रमेयैः  
कमल ! विमल पोषं दोषमूलं करोषि ।  
यदयमपरनारीरात्मगीतैर्विगीतै-  
स्त्वरयति रतिहेतोर्भिन्नसेतुः सतीनाम् ॥ 95 ॥  
स्थलकमल ! वरत्वं ते जलाज्जन्म यन्नो  
पतितमपि रजस्ते मारुतेनोझते च ।  
सततमधिगतिस्ते यस्य कस्याप्ययत्नाद्  
दृढमिति जलजत्वान्नैव धन्यं त्वदन्यत् ॥ 96 ॥  
परिमलमकरन्दैर्वृन्दमिन्दीवराणा-  
मपुषमिदमिदानीमीदृशी मे दशेति ।  
कुमुद ! न कुरु केदं नन्दते सर्वदा को  
यदुदयसुदशः त्वं सोऽपि दीनो यदिन्दुः ॥ 97 ॥  
अयि पिक ! सुसमृद्धं याहि म्कन्दबन्धुं  
श्रितमपि तमनेकैराश्चनाकारितोऽपि ।  
विलसति न विना त्वां पञ्जमालापिनं स  
त्वमपि न हि विना तं राजसे वृक्षराजम् ॥ 98 ॥  
शुककरटकपोताः कोकिलश्चैककालं  
कलकलमनुवेलं कुर्वतां वा रसाले ।  
स्थगयतुमतिभूयान्मन्द्रमध्ये तु तारं  
यदपि सपदि नादे तारतम्यं स्फुटं स्यात् ॥ 99 ॥  
कलकलमपनीय स्वीयमाकर्णयध्वं  
मधुमधुरगलाञ्जत्कोतिलालापमत्र ।  
कलरवलविङ्काः सद्रसालप्रसादात्  
फलितमलिक पट्टोदारलेखेन वोऽद्य ॥ 100 ॥  
अनुवनमिह को मत्पञ्जमाल्पसारं  
रसयतु सरलात्मा खिद्यसे किं पिकेति ।  
द्धनितनुरनुरागार्धाङ्गदुर्गो गिरं ते  
कलयति सकलात्मा साधुतुष्टोऽमूर्तिः ॥ 101 ॥  
सकल कलकुलोद्यत्सोमनाथाणुमेदा-  
गुणविहितशतोक्तान्योक्तिमुक्तावलीयम् ।  
अधिगलमनुधार्या साधुभिः शुद्धबुद्धै-  
रधिकममलयित्वा स्वप्रसादोदकेन ॥ 102 ॥  
॥ इति श्रीसकलकलकुलालंकार\[णक\]  
सोमनाथ विरचिताध्न्योक्ति-  
मुक्तावलीयं समाप्ता ॥  
॥ चारुचर्या ॥  
॥ श्रीभोजराजप्रणीता ॥  
सुनीतिशास्त्रसद्वैद्यर्मशास्त्रानुसारतः ।  
विरच्यते चारुचर्या भोजराजेन धीमता ॥ 1 ॥  
(अथ शौचविधिः, दन्तधावनं च)  
ब्राझे मुहूर्त उत्तिष्ठते स्वस्थो रक्षार्थमायुषः ।  
शरीरचिन्तां निर्वर्त्य कृतशौचविधिस्ततः ॥ 2 ॥  
प्रातरुत्थाय विधिना कुर्याद्दन्तप्रधावनम् ।  
वाग्यतः पुण्यकाष्ठेन अत(ध ?) ऊर्ध्वं क्रमेण तु ॥ 3 ॥  
आयुर्बलं यशो वर्चः प्रजाः पशुवसूनि च ।  
ब्रझ प्रज्ञां च मेधां च त्वं नो देहि वनस्पते ॥ 4 ॥  
सर्वे कण्टकिनः पुण्याः क्षीरिणश्च यशस्विनः ।  
आम्ल(म्र)पुन्नागबिल्वानामपामार्गशिरीषयोः ।  
कटुतिक्तकषायाश्च घनीरोग्यसुखप्रदाः ॥ 5 ॥  
दशाङ्गुलं तु विप्राणां क्षत्रियाणां नवाङ्गुलम् ।  
अष्टाङ्गुतु वैश्यानां शूद्राणां सप्तसंमितम् ।  
चतुरङ्गिलमानं तु नारीणां तु न संशयः ॥ 6 ॥  
उदङ्मुखः प्राङ्‌मुखो वा दन्तधावनमाचरेत् ।  
दक्षिणेन तथा क्रौर्यं पश्चिमेन पराजयम् ।  
पूर्वस्यामुत्तरस्यां च कुर्वन् क्मानवाप्नुयात् ॥ 7 ॥  
चतुर्दश्यष्टमी दर्श(:) पूर्णिमा सङ्क्रमो रवेः ।  
एषु स्त्रीतैलमांसानि दन्तकाष्ठं च वर्जयेत् ॥ 8 ॥  
सर्जे धैर्यं वटे कीर्तिः करञ्जे विजयो रणो ।  
जातौ चैवार्थसम्पत्तिः बदर्यां मधुरस्वरः ॥ 9 ॥  
खदिरे चैव सौन्दर्यं बिल्वे तु विपुलं धनम् ।  
साल्मस्यश्वत्थमव्यानां धवकिंशुकयोरपि ॥ 10 ॥  
केविदारशमीपिलुश्लेष्मातकविभीतकान् ।  
वर्जयेद् दन्तकाष्ठं तु गुग्गुलुं क्रमुकं तथा ॥ 11 ॥  
उदुम्बरे वाक्यसिद्धिः बन्धूके च दृढा श्रुतिः ।  
आम्ले(म्रे) किर्तिश्व सौभाग्यं कदम्बे सुद्धिरुत्तमा ॥ 12 ॥  
गुवाकतालहिन्तालाः केतकी च महावटः ।  
खर्जूरी नारिकेलश्व सप्तैते तृणराजकाः ॥ 13 ॥  
तृणराजसिरापत्रैर्यः कुर्याद्दन्तधावनम् ।  
तावन्दवति चण्डालो यावद्गङ्गां न पश्यति ॥ 14 ॥  
भल्लातकीदेवदारुमदयन्तिक्षुवालुकैः ।  
तृणाङ्गुल्यश्मलोहाद्यैः शत्रुभ्यः साध्वसं जगुः ॥ 15 ॥  
हरीतकीविन्घनागकेतकोद्दालतापसैः ।  
कार्पासार्द्रकवाकूचीबलाश्लेष्मातकैर्गदः ॥ 16 ॥  
पलाशाश्वत्थजम्बीरमातुलुङ्गकपित्थकैः ।  
अगस्त्यतालहिन्तालकुशकाशैस्तथा निशा ॥ 17 ॥  
तिन्‌त्रिणीकशमीवेणुशुद्वामलकवञ्जुलैः ।  
विकङ्कतव्याघ्रपादसंज्ञवृक्षैर्यशःक्षयः ॥ 18 ॥  
यो हि गण्ङषसमये तर्जन्या वक्रचालनम् ।  
यदि कुवींत मूढात्मा नरके पतति ध्रुवम् ॥ 19 ॥  
नाद्यादजीर्णवमथुश्वासकासज्वरार्दितः ।  
तृष्णास्यपाकहृन्नेत्रशिरःकर्णामये च तत् ॥ 20 ॥  
मध्याह्नस्नानवेलायां यः कुर्याद्दन्तधावनम् ।  
निराशास्तस्य गच्छन्ति देवताः पितृभिस्सह ॥ 21 ॥  
अलाभे दन्तकाष्ठानां निषिद्धायां तथा तिथौ ।  
अपां द्वादसगण्डूषैः मुखशुद्धिर्भविष्यति ॥ 22 ॥  
जिह्वानिर्लेखनं कार्यं सौवर्णां ताम्रमेव वा ।  
तन्मलापहरं शस्तं मृदुश्लक्ष्णं षडङ्गुलंम् ॥ 23 ॥  
पित्तश्लेष्महरं मेध्यं नैर्मल्यं चक्षुषोर्हितम् ।  
श्रोत्रनासा विशुद्ध्यन्ते नराणां दन्तधावनात् ॥ 24 ॥  
(स्नानविधिः)  
पुण्यनिर्मलतोयेन पादौ प्रक्षाल्य वाग्यतः ।  
मलापकर्षणार्थाय स्नानं कुर्यत्प्रयन्ततः ॥ 25 ॥  
उष्णाम्बुनाधःकास्य परिषेको बलावहः ।  
तेनैव चोत्तमाह्गस्य बल हृत्केशचक्षुषोः ॥ 26 ॥  
स्नानमर्दितनेत्रास्य कर्णरोगातिसारिषु ।  
आध्मानपीनसाजीर्णभुक्तवत्सु च गर्हितम् ॥ 27 ॥  
स्नानास्तानन्तरं सम्यग्वस्त्रेणोद्वर्तयेत्तनम् ।  
कान्तिदं च शरीरस्य कण्डूत्वग्दोषनाशनम् ॥ 28 ॥  
पिटकाद्यङ्ग दोषघ्रमुद्वर्तनमुदाहृतम् ।  
भूमेः समुद्धृतं पुण्यं ततः प्रस्त्रवणोदकम् ॥ 29 ॥  
ततोऽपि सारसं पुण्यं तस्मान्नादेयमुत्तमम् ।  
तीर्थतोयं ततः पुण्यं गाङ्गं पुण्यं च सर्वतः ॥ 30 ॥  
रूपं तेजो बलं कान्तिश्शौचमाप्यायनं तनोः ।  
दुःस्वप्ननाशनं पुण्यं स्नानमायुष्यवर्धनम् ॥ 31 ॥  
अत्यन्तमलिनः कायो नवच्छिद्रसमन्वितः ।  
स्रवत्येव दिवा रात्रो प्रातःस्नानेन सुध्यति ॥ 32 ॥  
(सन्ध्योपासनादि)  
कुलाचारं ततः कुर्यात्संध्योपासनमादितः ।  
सूर्योपास्तिं ततः कुर्यात्सर्वरोगापनुत्तये ॥ 33 ॥  
(पुण्ड्रधारणम्)  
केशानां निचयं कुर्यात्कस्तूरीमनुलेपयेत ।  
सुगन्धीनि सुपुष्पाणि नित्यं शिरसि धारयेति ॥ 34 ॥  
केशक्लेद समुद्भूतस्वेददुर्गन्धनाशनम् ।  
चक्षुष्यं दाहशमनं सौमनस्यस्य धारणात् (णम्) ॥ 35 ॥  
जीवाद्याविद्धू केतक्याः कोमलं घारयेद्दलम् ।  
जातीं कन्दं नेपाल श्रीकण्ठं गिरिमल्लिकाम् ॥ 36 ॥  
मकरन्देन संयुक्तं शिरसा धासयेन्नरः ।  
मलिने मल्लिका धार्या निरेमल जातिपाटले ॥ 37 ॥  
अभ्यङ्गे केतकी धार्या चोत्पलं सततं धरेत् ।  
सर्वाण्येतानि शितान रसतो वीर्यतस्तथा ॥ 38 ॥  
त्रिदोषशमनं श्रीमान् घर्मकाले प्रधारयेत् ।  
केतकी वकुलं पुश्पं श्रीखण्डं शतपत्रकम् ॥ 39 ॥  
श्रीपर्णं चम्पकं पुष्पं वातश्लेष्महरं परम् ।  
उष्णवीर्यं वातनाशं शितकाले प्रधारयेत् ॥ 40 ॥  
ह्रीबेरं मरुवं चैव नीलोत्पलसुचम्पकौ ।  
कुरवं पाटलं चैव करवीरं तथैव च ॥ 41 ॥  
नात्युष्णां न च वा शीतं सर्वदोषनिबर्हणम् ।  
निर्मलं नेत्रदोषन्धं वर्षाकाले प्रधारयेत् ॥ 42 ॥  
मुहूर्तं जातिकुसुमं नेपालं चोत्पलं तथा ।  
त्रिरात्रमुत्पलं चैव पंचतात्र तु केतकी ॥ 43 ॥  
द्विरात्रं शतपत्रं च अर्धरात्र तु मल्लिका ।  
अहारात्रं चम्पकं तु यूथीपुष्पं तथैव च ॥ 44 ॥  
श्रीकण्ठमेकरात्रं च बकुलं माधवी तथा ।  
अहरेकं तु श्रीपर्णं पुण्यवारं निधारयेत् ॥ 45 ॥  
मन्दारं मरुवं चैव करवीरं तथैव च ।  
यावत्कालं वहेद्गन्धं तावत्कालं च पाटली ॥ 46 ॥  
त्रिदोषशमना जाजी महादाह विनाशिनी ।  
सुगन्धं दोषशमनं कोटरं पुष्पमुच्यते ॥ 47 ॥  
पित्तहृद्विशदं शैत्यं चक्षुष्यं चोत्पलं तथा ।  
श्लेष्मवातप्रशमनमुष्णभावं च निर्मलम् ॥ 48 ॥  
पुष्पाणां प्रवरं श्रेष्ठं केतकीपुष्पमुचियते ।  
ईषदुष्णं सुशीतं च सुगन्धं पुष्टिदायकम् ॥ 49 ॥  
शिरोभ्रमविनाशं च शतपत्रं सुशोभनम् ।  
आधार्यं मल्लिकापुष्पं दृष्टिहानिर्न जायते ॥ 50 ॥  
चम्पकं वातशमनं चक्षुष्यं विशदं शुभम् ।  
पाटलं च महाशीतं श्‌लेष्मवातप्रवर्धनम् ॥ 51 ॥  
मन्दारं पित्तदोषन्धं कर्णबाधिर्यनाशनम् ।  
पाटलं धारयेद् यस्तु मरुवेण समन्वितम् ॥ 52 ॥  
ज्वरमूर्छामवातन्धं चक्षुष्यं दाहनाशनम् ।  
हेमन्ते शिशिरेचैव शतापत्रं तु शोभनम् ॥ 53 ॥  
वसन्ते केतकी धार्या घर्मे नेपालमालती ।  
वर्षे श्रीकण्ठपाटल्यौ शारदे चम्पकं वहेत् ॥ 54 ॥  
रक्तोत्पलं सर्वकालं भवेद् लक्ष्मीविवृद्धये ।  
(गन्धधारणम्)  
कुङ्कुम् चन्दनं चैव तथागरुविमिश्रितम् ॥ 55 ॥  
उष्णभावमिदं श्रेष्ठं शीतकाले तु लेपयेत् ।  
चन्दनं चेन्दुना युक्तं कस्तूर्या सह मिश्रितम् ॥ 56 ॥  
सुगन्धं च सुशीतं च घर्मकाले प्रधारत् ।  
चन्दनं घुसृणोपेतमीषत्कस्तूरिकायुतम् ॥ 57 ॥  
न चोष्णं न च वा शीतं वर्षाकाले प्रधारयेत् ।  
आदौ चोद्वर्तयेद्गन्धं पश्वाद्गन्धं प्रलेपयेत् ॥ 58 ॥  
(वस्त्रधारणम्)  
शितकाले तु कौशेयं कषायं घर्मवासरे ।  
वर्षसु शुक्लवस्त्रं स्यात् त्रिधा वस्त्रस्य धारणम् ॥ 59 ॥  
कौशेयं चित्रवस्त्रं च रक्तवस्त्रं तथैव च ।  
वातश्लेष्महरं नॄणां शीतकाले तु धारयेत् ॥ 60 ॥  
मध्यं सुशीतपित्तघ्नं काषायं वस्त्रमुच्यते ।  
तद्धारयेद्धर्मकाले काषायं वस्त्रमुत्तमम् ॥ 61 ॥  
शुक्लं सुशीतलं चैव शीततापनिवारणम् ।  
न चोष्णं न च वा शीतं शुक्लं वर्षासु धारयेत् ॥ 62 ॥  
मलिनं परवस्त्रं तु स्त्रीवस्त्रं तु ततैव च ।  
खण्डं च मूषकैर्विद्धमग्निदग्‌धं च वर्जयेत् ॥ 63 ॥  
मलिनं न शिवं तत्तु कण्डूत्वग्दोषकारणम् ।  
सुकृतस्य फलं नास्ति परवस्त्रस्य धारणात् ॥ 64 ॥  
कार्यहानिर्दुर्बलत्व स्त्रीवस्त्रेण प्रजायते ।  
खण्डवस्त्रे वसेज्ज्येष्ठा तस्मात्तत्परिवर्जयेत् ॥ 65 ॥  
भयदं मूषिकैर्विद्धं दग्धेन च मृतिर्भवेत् ।  
तस्मात्सर्वप्रयत्नेन शोध्यवस्त्रं प्रधारयेत् ॥ 66 ॥  
सुहृत्सु शुभदं चैव दर्शनेन प्रजाते ।  
(रत्नादिदारणम्)  
रत्नानि देवतातुष्ट्यै भूषणान्यपि धारयेत् ॥ 67 ॥  
आदित्ये पझरागं च सोमे मुक्ताफलं तथा ।  
मह्गले विद्रुमं चैव बुदे मरकतं तथा ॥ 68 ॥  
गुरौ तु पुष्यरागं च भार्गवे वज्रमुत्तमम् ।  
मन्दे तु नीलमीत्युक्तं राहोर्गेमेदकं तथा ॥ 69 ॥  
केतोर्वैडूर्यमित्युक्तं क्रमाद्रत्नस्य लक्षणम् ।  
लोहो रजतहेमनी ताम्रं कास्यं च पंचकम् ॥ 70 ॥  
स्त्रीशूद्रवृद्धघाती च तथा गोब्रझघातकः ।  
सर्वपापविनिर्मुक्त्यै पंचलोहस्य (हादि ?) धारयेत् ॥ 71 ॥  
(तर्पणम्)  
धर्मसंग्रहणं कुर्याद्दानतीर्थेपवासकैः ।  
स्वबन्धुपितृदेवानां ब्राझणानां च तर्पणम् ॥ 72 ॥  
स्वर्ग्यं यशस्यमायुष्यं सर्वपापहरं शुभम् ।  
देवब्राझणबन्धूनां तर्पणेन प्रजायते ॥ 73 ॥  
(अष्टमङ्गलवीक्षणम्)  
ततो भोजनवेलायां कृताचारस्यदात्मवान् ।  
देवान् पितॄन् समभ्यर्च्य कुर्यान्मङ्लवीक्षणम् ॥ 74 ॥  
लोकेऽस्मिन्मङ्लान्यष्टौ ब्राझणो गौर्हुताशनः ।  
सुवर्णं सर्पिरादित्य आपो राजा ततोऽष्टमः ॥ 75 ॥  
एतानि सततं पश्येन्नमस्येदर्चयेद्यथा ।  
च कुर्वित आयुर्वर्धनमुत्तमम् ॥ 76 ॥  
(भोजनम्)  
पत्रीविहितश्रृंगारं प्राप्य भोजमनन्दिरम् ।  
यथाऽचाग्निबलं वीक्ष्य भोजनं कारयेद्बुधः ॥ 77 ॥  
एक एव न भुंजीत यदीच्छेत्प्रियमात्मनः ।  
भोक्तुकामश्व घातुश्व क्रोधवानपि गार्हितः ॥ 78 ॥  
अन्नं विषसमं प्राहुरजीर्णं प्राप्नुयान्नरः ।  
द्वित्रिभिर्बन्धुभिः सार्धं भोजने न प्रजायते ॥ 79 ॥  
अभीष्टफलसंसिद्धिस्तुष्टिकाम्यसुसंपदः ।  
चकोरं कुक्कुटं कृष्णं शारिकां च शुकं तथा ॥ 80 ॥  
अमात्यराजपुत्राणां गृहेष्वेतानि रक्षयेत् ।  
चकोरश्वक्षुषो नैल्यं विष्ठां मुञ्जति कुक्कुटः ।  
दृष्ट्वान्नं विषसंयुक्तें कूजन्ति शुकशारिकाः ॥ 81 ॥  
तेषां दृष्टिनिपातेन अन्नाद्यं निर्विषं भवेत् ।  
परविद्या दिनाशार्थ तेषां दर्शनमुच्यते ॥ 82 ॥  
कातिंक्यामपरः पक्षो मार्गशीर्षस्य चादिमः ।  
द्वावेतौ यमदंष्ट्राख्यौ मिताहारः स जीवति ॥ 83 ॥  
आदौ मधुरमश्नीयान्मध्ये च कटुतिक्तकम् ।  
अन्ते तिक्तकषायं च सम्यग्जीर्णं सुखावहम् ॥ 84 ॥  
भोजनादौ पिबेतोयमग्निसादः कृशाङ्गता ।  
मध्ये कार्यं(य)विवृद्वे (द्धिश्व) अन्ते श्रेष्ठं रसायनम् ॥ 85 ॥  
अत्यम्बुपानादविपच्यतेऽन्नमनम्बुपानच्च स एव दोषः ।  
तस्मान्नरो वह्निविवर्धनाय मुहुर्मुहुर्वारि पिबेदभूरि ॥ 86 ॥  
पिबेद्धटसहस्त्राणि यावदस्तं गते रवौ ।  
निशि भोजनवेलायां स्वल्पमप्युदकं विषम् ॥ 87 ॥  
अन्नेन कुक्षौ द्वावंशौ पानेनैकं प्रपूरयेत् ।  
आश्रयं पवनादीनां चतुर्थमवशेषयेत् ॥ 88 ॥  
अत्याहाराद्भवेद्व्याधिरनाहाराद्बलक्षयः ।  
समाहाराद्बलं सम्यग् आयुर्वर्धनमुत्तमम् ॥ 89 ॥  
तृषार्तस्तु न भुञ्जीत क्षुघार्ते न पिबेज्जलम् ।  
तृषणार्ते जायते गुल्मी क्षुधार्तस्तु भगन्दरी ॥ 90 ॥  
भोक्तितामस्व)स्य ?) घा(दा ?)तुश्व कोपवादो(वि?)गर्हितः ।  
अन्नं विषसमं प्राहुरजीर्णं प्राप्नुयान्नरः ॥ 91 ॥  
आमं विदग्धं विष्टंभि रसशेषं तथैव च ।  
चतुर्विदमजीर्णं तु तक्रं तत्र परि(प्रति?)क्रिया ॥ 92 ॥  
भुक्त्वा तु मथितं सम्यक्कराभ्यां च विशेषतः ।  
तत्तोयं नेत्रयोः क्षिप्त्वा नेत्ररोगं जयेन्नरः ॥ 93 ॥  
भुक्त्वोपविशतस्तुन्दः भुक्त्वा संविशतस्सुखम् ।  
आयुष्यं चरमाणस्य मृत्युर्धावति धावतः ॥ 94 ॥  
भुक्त्वा चान्न मपः(मुप)स्पृश्य गत्वा शतपदं शनैः ।  
वामपार्श्वे शयानस्य भिषग्भिः किं प्रयोजनम् ॥ 95 ॥  
दिवास्वापं न कुर्वीत मिथ्यावादं न कारयेत् ।  
दिवास्त्रीसङ्गमो नॄणामायुःक्षयकरो भवेत् ॥ 96 ॥  
धर्मशास्त्राणि सततं पुराणश्रवणं तथा ।  
कारयेत् विधिना सम्यगात्माभ्यांसांश्व नित्यशः ॥ 97 ॥  
तामबूलं चर्वयेद्भुक्त्वा प्रागेव त्रिचतुस्तथा ।  
एकपूगं चतुःपत्रं सुधाव्रीहिद्वितीयकम् ॥ 98 ॥  
पूगं सुदेश संभूतं कठिनं गुरु चिक्कणम् ।  
शशामांससमं छिन्नं क्रमुकं तु सुशोभनम् ॥ 99 ॥  
पूगः कषायो मधुरो रूक्षो दोषहरः परम् ॥  
सुपक्कः सर्वदोषघ्नः अपक्को दोषदो भवेत् ॥ 100 ॥  
कटुकी रससंयुक्तं नागपत्रं सुशोभनम् ।  
सुपक्कदलसंयुक्तं सर्वदोषविवर्जितम् ॥ 101 ॥  
कफवातहरं चेति नागपत्रं प्रकीर्तितम् ।  
दीपनं कृमिदोषन्धं विशदं निर्मलं लघु ॥ 102 ॥  
सुधा पाषाणजं वापि शंखेनापि विनिर्मितम् ।  
सुक्तिशम्बूकसंभूतं चूर्णं सुक्ताफलोद्भवम् ॥ 103 ॥  
चूर्णं पाषाणसंभूतं त्रिदोषशमनं लघु ।  
वातपित्तहरं शंखशुक्तिजं शीतलं भवेत् ॥ 104 ॥  
शम्बूकं श्लेष्मदोषघ्नं मुक्ताचूर्णं तु वातलम् ।  
मनसो हर्षणं श्रेष्ठं रतिदं मद कारणम् ॥ 105 ॥  
मुखरोगकिमिहरं ताम्बीलं चन्द्रसंयुतम् ।  
दन्तानां स्थैर्यदं चैव वक्त्रदुर्गन्धनाशनम् ॥ 106 ॥  
मुखरोगक्रिमिहरं खादिरेण विमिश्रितम् ।  
पित्तदोषप्रशमनं रक्तपित्तप्रवर्धनम् ॥ 107 ॥  
श्लेष्मरोगहरं रुच्यं नेत्ररोगहरं शुभम् ।  
नासारोगहरं कण्ठ्यं ताम्बूलं चन्द्रसंयुतम् ॥ 108 ॥  
आदौ विषोपमं पीतं द्वितीयं भेदि दुर्जरम् ।  
पश्चात्सुधासमं पीतं सम्यगजीर्णं सुखावहम् ॥ 109 ॥  
क्षीरं पीत्वा मुहूर्तेन ताम्बूलं यदि चर्वितम् ।  
कुष्ठी भवति मेही च मूत्रदोषी च वा भवेत् ॥ 110 ॥  
अक्षिरोगी क्षयी पाण्ङुरोगी भ्रममदात्ययी ।  
अपस्मारी श्वासरोगी हृद्रोगी रक्तपैत्त्यकी ॥ 111 ॥  
ग्रहणीवा नतीसारी ताम्बूलं परिवर्जयेत् ।  
ताम्बूलं क्षतपित्तासृग्रूक्षो त्कुपितचक्षुषाम् ॥ 112 ॥  
विषमूर्छामवातानामपथ्यं शोषिणामपि ।  
दिवा संध्यां वर्जयित्वा ताम्बूलं खादयेन्नरः ॥ 113 ॥  
अनिधाय मुके पर्णं खादेत्पूगीफलं नरः ।  
दरिद्रत्वमवाप्नोति शक्रतुल्योऽपि मानवः ॥ 114 ॥  
एकद्वित्रिचतुःपञ्जषडिभः पूगीफलैः क्रमात् ।  
लाभालाभौ सुखं दुःखमायुर्मरणमेव वा ॥ 115 ॥  
प्रातः पूगीफलाधिक्यं मध्याह्नऽधिकचूर्णता .  
रात्रौ तु पर्णबाहुल्यमेतत्ताम्बूललक्षणम् ॥ 116 ॥  
प्रत्यूषे भुक्तसमये वरयुवतिनां च संगमे प्रथमे ।  
विद्वान्(विदुषां)राज्ञां मध्ये ताम्बूलं यो न खादयेत्स पशुः ॥ 117 ॥  
पर्णमूले भवेद्व्याधिः पर्णाग्रे पापसंभवः ।  
चूर्णपर्णं हरत्यायुः सिरा बुद्धिविनाशिनी ॥ 118 ॥  
तस्मादग्रं च मूलं च सिरा चैव विवर्जयेत् ।  
चूर्णपर्णं वर्जयित्वा ताम्बूलं खादयेत्सुधीः ॥ 119 ॥  
(स्त्रीभोगः)  
दिवा संध्यां वर्जयित्वा तथा पर्वदिनेषु च ।  
रात्रौ व्यवायां कुर्वोत योषितं यौवने स्थिताम् ॥ 120 ॥  
कुरूपिणीं कुशीलां तु विधवां च परस्त्रियम् ।  
अतिकृष्णां च हीनां च पुत्रमित्रमृपस्त्रियम् ॥ 121 ॥  
त्यजेदन्त्यकुलोद्भूतां वृद्धस्त्रीं कन्यका तथा ।  
वयोधिकां स्त्रियं गत्वा तरुणस्स्थविरो भवेत् ॥ 122 ॥  
तारुण्यं तरुणीं गत्वा वृद्धोऽपि समवान्पुयात् ।  
रतिकालैकशयनमन्यत्काले पृथक्च्छयी ॥ 123 ॥  
स्त्रीणां श्वासानिलैः पुंसां दौर्भगत्वं प्रजायते ।  
एकशायी द्विभोजी च षण्मूत्री द्विपुरीषकः ।  
स्वल्पसगमकारी च शतवर्षाणि जीवति ॥ 124 ॥  
अत्यम्बुपावादतिसङ्गमाच्च  
स्वन्पाद्दिवा जीगरणाच्च रात्रौ ।  
निरोधनान्मूत्रपुरीषयोश्च  
षड्भिः प्रकारैः प्रभवन्ति रोगाः ॥ 125 ॥  
गोशतादपि गोक्षीरं प्रस्थं धान्यशतादपि ।  
प्रासादादपि शय्यार्थं शेषाः परविभूतयः ॥ 126 ॥  
क्षुतं वक्त्रेण वहति जृंभणं नासया पुनः ।  
बिन्दुसंरक्षणे चैव शतवर्षाणि जीवति ॥ 127 ॥  
विचार्य देशकालौ च वयस्सत्त्वं तथा बलम् ।  
जलपानमुषःकाले पीत्वा शतसमं वसेत् ॥ 128 ॥  
अम्भसः प्रसृतान्यष्टौ पिबेदनुदिते रवौ ।  
वातपित्तकफान् जित्वा जीवेद्वर्षशतं सुखी ॥ 129 ॥  
परद्रव्यं परस्त्रीं च परनिन्दां च बुद्धिमान् ।  
अमित्रभाषणं शाठ्यं स्त्रीष्वालापं च वर्जयेत ॥ 130 ॥  
वर्जनं ताप्यगम्याया अभक्ष्यायाश्च(क्ष्यस्याप्य?)भक्षणम् ।  
असूयावर्जनं चैव पतितैः सङ्गवर्जनम् ॥ 131 ॥  
क्रौर्यस्य वर्जनं चैवमात्मस्तुतिविवर्जम् ।  
दानं मनोरमं कार्यमिष्टापूर्तस्य वर्धनम् ॥ 132 ॥  
अशोषदेवताभक्तिर्गोषु विप्रेषु तर्पणम् ।  
शुश्रूषणं गुरुस्त्रीणां तपस्तीर्थोषु मज्जनम् ॥ 133 ॥  
विद्यायाः सेवनं चैव सततं साधुसंगमः ।  
दीनान्धकृपणानां च भ्रातॄणां चैव पोषणम् ॥ 134 ॥  
कारयेत्सततं भक्त्या कीर्तिलक्ष्मीविवृद्धये ।  
हिताय राजपुत्राणां सज्जनानां विशेषतः ।  
चारुचर्या प्रिया श्रेष्ठा रचिता भोजभूभुजा ॥ 135 ॥  
॥ ईति भोजराजचारुचर्या समाप्ता ॥  
"एकादशद्वारनिबद्ध उपदेशः "\*  
धर्माज्जन्म कुले शरीरपटुता सौभाग्यमायुर्बलं  
धर्मेणैव भवन्ति निर्मलयशोविद्यार्थसमपत्तयः ।  
कान्ताराच्च महाभयाच्च सततं धर्मः परित्रायते  
धर्मः सम्यगुपसिते भवति हि स्वर्गापवर्गप्रदः ॥ 1 ॥  
(धर्म) सिद्धौ ध्रुवं सिद्धिर्द्युम्नप्रद्युम्नयोरपि ।  
दुग्धोपलम्भे सुलभा संपत्तिर्दधिसर्पिषोः ॥ 2 ॥  
धर्मो महामङ्गलमङ्गभाजां धर्मो जनन्यिद्दलिताखिलार्तिः ।  
धर्मः पिता पूरितवाञ्छितार्थो धर्मः सुहृद्वर्धितनित्यहर्षः ॥ 3 ॥  
जैनो गर्मः प्रकटविभवः संगतिः साधुलोके  
विद्वद्गोष्ठीवचनपटुता कौशलं सत्कलासु ।  
साध्वी लक्ष्मीचरणकमलोपासना सद्गुरुणां  
शुद्धं शीलं मतिरमलिना प्राप्यते नाल्पपुण्यैः ॥ 4 ॥  
मनसि वचसि काये पुण्यपीयूषपूर्णा-  
स्त्रिभुवनमुपकारश्रेणीभिः प्रीणयन्तः ।  
परगुणपरमाणून् पर्वतीकृत्य नित्यं  
निजहृदि विकसन्तः सन्ति सन्तः कियन्तः ॥ 5 ॥  
श्रद्धालतां याति जिनेन्द्रशासने धनानि क्षेत्रेषु वपत्यनारतम् ।  
किमत्यपुण्यानि सुसाधुसेवनादतोऽपि तं श्रावकमाहुरुत्तमाः ॥ 6 ॥  
व्याकुलेनापि मनसा धर्मः कार्यां(र्यो) निरनातरम् ।  
मेढीबद्धोऽपि हि भ्राम्यन् घासग्रासं करोति गौः ॥ 7 ॥  
तक्रादिव नवनीतं पङ्कादिव पझममृतमिव जलधेः ।  
मुक्तामणिरिव वंशाद्धर्मः सारं मनुष्यभवात् ॥ 8 ॥  
शिष्टे संगः श्रुतौ रंगः सद्ध्याने धीर्धृतौ मतिः ।  
दाने सक्तिर्गुरौ भक्तिः षडेते सुकृताकराः ॥ 10 ॥  
भवकोटीदुष्प्रापामवाप्य नृभवादिसकलसामग्रिम् ।  
भवजलधियानपात्रे धर्मे यत्नः सदा कार्यः ॥ 11 ॥  
धर्मे रागाः श्रतौ चिन्ता धने व्यसनमुत्तमम् ।  
इन्द्रियार्थेषु वैराग्यं संप्राप्तं जन्मनः फसम् ॥ 12 ॥  
संपदो जलतरंगविलोला यौवनं त्रिचतुराणि दिनानि ।  
शारदाभ्रमिव चञ्जलमायुः किं धनैः कुरुत घर्ममनिन्द्यम् ॥ 13 ॥  
चला विभूतिः क्षणभङ्गि यौवनं कृतान्तदन्तान्तरवर्ति जीवितम् ।  
तथाप्यवज्ञा परलोकसाधनेष्वहो नृणां विस्मयकारि चेष्टितम् ॥ 14 ॥  
उद्यमं कुर्वता पुंसां भाग्यं सर्वत्र कारणम् ।  
समुद्रमथनाल्लेमे हरिर्लक्ष्मीं हरो विषम् ॥ 15 ॥  
आरोहतु गिरिशिखरं समुद्रमुल्लङ्ध्य यातु पातालम् ।  
विधिलिखिताक्षरमालं फलति कपालं न भूपालः ॥ 16 ॥  
प्रचलति यदि मेरुः शीततां याति वह्नि-  
रुदयति यदि भानुः पश्चमायां दिशायाम् ।  
विकसति यदि पझं पर्वताग्र शिलायां  
न हि भवति हि णिथ्या भाविनी कर्ममरेखा ॥ 17 ॥  
औचित्यमेकमेकत्र गुणानां कोटिरेकतः ।  
विषायते गुमग्राम औचित्यपरिवर्जितः ॥ 18 ॥  
आचारः कुलमाख्याति देशमाख्याति भाषितम् ।  
संभ्रमः स्नेहमाख्याति वपुराख्याति भोजनम् ॥ 19 ॥  
नाविदु(द ?)ग्धः प्रियं ब्रूयान्नाकामी मण्डनप्रियः ।  
निःस्पृहो नाधिकारी स्यात् स्फुटवक्ता न व़ञ्जकः ॥ 20 ॥  
सुखी न जानाति परस्य दुःखं न यौवनस्था गणयन्ति शीलम् ।  
आपद्गता निष्करुणा भवन्ति आर्ता नरा धर्मपरा भवन्ति ॥ 21 ॥  
अभ्यासतारिणी विद्या लक्ष्मीः पुण्यानुसारिणी ।  
त्यागानुसारिणी किर्तिर्बुद्धिः कर्मानुसारिणी ॥ 22 ॥  
पदे पदे निधानान् योजने रसकूपिकाः ।  
पुण्यहीना न पश्यन्ति बहुरत्ना वसुन्धरा ॥ 23 ॥  
शतेषु जायते शूरः सहस्त्रेषु च पण्डितः ।  
वक्ता शतसहस्त्रेषु दाता भवति वा न वा ॥ 24 ॥  
क्षमासमं तपो नास्ति संतोषान्न परं सुखम् ।  
नास्ति विद्यासम् दानं नास्ति धर्मो दयासमः ॥ 25 ॥  
क्षमाखड्गं करे यस्य दुर्जनः किं करिष्यति ।  
अतृणे पतितो वह्निः स्वयमेव विनस्यति ॥ 26 ॥  
ओमिति पण्डिताः कुर्युरश्रुपातं च मध्यमाः ।  
अधमाश्च शिरोघातं शोके धर्मं विवेकिनां (नः ?) ॥ 27 ॥  
यूथं(पं) कृत्वा पशून् हतवा कृत्वा रुघिरकर्दमम् ।  
यद्येवं गम्यते स्वर्गो नरके केन गम्यते ॥ 28 ॥  
नाहं स्वर्गफलोपभोगतृषितो नाभ्यर्थितस्त्वं मया  
संतुष्टस्तृणभक्षणेन सततं साधो न युक्तं तव ।  
स्वर्गं यान्ति यदि त्वया विनिहता यज्ञे ध्रुवं प्राणिनः  
यज्ञं किं नु करोति मातृपितृभिः पुत्रैस्तथा बान्धवैः ॥ 29 ॥  
काके शौचं द्यूतकारेषु सत्यं सर्पे क्षान्तिः स्त्रीषु कामोपशान्तिः ।  
क्लीबे धैर्यं मद्यपे तत्त्वचिन्ता राजा मित्रं केन दृष्टं श्रुतं वा ॥ 30 ॥  
जीवन्तो मृतकाः पञ्ज श्रूयन्ते किल भारते ।  
दरिद्रो व्याधितो मूर्खः प्रनासी नित्यसेवकः ॥ 31 ॥  
हे दारिद्र्य नमस्तुभ्यं सिद्धोऽहं त्वत्प्रसादतः ।  
येन पश्याम्यहं सर्वान् न मां कोऽपि (हि ?) पश्यति ॥ 32 ॥  
स एव त्वं स एवाहं स एव तव आश्रमः ।  
आदरं शिथिलीकृत्य किम(र्थं ?)पुनरागतः (?) ॥ 33 ॥  
धनमर्जय काकुत्स्थ दनमूलमिदं जगत् ।  
अन्तरं नैव पश्यामि निर्धनस्य मृतस्य च ॥ 34 ॥  
आलस्यं स्थिरतामुपैति भजते चापल्यमुद्योगितां  
मूकत्वं मितमाषितां वितनुते मौग्ध्यं भवेदार्जवम् ।  
पात्रापाविचारमावविरहो यच्छत्युदारात्मतां  
मातर्लक्ष्मि तव प्रसादवशतो दोषा अपि स्युर्गणाः ॥ 35 ॥  
भक्ते द्वेषो जडे प्रितिः स्वभाववो गुरुलंघने ।  
मुखे च कटुता नित्यं धनिनां (ज्व) रिणामिव ॥ 36 ॥  
अर्थानामर्जने कष्टमर्जितानां च रक्षणे ।  
नाशे दुःखं ...धिगर्थान् दुःखभाजनम् ॥ 37 ॥  
धर्मस्य फलमिच्छन्ति धर्मं नेच्छन्ति मानवाः ।  
फलं नेच्छन्ति पापस्य पापं कुर्वन्ति सादराः ॥ 38 ॥  
गतेर्भङ्गः स्वरो दीनो गात्रे स्वेदो महाभयम् ।  
मरणे यानि चिह्नानि तानि चिह्नानि याचने ॥ 39 ॥  
दानेन भोगाः सुलभा नराणां दानेन भूतानि वशभवन्ति ।  
दानेन वैराम्यपि यान्ति नाशं तस्माद्धि दानं सततं प्रदेयम् ॥ 40 ॥  
दाता सदैवाक्षयवैभवओः स्याद्वनीपकस्तादृश एव निस्वः ।.  
नद्यो भृता अप्यचिरेण रिक्ताः कूपः पयोभिस्तु तथैव पूर्णः ॥ 41 ॥  
वरमेका कला रम्या ययाऽलंक्रियते भवः ।  
बह्वीभिरपि किं ताभिर्मवो यासु कलङ्क्यते ॥ 42 ॥  
वनेऽपि दोषाः प्रभवन्ति रागिणां गृहेऽपि पञ्चेन्द्रियनिग्रहस्तपः ।  
अकुत्सिते कर्मणि यः प्रवर्तते निवृत्तरागस्य गृहं तपोवनम् ॥ 43 ॥  
निद्रा मूलमनर्थानां निद्रा श्रेयोविघातिनी ।  
निद्रा प्रमादजननी नीद्रा संसारवर्द्धनी ॥ 44 ॥  
कूटसाक्षी मृषावादी कृतघ्नो दीर्घरोषणः ।  
चत्वारः कर्मचण्डालाः पञ्चमो जातिसंभवः ॥ 45 ॥  
माताप्येका पिताप्येको मम तस्य च पक्षिणः ।  
अहं मुनिभिरानीतः स च नीतो गवाशिभिः ॥ 46 ॥  
गावाशनानां स गिरः श्रुणोति अहं नु राजन् मुनिपुंगवानाम् ।  
प्रत्यक्षमेतद्नवतापि दृष्टं संसर्गतो दोषगणा भवन्ति ॥ 47 ॥  
संतप्तायसि संस्थितस्य पयसो नामापि न ज्ञायते  
मपक्ताकारतया तदेव नलिनीपत्रस्थितं राजते ।  
स्वातौ सागरशुक्तिसंपुटगतं वज्रायते मौक्तिकं  
प्रायेणाधममध्यमोत्तमगुणः संवासतो जायते ॥ 48 ॥  
स्वगुणं परदोषं च वक्तुं प्रार्थयितुं परम् ।  
अर्थिनं च निराकर्तुं सतां जिह्वा दडायते ॥ 49 ॥  
अयं निजः परो वापि(वेति)गणना लघुचेतकाम् ।  
उदारचरितानां तु वसुधैव कुटुंबकम् ॥ 50 ॥  
मन एव मनष्याणां कारणां वन्धमोक्षयोः ।  
बन्धाय विषयासङ्गे मुक्तिर्निर्विषयं मनः ॥ 51 ॥  
उत्तमाः स्वगुणैः ख्याता मध्यमाः स्वपितुर्गुणैः ।  
अधमा मातुलैः ख्याताः श्वशुरैस्त्वधमाधमाः ॥ 52 ॥  
गुणाः कुर्वन्ति दूतत्वं दूरेऽपि वसतां सताम् ।  
केतकीगन्धमाघ्राय स्वयं गच्छन्ति षट्पदाः ॥ 53 ॥  
गुणैरुत्कर्षतां यान्ति नोच्चैरासनसंस्थितः ।  
प्रासादशिखरस्थोऽपि काकः किं गरुडायते ॥ 54 ॥  
गुणनि गुणज्ञो रमते नागुणसीलस्य गुणिनि परितोषः ।  
अलिरेति वनात्कमलं न दुर्दुरस्त्वेकवासेऽपि ॥ 55 ॥  
नागुणी गुणिनं वेत्ति गुणी गुणीषु मत्सरी ।  
गुणी च गुणरागी च विरलः सरलो जनः ॥ 58 ॥  
यो वेत्ति यस्य न गुणान् सततैनापि(?) तन्न किं कुरुते ।  
द्राक्षावनेऽपि फलिते काकः फलमत्ति निम्बस्य ॥ 59 ॥  
तच्छ्रेयो यातु पातालं तच्चातुर्यं विलीयताम् ।  
विविशन्तु गुणा वह्नौ येषु सत्स्वप्यधोगतिः ॥ 60 ॥  
राज्यं यातु श्रियो यान्तु यान्तु प्राणा अशाश्वताः ।  
या मया स्वयमेवोक्ता वाचा माया तु शाश्वती ॥ 61 ॥  
किं चित्रं यदि दण्डनीतिनिपुणो राजा भवेद्धार्मिकः  
किं चित्रं यदि वेदनीतिनिपुणो विप्रो भवेत्पण्डितः ।  
तच्चित्रं यदि रूपयौवनवती साध्वी भवेत्कामिनी  
तच्चित्रं यदि निर्द्धनोऽपि पुरुषः पापं न कुर्यात्पुनः ॥ 62 ॥  
अहङ्कारे सति प्रौढे वदत्येवं गुणावली ।  
अहङ्कारे पतिष्यामि समायाता च दंतिके(?) ॥ 63 ॥  
जितेद्रयत्वं विनयस्य कारणं गुणप्रकर्षे विनयादवाप्यते ।  
गुणाधिते पुंसि जनोऽनुरज्यते जनानुरागप्रभवा हि संपदः ॥ 64 ॥  
क्रोधान्धस्य मुनेश्चण्डचण्डालस्य च नान्तरम् ।  
तस्मात्क्रोधं परित्यज्य भजोज्ज्वलधियां पदम् ॥ 65 ॥  
अधमा धनमिच्छन्ति धनमानौ हि मध्यमाः ।  
उत्तमा मानमिच्छन्ति मानो हि महतां धनम् ॥ 66 ॥  
लोभमूलानि दुःखानि रसमूलाश्च व्याधयः ।  
स्नेहमूलानि दुःखानि त्रीणि त्यक्त्वा सुखी भव ॥ 67 ॥   
क्षते प्रहाराः प्रपतन्त्यवश्यं धान्यक्षये स्फूर्जति जाठराग्नः ।    
    
आपत्सु मित्राणि विसंवदन्ति छिद्रेष्वनर्था बहलीभवन्ति ॥ 68 ॥  
यास्याम्यायतनं जिनस्य लभते ध्यायंश्चतुर्थं फलं  
षष्ठं चोच्छितुमुद्यतोऽष्टममधोगन्तुं प्रवृत्तोऽध्वनि ।  
श्रद्धालुर्दशमं बहिर्जिनगृहात्प्राप्तस्ततो द्वादशं  
मध्ये पाक्षिकमीक्षिते जिनपतौ मासोपवासं फलम् ॥ 69 ॥  
भक्तिर्जिनेषु दृढता जिनभाषितेषु श्रद्धा च धर्मकरणेषु गुणेषु रागः ।  
दानेषु तीव्ररुचिता विनयेषु वृत्तिः कस्यापि पुण्यपुरुषस्य भवन्त्यवश्यम् ॥ 70 ॥  
स पण्डितो यः करणैर्न खण्डितः स तापसो यो निजपापघातकः ।  
स दीक्षतो यः सकलं समीक्षते स घार्मिको यो परमर्म न स्पृसेत् ॥ 71 ॥  
इक्षे रसं यथादाय कूर्चकस्त्यज्यते नरैः ।.  
धर्मः(र्मं) सारं तथादाय देहं त्यजति पण्डितः ॥ 72 ॥  
लभ्यन्तेऽपि महार्ध्याणि रत्नानि द्रविणैः सुखम् ।  
दुर्लभो रत्नकोट्यापि क्षण एको मनुजायुषः ॥ 73 ॥  
गात्रं संकुचितं गतिर्विगलिता दन्ताश्च नाशं गाताः  
दृष्टिर्भ्रश्यति रूपमेव हसते वक्त्रं च लालायते ।  
वाक्यं नैव करोति बान्धवजनः पत्नी न शुश्रूषते  
हा कष्टं जरयाभिभूपुरुषं पुत्रोऽप्यवज्ञायते ॥ 74 ॥  
दन्तैरुच्चलितं बलेन गलितं पाण्यङ्घ्रिणा कम्पितं  
दृग्भ्यां कुड्मलितं धिया तरलितं देहश्रिया प्रोषितम् ।  
प्राप्तायां यमभूपतेरिह महाधाट्यामियं सर्वतः  
तृष्णा केवलमेककैव सुभटी हृत्पत्तने नृत्यति ॥ 75 ॥  
संपदि यस्य न हर्षो विपदि विषादो रणेऽप्यधिरत्वम् ।  
तं भुवनत्रयतिलकं जनयति जननी सुतं विरलम् ॥ 76 ॥  
विग्रहमिच्छन्ति भटा वैद्याश्च व्याधिपीडितं लोकम् ।  
भृतकबहुलं च विप्राः क्षेमसुभक्षं च निर्ग्रन्थाः ॥ 77 ॥  
सुलभानि सर्वशास्त्राणि दुर्लभं भाववेदनम् ।  
शिरो वहति पुष्पाणि गन्धं जानाति नासिका ॥ 78 ॥  
तृणं ब्रझविदः स्वर्गं तृणं शूरस्य जीवितम् ।  
विरक्तस्य तृणं नारी निरीहस्य तृणं नृपः ॥ 79 ॥  
न वीतरागादपरोऽस्ति देवो न ह्रझचर्यादपरं तपोऽस्ति ।  
नाभीतिदानात्परमस्ति दानं चारित्रिणो नापरमस्ति पात्रम् ॥ 80 ॥

बुद्धेः फलं चत्त्वविचारणे च देहस्य सारं व्रतधारणं च ।  
अर्थस्य सारं किल पात्रदानं वाचः फलं प्रीतिकरं नराणाम् ॥ 81 ॥  
रणे वने शत्रुजलाग्निमध्ये महार्णवे पर्वतमस्तके वा ।  
सुप्तं प्रमत्तं वषमस्थितं वा रक्षन्ति पुण्यानि पुराकृतानि ॥ 82 ॥  
भीमं वनं(भवति)तस्य पुरं प्रधानं सर्वा च भूर्भवति सन्निधिरत्रपूर्णा ।  
सर्वे जनः स्वजनतामुपयाति तस्य यस्यास्ति पूर्वरचितं सुकृतं नरस्य ॥ 83 ॥  
याति कालो गलत्यायुः क्षीयन्ते च मनोरथाः ।  
सुकृतं न कृतं किंचित्सतां संस्मरणोचितम् ॥ 84 ॥  
अवाप्य धर्मावसरं विवेकी कुर्याद्विलम्बं न हि विस्तराय ।  
तातो(यातो ?) जिनस्त\[ा\]क्षशिलाधिपेन रात्रिं व्यतिक्रम्य पुनर्न नेमे ॥ 85 ॥  
जिनेन्द्रपूजा गुरुपर्युपास्तिः सत्त्वानुकंपा शुभपात्रदानम् ।  
गुणानुरागः श्रुतिरागमस्य नृजन्मवृक्षस्य फलान्यमूनि ॥ 86 ॥  
संपत्तौ नियमः शक्तौ सहनं यौवने व्रतम् ।  
दारिद्य्रे दानमत्यल्पमतिलाभाय कल्पते ॥ 87 ॥  
रम्येषु वस्तुषु मनोहरतां गतेषु रे चित्त खेदमुपयासु वृथा किमेवम् ।  
पुण्यं कुरुष्व यदि तेषु तवास्ति वाञ्छा पुण्यैर्विना न हि भवन्ति समीहितानि॥88॥  
यथा चितं तथा वाचो यथा वाचस्तथा क्रिया ।  
चित्ते वाचि क्रियायां च साधूनामेकरूपता ॥ 89 ॥  
आदौ चित्ते ततः काये सतां तंगच्छते जरा (त्वरा ?) ।  
असतां तु पुनः काये चित्ते न वचने न च ॥ 90 ॥  
उतः(ओतुः)पयः पश्यति नैव दण्डं कीरस्तु शीलीन्न तु सानुखण्डम्(?)  
काकोऽपि मांसं ननु सिंहतुण्डं जीवस्तथाशां न यमं प्रचण्डम् ॥ 91 ॥  
मानं (हि ?)दारिद्र्यहरं शीलं दुर्गतिनाशनम् ।  
अज्ञाननाशिनि प्रज्ञा भावना भवनाशिनी ॥ 92 ॥  
अजीर्णं तपसः क्रोधो ज्ञानाजीर्णमहंकृतिः ।  
परनिन्दा क्रियाजीर्णमन्नाजीर्णं विषूचिका ॥ 93 ॥  
तार्णं जीर्णं कुटीरं वृषनकुलकुलैराकुलं धान्यहीनं  
काणी कोलाकुरूपा कटुरटनपरा गेहिनी स्नेहहीना।  
खण्डी हण्डी त्रिखण्डी श्रुतिविकलथरी(?) द्वारि कोकूयमाना  
एवं सत्यां विभूत्यां रमति जनमनो ही महामोहचेष्टा ॥ 94 ॥  
सुभाषितेन गीतेन युवतीनां च लीलया।  
मनो न भिद्यते यस्य स योगी अथवा पशुः ॥ 95 ॥  
पृथिव्यां त्रीणि रत्नानि जलमन्नं सुभाषितम् ।  
मूढैः पाषाणखण्डेषु रत्नसंज्ञा निवेशिता ॥ 96 ॥  
यौवनं धवसंपत्तिः प्रभुत्वमविवेकिता ।  
एकैकमप्यनर्थाय किं पुनस्तच्चतुष्टयम् ॥ 97 ॥  
राजनि धर्म्ये धर्मिष्ठाः पापे पापाः समे समाः ।  
राजानमनुवर्तन्ते यथा राजा तथा प्रजाः ॥ 98 ॥  
भवविटपिसमूलोन्मूलने मत्तदन्ति  
न(ज)डिमतिमिरनाशे पझिनीप्राणनाथः ।  
नयनमपरमेतद्विश्वविश्वप्रकाशे  
ह(क?)रमहरिणबन्धे वागुरा ज्ञानमेव\* ॥ 99 ॥  
॥ श्रीभोजराजाङ्कः ॥  
॥ सुन्दरवीररघूद्वहसूरि-विरचितः ॥  
अस्तु नः स्वस्तिदं वस्तु कौस्तुभप्रभमुज्ज्वलम् ।  
क्षमाक्षमा सदा लक्ष्मीर्यस्य वक्षसि लक्ष्यते ॥ 1 ॥  
नान्द्यन्ते सूत्रधारः (समन्तादवलोक्य)-  
अहो विरतप्रायैव शर्वरी ! यतः--  
साधूनां हृदयमिव प्रसन्नमभ्रं  
सर्वत्र प्रसरति मन्दगन्धवाहः ।  
उद्बुद्ध्याम्बुजविपिनं प्रयाति भृङ्गः  
चन्द्रो वि(ऽपि ?)प्रियवनितामिव प्रतीचीम् ॥ 2 ॥  
(सहर्षं) कथमुदित एव भगवानम्मोजिनीप्राणनाथः !  
यतः--  
कर्णावतंसरुचिमद्रितटे वनश्रीः  
बालातपेन वहते नवरल्लवेषु ।  
मुग्धाङ्गनाजनघनस्तनमण्डलाभं  
कोकः करोति गमनं प्रिययान्तरिक्षैः(क्षे) ॥ 3 ॥  
(इति सर्वत्र दृष्टिं चालयित्वा) अहो भाग्यवति गोपनगरी !  
यतः--  
बण्णानदीपवनपावितपुण्यमिः  
कृष्णाटवीचरवीपदरेणुसान्द्रा ।  
श्रीदेहलिश वनुताजनगुल्फलम्बि-  
मञ्जीरशिञ्जितशुचिध्वनिचुम्बितास्ते ॥ 4 ॥  
(कर्णं दत्वा) किन्निमित्तेयं भगवतः श्रीनन्दनन्दनस्य श्रवणानन्दकरी  
सिन्धुनन्दिनी सुन्दरकन्दुकविहारसमयविलोलमेखलालम्बमानमणिगणशिञ्जि-  
तानुकारीणी सशुद्धसरससंल्लापपरपुष्टमिथुनसुश्रूयमाणा निरन्तरभगवद्ध्यान्-  
परमैकान्तिकुलकलिता गीतिस्तमुज्जृम्भते । (विचिन्त्य) आः, ज्ञातं ज्ञातम् ।  
अद्य खलु---  
चैत्रशुद्धनवमीमहोत्सवः जानकीकुचविमर्दितोरसः ।  
तत्समर्चनकृते द्विजोत्तमैः सारसान्द्रमिह साधु गीयते ॥ 5 ॥  
(अन्यत्र दृष्ट्वा) अहो, कथमत्र महतां समाजः । तदेनमुपतिष्ठे।  
(अञ्जलिं बद्ध्वा)  
नमः श्रीजानकीजानिनिध्यानरसवेदिने ।  
श्रुतिस्मृतीतिहासादिनिधये सदये सताम् ॥ 6 ॥  
(आकाशे लक्ष्यं बद्ध्वा)  
किं कथयन्त्यार्यमिश्राः । भो भो भरतपुत्र, अद्य परितोषयास्मान्नव्येन  
रूपकाभिनयेनेति । (सविनयम्) आर्यमिश्राः---  
नव्येषु बहुषु सत्स्वपि  
नवरसभरितेषु रूपकेष्वधुना ।  
केन भवामि गुरूणां  
हृदयं सम्यग्विनोदयितुम् ॥ 7 ॥  
किं ब्रूथ ----  
करुणारसभूयिष्ठं श्रृङ्गाररसमेदुरम् ।  
कन्यारत्नकथारम्यं रूपकं तत्प्रयुज्यताम् ॥ 8 ॥ इति ।  
(सहर्षं) घन्योऽस्मि ।  
अम्भोजुञ्जरमरालनिजाङ्कमध्य-  
भ्राजत्क एव जनयेद्भवतां प्रमोदम् ।  
आस्ते यतस्सकललोकमनोभिरामः  
प्राचिननाथमहिनस्स नवप्रवृत्तिः ॥ 9 ॥  
पुनःकिं ब्रथ ? अये ! रसिकशेखरोऽसि । यदस्मद्धृदयस्थं विदित्वा  
'भोजराजाङ्क' निरूपयितुं प्रवृत्तोऽसीति । (पुनः सविनयम्) सर्वेऽप्यार्यानु-  
ग्रहपरिणाम एव । (सप्रमोदं शिरः कम्पयन्)--  
सरसो रसिकश्र्लाध्यो  
ग्रन्थस्सोऽयं कविश्च वाधूलः ।  
दासो भागवतानां  
सुन्दरवीररघुनायकाचार्यः ॥ 10 ॥  
यस्तु---  
श्रीबालकिंगृहपुरीविहरद्रमेश-  
पादाब्जरेणुपरिमण्डितमूर्धबागाः ।  
श्रीसात्वतामृतमहोदधिपूर्णचन्द्रः  
कस्तूरिङ्गतनयो जयतिस्सुमेधाः (?) ॥ 11 ॥  
(इति समन्तादवलोक्य) अहो वसन्तोपक्रमः !  
यतः---  
मलयादचलान्मृदुप्रयारो  
मदनामोदभरैः श्रमापनोदम् ।  
सहकारवने विदाय मल्ली-  
लतिकाविभ्रममातनोति हर्षात् ॥ 12 ॥  
अहो मे भागधेयं यदद्यैषामेकासिकता !  
कविरपि रसकः श्लाध्यः  
कविता सरसा च भोजनृपवृत्ता ।  
स्यश्चापि वसन्तः  
सवश्च सीतारमणवर्धन्त्यो (न्त्याः?) ॥ 13 ॥  
(रङ्गस्थलं विलोक्य सहर्षम्)  
सङ्कीर्णाः प्रसवाश्च मद्दलरवैस्तालध्वनिः श्रयते  
वीणागानरवेण गीतिनिपुणैस्सङ्गतमुद्गयते ।.  
र्णानन्दकरं च तत्सुसुषिरं चेतस्यमाकर्षति  
स्वच्छन्दं ललनाजनस्सकुतुकं नृत्ताय सज्जोऽधुना ॥ 14 ॥  
(नेपथ्यमालोक्य)  
कथं कलितनैपथ्या इव कुशीलवाः । अहमप्यनन्तरकरणीयाय सज्जीभवामि ।  
॥ इति निष्क्रान्तः ॥  
॥ प्रस्तावना ॥  
(ततः प्रविशति गोविन्दपण्डितः ।)  
गोविन्दपण्डितः-- अहो सिन्धुलप्रभोः प्रभाव !  
मूकश्चापि विलोकनान्नरपतेरासाद्य सर्वज्ञतां  
वाणीं वाचि विहारयन्नपि सभां सम्यक् समाह्लादयन् ।  
कोशागारविभूषणैकनिरतैरावापकाद्यै श्शुभैः  
तैस्तैश्च प्रतिकर्मितस्सकुतुकं संभावितः काञ्जनैः ॥ 15 ॥  
यद्दत्तमुक्ताभरणानि नित्या  
दानेन वोढ्रा परिवर्जितानि ।  
लज्जावशदम्बरमभ्युपेत्य  
नक्षत्ररूपेण परिक्रमन्ते ॥ 16 ॥  
(विचिन्त्य) किं ब्रवीमि तत्तनयस्य भोजकुमारस्य विक्रमम् !  
तेनान्तरक्षितिपतेर्युधि विक्रमो य-  
स्सन्दर्शितोऽरिमथनार्थमहो विचिन्त्य ।  
भूत्वा रविर्दिवमुरपेत्य किमत्र शिष्टा(न् ?)  
जेष्यामि तानि वि(तानिति ?) चिनोति दिशो दशापि ॥ 17 ॥  
तादृशे पराक्रमवति दुरात्मा तत्पितृव्यः समारोपयति दोषमेव । स  
भवतु यथा तथा वा । (सविषादम्) न दृश्यते चिराय स भोजः, न श्रूयते  
तस्य स्थितिरपि । (पुरोऽवलोक्य) कोऽयमायाति ? (सम्यङ् निर्वर्ण्य) अहो  
भोजमित्रं भवभूतिः । एष जानात्येव तद्वृत्तान्तम्; तन्मुखाज्जानामि । (इति  
पश्यन्नास्ते ।)  
(ततः प्रविशतिं भवभूतिः)  
भवमूतिः-- (सनिर्वेदम्)  
अदृष्ट्वा तन्मित्रं कविकुमुदशीताशुमनधं  
वलन्ते विद्वासो हतजलजहसा इव पुरे ।  
कथं वक्ष्ये तेषामहमतिरहस्येन विपिने  
चरन्तं भोजं तं मृदुमधुरवाचं विधिवशात् ॥ 18 ॥  
गोविन्दपण्डितः --(श्रुत्वा, सखेदमुपसृत्य) वयस्य भवमूते !  
किमपि खिन्नं मे हृदयं भवद्वचनश्रवणेन । कथय तावदतिरहस्यमपि  
भोजकुमारस्य काननसञ्जारकारणम् .  
भवभूतिः--(स्वगतम्) कथमार्यगोविन्दपण्डितमत्रस्थितमपश्यता किं-  
चित्कथितं मया । इतो न गोपयितुं शक्यमस्मिन्महानुभावे पण्डितकण्ठिरवे ।  
भवतु, रहस्येन विज्ञापयामि । (प्रकाशम्) आर्य अभिवन्दे । (सनिःश्वासम्)  
किं वच्मि मुञ्जदेवचरितस्य असामञ्जस्यम् ? विदितमेव भवद्भिः कुमारो  
रूढमूलो भविष्यतीति मत्वा आदित्यवर्मणः पुत्रीं लीलावतीं भिल्लमल्लैर-  
श्रुतोदन्तां विधाय, नष्टपितृकां चारुमतिसुतां विलासवतीमद्पयदिति ।  
गोविन्दः--(स्वगतम्‌) सत्यमेतत् । अवसानसमये स्वेन संरक्ष्य-  
माणा आदित्यवर्मणः पुत्री लीलावत्येव परिणेया कुमारेणेति मुञ्जाय कथयित्वा  
कालधर्मं गतस्य सिन्धलस्याज्ञामुल्लङ्घ्य स्वस्त्रीयां विलासवतीमदापयत् ।  
आवन्तिकापि बाला स्वमल्लैः क(न ?)ष्टपायेति महति वचनीयता मुञ्जस्य ।  
भवभूतिः-- अन्तरदेशजयशीलेन भोजकुमारेणात्मनः क्षयो भविष्यतीति  
भिया स्वसेनापतये वत्सराजाय आज्ञापयामास-- 'वञ्जनया समाहूय भुविष्यस्या-  
हाराय' इति ।  
गोविन्दः-- (कर्णौ पिघाय) शान्तं पापम् । ईदृशे  
दुरात्मनो देशे वासोऽटप्यात्महानिकरोऽस्माकम् ।  
भवभूतिः--दयार्द्रहृदयो वत्सराजो भोजं प्रणम्य \`कुमार !भुवनेश्वरीप्रीत्यै मया प्रार्थ्थमानो वरो दातव्य इति पौनःपुन्येन पृष्ट्वा वदान्यशिरोमणे स्तथास्त्विति लब्दवरः मुञ्जाज्ञां विज्ञाप्य कंचित्कालमस्मत्प्राणपरित्राणाय कानने निगूढं वस्तव्यं भवता' इति कुमारं प्रार्थयामास । भोजश्‌च कंचिच्छ्लोकं विलिख्य राज्ञेऽर्पयेति दत्त्वा दुःख्यन् काननं गतः । वत्सश्च भोजदत्तं श्लोकं पैशाचविद्यया कलितं भोजशिरश्च राज्ञे प्रादर्शयत् ।  
गोविन्दः --आः कष्टं कष्टम् । विदितमद्य भवन्मुखेन भोजप्रवासकारणम् । तद्भवतु । अपिनाम विज्ञातो भवता भोजलिखितश्लोकः ।  
भवभूतिः--- विद्वन् ! आलोकितश्च मया ।  
\`मान्धाता च महिपतिः कृतयुगालङ्कारभूतो गतः  
सेतुर्येन महोदधौ विरचितः क्कासौ दशास्यान्तकः ।  
अन्ये चापि युधिष्ठिरप्रभृतयो याता दिवं भूपते  
नैकेनापि समं गता वसुमती नूनं त्वया यास्यति ॥'  
गोविन्दः --श्लोकमेतं विलोक्य किं चिन्तयति दुरात्मा मुञ्जः ?  
भवभूतिः --आर्य ! किं ब्रवीमि क्रुद्धस्य तस्य दुश्शेमुषीव्यवसायम् ?  
(दीर्धं निःश्वस्य)  
देवी शशिप्रभां तां च विलासमपि च स्नुषाम् ।  
भोजक्रोधेन दुर्मेघाः कारागारे न्यवेसयत् ॥ 20 ॥  
गोविन्दः --(सनिर्वेदं मुञ्जमुद्दिस्य) अये पापिष्ठ ! महाकुलप्रसूतस्य ते कुतो विपरीतासीन्मनीषा ।  
भवभूतिः --आर्य ! मन्ये यदि जावाति स मुञ्जः काननस्थं सत्यं हनिष्यति बोजेन सह वत्सराजं च ।  
गोविन्दः --मन्ये न कश्चिदपि अवद्यो भविष्यति प्रोषितस्य भोजस्येति । यद्भोजाङ्गलक्षणं वीक्ष्य शारदानन्द एवमाह । यथा ---  
"पञ्जासत्पञ्जवर्षाणि सप्तमासा दिनत्रयम् ।  
भोजराजेन भोक्तव्यः सगौडो दक्षिणापथः ॥" इति ।  
भवतु, किं चिन्तयत्यत्र महामात्यो बुद्धिसागरः ?  
भवभूतिः --स तु मुञ्जेऽन्तर्निलीनमत्सरेण वत्सराजेन संमन्त्र्य सिन्धुलप्रियवयस्यं लीलावतिव्यसनसञ्जातेर्ष्यम् आदित्यवर्माणं समरोन्मुखं कारयितुं कालिदासं प्राहिणोत् । अहमपि वृत्तान्तमेतं भूपासराज्ञ्यै चारुमत्यै निवेदयितुं गच्छाम् ।  
गोविन्दः --(दीर्घं निःश्वस्य) सखे ! कथमासीद्देव्योर्वृत्तान्तः ?  
भवभूतिः -- मुञ्जे कलितासूयुभिः पौरजानपदैः कलहायिते नगरे कथञ्जिद्बुद्धिसागरः काराया निर्गमय्य सिन्धुलनिशान्तं निनाय ।  
गोविन्दः --तर्हि सखे सत्वरं गच्छ । अहमपि बोजकुमारस्य राज्याभिषेकसमये आगच्चामि । (इति निष्किरान्तौ ।)  
॥ शुद्धविष्कम्भः ॥  
(ततः प्रविशति भिक्षुवेषेण भोजः)  
भोजः --(दीर्धं निःश्वस्य)  
कथं ते धर्मद्या द्रुपदसुतया साकमनघा  
महारण्येऽज्ञाताः कथमपि कश्चिच्च दिवसो  
विनेष्येऽहं यावन्मयि विधिदयोदेति महती ॥ 22 ॥  
(विचिन्त्य सबाष्पगद्गदम्)  
पिता मे स्वर्यातो मयि वसति बाले प्रभुवरः  
पितृव्यश्चासूयां विरचयति राज्यार्थमनिशम् ।  
प्रियालापोऽमात्यैरपि विघटितो यौवनपदे  
वने वासः कष्टो जनयति परं दुःखमधुना ॥ 23 ॥  
(समन्तादवलोक्य)आः ईदृशे समये वनश्रीः स्मारयति मे प्रेयसीं विलासवतीम् । यदियमद्य  
मन्देनैव समीरणेन नितरां मां वीजयत्यन्तिके  
मल्लीकुड्मलकैतवेन कुरुते मन्दस्मितं सादरम् ।  
सम्यग्दर्शयतीह तैस्सुरमिलैश्सोणाधरं पल्लवै-  
र्गायन्तीं मृदु षटपदप्रियवधूनिस्वानगुम्फेन नः ॥ 24 ॥  
(प्रियामुद्दिश्य सकरुणम्) अयि विलासवति !  
नालोकितासि सरसं न च भाषितासि  
नालिङ्गतासि च मुदा न च चुम्बितासि ।  
स्पृष्टासि नैव कुचयोरसि संभ्रमैस्त्वं  
भुक्ता न चासि दयिते विधिदुर्विलासात् ॥ 25 ॥  
(पुनर्निःश्वस्य) आः कष्टम् ! किं करिष्ये ? पश्य-  
मनोजो मे पुष्पायुधचयकृशानुं परिसृजन्

समीरैरव्यक्तैरयि सुतनु दाक्षिण्यरहितः ।  
तुदन्नङ्गं सर्वं दहति सवसन्तोऽपि च वन-  
प्रयामोदालापैर्जनयति भयं बर्हिनटनैः ॥ 26 ॥  
अयि मनोहारिणि !  
सौवर्णपिण्डसदृशं हृदयं मदियं

संप्राप्यते घनपयोधररत्नमूषाम् ।  
वक्ष्ये किमद्य कुसुमायुधवह्नजालै-  
स्सन्द्रावितं प्रसरतीव तव प्रतीकम् ॥ 27 ॥  
(सवैरस्यं दुःख्यन्) अयि कान्ते !  
आवयोर्यैवनं भीरु जगाम विलयं स्वयम् ।  
यन्मे कामगजेन्द्रस्य समासीत्सचिवोऽङ्कुशः ॥ 28 ॥  
(क्षणं विचिन्त्य) मूर्खोऽहं महाप्रज्ञे बुद्धिसागरे दोषमारोपयामि । यदुपदेशेन खल्वहमापदमनासाद्य एतावन्तं कालं जीवितोऽस्मि । यदि विलासवतिविहरणकौतूहलेन तदन्तःपुरं प्रविष्टोस्म,मुञ्जकृत्रिमोपायेन नाममात्रावशिष्टो भवामि । (कर्ण दत्त्वा) किमत्र श्रूयते कन्यकानामिवालापः ? यस्तु  
कर्णद्वारमुरेत्य मानसमहो पर्णाशनानामपि  
स्वच्छन्दं स्ववशे विधातुमुचितो यश्चक्रिगोरौहिषाः ।  
वीणाकोकिलेबराः स्थिरधियः श्रोत्रोत्सवं भुञ्जते ॥ 29 ॥  
भवतु, का इमाः, किमर्थमिहागताः, पश्यामि । (इति न्यग्रोधतिरोहितात्मा  
पश्यन्नास्ते । )  
(ततः प्रविशति सखीभ्यां सह लीलावति)  
लीलावति---सखि कलहंसिनि ! समाहरस्व सुगन्धशीतलोदकम्, अयि वनप्रिये ! परिकल्पय कुसुमपल्लवफलादिकं, यदभ्यर्च्यते परदेवता मङ्गलदेवता ।  
भोजः---(साश्चर्यं दृष्ट्वा)  
पुष्पायुधप्रियवधूर्हृदटङ्गमाङ्गैः  
पझासनानननटी शुमया गिरेयम् ।  
पझा मुरारिललना रुचिराङ्गदीप्त्या  
बर्हिर्मुखेशदयिताऽखिलभाग्यपङ्क्त्या ॥ 30 ॥  
(पुनर्निर्वर्ण्य) अपि नामेयमस्मद्धृदयविलासिनि विलासवती ? (सविचारम्) कथं तस्या लोकान्तरं गतं मां मत्वा महत् व्यसनार्णवे निमग्नाया निकेतनं विहाय अत्रागमनस्य अवकाशः ? (पुनर्विचार्य) मन्येऽहं वत्सराजमिखाद्विदितास्मद्वृत्तान्ता नृपनिकेतननिवासं निरयवासं मन्यमाना मामेव शरणमभइलषन्ति कान्तारवासिनीं कमलवासिनीमभ्यर्च्य तत्कटाक्षप्रवाहेण कथञ्जन मामुपेतुमायातीति ।  
कलहंसिनी---भट्टिदारिए ! एसो गंधो, एदं सीअलोअअं । \[भर्तृदारिते ! एष गन्धः, एतचछीतलोदकम् ।\]  
वनप्रिया---हला 1 एआइ कुसुमाइ, इमाइ फवाइ । \[इला ! एतानि कुसुमानि, इमानि फलानि !\]  
लीलावती---(अञ्जलिं कृत्वा, द्रव्याणि स्पृष्ट्वा) हला ! पूजिता मया मङ्गलदेवता ।  
कलहं सिनी--सहि ! पत्थेहि जह होइ भट्टिणो जोओ । \[सखि ! प्रार्थय यथा भवति भर्तुर्योोगः ।\]  
भोजः---अयि मुग्घे ! सन्नद्धे मयि किमितः प्रार्थनया ?  
लीलावति---(दीर्घं निःश्वस्य) सखि ! अपि नाम अस्मत्प्रार्थनां सार्थयति माधवप्रियसहधर्मिणी ?  
भोजः---अयि मे मनोरङ्गविलासिनि ! यदा स्मृता भगवती तत्रभवती भवत्या, तदैव सार्थ एव आवयोर्मनोरथः ।  
वनप्रिया---सहि 1 चिंतेहि सच्चं भअवदीए पणामो पसाआवहत्ति ।  
\[सखि 1 चिन्तय सत्यं भगवत्याः प्रणामः प्रसादावह इति ।\]  
लीलावती (प्रणम्य)---  
अयि भगवति सिन्धुराजकन्ये  
मुरहवक्षसि लक्षितस्तन र्द्रे ।  
नरपतितनयः करं मदियं  
कुरु करुणां परिपीडयेद्यथा त्वम् ॥ 30 ॥  
भोजः---अहो मे बुद्धिशैथिल्यम्, यदियं विवाहार्थिनी काचन कन्यका मे पाणिगृहीते(ती /)ति चिन्तिता । (क्षणें वचिन्तिय) तथापि तस्यास्सौन्दर्यलहर्या स्वान्तं मे सम्यगाक्रान्तम् ; किं करिष्यामि ? (इति मूर्छति ) .  
लीलावती---(सहर्षं, स्वगतम्) कथं प्रार्छनाम्ज्त्रेण मे हृदये कश्चन मङ्गलार्थः श्लोकः स्वयमेव ध्वन्यते । यथा---  
वत्से श्रृणुष्व जनकेन समीहितो यः  
शेते वटद्रुमतलं समुपेत्य भोजः ।  
भर्ता स एव तव सिन्धुलराजसूनुः  
कन्दर्पदर्पहरसुन्दरपुण्यगात्रः ॥ 31 ॥  
(इति विचिन्त्य) मन्येऽहं भगवत्या मङ्गलदेवतयैव मे मनोमोदनार्थं गुम्फितं पद्यमिति । अपि वैष सत्यं भवति पद्यलक्षितोऽर्थः । (ससंभ्रममुत्थाय) सख्यावत्र स्थापयित्वा केनापि व्याजेन वटप्रदेशं गत्वा पश्यामि । (प्रकाशम्) हला ! स्थातव्यं युवाभ्यामत्रैव । अहमभीष्टवरदरटवृक्षं प्रदक्षिणप्रणामादिभिः सभाजियित्वा यावदागच्चामि । (इति परिक्रम्य) अहो आगतैव । (वटमूलं विलोक्य) कोऽत्र भिक्षुश्शेते ? (निर्वर्ण्य, साश्चर्यम्)---  
किं वैष मन्मथकरः किमु वेक्षुधन्वा  
किं वा स एव भगवान् मगनाभिरामः ।  
किं गापिकाकुसकुचाचलप्तर्दितोराः  
किं फल्गुनः पृथुयशाः न च भिक्षुरेषः ॥ 32 ॥  
(सानुरागम्) अहो सौन्दर्यमस्य !  
कुन्दालिश्रीर्वदनकमले कोमला दन्तपङ्क्तिः  
नेत्रं किंचिन्मुकुलितमिदं निर्जितानङ्गशक्ति ।  
बाहू वृत्तायतपरिघयोस्साम्यमासेदिवांसा-  
वूरुर्दन्तावलकुलपतेर्नासिकागर्वहारी ॥ 33 ॥  
जपि च---  
कमलनयनं कान्तं वक्त्रं प्रवाललताधरं  
शशधरसमं श्मश्रुश्रेणीपरंपरयोल्लसत् ।  
करसयुगं ज्याघाताङ्क विशालमुरःल्थलं  
नरपतिसुतं मन्ये भोजं तमेव सुलक्षणैः ॥ 34 ॥  
(समन्तादवलोक्य) नात्रानायः कश्चन । न चान्यथा भवति भगवत्या वचनम् । (समीपमुपसृत्य) किमयं निद्रातीव दृश्यते । तत्सावकाशेन द्रष्टुं शक्नोमि । (इति सम्यङ् निर्वर्ण्य, अङ्गुलीयके भोज इति अक्षरं विलोक्य) अहो कटाक्षपरीवाहो मयि सिन्धुकन्यायाः ! यदद्य---  
भिल्लागारमुपेत्य तैर्विरचितैराहारचर्यादिभि--  
र्मल्लद्वन्द्वविलोकनेन च पुनः कालं नयन्त्या मम ।  
फुल्लाम्भोरुहमुग्धसस्मितमुखश्रीभोजमूर्त्या मिथः  
श्रीपुत्रः कुरुते नितान्तमधुना दिव्योत्सवं नेत्रयोः ॥ 36 ॥  
(निश्वस्य) निद्रालुममुं कथं प्रबोधयामि । असांप्रतमेवात्र स्थातुमस्माकं यच्छङ्कां विरचयतस्सख्यौ सावकाशेन । अपि च, न च लक्षणमिदं साधु कन्यकानां युनजनोपकण्ठे मिथोऽवस्थानम् । तदहं यथागतं गत्थामि । (कतिचित्पदानि गत्वा) आः कष्टम् ! प्रस्थितमपि मे चरणमाशापाशेन निबध्य तस्मुन्नेव समाकर्षति चेतः । (पुनरुपसृत्य)  
हृदयदयित मां विलोकयाशु  
स्मरहतकायुधवह्निदग्धगात्राम् ।  
यदि न हि कुरुषे कृपावसिक्तां  
ध्रुवमयि मिल्लकुलाघमो हरेन्माम् ॥ 37 ॥  
आः कथं सुप्रार्थितोऽपि न मां विलोकयति । (वियिन्त्य) तादृशी निद्रा ! भवतु, उपचारव्याजेन प्रबोधयामि । (इत्युशीरहिमोदकं संसित्य,सुगन्धचन्दनेनानुलिप्य) कथं न बुद्ध्यते कान्तः ? तद्व्याहारेण प्रबोधयामि । अयि कान्त !  
कान्तारसञ्जारपरिश्रमेण  
क्लान्तं करुणाविहीना ।  
निद्रापि संक्रम्य हटेन भुङ्क्ते  
(निद्रामुद्दिश्य, सरोषहुङ्कारं)  
विमुच्य नाथं व्रज दूरदेशम् ॥ 38 ॥  
(निर्वर्ण्य) निर्मर्त्सितापि निद्रा न जहाति । हा किं करिष्यामि । (विमृश्य) कथमत्रागतया मया चिरायते समयः । तदद्यास्मिन्नस्मदागमनलक्षणं विधाय गच्छामि । (इति भोजाङ्गुलीयकं गृहीत्वा, वटपत्रमादाय ताम्बूलरसेन कौचिच्छ्लकौ विलिख्य भोजवक्षसि निक्षिप्य सनिःश्वासं कतिचित्पदानि गत्वा, सख्यौ विलोक्य) हला ! प्रसादितो न्यग्रोधराजः । तद्गच्छामो निशान्तम् । (इति निष्क्रान्ता ।)  
भोजः---(समाश्वस्य) अयि गूढपातकिनि ! मम हृदयसरोरुहविलासकलहंसिनि ! क्कासि, कथं त्वां प्राप्नोमि / (इत्यिन्मीलिताक्षः घ्राणसुखंविदित्वा) कथमद्यायमपूर्वस्सुरभिः ? (इत्यात्मानं विलोक्य) आश्चर्यमाश्चर्यंम् !  
सिक्तोऽहं हिमवारिभिः सुरभिलैः काश्मीरजन्मद्रवैः  
कस्तूरीघनसाररेणुरुचिरैश्श्रीगन्धसारैरपि ।  
वक्षो मे परिघोपमावपि भुजावाकल्पितौ किन्विदं  
(शिखां स्पटष्ट्वा)  
संश्लेषैर्गणिका सुमैरपि शिखा मल्लिसुमैरावृता ॥ 39 ॥  
(विचिन्त्य) आः कष्टं कष्टम्, मन्ये विलासवत्येव मम विरहमसहमाना अत्यन्तव्यसनेन त्यक्तकलेबरा परुगृहीतमोहिनीरूपा निद्रायां मामुपस्थिता ।  
(इति दीर्घं निश्वस्य) कतं पुनरिमां द्रक्ष्यामि ? हा हतविधे !  
तादृशः किमु मे मन्तुर्जनकं वापि सिन्धुलम् ।  
विलोक्य न त्वया कस्माते रक्षिता महिषी मम ॥ 40 ॥४  
(विलासवतीमुद्दिश्य) अयि क्कासि !  
प्रिये कतमियागता रहिसि सन्तमासोक्य मां  
विधाय सुरतोचितं कुसुमगन्धचर्चादिकम् ।  
गाता भवसि हा कथं स्मरशराहताङ्गं वने  
विधाय न हि सांप्रतं पतिविसर्जनं तेऽधिना ॥ 41 ॥  
(सविनयम्)  
यदि यासि विहाय मां प्रिये  
वपुरुत्सृज्य ममापि जीवितम् ।  
अनुयास्यति सत्यमुच्यते  
न हि धर्मस्तव तादृशी क्रिया ॥ 42 ॥  
(सप्रार्थनम्)  
एहि मे दर्शनपतं संविधेझवलोकनम् ।  
कपोलतलमाघ्रय विधत्स्व परिरम्भणम् ॥ 43 ॥  
कुत इयं सविनयं प्रार्थितापि न भवति दृष्टिगोचरा । (वितार्य) न मन्ये सा मन्निकटमायास्यतीति । यदहं पाणिग्रहणप्रभृति तस्या दृष्टिपथ(थाद्)दूरं गतोऽस्मि । ततमेतत् ? (क्षणं विचिन्त्य) भवतु, प्रणम्य प्रसदयामि । अयि अज्ञातनिग्रहे विलासवति ! सापराधमपि मां तव पादमूले प्रणिपतन्तं श्क्षमयावलोक्य कृपयोपगूहय । (इति प्रणन्तुमुत्थितस्य भुजान्तरान्निपतितं वटपत्रमालोक्य, सहर्षं) किमपि मे सन्दिश्य गतेव । (इति पत्रमादाय वाचयति ।)  
अयि नात तवोर्मुकामिमां त्वा-  
मिव यानवन्मम मङ्गलोदयः स्यात् ।  
अवलोक्य न यामि कामबाधां  
स्मर मां त्वच्चरणां प्रदेहि दास्यम् ॥ 44 ॥  
हा ! नेयं विलासवती । अपि तु काचन असहमानवेदना कान्तार्थिनी। अत एव मच्चरमा मया कल्याणकाङ्क्षिणी मम दास्यं प्रार्थयते । किं तयापहृता ममाङ्गुलीयकमुद्रा यल्लिखितं तवोर्मिकामिमाम् अवलोक्य कामबाधां न यामीति । (कराङ्गुलिं विलोक्य) कथमूर्मिका न दृश्यते । (सनुस्मरमम्) सत्यमनयैव सद्वरकामया लक्ष्मीयजनपरया भवितव्यम् । किमुपरि लिथितम् ?  
(इति वाचयति ।)  
न हि ते विरहं भवामि सोढुं  
न हि गन्तुं यतते मनोऽधुना मे ।  
अयि नायक यामि यत्र ते मे  
गुरवस्सन्ति शुभाङ्ग देझनुज्ञाम् ॥ 45 ॥  
इति । आः कष्टं कष्टम् ! कुत्र गाता सा ? कुत्र सन्ति तद्गुरवः ? (सस्पृहम्) तत्पदवीं पश्यामि । (इति सरणीं विलोक्य ।)  
ध्वजश्रीवत्सचक्राब्जमत्स्यहंसादिलक्षणैः ।  
महाराज्याभिषेकार्हैः पादमुद्रावलोक्यते ॥ 46 ॥  
तदहमनयैव पदव्या गच्चामि । (इति कतिचित्पदानि गत्वा) कथं न दृश्यते चरणविन्यारः, यदियं द्वर्वापरिवृता पदवी । (कतिचित्पदानिगात्वा) आः किमितः कार्यम् ? यत्पदव्यां महान् शैलः ! भवतु, कथंचिच्छैलमारुझ गच्छामि । (इति परिक्रम्य) अहो दृश्यते महती गुहा । मन्येऽहमियं सुग्रिवेण किष्किन्धागुहेव केनाचिद् रात्ज्ञाधिष्ठितेति । (समन्तादवलोक्य) महदिदमरण्यम् । (दरे दत्तदृष्टिः) काविमौ दृढतरावागच्छतः ? (इति पश्यति । ततः प्रविशति बाहुको जानुकश्च ।)  
बाहुकः---याणुअ ! कहिं पेक्खामो होअं शे कहीअदि मिइं गए उणो आअअक्ति । \[जानुक ! कुत्र पश्यावो भोजं स कथ्यते मृतिं गतः पुनरागत इति ।\]  
जानुकः---अये मए शेशुणुदे कहं लाए अअपालो एदं आअलेदुं अव्णं कलेइ अंहाणं ।\[अये मयाप्येतच्छ्रुतं कथं राजा जयपालः एतमाकारयितुमाज्ञां करोत्यस्माकम् ।\]  
बाहुकः---मियश्श उणो आअमणं लोआणं होइ णाशाआ । ता णं दक्खिर अझे दंडेण तालणं मालइझ । \[मृतस्य पुनरागमनं लोकानां भवति नाशाय; तस्मादेनं दृष्ट्वा आवां दण्डेव ताडनं कृत्वा मारयावः ।\]  
(इति परिक्रामतः । )  
जानुकः---मित्तअ ! अडविं दक्खीअविं एशे ण हि लक्कीअदि । कहं एशे । \[मित्रक ! अटवीं दृष्ट्वापि एष न ङि लक्ष्यतं, कथमेतत् ?\]  
बाहुकः---(ङोजं दृष्ट्वा) अए, एत्थ पेक्ख कोवि दण्डए दक्खीअदि । णं पुच्छंह । \[अये ! अत्र पश्य कोऽपि दण्डको दृयते । एनं पृच्छावः ।  
जानुकः---एशे भिक्खू, णेण पाएण दिंठो होइ । सच्चं भोए ।  
\[एष भिक्षुःअनेन प्रायेण दृष्टो भवति । सत्यं भोजः ।\] (उभौ भोजमुपसृत्य) अए भाअ ! दिट्ठे कि तुए भोए ? यइ अझेहिं दिट्ठे णेण दंडेण शच्चं मालअझ । \[आये भ्रातः ! दृष्टः किं त्वया भोजः, यद्यावाभ्यां दृष्‌टः अनेन दणडेन सत्यं मारयावः ।\]  
भोज----(स्वगतम्) किमिमौ मुञ्जकिङ्करौ ? अपि नामवत्समुक्तं वने वसन्तं मां विदित्व प्रेषितौ । अन्यथा कुतो निरपराधं मां हन्तुमनयोरुद्योगः ? भवत्वेवं ब्रवीमि । (प्रकाषम्) भोः ! कौ युवाम् ? कुतो यिवयोः तस्मिन् तदृशः क्रेधः ?  
जानुकः---(बाहुकमालोक्य, अपवार्य) मुक्खत्तणेण अझाणं आशए एदशिंश कलेंह । \[(रे) मूर्खत्वेन अस्माकमाशय एतस्मिन् कथितः । यद्येष वृत्तान्तो राज्ञा विज्ञातस्सत्यं नः प्राणस्य नाशो भवति । किं कुर्मः ?  
बाहुकः---(अपवार्य) अए मज्झपाणेण शंआदमलविब्भमेहिं अझेहिं एदश्शि शच्चं विणाविए । एशे अंहाणं शामंदे । \[अये मद्यपानेव सञ्जातमतिविभ्रमाभ्यामावाभ्यां एतस्मिन् सत्यं विज्ञापितम् । एतद् आवयोस्सामन्त । (इतपानपात्रं पाषाणे प्रहरति ।) \]  
जानुकः---ले मुक्ख ! अय्यं ते मद्धअं भिंदंमि, यत्तुए मे चशए भिंणे । (रे) मूर्ख ! अद्य ते मस्तकं मिनझि, यत् त्वया मे चषको भिन्नः ।  
बाहुकः---मित्तअ ! मा कुप्येथाः, एतस्य हद्धे ठिअं कवालं ओहलिय ते ददामि । \[मित्रक! मा कुप्येथाः, एतस्य हस्ते स्थितं कपालमाहृत्य ते ददामि ।\] (इति भोजकपालमाहरति ।)  
जानुकः---(भोजं विलोक्य, स्वगतम्) शे वशणं शुलक्कणे अ दिश्शइ । एशे मे घलणीए खुलणाशाए शुचेलए हेउ । ता ओहलिश्शं । \[असेय वसनं शोणं सुलक्षणं च दृश्यते । गृहिण्याः खुरनासायास्सुचेलको भवतु । तस्मादपहरिष्यामि । \] (इति काषायमाकर्षति) ।  
भोजः---रे रे मैरेयपायिनौ ! कुतो मे कपालकाषाये समाकर्षथः ? न मुञ्जामि । वामेक एव प्रहरामि ।  
ब्हुकः---अए भिक्खो! किं कहिअं तुए ? मंणेहि ते पाणे यमं गअति । \[अये ! भिक्षो किं कथितं त्वया ? मन्यस्व ते प्राणो यमं गत इति ।\]  
भोजः---(मुष्टिमुद्यम्य) अये ! मुञ्ज काषायं, नो चेत्तव मस्तको मुष्टिना भिद्यते ।  
बाहुकः---ले दंडय ! देहि कवालं, यइ ण दीअदि शच्चं ते मद्धयकपालं भिदामि । \[रे दण्डक! देहि कपालम् । यदि न दीयते सत्यं तेमस्तककपालं भिवझि ।\]  
भोजः---(सक्रोधम्) रे मूर्ख ! पश्य मे मुष्टिं, सत्यं व्रजसि भीमसेनदर्शितां कीचकपद्धतिम् ।  
बाहुकः---(सबयकम्पं, स्वगतम्) कइं एशे णहि णाणुशे, किन्दु लक्कशे, अंहो दुवेवि मालेदुं अले ता गच्छम्मि । \[कथमेष न हि मानुषः, किन्तु राक्षसः । आवां द्वावपि मारयितुमलम् । तस्माद्गच्चाम् । (इति निष्क्रान्तः ।)  
जानुकः---(स्वगतम्) अहों ! बलवंते एशे भिक्खू । कली ण हिं ठाणे मह । उतंदं एदं रण्णि अअवाले विणविअ शमाणंमि । \[अहो बलवानेष भिक्षुः । तस्मादनेन कलिर्न स्ताने । मम वृत्तान्तमेतत् राज्ञि जयपालं विज्ञाप्य समानयामि ।\] (इति निष्क्रम्य जयपालंन पिनः प्रविश्य) प्रविश्य) देव! पेक्ख एदत्ति । \[देव ! पश्य एतम् ।\] (इति भिक्षुं दर्शयति)  
कट्यां काषायवस्त्रं करकमलतले भाति तालीकपालः  
दोर्मूले वीरलक्ष्मीः पुनरितरकरे ज्यालताघातलक्ष्म ।  
नो मन्ये भिक्षुमेनं ध्रुवमयमचलाधीशकन्याविलासी  
यद्वा वल्लीविहारी भवति किमथवा राजपुत्रस्स भोजः ॥ 47 ॥  
भवत्वेषु यः कश्चद्वा क्रमेण जानामि । अद्य सम्‌भावनीयोऽयं मया ।तदहमुपसृत्य यथार्हं पूजयामि । (जानुकमालोक्य) अये जानुक! अयं महानुभावो भिक्षुः । अवश्‌यमस्माभिराराध्यः ।  
जानुकः---देव! शुणमु णो वअणं । एसे ण हि भिक्खू, अवि दु लक्कशे । शे पूआ शच्चं अंहाणं अणत्थं कुलंइवि णिंदं कलेह । पुव्वं लक्कशेभिक्खुरूवं गदुअ शीदं ओहलिअ गओ । अंयुणोवि भिक्खुलीवेण आअदुअ शुभद्दं गण्हीअ गए । तह एशेवि । अम्हे घले वंटल कण्णआलीलावंरं (वई)। विमलिशणं कलिअ यहउइअं कलंहि ।  
\[देव! श्रृणु नो वचनम् । एष न हि भिक्षुः, अपि तु राक्षसः । अस्मै पूजा सत्यमस्माकमनर्थं कुलस्यापि निन्दां करोति । पूर्वं राक्षसः भिक्षुरूपं गच्वा (कृत्वा) सीतामपसृत्य (हृत्य)गतः । अर्जुनोऽपि भिक्षुरूपेणागत्य सुभद्रां गृहीत्वा । गतः । तथैषोऽपु । अस्मद्गृहे वर्तते कन्यका लीलावति । विमर्शनं कृत्वा यथोचितं करोतु । \]  
जयपालः---जानुक! प्रियं नः । (पुनर्निर्वर्ण्य) मन्येऽहमयमेव भविष्यति मे जामातेति । तदुपसरावः । (इत्युपसृत्य, सविनयम्) प्रियदर्शन ! कस्त्वम् ? मन्ये भूतिच्छन्नं हविर्भुजमिव भिक्षुवेषच्छन्नं महीभुजम् । शूरसूरस्य ते दर्शनेन विकसितानि मे मनोनयनसरोरुहाणि । नोचितस्तवैवंविधो वेषः । तदधुनात्मानममरेस्वमिवाम्बराभरणैरलङ्कुरुष्व ।(इति स्वयं गुहाया अनर्घाण्यम्बराभरणानि आहृत्यार्पयति ।)  
भोजः---(भषणादिकं विलोक्य, स्वगतम्) आः कष्टं कष्टम् ! हा विलासवति ! हा मम हृदयालयदेवते ! अस्मद्विवासमात्रेण अनाथा अभवः । यत्ते पाणिग्रहणसमये समलङ्कृतान्यखिलान्यप्य्भरणानि अन्येषां हस्तं गतानि । हा प्रेयसि ! कालवैषम्यमस्माकमीदृशम् । (इति नयनाभ्यां बाष्पमुत्सृज्य, प्रकाशम्) मास्तु मझं भिक्षवे । (इति तिरस्करोति ।)  
जयपालः---(स्वगतम्) सत्यमेष भोजकुमारः, यदयं सरस्वतीसदनादाहृतान्याभरणानि विलोक्य विषादेन बाष्पमुत्सृजति । अन्यथा कुतोऽस्य बाष्पोद्गमनकारमम् ? भवतु, एनं शुभवयनैस्सान्त्वयन् प्रहर्षयामि । (प्रकाशम्) भो महावीर ! भव मे प्रियवयस्यः । अहं जयपालो नामारण्यराजः, मालवेश्वरस्य सिन्धुलदेवस्य प्रियवयस्यः । (जानुकमालोक्य) अये सख्युर्निवासाय सत्वरं गुहामलङ्कुरुष्व ।  
जानुकः---तहंति । \[तथा ।\] (इति निष्क्रान्तः ।)  
जयपालः---(भोजहस्तं गृहीत्वा) राजकुमार ! विदितोऽसि त्वाममारयत् पापीयान् मुञ्ज इति भिल्लमुखाच्छ्रुत्वा परितप्पहृदये निश्चतने परिभ्रमति मयि सपुलकोद्भेदम्---  
जगाद कमला मझं दुर्गवल्मीकवासिनी ।  
मा शुचो वत्स भोजं तं पालयाम्यत्र कानने ॥ 48 ॥  
इति । अथ स़ञ्जातहर्षः सिन्धुलकुटुम्बवृत्तान्तविज्ञानाय वीरमल्लं प्रैषयम् । स च महामात्यबुद्दिसागरं दृष्ट्वा तद्दत्तपत्रिकां मझमदात् । यत्रैवं लिखितं श्रृणु-स्वस्त्यस्तु राजवयस्याय जयपालदेवाय । भोजकृते त्वं मा खेदमगाः । यतः---  
भोजस्त्रातो वत्सराजेन मुञ्जात्  
सर्वे मुञ्जं हन्तुमिच्छन्ति पौराः ।  
आयात्यद्यादित्यवर्मा नियोद्धुं  
सन्नद्धाऽऽस्ते सापि भूपालराज्ञी ॥ 49 ॥  
सखे ! भवतापि यथार्हं साझं कर्तव्यमिति । ततोऽहं तावकीनं धनमखिलं मुञ्जोऽपहरिष्यतीति भिया सञ्जातत्वरः तद्रात्रावेव दस्युभिस्सर्वमाहृत्य गुहायां परिपालयामि । मालवराज्यकार्यधुरंधराश्च बुद्धिसागरनियोगेन मुञ्जं भीषयित्वा तव मातरं पत्नीं च मुञ्जहस्तान्मोक्षयित्वा शुद्धान्ते परिपालयन्ति । समागच्छ, गुहां प्रविशावः ।  
भोजः---तथा । (इति कतिचित्पदानि गत्वा) अतिंरुचुरा दृश्यते गुहा । इयं तु---  
पीयूषसारसमतोयतटाकरम्या  
सान्द्रद्रुमायुतवनावलिनष्टतापा ।  
मल्लीजवन्तिगणिकादिलताशताढ्या  
मन्दप्रसर्पिमलयानिलसन्ततास्ते ॥ 50 ॥  
जयपालः---वत्स ! उपचरित एव । (इत्यग्रतोऽवलोक्य, स्वगतम्) अहो दृश्यते महती सभा ! (सश्लाघम्)---  
वज्ज्रोपलैर्विरचिताखिलभित्तिदेशा  
वैडूर्यरत्नखचितावनिभागरम्या ।  
गोमेधिकप्रकररञ्जितगोपुराढ्या  
माणिक्यदिव्यमणिकल्पितदीपपङ्क्तिः ॥ 51 ॥  
इयं पुनस्सुधर्मेव सुरेश्वरैससुतरां सर्वंसहेश्वरैरेवालङ्कर्तुं क्षमा ।  
जयपालः---भोजकुमार ! अतिरहस्यमिदमानसथम् । अत्र त्वमतिरुचिरे नवरत्नखचितकुसुमान्वितकनकपर्यङ्के यतावकाशं सुखमास्स्व । अहमस्मत्सदनमुपगम्य पुनरागच्चामि । (इति निषिक्रान्तः ।)  
भोजः---(पर्यङ्कमालोक्य, दीर्घं निःश्चस्य)---  
स्त्रक्चन्दनादिपरिकल्पितमेतदद्य  
शय्यातलं प्रियवधूमतिसुन्दराङ्गीम् ।  
संस्मारयत्यहह तामपहाय किन्नु  
भूपालभूपतनयामिह संविशामि ॥ 52 ॥  
हा प्रेयसि विलासवति मानसदेवते ! इयमद्य---  
मल्लीकुसुमैः कीर्णा  
मर्दितकर्पूरकुङ्कुमरसार्द्रा ।  
मञ्जुलताम्बूलदला  
तव संषलेषं प्रबोधयति ॥ 53 ॥  
(पार्श्वतोऽवलोकय) अयि मे मनोमोहिनि !  
रुचिरकनकपात्रे कुङ्कुमक्षोदसारः  
मृगमदघनसारैस्सङ्गतो मे करौ ते ।  
त्वरयति कुचकुम्भे पत्रलेखां विधातुं  
लिखितमपि कपोले मन्मथाद्वैतविद्याम् ॥ 54 ॥  
(पश्चिमतोऽवलोकय) हा मे मनोतङ्गविलासिनि !  
ताम्बूलीदलमेतदद्य मृदुलं पूगैश्च संचूर्णितैः  
कस्तूरीघनसारदेवकुसुमैरेलाफलैरन्वितम् ।  
विन्यस्तं प्रभुणा मदर्तमतुलं स्त्रीपुंसलीलावहं  
दृष्ट्वा मे वदनं त्वदीयमधरं बिम्बोपम् वाञ्छति ॥ 55 ॥  
(इत्यग्रतो विन्यस्तां कनकमञ्जूषां दृष्ट्वा) अयि कान्ते !  
एतामनर्धनवरत्नपिनद्धमञ्जु-  
भूषासहस्त्रपरिपूरितमध्यभागाम् ।  
मञ्जूषिकामनवलोक्य कथं मदियां  
जीवं दधासि दयिते भुवि मामिव त्वम् ॥ 56 ॥  
अयि प्राणदयिते ! कथं मर्षयामि ते (कयूरमालोक्य) कोयूरमुद्राधारणविलम्बनम् ? अलं दुःखावहस्यास्य अवलोकनेन ।  
(इति समन्तादवलोक्य)  
दृश्यन्ते विमलान्यत्र रक्त(त्न)स्तम्भेषु भित्तिषु ।  
मुकुराणि मनोज्ञानि जनयन्ति मुदं मम ॥ 57 ॥  
(मुकुराण्यवलोक्य) अहो किसलयंत्यद्भुतानि । यतः  
प्रतिमुकुरं भाति सभा  
प्रतिसभमतिरुचिररत्नपर्यङ्कः ।  
प्रतिपर्यङ्क शय्या  
प्रतिशयनं भोगयोग्यसामग्री ॥ 58 ॥  
(लज्जातिरेकेण सत्वरं पृष्ठतः प्रविष्टायाः लीलावत्याः प्रतिबिम्बं दर्पणेषु विलोक्य सविस्मयवितर्कम्)---  
किं नाम माया जगतो विधायुः  
किं वाप्सरोमोहनशक्तिरेषा ।  
कन्दर्पदेवोन्मथितान्मनोब्धेः  
जाताऽथवा किं मम कामलक्षमीः ॥ 59 ॥  
(कर्णं दत्त्वा) किमद्य कर्णांवन्दकरी वाणी पृष्ठतः ? अयि हृदय! अलं व्रीडया । यदि नालम्बसे धैर्यं सत्यं भिल्लाधमहृदयानुसारि भवसि । तन्महाराजकुमारमुपसर ।  
भोजः---(श्रुत्वा मुखं परावृत्य सामोदं स्वगतम्)  
भूषणभूषणमेषा  
मदनमहीपालमदकरी शक्तिः ।  
शृङ्गारसागरसुता  
कामुकलोकपरदेवता हृद्या ॥ 60 ॥  
(विचार्य) मन्येऽहं प्रियाविरहितं मां व्यसनार्णवादुत्तारयितुमस्मत्पितुः प्रियसखः कांचन कन्दर्पविलासदेवतामस्मन्निकटं प्रेषितवानिति । (पुनर्बिचार्य) न हि न हि, यदियं ब्रवीति यदि नालम्बसे धैर्यं सत्यं भिल्लाधमहृदयानुसारि भवसीति । किं त्वनया हठादनिष्टजनाक्रमणभिया स्वाभिमतगुणग्रामसमग्रं मां मन्यमानया अत एव मामेव शरणं व्रजन्त्या भवितव्यम् । (सम्यङ् निर्वर्ण्य सानुस्मरणम्) अहो ! इदमेव सद्वरलिप्सया लक्ष्मीयजनाय अभ्यागतं कन्यारत्नम् । (इति पश्यन्नास्ते ।)  
लीलावती---अपि नाम सत्यं भवति सख्याः कान्तारपालिकायाः वचनम् ? यदाह मां तातपादः सत्कृतो गुहायां पर्यङ्के शेते तव भर्तेति (तथा भोजं विलोक्य सकौतुकम्)---  
अहो दृष्टो दैवान्निखिलगुणसारश्शुचितमो  
महाभोगानन्दानुभवसुखराशिः प्रियतमः ।  
रसः श्रृङ्गाराख्यः कुसुमशरवेदान्तपठितः  
स्वयं मूर्तिकृत्यागत इव पुरो मां सुखयितुम् ॥ 61 ॥  
(उपसृत्य साञ्जलिबन्धम्)  
अयि नात कृपां कुरुष्व मझं  
स्मरवेदान्तविचारितैर्विहारैः ।  
यदि तत्र न मन्यसे ध्रुवं मे  
शरणं नास्ति चितार्चिता कृशानोः ॥ 62 ॥  
अपि च पुरैव मया वरदवटवृक्षमूले वटपत्रपत्रिकामूलेन मे दैन्यं विज्ञापितम् ।  
भोजः---(स्वगतम्) अहो ! अतिपरिशुद्धेयं कन्यका यदस्मत्परित्यागे दुष्टबलात्कारभीत्या धनञ्जयं प्रवेष्टुमिच्छति ।  
आनन्दयात्मानमलं विषादै-  
र्वात्स्यायनोऽयं निजगाद योगी ।  
सुप्रार्थयन्ति सुतनुं व्रजेत  
कामाद्यदि प्राणभयं व्रजन्तीम् ॥ 63 ॥  
(इति गाढमालिङ्ग्य कपोलं जिघ्रति ।)  
लीलावती (सहर्षपुलकम्)---  
आनन्दसिन्धुमवगाझ मनोजवेद-  
चूडाविधौ समुचितास्सुरतोपचाराः ।  
एतेऽखिला विरचितास्सरसं यथावत्  
किं वच्मि---  
ऐक्यं मनोगतमभेग्यमितः प्रियान्मे ॥ 64 ॥  
( सप्रणयस्मितम् ) आर्यपुत्र !  
प्रतिशुक्रवासरमहं  
प्रयत्नशतमयुतमपि समास्थाय ।  
वल्मीकसिन्धुकन्या-  
प्रसादमासाद्य तेऽस्मि दयिताद्य ॥ 65 ॥  
भोजः---( सहर्षानुरागम् ) अयि दयिते ! किं ह्रवीमि ?  
तपोऽध्वरार्चनादाननिरतैर्यो न लभ्यते ।  
सः स्वस्त्रीसङ्गमानन्दः त्वत्तः प्राप्तो मयाधुना ॥ 66 ॥  
(क्षणं विचार्य सनिर्विदं स्वगतम्) अहो ! मे कामावेशः यदहमज्ञातकुलदेशामनिरीक्षितात्मशीलामनुभूय आत्मानमानन्दयामि । भवतु पृच्छामि । (प्रकाशम्) कामिनि ! का-(इत्यर्धेक्ते लज्जाहृतचेतनः जिह्वामन्तर्नियम्य विमृश्य,स्वगतम्) किं प्रश्नेन ? विदितभेव अयं भिल्लराजः स्वदुहितरं मझमर्पयितुं कैतवेन मां कामविलासनिदानभूतां गुहामिमां प्रापय्य रहसि इमामपि प्रेषितवानिति । (सवैरस्यम्)  
भूपालकन्यां परिणीय ताम-  
प्यवीक्षमाणं रतिसुन्दराङ्गीम् ।  
भिल्लात्मजायां कलिताभिमानं  
चकार मां पञ्जशरो दुरातमा ॥ 67 ॥  
(इति निःश्वसिति ।)  
लीलावती (स्वगतम्)---कथमार्यपुत्रो मामालोक्य \`का' इत्युपक्रम्य जोषमास्ते ? (विमृश्य) त्रातं त्रातम् । अयमस्मत्कुलादिकं प्रष्टुमुपक्रम्य प्रश्नोऽयमप्यसाधुः कलितोपभोगायामिति व्रीडितो निःश्वसिति । अयं निःश्वासः मयि हेयकुलप्रसूतिसञ्जातनिर्वेदं च सूचयति । अपि च मामभिसारिकां मन्यत इव । यन्मां कामिनीति विशेषितवान् । तदहमेवं विज्ञाप्य पुनरस्य सौमुख्यं संपादयामि । (प्रकाशम्)---  
स्तन्यं न पीतमयि कान्त मया कदापि  
भिल्लस्त्रियः---  
भोजः---(सविस्मयामोदम्, स्वगतम्) सत्यं बुद्धिः स्त्रीणां चतुर्गणा इति, यदियं मां भिल्लोपभोगखिन्नमानसं विज्ञाय स्तन्यं न पीतमिति भिल्लकुलज्ञाननिवारणाय तत्कुलवासमात्रं सूचयति ।  
लीलावति---  
---दयित ! ते विचिकितिसया किम् ।  
भोज----(स्वगतम्) अयि किं वृथालापेन ? कथं गच्छति तवाब्युदयपरिज्ञानमन्तरा विचिकित्सा ?  
लीलावती---  
दृष्टा वनेऽस्मि जयपालनृपेण पुष्टा  
वाल्यादहं---  
भोजः---(सानुमस्रणं, स्वगतम्) हन्त ! किमियं लीलावति / या किलास्मन्मात्रा मदर्थं शैषवे स्नषाधिया परिपालिता, मयि सञ्जातेर्ष्ये(न) मुञ्जेन व्यापादयितुं भिल्लवर्गे समर्पिता । (सानन्दं विलोक्य) शेषमपि श्रृणुमः । (इति तूर्ष्णीं तिष्ठति ।)  
लीलावती---  
-सकुतुकं भवताद्य भुक्ता ॥ 68 ॥  
भोजः---(स्वगतम्) इयं गुणवद्वरालाभे दुश्शीलावलोकनादपि वीतिहोत्रभजनमेव वरमिति निश्चतधियस्स्वस्याश्चरकालानुष्ठितवल्मीकलक्ष्मीयजनफलरूपस्य स्वेप्सितगुणग्रामपरिपूर्णस्य मे प्राप्त्या आनन्दातिशयं सूचयति सकौकुतुकमिति । भवतु तन्मयोपक्रान्तं प्रश्नमन्यथा परिपूर्य तन्मुखादेव विचिकित्सां व्यपोहयामि । (पर्काशम्) अयि प्रिये ! न कदाचिदपि विचिकित्सा । श्रृणु, का ते समाख्येति त्वां प्रष्टुमुपक्रान्तोऽपि तव संश्लेषानन्दाक्रान्तान्तरङ्गतया उपरि प्रष्टुं न शक्रोमि । (निःश्वस्य) किंच श्रृणु, वटदलीवलोकनप्रभृति तव चिन्तया तान्तगात्रोऽस्मि । आस्तां तत् । भवत्वितो दुर्विघट्टनभोगानन्दायावयोर्भगवान् प्रणतार्तिहरः । कथय, किं ते नाम ?  
लीलावती (सविनयम्)---श्रृणोत्वार्यपुत्रः ।  
आह्वयन्ति जनास्सर्वे वत्से लीलावतीति माम् ।  
न जाने जननीं वापि जनकं वा कुलं मम ॥ 69 ॥  
भोजः---(सबहुमानानुकम्पम्) अय्यनुरागिणि ! मम भाग्यवशाद्भिल्लहस्तेभ्यो जयपालहस्तं प्राप्य परिपालितासि । (इति पुनर्गाढमालिङ्ग्य)  
किं त्वं सन्तोषवार्धिः किंमु मदनमहाराजसाम्राज्यलक्ष्मीः  
किं वा मे भाग्यरेखा किमु जनकयोर्मङ्गलाशावतारः ।  
किं वा त्रैलोक्यभूमा किमु मम हृदयाह्लादयीलाविलासः  
किं स्त्रीसौन्दर्यसारः किमसि नयनयोः प्राक्तनी पुण्यपङ्क्तिः ॥ 70 ॥  
(इति मुखमाघ्राय कर्णं दत्वा) किमद्य श्रयते काटवी भारती ?  
(नेपथ्यो)  
कतं वनमशेषं विचित्यापि न लक्ष्यते स पापूयान् भोजः । यदि दृश्यते कल्प्यते करवालाहाराय ।  
भोज----(श्रुत्वा स्वगतम्) आः कथं इव विज्ञात इव मुञ्जेन । मन्ये मम निग्रहाय प्रेषिता दूता इति । किं तैः, यन्न तेभ्यो भीतिः । अपि त्वस्मद्दर्शने अनृतवादीति हनिष्यति वत्सराजः, अहमपि भवाम्यनृतप्रतिज्ञः ।  
लीलावती---(श्रुत्वा स्वगतम्) आः कष्टं कष्टम् ! अस्मत्पाणिग्रहार्थिना शोणिताक्षेण प्रेषिता मल्ला आर्यपित्रवधाय आगताः यत्प्रतिज्ञातमस्मन्मात्रा दुर्मुख्या यदि भोजं हंसि वत्सां तुभ्यमेव दास्यामीति ।  
भोजः---अयि प्रिये ! पश्य मे विधिविपर्ययम् । यदावयोस्समागम एव सञ्जातो विहावसरः । (इति शोचन्नास्ते ।)  
लीलावती---(स्वगतम्) कथमार्यपुज्त्रेण विदित एव अस्मन्मात्रा कलितो दुरुद्योगः । भवतु, सत्वरमेतमस्माद्देशान्निष्क्रामयामि । (प्रकाशम्) आर्यपुत्र ! मा शुचः । कस्माच्चिद्योगीश्वराल्लब्धां गोपनविद्यां ते दास्यामि । तया आत्मानं सङ्गोप्य बहिर्न याहि । (इति कर्णे कथयति ।)  
भोजः---(सहर्षं गृहीत्वा) प्रिये ! नया गुप्तात्मा अत्रैव कानने वसामि । वर्धतामनुरागः । (इति निष्क्रान्तः ।)  
लीलावती---  
आः कामदेव तव बाणशरासनाना-  
मेषोऽञ्जलिर्विरचितो विनयेन काकम् ।  
यन्माम्मानि नृपसूनुविलोकनाशा-  
मुत्पाद्य तद्विपदमाशु विनाशयन्ति ॥ 71 ॥

(इति कतिचित्पदानि गत्वा) कथमत्रैव मे पिता । (इति तरुषण्डे तिरोहिता तिष्ठति ।)  
(ततः प्रविशति जयपालः ।)  
जयपालः---(सविषादम्)  
अहं मेने भाग्यं यदयममरेसानसदृसो  
युवा स्कन्दो वीर्ये वपुषि रतिदेवीसहचरः ।  
स्वयं मे संप्राप्तो विषयमिह धाराधिपसुतः  
यथा पाऱ्थः कृष्णालयमतुलवीर्यश्शुभयशाः ॥ 72 ॥  
आः तादृशं महानुभावं निहन्तुं भिल्लान्प्राहिणोन्मे भार्या दुर्मुखी । यतः  
निहतो रुद्रभूम्यां वा रोपितो वा मृतश्चताम् ।  
स जीवन्यत्र निर्याति तत्तद्राज्यं विनश्यति ॥ 73 ॥  
इति केचनामनन्ति । (लीलावतीं स्मरन् ।)  
अयि वत्से ! किमिति कथयामि ते भाग्यवैपरीत्यम् ?  
शतधृतिलिखितं फाले परुमार्ष्टुं कोऽपि शक्रोति ।  
यत्त्वं सिन्धुलतनये क्लृप्ता भिल्लाय निश्चता मात्रा ॥ 74 ॥  
(निःश्वस्य) भवतु तद् एतस्य दुरितस्य किं करिष्यामि ?  
त्वद्दानमनसा बत्से स भोजः प्रापितस्सभाम् ।  
मारितः पातकिन्या ते मात्राघं किमितः परम् ॥ 75 ॥  
भो वयस्य महाराजसिन्धुल !  
मित्रमित्येव लोकेषु वृथा वाक्यं प्रचारयन् ।  
भवाम्यहं सुतद्रोही भ्राता मुञ्जो यथा तव ॥ 76 ॥  
हा देवि शशिप्रमे !  
मोचितः पुत्रहत्याया मुञ्जो वत्सेन तेऽधुना ।  
तामहं शिरसा बिभ्रत् सञ्चरामि महितले ॥ 77 ॥  
(विचिन्त्य) धिङ्मे जीवितम् ! अद्रिशिखरन्निपत्य प्राणांस्त्यजामि । (इति शैलशिखराधिरोहणं नाटयति) ।  
लीलावती---(ससंभ्रमम्, श्वगतम्) मन्निमित्तमेव मे तातः प्राणांस्त्यजतीति तदहमद्य व्रीलां विहाय निवारयामि । (प्रकाशम्) तातः ! अलं साहसेना ।  
कुशली ते जामाता कुशलिन्यहमस्मि सैन्धुलालोकाते ।  
तव च भविष्यिति सार्तः मनोरथस्तं निवर्तस्व ॥ 78 ॥  
जयपालः---अहो किमयं मरिस्थले महावृष्टिः ! (लीलावतीं दृष्ट्वा, सहर्षंम्) अयि वत्से !  
किन्नु कामेषुकोदण्डं खण्डितं ते मनीषया ।  
किन्नु भोजकुमारोऽपि मोचितो विपदस्त्वया ॥ 79 ॥  
लीलावकी---अथ किम् (इत्यवाङ्मुखी तिष्ठति ।)  
जयपालः---अलं व्रिलया । पूरयस्व सरस्वतीसुधाधारया मे श्रवणसंपुटम् ।  
लीलावती---तात ! वल्मीकक्ष्मीपूजावसाने भिक्षुरूपं भोजमालोक्य तत्र सङ्गतं मे चेतः । ततो भिल्लय दातिमिच्छन्त्या जनन्या भोजवधे निश्चते सति गुहा मे नेत्रेण परिशीलिता ।  
जयपालः---(सहर्षम्) उपरि विज्ञातम् अनुष्ठितं गान्धर्वमङ्गलम्, दत्ता च गोपनविद्यति । अहं धारां प्रविश्यमुञ्जं विजित्य भोजमभिषेचयामि ।  
लीलावती---(सत्रायम्) तात ! नाहं त्वया त्यक्ता निशान्ते विशामि, यदेस्ति मे शोणिताक्षाद्भीतिः ।  
जयपालः---तर्हि वत्से ! त्वमपि स्वीकृतवीरपुरुषवेषा मयैवायाहि । (इति सत्वरं परिक्रम्य) अहो आगतावेव समीहितस्थलम् ।  
जयपालः---  
धारापुरीं समवलोकय नाकरम्यां  
कल्याणभित्तिनवरत्नकवाटगुप्ताम् ।  
आदित्यदीप्तिकलशावसिगोपुराढ्यां  
मुञ्जप्रवेष्ट बलपातविकसेनाम् ॥ 80 ॥  
लीलावती---तात ! किमत्र युद्धाय संरम्भन्‌त इव योधाः । यतः  
संक्रुद्धाः कटुभाषणाः घनरवा नानास्त्रशस्त्राश्शिरो-  
गात्रत्राणकराङ्गुलित्रवपुषो भीमाट्टहासाः पुनः ।  
श्मश्रुश्रेणिसमन्वितश्रुतियुगा व्यूहीकृतस्यन्दनाः  
हस्त्यशवैरपी पंक्तिभिः प्रतिपदं सञ्चारमातन्वते ॥ 81 ॥  
(नेपथ्ये)  
भो भोस्सैनिकास्सज्जन्तु सर्वेऽपि यद्भूपालसेना वैशालिका च निरुन्धते नगरम् ।  
जयपालः---वत्से ! भोजनिमित्तं मुञ्जे ,ञ्जातमत्सरा युद्धाय सेरम्भन्ते राजानः । अत एव मुञ्जसेनापतिर्वत्सराज एवमाघोषयति । भवतु नगराभ्यन्तरं विद्ययान्तर्हितावेव प्रविशावः । (इति कतिचित्पदानि गत्वा) पश्य ते श्वश्व्राश्शशिप्रभाया मन्दिरम् ।  
सिन्धुलपञ्जास्यगुहा भोजाङ्कुरकवकपालिकापात्रम् ।  
मुञ्जमहीपपिशाचप्रोत्सारणयन्त्रसंपृटमनर्धम् ॥ 82 ॥  
लीलावती---(सभयम्) तात ! पश्य कयाचिद् वृद्धया निरुद्द्यमाना शोचन्ति बालिका समर्चितचिताग्निर्दृश्यते ।  
जयपालः---(सत्वरं विलोक्य) कष्टं कष्टम् ! वत्से ! सपत्नीं पतिशोकेन वैश्वानरे पतितुं यतमानां निवारयति श्वश्रूर्वृद्धा शशीप्रभा ।  
(उभौ सगात्रकम्पं विलोकयतः । ततः प्रविशति शशिप्रभा विलासवती च ।)  
विलासवती---(सास्त्रम्) हा आर्यपुत्र ! क्कासि ? हा घारानगररत्नप्रदी ! कथं ते पादकमलमनालोक्य जीवितुमुत्सहे ! आपि चतुरानन ! किमर्थं मामसृजः ! पश्य---  
जननाज्जनको मृतिं गतो नयनाविषयं विवाहतः ।  
पतिरप्ययि मे ऋतोः परं विपिनं गत इत्युदीर्यते ॥ 83 ॥  
आः कष्टम् !(इति दीर्घं निःश्वस्य) आर्ये ! न स्थास्यते तद्धविरिव वपुर्मे, प्रतिगृझतां वीतिहोत्र ! (इति अग्निमुपसरति ।)  
शशिप्रभा---(सत्रासकम्पम्) वत्सं ! मा साहसं कुरु ।  
त्वद्वाञ्छया हृदयमेतदहं वहामि  
भोजं शिरीषसुकुमारतनुं विहाय ।  
त्वं चापि यासि यदि मां परिहृत्य सत्यं  
हास्यंऽद्य जीवितममतो ज्वलिते चिताग्नौ ॥ 84 ॥  
लीलावती---अब्रझण्यमब्रझण्यम् ! तात ! नोपेक्षणीये आर्या श्वश्रूः, आर्या विलासवति च, तद्यथाविवेकं रक्षणीये ।  
जयपालः---सत्वरमुपसरावः (इत्युपसृत्य, विद्यां विमुच्य, प्रणम्य) जयतु देवी ऍ (विलासदेवीं विलोत्य) वत्से ! साहरं मा कुरु ।  
लीलावती---(सविनयमुभे च प्रणम्य) अम्बाः मर्षयन्तु क्षणमात्रम् । (इति प्रार्थयति(ते) ।)  
विलासवती---(स्वगतम्) कोऽयं बालः अस्मास्वीव सञ्जातकरुणो दृश्यते ?  
शशिप्रभा---कथं जयपालः ? अपि नाम कुशलम् ? वत्स ! पश्य मे दुरवस्थम् ।  
राजा गतः पितृवनं तनयोऽतिबालः  
प्रप्तो वनं श्रुतिपदाऽविषयः कठोरम् ।  
वत्सा स्नुषा मम चितामधिरोढुकामा  
हास्ये ततोऽहमपि जीवितमेतयैव ॥ 85 ॥  
जयपालः---देवि, माश्लीलं कीर्तय । यतः  
कुशली भोजकुमारः कुशलिनमद्यैव तन्निशामयसि ।  
मुञ्जं विजित्य तीव्रं सिन्धुलसिंहासनासीनम् ॥ 86 ॥  
विलासवती---(सश्रु सरसमुपसृत्य) आर्य देव ! अपि नाम दृष्टो ममार्यपुत्रः, अपि नाम तव वनं प्राप्तः, अपि नाम मां व्यसनार्णवात्पारं नेष्यति, अपि नामाहमार्यपुत्रवदनकमलमालोकयामि ?  
लीलावती---(सकरुणम्) देवि ! मा शुचः । अद्यैव ते वदनारविन्दं विकासयिष्यत्यार्यपुत्रः । अहमार्यपुत्रस्य प्रियवयस्यः । अम्ब ! आवाभ्यां चिरमुषितदमरण्यम् । स तु कानने किस्मिंश्चत् प्रदेशे निगूढं सञ्जरति, अवेहीदं रहस्यमिति ।  
शशिप्रभा---वत्स जयपाल ! कोऽयं मे वत्सभोजस्य मङ्गलमित्रं प्रियवचनामृतधारावर्षी महामेघः ।  
जयपालः---देव ! ते करुणामृतपूराभिषेकस्य पूर्णपात्रमयं मे स्वीकृतकुमारो लीलाशुकः ।  
शशिप्रभा---(सम्यङ्निर्वर्ण्य)वत्स लीलाशुक ! भोजप्रियवयस्य ! आगच्छ (इत्याहूय गाढमालिङ्ग्य शिरसमाघ्राय) तवागमनाद्भोजमेवागतं मन्ये, त्वद्वचनामृतघारां पौनःपुन्येन पातुमीहते मे श्रवणयुगलं, ते दर्शनमन्यदपि स्मारयति । (अङ्‌गसौष्ठवं निर्वर्ण्य) वत्स ! लीलाशुकरुपेण वयसा सौन्दर्येण च मे वत्सा लीलावतीव दृश्यसे ! हा वत्से लीलावती ! कथं गाता, क्कासि ? (हाहेति प्रलपति ।)  
लीलावती---(स्वगतम्) कथं देवी मामुद्दीश्यैव प्रलपति ? किमहमस्यास्तनया, किन्नाम मे भ्राता भोजकुमारः, कथमेतत् ? (इति खिन्नमानसा प्रस्विन्नसर्वाङ्गा अवाङ्मुखी तिष्ठति ।)  
जयपालः---(भ्रूसंज्ञयाऽवलोक्य, अपवार्य) वत्से ! मा चिन्तय (शशिप्रभां विलोक्य) देवि ! ते स्नुषा लीलावत्सपि कुशलेन वर्तते । तन्मास्तु ते शोकः ।  
लीलावती---)स्वगतम्) किमयं मम शैशवे मामार्यपुत्रः परिणीतवान् ? तर्झासीन्मयि सार्थः विवाहसमये कलितो ब्रझणानामाशीर्वादः ।  
जयपालः---देवि ! सिन्धुलदेवस्य प्रार्थनां सत्यं सार्थयिष्यति भगवान् प्रणतार्तिहरः, यन्मण्डलाग्रलक्षितगलोऽपि भोजकुमारो मम विषयमलंकरोति ।  
(नेपथ्यं कोलाहलः । सर्वेऽपि कर्णं ददति । पुनर्नेथ्ये ।)  
आः ! आदित्यवर्मा मुञ्जयोधैस्समाक्रान्तः । किं करिष्यामः ?  
शशिप्रभा---आः कष्टं कष्टम् ! वत्से ! अपि नाम श्रुतः पौराणामाक्रन्दध्वनिः ? आवयोर्यश्शरणं तस्य विपदि चिताग्निरेव नौ गतिः ।  
जयपालः---देवि ! मास्तु वां भीतिः । यज्जयपालस्सेवकः इमाम् (इह वाम् ?) अर्थे जागर्ति । अपि च श्रोतव्यो मे वत्सस्य विक्रमः । यस्तु  
इन्द्रमपि हन्तुमुचितः विश्वसृजश्चापि बन्धने शक्तः ।  
यदि विशति युद्धभूमिं त्रिपुरहरश्चापि भवति शरणार्थिं ॥ 87 ॥  
तदावामादित्यवर्मणं मेचयावः ॥  
(इति निष्क्रान्तौ ।)  
शशिप्रभा---(सविषादम्) वत्से विलासवति ! लीलाशुकासोकनप्रभृति मे चेतना लोलायते । अन्तश्शरीरमपि किमपि व्याकुलयति । यद्दर्शनेन लीलावती मम नयनयोः पुरतः न्श्चला निबद्धेति निःश्वसिति ।  
विलासवती---आर्ये ! अहमेवं मन्ये लीलावत्ये लीलाशुकषेषं बिभर्तिति । यया भिल्लहतया जयपालेन पुत्रवत्परिपालितया तस्मादुपलब्धशस्त्रविद्या आर्यपुत्रेण कानने परिणीतया च भवितव्यम् । यदाह जयपालःदेवि । ते स्नुषा लीलावत्यपि कुशलेन वर्तत इति । (विमृश्य) सत्यम् आर्ये ! अम्बां मां च आश्वासयितुं लीलावतीं वीरपुषवेषां कारयित्वा प्रेषितवानार्य- पुत्रः ।  
(नेपथ्ये शङ्खध्वनि ।)  
विलासवती---निमित्तमनुमोदते ।  
शशिप्रभा---(विचिन्त्य) वत्से ! विमुक्त इव आदित्यवर्मा, यदुज्जयिनीसेनायां श्रूयते दुन्दुभिध्वनिः । (पुनर्नेपथ्ये) धवलशङ्खनिनादः करताडनशब्दः, कलकलारवश्च ।  
विलासवती---(ससंभ्रमम्) अम्ब ! विजयशीलेव मे जननी यद्भूपालसेना विजयशङ्खं प्रध्माय शात्रवपरीजयं प्रचुरयति करताडनेन ।  
(पुनर्नेपथ्ये)  
भो भोः उच्छ्रीयतां विजयतां विजयवैजयन्ती, अलङ्क्रियनातां नगरप्रतोल्यो राजसभा च, यद्देवी चारुमती मुञ्जं विजित्य आदित्यवर्मणा सह देवीगृहमागच्छति ।  
शशिप्रभा---(विलासवतीं हस्ताभ्यामालिङ्ग्य स्वचेलाञ्जलेन नयनाम्बु संमृज्य) वत्से ! अपि नाम श्रुतं महामात्यबुद्धिसागरवचनम् ? तद्विस्मृतसकलशोका सुखसञ्जातसामन्तविजयशालिनी मम जननी, संल्लापकाङ्क्षिणी भव ।  
अद्यैव वत्सो भोजकुमारः तव वदनकमलमादित्य इव विकासयिष्यति ।  
(ततः प्रविशती चारुमति विशाल(ला)राजदम्पती च । )  
चारुमती---(सहर्षम्) राजन् आदित्यवर्मन् !  
धारा जिताऽद्य युधि मालवराजधानी  
मुञ्जो गतो हिमगिरिं तपसे निराशः ।  
आनेतुमत्र विपिनात्स्वयमेव भोजं  
सेनापतिर्द्रुततरो नगरातप्रयाति ॥ 88 ॥  
तद्वयं भोजशोकाग्निदग्धमानसां प्रजावतीं वत्सां विलासवतीं च आश्वासयामः ।  
(इत्युपसरन्ति)  
शशिप्रभा---वत्से इत एव मे प्रियननान्दा वैशालिकराजदम्पती च, तत्सज्जे भवावः ।  
(इत्युत्तिष्ठतः ।)  
चारुमती---प्रजावति जयतु देवी । वत्से विलासवति ! मुञ्ज शोकम् । (इति नयनाश्रु परिमृज्य उत्सङ्गमारोपयति ।)  
आदित्यवर्मा---जयतु देवी वत्सा विलासवती च ।  
शशुप्रभा---राजन् आदित्यवर्मन् ! अपि नाम कुशलेनायासि ? अपि नाम मे श्रुतिपुटे सुधाधारया पूरयसि ?  
विलासवती---अम्ब ! (इति दुःखपरम्परया दिशोऽष्टौ शब्दापयन्ती नयनाश्रुधारया चारुमत्याः क्षौमं क्षालयति ।)  
चारुमति---वत्से ! अलं शोकेन । किं तस्य स्मरणेन सत्वरमवलोकयसि तव प्रियतमं मम भ्रातृव्यं वत्सं भोजकुमारम् ? (इति अश्रूणि परिमार्जयति ।)  
आदित्यवर्मा---देवि ! मुच्यतां शोकः । यतः  
फीटिकारे मददन्तिनां निजबलं संक्षोभयत्युच्चकैः  
हेषाभिर्युधि घोटकस्य नितरां क्षीणे च घैर्ये पुनः ।  
चापज्यातलनिर्यदाशुगरवैर्विद्राव्यमाणो जवा-  
दाहूतः प्रतिनादतो हिमनतो दर्या स मुञ्जो गतः ॥ 89 ॥  
अपि च---  
अद्यैवामलवैदिकद्विजकराम्भोजस्फुरङ्गूडपाद्  
रत्नस्वर्णघटीसहस्त्रविगलद्गङ्गाम्बुपूरैस्सह ।  
अम्ब त्वन्नयनाम्बुजप्रसृमरैरानन्दबाष्पैर्घ्रुवं  
जन्या भोजमुपस्थितं मणिमये संस्नापयस्यान(स)ने ॥ 90 ॥  
पझावती---जेउ देवी । \[जयतु देवी ।\] (इति शशिप्रभां प्रणम्य विलासवतीं दृष्ट्वा) वच्चे सुहिणी हे इत्ति । \वत्से ! सुखिनी भव\[^1]  
विलासवती---(सप्रणामम्, पुष्पं गृहीत्वा)देव ! मन्ये तत्रभवत्या अनुग्रहपूर्वकपुष्पप्रदानमेव मम भर्तुरपि मङ्गलोदयहेतुः ।  
(इति सास्त्रमवाङ्मुखी तिष्ठति ।)  
पझावती---(विलासवतीमुत्सङ्गमारोप्य शिरसमाघ्राय) जअउ देवी ।  
वच्चे सुहिणी होइ ! हणं (तुज्झाण) अद्धे मह रंणो वि मणिं हद्दिमहिदं तडाअश्श उअअं विअ आविलं अज्ज मुजविअआदो पसंणं आसी । ता मुंचेहि सोअं । \[जयतु देवी । वत्से ! सुखिनी भव । \[ वत्से\] युष्माकमर्थे मम राज्ञेऽपि मनः हस्तिमथितं तटाकस्य उदकमिवाविलमद्य मुञ्जविजयात् प्रसन्नमासीत् । तस्मान्मञ्ज (स्व)शोकम् ।\]  
शशिप्रभा---(निःश्वस्य) राजन् ! किं ब्रवीमि ? सञ्जातं मे मानसं वायाकुलम् । श्रृणु---  
भर्तुर्नाशात्पुत्रशोकाद् रिपूणाम्  
ऋद्धेर्जन्या दैन्यवक्त्रावलोकात् ।  
अश्रौषं यन्मुञ्जयोधैर्ङृतोऽसी-  
त्येतद्दुःखं नैव शक्रोमि सोढुम् ॥ 1 ॥  
आदित्यवर्मा---अम्ब, किं ब्रवीमि ?  
क्रान्तो दूतैः किमपि प्रोच्यमानोऽधमैस्तैः ।  
तादृशीमवस्थामासेदुषि मयी---  
(सपुलकोद्भेदम्)  
व्याधौ कौचिच्छिवसमबलौ द्रावयित्वारिसैन्यं  
कारागारादहह कृपया मोचयामासतुर्माम् ॥ 92 ॥  
(सहर्षम्) श्रृणोतु देवि, तयोरेकः लक्ष्मीपुत्र इव सुन्दरशरीरो बालश्च ।  
(शशिप्रभा विलासवती च सावधानं शृण्वतः ।)  
आदित्यवर्मा---तस्य शौर्यं त्रिपुरघ्नेनापि स्तोतुमशक्यम् । यतः  
यत्र माणवको याति रिपुस्तस्मात्पलायते ।  
आदानस्याशुगानां वा प्रयागस्यापि किं फलम् ॥ 93 ॥  
शशिप्रभा---(अपवार्य) विलासवति कथय। विज्ञातः खलु तस्य विक्रमो जयपालदेवमुखात् ।  
पझावती---घसस्पृहम्) अय्यउत्त ! तारिसमुवआरिणं प्रेक्षितुं वाञ्छति मम लोचनयुगलम् ।\]  
शशिप्रभा---(अपवार्य) वत्सं ! यदि दृष्टो लीलाशुकः स्मर्यते नया (मया) लीलावती ।  
विलासवती---(अपवार्य) आर्यो ! मन्येऽहं विजयं निवंदयितुं लीलाशुकेन सह जयपालदेवस्समायास्यसीति ।  
(ततः प्रविशति जयपालदेवो वीरवेषा लीलावती च ।)  
जयपालदेवः---(शशिप्रभामुपसृत्य) जयतु देवी )इति प्रणामति ।)  
लीलावती---(उभे अपि प्रणम्य, सानन्दं विलासवतीं पश्यन्त्यास्ते ।)  
शशिप्रभा---वत्स जयपाल ! अगतिकाया मम त्वमेव सर्वस्वमसि । किमितो ब्रवीमि । वत्स लीलाशुक ! (इति लीलावतीमाहूय आलिङ्ग्य) त्वमेव मम प्रियपुत्रोऽसि । मन्येऽहं यदि दृश्यते भोजः तेन सह सिंहासने स्थास्यसीति ।  
विलासवती---(हर्षपरवशेन चक्षुषावलोक्य) वत्स ! लीलाशुकेत्यानन्दाश्रु वर्तयन्ती हर्षस्मितान्तरङ्गा पश्यन्ती तिष्ठति ।)  
आदित्यवर्मा---(स्वगतम्) कथमिमौं देव्या विलासवत्या च वित्ज्ञातविक्रमाविव ! (जयपालमालोक्य, प्रकाशम्) वीर्यविक्रमनिधे ! कस्त्वम् ? न जानाम्यहं, जानाति देवी वत्सा च मन्योऽहमुज्जयिनीनाथो भगवान्महाकालेश्वरो मम दुर्दशां विलोक्य करुणया वायाधरूपेणावतीर्ण इति । भवतु कोऽयं देवसेनापतिरिव दृश्यते वत्सः ।  
पझावती---(लीसावतीं विलोक्‌य, अपवार्य) अय्यउत्त ! एसो महलीलावर्इं विअ दंसइ । से विलोअणादो मह हिअअं (किं) वि उवाहिं अणुहोइ । (प्रकाशम्) हा वच्छे । कहिं गया कहिं चिट्टेसि ? हा महाकाल ! मह कुलदेवदे ! तुह कलुणाए एसो अद्धु वा लीलावर्इ कहं अज्जपुरह मे सव्वं लोअणं । (लीलावतीं वीक्ष्य) अए वच्छे ! पुरदो चिठ्ठ, आअच्चे हि मं समआ ।(इत्युन्मत्तहृदयेव प्रलपति ।)  
\[आर्यपुत्र ! एष मम लीलावतीव दृश्यते। अस्य विलोकनात् मम हृदयं कमप्युपाधिमनुभवति । (प्रकाशम्) हा वत्से ! कुत्र गता कुत्र तिष्ठसि ? हा महाकाल ! मम कुलदेवते ! तव करुणया एषः अस्तु वा लीलावती । कथमद्य स्फुरति मे सव्यं लोचनम् ! अये वत्स ! मे पुरतस्तिष्ठ आगच्छ मांसमया ।  
जयपासः---(आदित्यवर्माणमालोक्य सविनयमञ्जलिं क़त्वाः प्रसीदतु देवः । अहं जयपालो नाम कान्तारराजो भिल्लः । अयं ति तव औरसः पुत्रो, मे स्वीकृतः पुत्रः लीलाशुकः ।  
पझावती - (श्रुत्वा, स्वगतम्) कहं अत्यउत्तस्स ओरसो पुत्तओ ! \[कथमार्यपुत्रस्य औरसः पुत्रः !\]  
आदित्यवर्मा---राजन् ! कथमपुत्रस्य ममैदारव्रतस्यौरसः पुत्रः । (इति लीलावतीं विलोकयति ।)  
जयपालः---(लीलावतीं विलोक्य) वत्सो ! आगतस्ते कुमारभोजस्येव शुभसमयः, तन्मेचय कवचम् । अयं मे पिता, इयं तव माता )इत्यङ्गुल्या आदित्यवर्माणं पझावतीं च प्रदर्श्य) । मुञ्जद्रोहेण भिल्लगता, मया स्वीकृता, परिपालिता च । तस्मान्मम स्वीकृतः पुत्रोऽसि । (राजानम्लोक्य) देव ! स्वीकतोतु वत्साम् । इयं भोजकुमारेण मम गुहायां गान्धर्वेण परिणीता । (इत्यर्पयति) ।  
राजदम्पती---(लीलावतीमुत्सङ्गे समासोप्य, शिरस्समाघ्राय) वत्से ! (इत्यानन्दाश्रुघारयाभिषिच्य हर्षस्तिमितान्तरङ्गौ तिष्ठतः ।)  
शशिप्रभा---(अग्रतोऽवलोक्य, ससंभ्रमम्) कथम्त एवागच्छति मम वत्सः, सेनापतिना मन्त्रिबुद्धिसागरेण च !  
(ततः प्रविशति बुद्धिसागरवत्साभ्यां भोजः ।)  
भोजः---(बुद्धिसागरमालोक्य) आर्य ! तत्रभवतां भवतामाशिषाऽसादितोऽहमायुषम् । निस्तीऱ्णश्च दुस्तरः कान्तारनवासः ।  
निगमोदितपूर्वदेवतायाः चरणाम्भोरुहमातनोति कूर्तिम् ।  
मकुटादपि धारितान्नृपाणां तदनुज्ञापय वन्दनाय मातुः ॥ 94 ॥  
बुद्धिसागरः---सत्वरमनुष्ठीयतां, यदिष्टदेवता वन्द्यते मङ्गलारम्भेषु ।  
वत्सराजः---इत इतो गच्छतु धारानगरभूषणम् । यदत्र सज्जते साक्षात्परदेवतेव दर्शनार्थिनी देवी ।  
भोजः---(उपसृत्य) अम्ब ! अभिवादयते भोजः ।  
शशिप्रभा---वत्स ! चिरंजीव, सदा सिंहासनाधिष्ठितो भव ।  
(इति बस्ताभ्यामादायोत्सङ्गे निवेश्य)  
दिष्ट्याऽद्य त्वामधिगतवती भोजवत्सं चिराय  
दृष्ट्वा प्राणान् कथमपि वधूवक्त्रमालोकयन्ती ।  
बिभ्रन्ती ते वदनकमलालोककामा---  
(बुद्धिसागरं प्रदर्श्य)  
गिरैषां  
दैवात्तेषां गिरमिह भवान्सार्थयन्नागतोऽसि ॥ 95 ॥  
(इत्यानन्दाश्रुभिरभिषिच्य) वत्स ! पश्य ।  
विलासवती---(सबाष्पगद्गदम्) आर्यपुत्र ! (इति भोजस्य पादयोर्निपत्य मूर्च्छति । भोजः हस्ताभ्यामुत्ताप्य समाश्वास्य)  
धैर्यं प्राप्नुहि राघवं धरणिजामासेदिवांसौ वनं  
रक्षोनायकञ्जनाविघटितौ संक्षोभितौ राक्षसैः ।.  
दैवाल्लब्धसुखोदयौ स्मरहृदा नष्टं च कष्टं तथा  
प्राप्तो नौ सम(य)श्शुभाभ्युदयकृत्सन्तुष्टचित्ता भव ॥ 96 ॥  
(इति तत्पार्श्वारुमतीं विलोक्य प्रणमति ।)  
चारुमती---(अस्त्रमुन्मृज्य) अयि प्रियजामातः !  
पुनर्जातं मन्ये कटुकव(प)टचर्याविषमयात्  
पृदाकोर्मुञ्जात्त्वां यदुवर इवाघास्यकुहरात् ।  
(हस्ताभ्यामालिङ्ग्य ।)  
सुखी स्या वत्सोतो वस चिरसमा मे तनुजया  
महीं प्राप्यानर्दं रघुपतिरिव क्षोणिसुतया ॥ 97 ॥  
अपि च, भव इतःप्रभृति त्रिदशेश्वर इव । (इत्यानन्दाश्रु प्रवर्तयति ।)  
भोजः---(जयपालं विलोक्य, सहर्षविनयादरमञ्जलिं बद्ध्वा)  
या पुत्रभार्याजामातृमित्रामात्येषु ब्नधुषु ।  
प्रीतिस्सा मयि विन्यस्ता पितृसौजन्यचिन्तया ॥ 98 ॥  
देव ! ते करुणावलोकनेनैव मयि परिणता सिन्धुलराज्यलक्ष्मी) (दक्षिणपार्शमचे आदित्यवर्माणं पझावर्तिं लीलावतीं च दृष्ट्वा, स्वगतम्) कथं अत्रैव मे प्रेयसी ! (विमृश्य) साम्प्रतमियमनयोः पुण्याङ्कुरः ! (इति सानन्दं विलोकयति ।)  
आदित्यवर्मा---(सप्रमोदम्) वत्स भोज ! मे प्रियजामातः ! चिरचिन्तितस्त्वं भाग्यवशात् प्राप्तोऽसि । मम सिन्धुलदेवस्य चावा(भ्यां) चिन्तितं दैवेन समर्थितम् । (इत्यानन्दधारयाभिषित्य) गान्धर्ववर्त्मनोढामपि मे नयनानन्दाय ब्राझेणोद्वहस्व । (इति लीलावतीं भोजोत्सङ्गे निवेश्य) अद्य धाराराज्याभिषेकेण सहाभिषेचयाम्युज्जयिनीराज्याय च ।  
बुद्धिसागरः---(ससंभ्रमम्) वत्सराज ! संमेलय सभाम् ।  
वत्सराजः---(निष्क्रम्य पुनः पण्डितैः मन्त्रिवर्गेण च प्रविश्य) महाराज !  
त्वर्यतां यदद्य सुमुहूर्तमिति सज्जते मौहूर्तिकमन्त्रिपुरोहितपण्डितवर्गः ।  
आदित्यवर्मा---स्वयमेव सिंहासनमलङ्करोति ।  
वत्सराजः---अहो अभिषिक्त एव भोजकुमारः ।  
गोविन्दपण्डितः---(सविस्मयम्)  
आदित्यकोट्याः प्रभयेव सर्वाः  
दिशोऽपि भोजस्य किरीटभासा ।  
सभा विभाति स्मितदीप्तिवक्त्रे  
देव्यौ सहर्पं नृपपार्श्वभागे ॥ 99 ॥  
कालिदासः---(आ(सा)नन्दबाष्पविसरम्)  
अद्य धारा सदाधारा सदानन्दा सरस्वती ।  
पण्डिता मण्डितास्सर्वे भोजे सिंहासनं गते ॥ 100 ॥  
भवभूतिः---देव धारानगरेश्वर !  
संपदमतुलां कीर्तिं सन्ततिमपि धर्मकार्यनिरतधियम् ।  
निर्जरविप्रश्रद्धां भजस्व दीर्घायुषा विजयम् ॥ 101 ॥  
जयपालः---  
अस्मद्राज्यमकण्टकम मम सुता लीलावती भुञ्जतां  
यद्यद्वस्तु मय्हृतं तदखिलं यायाद्विलासां सतिम् ।  
दीर्घायुर्मव सिन्धुलात्मज पुनः किं ते करोमि प्रियं  
सा वल्मीकविलासिनी जलधिजा पायान्निशान्तं तव ॥ 102 ॥  
बुद्धिसागरः---  
वत्स त्वं विरचय पण्डिताङ्घ्रिपूजां  
मा तेऽङ्ग लगतु पराङ्गनासमीरः ।  
मा त्यागं कुरु जननीगिरोऽतिगुर्व्याः  
पत्निभ्यां सह विहरानुरागपूर्वम् ॥ 103 ॥  
अ यि किं ते भूयः प्रियमुपहरामि ?  
भोजः---  
रिपुरपि गतो राज्यं प्राप्तं विलासवति प्रिया  
शुभगुणनिधिर्लक्ष्मीर्भूमिर्मया सह सङ्गता ।  
तव करुणया लीलावत्या बभूव करग्रहः  
भवति जननी सेवाश्लाध्या प्रियं किमतः परम् ॥ 104 ॥  
अद्य राज्यपरिपालनाय यतामहे । तथापीदमस्तु भरतवाक्यम्---  
नार्यस्सन्तु पतिव्रता भुवि सदा भूपालपुत्री यथा  
वाञ्छन्त्वार्यसुतोदयं पुनरिमाः देवीव लीलावती ।  
धर्मे दत्तधियो भवन्तु नृपतिर्भोजो यथा भूमिपाः  
लाल्यन्तां कवयश्व भूमिपतिभी रामेण देवा यथा ॥ 105 ॥  
(इति निष्क्रान्तास्सर्वे ।)  
इति बालकिंगृहपुरीतिलकायमानवाधूलकुलतिलक-  
श्रीसुन्दरवीररघूद्वबगुरोः कृतिषु  
श्रीभोजराजाङ्कस्समाप्तः ॥  
-----------  
पात्राणि  
पुमांसः  
भोजराजः --- धारापुरीशस्य सिन्धुलस्य पुत्रः ।  
सिन्धुलः ---मुञ्जस्य ज्येष्ठभ्राता, भोजपिता ।  
मुञ्जः --- भोजस्य पितृव्यः, भोजद्विटि ।  
बुद्धिसागरः --- सिन्धुलस्य मन्त्री, भोजपक्षपाती ।  
वत्सराजः --- मुञ्जसेनाधिपतिः, भोजरक्षकश्च ।  
आदित्यवर्मा --- लीलावत्याः पिका, अवन्तिनाथः ।  
जयपालदेवः --- भिल्लराजः सिन्धुलसखः, लीलावतीरक्षकः ।  
लीलाशुकः --- वीरमल्लरूपेण आदित्यवर्मरक्षिता लीलावती ।  
गोविन्दपण्डितः, भवभूतिः, कालिदासः --- भोजराजवयस्याः महाकवयश्च ।  
शोणिकाक्षः --- दुर्मुख्यास्सहोदरः ।  
बाहुकः, जानुकः --- भिल्लराजदूतौ, मद्यपायिनौ ।  
स्त्रियः  
लीलावती --- आदित्यवर्मणः पुत्री, भोजमहिषी ।  
विलासवती --- तारुमत्याः पुत्री, भोजमहिषी ।  
शशिप्रभा --- सिन्धुलपत्नी, भोजमाता ।  
पझावती --- लीलावतीमाता ।  
चारुमती --- विलासवतीमाता, मुञ्जस्वसा । भूपालराज्ञी ।  
दुर्ममुखी --- जयपालदेवमहिषी ।  
वनप्रिया, कलहंसिनी --- भिल्लस्त्रियौ, लीलावत्यास्सख्यौ ।  
वल्मीकनिवासिनी --- भिल्लकुलदैवतं महालक्ष्मीः ॥  
----

[^1]: इति पुष्पं दद्ति ।

\]