+++
title = "१८ दश-रूपक-विधानम्"

+++
<pb n="406"/>

**श्रीः**


**नाट्यशास्त्रम्**


अष्टादशोऽध्यायः†


1वर्तयिष्याम्यहं विप्रा दशरूपविकल्पनम् ।  
नामतः कर्मतश्चैव तथा चैव प्रयोगतः ।। १  

<details><summary>Abh</summary>


रूपं यदेतद्बहुधा चकास्ति तद्येन भावी भविता न जातु ।  
तच्चक्षुरर्कात्मकमीश्वरस्य वन्दे वपुस्तैजससारधाम्रः ।।  


दशरूपोपकारिकाक्वादियोजनमिति तत्स्वरूपं वक्तव्यमिति सङ्गतिरुक्तैव **तद्वर्तयिष्यामी**ति
किमनेनोच्यते, तदस्य प्रयोजनं प्रदर्श्यते । कश्चिदेवमाशङ्कते, "रसा भावा" (अ, ६--१०)
इत्यादि सूत्रसारसङग्रहे दशरूपशब्दस्य नामापि न श्रुतं, तत्कथमुक्तं दशरूपविधाने पाठ्यमिति तं
प्रत्याह **वर्तयिष्या**मीति । रूप्यते प्रत्यक्षीक्रियते योऽर्थः तद्वाचकत्वात्काव्यानि रूपाणि1 दशानां
रूपाणां विभागः कल्प्यते अस्मादिति **दशरूपविकल्पनं** सूत्रं तेनायं षष्ठीसमासः दशरूपमिति ।
तेन बहुव्रीहौ दशरूपं काव्यमिति भेदान्तरापाकरणं स्यादित्याशंक्य द्विगुः, पात्रादिप्रक्षेपश्च यो
व्याख्यातस्तत्प्रयासमात्रमेव । तदयमर्थः --यतः सूत्रादाङ्गिको वाचिकशब्दे प्रकृतिप्रत्ययार्थविभागः
कल्प्यते तत्र वाग्भाग एवायं वितत्य वर्ण्यते, तेन तदेव सूत्रं वर्णितम् विवरणेन प्रपञ्चितं भवतीति
नानिर्दिष्टं निरूप्यते किञ्चिदिति । **नामत** इत्युद्देशेन **कर्म**त इति लक्षणेन क्रियते, तेन
</details>

<details><summary>Notes</summary>

†**कखगघचभम**--मातृकास्वष्टादशोऽध्यायः । **द** N--आदर्शे एकोनविंशोऽध्यायः । सर्वेष्वन्येषु विंशोऽध्यायः ।
**गघचमपायेषु** व्याख्यानुसारी पाठो दृश्यते, यस्मिन् लास्याङ्गलक्षणमष्टादशे न वर्तते किंत्वेकोनविंश एव दृश्यते ।
भमातृकायां लास्याङ्गलक्ष्णानि तालाध्याये (३१) वर्णितानि । त्रयोदश वीथ्यङ्गान्यपि वृत्तिकारेणाष्टादशे
यान्युक्तानि भमातृकायां वृत्तिविकल्पे संचितानि तानि । अयमपरो विशेषः --भमातृकायां दशरूपलक्षणं
सन्ध्यङ्गलक्षणं चैकस्मिन्नध्याय एव पठितं, यदन्यासु द्वयोर्लक्षितम् । तस्मात् भमातृकापठित एकोनविंशः,
अभिनवगुप्तेन विंश इति, **द** मातृकायामेकविंश इति, तदन्यासु द्वाविंश इति च संख्यातः ।
1 **द** N--वर्णयिष्यामि ।
1 (रूप्यन्त अभिनीयन्त इति वा काव्यान्येव रूपाणि ।)--Kan
</details>

<pb n="407"/>

नाटकं सप्रकरणमङ्को व्यायोग एव च ।  
भाणः समवकारश्च वीथी प्रहसनं डिमः ।। २  


ईहामृगश्च विज्ञेयो दशमो नाट्यलक्षणे1 ।  
एतेषां लक्षणमहं व्याख्यास्याम्यनुपूर्वशः ।। ३  


सर्वेषामेव काव्यानां2 मातृका वृत्तयः स्मृताः ।  

<details><summary>Abh</summary>

विजातीयाद्व्यावृत्तिः, कर्मलक्षणं, प्रकृष्टः उचितो योगः परस्परसंबन्धो यथा
प्रकरणनाटकलक्षणयोगात् नाटिकेतिवृत्तिविभागस्तु लक्षण एवानुप्रविष्ट इति । नासौ प्रयोगः
तथा चेति तेनैव प्रयोगप्रकारेणान्योऽपि परस्परसंबन्धवैचित्र्यकृतो भेदः उत्प्रेक्ष्य इत्यर्थः ।
प्रयोगाय प्रयोगत इति व्याख्याने प्रयोगत इति विफलमेव । उक्तव्याख्याने तु
कोहलादिलक्षिततोटकसट्टकरासकादिसङग्रहः फलं, नाटिकायाः उदाहरणत्वादिति । तत्रोद्देशं
तावदाह **नाटक**मित्यादि । सप्रकरणमिति सहशब्देनाङ्कप्रवेशकसन्ध्यादिसाम्यं नाटकेन
प्रकरणस्याह । नाम्नामर्थो लक्षण एव व्याख्यास्यते । सत्यपि च पुराणादावुपदेशदायिनि
कर्मफलसंबन्धप्रदर्शके तत्रोच्चावचमनियतकविकन्थाप्रायमिह तु किञ्चित्प्रयोज्यं किञ्चित्
1सूच्यं किञ्चिदूह्यं किञ्चिदुपेक्ष्यमित्येवं वैचित्र्ययोगः । "सन्ध्यादिव्यवस्थे"ति "दशरूपं
सप्रयोजन" मिति --एतत्तु फल्गुप्रायं फलम् । तत्पूर्वमेवोक्तम् ।
प्रत्यक्षतोदितरसावेशजनितनिर्वृतिसारत्वादस्येतिहासादेर्विशेष इत्यूह्यम् ।2
सूच्यादिविभागस्त्वितिहासादावप्यस्त्येवेति न च पाठफलं दशरूपकमपि
प्रयोगपर्यन्तमेतदित्युक्तप्रायम् । तत्र महासामान्यरूपं काव्यलक्षणेऽध्याये
कृतमित्यवान्तरसामान्यलक्षणमुद्देशानन्तरं वक्तव्यमिति दर्शयति । प्राक्च सामान्यलक्षणं ततो
विशेषलक्षणानि चोद्देशक्रमेणेति चानुपूर्व्यार्थः । तत्र सामान्यलक्षणमाह **सर्वेषामेव काव्यानां
मातृका** इति ।


तत्र केचिदाहुः--वृत्तिप्रभवत्वं दशरूपकस्य सामान्यलक्षणं, वृत्तीनां
तदङ्गनां चाभिनये3 काव्येष्वसंभवात् । एतच्चासत्, आस्तां काव्यार्थः ।
सर्वो हि संसारो वृत्तिचतुष्केण व्याप्त इत्युक्तं प्रथम एवाध्यायेऽस्माभिः
</details>

<details><summary>Notes</summary>

1 ईहामृगं च विज्ञेयं दशमं नाट्यलक्षणम् **म**--नाट्ययोक्तृभिः । 2 **द** N --नाट्यनां ।
1 (किञ्चित्) 2 विशेष इति । ऊह्यसूच्यादि --Kan 3 (चानभिनेयकाव्ये) --Kan.
</details>

<pb n="408"/>

1आभ्यो विनिस्सृतं2 ह्येतद्दशरूपं प्रयोगतः ।। ४  

<details><summary>Abh</summary>

यदि चाभिनेयविषय एव वृत्तिव्यवहारस्तदा वृत्त्यध्याये यद्वृत्तीनां समुत्थाननिरूपणं "यां यां
वृत्तिषु संश्रिता" (२०--१५) मित्यादितत्सर्वमसङ्गतं, भगवतो हि नाभिनेतृता, किन्तु स्वचेष्टावेशमात्रम्
। सर्वशब्दे च प्रकृतनाटकादिविषये वर्ण्यमाने प्रथमं श्लोकार्धं पुनरुक्तार्थमेव । यत्तु
'स्वनामधेयैर्भरतैः" (२०--२६) इति "बहुगीतनृत्तवाद्ये"ति(२०--५३) "वागङ्गाभिनयवतीति
(२०--४२) च भरतव्यवहारो गीताभिनयाभियोगश्च नानाभिनेय1 इति तदप्यकिञ्चित्करम् ।
तावद्धि2 वृत्तीनां लक्षणं "या वाक्प्रधाना" (अ--२०--२६) इत्येतावदेव भारत्या
लक्षणम् । अन्यत्तु प्रयोगप्रदर्शनमिति तत्रैव व्याख्यास्यामः । वृत्त्यङ्गान्यापि सर्वकाव्येषु
सन्त्येव ।


नन्वेवं वृत्तिजत्वं कथं दशरूपकलक्षणम्, उच्यते, **प्रयोगत** इत्येतदर्थकमेव । तदयमर्थः--
यद्यपि सर्वेषामभिनेयानभिनेयानां काव्यानां वृत्तयश्चेष्टा मातर इव, **ताभ्यो**ऽपि वाच्यरूपत्वेन
कविहृदये व्यवस्थिताभ्यः काव्यमुत्पद्यते । तथापि प्रयोगं प्रयुज्यमानत्वात्प्रयोगत्वमभिसन्धाय
**वृत्तिभ्यो विनिस्सृत**मभिनेयकाव्यं प्रत्यक्षभावनायोग्यवृत्तिचतुष्टयाभिधायकत्वं दशरूपं
सामान्यलक्षणामित्यर्थः । दशानां नाटकादीनां रूपमिति षष्ठीसमासः ।


अन्ये त्वाहुः । एकैकस्य रूपकस्य दश दश रूपाणि संभवन्ति । तथा च वीथ्यङ्गानां
सर्वत्र संभवः । परगतवचनानु3रूपभाषणरूपभाणयोगश्च किंब्रवीषीत्याकाशभाषिते । एवमन्यदपि ।
तेन दशरूपाणि यस्य तद्दशरूपं काव्यमित्यर्थः । अत एव न सकलः प्रबन्धो नाटकम्, अपि
तु प्रबन्धस्य किञ्चिद्रूपं तल्लक्षणांशबाहुल्यात्तु तद्व्यपदेशयोगः । अत एव न दशसंख्या4--
विभागार्थो येन सट्टकादीनां त्यागः स्यात् । तत्रापि हि दशरूपलक्षणयोगोऽस्त्येव । एतच्च
स्वावसरेषु वितनिष्यामः ।


ननु प्रयोगयोग्यचेष्टाप्रतिपादकत्वं चेत् सामान्यलक्षणं, तर्हि चेष्टातिरिक्तस्य
कस्यचिदसंभाव्यत्वान्नास्त्येव विशेषलक्षणमेषामित्याशङ्काशमनं विशेष
</details>

<details><summary>Notes</summary>

1 **द**--आसां 2 **भ**--विनिर्गतम् ।
1(नानभिनेय)--Kan 2 [न]--Kan; 3 (रूप) -- Kan "परगतवचनानुभाषणरूप"--इति
पठ्यताम् । 4 दशसंख्या विभागार्था -- Kan
</details>

<pb n="409"/>

जातिभिः श्रुतिभिश्चैव 1स्वरा ग्रामत्वमागताः ।  
2यथा तथा 3वृत्तिभेदैः काव्यबन्धा भवन्ति हि ।। ५  


ग्रामौ 4पूर्णस्वरौ 5द्वौ तु 6यथा वै षड्जमध्यमौ ।  
7सर्ववृत्तिविनिष्पन्नौ काव्यबन्धौ तथा त्विमौ ।। ६  

<details><summary>Abh</summary>

लक्षणावकाशं दर्शयितुमाह **जातिभिः श्रुतिभि**श्चेत्यादि । दृष्टान्तेन प्रकृतं घटयन् व्युत्पादनीयमपि
व्युत्पादयतीति समानतन्त्रसिद्धमेव दृष्टान्तमदीद्दशत् । स्वरेषु ग्रहादिदशकविभागनियता जातिः ।
रक्तोऽरक्तो वा ध्वनिः, ध्वनिः स्थानं 1तदन्तरालं च श्रुतिः, कर्माधिकरणकरणव्युत्पत्त्याश्रयात् ।
स्त्रियाः खलनाविति* हि नादृतं लक्ष्ये । तत्र षाड्जीप्रभृतयो जातयः सप्त, पञ्चमस्य चतस्रः
श्रुतयो, धैवतस्य तिस्रः, इति षड्जग्रामः । गान्धार्याद्या एकादश जातयः, पञ्चमस्त्रिश्रुतिः धौवतस्तु
चतुः श्रुतिरिति मध्यमग्रामः ।


वस्तुतस्तु षड्जादिस्वरसमुदायो ग्रामः । तत्र स्वरा इति श्रुतिपक्षे बहुवचनं लक्ष्यविदः
समर्थयन्ति --मध्यमग्रामे पञ्चमपरित्यक्तां श्रुतिं धैवत एवोपभुङ्क्त इत्यत्र प्रमाणाभावात् सर्व
एव द्वित्रिश्रुतिकाः (श्रुत्युत्कृष्टत) या समधिकश्रुतयः क्रियन्ते, काकल्यन्तराभ्यां च चतुस्त्रिश्रुतयो
न्यूनश्रुतय इति सर्वस्वराणां श्रुतिकृतं वैचित्र्यमस्तीति । एतच्च स्वावसरे वक्ष्याम
इत्यास्ताम् । इह त्वनेन दृष्टान्तेनैतदुक्तं भवति --स्वरसमुदायरूपत्वाविशेषेऽपि स्वराणां
पर्यायतः प्राथम्यप्राधान्याल्पत्वभूयस्त्वपूर्णत्वापूर्णत्वारोहान्त्यत्व2 मध्यत्वादि प्रविभागभेदैः, यथान्यः
षड्जग्रामोऽन्यो मध्यमग्रामः, तथैव वृत्तीनां स्वरस्थानीयानां प्राथम्यप्राधान्यादिना दशकेन रूपकं
रूपकान्तराद्भिद्यते । यथा चतुःश्रुतिः पञ्चमस्त्रिश्रुतिश्च भवन् ग्रामान्यत्वं करोति तथा सैव वृत्तिः
श्रुतिस्थानीयैरङ्गैः क्कचित्संपूर्णा क्वचिन्न्यूनेत्येवमपि रूपकविभाग इत्येतज्जातिभिः श्रुतिभिरिति
द्वयेन दर्शितम् ।


अथ वृत्तिविभागं संक्षेपतोऽभिधत्ते **ग्रामौ पूर्णस्वराविति** । जात्याश्रययोर्जातिद्वारेण
षाडबौडुविकांशकयोगे न्यूनस्वरताप्यस्तीति षडजग्रामरागो
</details>

<details><summary>Notes</summary>

1 **द**--स्वरग्रामत्वमामतैः 2 **भ**--यद्वत्तथैव वृत्तिभ्यः काव्यबन्धाः प्रतिष्ठिताः **ड**--यथायथा 3 **द**--वृत्तभेदैर्भवन्ति
ह 4 **ड**--पूर्वस्वरौ **ढ**--यौ **ड**--द्वौतौ 5 **द**--तथा 6 **भ**--एवं वृत्तिषु सर्वासु काव्यबन्धं च यद्भवेत् 7 **ड**--
सर्ववृत्त विनिष्पन्नं काव्यबन्धं द्वयं स्मृतम् ।
1 (ध्वनिस्थानं)--Kan *महाभाष्ये वार्तिकम्--३.३.१२६ (२) 2 (रोहावरोहा)--Kan
</details>

<pb n="410"/>

ज्ञेयं प्रकरणं चैव तथा नाटकमेव च ।  
सर्ववृत्तिविनिष्पन्नं नानाबन्धसमाश्रयम्1 ।। ७  


2वीथी2aसमवकारश्च तथेहामृग एव च3 ।  
उत्सृष्टिकाङ्को व्यायोगो 4भाणः प्रहसनं डिमः ।। ८  

<details><summary>Abh</summary>

मध्यमग्रामरागश्चेह ग्रामशब्देन व्यपदिष्ट इति केचित् । तदसत्, इह हि ग्रामशब्देन
जातिसमुदायोऽभिधीयते । तत्र यद्यप्यंशके न्यूनस्वरतापि भवति, तथापि समुदायस्य पूर्णतायाः
का हानिः । तस्मादयमत्रार्थः-- यथा विचित्रसन्निवेशतालम्बनसुन्दरतमसंपूर्णस्वरसमुदायरूपात्
ग्रामद्वयाद्विभागकल्पनया जात्यंशकानां पूर्णापूर्णादिस्वरभेदभाजां प्रसवः एवं नाटकप्रकरणाभ्यां
पूर्णवृत्तिवृत्त्यङ्गाभ्यां वृत्तिन्यूनानां च रूपकभेदानां परिकल्पनम् । तत्र वृत्तिन्यूनानि रूपकाण्याह
**वीथीत्या**दि । शेषाणि रूपाणीति वक्तव्ये प्रतिपदं नामग्रहणं ज्ञापयति । एतदनुक्तान्यपि
रूपकाणि संभवन्ति, अत एव रूपकविशेषगणनमाभ्यो विनिस्सृतमिति लक्षणस्योदाहरणमात्रम् ।
तेन वृत्तीनां विनियोगविकल्पसमुच्चयैः वृत्त्यङ्गानां च बहवो रूपकभेदा भवन्ति । तेषां परं
कोहलादिभिर्नाममात्रं प्रणीतम् । लक्षणेन त्विह सङ्गृहीता एव ते । तत्र नाटकप्रकरणे एव सर्व
वृत्तिपूर्णे इति नियमः न तु विपर्ययः । मुद्राराक्षसस्य कैशिकीहीनस्य कृत्यारावणस्य च
नाटकस्य दर्शनात्, वेणीसंहारे च सात्त्वत्यारभटीमात्रं दृश्यत इति केचित् ।


अन्ये तु तत्राप्यवश्यं वृत्त्यन्तरानुप्रवेशोऽस्ति । यदि1 परिमितवृत्तिव्यापकत्वात् लक्ष्यते,
अपूर्णवृत्तित्वेऽपि विरूपकतैव स्यात् । सकलाङ्गप्रक्रियापरिपूर्णत्वादेव नाटकात्प्रकरणं2 च
प्रधानम् । तथा हि कैश्चिद्विनेयः प्रसिद्धिमनुरुध्यमानो दृष्ट इति सप्रसिद्धेतिवृत्ते नाटके विनेयः ।
कश्चित्तु किमेतदपूर्वमिति प्रसिद्धे वस्तुनि रूपकान्तरमेव तु तदाभासं तत्सर्वं
विनेयोऽभिनववस्तुवृत्तकौतुकपरतन्त्र इति समुत्पाद्यवस्तुना प्रकरणेन विनीयते । विनयश्चास्य
धर्मार्थकामेषु सर्वपूरुषार्थेंष्वपवर्गेऽपि च तथा भवति, यदि सकलं तदु3पयोगिव्यापा--
</details>

<details><summary>Notes</summary>

1 **ड**--नानावस्थासमाश्रयम् 2 **ड**--भाणः समवकारश्च वीथी चेहामृगस्तथा 2a: N: भाणः समवकारश्च
3 **भ**--मृगः पुनः 4 **ड**--डिमः प्रहसनं तथा **द** N--वीथी ।
1 (प्रवेशोऽस्ति यदि परिमितवृत्तव्यापकत्वान्न लक्ष्यते)--Kan 2(नाटकं प्रकरणं)--Kan
3 (सकलतदुपयोगि.....)--Kan
</details>

<pb n="411"/>

कैशिकीवृत्तिहीनानि 1रूपाण्येतानि कारयेत् ।  
अत ऊर्ध्वं प्रवक्ष्यामि काव्यबन्धविकल्पनम् ।। ९  


प्रख्यातवस्तुविषयं2 प्रख्यातोदात्तनायकं चैव3 ।  

<details><summary>Abh</summary>

राश्रयणं सर्वव्यापाराक्षिप्तं पूर्णवृत्तिकत्वमिति । द्विवृत्तित्रिवृत्त्यादिकं न नाटकं भवति ।
रूपान्तरमेव1 तु तदाभासं, तत्कैशिकीविहीनत्वेऽपि यथा शृङ्गारयोगस्तथा 2समवकारे तथा
तल्लक्षणं वर्णयिष्यामः ।


ननु पूर्णवृत्तिकत्वाविशेषे नाटकप्रकरणयोः को भेदः, कैशिकीहीनत्वे चाविशिष्टे वीथ्यादेः
मिथः को विशेष इत्याशङ्कां वारयन् कर्म(श्लो १८/१) शब्दाक्षिप्तविशेषलक्षणार्थं दर्शयति **अत
ऊर्ध्वमि**त्यादिना काव्यस्य बन्धनं परस्पराश्रयसंबन्धेनैव एकवाक्यताकरणसंबन्धः स विकल्प्यते
येन तद्विशेषलक्षणं वक्ष्यामीति । नाटकं प्रकरणादपि प्रधानम् प्रसिद्ध्युपजीविनी हि कल्पना
3वस्तुसंभावना, अनुभवमूलत्वात्, तस्या उत्प्रेक्षा अपि हि प्रमाणागतेष्वेव4वस्तुषु स्वातन्त्र्येण
योजनामात्रेण व्याप्रियन्ते, षड्दन्तो हस्ती खे धावतीति । तेनेतिहासादिप्रमाणवस्तुसिद्धप्रदर्शकं
नाटकं तावल्लक्षयितुमाह **प्रख्यातवस्तुविषयमित्या**दि । प्रख्याते भारतादौ यद्वस्तु तद्विषयोऽस्य,
तत्रापि किञ्चिदप्रसिद्धं भवति, तन्निराकरणाय **प्रख्यातोदात्ते**ति श्रीशङ्कुकः । एतत्तु प्रख्यातवस्तु
विषयोऽस्येति इयता गतार्थमित्युपाध्याया इत्थमाहुः इह त्रिविधया प्रसिद्ध्या प्रसिद्धत्वं भवति,
अमुक एवंकारी अमुत्रदेश इति । तत्र प्रकर्षेण ख्यातं वस्तु तथा विषयो मालवपाञ्चालादिदेशो
यस्मिन् चक्रवर्तिनोऽपि हि वत्सराजस्य कौशाम्बीव्यतिरिक्ते विषये कार्यान्तरोपक्षेपेण विना
यन्निरन्तरं निर्वर्णनं तद्वैरस्याय भवति, तत्र प्रसिद्धखण्डनेन प्रतीतिविघातात्, का कथा
रसचर्वणायाः । एवं तावद् द्वे प्रसिद्धी उक्ते, प्रख्यातोदात्तेत्यनेन तृतीया प्रसिद्धिरुक्ता । उदात्त
इति वीररसयोग्य उक्तः । तेन धीरललितधीरप्रशान्तधीरोद्धतधीरोदात्ताः चत्वा--
</details>

<details><summary>Notes</summary>

1 **भ**-- काव्यान्येतानि योजयेत् 2 **फ** --विषये 3 **भ**--राजर्षिवंशजं चैव राजर्षिचरितं तथा ।
1 ( ?रूपकान्तरमेव) ? --Kan 2 (शृङ्गारयोगः समवकारे)-- Kan 3 (कल्पना वस्तुसंभावना)-- Kan
4 (प्रमाणावगतेष्वेव)--Kan
</details>

<pb n="412"/>

राजर्षिवंश्यचरितं तथैव1 दिव्याश्रयोपेतम् ।। १०  


नाना2विभूतिभिर्युतमृद्धिविलासादिभिर्गुणैश्चैव3 ।  
अङ्कप्रवेशकाढ्यं 4भवति हि तन्नाटकं नाम ।। ११  

<details><summary>Abh</summary>

रोऽपि गृह्यन्ते । **राजर्षिवंश्ये**त्यनेन प्रख्यातमपि यद्वस्तु ऋषितुल्यानां राज्ञां वंशेन1 साधुनोचितं,
तथा प्रख्यातत्वेऽपि देवचरितं वरप्रभावादिबहुलतयोपायोपदेशायायोग्यमिति नैतदुभयं
निबन्धनीयमिति फलतः प्रतिषेधो दर्शितः । राजानः ऋषय इवेत्युपमितसमासः, तद्वंशे साधु
चरितं यस्मिन्निति बहुव्रीहिः । न च सर्वथा देवचरितं तथाऽवर्णनीयम्2 । किन्तु दिव्यानामाश्रयत्वेन
प्रकरीपताकानायकादिरूपेण, उपेतमुपगमोऽङ्गीकरणं यत्र । तथा हि नागानन्दे भगवत्याः
पूर्णकरुणानिर्भरायाः साक्षात्करणे व्युत्पत्तिर्जायते । निरन्तरभक्तिभावितानामेवन्नाम देवताः
प्रसीदन्ति, तस्माद्देवताराधनपुरस्सरमुपायानुष्ठानं कार्यमिति । यदि तु मुख्यत्वेनैव देवचरितं
वर्ण्यते तत्तावद्विप्रलम्भकरुणाद्भुतभयानकरसोचितं चैन्निबध्यते तन्मानुषचरितमेव संपद्यते,
प्रत्युत देवानामधियाधानं3 प्रसिद्धिविघातकम् । तत्र चोक्तो दोषः, विप्रलंभाद्यभावे तु का तत्र
विचित्रता रञ्जनाया एतत्प्रमाणत्वात्4 । अत एव हृदयसंवादोऽपि देवचरिते दुर्लभः, न च तेषां
दुःखमस्ति । यत्प्रतीकारोपाये व्युत्पादनं स्यात् । नायिका तु दिव्याप्यविरोधिनी
यथोर्वशी, नायकचरितेनैव तद्धृत्तस्याक्षेपात् । डिमादौ तु दिव्यानां नायकत्वेऽभिप्रायमावेदयिष्याम
इति प्रसिद्धित्रययुक्तमपि वस्तु न निष्फलं व्युत्पत्तये भवतीत्यतआह **नानाविभूतिभि**र्युतं
धर्मार्थकाममोक्षविभवैः फलभूतैर्विचित्ररूपैर्युक्तम् । तत्राप्यर्थकामौ सर्वजनाभिलषणीयाविति
तद्बाहुल्यं दर्शनीयमिति कथयति **ऋद्धिविलासादिभि**रिति ऋद्धिरर्थस्य राज्यादिसमृद्धिः
विलासेन कामो लक्ष्यते, आदिशब्दः प्रधानवाची, तत्प्रधानाभिः फलसंपत्तिभिः
युक्तमित्यर्थः । तेन राज्ञा सर्वं राज्यं ब्राह्मणेभ्यो दत्त्वा वानप्रस्थं 5गृहीतव्यमित्येवंप्रायं फलं
नोपनिबन्धनीयं सत्फलमपि । दृष्टसुखार्थी हि लोको बाहुल्येनेति तत्रास्य
प्रतीतिर्विरसीभवेत् । **गुणै**रित्यप्रधानभूतानि चेष्टितानि हेयानि प्रतिनायकगतानि अपाय--
</details>

<details><summary>Notes</summary>

1 **न**--तथा च **प**-- वंशानुचरित 2 **द**-- विलासयुक्तं ऋद्धि **भ**-- विभूतिघटितं **ड**-- नानातिविभूतिरनुयतं
3 **प**--गुणैर्युक्तम् **ड**-- चापि 4 **प**--रूपकमिह नाटकम् ।
1 वंशे न साधु नोचितं -- Hema. 2 ( ? तत्राऽवर्णनीयम्)-- VMK 3(देवानामाध्यभिधानं)
---VMK 4 (एतत्प्राणत्वात्)--VR 5 "गृहीत.....नोपनिबन्धनीयं [धर्ममोक्षबहुलमिति] तत्फल (सत्फल
?) मपि । दृष्टसुखार्थी......." इति पठ्यताम्--VMK
</details>

<pb n="413"/>

नृपतीनां यच्चरितं नाना1रसभावचेष्टितं बहुधा ।  
सुखदुःखोत्पत्तिकृतं 2भवति हि तन्नाटकं नाम ।। १२  

<details><summary>Abh</summary>

प्रधानानि तैर्युक्तम् । तेषां पूर्वपक्षस्थानीयानां प्रतिक्षेपेण सिद्धान्तकल्पस्य नायकचरितस्य
निर्वाहाज्जनपदकोशादिसंपत्तिसमृद्धिः । कौमुदीमहोत्सवादयो विलासाः सन्धिविग्रहादयो गुणा
इति व्याख्यानं चाणक्य(शास्त्र)परिचयवेदनमात्रफलं, वस्तुशब्देन राजर्षिवंश्यचरितशब्देन च
सर्वस्यार्थराशेः संग्रहात् । अवान्तरवस्तुसमाप्तौ विश्रान्तये ये विच्छेदा अङ्काः ये च निमित्तबलात्
अप्रत्यक्षदृष्टानां चेष्टितानामावेदकाः प्रवेशकाः तैराढ्यं नाटकं नाम रूपकम् । तस्मादस्य
तन्नामेत्याह **नृपतीनां यच्चरित**मिति यद्यस्मान्नृपतीनां संबन्धि व्युत्पाद्यानां सामर्थ्यात्
नृपतीनामेव नाटकन्नाम तच्चेष्टितं प्रह्वीभावदायकं भवति, तथा हृदयानुप्रवेशरञ्जनोल्लासनया
हृदयं शरीरं चोपायव्युत्पत्तिपरिघट्टितया चेष्टया नर्तयति नर्तनृतौ1 नृत्ते इत्युभयथा हि
स्मरन्ति । तदिति तस्माद्धेतोः, नामास्य नाटकमिति ।


ननु पुराणाद्युपनिबद्धोऽपि तदर्थः कस्मान्नटानेवेदं भावयतीत्याह **नानेति** । बहुप्रकारा अत्र
संभावयन्ति संपादयन्ति यानि चेष्टितानि नटव्यापारात्मानोऽभिनयाः तैरेतत्प्रह्वीभावदायकं
हृद्यतमरसास्वादसूचीद्वारप्रवेशितं तत्कर्तव्यसूत्रं हृदयरोहणरूढशौर्यादिधर्मरत्नग्रथनकारि भवतीति
ह्युक्तमसकृत् ।


ननु नृपतिचरित एव किमित्ययमास्वादो न देवचरित इत्याह **बहुधेति** ।
बहुप्रकाराः उपायवैचित्र्याद्याः सुखदुःखोत्पत्तयस्तासां कृतं संपादनं यत्र, देवचरिते
तु तन्नास्तीत्युक्तम् । अत एव प्रतीतिविघातस्य वैरस्यदायिनः संभवो यत्र यत्र तन्नाटके
नोपनिबद्धव्यम् । तेन वर्तमानराजचरितं चावर्णनीयमेव, तत्र
विपरीतप्रसिद्धिबाधयाध्यारोपस्याकिञ्चित्करत्वात्, योगानन्द2रावणादिविषयचरिताध्यारोपवत् ।
एतदर्थमेव प्रख्यातग्रहणं प्रकर्षद्योतक पुनः पुनरुपात्तम् । अत एव वेदशास्त्रं न नाटकं, नियोगेन
हि तत्र पुमान्प्रवर्त्यते, न फलोत्पत्त्या । फलप्राधान्यपक्षेऽपि तत्र सन्देहः । एवं पुराणादावपि ।
इह तु बाधोदयासहिष्णुप्रत्यक्षायमाणाचिरविलम्बितप्रतीतिसिद्धा सुखदुःखोत्पत्तिरिति ।
</details>

<details><summary>Notes</summary>

1 **भ**--विधभावसंश्रितं च तथा **च**--रसभावसंभृतं 2 **ड**-- तज्ज्ञेयं **प**-- वाच्यं यन्नाटके भवति ।
1 (नट नतौ नृत्तौ) -- Kan 2 (योगनन्द)--Kan.
</details>

<pb n="414"/>

1अस्यावस्थोपेतं कार्यं 2प्रसमीक्ष्य बिन्दुविस्तारात्3 ।  

<details><summary>Abh</summary>

अनेन वाक्येनैतदुक्तं भवति--यद्यपि सर्वरूपकाणामर्थो हृदये प्रविष्टो विनेयांश्च विनीतान्
करोति । तत एव नाटकशब्दः सामान्यवचन इति "कार्योत्पन्नानि नाटके" (ना. शा. ६/६०
प्रथमार्धे) इत्यादिषु स्थानेषु दर्शितः । तथापि ह्यवश्य1व्युत्पाद्या राजानो यद्व्युत्पत्तिद्वारेण विश्वं
व्युत्पन्नं, तेन2 तदीयहृदयसंवादयोग्यनृपतिचरितप्रदर्शनेन प्रधानतया प्रधानेऽर्थे व्युत्पाद्यन्ते, अमात्यादयः
तदङ्गत्वेनैव प्रयोगस्य च यथोचितं समुद्गकस्थगगनवद्व्युत्पादकव्युत्पाद्यभावात्तेन प्रधानपुरुषार्थे
प्रधानविनेयानामन्यत्रान्येषां वेदयतो(?)ऽवनतिं व्युत्पत्तिं ददाति, तत एव नाटकमुच्यते ।


श्रीशङ्कुकस्तु व्याचष्टे विजिगीषुररिर्मध्यमोदासीनौ मित्रं मित्रमित्रमिति । एषां चरितमिति
बहुवचनेन लभ्यते । अन्ये त्वाहुः -- पूर्वं राजर्षिवंशप्रभवा नायका उक्ताः । अनया त्वार्यया
चन्द्रगुप्तबिन्दुसारादयोऽपि संगृह्यन्त इति । व्याख्यातमर्थद्वयमेतत्पूर्वयार्ययैव सङ्गृहीतमिति
प्रथमव्याख्यात3 एव युक्तोऽर्थः ।


यत्तु कैश्चिदभिधीयते--

देवा धीरोद्धता ज्ञेयाः स्युर्धीरललिता नृपाः ।  
सेनापतिरमात्यश्च धीरोदात्तौ प्रकीर्तितौ ।। (२४--१८)  


धीरप्रशान्ता विज्ञेयाः ब्राह्मणा वणिजस्तथा ।। (२४--१९)  

इति वचने पर्यालोच्यमाने देवादीनां नाटकनायकत्वानुपपत्तेः, धीरललित एक एव नायक
इति । तदसत्, न हि जनकप्रभृतीनां रामादीनामपि वा धीरललितत्वम्, यदाह--"धीरोदात्तं
जयति चरितं रामनाम्नश्च विष्णोः" इति ।


यत्तु पठितं तत्र धीरललितत्वं राज्ञ एव वर्णनीयं नान्यस्य, सेनापत्यमात्ययोर्धीरोदात्तत्वमेव,
देवानां धीरोद्धतत्वमेव, द्विजातीनां धीरप्रशान्तत्वमेवेति, एवं परं द्रष्टव्यं--अत एव प्रख्यातोदात्तेत्यत्र
चत्वारोऽपि नायकाः स्वीकृता इति व्याख्येयम् ।


एवं निर्वचनमनयार्यया दर्शितं, प्रख्यातवस्तुप्रभृतिरर्थोऽन्यत्र सुप्रसिद्धः
अङ्कप्रवेशकौ त्वप्रसिद्धौ इत्यङ्कस्वरूपं तावद्वितत्य कथयति **अस्यावस्थोपेतमि**ति ।
</details>

<details><summary>Notes</summary>

1 **प**--तत्रावस्थोपेतां **च**--अङ्कावस्थोपेतं **ढ**-- अन्य **ब**--नानावस्थान्तरितो बिन्दोः संहारमात्रमधिकृत्य ।
कर्तव्योऽङ्कोऽप्येवं स तु सम्यङ्नाटके तज्ज्ञैः । 2 **भ**-- संप्रेक्ष्य **द**-- समवेक्ष्य 3 **च** --विस्तारम् ।
1 (येऽवश्य)-- Kan 2 ते(न)--Kan 3 (व्याख्यात)
</details>

<pb n="415"/>

कर्तव्योऽङ्कः 1सोऽपि तु गणान्वितं नाट्यतत्त्वज्ञैः ।। १३  


अङ्क इति 2रूढिशब्दो भावैश्च रसैश्च 3रोहयत्यर्थान् ।  

<details><summary>Abh</summary>

**अस्य** नाटकस्य यत्कार्यं बिन्दुकृतया विस्तारणया विततीकरणरूपया
अननुसन्धानजननबलादेकावस्थानुरूपमाधिकारिकमितिवृत्तं सम्पाद्यम्, तदवस्थया प्रारम्भादिकयोपेतं
परिपूर्णं प्रकर्षेण संबन्धं प्रेक्ष्य अङ्कः कर्तव्यः । एतदुक्तं--इतिवृत्तस्य बिन्दुसूत्रस्यूतस्य
प्रारम्भाद्यवस्थापञ्चकचारिणो यदा प्रारम्भावस्था पूर्णत्वमेति तदाङ्कच्छेदो बिन्दुद्वारा--
नुसन्धीयमानद्वितीयाङ्काभिधेयरूपो विधेयः । एवं प्रयत्नाद्यवस्थाचतुष्टयेऽपि वाच्यमिति पञ्च
तावदङ्का इति मुख्यः कल्पः ।


नन्वेवं न्यूनत्वे आधिक्ये वाङ्कानां कथं निर्बन्ध इत्याह **नाट्यतत्त्वज्ञै**रनयैव दिशा सोऽङ्कः,
अपिशब्दादन्यथा कर्तव्यः । तुर्विशेषं द्योतयति । यदा प्रारम्भावधि1प्रधानं भवतीति तदा तस्या
एवोपक्रमोपसंहारावस्थाद्वयापेक्ष्या द्वावङ्कौ, अन्यासामेकैकाङ्कतेति यावत् सर्वासामवस्थाद्वययोगेन
संपादनमिति षडङ्कत्वात् प्रभृति सप्तजातप्राप्तौ( ?) दशाङ्कत्वम् । काञ्चिदवस्थां प्रधानीकृत्य यदा
अवस्थान्तरेण मिश्रीकृत्य बध्नाति तदा नाटिकाया न्यूनाङ्कत्वमिति । एतत्तुशब्देन तत्त्वज्ञशब्देन
च दर्शितम् । तत्रावस्थाः "प्रारंभश्च प्रयत्न"श्चेत्यादिना वक्ष्यन्ते (अ १९--८) "प्रयोजनानां
विच्छेदे यदविच्छेदकारण" मिति (१९--२३) बिन्दुः वक्ष्यते, 'यदाधिकारिकं वस्तु सम्य'गिति
(अ--१९--२६) कार्यम् ।


अथ कस्मादङ्कइत्याह **अङ्क इति रूढि**शब्द इति । भावैः रसैश्च गूढश्छन्नः व्याप्तोऽर्थोऽङ्कशब्देन
यादृच्छिकेनोच्यत इति भट्टलोल्लटाद्याः गूढ इति पाठं व्याचक्षिरे । अन्ये रोहयत्यर्थानिति
पठन्ति,व्याचक्षते च रूढी रोहणं तेनोत्सङ्ग2 उच्यते यो नाटकांशः
शृङ्गारादिरसैर्विभावानुभावव्यभिचारिणोऽर्थाः तथा भावैर्विभावाद्यैः यथास्वं भावादीनर्थान्
हृदयमारोपयति अर्थान् वहति, नानाप्रकारैश्च वक्ष्यमाणैः 'ये नायका निगदिता' (१८--
१७)इत्यादिभिः विधानैरुपेतः तस्मादुत्सङ्गवदारोहणं संबन्धादङ्क इत्युच्यते । एतत्पुष्कलमिव
अजावि(जि?)ना रूढैरत्रार्थैर्वृत्त्यदर्शनात् । तस्मादयमत्रार्थेः -- अङ्क इत्ययं लक्षणे रूढः शब्दः
अन्यतो व्यवच्छेदकं लक्षणम् । एतदपि च नाट्यरूपकस्य नानात्वमन्यतो भेदं विधत्ते
अनभिनेयात्, अभिनेये हि य एकदेशः स रसभावैरुपलक्षितानप्यर्थान् **रोहयति**
</details>

<details><summary>Notes</summary>

1 **नद**--तज्ज्ञैः स तु सम्यङ्नाटके विधिवत् **भ**--स च सम्यङ्नाटके योज्यः । **ढ**-- सम्यग्गणान्वितं 2 **प**-- गूढशब्दो
8 **भ**-- चिह्नयत्यर्थान् ।
1 (प्रारम्भावस्था) --Kan 2 (तेनोत्सङ्गे अङ्क) --Kan
</details>

<pb n="416"/>

नानाविधानयुक्तो यस्मात्तस्माद्भवेदङ्कः ।। १४  


[1अङ्कसमाप्तिः कार्या काव्यच्छेदेन बीजसंहारः ।  
वस्तुव्यापी बिन्दुः 2काव्यसमुत्थोऽत्र नित्यं स्यात् ] ।। १५  

<details><summary>Abh</summary>

हृदयसंवादससाधारणताकरणेन प्रत्यक्षीभावनया रसाध्यायोक्तयाभिरोहणं बीजस्येवाङ्कुराकारतया
रसाकारोदयप्ररोहो भवति । स चाभिनेयरूपकांशैरेव संपद्यत इत्यनभिनेयात् भेदमादधानोऽभिनेयस्य
रूपकस्य लक्षणं भवत्येव । एवमङ्कशब्दस्यान्वर्थो व्याख्यातः । स्वरूपन्तु वक्तव्यं तद्दर्शयति--
**यत्रार्थस्य समाप्ति**रिति । प्रारम्भाद्यवस्थालक्षणोऽर्थो यत्र समाप्यते सोऽङ्कः । अङ्कसमाप्तायामपि1
वा अवस्थायां यदा बीजस्य संहरणं यथास्वं सन्धिभेदेनोचितं भवति तदाप्यङ्कच्छेदः ।
तत्रोत्पत्तिरुद्धाटनमुद्भेदो गर्भनिर्भेदः फलसमानयनमिति मुखादिषु यथाक्रमं बीजस्य दशाविशेषाः
संहारशब्दवाच्याः । अङ्कविच्छेदे चार्थविच्छेदो माभूदित्यवलग्नः संबन्धो2 बिन्दुर्यत्र तादृगङ्कः
कर्तव्यः । यथा तापसवत्सराजे तृतीयाङ्कसमाप्तौ--

आदौ मानपरिग्रहेण गुरुणा दूरं समारोपितां  
पश्चात्तापभरेण तानवकृता नीतां परं लाघवम् ।  
उत्सङ्गान्तरवर्तिनीमनुगमात्संपिण्डिताङ्गीमिमां  
सर्वाङ्गप्रणयप्रियामिव तरुश्छायां समालम्बते ।। (३-१७)  

इति राज्ञ उक्त्या पद्मावत्याः परिणयाभ्युपगममनुसन्दधत्या प्राप्तिसंभवाख्यतृतीयावस्थाप्रदर्शिनि
भाविनि चतुर्थेऽङ्के बिन्दुर्योजितः ।


एवमङ्कस्वरूपमनेन निरूपितमिति चिरन्तनाः । तच्चैतत्पुनरुक्तं "अस्यावस्थोपेतं कार्यं
प्रसमीक्ष्ये"त्येतेन हि कियन्नोक्तं यदनेन लक्षणेनाभिधीयते । तस्मादिदमत्रार्थतत्त्वं--अङ्कस्वरूपं
तावदस्यावस्थोपेतमित्यनेनैवोक्तं, नामनिर्वचनं च 'अङ्क इति रूढिशब्द' इत्यनेन दर्शितम् ।
अनया त्वार्यया अङ्कस्य त्रैविध्यमुच्यते । तथा चोक्तं कोहलादौ (कोहलेन ?)--
</details>

<details><summary>Notes</summary>

1 अयं श्लोको **दचगभ**-- मातृकासु न विद्यते 2 **नयढ**--व्यापि हि
1 (अङ्क --असमाप्तायामपि )-- Kan 2 (सम्बद्धो) --Kan
</details>

<pb n="417"/>

यत्रार्थस्य समाप्तिर्यत्र च बीजस्य भवति संहारः ।  
किञ्चिदवलग्नबिन्दुः सोऽङ्क इति सदावगन्तव्यः1 ।। १६  


ये नायका निगदितास्तेषां प्रत्यक्षचरितसम्भोगः2 ।  
3नानावस्थोपेतः कार्यस्त्वङ्कोऽविकृष्टस्तु ।। १७  

<details><summary>Abh</summary>


त्रिधाङ्कोऽङ्कावतारेण चूडयाङ्कमुखेन वा ।  
अर्थोपक्षेपणं चूडा बह्वर्थैः सूतवन्दिभिः ।।  


अङ्कस्याङ्कान्तरे योगस्त्ववतारः प्रकीर्तितः ।  
विश्लिष्टमुखमङ्कस्य स्त्रिया वा पुरुषेण वा ।।  


यदुपक्षिप्यते पूर्वं तदङ्कमुखमिष्यते ।। (तुलना, ना.शा. १९/१२६)  

अत्रार्थस्य कस्यचित् सम्यगन्यत एवानभिसन्धानपूर्विकाप्तिः प्राप्तिरिति चूडा दर्शिता । तद्यथा
रत्नावल्यां वैतालिकपाठाद् 'दृशामुदयनस्य' इत्यन्तः उपयोगी सम्यगर्थः प्राप्तः
तत्प्रत्यभिज्ञामूलत्वात् सागरिकानुरागस्य, तथाचाह 'अअं सो राआ उदअणो (अयं स राजा
उदयनः)' (१-२३) इत्यादि । तदर्थमेव च वसन्तक्रीडादिसर्वमुपक्षिप्तम् । तदेव च
राजानुरागस्य शय्याफलकादिकृतस्य मूलमिति चूलिकेत्युक्तम् । तेन प्रथमः चूलिकाङ्कः यत्र
त्वङ्के सर्वेषामङ्कानां योऽर्थो बीजलक्षणस्तस्य संहारः संमिलितत्वेन प्राप्तिर्भवति सोऽवताराङ्कः ।
यथा रत्नावल्यां द्वितीयोऽङ्कः । तत्र हि 'ईरिसस्स कण्णआजणस्स ईरिस एव्व वरे अहिळासेण
होदव्वम् । (ईदृशस्य कन्यकाजनस्येदृश एव वरे अभिलाषेण भवितव्यम्)' इत्यादिप्रकृतमेव
सर्वं वर्ण्यते । यत्र त्वनुसन्धानमात्रप्राणत्वेन तदुपयोगितया वृत्तान्तमुच्यते1 तदुपश्लिष्टमङ्कमुखम् ।
स एवेह **किञ्चिदवलग्नबिन्दु**रित्यनेन तृतीयो2 भेद उक्तः । यथा रत्नावल्यां तृतीयेऽङ्के
ऐन्द्रजालवृत्तान्तनिरूपणं चूलिका3 तस्याश्च भेदः, चूलिकाङ्कस्यापि तदभिसन्धानाभावात् । इह
त्वभिसन्धानं यौगन्धरायणादीनामस्त्येव । तेनायं संक्षेपः -- अङ्के यद्वर्णनीयं वस्तु--
</details>

<details><summary>Notes</summary>

1 **ड**--योऽङ्क इति सोऽवगन्तव्यः । 2 **च**--संयोगः **ड**--चारिसंभोगः 3 **का**दि**चा**न्तेषु विना सर्वेषु N--इत्यस्मिन्नपि
--नानावस्थान्तरितः कार्यस्त्वङ्को यथार्थरसः ।
1 (वृत्तान्त उच्यते) Kan 2 ( ? चतुर्थो) 3 (चूलिकातश्चास्य भेदः) Kan
</details>

<pb n="418"/>

नायकदेवीगुरुजन1पुरोहितामात्यसार्थवाहानाम् ।  
नैकरसान्तरविहितो ह्यङ्क2 2aइति स वेदितव्यस्तु ।। १८  


[3पञ्चापरा दशपरा ह्यङ्काः स्युर्नाटके प्रकरणे च ।  
निष्क्रामः सर्वेषां यस्मिन्नङ्कः स विज्ञेयः ।। ] १९  

<details><summary>Abh</summary>

तत्तावत् द्विधा प्रधानं तदुपयोगि च तदुपयोग्यपि किञ्चिद्दैववशादुपयोगं याति
किञ्चिदभिसन्धिबलादिति त्रिविधोऽङ्कार्थः । स कदाचिदेकस्मिन्नङ्के मिश्रभावेनापि निबध्यत इति
चूलिकाङ्कमुखयोरङ्कभेदयोः प्रधानार्थस्पर्शो नैवास्तीति ।


तथा प्रवेशकद्वारेण मुख्यचरितमपि1 शङ्कां वारयितुमाह ये **नायका** इति । धीरोदात्तादयो
विजिगीषुतन्मित्रप्रभृतयो वा ये नायकाः प्रतिनायकाश्च तेषां चरितं, तदुपायानुष्ठानं तथा **संभोगः
प्रत्यक्षः** सन्निहितः साक्षाद् दृश्यमानो, न तु सूच्यमानो, यत्र तादृगङ्कः नयति प्राप्नोतीति, वृत्तं फलं
वेति **नायक** चरितप्रत्यक्षतया व्युत्पत्तिः, प्रेक्षकाणां **संभोगाप्रत्यक्षत्वे** च तद्गतकेवलक्लेशदर्शनात्
वैरस्यं सामाजिकस्य स्यात् । किमनेन महता कष्टेनेति तत एवोक्तं न निस्सुखः स्यादिति2 ।
**नानाप्रकारावस्थौ** प्रतिनायकगतौ चरितसंभोगावनुपादेयावविषये चेति हेयावस्थौ, नायकगतौ तु
तद्वैपरीत्यादुपादेयावस्थाविति तु शब्दस्यार्थः । अविकृष्ट इत्यदीर्घः । दीर्घो हि प्रयोक्तृप्रेक्षकाणां
खेदाय स्यात् ।


एवं प्रधानवर्णनीयस्य वृत्तमुक्त्वा तदुपयोगिवृत्तस्य दिशं दर्शयितुमाह--**नायकदेवी**त्यादि ।
नायका मुख्याः पताकादयः3 देव्यो महादेवीभोगिनीप्रभृतयः । गुरुजनो मातृपितृभ्रात्राचार्यादिः
सार्थवाहोऽत्र सेनापतिः । इतिवृत्तवशाद्वणिगेव वा, एषां संबन्धी अङ्कः एतदर्शाभिधायक
इति यावत् । अत एव **नैकेन** विचित्रेण **रस**विशेषेण युक्तस्तथा हि देवीयोगे शृङ्गारः
नायके वीर इत्येवमन्यदुत्प्रेक्ष्यम् । नायकानां देव्यादय इत्यन्ये । **अङ्क इति** । अनेक
रसाङ्कितत्वादपि अङ्क इति नामेत्यर्थः । न केवलं चरितसंभोगावेव प्रत्यक्षौ,
</details>

<details><summary>Notes</summary>

1 **फ**--गुणजन **न**--परिजन 2 **न**--खलु 2a: N ह्यङ्को ज्ञेयो विकृष्टस्तु 3 अयं श्लोको **गचय**
मातृकासु न वर्तते ।
1 (चरितमपि दर्शनीयमिति शङ्कां)--Kan 2 न निः सुख स्याद् (अर्थशास्त्र १.३.७) इति । Kan
3. (नायका अमुख्याः पताकादयः) --Kan
</details>

<pb n="419"/>

1क्रोधप्रसादशोकाः शापोत्सर्गोऽथ2 विद्रवोद्वाहौ3 ।  
अद्भुतसंभव4दर्शनमङ्के5 प्रत्यक्षजानि स्युः ।। २०  


एकदिवस6प्रवृत्तं6a कार्यस्त्वङ्कोऽर्थ7बीजमधिकृत्य8 ।  
9आवश्यककार्याणामविरोधेन प्रयोगेषु10 ।। २१  


एकाङ्केन कदाचिद्बहूनि कार्याणि योजयेद्धीमान्11 ।  
आवश्यकाविरोधेन तत्र कार्याणि12 कार्याणि ।। २२  

<details><summary>Abh</summary>

किन्त्वन्यदपि यत्र रञ्जनातिशयोऽस्तीति दर्शयन्नाह **क्रोधप्रसादशोका** इति । शापोत्सर्गः
शापकृतस्यानर्थस्य नाशः,1 यथोक्तस्यानर्थकाभावस्य शङ्काभयत्रासकृतो **विद्रव** इति ( १९/
८८)गर्भसन्धौ वक्ष्यते । **उद्वाहो** विवाहः । **अद्भुतस्य** संभवोऽभ्युपगमः उपक्रमो **दर्शनं** च निर्वाह
इत्येतच्चान्यस्यापि रञ्जकवर्गस्योपलक्षणम् । अक्षजं ज्ञानं प्रति गतानीति प्रत्यक्षजानि ।
**प्रत्यक्षशब्देन** तदेकदेश उच्यते तत्र जातानीत्यन्येन्द्रियवर्गस्य2 प्रत्यक्षता तावद्भवति,
कदाचित्तत्त्वप्रत्यक्षमपि ।3


अथाङ्कस्य प्रयोगकालपरिमाणमियदिति दर्शयति **एकदिवसप्रवृत्त**मिति । तादृशमवान्तरेणा**र्थेन**
प्रयोजनेन युक्तं **बीज**मुपायानुष्ठानं वर्णनीयताया **अधिकृ**त्याङ्कः कर्तव्यो यस्य प्रकृष्टं च
यद्वर्तनं प्रयोगरूपं तदेकदिवसेनेति मुहूर्तपञ्चदशकेनैव, यतस्तावन्तं कालमावश्यकानि
भोजनादीनि अशक्यनिरोधनानि ततः परन्तु प्रयोगकालश्चेत् तत्प्रेक्षकप्रयोक्तॄणां
तदाप्यावश्यकस्य सन्धावन्दनभोजनादेरविरोधेनेत्येवं कार्यानेकत्वमेकत्राङ्के निषिद्धम् ।
क्वचित्त्वभ्युपगतमपि । अन्ये तु सर्वामेवार्यां निषेधपरत्वेनाहुः । अन्ये त्वेकाङ्केनेति
तृतीयां मन्यमानाः सर्वेयमार्या विधिपरेत्याहुः । यान्यवश्यंभावेन कार्याणि भोजनादीनि तानि
</details>

<details><summary>Notes</summary>

1 **प**--शोकप्रसादविद्रवशापोत्सर्गप्रसादनक्रोधाः । उत्साहोऽद्भुतदर्शनमङ्कैः प्रत्यक्षजानि स्युः । 2 **न**--अध्व
3 **न**--उत्साहौ **भ**--वापि 4 **ड**-- संश्रय **य** N संश्रव 5 **भ**--अङ्क 6 **प**--प्रयोज्यः **भ**-- प्रवृत्तं कार्यं **ड**-- प्रवर्त्यः
6 a: N: एकदिवस प्रवृत्तः 7 **च**--अथ 8 **फ** --आश्रित्य 9 **य**--आविश्यक(?) **ढ**--आवन्त्यक (?) 10
**प**--प्रबन्धेषु 11 **न**--वापि 12 **ड**--काव्यानि ।
1 नाशः यथोक्तस्यानर्थस्याभावः । 'शङ्काभयत्रासकृतो विद्रव' '(ना.शा.१९/८८) इति' एवं पठ्यताम्-- Kan
2 (जातानीत्यन्ये । इयतश्च वर्गस्य) --Kan 3 (कदाचित्वप्रत्यक्षत्वमपि) --Kan
</details>

<pb n="420"/>

रङ्गं तु ये प्रविष्टाः सर्वेषां भवति 1तत्र निष्क्रामः2 ।  
बीजार्थयुक्तियुक्तं कृत्वा3 कार्यं 4यथार्थरसम् ।। २३  


[5न बहूनीह कार्याणि त्वेकाङ्के विनियोजयेत् ।  
आवश्यकानां कार्याणां विरोधो हि तथा6 भवेत् ।। ] २४  


ज्ञात्वा दिवसावस्थां7 क्षणयाममुहूर्तलक्षणोपेताम् ।  
8विभजेत्सर्वमशेषं पृथक्पृथ9क्कार्यमङ्केषु ।। २५  


दिवसावसानकार्यं 10यद्यङ्के नोपपद्यते सर्वम् ।  

<details><summary>Abh</summary>

किं प्रत्यक्षेणैव दर्शनीयानीति यः शङ्कते तं प्रत्याह **रङ्गन्त्विति** । **तत्रे**त्यावश्यकेकर्तव्ये न
चासमाप्तावुपक्षिप्तावान्तरकार्ये पात्रनिष्क्रमणमिति दर्शयति । **बीजा**र्थेति उपक्षेपात्मनो बीजस्य
यत्प्रयोजनं तेन या युक्तिः संबन्धस्तत्र युक्तमुपायभूतं कार्यं प्रयोजनानुसारि विशिष्टरससम्पदोपेतं
विधाय तत्परिसमाप्तौ यवनिकया तिरोधानरूपं निष्क्र मणं दर्शनीयम् ।
बीजार्थयुक्तिरुत्पत्त्युद्धाटनोद्भेदगर्भनिर्भेदफलसमानयनात्मेत्यन्ये ।


एवमितिवृत्तनियममङ्के प्रदर्श्य तदितिवृत्तकालनियमं दर्शयति, **क्षणयाममुहूर्तानां** यानि
लक्षणानि कर्तव्यान्यस्मिन् क्षणे सन्ध्यानुष्ठेयेत्यादीनि तैरुपेनां दिवस**स्यावस्थां** ज्ञात्वा सर्वं
कार्यं प्रत्येकं1 सर्वात्मना परिपूर्णरूपमत एवाशेषं **विभजेत्** विभागेन दर्शयेत् । नाडिकाभिरष्टधा
दिनं रात्रिं च विभज्य छायाप्रमाणेन वेति तेन एकदिवससंपादितमुपयोगि चेष्टितमङ्के बध्नीयादिति
तात्पर्यम् ।


ननु तन्मध्ये यत्कार्यं मध्याह्नस्नानभोजनादि तद्दिवसमध्य एव वा यद्वृत्तं
दूरस्थं दशरथमरणादि तत्कथं वाच्यमित्याह -- **दिवसावसानकार्यमिति** । दिव
</details>

<details><summary>Notes</summary>

1 **य** --यत्र 2 **भ**-- निष्क्रान्तिः । 3 **भ**-- व्याजं 4 **ढ**--तथार्थरसम् 5 अयं श्लोको **भम**योरेव 6 **भ**--यथा
7 **ड**-- दिवसान्स्तान् ......उपेतान् 8 **भम**--विभजेन्नाट्याभिज्ञो ह्यङ्कच्छेदेऽर्थमभिवीक्ष्य 9 **ड**-- काव्यं
10 **ड** --यद्येकेन ।
1(? प्रत्यङ्कं)
</details>

<pb n="421"/>

अङ्कच्छेदं कृत्वा प्रवेशकैस्तद्विधातव्यम्1 ।। २६  


[विप्रकृष्टं तु यो देशं गच्छेत्कार्यवशानुगः ।  
अङ्कच्छेदेऽथ संक्षेपान्निर्दिशेत्तं प्रवेशकैः ।। ]* २७  


सन्निहितनायकोऽङ्कः कर्तव्यो नाटके प्रकरणे वा2 ।  
परिजनकथानुबन्धः (? बद्धः) प्रवेशको नाम विज्ञेयः3 ।। २८  


प्रकरणनाटकविषये 4पञ्चाद्या दशपरा भवन्त्यङ्काः5 ।  

<details><summary>Abh</summary>

सेऽवसानं समाप्तिर्यस्य तत् सर्वं कार्यं यद्यङ्के प्रत्यक्षेण प्रदर्शयितुं न युज्यते **तदाङ्कच्छेदं
कृत्वा प्रवेशकैः** प्रदर्शनीयम् । अदृष्टमप्यर्थं हृदि प्रवेशयन्तीति प्रवेशकाः ।
चूलिकाङ्कावताराङ्कमुखप्रवेशकविष्कंभका इहाभिप्रेताः । तथा च कोहलोऽर्थोपक्षेप--
पञ्चकमुक्तवान् ।


एवमङ्कलक्षणं वितत्याभिहितमर्धेनोपसंहरन्नर्धान्तरेणाङ्कसन्धानरूपस्य प्रवेशकस्य
सामान्यलक्षणं दर्शयन्नार्यां पठति **सन्निहितनायक** इत्यादि । नायकशब्देन तच्चरितसंभोगौ तौ
सन्निहितौ प्रत्यक्षौ यत्रैकाङ्केऽपि रूपकेऽङ्को नायकचरितप्रत्यक्षताशून्यः1 कार्यः, किं पुनरन्यत्रेति
प्रकरणे नाटके वेत्युक्तम् ।


अन्ये त्वेतदुत्तरार्धेन संबन्धयन्तो रूपकान्तराणि प्रवेशकशून्यानि भवन्तीत्याचक्षते ।
**परिजनकथानुबन्ध** इति 2 चतुर्णां लक्षणं सूतमागधादेश्चूलिकाङ्गस्य स्त्रीपुरुषादेर्वाङ्कमुखोपकरणस्य
चेटीकञ्चुकादेर्वा3 प्रवेशविष्कम्भोपयोगिनः परिजनत्वात्कथयैव4 परस्परश्लिष्टयानुबद्धोऽङ्कावतारः ।
यथोक्तम्--

अङ्कान्तर एवाङ्को निपतति यस्मिन्प्रयोगमासाद्य ।  
नाटयार्थकथायोगाद् विज्ञेयोऽङ्कावतारोऽसौ ।। इति । (तुलना, ना. शा. १९/११५)  

तत्रायं प्रवेशकोऽङ्कार्थसन्धानाय भवतीति पूर्वोपक्षिप्तमङ्कं संख्यानुवादद्वारेण
दर्शयति **प्रकरणनाटकविषय** इति । सन्ध्यवस्थानपरिपूर्णोपनिबद्ध एवाङ्का उप--
</details>

<details><summary>Notes</summary>

1 **य**--तद्विधेयं हि 2 **ड**-- च **ढ**--वापि 3 **भ**--प्रवेशकश्चापि कर्तव्यः **प**-- तत्र विज्ञेयः 4 **ड**-- कविभिः पञ्चापरा
दशपराश्च । अङ्काः कर्तव्याः स्युर्नानारसभावसंयुक्ताः । (**भ**--कविभिः पञ्चादयो दशान्ताश्च....संयुक्ताः) 5 **च**--तथा
चैव *भमयोरेव । अस्यार्थो "यः कश्चि" दित्यार्ययोपगम्यते ।
1 [न] --Kan 2 (?परिजनेनानुबद्ध) इति 3 (चेटीकञ्चुक्यादेर्वा) 4 (परिजनत्वात्/कथयैव)
</details>

<pb n="422"/>

1अङ्कान्तरसन्धिषु च प्रवेशकास्तेषु तावन्तः ।। २९  


[2अनयोरन्तरविहितः प्रवेशकोऽर्थक्रियां3 समभिवीक्ष्य  
संक्षेपार्थः सन्धिष्वर्थानां संविधातव्यः4 ।।] ३०  


5अङ्कच्छेदं कृत्वा मासकृतं वर्षसंचितं वापि ।  
तत्सर्वं कर्तव्यं वर्षादूर्ध्वं न तु कदाचित् ।। ३१  

<details><summary>Abh</summary>

क्रमोपसंहारवैतत्ये दश कस्यचित्संक्षेपेण षडित्येवम्, अन्यतो1 न्यूनाधिकत्वमनुचितमित्यर्थः ।
अङ्कमध्येषु तु सन्धानानि षट् चित्राणि संपादयितुं पञ्चविधः प्रवेशकः कार्यः । अङ्कान्तर**सन्धिष्विति**
निमित्तात् कर्मसंयोगे सप्तमी । **अपि**शब्देन प्रवेशकशब्दस्यावृत्तिः सूच्यते । **चो** हेतौ ।
प्रवेशकशब्दश्च महासामान्यवचनः पञ्चसु वृत्तः, इह तु मध्यमसामान्ये प्रवेशकविष्कम्भकद्वये
वर्तते ।


तदयमर्थः--यस्मान्मासकृतं वर्षसञ्चितं वा यच्च2 तत्कार्यं सामाजिकानां हृदयगतं तस्मात्
प्रवेशकविष्कम्भकौ कर्तव्यौ । परिमितन्तु यदनुसन्धेयं तत्राङ्कमुखमल्पानुसन्धेये चूलिका,
अल्पतमे अङ्कावतारः । तत्र केचित् वनवासादयोद्ध्याप्रवेशानन्तरं रामानुसन्धानमनुसन्धनीयं
माभूदित्याशयेन व्याचक्षते मासेन मासाभ्यां मासैर्वर्षेण वर्षाभ्यां वर्षैः इति । कदाचित्तु
वर्षादूर्ध्वन्तु ये महाप्रभावाश्चिरातीतमप्यनुसन्दधते रामादेस्तेषां3 बहुतरो हि कालः प्रवेशकैर्वर्णनीयः ।
ये तु पुरुषप्रायास्तेषां वर्षादूर्ध्वमनुसन्धानं नैवास्ति, तथा च मार्गशीर्षं तैषीं चान्तरेण
दीर्घकालयात्रा आवर्षारात्रान्मासाष्टकमुक्तेति संगिरन्ते ।


एतच्चासत्, मासवर्षादीनां स्वीकृतनियतपरिमाणानां द्विवचनबहुवचनान्तत्वे वृत्त्ययोगस्य
दर्शितत्वात् ।

सौर्यके4 मासजाते च परिमाणं स्वभावतः ।  
अपाधिभूतमाश्रित्य संख्या5 भेदेन वर्तते ।।  


वयस्त्विति परिच्छेदः क्रियतेऽपि न गम्यते ।6  
इष्ठो भेदादृते तत्र परिमाणमनर्थकम् ।।  
</details>

<details><summary>Notes</summary>

1 **प**-- मातृकायां विना सर्वासु--अङ्काः कर्तव्याः स्युर्नानारसभावसंयुक्ताः 2 **ड**-- अङ्कान्तरालसहितः **ढ**--
अङ्कान्तरालविहितः **भ**--अनयोरन्तरविहितां 3 **च** --यत्क्रियां **भ**--अङ्कक्रियां **प**--अभिसमीक्ष्यं 4 **न**--वा
विधातव्यः **ढ**--सन्धिस्त्वर्थानां वा विधातव्या । 5 **भ**--अङ्कच्छेदे कार्यं...... चापि ।
1(अतो)--Kan 2 (यत्)-- Kan 3 (रामादयस्तेषां) 4 (शौर्पिके) 5 (ख्यां); भेदेन 6. (वयस्विनि परिच्छेदः
क्रीते चापि न गम्यते) इष्टो एवं पठ्यताम् । (वाक्यपदीय 3, वृत्तिसमुद्देश १२५--६)
</details>

<pb n="423"/>

1यः कश्चित्कार्यवशाद्गच्छति पुरुषः प्रकृष्टमध्वानम् ।  
तत्राप्यङ्कच्छेदः कर्तव्यः पूर्ववत्तज्ज्ञैः2 ।। ३२  

<details><summary>Abh</summary>

इत्यादिबहु च वर्षादूर्ध्वमिति च निषेधः फल्गुफल एव स्यात् । तस्मादेकवचनान्तेनैव समासः ।
न च रामायणभारतादिचरितत्यागप्रसङ्गः । कार्यग्रहणं ह्येतदर्थं मुनिना कृतं, यत्र हि यत्ननिष्पाद्यं
सञ्चितं तदेव वर्षं गण्यते वर्षान्तराणि तु तत्र विद्यमानान्यपि अविद्यमानकल्पानि । रामचरिते
हि चतुर्दशवर्षाण्यरण्यनिवासो यद्यपि कार्यः, वर्षाणि1 त्रिचतुराणि भवन्ति यत्र
मारीचवधसुग्रीवराज्यदानाद्यवान्तरकार्यं संभवति । तस्माद्वर्षादूर्ध्वमित्यनेन कार्यं वर्षद्वयादि
निषिध्यत इत्येवं वर्षसहस्रायुषोऽपि वर्षशतान्तरालवृत्तचरितव्याख्यानेऽपि न किञ्चिद्दुष्यति ।
तेन पञ्चाङ्के नाटके पञ्च कार्यदिनानीति संक्षेपः, दशाङ्के तु दशेति विस्तरः ।


अङ्कच्छेदे निमित्तान्तरमप्याह--**यः कश्चित्कार्यवशादि**ति । कार्यवशात्कार्यस्य
तत्रायतत्वात् यः पुरुषो नायकः सोऽनेकयोजनव्यवहितमध्वानं यदा2 प्रतिदिनं गमनं विश्रान्तिः
शय्येत्येवमादि कथं रङ्गे प्रदर्श्य3 तदन्तेनाङ्कच्छेदः कार्यः । डिमादिनायकस्य तु
दिव्यस्याकाशयानकादिना सर्वं युज्यते । अनायक पुरुषस्त्वविच्छिन्न एवाङ्के निष्क्रामति । ननु
दिवसावसानकार्यं केनोपपद्यत इति **आवश्यकाविरोधेने**त्यादिना यदुक्तं ततस्तिलमात्रेणाप्यधिकं
वाच्यमस्य न लभ्यते वाक्यस्य । अत एवैतत् **भट्टलोल्लटाद्यैर्न** पठितमेव ।।


उपाध्यायास्त्वाहुः--नेदं निमित्तान्तरं अपि तु पूर्वं तावत्कथितं **यद्यङ्के नोपपद्यत** इति
तस्यैवोदाहरणमनयैवार्यया दर्शितम् । यथा नायकस्य प्रकृष्टाध्वगमनमिति पूर्ववदिति तदर्हमिति4
भवति पूर्वलक्षणार्होऽङ्कच्छेदोऽयमिति यावत् । अपिशब्द उदाहरणान्तरमपि सूचयति ।
अङ्कार्थसन्धानप्रयोजनस्य प्रवेशकस्य स्थानं वाच्यम् । विषयं चाह अङ्कान्तरानुसारीति अङ्कमध्ये
भवतीति यावत् । अङ्कान्तरं पूर्वाङ्कान्तरमनुसरति तस्य पश्चाद्भवतीत्यर्थः । प्रत्यङ्कान्तं यो बिन्दुः
अनुसन्धानाभिधायिवाक्यं5 यत्संक्षिप्तं प्रयोजनं तदधिकताकरणं विस्तारमुद्दिश्येति वाच्यमुक्तं,
प्रकरणे नाटके चावश्यं प्रवेशक6 स्तस्यावश्यमुत्तमप्रकृतिविषये उपदेशाय
प्रवृत्तोऽपरिमितेनोपायेन7 भूयस्तरावान्तरकार्ये प्रत्युत्पत्तिबहुनां8
</details>

<details><summary>Notes</summary>

1 **प**-- यदि 2 **प**-- पूर्वतन्त्रज्ञैः
1 (यद्यपि, कार्यवर्षाणि) 2 [गच्छति तदा] --Kan 3(प्रदर्श्यमिति); 4 (गमनमिति पू्र्ववदिति । तदर्हम्
(पाणिनि ५/१/११७) इति वतिः ।) एवं पठ्यताम् । 5 [तस्य]. 6 प्रवेशकः [कार्यः] तस्यावश्य.........Kan
7 (प्रवृत्तौ परिमितेनोपायेन) -- Kan 8 (प्रत्युत्पत्तिः । बहूनां)
</details>

<pb n="424"/>

अङ्कान्तरानुसारी संक्षेपार्थमधिकृत्य1 बिन्दूनाम्2 ।  
प्रकरणनाटकविषये प्रवेशकः संविधातव्यः3 ।। ३३  


नोत्तममध्यमपुरुषैराचरितो नाप्युदात्तवचनकृतः ।  
प्राकृतभाषाचारः प्रयोगमाश्रित्य4 कर्तव्यः5 ।। ३४  


6कालोत्थानगतिरसौ 7व्याख्यासंरम्भकार्यविषयाणाम् ।  
अर्थाभिधानयुक्तः प्रवेशकः8 स्यादनेकार्थः9 ।। ३५  

<details><summary>Abh</summary>

चामात्यादीनामपि स्वकार्यनिरूपणाय प्रवेशकः. अन्यत्र रूपके परिमितकार्योपदेशात् न तथा
प्रवेशकोपयोग इति वितनिष्यामः ।


अथ विष्कम्भकाद्भेदमस्य दर्शयन् प्रवेशक शब्दोऽतिविशेषशब्दवाच्यपि भवतीति दर्शयति
**नोत्तममध्यमपुरुषैरिति** । उत्तमादयोऽपि भवन्ति परिजनास्तन्निवृत्त्यर्थमेतत् । उदात्तं संस्कृतं वचनं
तस्य निषेधः । अन्ये त्वाहुः-- उदात्तं स्वात्मकार्यविश्रान्तं वचनं निषिध्यते, 'आणत्तंमि
भट्टिदारिआए' (आणत्त म्हि भट्टिदारिआए) इत्यादिना हि स्वकृत्यं प्रधानोपयोग्येव दृश्यते1; तत्र
न स्वतन्त्रं प्राकृती2 भाषा । आचारश्च व्यवहारः प्राकृत एव । प्रयोग**माश्रित्येति** क्वचित्तु
प्रयोगवशात्संस्कृतभाषाचारो विष्कम्भकेऽपि कर्तव्य इति दर्शयति । **संक्षेपार्थमधिकृत्ये**ति यदुक्तं
तदेव विभजति **कालोत्थानगतिरसा**विति । कालोदयस्य3 गतिरवगमो यतः कालोदयसूचकः
कश्चित् प्रवेशकः । यथा-- "अज्ज वसन्दमहूसवे सबहुमाणमाहूय" इत्यादि (रत्ना .१) ।
**अर्थाभिधानेति** प्रत्येकं संबध्यते, तेन व्याख्यादीनां विषयान्तानां चतुर्णां योऽर्थस्तदभिधाने
युक्तस्तदुद्देशेन प्रवृत्त इति पञ्चप्रकारः प्रवेशक इति यावत् । व्याख्यायत इति व्याख्या । तथा
हि -- केनचित्प्रवेशकेन गूढो [ऽर्थो] व्याख्यायत इत्यर्थः । यथा **तापसवत्सराजे** अमात्यप्रणिधिः--
"मामिज्जइ4 असवासएहि हाळाहळस्सपमादसंकिदा (भ्राम्यते पार्श्वकैः प्रमादशङ्कितैः ।)"
</details>

<details><summary>Notes</summary>

1 **ड**--अधिकारी संक्षेपमथापि कृत्य **न** --संक्षेपं समधिकृत्य **ढ**-- संक्षोपमथाधिकृत्य 2 **फ**--विहितोऽयम्
3 **य**--विषयप्रवेशको भवति काव्येषु **फ**--विषयोपदेशको नामविज्ञेयः । 4 **प**--आसाद्य 5 **फ**--प्रवेशको
नाम विज्ञेयः(?) 6 **प**--कालोऽस्थानगतिरसन्यासारम्भ कामविषयाणाम् (?) **भ**--रसगति व्यत्यास **ड**--
कालार्थान्तरसंगतिव्यत्यासारम्भ । 7 **न**--व्यत्यासारम्भः 8 **भ**-- भूतः **फ**--आर्याभिदानसूतः (?) 9 भ--नाम
विज्ञेयः
1(?दर्श्यते), न स्वतन्त्रम् । --Kan एवं पठ्यताम् 2 (?प्राकृता)भाषा--एवं पठ्यताम् । 3 (?कालोत्थानस्य)
4 (भामिज्जइ)-- एवं पठ्यताम्
</details>

<pb n="425"/>

1बह्वाश्रयमपि1a कार्यं2 प्रवेशकैः संक्षिपेच्च सन्धिषु वा3 ।  
4aबहुचूर्णपदैर्युक्तं 4जनयति खेदं प्रयोगस्य ।। ३६  

<details><summary>Abh</summary>

(तापस--अ--४) इत्यादि । अनेन हि नातिव्यवधानोक्तं पद्मावतीगृहे च यद्वास वदत्तास्थापनं
तस्य गूढं प्रयोजनं व्याख्यातम् । संरम्भः कार्यविशेष (**विषयः?**) अभिप्रायस्तस्यार्थ
उपायान्वेषणादि तदभिधानयुक्तः प्रवेशको, यथा नृत्तपारे* "गति.....उपस्थितमिदं तत्प्रयोजन"मित्यादि ।
अनेन वासवदत्तामपहृत्योज्जीयनीं1 निनीषोर्वत्सेशस्य प्रयोजकत्वं प्राप्तानाममात्यानां संरम्भः
शालङ्कायनेनोक्तः । **कार्यं** तु यदाधिकारिकमित्यादि (तुलनाः,ना. शा. १९--३), तस्यार्थः
पञ्चाङ्गस्यानुष्ठानम् । तद्यथा-- कर्मणामारम्भोपायः पुरुषद्रव्यसंपद्देशकालविभागः विनिपातप्रतीकारः
कार्यसिद्धिरिति । तथाभूताभिधानयुक्तश्च प्रवेशको बाहुल्येन
तापसवत्सराजप्रतिभाचाणक्यमुद्राराक्षसादिषु । विषयस्तु भाविनोऽङ्कावतारस्येतिवृत्तं, तस्यार्थो
विशेषरूपः, तदभिधानेन युक्तः प्रवेशको यथा--नागानन्दे द्वितीयेऽङ्के चेटिकाद्वयेन
मदनावस्थेतिवृत्तस्य विशेषवर्णनं चन्दनलतागृहादि दर्शितम् । अन्यान्यपि प्रवेशकस्य प्रयोजनानि
सन्ति । न त्वेतत्परिगणनमित्याह--**अनेकार्थ** इति ।


नन्वेवंभूतोऽर्थो यः प्रवेशके प्रदर्श्यते समासेन विस्तरेण वेत्याशंक्याह **बह्वाश्रयमपीति **।
सन्धिं चिकिर्षव इति2 अङ्कार्थसन्निवेश3निमित्तं ये प्रवेशकाः पञ्चाप्युक्ताः चूलिकादयस्तैर्वाङ्काश्रयं
बहु वक्तव्यं विततमपि कार्यं संक्षिपेत् यावत्सन्धानोपयोगि तावत्तत्र ब्रूयात् । यतो,
बहुभिर्गद्यगतैरसमस्तैः पदैरसंस्कृतप्रायैः खेदो भवति । अनेन प्रवेशकादौ उत्कलिकाप्रायं
बहुतरसमाससंङ्कीर्णमभिनयशाखाङ्गत्रोटनकारित्वात् समाससंशयेनार्थानिश्चायकत्वाच्च न
कर्तव्यमित्यपि दर्शयति ।

दिवसावसानकार्यं यद्यङ्के नोपपद्यते सर्वम् ।  
अङ्कच्छेदं कृत्वा प्रवेशकैस्तद्विधातव्यम् ।। (१८/२६)  
</details>

<details><summary>Notes</summary>

1a: N: बह्वाश्रयमप्यर्थं प्रवेशके संक्षिपेत् सन्धिषु 1 **म**-- बह्वाश्रयमप्यर्थं प्रवेशकैः संक्षिपेत्प्रबन्धेषु । अङ्केषु
संप्रयुक्तो जनयति खेदं प्रयोगस्य । 2 **प**-- अत्यर्थं 3 **भ**--संक्षिपे तु सन्धिगतम् **ड**--च **फ**--संक्षिप्तेऽर्थे तु
सन्धिषु च 4 **न**--पद्यवृत्तं **फ**--पादवृत्तं **ग**--पदैर्वृत्तं **ड**--पूर्णपद्यवृत्तं **भ**--पद्ययुक्तम् 4a: N बहुचूर्णपादयुक्तं
जनयति खेदं प्रयोगस्य
***क**--नृत्तवारे । (?नृत्तवारे ?नाटयवारे) 1 (?त्योज्जयिनीतो) 2 (सन्धिष्वति)--Kan, (अङ्कार्थसन्धान)--
Kan
</details>

<pb n="426"/>

यत्रार्थस्य समाप्तिर्न 1भवत्यङ्के प्रयोगबाहुल्यात् ।  
2वृत्तान्तस्वल्पकथैः प्रवेशकैः सोऽभिघातव्यः3 ।। ३७  


युद्धं राज्यभ्रंशो मरणं 4नगरोपरोधनं चैव ।  
5प्रत्यक्षाणि तु नाङ्के प्रवेशकैः संविधेयानि ।। ३८  

<details><summary>Abh</summary>

इति यदुक्तं तत्रानुपपत्तिर्बहुप्रकारा भवतीति दर्शयितुमाह **यत्रार्थस्य समा**प्तिरिति ।
यत्प्रत्यक्षप्रयोज्यमपि प्रयोगवशादङ्केऽसमाप्तं भवति तत्प्रवेशकेन कर्तव्यम् बहुतरत्वं प्रयोगस्य
बहुमानास्पदत्वम् ।


तदयमत्रार्थः --यत्र दिचसकार्याण्ययनेकानि तत्र तन्मध्ये1 यत्सुन्दरप्रयोगमुपदेशोपयोगि च
तत्प्रत्यक्षेण दर्शनीयम् । अन्यत्सर्वं प्रवेशकेन वृत्तान्तार्था तदवशिष्टेनेतिवृत्तनिर्वाहफला अल्पा
संक्षिप्ता कथा यस्य प्रवेशकस्य । एवं प्रत्यक्षप्रयोज्ये प्रवेशकोपयोगो दर्शितः, अन्यत्रापि तं
दर्शयति **युद्धं राज्यभ्रंश** इत्यादि । युद्धे शस्त्रसंपातस्य बाहुल्यं राज्यभ्रंशेऽपि पतनमरणादेः
नगरोपरोधे बलस्य यन्त्रसुरुङ्गादिदानस्य [च] । इह केचिदाहुः मरणं द्विविधम्, किञ्चिदन्यसंबन्धिन्या
क्रियया संपाद्यं यथा चक्रेण दैत्यस्य शिरश्छेदं,1 किञ्चिदन्यसंबन्धिक्रियानैरपेक्ष्येणैव
व्याध्यभिघातादिप्रभवम्, तत्राद्यस्यैव निषेधः क्रियते । एतदर्थमेव कृतग्रहणं, तद्ध्यन्यक्रियावाचकं
न च तद्युद्धेन संगृहीतम्, अयुद्धे पूर्वकस्याप्यशङ्कितशिरश्छेदस्य दर्शितत्वादिति । त एवं
प्रष्टव्याः-- इदं मरणं प्रयोज्यमिदप्रयोज्यमिति न तावदत्र विषयविभागे निदानमुत्पश्यामः ।
मृतस्य कथं निष्क्रामणं कथं वावस्थानं, ततो नाट्योपयोगिसमस्तध्रुवागानादिप्रक्रियाविलोपः
सामाजिकानां विरसताप्रतिपत्तिरिति तु सर्वत्र मरणं समानं तस्माद्रङ्गे मरणमप्रयोज्यमेव । ननु
मरणानुभाववर्णनेनेदानीं किं कृत्यं, युद्धवीररौद्रादावप्येतदनुभाववर्णने किं प्रयोजनं तदनुभावापरिज्ञाने
प्रवेशकैरपि कथं वर्णनं स्यादिति चेन्मरणेऽपि समः समाधिः ।
</details>

<details><summary>Notes</summary>

1 **न**--भवेत् 2 **न**--वृत्तान्ताल्पकथार्थैः **य**--वृत्तान्तोऽल्पार्थकथैः **ड**--बहुवृत्तान्ताल्पकथैः **ढ** N--वृत्तान्ताल्पार्थकथैः
**प**--बहुवृत्तान्तोऽल्पकथैः **फ**--विष्कम्भः स्वल्पकथः **भ**--वृत्तान्तैः 3 **भ**--सापि निर्देश्या **ढ** N--सा
विधातव्या **ड**--संविधातव्यः 4 **फ**--समरस्य रोधनं 5 **भ**--अप्रत्यक्षकृतानि ।
1 (शिरच्छेदः ?)
</details>

<pb n="427"/>

अङ्के प्रवेशके 1च प्रकरणमाश्रित्य नाटके2 वापि2a ।  
3न वधः कर्तव्यः स्याद्योऽभ्युदयी नायकः ख्यातः4 ।। ३९  


5अपसरणमेव कार्यं 6ग्रहणं वा सन्धिरेव वा योज्यः6a ।  

<details><summary>Abh</summary>


किञ्च यत्र प्रत्यापत्तिशून्यं मरणं तत्प्रक्रियाविलोपकत्वान्न प्रयोज्यम् । यत्तु क्कचित्प्रत्यापत्तिः
यथा जीमूतवाहनस्य तदेव क्षणमात्रानिश्चितचेष्टात्मकं प्रयोज्यमेवेति सोऽपि
मरणानुभावसाक्षात्करणस्य विषयः । यद्वाहिनीनामपि1 साटोपपरिक्रमणं शस्त्रवर्णनादिप्रारम्भरूपमदः
प्रयोज्यमपि तु तन्निर्वाहो न प्रदर्शनीयः । एतदेव कारणे [न] स्फुटीकृतं युद्धमेव यन्निर्वाहपर्यन्तं
यावन्मरणमेव यदचिरप्रत्यापत्तिर्न भवति तन्न प्रत्यक्षेण प्रयोज्यं, **प्रवेशकै**रिति
उपक्षेपपञ्चकमध्यादन्यतमेनोपक्षेपेणेत्यर्थः । अन्ये त्वाहुः --व्याधिजमभिघातजं च मरणं रङ्गे
प्रयोज्यं, अपुनर्जनिनिष्क्रान्तिरहितप्रकृतिर्विधेयेति ।


अथ सर्वथा यद्विषयं मरणं नाख्येयं तद्दर्शयचि **अङ्के प्रवेशके** चेति । प्रकरणे नाटके
नायकस्य प्रत्यक्षेण वा वर्णनया वा न मरणं वर्णनीयम् । अङ्क इति प्रत्यक्षेण, प्रवेशक इति
वर्णनया ।


ननु प्रत्यक्षेण ये न कस्यचिन्मरणं प्रयोज्यमिच्छन्ति तन्मते अङ्कग्रहणं किमर्थं, तत्राहुः
वधशब्देन (न) मरणमुच्यते, अपि तु परकृतघातदानादि, तत्रान्यघातदानाद्यापि प्रत्यक्षेण रङ्गे
प्रदर्श्यते । अचरिप्रत्यापत्तौ समाश्वासे यस्तु नायकस्तस्य ख्यातस्य न घातदानादि
प्रदर्शनीयम् । अन्ये तु ख्यातं नायकं पताकानायकादिकमिच्छन्ति । **अपसरण**मिति
पलायनम् । यथोक्तं --"अशक्ये सर्वमुत्सृज्यापगच्छेत्, 2अदृष्टा हि जीवतः पुनरावृत्तिः"
3इति । ग्रहणं वा कार्यं सनिबन्धनबन्धनमिति । यथा **वासवदत्तानृत्तधारे** (पारे ?
) (वासवदत्तानाट्यधारे) वत्सराजस्य । **सन्धिरि**ति सन्धानं, यदुक्तम्--
</details>

<details><summary>Notes</summary>

1 **भ** N--वा 2 **न** N--नाटकं 2a: N: चापि 3 **ग**--न च बन्धः 4 **भ**--तत्रापि हि नायकस्यैव **फ**--यस्तत्र
स नायकः ख्यातः **ड** N --यस्तत्र तु नायकः ख्यातः 5 **च**--अवतरणं **फ**--अवसरणं 6 **ड**--सन्धिर्वा ग्रहणमेव
वा नित्यम् (सिद्धिर्वा--**ढ**) **भ**--ग्रहणं वा सन्धिमेव वा कुर्यात् । 6a: N: सन्धिर्वा ग्रहणमेव कार्यम् ।
1 (यद्गिवादिनमपि)--Kan 2(दृष्टा) [वा], एवं पठ्यताम् 3 [अर्थशास्त्र, ९/७/३५, ३६]
</details>

<pb n="428"/>

1काव्यश्लेषैर्बहुभिर्यथारसं नाट्यतत्त्वज्ञैः ।। ४०  


न महाजनपरिवारं कर्तव्यं नाटकं प्रकरणं वा ।  
ये तत्र कार्यपुरुषाश्चत्वारः पञ्च वा ते स्युः ।। ४१  


2काव्यं2a गोपुच्छाग्रं3 कर्तव्यं कार्यबन्धमासाद्य । 4  

<details><summary>Abh</summary>


प्रवृत्तचक्रेणाक्रान्तो राज्ञा बलवताबलः ।  
सन्धिनोपनमेत् .........।। इति (अर्थशास्त्रे ७--३--22 अध्या)  

अपसरणबन्धनसन्धीनां विषयविभागसूचनायाह । प्रधानरसानुसारेण यत्काव्यं
य(यः ?)काव्यार्थस्तस्य1 श्लेषा बन्धनाद्युपपत्तयः तैरुपलक्षितमपसरणादिकार्यमिति यावत् ।
**कार्यविशे**षैरिति केषांचित्पाठः ।


अथ यद्यदप्रयोज्यं प्रत्यक्षेण तस्य सामान्यद्वारकं संग्रहं दर्शयितुमाह--न **महाजनपरिवारमि**ति ।
महाजनः संख्यया तेन परिवारः परिवारणं यत्र 2यत्र वस्तुनि तन्नाटकमिति तद्युक्तं
नाटकं प्रकरणम् । वाग्रहणादन्यदपि न कार्यम् । एतदुक्तं भवति-- बहुतरपुरुषसाध्यं
यत्किंचित्तद्यथा समुद्रे सेतुबन्धनमित्यादि, तत्सर्वं प्रत्यक्षेण न प्रदर्शनीयम् । तथा महतो जनस्य
पितापुत्रश्वश्रूस्त्रुषागुरुशिष्यादेः परितो वरणं व्रीडातङ्कादियोगेन यत्र जायते वैरस्यं वा महाजनस्य
सभ्यस्य च यत्र परिवरणं चित्तसङ्कोचः तत्सर्वं परिचुम्बनाद्यपि न
प्रत्यक्षप्रयोज्यम् । यदि च प्रत्यक्षप्रयोज्यं तत्र पञ्च कार्यपुरुषाः यदि वा चत्वारः
प्रकरीपताकादिरूपाः तेषां च परिवारस्वभावास्तावन्त एवेति यदि प्रकर्षस्तदा दशाष्टौ वा रङ्गे
प्रविष्टा भवन्ति । ततोऽधिकेषु त्वभिनयचतुष्टयं सम्यगविभावनीयं स्यात्
देवयात्रापरिदृश्यमानजनसमाजवत् । ऐवमङ्के3 प्रवेशकस्वरूपं वित्याभिहितम्, अधुना तत्समुदायस्य
नाटकस्य यादृग्रूपं तदृर्शयति **काव्यं गोपुच्छाग्रमिति** । क्रमसूक्ष्माङ्गमिति केचित् । अन्ये तु यदा
गोपुच्छे केचिद्वालाः हृस्वाः केचिद्दीर्घाः एव कानिचित्कार्याणि मुखसन्धौ परिसमाप्तानि
</details>

<details><summary>Notes</summary>

1 **भन**--बहुभिः काव्यविशेषैः प्रवेशकैः सूचयेद्वापि **पचः**--मातृकापाठ एव मूले विनिवेशितः । **भः** --तैस्तैः
काव्यश्लेषैः प्रवेशकैर्नाट्यतत्त्वज्ञैः । **म** --एभिः कार्यविशेषैः प्रवेशकैः सूचयेद्वापि (**य**--बहुभिः) **ड**--तैस्तैः कार्य
विशेषै.........सूचयेच्चैव **ब**--बहुभिः कार्यश्लिष्टैः 2 **प**--कार्य **फ**--गोपुच्छाग्रे, 2 a: N: N reads: व्यायोगे
हासगतिसमुत्थितानि कार्याणि । .....आसाद्य ।। ३३ ।। This seems to be out of context. 3 **भढ**--
गोपुच्छार्धम् । 4 **प**--नाटकादिषु प्राज्ञैः **फ**--काव्यबन्धमुत्पाद्य ।
1 (यः काव्यार्थस्तस्य) 2 (यत्र वस्तुनि तद्युक्तं नाटकं प्रकरणम्) एवं पठ्यताम् 3. (एवमङ्के) (? ङ्क)
</details>

<pb n="429"/>

ये चोदात्ता भावास्ते सर्वे पृष्ठतः कार्याः ।। ४२  


सर्वेषां काव्यानां नानारसभावयुक्तियुक्तानाम् ।  
1निर्वहणे कर्तव्यो नित्यं हि रसोऽद्भुतस्तज्ज्ञैः ।। ४३  


नाटकलक्षणमेतन्मया समासेन कीर्तितं विधिवत्2 ।  
प्रकरणमतःपरमहं लक्षणयुक्त्या प्रवक्ष्यामि ।। ४४  


यत्र कविरात्मशक्त्या3 वस्तु शरीरं च 4नायकं चैव ।  

<details><summary>Abh</summary>

कानिचित् प्रतिमुखपर्यन्तानि कानिचिदवमर्शावसानानि पराणि निर्वहणपर्यवसायीनि, तद्यथा
रत्नावल्यां प्रमोदोत्सवो मुखसन्धावेव निष्ठित1 इत्यादि यावत् बाभ्रव्यवृत्तान्तो मुखोपक्षिप्तो
निर्वहणनिष्ठां प्राप्तः । साररूपाश्च पदार्थाः पर्यन्ते कर्तव्याः ।


अत्र हेतुमाह **सर्वेषां काव्यानामि**ति । नाटकादीनां **निर्वहणो2ऽद्भुतरसः** कर्तव्यः । एवं हि
तानि काव्यानि रसभावनां युक्त्या परस्परसंबद्धानि युक्तानि भवन्ति, नान्यथा एकवाक्यतां
च विना कः प्रबन्धार्थः । तथा च शृङ्गारवीररौद्रैः स्त्रीरत्नपृथिवीलाभशत्रुक्षयाः
करुणादिभिस्तन्निवृत्तिरितीयता क्रमेण लोकोत्तरासंभाव्यमनोरथप्राप्तौ भवितव्यमद्भुतेन ।
असाधारणलाभो हि यदि फलत्वेन कल्प्यतेऽवश्यं क्रियायाः किञ्चिदस्त्येव फलमात्रमिति किं
तत्रोपायव्युत्पादनायत्तेनेत्यद्भुतावसानत्वमकार्यम्, केन व्युत्पाद्यजनस्यैवं3 बुद्धिर्जायते--'अहो
दुष्करमप्युपायक्रमेण सिध्यति' इति, "उपायेन वर्तितव्यं" इति । पूर्वोक्तमुपसंहरति वक्तव्यान्तरं
चाक्षपति **नाटकलक्षणमेतदि**त्यादि । क्कचिल्लक्ष्यं प्रसिद्धम्, इह तु लक्षणबलेन तस्यैव
यत्नप्रसाध्यत्वमिति दर्शयति । लक्षणयुक्त्या लक्षणद्वारेण युक्तिः हृदयानुप्रवेशनया हेतुभूतया
संपाद्ययेत्यर्थः । तत्र प्रकरणस्य सभेदस्य4 लक्षणं नामनिर्वचन चाह **यत्र
कविरात्मशक्त्येति** । वस्त्विति साध्यं फलं, शरीरमिति तदुपायं वस्त्वादिकं
काव्याभिधेयमात्मशक्त्या प्रकुरुते यत्काव्येन5 तत्प्रकरणमिति बुधैर्ज्ञेयमिति संबन्धः । यत्र
</details>

<details><summary>Notes</summary>

1 **फ**--निर्वहणं कर्तव्यं 2 **फ**--प्रकीर्तितं विविधम् **भ**--विप्राः 3 **पभ**--बुद्ध्या 4 **ड**--नाटकम् ।
1 (निष्ठितः यावद्) --एवं पठ्यताम् । 2 (णे) 3 (व्युत्पादनायत्नेने) --Hema 4 (? सप्तभेदस्य)
--Hema 5 (? यत्र काव्ये)--Hema
</details>

<pb n="430"/>

औत्पत्तिकं प्रकुरुते प्रकरणमिति तद्बुधै1र्ज्ञेयम् ।। ४५  


2यदनार्षमथाहार्यं काव्यं 3प्रकरोत्यभूतगुणयुक्तम ।  
4उत्पन्नबीजवस्तु प्रकरणमिति5 तदपि विज्ञेयम् ।। ४६  


यन्नाटके 6मयोक्तं 7वस्तु शरीरं 8च वृत्तिभेदाश्च ।  
9aतत्प्रकरणेऽपि9 योज्यं सलक्षणं सर्वसन्धिषु तु ।। ४७  

<details><summary>Abh</summary>

समुत्पाद्यं न भवति1 तत्र योऽनुत्पाद्योंऽशः न कुत्रस्थो2 ग्राह्य इति दर्शयितुमाह
**यदनार्षमि**त्यादि । अनार्षमिति पुराणादिव्यतिरिक्तबृहत्कथाद्युपनिबद्धं मूलदेवचारितादि । **आहार्यमिति**
पूर्वकविकाव्याद्वाहरणीयं समुद्रदत्तचेष्टितादि ।


ननु च तत्रांशे कविकृतत्वाभावात्कथं प्रकरणवाचोयुक्तिरित्याह **उत्पन्ने** पूर्वसिद्धे **बीजं**
**वस्तु** च यत्र तादृशमपि तत्, यदिति वस्तुभूतैः3 बृहत्कथादौ काव्यान्तरे वा 4प्रसिद्धैर्गुणैर्युक्तं,
प्रकरोति तदिति तस्माद्धेतोरेतदपि प्रकरणम् । तेन बृहत्कथादिसिद्धस्य मूलदेवादेरघिकावापं
कविशक्तिर्यदा विधत्ते तदा प्रकरणम् । एवं पूर्वकविसमुत्प्रेक्षितसमुद्रदत्तचेष्टितादिवर्णनेऽपि
अधिकावापं विदधत्कविः प्रकरणं कुर्यादिति तात्पर्यम् । नन्वस्येतिवृत्तस्य कथं योजनेत्याशंक्य
पूर्वोक्तमेवातिदेशद्वारेण स्मारयितुमाह **यन्नाटके मयोक्तमिति** । 'नानाविभूतियुक्तमृद्धिविलासादिभि'5--
रित्यादिनायकफलवत्त्वमुक्तं तत्, **वस्तुशरीर**मिति 'अङ्कप्रवेशकाढ्यं' **वृत्तिभेदाश्चेति**
"नानारसभावचेष्टितैर्बहुधा । सुखदुःखोत्पत्तिकृत" मिति, **सलक्षण**मित्यङ्कप्रवेशकयोर्लक्षणयुक्तमिति ।


केचित्तु शरीरग्रहणेन गतार्थं तस्माल्लक्षणमित्यङ्कपरिमाणमङ्कान्तरसन्धानहेतुषु
च प्रवेशकेषु यत्प्रयोज्यमुक्तं दिवसावसानकार्यं यद्यङ्केनोपपद्यत' इत्यादि
</details>

<details><summary>Notes</summary>

1 **भ**--अपितद्विधंड--एतद्बुधैः 2 **च**--यदनर्थमयाहार्यं (?) **फ**--यदनायकहार्यकार्यं (?) **ड**--यदनार्षमाहार्यं **ढ**--
यदनार्षमहार्यं **प**--यदनार्षमप्रयुक्तं परेण यत्स्यादभूतगुणबन्धम् 4 **ट**--प्रकरोत्यद्भुत (?) 4 **य**-- प्रकरणमिति
तद्विद्यादुद्विजबीजार्थसंयुक्तम् (--औद्भिज--**प**, बीजंबीजार्थ--**फ**--उद्गत--**भ**) 5 **च**--अपि 6 **न**--प्रयोक्तं
7 **नठ**--काव्य 8 **नपभ**-- रसाश्रयोपेतम् **फ**-- समाश्रयोपेतम् 9 **प**--कार्यं केवलमुत्पाद्यवस्त्वपि हि तत् ।
**ढन**--कार्यं केवलमुत्पाद्यवस्तु स्यात् (योज्यं--**ड**) 9a: N: तत्प्रकरणे; N does not read 'ऽपि'
1 (यत्र सर्वमुत्पाद्यं न भवति)--Hema 2 (स कुत्रस्थो) -- Hema 3. (? अवस्तुभूतैः) --Hema 4.
वा [ऽ] प्रसिद्धैः गुणैर्युक्तं.....एव पठ्यताम् 5 विलासादिभिः (ना. शा. १८/११) इत्यादिना यत् फलवन्त्वमुक्तं
तद्वस्तु शरीरमिति एवं पठ्यताम् -- Hema
</details>

<pb n="431"/>

1विप्रवणिक्सचिवानां पुरोहितामात्यसार्थवाहानाम् ।  
चरितं 2यन्नैकविधं 3ज्ञेयं तत्प्रकरणं नाम4 ।। ४८  


5नोदात्तनायककृतं न दिव्यचरितं न राजसम्भोगम्6 ।  
बाह्यजनसंप्रयुक्तं 7तज्ज्ञेयं7a प्रकरणं तज्ज्ञैः8 ।। ४९  


9दासविटश्रेष्ठियुतं वेशस्त्र्युपचारकारणोपेतम्10 ।  
मन्दकुलस्त्रीचरितं 11काव्यं कार्यं प्रकरणे तु12 ।। ५०  

<details><summary>Abh</summary>

तत्सर्वं प्रकरणेऽपि योज्यम् (इति) । अतिदेशायातमतिप्रसङ्ग वारयत्यार्याद्वयेन **विप्रवणिगित्यादिना** ।
सचिवो मन्त्री, अमात्योऽधिकृतः सार्थवाहस्तावत्पण्यानामाहर्ता तद्देशक्रयविक्रयकृतो वणिजोऽन्य
एव । **नैकविध**मित्यनेकरस युक्तमित्यर्थंः/?/ । 'नैकरसान्तरविहित' इति तदतिदेशमात्रमिति
सूचितम् । प्रख्यातोदात्तेति प्रसक्तं निषेधति **नोदात्ते**ति । तन्निषेधे चार्थान्नाटके वैपरीत्यमायातम् ।
नाटके च देवो नायकत्वेन निषिद्ध इति प्रकरणे कर्तव्यत्वेनापाद्यत इत्याह **न दिव्यचरित**मिति ।
तथा दिव्याश्रयमिति यदनादेशाद्1 देवानां प्रयोज्यत्वं प्रसक्तं तदप्यनेन निषिद्धम् । नाटके
देवानामिवेहापि राज्ञः प्रवेशे शङ्कमाने2 निराकरोति **न** **राजसंभोग** इति, यदि वा औत्पत्तिकत्वेऽपि
न राजोचितसंभोगोत्प्रेक्षा विप्रादिषु करणीयेत्यनेन शिक्षयति, अत एव राजनियमः ।
उचितोऽन्तःपुरजनः3 कञ्चुकिप्रभृतिः तद्व्यतिरिक्तो बाह्यजनोऽत्र चेटदासादिः प्रवेशकादौ कार्य
इत्यर्थः ।


एतदेव दर्शयति **दासविट श्रेष्ठियुतमिति** कञ्चुकिस्थाने दासः, विदूषकस्थाने
विटः अमात्यस्थाने श्रेष्ठीत्यर्थः । वेश्यावाटो वेशः तत्र या स्त्री तस्याः
य उपचारो वैशिके (अ--२३) वक्ष्यते स कारणं यस्य शृङ्गारस्य तेनोपेतं, कुल--
</details>

<details><summary>Notes</summary>

1 **भ**--सचिवश्रेष्ठब्राह्मण 2 **च**-- यत्रैक **ड**-- यदनेक 3 **ड**-- तज्ज्ञेयं प्रकरणं 4 **प**--कृतिभिः **ट**--कथिभिः
5 **प**--नोदात्तनृपोपेतं 6 **ड**-- संभोगः 7 **ड**-- विज्ञेयं 7 a: N: तज्ज्ञेयं तत्प्रकरणं 8 **प**--लोके **भ** --नाम
9 **म**--दाश 10 **भ**--कारणैर्युक्तम् 11**प**--कार्यं 12 **यन** --प्रयोगे तु **च**--प्रकरणेऽपि ।
1 (? यदतिदेशाद्) 2 (राज्ञः प्रवेशं शङ्कमानः) --Hema 3 (अत एव राजनि य उचितोऽन्तः--
पुरजनः)--Hema
</details>

<pb n="432"/>

सचिवश्रेष्ठिब्राह्मणपुरोहितामात्यसार्थवाहानाम् ।  
गृह1वार्ता यत्र भवेन्न तत्र वेश्याङ्गना कार्या ।। ५१  


2यदि वेशयुवतियुक्तं न कुलस्त्रीसङ्गमोऽपि स्यात्3 ।  
अथ 4कुलजनप्रयुक्तं न वेशयुवतिर्भवेत्तत्र ।। ५२  

<details><summary>Abh</summary>

स्त्रीविषयं चेष्टितं मन्दं यत्रेति । उपाध्यायास्तु मन्दकुलानां स्त्रीणां चरितं
यत्रेत्याहुः, तेन कुलाङ्गनापि तत्र मन्दकुलैवेति दर्शितं भवति । एतदेवाभिमन्यमानेन
पुष्पदूषितकेऽशोकदत्तादिशब्दाकर्णनेन समुद्रदत्तस्य1 शङ्का योपनिबद्धा सा न दोषाय
निर्वहणान्तोपयोगिनी हि नन्दयन्ती निर्वासनं तस्याश्च गृहान्तरावस्था[नम्] । इदमेव मुखसन्धौ
मूलं परपुरुषसंभावनामूलत्वात् । एवमनभ्युपगमे तु श्वशुरेण वध्वा असन्निहिते पुत्रे निर्वासनं
शबरसेनापतिगृहेऽवस्थानमित्युत्तमप्रकृतीनामनुपपन्नमेव । तस्मात् स्ववर्गापेक्षयेदमुत्तमत्वमद्यतने
राजोचितानामुत्तमप्रकृतीनां वणिङ्मात्रे समारोप्य तद्दूषणं यत्कृतं न तेन ब्रह्मयशःस्वामियशः
खण्डितं अपि स्वयश एव । ये हि मिथ्यायशो मिथ्याकलङ्कयितुमुद्यतास्तेषां स्वयश एवेति
यशोमात्रावशेषता न हि नायकशब्दमात्रादेव दुर्योधनवदेव शङ्कद्यनुचितम् । प्रकरणे हि तादृश
एव नायकः केवलमन्यवणिगपेक्षया स उत्तमोऽस्तु, व्युत्पाद्यश्च तत्रैवंविध एवेत्यलमवान्तरेण ।


अथास्य सप्तविधस्यापि प्रकरणस्य प्रत्येकं भेदत्रयं दर्शयितुमार्यात्रयं पठति **सचिवेत्या**दि ।
सचिवादीनां संबन्धिनी यत्र गार्हस्थ्योचिता **वार्ता** पुरुषार्थसाधकमितिवृत्तं न तत्र वेश्याङ्गना
नायिकात्वेन निबन्धनीया, विटादीनां तु नायकत्वेन कृतानां गार्हस्थ्यचिन्तायां सापि
निबन्धनीयेत्युक्तं भवति । यदि गृहस्थचिन्तावर्णनं न भवति श्रेष्ठिसार्थवाहादीनां च विप्रादि--
वदविरुद्धो वेश्यायोग इति सापि प्रदर्शनीयेति लब्धमर्थात् । तत्र न तु कुलस्त्रीसंगमः
कर्तव्यः । तदाह **यदि वेशयुवतीति** । **अथ कुलजनप्रयुक्तमिति** । एवं श्रेष्ठिसचिवादिविषयं शुद्धं
भेदद्वयमुक्तं, विटादिविषयस्तु सङ्कीर्ण एव वेश्याकुलजाभ्यां भवति ।
</details>

<details><summary>Notes</summary>

1 **भ** --वार्तायां तु 2 **भ**--यतिवेश्यायुवतियुतं **म**--यदि वेश्यायुवतियुतं 3 **य**--संगमो भवेत्तत्र **द**-- संगमर्हति
ततः **प**--संगमर्हति कदाचित् **भ**--संगमस्तत्र 4 **प**-- कुलवधू ।
1[नन्दयन्त्यां व्यलीक].....ND
</details>

<pb n="433"/>

यदि ना कराणयुक्त्या वेशकुलस्त्रीकृतोपचारः स्यात्1 ।  
2अविकृतभाषाचारं 3तत्र तु 4पाठ्यं प्रयोक्तव्यम् ।। ५३  


मध्यम5पुरुषैर्नित्यं योज्यो विष्कम्भकोऽत्र6 तत्त्वज्ञैः ।  
संस्कृतवचनानुगतः 7संक्षेपार्थः प्रवेशकवत् ।। ५४  


शुद्धः संकीर्णो वा द्विविधो विष्कम्भकोऽपि कर्तव्यः8 ।  
8aमध्यमपात्रः शुद्धः संकीर्णो नीचमध्यकृतः9 ।। ५५  

<details><summary>Abh</summary>


तदाह **यदि वा कारणयुक्त्येति** । विटे वेशस्त्री प्रधानत्वात् पूर्वमुक्ता कुलस्त्री तु तत्रापि
पितृपितामहाद्यनुरोधादिति कारणशब्देनोक्तम् । अविकृता भाषा कुलस्त्रियाः शौरसेनी, वेश्यायाः
संस्कृता, आचारः कुलस्त्रियां विनयप्रधानः, अन्यस्यां तद्विपरीतः । तथा च देवीचन्द्रगुप्ते
वसन्तसेनामुद्दिश्य माधवस्योक्तिः (माधवसेनामुद्दिश्य चन्द्रगुप्तस्योक्तिः ?)--

आनन्दाश्रु सितेतरोत्पलरुचोराबध्नता नेत्रयोः  
प्रत्यङ्गेषु वरानने पुलकिषु स्वेदं समातन्वता ।  
कुर्वाणेन नितम्बयोरुपचयं संपूर्णयोरप्यसौ  
केनाप्यस्पृशताप्यधोनिवसनग्रन्थिस्तवोच्छ्वासितः ।। इति ।  

अत्र हि व्युत्पाद्यस्तथाविध एव तादृश्येव च वृत्ताङ्के एवमेतत् । एकविंशतिः प्रकरणे भेदाः ।
प्रकरणे नायकापेक्षया1 प्रायशः उपयोगिनोऽपि मध्यमा एव संभवन्तीति तत्र विष्कम्भकस्य
बाहुल्येन संभावनमित्याशयेन प्रकरणे विष्कम्भकं लक्षयति **मध्यमपुरुषैरिति** ।
विष्कम्भयत्युपस्तम्भयतीति विष्कम्भकः । संस्कृतेन वचनेनानुगतं च2 सङ्कीर्णोऽप्यस्त्येवेति
प्रवेशकेन वार्थक्रियाकर्तव्यतामेव3 कर्तव्यत्वेनाभिसन्धाय विष्कम्भकः कार्यः । तामेवार्थक्रियां
</details>

<details><summary>Notes</summary>

1 **प**-- समागमोऽपि स्यात् **ड**-- समागमो न स्यात् 2 **भ**--अधिकृत **द**-- अधिगत 3 **भ**-- विशेषभाषोपचारसंपन्नम्
4 **च**--काव्यं 5 **ड**--पात्रैः कार्यो नित्यं विष्कम्भकस्तु विज्ञेयः 6 **ढ**-- अपि **द**--संक्षिप्तार्थः 7 **ड**-- संक्षिप्ताक्षरपदः
शुद्धः **ढ**--संक्षिप्तार्थात्पदाच्छुद्धः 8 **ड**-- खलु नाटके प्रयोगज्ञैः **य**--विज्ञेयः **प**-- विष्कम्भकश्च विज्ञेयः
8 a: N: मध्यमपात्रैः 9 **य**--मध्यमकृतः ।
1 ( ?नाटकापेक्षया) 2 ( ?वचनेनानुगतश्च)-- Kan. 3 ( ? यार्थक्रिया कर्तव्या तामेव) --Kan.
</details>

<pb n="434"/>

1अङ्कान्तरालविहितः2 3प्रवेशको( ?का)ऽर्थक्रियां समभिवीक्ष्य4  
5संक्षेपात्सन्धीनामर्थानां चैव कर्तव्यः ।। ५६  


अनयोश्च बन्धयोगा6दन्यो भेदः प्रयोक्तृभिः कार्यः7 ।  
8प्रख्यातस्त्वितरो वा 9नाटकयोगे प्रकरणे वा ।। ५७  

<details><summary>Abh</summary>

स्पष्टयति **संक्षेपात्सन्धीनामर्थानां** चेति । सन्धीनां यः संक्षेपो युद्धराज्यभ्रंशादीनां चार्थानां यः
संक्षेपस्तमभिसन्धाय अङ्कस्याङ्कयोर्वान्तराले मध्ये विष्कम्भको योज्यः ।


ननु कोहलेन मुखाङ्कस्य चायमन्तरान्तरे विहितः

"मध्यमपुरुषनियोज्यो नाटकमुखसन्धिमात्रसञ्चारः ।  
विष्कम्भको हि कार्यो नाटकयोगे प्रवेशकवत् ।" इति ।  

तत्कथमुक्तमङ्कान्तरानुसारीति, उपलक्षणार्थमेतदित्यदोषः । तथाहि बीजं बिन्दुश्च प्रथममुपक्षिप्येते,
तत्र च पृथग्जनस्यालब्धनिवेशत्वात् सचिवादिगोचरत्वाच्च तदुपक्षेपे विष्कम्भकस्यैवावसर इति
यदुच्यते तदङ्कान्तरेष्वपि मन्त्रगुप्ततायां तुल्यमिति तत्राप्यनिवारितो विष्कम्भकप्रवेशः । पृथग्जनोऽपि
वा यत्र मन्त्रचिन्तायामनुप्रवेश्यते तत्र प्रवेशकोऽपि प्रथमोपक्षेपे न योग्य1 इति युक्तम् ।
सामान्येनाङ्कान्तरानुसारीति अङ्कस्य मध्य इत्यनेन प्रस्तावनाङ्कमध्यवर्तिताप्युक्तैव ।
प्रवेशकविष्कम्भकविषये लिङ्गवचनयोरतन्त्रत्वात् स्त्रीणामप्यनुप्रवेशः संख्याधिक्यस्य च ।


एवं सकलपुरुषार्थविषया व्युत्पत्तिः नाटकेन प्रधानस्य राजप्रायस्य क्रियते,
प्रकरणेन च मध्यमप्रायस्य, अपूर्वकुतूहलवतस्तत्रापि चैकविंशकस्याभिधानात्
चित्रव्युत्पत्तिः । तत्र रूपकलक्षणस्य संकीर्णतया बहवो भेदाः सन्तीत्युक्तं
सामान्यलक्षणे । तत्र प्रधानभूतयोः सर्वरूपकप्रसरणकारिणोः नाटक--
प्रकरणयोर्लक्षमसाङ्कर्ये दर्शिते सर्वरूपकाणां दर्शनं तद्भवतीत्यभिप्रायेण तदेव
</details>

<details><summary>Notes</summary>

1 **ढ**-- अनयोरन्तरविहितः 2 **ड**-- सहितः 3 **ड**-- प्रवेशकार्थं **भ**-- प्रवेशकाङ्क 4 **प**-- अभिसमीक्ष्य 5
**भ**--संक्षेपार्थं सन्धिष्वर्थानां संविधातव्वः **च**-- संक्षेपेण तु 6 **न** --एको 7 **न**--ज्ञेयः 8 **य** --प्रत्याख्यातस्त्वितरो
9 **च** --नाटीसंज्ञाश्रिते काव्ये **भ**-- नाटककाव्यबन्ध इह ।
1 ( ?नायोग्य ) --Kan
</details>

<pb n="435"/>

प्रकरणनाटकभेदादुत्पाद्यं वस्तु नायकं नृपतिम्1 ।  
अन्तःपुरसङ्गीतक2कन्यामधिकृत्य कर्तव्या ।। ५८  


स्त्रीप्राया चतुरङ्का ललिताभिनयात्मिका सुविहिताङ्गी3 ।  
बहुनृत्तगीतपाठ्या 4रतिसम्भोगात्मिका चैव ।। ५९  


5राजोपचारयुक्ता 6प्रसादनक्रोधदम्भसंयुक्ता7 ।  
8aनायकदेवीदूती8सपरिजना नाटिका ज्ञेया ।। ६०  

<details><summary>Abh</summary>

दर्शनीयम् । उद्देशक्रमानुसारेण तु तल्लक्षमविस्तरणं1 पुनस्तल्लक्षणपरामर्शे च
गौरवमित्यभिप्रायेणार्यात्रयं पठति **प्रकरणनाटकभेदादि**त्यादि । प्रकरणनाटकाभ्यां भेदात्
लक्षणन्यत्वा**न्नाटिका** **ज्ञेयेति** दूरेण संबन्धः । उत्पाद्यं वस्तु 2चरितं च नायकं च
नृपतिमन्तःपुरकन्यां सङ्गीतशालाकन्यां वाधिकृत्य प्राप्यत्वेन अभिसन्धाय कर्तव्या । स्त्रियः
प्रायेण बाहुल्येन यत्र । चत्वारोऽङ्काः यस्याः कस्याश्चिदवस्थायाः सरसोऽवस्थासमावापः3 कार्य
इति यावत् । ललिताभिनयात्मिकेति कैशिकीयं बद्धेत्यर्थः । सुष्ठु पूर्णतया विहितानि चत्वार्यपि
कैशिक्यङ्गानि यत्र । "अङ्गगात्रकण्ठेभ्य" इत्यत्र स्वाङ्गविशेषणाभावात् ङीष् प्रयोगः । एतदपि
न मुनित्रयमतमित्यनादृत्यमिति त्वन्ये । रतिपुरस्सरः संभोगो राज्यप्राप्त्यादिलक्षण आत्मा
प्रधानभूतं फलं यस्याम् । अत एवाह राजगतैरुपचारैः व्यवहारैर्युक्ता अन्यां चेदुद्दिश्य तत्र
व्यवहारः, तत्पूर्वनायिकागतैः क्रोधप्रसादवञ्चनैरवश्यं भाव्यमिति दर्शयति **प्रसादनेति**,
आर्यनुरोधात्क्रोधस्य पश्चात्पाठः ।


ननु यस्याः क्रोधो भवति सा न काचिदुक्तेत्याशंक्याह नायकेति ।
नायकस्य येयं देव्याद्या नायिका तथाभिलषितनायिकान्तरविषये दूतीकृतं
सपरिजनपरिजनसमृद्धिर्यस्याम् । एतदुभयप्रधानं सर्वं तत्रेत्यर्थः । अन्यत्स--
</details>

<details><summary>Notes</summary>

1 **ढ**--नायको नुपतिः **प**-- प्रकरणसमुद्भवा पुनरुत्पाद्यं वस्तु नायकं नृपतिम् । **ड**-- प्रकरणनायकभेदादुत्पन्नं 2
**ड**-- वार्तां **ढ**-- कन्यामाश्रित्य 3 **ड**-- सुविहितार्था 4 **द** N--वाद्या 5 **भ**--कामोपचार 6 **प ड न य** N--
शृङ्गाराभिनयभावसंयुक्ता (**भ**-- संपन्ना **ब**--संयोगा) 7 **न**-- संयुता चापि 8 **प**--परिजनसमन्विता नाटकप्रकृतिः ।
**य** --परिजनसंयुक्ता **स**-- संबन्धा । 8 a: N: देवीपरिजनसंयुक्ता नाटिका ज्ञेया ।।
1 (? विस्तरणे) 2 (चरितं), इत्येव पठ्यताम्; (च) न पठेत् 3 (सरसेऽवस्थान्तरे समावापः) --Hema
</details>

<pb n="436"/>

1[अन्तर्भावगता ह्येषा भावयोरुभयोर्यतः ।  
अत एव दशैतानि रूपाणीत्युदितानि वै ।। ] ६१  


2प्रकरणनाटकलक्षणमुक्तं विप्रा मया समासेन ।  
वक्ष्याम्यतः परमहं लक्षणयुक्त्या समवकारम्3 ।। ६२  

<details><summary>Abh</summary>

न्ध्यङ्गादि सर्वं पूर्ववदेव । तत्रैका नायिका1 तावद्व्याख्याता भवति । षट्पदेयं नाटिकेति
संग्रहानुसारिणो भट्टलोल्लटाद्याः । श्रीशङ्कुकस्त्वयुक्तमेतदित्यभिधायाष्टधेति व्याचष्टे । तथा हि
देवी कन्या च ख्याताख्याताभेदेन चतुर्धा, कन्या त्वन्तःपुरसङ्गीतकभेदेन द्विधेति ।
घण्टकादयस्त्वाहुः--नायको नृपतिरित्येतावन्मात्रं नाटकादावुपजीवितः3 न तु प्रख्यातत्वमपि
तद्भेदद्वयादन्येऽष्टाविति षोडशभेदा इति । नायको नृपतिरिति ये प्रथमां पठन्ति
तैर्यत्रेत्यध्याहृत्यैकवाक्यतायां तूभयस्य कार्यम् । अन्ये प्रथममार्यार्धं पृथगेव च वाक्यं योजयन्ति
**प्रकरणभेदा**त्प्रकरणलक्षणांशात् उत्पाद्यं वस्तु नाटकलक्षणांशाच्च नृपतिर्नायकः **स्थिते
यत्रे**त्याभिप्राये नाटिकैवंभूतेति ।


अन्ये तु प्रकरणनाटकभेदात् नाटिका भिद्यते नाटकशब्देनाभिनेयं रूपकमात्रं तस्यां
सौकुमार्यप्रदर्शनाय स्त्रीत्वेन निर्देश इति प्रकरणिकापि सार्थवाहादिनायकयोगेन कैशिकीप्रधाना
लभ्यत इत्याहुः । यद्यपि च नाटिकैवमुक्ता, तथापि प्रकरणनाटकलक्षणे एव तथा स्थिते
तत्रेत्यभिप्रायेणोपसंहरति **प्रकरणनाटकलक्षणमिति** अन्यदासूत्रयति **वक्ष्याम्यतः परमिति** ।


ननूद्देशक्रमत्यागे 4किंफलं उद्देशस्तावदत्र न परिगणनार्थ इत्युक्तं, तेनास्य प्राधान्यान्नाटिकया
च विच्छिन्नोऽसावुद्देशक्रमः । यथा च नाटकप्रकरणयोर्व्युत्पाद्यभूयस्त्वं तथा समवकारेऽपि
तत्र त्रिवर्गोपायप्रदर्शनात् । केवलं तत्तद्देवताभक्तानां तच्चरितपुरस्सरतया तस्य
तस्योपायस्यादरणीयत्वं भवतीत्यनेनाभिप्रायेण दिव्योऽत्र नायकत्वेन निषिध्यते5 । तदीयं च6
{भूयस्तरं} न भूयस्तरं विततवृत्तमनुक्रियया प्रदर्श्यते, येन तन्मध्यपतितानां भवति
निर्वेदादीनामभावे प्रयोगस्यारञ्जकत्वं नाटकगताङ्कैकदेशवत्, नाटकादौ तु भूयस्तरं
</details>

<details><summary>Notes</summary>

1 अयं श्लोको **डढ**योरेव वर्तते 2 **भ**-- लक्षणमुक्तं प्रकरणनाटकयोरत्र नाटिकायाश्च **न** N--प्रकरणनाटकनाठी
3 **भ**-- समवकारे । **ड**-- युक्तं समवकारम् ।
1 ( ?नाटिका) 2 ( ?षड्विधेयं)--Kan 3 ( ?नाटकादुपजीवितं); 4 (किं फलम् । इदम् । तेनास्य प्राधान्यात्
( ?तेन नास्य प्राधान्यम्)--एवं पठ्यताम् । 5 (निबध्यते) --Kan 6(तदीयं च न) एवं पठ्यताम्--Kan.
</details>

<pb n="437"/>

देवासुरबीजकृतः प्रख्यातोदात्तनायकश्चैव ।  
1त्र्यङ्कस्तथा त्रिकपटस्त्रिविद्रवः स्यात्त्रिशृङ्गारः ।।६३  


द्वादशनायकबहुलो ह्यष्टादशनाडिका2प्रमाणश्च ।  
3वक्ष्याम्यस्याङ्कविधिं यावत्यो नाडिका3a यत्र ।। ६४  


4अङ्कस्तु सप्रहसनः सविद्रवः सकपटः सवीथीकः ।  
द्वादशनाडीविहितः5 प्रथमः कार्यः क्रियोपेतः6 ।। ६५  

<details><summary>Abh</summary>

चरितमनेकाङ्गरञ्जकवर्गेण विना न रञ्जकमेवेति नाटकादौ दिव्यनायकनिषेध उक्तः ।1 {नोक्त ?}
तत्र हि राजप्रभृतयो बहुतरफलानुबन्धिनि महति फले संप्रयाससाध्ये व्युत्पाद्यन्ते, न तथेह किन्तु
त्रिवर्गोपायमात्रे ।


अन्यरूपकाणां तु त्रिवर्गोपायत्वं नास्ति एकाङ्गत्वात्, डिमस्तु चतुरङ्कोऽपि पश्चान्निर्दिष्ट
इत्यत्र तल्लक्षणे कारणं वक्ष्यामः । तस्मात् त्रिवर्गव्युत्पादकत्वादनेकाङ्कत्वाच्च
तादृशरूपकानन्तरमेवाभिधानं युक्तमित्यलं बहुना ।


**देवासु**रस्य **यद्बीजं** फलसंपादनोपायस्तेन **कृतो** विरचितः । देवासुरा अपि
चाप्रख्याता बृहत्कथादौ श्रूयन्ते स्वयं वा केनचिदूह्यन्त इति तन्निरासार्थं **प्रख्यात**पदम् ।
यद्यपि देवाः पुरुषापेक्षयोद्धतास्तथापि स्वापेक्षया गाम्भीर्यप्रधानतयो**दात्ता**
उच्यन्ते भगवत्त्रिपुररिपुप्रभृतयः । प्रशान्ताः ब्रह्मादयः, उद्धताः नृसिंहादयः । अत्र यत्र
तावत्येव समापन्नं2 त्र्यङ्क इत्युक्तम् । अर्थत्रयं च **कपटविद्रवशृङ्गाराः** प्रत्येकं त्रिविधास्तत्र प्रत्यङ्कं
विद्रवादयस्त्रयस्तथाहि कपट उपायांशे विद्रवो व्यापत्तिसंभावनांशे शृङ्गार फलांशे,
एवं द्वितीयेऽङ्के तृतीये च । **द्वादशनायकबहुल** इति प्रत्यङ्कमिति केचित् । अन्ये तु
प्रत्यङ्कं नायकप्रतिनायकौ तत्सहायौ चेति चतुराहुः3, समुदायापेक्षया हि द्वादशेति ।
**सप्रहसन** इति वचनात् प्रथमेऽङ्के कामशृङ्गारः प्रयोज्य इत्याह तत्रैव हास्यस्यागमनात् । **स्त्रि**
(**क्रि** ?) **योपेत** इति कामशृङ्गारात्मकं द्वादशघटिकामध्यसंपाद्यैः कपटविद्रव{प्रह}4
</details>

<details><summary>Notes</summary>

1 **प**--अङ्कः 2 **द**-- नायिका 3 **ड**--वक्ष्याम्यस्याङ्कविधिं यत्रान्या नाडिका कार्या **द**--या तत्र तु नायिका योज्या
**भ**--यद्यत्र च नाडिका कार्या 3 a: N नाडिका योज्याः 4 **ढ**-- अङ्केऽत्र सुप्रसन्नः 5 **यनप** N--युक्तः 6 **ड**-- कार्यो
यथार्थस्तु । **ढ**-- यथोक्तस्तु
1 (नोक्त ?) --न पठ्यताम् । 2 अर्थत्रयस्य तावत्येव समापना)--एवं पठ्यताम् । 3 ( ?चतुर आहुः)--Hema
4 {प्रह} न पठ्यताम्--Hema 'कपटविद्रव' एव पठ्यताम् ।
</details>

<pb n="438"/>

कार्यस्तथा द्वितीयः समाश्रितो नाडिकाश्चतस्रस्तु1 ।  
2वस्तुसमापनविहितो द्विनाडिकः स्यात्तृतीयस्तु3 ।। ६६  


4नाडीसंज्ञा ज्ञेया मानं कालस्य यन्मुहूर्तार्धम् ।  
तन्नाडिकाप्रमाणं यथोक्तमङ्केषु संयोज्यम् ।। ६७  


5या नाडिकेति संज्ञा कालविभागे क्रियाभिसंपन्ना ।  
कार्या च सा प्रयत्नाद्यथाक्रमेणैव शास्त्रोक्ता ।। ६८  


6अङ्कोऽङ्कस्त्वन्यार्थः कर्तव्यः काव्यबन्धमासाद्य7 ।  
अर्थं हि समवकारे ह्यप्रतिसंबन्ध8मिच्छन्ति ।। ६९  

<details><summary>Abh</summary>

प्रहसनलक्षणैरुपायैः प्राप्ते1 प्रथमाङ्के निबध्रीयादिति तात्पर्यम् । द्वितीये त्वङ्के घटिकाचतुष्टयगामिभिः
कपटादिभिरुपायैः, तृतीये त्वङ्के सर्वं वस्तु समाप्यते । द्विघटिकान्तरसंपाद्यैरुपायैः यद्यपि
प्रत्यङ्कं वस्तुपरिसमाप्तिरस्ति तथापि तृतीये वस्तुसमाप्तिग्रहणेनेदमाह -- बीजे तावदङ्कत्रयार्थ
उपक्षेप्तव्यः, तदनन्तरमङ्कद्वयेऽवान्तरवाक्यार्थसमाप्तिरन्योन्यविशिष्टैव2 विधेया । तृतीये
त्वङ्केऽवान्तरवाक्यार्थः । तृतीयस्ताभ्यां प्रतिसंबद्धः । एवं महावाक्यार्थनिर्वाहहेतुसंबद्धतैव सर्वस्य
जायते । एवं हि सानुसन्धाना विततदृशोऽपि त्रिवर्गसिद्ध्युपायव्युत्पत्त्यनुगृहीता भवति3,
निरनुसन्धानापि4 तावत्तावत् परिसमाप्त्या तावत्युपाये निजहृदयसंवादबलादिति । अत एव
संबद्धोऽवकीर्णश्च यत्रार्थः समवकारस्तदाह **अङ्कोऽङ्क इति** । तुर्व्यतिरेके अङ्कतत्रयसंबन्धो भवति,
न त्वङ्कोऽङ्कः परस्परमित्यर्थः । **काव्यबन्ध**मिति । सर्ववस्तु काव्यबन्धोपश्लिष्ठमित्यर्थः अन्यथा
हि समवकार एकं कार्यमिति केयं फणितिः5 ।


एतदेव निर्वचनेनाह **अर्थं हि समवकार** इति । समवकार इत्यस्मिन् शब्देऽर्थं
वाच्यमप्रतिसंबन्धमिति नातिसंबद्धं किञ्चित्संबद्धं वस्त्विच्छन्ति
</details>

<details><summary>Notes</summary>

1 **प**--च 2 **ड**-- वस्तुप्रमाण 3 **भ**--अथ **प**--अस्मिन् 4 **भ**-- ज्ञेयं तु नाडिकाख्यं मानं कालस्य यन्मुहूर्तमिति
5 अयं श्लोको **डढ**--मातृकयोरेव वर्तते 6 **नप**--अङ्केऽङ्के संबन्धः **ढ**-- अङ्केऽङ्केऽन्योऽन्योऽर्थः **ड** अङ्काङ्के
N --अङ्काङ्के सम्बद्धः 7 **भ**-- बन्धतत्त्वज्ञैः 8 **ड**-- संधानं **द**-- संबद्धं ।
1. (प्राप्तं)-- 2 (विश्लिष्टैव) Kan 3 (भवन्ति) 4 (निरनुसन्धाना अपि) 5 ( ?भणितिः)
</details>

<pb n="439"/>

युद्धजलसम्भवो1a वा वाय्वग्निगजेन्द्र1संभ्रमकृतो वा ।  
नगरोपरोधजो वा विज्ञेयो 2विद्रवस्त्रिविधः ।। ७०  


वस्तुगतक्रमविहितो दैववशाद्वा परप्रयुक्तो वा ।  
सुखदुःखोत्पत्तिकृतस्त्रिविधः कपटोऽत्र विज्ञेयः3 ।। ७१  


4त्रिविधश्चात्र विधिज्ञैः पृथक्पृथक्कार्ययोग5विहितार्थः ।  
6शृङ्गारः कर्तव्यो धर्मे चार्थे च कामे च ।। ७२  

<details><summary>Abh</summary>

संशब्दबलादवशब्दबलाच्च । प्रतिशब्देनातिशय उक्तः स निषिद्धः । त्रिविद्रव इत्युक्तं तत्त्रयं
वक्तव्यमचेतनकृतमन्यकृतमुभयकृतं वा यदनर्थात्मकं वस्तु, यतो विद्रवन्ति जनाः **स विद्रव** इति
त्रिविधः । तत्राचेतनकृतमुदाहर्तुं जलवाय्वादिग्रहणम् । चेतनकृते **गजेन्द्र** उदाहरणम्, द्वयकृते
**नगरोपरोधस्तस्य** युद्धाग्निदानादिसंपाद्यत्वात् । कपट वञ्चना 1तस्याश्रयणमङ्गीकरणं त्रिधा । तत्र
वञ्चना, बुध्द्यैव2 कदाचित्केवलया कपटो भवति स हि वस्तुगतक्रमविहितः वस्तु फलं तत्प्राप्तौ
वस्तुगतः फलसाधकः कर्ता, तस्य यः क्रम उपायचिन्तनादिः तेन विहितः यत्रानपराद्ध एव
वञ्चकेन वञ्चयते स एवमुक्तः । यत्र तु वञ्चनीयोऽपि सापराधः स परप्रयुक्तः कपटः, तदपराधे
तु वञ्चकस्य वञ्चनेच्छा नास्तीति नायं भेदः संभवति वञ्जनेच्छाभावे वञ्चनायाः संपत्त्ययोगात् ।
यत्र तु द्वयोरपि न कश्चिदभिसन्धिदोषः काकतालीयेन तुल्यफलाभिसन्धानवतोरप्येक
उपचयेनापरस्त्वपचयेन युज्यते, तत्र वञ्चना सा दैवकृता वञ्चना, न3 च कस्यचित्सुखमन्यस्य
दुःखमुत्पादयतीति4 ।


**धर्मेऽर्थे काम** इति सप्तम्या कार्यत्वं कारणत्वं चोच्यते । तेन धर्मो यत्र
हेतुर्वा साध्यो वा नायिकालाभे स धर्मशृङ्गारः । एवमर्थकामयोर्वाच्यम् । यत्र
शृङ्गार इति तद्विषयः प्रमदा व्यपदिश्यते, व्रतादियुक्त्या प्राप्यो यत्र च प्राप्ते
</details>

<details><summary>Notes</summary>

1a: N युद्धजल**संभ्रमो** वाटवग्निगजेन्द्र**सम्भवो** वाऽपि 1 **भ**--विद्रवकृतां वा **ड**--जलेन्द्रसंभवो वापि **न** --संभवो
वापि 2 **य**--विज्ञेया विद्रवास्त्रिविधाः 3 **नभ**--कपटाश्रयो ज्ञेयः 4 **भ**--त्रिविधश्च विधिर्ज्ञेयः 5 **भ**--काव्यबन्ध
**न** N-- काव्ययोग 6 **भ**-- त्रिविधकृतः शङ्गारो ज्ञेयो धर्मार्थकामेषु (--त्रिविधाकृति .....कामकृतः-- **ड** **न**
त्रिविधविधः) **द** N --कर्तव्यः शृङ्गारो
1 (तस्याश्रयणमङ्गीकरणं त्रिधा)--एवं पठ्यताम् । 2 (वञ्चकबुद्ध्यैव)--ND 3 (स) --Kan 4 [तदाह
सुखदुःखोत्पत्तीति] --Kan.
</details>

<pb n="440"/>

1यस्मिन् 2धर्मप्रापकमात्महितं भवति साधनं बहुधा ।  
3व्रतनियमतपोयुक्तो4 ज्ञेयोऽसौ 5धर्मशृङ्गारः ।। ७३  


6अर्थस्ये6aच्छायोगाद्बहुधा चैवार्थतोऽर्थशृङ्गारः ।  
7स्त्रीसंप्रयोगविषयेष्वर्थार्था वा रतिर्यत्र8 ।। ७४  


9कन्याविलोभनकृतं 10प्राप्तौ10a स्त्रीपुंसयोस्तु रम्यं वा11 ।  
निभृतं सावेगं वा12 13यस्य भवेत्कामशृङ्गारः ।। ७५  

<details><summary>Abh</summary>

धर्मप्रार्थनारूपमात्महितं यज्ञादि पत्नीसंयोगकृतं सिध्यतीति संबन्धः अनेकधेति
राज्यभूमिगोसुवर्णादिभेदेनेत्यर्थः । रतिबहुमानोऽर्थार्थमिति योषितां पुरुषाणां च ।


ननु च देवेषु कथमर्थार्थित्वं, गन्धर्वयक्षादिषु संभवत्येवेति केचित् । यदर्थनीयं तदर्थो
देवेष्वपि चैतत्संभवतीत्यन्ये । उपाध्यायास्त्वाहुः --तत्र नायकयोरनुप्राप्तिरप्यन्यगतैव । यथा
भगवतो भवानीपतेः गिरिराजपुत्रीसङ्गमनमिन्द्रादीनां तारकाक्रान्तनिजराज्यसमुन्मोचनाय
भवतीति । **कन्यायां विलोभो** नायकस्य तस्याश्च तस्मिन्निति परस्परानुराग**कृत** इत्यर्थः ।
स्त्रीपुंसयोरुद्यानस्थानादि प्राप्तौ निभृत इति प्रच्छादनपूर्वकं यदि चासावेवास्मीति प्रकटं कृत्वा
यः शृङ्गारः सः कामप्रयुक्त एव । स्त्री पुनरत्र परस्त्री विवक्षिता, यथा शक्रस्याहल्या ।


नन्वेवं शृङ्गारयोगे काव्ये[कथं] कैशिकीहीनता । कैशिक्यां ( ?कैशिकी) वृत्तौ,
हीनानीति तत्र समासः, तेन नर्माद्यङ्गचतुष्कतदुपरञ्जकगीतनृत्यवाद्याद्यभावात् कैशिकी
</details>

<details><summary>Notes</summary>

1 **ड**--यत्र तु धर्मे प्रार्थितमात्महितं भवति साधितं बहुधा (धर्मप्रार्थस्वात्म--**भ**) **द** N--यत्र तु धर्मव्यापकं 2 **न**--धर्मे
प्रायिकं 3 **ड**--प्रातिनियम (?) 4 **द**--युक्त्या 5 **भ**--स ज्ञेयो 6 **भ**-- अर्थस्येप्सा यत्र तु नैकविधो भवति
सोऽर्थशृङ्गारः **च**-- अथस्याप्तिर्यस्मिन्नैकधा भवति सोऽर्थशृङ्गारः **प**-- अर्थस्याप्तिर्यस्मिन्भवति च बहुधा स
चार्थशृङ्गारः 6a: N reads differently- अर्थपतेरत्रेच्छा बहुधा संभवति सोऽर्थशृङ्गारः । स्त्रीसंयोगैः
बाधार्थमपीष्यते हि रतिः ।। 7 **फ**-- सम्यक्प्रयोग 8 **च**--अर्थार्थमपीष्यते हि रतिः 9 **य**--कन्याविलोभनं वा **द**
N--कन्याविलोभनत्वात् **फ**--कन्याविलोभनं वै 10 **य**-- प्राप्य 10 a: N: प्राप्तिः ......रम्य (त्यै ?) वा ।
11 **यन**--रत्यर्थम् **द** -- रत्यै वा **फ**--च रहः 12 **भ** -- प्रसारितं वा यत्रासै **द** N--निभृतः सावेगो वा विज्ञेयः
**फ**-- रम्यं वा निभृतं वा विज्ञेयः 13 **न**-- विज्ञेयः **ढ**--जानीयात्कामशृङ्गारः
</details>

<pb n="441"/>

1उष्णिग्गायत्र्याद्यान्यन्यानि च यानि बन्धकुटिलानि ।  
2वृत्तानि समवकारे कविभिस्तानि3 प्रयोज्यानि ।। ७६  


एवं कार्यस्तज्ज्ञै4र्नानारसंसश्रयः समवकारः ।  
5वक्ष्याम्यतः परमहं लक्षणमीहामृगस्यापि ।। ७७  


दिव्यपुरुषाश्रयकृतो दिव्यस्त्रीकारणोपगतयुद्धः6 ।  
सुविहितवस्तुनिबद्धो7 विप्रत्ययकारकश्चैव ।। ७८  


8उद्धतपुरुषप्रायः स्त्रीरोषग्रथित9काव्यबन्धश्च ।  

<details><summary>Abh</summary>

हीनात्र भवति । उपाध्यायास्त्वाहुः--न कामसद्भावमात्रादेव कैशिकीसंभवः, रौद्रप्रकृतीनां
तदभावात् । विलासप्रधानं यद्रूपं सा कैशिकी, न च चरितम् (?चरिते) तद्रूपानुप्रवेशेऽपि
तद्व्यवहारः; प्राधान्यकृतो ह्यसावित्युक्तम् । तेन तत्र विषये भारत्यादिवृत्त्यन्तराभिधानमेव
युक्तामिति । उष्णिक्सप्तभिः गायत्री षड्भिः बन्धकुटिलानि विषमार्धसमानि तान्यत्र समवकारे
सम्यग्योज्यानीति । नैव प्रयोज्यानीत्युद्भटः पठति, स्रग्धरादीन्येव प्रयोज्यानि नाल्पाक्षराणीति
स व्याचष्ठे । एवं श्रद्धालवो देवताभक्ताः तद्देवयात्रादावनेन प्रयोगेणानुगृह्यन्ते, निरनुसन्धानहृदयाः
स्त्रीबालमूर्खाश्च विद्रवादिनाहृतहृदयाः क्रियन्त इत्युक्तः समवकारः ।


अथेहामृगमाह **दिव्येति** दिव्यानां पुरुषाणां **आश्रयणं** नायकतया तेन **कृतः,
दिव्यस्त्री**निमित्त**मुपगतं युद्धं** यत्र । दिव्यानुप्रवेशात्समवकारवत् असंबद्धार्थता मा
प्रसांक्षीदित्याह **सुविहितेन** संश्लिष्टेन वस्तुना निबद्धः, **वि**गतानि **प्रत्ययकारणानि**
विश्वासहेतवो यत्र । मध्ये च तत्रादिव्यानामपि प्रवेशो भवतीति दर्शयति
**उद्धतपुरुषे**ति **स्त्री**निमित्तको **रोषः**, संक्षोभ आवेगः स्त्रीनिमित्तं
</details>

<details><summary>Notes</summary>

1 **भ**--उष्णिग्गायत्री वा यानि स्युश्चापि बन्ध च--उण्णिग्गायत्र्या या वृत्तानि च **फ**--उष्णिग्वानुष्टुब्वा
छन्दस्सु च **द**--उष्णि..........अन्यान्यपि बन्ध **ड**--उष्णिग्गायत्री वा यानि तथान्यानि बन्ध (--बद्ध--**ढ**) 2 **च**--तान्यत्र
समवकारे सम्यक् 3 **ड**--कविभिर्नैव 4 **ड**--सुखदुःखसमाश्रयः **द**--नानारससंज्ञकः **भ**--सर्वरसोपेतसमवकारस्तु
(**प**--तज्ज्ञैः=प्राज्ञैः) 5 **न** N--अत ऊर्ध्वं व्याख्यास्ये 6 **फ**--युक्तः (?) 7 **फ**--प्रहितो **ड**--निबन्धो 8 **द**--तद्वत
9 **प**--प्रथित ।
</details>

<pb n="442"/>

संक्षोभविद्रवकृतः 1संफेटकृतस्तथा चैव ।। ७९  


स्त्रीभेदनापहरणावमर्दन2प्राप्तवस्तुश्रृङ्गारः ।  
ईहामृगस्तु कार्यः सुसमाहितकाव्यबन्धश्च3 ।। ८०  


यद्व्यायोगे कार्यं ये पुरुषा वृत्तयो रसाश्चैव4 ।  
ईहामृगेऽपि ते स्युः5 केवलममरस्त्रिया योगः6 ।। ८१  


यत्र तु वधेप्सितानां7 वधो ह्युदग्रो8 भवेद्धि पुरुषाणाम् ।  
किञ्चिद्व्याजं कृत्वा तेषां युद्धं शमयितव्यम्9 ।। ८२  


ईहामृगस्य लक्षणमुक्तं विप्राः समासयोगेन10 ।  

<details><summary>Abh</summary>

यानि **भेदनाप्र**(**प**?) **हरणावमर्दनानि** यथायोगं स्त्रीविषयाणि अन्यविषयाणि तैः प्राप्तं वस्त्वधिष्ठानं
प्रमदालक्षणं यस्य तादृशः श्रृङ्गारो यस्मिन् । **अवमर्दनं** दण्डः । **सुसमाहितः** काव्यबन्ध इत्यनेन
वीथ्यङ्गान्यत्र योज्यानीति दर्शयति । अङ्कपरिमाणं नायकसंख्यां वृत्तिरसविभागं च व्यायोगातिदेशेनाह
**यद्व्यायोग इति । कार्य**शब्देनाङ्क उच्यते । तेनैक एवाङ्कः नायकास्तु द्वादश समवकारातिदेशेन
व्यायोगे तल्लाभात् । अत्र तु समवकारातिदेशेन सर्वसंपत्तेर्गौरवं स्यात् ।


ननु युद्धमवमर्दनं चेत्युक्तं तत्रास्य प्रत्यक्षप्रयोज्यता माभूदिति दर्शयति **यत्र** त्विति ।
वधेप्सितानां वध्यानां भवेदिति संभाव्यत इत्यर्थः । तत्रेति येषामिति चार्धमाहार्यं1 । **व्याज**मिति
पलायनादि । ईहा चेष्टा मृगस्येव स्त्रीमात्रार्था यत्र स ईहामृगः ।
</details>

<details><summary>Notes</summary>

1 **प**-- संस्फोटकृतश्च स ज्ञेयः **फ**--संफेटककृतस्तथैव 2 **प**--उपमर्दन **भ**--प्रमर्दन **उ**--अवमर्दसंप्राप्त **फ**
--हरणे प्रमदेन (?) 3 **य** N--चतुरङ्कविभूषितश्चैव **प**--ईहामृगो विधेयश्चतुरङ्कविभूषितस्तज्ज्ञैः 4 **ड**--ये रसाश्च
निर्दिष्टाः **भ**--ये रसाश्रयाश्चैव 5 **च**--तत्स्थात् 6 **द**--अत्र स्त्रियायोगः **भ**--न केवलं स्त्रीसमायोगः 7
**ढ**--वधोऽप्युदग्रो **द**--वधो ह्युप्रघ्नो **भ**--कारणयोगाद्भवेद्वध उदग्राणाम् 8 **ड**--भवेत्तु 9 **फ**--समयितव्यम् 10
**च**--समासेन (?) **भ**--लक्षणमित्युक्तामिदं समासेन **ड**--इदमित्युक्तं मया समासेन ।
1. (चाध्याहार्यम्)
</details>

<pb n="443"/>

1डिमलक्षणं 2तु भूयोलक्षणयुक्त्या प्रवक्ष्यामि ।। ८३  


प्रख्यातवस्तुविषयः प्रख्यातोदात्तनायकश्चैव3 ।  
4षड्रसलक्षणयुक्तश्चतुरङ्को वै डिमः कार्यः ।। ८४  


श्रृङ्गारहास्यवर्जः5 शेषैः 6सर्वै रसैः समायुक्तः7 ।  
दीप्तरसकाव्ययोनिर्नानाभावोपसम्पन्नः8 ।। ८५  


9निर्घातोल्कापातैरुपरागेणेन्दुसूर्ययोर्युक्तः10 ।  
युद्धनियुद्धाधर्षण11संफेट12कृतश्च कर्तव्यः13 ।। ८६  


14मायेन्द्रजालबहुलो बहुपुस्तोत्थानयोगयुक्तश्च15 ।  
16देवभुजगेन्द्रराक्षसयक्षपिशाचावकीर्णश्च17 ।। ८७  


18षोडशनायकबहुलः 19सात्त्वत्यारभटिवृत्तिसम्पन्नः20 ।  

<details><summary>Abh</summary>


अथ डिममाह प्रख्यातवस्तुविषय इति । नाटकतुल्यं सर्वमन्यत्केवलं सन्धीनां रसानां
चासमग्रता च1 श्रृङ्गारहास्यवर्जं **षड्रसत्वे** पर्यायेण शान्तस्य प्रयोगः स्यादित्याह दीप्तरसेति ।
काव्ययोनिः काव्यवस्तु । देवादयो बाहुल्येनात्र **सात्त्वत्यार**भटीति । 'जातिरप्राणिनाम्' इति
केचित् । सात्त्वत्यारभटीवृत्तिसंपन्नं वृत्तिद्वयं यत्र वृत्तिसमूहे वा वृत्तिशब्दः
सात्त्वत्यारभटीलक्षणव्यावृत्त्या संपन्नः । डिमो डिम्बो विद्रव इति पर्यायाः, तद्योगादयं डिमः ।
</details>

<details><summary>Notes</summary>

1 **च**--अथ वै डिमस्य लक्षणमतः परं संप्रवक्ष्यामि । 2 **ड**-- च 3 **ड**--उपेतः 4 **फ**--षट्त्रिंशत् (?)
**प**--श्लोकार्धं नास्ति । 5 **न**--वर्जैः 6 **द**--अन्यैः 7 **भ**--रसैस्तु यः कार्यः **म**--संयुक्तः 8 **प**--चतुरङ्को वै
डिमः कार्यः **ड**--भावान्विताश्चैव **न**--भावादिकाश्चैव **द** N-- चित्रो डिमः कार्यः **भ**--भावस्तथाचैव 9 **यडन** N--
निर्घातचन्द्रसूर्योपरागसोल्कावपातसंयुक्तः 10 **भ**--चैव 11 न--युद्धनिबद्धश्च तथा **द** N --नियुद्धनिबद्धः **ड**--
प्रहरण 12 **प**--संस्फोट 13 **फ**--तत्र कर्तव्यः 14 **फ**--माहेन्द्र 15 **भ**--भेदसंयुक्तः **भ**--बहुशश्चोत्थानभेदसंयुक्तः
16 **भ**--देवासुरराक्षसभूतनागपुरुषा भवेयुश्च (ड--भूतयक्षनागाश्च पुरुषाः स्युः) 17 **न**--अवतीर्णश्च 18
**प**--षोडशनायकबहुलस्तज्ज्ञैर्नानाश्रयविशेषः सात्त्वत्यारभटीभ्यां वृत्तिभ्यामन्वितो डिमः कार्यः । 19 **भ**--त्वारभटी
सात्त्वतीसमायुक्तः 20 **ड** N-- संयुक्तः ।
1 (चासमग्रतात्र) --Hema
</details>

<pb n="444"/>

1aकार्यो डिमः 1प्रयत्नान्नानाश्रयभावसम्पन्नः ।। ८८  


2[डिमलक्षणमित्युक्तं मया समासेन लक्षणानुगतम् ।  
व्यायोगस्य तु लक्षणमतः परं संप्रवक्ष्यामि ।।] ८९  


व्यायोगस्तु विधिज्ञैः3 4कार्यः प्रख्यातनायकशरीरः ।  
5अल्पस्त्रीजनयुक्तस्त्वेकाहकृतस्तथा चैव6 ।। ९०  

<details><summary>Abh</summary>

अन्ये तु डयन्त इति डियः उद्धतनायकास्तेषामात्मनां1 वृत्तिर्यत्रेति । "इको हृस्वोऽङ्योगालवस्य"
इति हृस्वः । **नानाश्रयभावसंपन्न** इत्यनेन सर्वभावयुक्तत्वादितिवृत्तवैचित्र्यमाह ।


नाटकादनन्तरं डिमलक्षणं यद्यप्युचितं तथापि तद्गतप्रवेशकादिसंभवनिराकरणार्थं
तत्प्रकरणादपकृष्यास्याभिधानं, तेन दिनचतुष्ठयवृत्तमेवात्र प्रयोज्यम् । अङ्कावतार एव चात्र
भवति । चूलिकाङ्कमुखयोस्त्वत्रापि युद्धादिवर्णने समुपयोगोऽस्त्येव । ततश्च वस्तुतः
प्रवेशकाद्यनिषिद्धमेव, प्रवेशकस्य ह्यसंभव एव । सरसेतिवृत्तवशाद्वा यथाङ्केष्वन्योन्यासंबन्धात्
यथा समवकारे बह्वङ्केऽपि तस्मात्प्रकरणोत्कर्षोऽस्य तस्यावसरभावात् । तत्र हि
नाटकान्तरमस्याभिधाने 2प्रकरणस्य[न] 3तत्स्पर्धित्वमुक्तं भवेत् । तदनन्तराभिधाने नाटिकादिभेदः
कथं ख्याप्यः । नाटिकायां च स्त्रीप्रधानत्वात्, त्रिशृङ्गारसमवकाराभिधानमेव ततः परं न्याय्यम् ।
तत्प्रसङ्गेन च दिव्यपुरुषसंबन्धादीहामृग उक्तः, तदनन्तरं च दिव्यपुरुषाधिकारेण4 रूपकाणीति
पूर्वमनेकरसयुक्तत्वेन विततेतिवृत्तत्वादयमभिधातुं युक्तमित्यलं बहुना ।


व्यायोगस्तु डिमस्यैव शेषभूतो, दिव्यनायकाभावात् केवलमत्रोदात्तस्य राजादेः नायकता,5
अपि त्वमात्यसेनापतिप्रभृतेर्दीप्तरसस्य, अत एवाह **प्रख्यातनायकेति** उदात्तग्रहणमपाकर्तव्यमित्यर्थः ।
**यथा समवकार** इति द्वादशेत्यर्थः । तावदङ्कपरिमाण6शङ्कामतिदेशात् प्रत्यासत्त्या प्रसक्तां
वारयितुमाह **एकाङ्क एवेति** । एवकारेणैकाहचरितविषयत्वान्न्यायप्राप्तमेवात्रैकाङ्कत्वमित्याह ।
</details>

<details><summary>Notes</summary>

1a: N: कार्यो डिमः प्रयत्नात्तज्ज्ञैर्नानाश्रयविशेषः1. **द**--प्रयोगात्तज्ज्ञैर्नानाश्रयविशेषः (**ड**--विशेषेण **ढ**--विशेषैः)
प्राज्ञैर्नानाश्रयविशेषैः 2--अयं श्लोको **डनयभ** मातृकास्वेव वर्तते । 3 **प**--तत्र बुधैः **फ**-- सुविधिज्ञैः 4
**ड**-- कर्तव्यः स्यात् 5 **फ**-- स्त्रीजनयुक्तस्तु डिमः 6 **प**--स्यादेकाहप्रयोज्यश्च ।
1 (उद्धतनायकास्तेषां मानं)--Kan 2 (नाटकानन्तरमस्याभिधाने) --Kan 3 (न) प्रकरणस्य तत्स्पर्धित्वमुक्तं
एवं पठ्यताम् 4 [न] --Kan 5(राजादेर्न नायकता) --Hema 6 (णा) --Hema
</details>

<pb n="445"/>

बहवश्च तत्र1 पुरुषा 2व्यायच्छन्ते यथा समवकारे3 ।  
न 4च तत्प्रमाण5युक्तः कार्यस्त्वेकाङ्क एवायम् ।। ९१  


न च 6दिव्यनायककृतः6a कार्यो राजर्षिनायकनिबद्धः7 ।  
8aयुद्धनियुद्धाधर्षण8 9संघर्षकृतश्च 10कर्तव्यः ।। ९२  


एवंविधस्तु कार्यो व्यायोगो दीप्त11काव्यरसयोनिः ।  
वक्ष्याम्यतःपरमहं लक्षणमुत्सृष्टिकाङ्कस्य ।। ९३  


प्रख्यातवस्तुविषयस्त्वप्रख्यातः कदाचिदेव स्यात्12 ।  
दिव्यपुरुषैर्वियुक्तः शेषै13र्युक्तो भवेत्पुंभिः ।। ९४  


करुण14रसप्रायकृतो निवृत्तयुद्धोद्धतुप्रहारश्च15 ।  

<details><summary>Abh</summary>


ननु प्रख्यातनायकशब्देन किमत्र गृहीतमित्यतिप्रसङ्गं शमयति **न चेति** । चो भिन्नक्रमः ।
दिव्यैर्देवैः नृपैः ऋषिभिश्च नायकैः न निबद्धोऽयं भवतीत्यर्थः ।


ननु कस्मादयं व्यायोग इत्याह **युद्धनियुद्धेति** व्यायामे युद्धप्राये नियुध्यन्ते1 पुरुषा यत्रेति
व्यायोग इत्यर्थः । नियुद्धं बाहुयुद्धं **संघर्षः** शौर्यविद्याकुलरूपादिकृता स्पर्धा । दीप्तं
काव्यमोजोगुणयुक्तं, दीप्तरसाद्या2वीररौद्राद्याः, तदुभयं योनिः कारणमस्य ।


रौद्राद्यनन्तरं ''रौद्रस्य चैव यत्कर्म स ज्ञेयः करुणः (तुलनाः--ना.शा.
६--४०)'' इत्युक्तत्वात्तत्प्रधानमुत्सृष्टिकाङ्कमेतदनन्तरमाह । **प्रख्यातवस्तुविषय** इति । प्रख्यातं
भारतादियुद्धे विषये निमित्ते सति यत्तकरुण3बहुलं चेष्टितं वर्ण्यते तत्ख्यातं4 स्त्रीपर्ववृत्तान्तवत्,
5मा भूदित्य**प्रख्या**तग्रहणेनोक्तम् । तेनोभयोपादानस्य परस्परविरुद्धार्थत्वा--
दकिञ्चित्करत्वं नाशङ्कनीयम् । **निवृत्तयुद्धा उद्धतप्रहाराः**
</details>

<details><summary>Notes</summary>

1 **भ**--तत्र तु **ड**-- तत्र च 2 **ड**-- कविभिः कार्या **भ** --नित्यं कार्यं यथा 3 **प** --कथाशरीरवशात् 4 **न भ**--तु
5 **ड** N--वस्तुस्त्वेकाङ्कः संविधातव्यः **च**--युक्ताः कार्याः **भ**--कालस्तत्राङ्कः संविधातव्यः **प**--नियमः किंचैकाङ्को
विधातव्यः 6 **प**--स च दिव्यमानुष 6a: N: न च दिव्यमानुषकृतः 7 **प**--निबन्धः 8 **द**--आकर्षण 8a: N:
युद्धनियुद्धाधर्षणकृतश्च कर्तव्यः 9 **भ**--संफेट 10 **द**--झडिति कर्तव्यः **ड**--चापि कर्तव्यः 11 **प**--कार्य
12 **प**--तेष्वप्रख्यातवस्तुविषयो वा **भ**--अप्रख्यातोऽपि वा क्वचित्कार्यः 13 **नड** N --अन्यैर्भवेत् **प**--च
समन्वितः पुंभिः । 14 **द** N--रसार्थप्रायो 15 **भ**--प्रभावश्च **फ**-- बद्धोद्धतप्रहारश्च
1 (युद्धनियद्धप्राये युज्यन्ते) --Hema 2 (दीप्ता रसा) --Hema 3 (यत्र करुण) --Hema 4 (तत्
[प्र]ख्यातं...)Hema 5 वृत्तान्तवद् [भवतु]--Hema
</details>

<pb n="446"/>

स्त्री1परिदेवितबहुलो निर्वेदितभाषितश्चैव2 ।। ९५  


3नानाव्याकुलचेष्टः 4सात्त्वत्यारभटिकैशिकीहीनः ।  
5कार्यः काव्यविधिज्ञैः 6सततं ह्युत्सृष्टिकाङ्कस्तु ।। ९६  


यद्दिव्यनायककृतं काव्यं संग्राम7बन्धवधयुक्तम्8 ।  
तद्भारते तु वर्षे कर्तव्यं काव्यबन्धेषु ।। ९७  


9कस्माद्भारतामिष्टं वर्षेष्वन्येषु देवविहितेषु10 ।  
हृद्या सर्वा भूमिः शुभगन्धा काञ्चनी यस्मात्11 ।। ९८  

<details><summary>Abh</summary>

पुरुषा यस्मिन् । **परिदेवितं** दैवोपालम्भात्मनिन्दारूपमनुशोचनं यत्र । **निर्वेदितानि** येषु श्रुतेषु निर्वेदो
जायते तादृंशि भाषितानि यत्र । **व्याकुला चेष्टा**1 भूमिनिपातविवर्तिताद्याः । **सात्त्वत्यारभटिकैशिकीहीन**
इति समाहारद्वन्द्वगर्भद्वन्द्वान्तरगर्भस्मृतीयासमासः । उत्क्रमणीया सृष्टिर्जीवितं प्राणा यासां ता
उत्सृष्टिकाः शोचन्त्यः स्त्रियस्ताभिरङ्कित इति तथोक्तः । वृत्तिभिरुत्सृष्टत्वा(दित्य)न्ये तदा द्वित्वं
च त्रित्वमुद्देशस्यैकदेशेन2 । अयमङ्क इति निर्दिष्टो वृत्तानुरोधात् । इह च
करुणरसबाहुल्याद्3 [देव] देवैर्वियोगः रौद्रबीभत्सभयानकसंबन्धो दिव्ययोगे भवत्यपि न तु
करुणयोगः । नन्वेवं देवानां युद्धान्यप्यनुचित4मित्याशंक्य प्रसङ्गात्समवकारादौ देशविशेषोपयोगं
दर्शयति **दिव्यनायककृतमिति** । तेषां भारतवर्षावतीर्णानां युद्धादिकं प्रदर्शयेदित्यर्थः । अत्र राज्ञः5
पृच्छति कस्याद्भारत मिष्टमिति । अत्र प्रयोगे प्रतिवक्ति **वर्षेष्वन्येष्वि**ति देशत्वेन भोगभूमित्वेन
विहितेष्वपीत्यर्थः । उपवनं गत्वा क्रीडा जलक्रीडादिकाः विहरणमुपवन एव सञ्चरणं नार्या सह
रतिः संभोगः प्रमोदो दिव्यपानादिकृतम् । नन्वेवमिलावृतकुरुप्रभृतिषु वर्षेषु मा तेषां देवानां वृत्तं
व्याख्यायि तथापि स्वनिवासेषु व्यावर्ण्यतामित्यत आह ये **तेषामधिवासा** इति वसन्ति तेष्विति
</details>

<details><summary>Notes</summary>

1 **न** N--परिदेवन 2 **द**--वाक्यभाषश्च 3 **भ**--नाति **द** N--नातिव्यायत 4 **भ**--विवर्जितो वृत्तिभिर्विधातव्यः ।
सात्वत्यारभटीकैशिकीभिरुत्सृष्टिकाङ्कस्तु । 5 **ड**--कर्तव्योऽभ्युदयान्तस्तज्ज्ञैः 6 **न**--सर्वं च 7 **ड फ**--युद्ध (?)
8 **द** N--तत्त्वम् 9 **ड**--तस्मात् 10 **प** N--नित्यकालं हि (**फ**--काष्ठं हि) **न**-- नित्यकालसुखम् 11 **भ**-- तत्र
--हेमरत्नमयी **ड** N--चैव ।
1 (व्याकुलाश्चेष्टा भूमि......)--Hema 2 (त्रित्वम् (?) उद्देशत्वेकदेशेनायमङ्क इति निर्दिष्टो वृत्तानुरोधात्)--Kan
3 {देव}--न पठ्यताम् --Kan 4 (युद्धाद्यप्यनुचित) --Kan 5 (?प्राज्ञः) -- Kan
</details>

<pb n="447"/>

उपवनगमनक्रीडा1विहारनारीरतिप्रमोदाः स्युः ।  
2तेषु हि वर्षेषु सदा न 3तत्र दुःखं न वा4 शोकः ।। ९९  


5ये तेषामधिवासाः6 पुराणवादेषु7 पर्वताः प्रोक्ताः8 ।  
9सम्भोगस्तेषु भवेत्कर्मारम्भो10a भवेदस्मिन्10 ।। १००  


प्रहसनमपि11 विज्ञेयं द्विविधं शुद्धं 12तथा च सङ्कीर्णम् ।  
13[अङ्कस्य लक्षणमिदं व्याख्यातमशेषयोगमात्रगतम् ।। १०१  


प्रहसनमतःपरमहं सलक्षणं संप्रवक्ष्यामि ।]  
14वक्ष्यामि14a तयोर्युक्त्या पृथक्पृथग्लक्षणविशेषम्15 ।। १०२  

<details><summary>Abh</summary>

वासाः । पर्वता इति कैलासादयः, **संभोग** इति सा हि तेषां भूमिः भोगस्थानं, तस्मिन्निति1
भारतवर्षे **कर्मारम्भः** आरम्भग्रहणेनेदमाह **न तेषां** दुःखं पूर्णं कदाचिद्भवति । दुःखपूर्णतायां
देवत्वस्यैव विघातान2वस्थानप्राप्त्या स्वरूपलोप इति युक्तमुक्तम् । करुणरसबाहुल्यादुत्सृष्टिकाङ्कैः
दिव्यैर्वियोग एव तेषां सुखबाहुल्यात्तत्सन्निधाने अन्यस्यापि शोकावसरपराकृतेरिति गाढदुःखाभिभूता,
एवंभूतप्रयोगदर्शने सति 'दुःखी दुःखाधिकान् पश्ये'दिति नीत्या प्रतनूभूतदुःखभाराः सुखेन
विनेया भवन्ति, यथोक्तं प्राक् 'स्थैर्यं दुःखार्दितस्य च' (ना. शा. १--१११प्रथमार्धे)
इत्युत्सृष्टिकाङ्कप्रयोगः ।


एवं रञ्जनप्रधानेन करुणेन युक्तं रूपकमभिधाय रञ्जनाप्रधानं हास्यप्रायं प्रहसनं लक्षयति
विभागमुखेन **प्रहसनमपि विज्ञेया**मिति द्विविधामिति । विभागः **शुद्धं सङ्कीर्णं चा**पीति ।।
अपिशब्दोऽति3क्रमः, **तथेति** सामान्यलक्षणम् । तदयमर्थः द्विविधमपि तथा प्रहसनरूपं
हास्यरसप्रधानमित्यर्थः । **लक्षणविशेषं** विशेषलक्षणम् । भगवत्तापसविप्राः यतिवानप्रस्थ--
</details>

<details><summary>Notes</summary>

1 **नद**--विहरण 2 **भ**--तस्मिन्नित्यं वर्षे 3 **ड**--भवति 4 **ढ**--न तत्र वा **फ**-- नो दुखं नापि वा 5 **प**--ये चैषां
6 **च**--अपि वासाः **न**--अविनाशात् 7 **भ**--वादे च 8 **प** N--कथिताः **ड**--ह्युदिताः **भ**--विहिताः **फ**--सर्वतः
कथिताः 9 **च**--संभोगात् 10 **प**--तथैतस्मिन् द **फ**--आरम्भास्तथा ह्यस्मिन् 10 a: N: कर्मारम्भस्तथा ह्यस्मिन्
11 **य** N--इति **प**--इह 12 **ढ**--तथैव 13 **डढ** योरेव वर्तते 14 **भ**--व्याख्यामि तयोरपि **ड**--ताभ्यां व्याख्यास्येऽहं
**न**--तस्यै **फ**--तस्य व्याख्यास्याम्यहं 14a: N- तस्य व्याख्यास्येऽहं पृथक् पृथक् लक्षणविशेषान् 15
**द**--विशेषान् ।
1. (? अस्मिन्निति) --Kan. 2 (न्न) --Kan 3. (भिन्न)
</details>

<pb n="448"/>

1भगवत्तापस2विप्रैरन्यैरपि 3aहास्यवादसंबद्धम्3 ।  
4कापुरुषसंप्रयुक्तं परिहासाभाषणप्रायम्5a ।। १०३  


5अविकृतभाषाचारं विशेष6भावोपपन्नचरितपदम् ।  
नियतगतिवस्तुविषयं 7शुद्धं ज्ञेयं प्रहसनं तु8 ।। १०४  


वेश्या9चेटनपुंसक10विटधूर्ता बन्धकी च यत्र स्युः ।  
11अनिभृतवेषपरिच्छदचेष्टित11aकरणैस्तु संकीर्णम्12 ।। १०५  

<details><summary>Abh</summary>

गृहस्थाः, अन्ये शाक्यादयस्तैरुपलक्षितम् । हास्यप्रधानवचनसंबन्धशीलनादिना1 **कुत्सितैः पुरुषै**रत
एव प्रहस्यमानैः सामर्थ्यात्तैरेव भगवदादिभिर्युक्तम् । तथापि च भाषाचारौ यत्र **न विकु2ता**वसत्या--
श्लीलरूपौ तथा **विशेषेण भावैः** व्यभिचारिभि**रुपपन्नानि पदानि** कथाखण्डानि यस्मिन् ।
नियगतिः एकप्रचारं यद्वस्तु तद्विषयः प्रहसनीयलक्षणो यत्र, **तच्छुद्धं** प्रहसनम् । अत्र निर्वचनं
यतः परिहासप्रधानान्याभाषणान्यत्र बाहुल्येन भवन्ति तेन यत्रैकस्यैव कस्यचित् चरितं
दुष्टत्वात्प्राधान्येन प्रहस्यते तच्छुद्धमित्यर्थः । यत्र तु वेश्यादिभिर्योगोऽत्युल्बणं चाकल्पादि
तदेकद्वारेणानेकवेश्यादिचरितेन हसनीयेन सङ्कीर्णत्वात् सङ्कीर्णम् । अन्ये त्वाहुः --येषां
स्वभावत एव चरितं शिष्टमध्ये सभ्येतरतमत्वेन प्रहसनार्हं तदविशुद्धत्वात्सङ्कीर्णम्, तद्योगाच्च
रूपकम् । ये तु स्वभावतो न गर्हिता भगवत्तापसादिचेष्टाविशेषास्तेषां
प्राकृतपुरुषसंक्रान्तिदौरात्म्योदितामन्य3संबन्धदूष्यमाणतया प्रहसनीयतां यातास्ते स्वभावशुद्धाः
</details>

<details><summary>Notes</summary>

1 **भ**--भागवतविप्रतापससौगतनिर्ग्रन्थधूर्तविटपुरुषैः । नीचजन...........2 **न**--विद्धैः **ड**--
भिक्षुश्रोत्रियविप्रातिहाससंयुक्तम् 3 **दप**--हासवादसंपन्नम् । 3 a: N --हास्यवादसम्पन्नैः 4 **पड** --नीचजन
5 **भ**--अधिगत 5a: N: --नीचजनसंप्रयुक्तं परिहासाभाषणप्रायम् । 6 **प**-- भाषोपहास **न**--भावोपहास **ड**--
हासोपहास **द** --भावोपरचित **फ**--भावोपपन्नरचितमिदं **भ**-- विशुद्धभाषोपहास 7 **प**--शुद्धमिह प्रहसनं
ज्ञेयम् । 8 **द**--प्रहसने तु 9 **फ**--नपुंसकविटैर्वानिकदासीजनेन वा कीर्णम् (--वातिक....जनेन संकीर्णम्--**प**)
वाडिकनारीजनेन संकीर्णम्--**न** 10 **द** N--विटवार्तिकधूर्तबन्धकीयुक्तम् **ड**--धूर्तविटवर्धकी च
**भ**--धूर्तविटबद्धनीचयतयः स्युः । 11 **च**--अनिसृत 11 a: N--चेष्टितकरणार्थसंकीर्णम् 12 **प** च संपन्नम्
**भ**--चेष्टाभिश्चैव संकीर्णम् (संपन्नम्--**म**) **ड**--चेष्टाकरणात्तु (**र्थ**--द) संकीर्णम् **ट**--करणं च संकीर्णम् ।
1 (वचनसंबद्धं शीलादिना)--Hema 2(कृ) -- Kan 3. (वद्यसंबन्ध---)Kan
</details>

<pb n="449"/>

लोकोपचारयुक्ता या वार्ता यश्च 1दम्भसंयोगः ।  
2स प्रहसने प्रयोज्यो धूर्त3aप्रविवादसम्पन्नः3 ।। १०६  


4वीथ्यङ्गैः संयुक्तं कर्तव्यं प्रहसनं यथायोगम् ।  
5भाणस्यापि 6तु लक्षणमतःपरं संप्रवक्ष्यामि7 ।। १०७  


आत्मानुभूतशंसी पर8संश्रयवर्णनाविशेषस्तु9 ।  

<details><summary>Abh</summary>

तद्योगाद्रूपकं शुद्धमिति । उभयसाधारणीमपि कवेः शिक्षामाह **लोकोपचारेति** । वार्ता
प्रसिद्धिर्यदि सा लोकव्यवहारसिद्धा भवति, यथा शाक्यानां स्त्रीसंपर्कः प्रहसनीयो भवति, न
चौर्यम् । एवंभाविप्रसिद्ध1 एवोपहसनीयः । अत्राधिकरणं स्वयमेवाह **धूर्तप्रविवादेति** । धूर्ताः
कृत्रिमतापसादयः विटादयश्च । तद्विषये यः प्रकृष्टो विवादः विरुद्धतयावभासस्तेन फलभूतेन
संपाद्यतया यदुक्तं प्रहस्यमानं तथाभूतचरितावलोकनेन हि संस्कृतमति व्युत्पाद्यो न
भूयस्तान्वञ्चकानुपसर्पतीति । **वीथ्यङ्गैरिति** वक्ष्यमाणैः, **यथायोगमिति** तेषां संप्रयोगे संख्यायाः
क्रमस्य तु न कश्चिन्नियम इति दर्शयति । प्रहसनस्याङ्कनियमानभिधानात् शुद्धमेकाङ्कं संङ्कीर्णं
त्वनेकाङ्कं वेश्यादिचरितसंख्याबलादिति केचित् ।


अन्ये त्वेकाङ्कप्रकरणमध्यपातित्वादेकाङ्कमिति मन्यन्ते प्रथमसंख्ययातिक्रमे2
भेदाभावपरित्यागे च प्रमाणाभावात् ।


अथ हास्यरसोचितविटधूर्ताद्यनुप्रवेशेन समानयोगक्षेमं भाणं लक्षयितुमाह **आत्मानुभूतशंसीति** ।
एकेन पात्रेण हरणीयः सामाजिकहृदयं प्रापयितव्योऽर्थो यत्र स भाणः । एकमुखेनैव भाण्यन्ते
उक्तिमन्तःक्रियन्ते अप्रविष्टा अपि पात्रविशेषा यत्रेति भाणः । तत्र स प्रविष्टः पात्रविशेषः
</details>

<details><summary>Notes</summary>

1 **भ**--लम्भ 2 **भ**--तत् प्रहसनेषु योज्यं **च**--तत्....सुयोज्यं **ढड**--तत् नसंयोज्यं 3 **ड**--विटधूर्तविवादसंपन्नम्
**भ**--संयुक्तम् **च**--धूर्तप्रविवादसंयुक्तम् 3a: N --धूर्तजनविवादसम्पन्नः 4 **प** N उद्धात्यकादिभिरिदं
वीथ्यङ्गैर्मिश्रितं भवेन्मिश्रम् र्मिश्रयेद्यथायोगम्--**दभ**--अवलगितावस्कन्दितव्याहारगोपि (?) चालनाप्रपञ्चश्च ।
छलमृदवनालिकाः स्युर्गण्डं चासत्प्रलापश्च । एतै रङ्गैर्युक्तं प्रहसनमेषां तु लक्षणं वीथ्याम् । 5 **द**--भाणस्य
विधानमतो लक्षणयुक्त्या प्रवक्ष्यामि 6 **भ च ड**--हि 7 **भ**--संविधास्यामि 8 **भ**--संस्तुत **य**--संस्तव **न**--संश्रव
9 **प**--विशेषयुतः **ट**--प्रयुक्तश्च **द--च**
1 (एवं क्षम्भोऽपि प्रसिद्ध)--ND 2 (प्रथमसंख्यातिक्रमे)--Kan.
</details>

<pb n="450"/>

1विविधाश्रयो हि भाणो विज्ञेयस्त्वेकहार्यश्च2 ।। १०८  


परवचनमात्मसंस्थं3 4प्रतिवचनैरुत्तरोत्तरग्रथितैः5 ।  
6आकाशपुरुषकथितै7रङ्ग8विकारैरभिनयैश्चैव9 ।। १०९  


धूर्तविटसंप्रयोज्यो नानावस्थान्तरात्मकश्चैव ।  
10एकाङ्को बहुचेष्टः सततं कार्यो बुधैर्भाणः ।। ११०  


[भाणस्यापि हि निखिलं लक्षणमुक्तं तथागमानुगतम् ।  
वीथ्याः संप्रति निखिलं कथयामि यथाक्रमं विप्राः] ।। १११  

<details><summary>Abh</summary>

आत्मानुभूतं वा शंसति परगतं वा वर्णयति । तत्र च प्रयोगप्रयुक्तिमाह **परवचनमि**ति ।
परसन्धिवचन1 स्वयमङ्गविकारैरभिनयेत् ।


ननु तत्परवचनमयुक्तं कथमभिनयेत् आह **आकाशे** शून्ये यानि पुरुषकथितानि दृष्टानि
यत्र शून्ये तेन वर्ण्यन्ते वा कश्चित्पश्यत्याकर्णयति च तत्र च तद्वचनं स एवानुवदन्
सामाजिकान् बोधयति । यथा "भो बाडब, अले किं ब्रवीषि" इत्यादौ न केवलं परवचनमभिनयेत्,
किन्तु प्रतिवचनैः स्वोक्तैः सह, अत**एवोत्तरोत्तरग्रथितैः** योजनाभिरुपलक्षितैः । ननु योऽसावेकोऽत्र
प्रविशति स क इत्याह **धूर्तविटेति** । नानाप्रकारावस्थाविशेषात् लोकोपयोगिव्यवहारात्मकात्मा2
वाच्यं यस्य, अत एव **बहुचेष्टः सततं कार्य** इति सकलसामान्यपृथग्गतोपयोग्यस्तु3 लोकव्यवहारो
वेश्याविटादिवृत्तान्तात्मा निरूप्यत इति बाहुल्येन पृथग्जनव्युत्पत्तियोनि4रूपकमिदं राजपुत्रादीनामपि
शंभलीवृत्तान्तो ज्ञेय एवावञ्चनार्थमिति **संप्रयोज्य**5 इत्यर्थः ।


इदमिह मीमांस्यं--य एते उत्सृष्टिकादयो6 रूपकभेदाः ते तावदेकरसा एव, यद्यपि
नाटकादयोऽप्येवमेव । तथाहि7 सर्वरसयोग्यतायामपि नाटके प्रकरणे च धर्मार्थादिवीर एव
</details>

<details><summary>Notes</summary>

1 **च**--द्विविध 2 **भ**--कार्यश्च **म** N--पात्रश्च **प**--सैकहार्यश्च 3 **ड**--मात्रसंस्थं **ढ द**-- संस्थैः 4 **ड**-- परवचनैः
5 **भ**--सोत्तमैर्ग्रथितवाक्यम् (**म**--सोत्तरैः) 6 **ढ**--आकार 7 **भ**--कथिनैः 8 **ड**--विहारैः 9 **ड**--अभिनयेत्तत्
**प**--इहाभिनयेत् **भ**--अभिनयेत्तम् **द** N--अनियमोऽस्य । 10 **न**--वस्तुसमाङ्कः कार्यः सततं काव्ये **भ**--
कार्योऽङ्कवस्तुतुल्यः सततं काव्येषु वै भाणः
1 (परसंबन्धि वचनं)--Hema 2 (व्यवहारात्मक आत्मा) Hema 3 (पृथग्जनोपयोग्यस्तु (--ग्यत्र) )
Hema 4 (व्युत्पत्त्युपयोगि) --Hema 5(स प्रयोज्य)--Hema 6 (उत्सृष्टिकाङ्कादयो) 7. (? तथापि)
</details>

<pb n="451"/>

प्रधानं परमार्थतः सर्वेषु नायकभेदेषु वीरत्वानुगमदर्शनात् । समवकारे तु यद्यपि हि श्रृङ्गारादित्वमुक्तं
तथापि वीर एव प्रधानं रौद्रो वा, डिमव्यायोगयोरप्येवम् । ईहामृगेऽपि रौद्रप्राधान्यमेव,
नाटिकायां तु श्रृङ्गार एव प्रधानम् । एवं तावद् वीररौद्रश्रृङ्गारा यथास्वं [किं] पुमर्थत्रयप्राणभूतत्वेन
वर्तमाना, एतेषु प्रयोगेषु शान्तबीभत्सरसौ तु चरमपुमर्थयोगात्तत्र च सर्वस्य नाधिकारोऽपि
कस्याचिदपश्चिमजन्मनोऽधिकारान्नाटके यद्यपि तत्फलप्रधानतया प्राधान्यमवलम्बेयातां तथापि
नासौ प्रचुरप्रयोग इति तयोः पुरुषार्थप्रवरप्राणितयोरपि वीरादिरसान्तराध्यावापेनावस्थापनम् ।
एवं तावत्पुमर्थविषयो रूपकरसविषय एव परमार्थतः, तथापि त्वितिवृत्तवैतत्याद्रसान्तरप्रयोगोऽपि
तदङ्गतया तत्र भवति । एवं तत्प्रधानचेष्टायोगाद्धृत्तिवैचित्र्यमत्रोचितमेव । उत्सृष्टिकाङ्कप्रहसनभाणास्तु
करुणहास्यविस्मयप्रधानत्वाद् रञ्जकरसप्रधानाः, तत एवात्र स्त्रीबालमूर्खादिरधिकारी । न च
विततमत्रेतिवृत्तम्, इतिवृत्तवैचित्र्यमपि तत्र नास्ति । तथाहि--उत्सृष्टिकाङ्के तु वृत्तित्रयं तावद्वचसा
निषिद्धं, भारती चात्र कथं वृत्तिः, चेष्टा हि करुणेऽप्रधानं, तदुपकरणं तु परिदेवितात्मिका
भारती, तस्मात् फलसंवित्त्याख्या वृत्तिः, वाक्चेष्टयोः फलानुभव इति यस्या लक्षणं, साभ्युपगन्तव्या ।
अवश्यं चैतत्, अन्यथा मूर्छामरणादौ वाक्चेष्टयोरभावे निर्वृत्तिकतैव स्यात् । किञ्च यदि
तावत्पुमर्थकामोद्देशेन कैशिक्यभिधीयते धर्ममर्थं चोद्दिश्य वृत्तिद्वयं वक्तव्यम् । तस्माच्चेष्टात्मिका
न्यायवृत्तिरन्यायवृत्तिर्वाग्रूपा तत्फलभूता फलसंवित्तिरिति वृत्तित्रयमेव युक्तामिति **भट्टोद्भटो**
मन्यते ।


यदाह--

आद्ये वाक्चेष्टाभ्यां पुरुषार्थचतुष्टयेन चाष्टविधे ।  
षोडशधा फलवृत्तिस्तद्द्वयतोऽनेकधा तु रसभेदात् ।। इति ।  

तदत्र केचिदाहुः--सात्त्वत्यां यद्यपि कैशिकी शक्यान्तर्भावा तथापि रञ्जकत्वातिशयात् पृथगुपात्ता[त्],
स्वरवन्मुखजाभिनयतश्च1, न चान्यायवृत्तौ (वृत्तित्वं) पुमर्थ2चतुष्कयोगोपपत्तिविप्रतिषेधात्,
फलवृत्तौ च वृत्तिसामान्यलक्षणं व्यापाररूपत्वं यदि नास्ति तत्कथं वृत्तित्वम् ।
अस्तिचेद्वाक्चेष्टातिरिक्तो मानसो व्यापारो व कश्चित् लोकसिद्ध इति सूक्ष्मो वाक्चेष्टागत
एवोपेत्यः । ततश्च मरणमूर्छादावपि प्राणत्मकायीयव्यापारसंभव एव यदनुस्मरणे
लयतालगानानि प्रवर्तन्ते, संवेदनमपि च मूर्छादौ नास्तीति शक्यं वक्तुमिति फलवृत्ति--
<details><summary>Notes</summary>

1 (भिनयञ्च)--Kan 2 (वृत्तौ पुमर्थ....)--Kan
</details>

<pb n="452"/>

1सर्वरस2लक्ष2aणाढ्या 3युक्ता ह्यङ्गैस्त्रयोदशाभिः4 ।  

<details><summary>Abh</summary>

रपि तत्र कथं । तस्मात्तत्र सात्त्वत्येव वृत्तिः । यदि बाहुल्यापेक्षया वृत्तिमयं काव्यमिति व्यवहारो
रूपकसमुदायापेक्षया खण्डस्यावृत्तिकत्वेऽपि समुदितस्य रूपकस्य वृत्तिमयत्वात्1 ।
**यच्छकलीगर्भमतानुसारिणो*** मूर्छादावात्मसंवित्तिलक्षणां पञ्चमीं वृत्तिं सकलकार्यनिवृत्त्यनुमेयां
मूर्छाकर्मानुभावेन2 च फलेनावच्छिन्नामात्मव्यापाररूपां मन्यन्ते, न च परिस्पन्द, एवैको व्यापार
इति मनसिकृत्य नन्मतं भावानां बाह्यग्रहणस्वभावत्वमुपपादयद्भिः भट्टलोल्लटप्रभृतिभिः पराकृतमिति
न फलवृत्तिर्वा काचिदिति चतस्र एव वृत्तयः (इति) ।


वयन्तु ब्रूमः । कोऽयमस्थानसन्त्रासः । यत्किञ्चिदिह नाट्ये समस्ति तच्चेद्वृत्तिष्वन्तर्भाव्यं
तदाभवैदेतत् -- न चैवम् । रङ्गो हि नाम का वृत्तिः, मृदङ्गपणववंशाद्या का वृत्तिरपि हि
भवेत् । तस्माद्व्यापारः पुमर्थसाधको वृत्तिः स च सर्वत्रेव वर्ण्यत इत्यतो वृत्तयः, काव्यस्य
मातृका इति, न ह किञ्चिद्व्यापारशून्यं वर्णनीयमस्ति । मदमूर्छादिवर्णनायामपि मनोव्यापारस्य
सात्त्वत्याख्यस्य संभवात्, करुणदावपि च मनोदेहव्यापारसंभवेऽपि बाहुल्येन वाग्व्यापारसंभवाद्
भारतीवृत्तिरुच्यते । वृत्त्यन्तरनिषेधस्तु तदङ्गानामपरिपूर्णत्वात् । न च कायवाङ्मनसव्यापारं
तद्वैचित्र्यं वान्तरेणान्यः कश्चिद्व्यापारः संभवतीत्यसकृदुक्तम् । तस्मात्करुणप्रधाने भारती वृत्तिः
परिदेवितबाहुल्यात् ।


यत्तु "श्रृङ्गारहास्यकरुणैरिह कैशिकी स्यात्" इति **कोहले**नोक्तं त**न्मुनिमत**विरोधादुपेक्ष्यमेव,
तस्य तु यत्र यत्रानुब्लणा चित्तवृत्तिः सा सा कैशिकीत्याशयः । एवं प्रहसनभाणयोरपि
वाग्व्यापारप्राधान्यादेव भारतीवृत्तिः, मूर्छादौ तु व्यापाराभावे वृत्त्यभाव एव । न हि सर्वं नाट्यं
वृत्तिब्रह्मतया समर्थनीयमित्यलमतिप्रसक्त्या ।


अथ सर्वान्ते सर्वरसमयत्वादविततस्वभावत्वाच्च संक्षेपेण शक्यव्युत्पत्तिदायिनीत्वेन
प्रधानभूतत्वात्तदङ्गानां च नाटिकादि1भाणान्तसमस्तरूपकोपजीव्यत्वाद् वीथीं लक्षयति ।
</details>

<details><summary>Notes</summary>

1. **भ** मातृकायां वीथीलक्षणं वृत्त्यध्याये (अ--२०) भारतीवृत्तेरङ्गलक्षणरूपेण पठितम् । **भ**--वीथ्येकपुरुषहार्या
नानावस्थान्तरात्मिकाकार्या । अस्या लक्षणमुक्तं वृत्तिविकल्पान्तरेणैव 2 **न**--सर्वरसभावयुक्ता विज्ञेया वीथिका
यथैतस्याः । अङ्गानां वक्ष्येऽहं लक्षण**मधुना** यथोद्देशम् (मखिलं--ड) 2a--N --सर्वरसभावयुक्ता विज्ञेया वीथिका
ह्यतो(तस्त) तस्याः अङ्गनां वक्ष्येऽहं लक्षण**मधुना** यथोद्देशम् ।। 3 **प**--**सम**न्विताङ्गैरियं त्रयोदशभिः 4 **ड**--तथा
त्रयोदशाभिः
1. (वृत्तिमयत्वम्)-- Kan ***शाकलेय उद्भटः ।** 2 (मूर्छादिना कर्मित्वानुभवेन) -- Kan
3. (नाटकादि)
</details>

<pb n="453"/>

वीथी स्यादेकाङ्का तथैकहार्या द्विहार्या वा1 ।। ११२  


अधमोत्तममध्याभिर्युक्ता स्यात्प्रकृतिभिस्त्रिसृभिः ।  
2उद्घात्यकावलगितावस्पन्दि2aतनाल्यसत्प्रलापाश्च ।। ११३  


वाक्केल्यथ प्रपञ्चो मृदवाधिबले छलं त्रिगतम् ।  
व्याहारो गण्डश्च त्रयोदशाङ्गान्युदाहृतान्यस्याः ।। ११४  


3अथ वीथी संप्रोक्ता लक्षणमेषां प्रवक्ष्यामि ।  
पदानि त्वगतार्थानि4 5ये नराः पुनरादरात् ।। ११५  


6योजयन्ति पदैरन्यैस्तदुद्धात्यक7मुच्यते ।  

<details><summary>Abh</summary>

**एकहार्यैरि**त्याकाशपुरुषभाषितैरित्यर्थः । द्विहार्येति उक्तिप्रत्युक्तिवैचित्र्येणेत्यर्थः । अङ्गान्युद्दिशति--


उद्घात्यकावलगितावस्पन्दितनाल्यसत्प्रलापाश्च ।  
वाक्केल्यथ प्रपञ्चो मृदवाधिबले छलं त्रिगतम् ।  


व्याहारो गण्डश्च त्रयोदशाङ्गान्युदाहृतानीति । (ना.शा. १८/११३ द्वितीयार्ध ८/११४)
इत्युदाहरणमात्रमेतदिति यावत् । एतानि क्रमेण लक्षयति **पदानि त्वगतार्थानीति** ।
</details>

<details><summary>Notes</summary>

1 **न**--द्विपात्रहार्या तथैकहार्या वा **भ**-- वीथ्यास्तु लक्षणमहं व्याख्यास्याम्यनुपूर्वशः उङ्घ्राच्यक.....गण्डमथापि च ।
एतान्यङ्गानि यस्याः स्युः स्पष्टार्थानि त्रयोदश । रसाश्चाष्टौ तथा शुद्धाः सर्वे भावास्तथैव च । उत्तमाधमध्याभिर्युक्ता
प्रकृतिभिस्तथा । एकहार्या द्विहार्या वा सा वीथी त्वभिसंज्ञिता 2 **ड** N--उद्घात्यकावलगिते त्ववस्पन्दितमेव
च । **द**--लागितकावस्पद्गितकं तथा **ढ**--अवास्पन्दि
N--असत्प्रलापश्च तथा प्रपञ्चो नालिकापि च ।। (**न**--असंप्रलाप....वा.)
N--वाक्कोल्यधिबलं चैव छलं व्याहारमेव च । (**द**--व्याहार एव च)
N--मृदवं त्रिगतं चैव ज्ञेयं गण्डमथापि च ।। (**ड**--मृदवः **फ**--वा). 2a: N: त्वक्स्पन्दितकं तथा 3 **न**--एतान्यङ्गानि
नाट्यज्ञैर्वीथ्यङ्गानि त्रयोदश । **ड**--त्रयोदश सदाङ्गानि वीथ्यामेतानि योजयेत् । लक्षणे पुनरेतेषां प्रवक्ष्याम्यनुपूर्वशः
4 **च**--तुगतार्थानि **भ**--हि गतार्थानि 5 **न**-- ये नराः स्वल्पबुद्धयः **ड**--ये नराः **द प** N-- तदर्थगतये नराः **भ**--
बुद्धवोनाल्पबुद्ध्यः 6 **न**--पर्यायैरेव बोध्यन्ते **भ**--पश्चात्पदैः प्रपद्यन्ते भवेत्तत्तु यथैव च 7 **द**--उद्घातकं ।
</details>

<pb n="454"/>

यत्रान्यस्मिन् समावेश्य कार्य1मन्यत्प्रसाध्यते ।। ११६  
2तच्चावलगितं2a नाम विज्ञेयं नाट्ययोक्तृभिः ।  

<details><summary>Abh</summary>


नन्वेषामुक्तिवैचित्र्यरूपत्वं चेल्लक्षणालङ्कारादिभ्यः को भेद, इतिवृत्तोपकरणरूपत्वे तु
सन्ध्यङ्गेभ्यः कथमन्यतो1 रसोपकरणतायां वृत्त्यङ्गेष्वन्तर्भावः । न चैतद्व्यतिरिक्तम्, एषां
सामान्यलक्षणमस्ति । तत्र केचिदुक्तलक्षणादिविशेषरूपरत्वमेवैषां प्रतिपन्ना विवेचकास्तु
तद्व्यतिरिक्तान्येवैतानीत्याहुः ।


तथाहि प्रश्नप्रतिवचनयोरन्याभिप्रायरूपेण योगेन यद्वैचित्र्यं तद्वीथ्यङ्गम्, अत**एवोदाहृतानी**त्येषां
सामान्यलक्षणम् । **उदाहृतानि** प्रतिवचनानीत्यर्थः । तानि च सर्वाणि प्रतिवचनशून्यस्य2
काव्यस्याभावात् तेन विचित्रणीति लभ्यन्ते । अत एव वीथी पङ्क्तिरन्योत्तरासहिष्णुत्वात्
विचित्रोक्तिप्रत्युक्तिगर्भत्वाल्लक्षणालङ्कारादीनां तु नोक्तिनियतं रूपमिति विशेषः । तत्र यदा
विवक्षितमुत्तरं दातुं शक्तोऽयं स्यादिति यन्मम मनसि वर्तते तदेव वक्ति नवेत्येमादिना निमित्तेन
यदा प्रष्टैव प्रतिवचनं वैचित्र्यमभिसन्धाय पृच्छति, प्रतिवक्तोचितमभिधत्ते तदा तदुत्तरमुद्घात्यकम् ।
प्रश्रात्मके उद्घाते साध्विति यत्, तत्राज्ञातार्थे कन् । पदान्यर्थगतानि प्रश्नरूपा**ण्यादरात्कृ**तानि
पर्यायैः पदान्तरैरुत्तरूपैः नराः सुधियो **योजयन्ति** । तदुत्तरपदसमूहात्मकमुद्घात्यकम् । यथा
पाण्डवानन्दे --

का भूषा बलिनां क्षमा, परिभवः कोऽयं सकुल्यैः3 कृतः,
किं दुःखं परसंश्रयो, जगति कः श्लाध्यो य आश्रीयते ।  
को मृत्युर्व्यसनं, शुचं जहति के यैर्निर्जिताः शत्रवः,
कौर्विज्ञातमिदं विराटनगरे च्छन्नस्थितैः पाण्डवैः ।।  

**यत्रान्यस्मिन्निति** । यत्रोत्तरे दीयमाने अन्यानुसन्धानपूर्वकेऽप्यन्यत्कार्यं सिध्यति तदान्य4--
कार्यावलगनादवलगितम् । यथा "अवि सुहाआदि दे लोअणाणा" मिति विदूषकेण पृष्टे (राज्ञः)
"सुखयतीति किमुच्यते" इति "कृच्छ्रेणोरुयुग" *मित्याद्युत्तरं वसन्तकप्रत्यायनोद्देशेन प्रवृत्तमपि
सागरिकागतमास्थाबन्धजीवितं मुख्यं श्रृङ्गाराख्यं कार्यं साधयतीति ।
</details>

<details><summary>Notes</summary>

1 **न**-- अन्यं 2 **न**-- परानुरोधात्तज्ज्ञेयं नाम्नावलागितं बुधैः । 2 a: N-- कार्यानुरोधात्तज्ज्ञेयं नाम्नावलगितं
बुधैः ।
1. (कथमन्यता)--Kan 2. (प्रतिवचनगतं शून्यस्य)--Kan 3 (स्वकुल्यैः) --ND. 4 (तदन्य) ***रत्ना**--२
</details>

<pb n="455"/>

1आक्षिप्तेऽर्थे1a तु कस्मिन्श्चिच्छुभाशुभसमुत्थिते2 ।। ११७  


3कौश3aलादुच्यतेऽन्योऽर्थस्तदवस्पन्दितं भवेत्4 ।  
हास्येनोपगतार्थ5प्रहेलिका नालिकेति विज्ञेया ।। ११८  


6मूर्खजनसन्निकर्षे 7हितमपि यत्र प्रभाषते विद्वान् ।  

<details><summary>Abh</summary>


**आक्षिप्ते** त्विति । **शुभा**शुभं दैवं तेनाबुद्धिपूर्वकं कुत्रचिदर्थे **आक्षिप्तेऽपि**
कौशलात्तत्तत्प्रच्छादनेच्छया यत्रोत्त**रो1ऽन्योऽर्थ** उच्यते **तदवस्प**न्दितं चक्षुः--
स्पन्दनादिवदन्तर्गतसूचनीयसंभवात् । यथा--

सत्पक्षा मधुरगिरः प्रसाधिताशा मदोद्धतारम्भाः ।  
निपतन्ति धार्तराष्ट्राः कालवशान्मेदिनीपृष्ठे ।। (वेणी १/६)  

अत्र दैववशादयमर्थ आयातः सत्पक्षे अमधुरागीर्येषान्ते, तथा प्रकर्षेण साधिताः आधिसहिताः
यैर्दिशः कृताः धृतराष्ट्रात्मजाः पतन्तीति । तत्रोत्तरं प्रतिहतममङ्गलम् । पुनः सूत्रधारः ननु
शरत्समयवर्णनया हंसा नभस्तलं धार्तराष्ट्रा इति व्यपदिशामीत्यादि अवस्पन्दितत्वमेव सूचयति
"न खलु न जाने किन्त्वमङ्गलत्वात् शङ्कितमेव मे हृदय" मिति ।


**हास्येनोपगतार्थेति** प्रहेलिका परवि2तारणकारि यदुत्तरं, अत एव हास्ययुक्ता सा नालिका
प्रणालिका व्याजेत्यर्थः । प्रकर्षेण हेलिका नर्मादिक्रीडारूपं यस्याः सा प्रहेलिका । यथा--
सुसंगता "जस्य किदे तुमं आअदा सो एत्थ एव्व चिठ्ठदि ।" **सागरिका** "सहि कस्स
किदे" । सुसङ्गता (सहासम्) "अइ अप्पसङ्कीदेणं चित्तफलअस्स" । अनया भङ्ग्या आच्छादितं
च गर्भगतं चास्य वस्त्विति ।


**मू्र्खजनसन्निकर्ष** इति यदुत्तरं मूर्खं प्रति वस्तुतो हितमपि शब्दच्छलाद्यथा
प्रियं तादृशं च मूर्खैः प्रियांशेन गृह्यते न तु हितांशेन । तथाभूतभङ्गीभूत द्वयाश्रयणं च
</details>

<details><summary>Notes</summary>

1a: N-- आक्षिप्य कंचिदेवार्थं शुभाशुभसमन्वितम् । 1 **भ**-- आक्षिप्य किंचित् **न ड**-- आक्षिप्य किंचिदर्थं
तु **प**-- कांक्षितेऽर्थे तु कस्मिंश्चिच्छुभाशुभसमीक्षिते 2 **नडभ**--समुत्थितम् 3 **भ**-- उत्सृजेद्बुद्धिवैफल्यात् **न**--
यद्वदेत बुद्धिवैपुल्यात् **ड**-- यत्सृजेद्वद्धिवैपुल्यात् **ब**-- वैकल्यात् 3 a: N--उत्सृजेद्बुद्धिवैकल्यात्तदवस्यन्दितं
बुधैः । 4 **ढ**-- अपस्यन्दितं स्मृतम्, **च**--अर्थे । 5 **द**-- अवगतार्था 6 **ड**-- मुख्य **द** N-- असंबद्धं च
यद्वाक्यमसंबद्धं तथोत्तरम् । असत्प्रलापस्तच्चैव वीथ्यां सम्यक् प्रयोजयेत् **ड**-- असंबन्धंतु....बन्धं....प्रलापितं
7 **भ**-- विद्वान्यत्र **ड**-- अन्यत्र भाषते प्रभाषते सम्यक् ।
1 (यत्रोत्तरेऽ) --Kan 2. [प्र] Kan परविप्रतारण--एवं पठ्यताम्
</details>

<pb n="456"/>

1न च2 गृह्यतेऽस्य वचनं 3विज्ञेयोऽसत्प्रलापोऽसौ4 ।। ११९  


एकद्विप्रतिवचना वाक्केळी स्यात्प्रयोगेऽस्मिन्5 ।  
6यदस6aद्भूतं वचनं 7संस्तवयुक्तं द्वयोः परस्परं यत्तु8 ।। १२०  


एकस्य चार्थहेतोः स हास्यजननः प्रपञ्चः स्यात्9 ।  

<details><summary>Abh</summary>

सिद्ध1त्त्वात्करोति । एवं हि तात्कालिकः कोपोऽपि रक्षितो भवति प्रियाभिधायित्वात्
कालान्तरसंभाव्यश्च यथार्थाभिधायित्वात् यथाव्यसनिना राजपुत्रेण किं सुखमिति पृष्टे तेनोत्तरं
2दीयते --

सर्वथा योऽक्षविजयी सुरासेवनतत्परः ।  
तस्यार्थानां सुखानां च समृद्धिः करगामिनी ।।  

असतोऽसाधुभूतस्य वस्तुनः प्रलपनमस्मिन्नित्यसत्प्रलाप इति ।


**एकद्विप्रतिवचनेति** । एकं द्वयोः प्रतिवचनमस्याम् । द्विग्रहणमनेकोपलक्षणम् । तदमुना
सर्वप्रश्नोत्तरवर्गः स्वीकृतः । यथा--

नदीनां मेघविगमे का शोभा प्रतिभासते ।  
बाह्यान्तरा विजेतव्याः के नाम कृतिनोऽरयः ।।  

**यदसद्भूतमि**ति यथा रत्नावल्याम् "सुसङ्गते, कथमहमिहस्थो भवत्या ज्ञात" इति राजन्युक्तवति
सुसङ्गतयोच्यते "ण केवळं भट्टा चित्तपळहेण ता देवीए णिवेदइस्सं" इत्यादौ आभरणदानपर्यन्ते
प्रपञ्चः । तथाहि--द्वयोः सागरिकासुसङ्गतयोः3 राजविदूषकयोः परस्परसंबन्धमाश्रित्यासद्भूतमसत्यं
देव्यै निवेदयामीत्युक्तम् । संस्तवश्च तत्रास्ति "भट्टिणो पसादेण किमिदं4 मए" इति हास्यमपि
परिहासरूपं विद्यते । एकस्य च राज्ञोऽर्थे प्रयोजने सागरिकासङ्गमे हेतुर्भवत्येवेति
अन्यथाभिधानात्प्रपञ्चः ।
</details>

<details><summary>Notes</summary>

1 **ड**--वचनं च गृह्यतेऽस्य ज्ञेयो 2 **भ**-- तु 3 **ड**-- सज्ञेयोऽसत्प्रलापस्तु 4 **भ**-- प्रलापः सः **ड**--यदद्भूतं वचनं स
ज्ञेयोऽसत्प्रलापस्तु 5 **न**--एकद्वित्रि प्रतिवचना वाक्कोली नामाहुः **भ** N -- वचनां वाक्केलीं नाम तामाहुः (--तां केलीं
नाम जानीयुः -- **फ** 6 **च**--यदतोसंभृतवचनं **द**-- यदसंबद्धं **ड**-- यदसद्भूतं वचनं **न**-- वाक्यं 6 a:N: यदसद्वृत्तं
वचनं संस्तवयुक्तं द्वयोः परस्परतः । एकस्य चार्थहेतोः स हास्यजननः प्रपञ्चस्तु ।। 7 **च**-- संश्रव **द**--संभव **य**--
संश्रय **ट**-- संस्वर 8 **ड**-- परस्परतः **ड**-- तु ।
1. (विद्ग)त्वात्) Kan 2 तेन [मन्त्रिपुत्रेण] उत्तरं दीयते । --ND --एवं पठ्यताम् 3. [सागरिकानायकयोः
राजसुसंगतयोः]-- Kan 4. (कीलिदं)
</details>

<pb n="457"/>

1, 1aयत्कारणाद्गुणानां दोषीकरणं भवेद्विवादकृतम् ।। १२१  


दोषगुणीकरणं वा तन्मृदवं नाम विज्ञेयम् ।  
2परवचनमात्मनश्चोत्तरोत्तरसमुद्भवं3 द्वयोर्यत्तु4 ।। १२२  


अन्योन्यार्थविशेषक5मधिबलमिति तद्बुधैर्ज्ञेयम् ।  
6अन्यार्थमेव वाक्यं7 छलमभिसन्धानहास्यरोषकरम्8 ।। १२३  

<details><summary>Abh</summary>


**यत्कारणादिति** गुणानां दोषत्वं दोषाणां वा गुणत्वं यत्र क्रियते तन्मृद**वम्** । **विवादकृत**मित्यनेन
लक्षणाद्विशेषमाह, इदं वृत्त्यन्तरं स्वभावमित्यर्थः1 यथा "शिरः श्वा काको वा द्रुपदतनयो वा
परिमृशेत्" (वेणी-३) इत्यत्र दोषस्य गुणीकरणं, विवादकर्णनेन सह "यदि
शस्त्रमुज्ज्ञितमशस्त्रपाणयः" (वेणी--३) इत्यत्र कर्णवचनेन प्रतिज्ञातपरिपालनस्य गुणस्यापि
दोषीकरणं विवादकृतमेव । मृदवमिति मर्दनं मृत्परपक्षमर्दनेन स्वपक्षमवति रक्षतीति ।


**परवचनमात्मनश्चेति** परस्य वचनमात्मनश्च वचनं परस्परमर्थविशेषलाभो यत्र
भवतीत्युत्तरोत्तरस्याधिकाधिकस्यार्थस्य **समुद्भवो** यत्र तदधिबलम् । एतदुक्तं भवति
यत्रोक्तिप्रत्युक्तिक्रमे क्रियमाणे परस्परप्रज्ञानोपजीवनबलात्स्वपक्षसुघटि2 --
तादधिबलसंबन्धादधिबलम् । यथा नागानन्दे "रागस्यास्पदमित्यैव" मीत्यादित आरभ्य विदूषकेण
सहोक्तिक्रमेण स्वपक्षो द्रढिमानमानीतो यावदाह "ननु शरीरतः प्रभृतिसर्वमेव मया परार्थं
प्रतिपाल्यते" (अ--१) इति ।


**अन्यार्थमेव वाक्यमिति** यद्वाक्यं प्रयोजनान्तरमुद्दिश्य वचनमुच्यमानं कस्यचिद्वच3नमन्यस्य
हास्यमपरस्य रोषं जनयति तच्छलम् । यथा--

कस्स व ण होइ रोसो दट्ठूण पिआए सव्वणं अहरम् ।  
सब्भमरपदुमघाइरि वारिअवामे सहसु एह्णिम् । (गाथासप्तशती)  
</details>

<details><summary>Notes</summary>

1 a: N: यद्गुणदोषीकरणं दोषि(ष)गुणीकरणमेव वादे । हेतु(तुं) निरूपयन्नर्थे तन्मृदवं नाम विज्ञेयम् ।।
1 **द**-- यद्गुणदोषीकरणं दोषगुणीकरणमेव वा देहे । हेतुभिरुपपन्नार्थैस्तन्मृदवं नाम विज्ञेयम् । 2 **प**-- यत्रात्मनः
परस्य च वचनं स्यादुत्तरोत्तरप्रभवम् **ड**--परवचनमात्मसंस्थं 3 **य**--समुद्गतं 4 **भ**-- यत्र **न**--अत्र 5 **ड**-- विशेषणं
6 **ड**-- यत्रादौ प्रतिवचनैर्विलोभयित्वा परम्पराकारैः । तैरेवार्थविहीनैर्विपरीतः 7 **न**-- छलमति **य**-- छलमिति
8 **च** --शेषकरम्
1. (इदं वृत्तान्तरस्वभावम्) इत्यर्थः --Kan 2 [त] 'स्वपक्षसुधटि[त]ता' --Kan 3 (ञ्च) ND वञ्चनमन्यस्य.......
</details>

<pb n="458"/>

1श्रुतिसारूप्याद्यस्मिन् बहवोऽर्था युक्तिभिर्नियुज्यन्ते ।  
यद्धास्यमहास्यं वा तत्त्रिगतं नाम विज्ञेयम् ।। १२४  


2प्रत्यक्षवृत्ति2aरुक्तो 3व्याहारो हास्यलेशार्थः ।  
संरम्भसंभ्रमयुतं4 5विवादयुक्तं तथापवादकृतम् ।। १२५  


बहुवचनाक्षेपकृतं6 7गण्डं प्रवदन्ति तत्त्वज्ञाः ।  

<details><summary>Abh</summary>

एतद्वचनं सखीसंबन्धि भर्तृप्रत्यायनं प्रयोजनमुद्दिश्य प्रयुक्तं तस्य पत्न्या अपि संबन्धिनां छलं
विदग्धजनस्य हास्यं सपत्न्या1 रोषं जनयति ।


**श्रुतिसारूप्यादि**ति शब्दसारूप्याद् बहव इति प्रश्नप्रतिवचन{स्य} स्वभावा2 **यत्र
नियुज्यन्ते** **युक्तिभि**रिति काक्वादीनां तथैवोपपत्तिभिः । त्रिशब्दोऽनेकोपलक्षणम्, अनेकमर्थं
ग तमिति त्रिगतं वाक्ये मुख्यमु3त्तरमनेकप्रश्नसाधारणम् । इह तु य एव प्रश्नस्तदेव प्रतिवचनमिति
विशेषः । यथा--

सर्वक्षितिभृतां नाथ दृष्टा सर्वाङ्गसुन्दरी ।  
रामा रम्ये वनान्तेऽस्मिन् त्वया विरहिता मया ।। (विक्रमोर्वशी. ४/२७)  

अत्रैतदेवोत्तरं साकांक्षाकाकुप्रयोगेऽपि प्रतिबिम्बे वामदक्षिणवैपरीत्यवन्निराकांक्षा काकुः संवृत्ता
यत एतद्धास्यम् । एवमहास्य उदाहार्यम् ।


**प्रत्यक्षवृत्तिरिति** प्रत्यक्षशब्देन भावी प्रत्यक्ष उच्यते । तदयमर्थः-- भाविनि प्रत्यक्षेऽर्थे
दैववशाद् वृत्तिर्यस्य स व्याहारः विविधोऽर्थोऽभिनीयते येन । यथा "उद्दामोत्कलिकां"
(रत्ना--२) इत्यादि ।


**संरम्भसंभ्रमयुतमिति** संरम्भेणाकृतिविशेषेण4 यः संभ्रम आवेगः तद्युक्तं यद्विरुद्धवस्तु
यदनेन5 कृतं पूर्वोक्तवस्त्वपवदनमेव च तद्वचनं 6दृष्टार्थगर्भत्वात्, गण्ड इव गण्डः ईषदसमाप्तं
वचनं **बहुवचनं** तत्कृते**नाक्षेपेण** कृतं स्वयं प्रतिवचनतां पूर्ववचनस्य गतमित्यर्थः । तथा
</details>

<details><summary>Notes</summary>

1**प**-- यत्रा(च्चा--N)नुदात्तवचनं त्रिधाविभक्तं भवेत्प्रयोगे तु । हास्यरससंप्रयुक्तं तत्त्रिगतं नाम विज्ञेयम्
**च**--श्रुतिसारूप्यार्थात्मनि **न**-- यच्चाप्युदात्तवचनं त्रिधाविभक्तं भवेत्प्रयोगे तु । हास्यरससंप्रयुक्तं त्रिगतं नाम
विज्ञेयम् (**द**-- विभिन्नं भवेत्प्रयोगेषु **ड**--यदुदात्तवचनमिह) 2 **ड**-- प्रत्यक्षं नायकस्यैव यद्वै दृष्टवदुच्यते । अशङ्कितं
तथायोगाद् व्याहारः सोऽभिधीयते 2a: N --प्रत्यक्षवृत्तिकथितो व्याहारोऽस्य लेशार्थः 3 **भ**-- कथितो 4 **ड**--कृतं
5 **ढ**-- बद्धविवादं **न** -- वीथ्यावचनं (?) 6 **ढ**--युतं 7 **प** N--गण्डमिति
1. [वचनं]: 'सपत्न्या रोषं -- एवं वाच्यताम्; 2 प्रश्नप्रतिवचनस्वभावा [अर्था]--Kan 3. त्रिगतम् । वाक्ये
मुख्यम् (?वाक्केल्याम्) 4 संरम्भेण कृतिविशेषेण 5. (यद्विरुद्धवस्तुवदनेन) एवं पठ्यताम् 6. (दु)ष्टार्थ.....ND
</details>

<pb n="459"/>

1इति दशरूपविधानं सर्वं प्रोक्तं मया हि लक्षणतः ।  
2पुनरस्य शरीरगतं2a सन्धिविधौ लक्षणं वक्ष्ये ।। १२६  

<details><summary>Abh</summary>

च कोहलः--

वचसां संबद्धानामन्ते यत्स्यात्पदे त्वसंबन्धः ।1  
संबद्धमिवाभाति हि तद्गण्डो नाम वीथ्यङ्गम् ।।  

अनेनेषदसमाप्तिरेव दर्शिता । यथा दुर्योधनेन भानुमती2 प्रत्युच्यते--


अध्यासितुं तव चिराज्जघनस्थलस्य

पर्याप्तमेव करभोरु ममोरुयुग्मम् । (वेणी. २/२३ उत्तरार्ध) इति ।  

तत्र प्रविश्य कञ्चुकी

भग्नं भीमेन मरुता भवतो रथकेतनम् ।। इति । (वेणी. २/२४ प्रथमार्ध)  

तत्रोरुयुग्ममिति पूर्वविश्रान्तमपि भग्नमित्यत्र संबन्धयोग्यं जातम् ।


एतैः त्रयोदशभिरङ्गैर्युक्ता वीथी, तस्याश्च सर्वरसत्वस्याभिधानात् पर्यायेण रसानां प्राधान्यादुत्तमो
मध्यमोऽधमो वा नायको भवत्येव ।


तथा च कोहलः --

उत्तमाधममध्याभिर्युक्ता प्रकृतिभिस्तथा ।  
एकहार्या द्विहार्या वा सा वीथीत्यभिसंज्ञिता ।। इति ।  

अधमप्रकृतेस्तु न नायकत्वमिति ध्रुवं3 प्रहसनकभाणकादौ किं ब्रूयात्, हास्यादिरसप्रधानत्वे
ह्यधम एव नायकः । कथाशरीरफलेन प्रधानतया संबध्यमानो नायक उच्यते । अनायकत्वेऽपि
चास्याधमत्वं नानुपादेयं स्यात् । परिवारतया तस्यानुप्रवेशो ह्यनिवारित एव सर्वत्र ।


अध्यायार्थमुपसंहरन् भाविनमर्थमनुसन्धत्ते **इति दशरूपविधानमिति** । लक्षणत इत्यनेनेदमाह
दशैव तानि4 लक्षणानि उदाहरणानां तु का गणना । एतच्च पूर्वमेव दर्शितम् । तत्रैषां
पुमर्थोपयोगो निजनिलक्षणावसरे दर्शित एवेति पौनरुक्त्यं नाश्रीयत इति शिवम् ।
</details>

<details><summary>Notes</summary>

1 इतः पूर्वं लास्याङ्गलभणं तु **चठम** --मातृकासु विना सर्वास्वस्मिन्नेवाध्याये वर्तते । वृत्तिकारेण लास्याङ्गानि
सन्ध्यध्याये (१९) पठितानि, **भ**मातृकायां वर्जितान्येव । **भ**-- संज्ञायामेष श्लोकः--

नाटकभेदानामिह न शक्यते गन्तुमन्तं तत् ।  
तस्मात्तज्ज्ञैर्ज्ञेयं दशरूपमिदं हि संक्षिप्तम् ।।  

2 **ट**-- इतिवृत्तपताकास्थानसन्धिलक्षणं **वक्ष्ये**(**भ**-- लक्षणं शृणुत)
2 a: N -- पुनरस्य शरीरसन्धिविधिलक्षणं वक्ष्ये ।
1. (वचसां संबद्धानामन्ते यस्मात्पदं त्वसंबद्धम्)--Kan 2 (भानमतीं) 3 (ब्रुवन्)--Kan 4 (?दशैवैतानि)--Kan
</details>

<pb n="460"/>

इति भारतीये नाट्यशास्त्रे दशरूप1निरूपणं नामाध्यायोऽष्टादशः
समाप्तः* ।

<details><summary>Abh</summary>


इति विमलशिशिरदीधितिकलितशिरोमण्डनाङ्घिदास्यचणः ।  
अभिनवगुप्तो गुप्तं दशस्वरूपं सतत्त्वकं व्यवृणोत् ।।  


इति श्रीमन्महामाहेश्वराभिनवगुप्ताचार्यविरचितायां  
नाट्यवेदविवृतावभिनवभारत्यां दश-रूपक-विधानं नामाष्टादशोऽध्यायः  
समाप्तः ।।  


* N :-- इति दशरूपलक्षणन् नामाध्यायः एकोनविंशः ।  
</details>

<!-- APPARATUS page 460 !-->
1**न**-- दशरूपलक्षणविधानं नाम विंशोऽध्यायः **य**-- लक्षणं नाम विंशतितमः **द**-- लक्षणं नामैकोनविंशोऽध्याय:
**च**-- एकोनविंशः **भ**-- मातृकायामत्राध्यायो न समाप्यते ।