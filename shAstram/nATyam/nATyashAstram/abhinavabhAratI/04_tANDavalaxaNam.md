+++
title = "०४ ताण्डवलक्षणम्"

+++
<pb n="084"/>

श्रीः ।  


अथ चतुर्थोऽध्यायः ।  


एवं तु पूजनं कृत्वा मया 1प्रोक्तः पितामहः ।  
आज्ञापय 2विभो क्षिप्रं कः प्रयोगः प्रयुज्यताम् ।। १ ।।  

<details><summary>Abh</summary>


स्वविलासैरिदं विश्वं यो दर्शयति सन्ततम् ।  
(1समीरमूर्ती सः शम्भुः गिरिराजसुताप्रिय ।।)  


**एवन्त्वि**ति । प्रथमाध्यायोक्ताभिप्रायेणेदमुच्यते । तथा हि--
''मर्त्यलोकगताः सर्वे शुभां पूजामवाप्स्यथ ।'' (१-१२२)
इत्येवमवश्यकार्या पूजा । तत्र च--


रङ्गपूजां कुरुष्वेति मानेवं समचोदयत् । (१-१२७)
इति वचनानुसारेण वा2 इदं प्रोक्तमि**त्येवमि**ति । (**मयेति**) द्रुहिणाज्ञप्तेन सतेत्यर्थः ।
मध्ये तु,

''अथवा याः क्रियास्तत्र लक्षणं यच्च पूजनम् ।  
भविष्यद्भिर्नरैः कार्यं कथं तन्नाट्यवेश्मनि ।।'' (२-२)  

इति मुनिप्रश्नितपूजा कथं कृतेति प्रसङ्गादेवमङ्गस्य यथासंभवं पूरकम्3 । सर्वात्मना
दिव्ये नाट्यगृहे भोजनदानलाङ्गलोत्कर्षणादिविधेः समस्तस्यासम्भवादिति ।
प्रथमाध्यायान्तर्यमेवास्य तु कर्तव्यम्4 । **क्षिप्रमि**ति । अनेन पूजानन्तरं प्रयोगेण न
चिरायितव्यमित्युक्तं भवति । प्रयुज्यत इति प्रयोगो दशरूपकान्यतमम् । यद्यपि च
सम्फेटविद्रवकृता प्रस्तावना बद्धेत्युक्तं (१-५८) तथापि प्रयोगो विघ्नैः स्तम्भित इति
नाट्यमण्डपे विघ्नसान्त्वनदैवतपूजने च कृतेऽन्त्य एवायमुपक्रम इति युक्त एव प्रश्नः
</details>

<details><summary>Notes</summary>

(**मू**) 1. क. प्रोक्तं पितामह । 2. क्ष. N. प्रभो ।
(**व्या**) 1. म. भ. समीरमूर्तिनः शम्भुः गिरिराजसुताप्रियः । 2. भ. चेदम् । 3. म.भ. कं मधु
सर्वा । 4. भ. वास्या तुल्यस्य...... न्तव्या ।
</details>

<pb n="085"/>

ततोऽ1स्म्युक्तो भगवता योजयामृतमन्थनम्2 ।  
एतदुत्साहजननं 3सुरप्रीतिकरं तथा4 ।। २ ।।  


योऽयं समवकारस्तु धर्मकामार्थसाधकः ।  
मया 5प्राग्ग्रथितो विद्वन्स प्रयोगः6 प्रयुज्यताम् ।। ३ ।।  


7तस्मिन्समवकारे तु प्रयुक्ते देवदानवाः ।  
हृष्टाः समभवन्सर्वे कर्मभावानुदर्शनात् ।। ४ ।।  

<details><summary>Abh</summary>

**कः प्रयोगः प्रयुज्यतामि**ति । अत्रोत्तरं श्लोकद्वयेनाह--ततोऽ1स्मीति । **योजये**ति ।
स्वपुत्रानटा (त्रान्नटां)स्तं प्रयोगं पुनरनुसन्धानशिक्षयेत्यर्थः । **यो धर्मकामार्थो**पायोपदेशको
मया प्राङ्नाट्यवेदनिर्माणनान्तरीयकदशरूपकनिर्माणविधौ ग्रथितः । **योऽय**मिति च
गुणनिकया त्वया सम्यक्साक्षात्कारकल्पत्वं नयनयोग्यत्वं कृतोऽमृतथनं नाम
समवकाराख्यः प्रयोगः रूपकम् । सः विद्वन्नुनुप्रयोज्यतामिति श्लोकद्वये सङ्गतिः ।


**तुर्हे**तौ । यस्मादेतदुत्साहजननं चतुर्विधनायकस्थायिभावोत्साहप्रभववीररसात्मकम् ।
**तथे**ति । तेन प्रकारेण सुराणां सर्वेषां प्रीतिं रसनारूपां चर्वणालक्षणां करोति ।
उत्साहो जननो यस्येति समासः । तेन च प्रीतिप्रकारेणोत्साहस्य त्रिवर्गोपायविषयस्य
जननम् । एतेन दृश्यं श्रव्यमित्यनुसंहितम् । सङ्गतं महावाक्यर्थाभिप्राये2णापि
किञ्चिच्छब्दोन्मीलनाभिप्रायेणात्र कार्यं तेन सम(समम)वकीर्यतेऽर्थो यत्र स समवकारः ।
सङ्गतिश्च--


"देवासुरबीजकृतः प्रख्यातोदात्तनायकश्चैव ।।" (१८-६३)
इत्यनेन दर्शितः (ता) । "अङ्कोऽङ्कस्त्वन्यार्थः कर्तव्यः" (१८-६९) इत्यनेन
चावकीर्णता । एष च प्रयोगः समये (?) सुखभूयिष्ठतया एकरसे वस्तुन्यद्वेगशीलाः
एकानुसंधानप्रयासभीरवश्च देवतुल्याः ।


अमृतमथनं समवकार इति भिन्रलिङ्गसामानाधिकरण्यसूचनद्वारेण तदेव तदिति
साक्षात्कारकल्पनाद्वयवधान(नमध्यवसान) विषय.......स्याह । तत एव
विक्रमोर्वशीय3स्वप्नवासवदत्ता4(त्ते)नाटकमिति कवयो व्यवहरन्ति । (१-४)
</details>

<details><summary>Notes</summary>

(**मू**) 1. ठ. ततोह्युक्तो । 2. द. अ. न्थनात् । 3. N. क.ब.सर्व । 4. क्ष.ठ.म. महत् । 5.
ज.ब. प्रग्रथितो । म. **प्रकथितो** । 6. अ. द. प्रत्यासः । म. संप्रयोगः । 7. अ. ब. नास्तीदं
पद्यम् । व्याख्यापि न दृश्यते । N. omits it.
(**व्या**) 1. म. ततोहमिति । 2. भ. प्रायेणात्र कार्यम् । तेन सनम् । 3. भ. शी. स्वप्न ।
4. म. दत्तनाट ।
</details>

<pb n="086"/>

कस्यचित्त्वथ कालस्य मामाहाम्बुजसम्भवः ।  
नाट्यं सन्दर्शयामोऽद्य1 त्रिनेत्राय महात्मने ।। ५ ।।  


ततः सार्धं सुरैर्गत्वा 2वृषभाङ्कनिवेशनम् ।  
3समभ्यर्च्य शिवं पश्चादुवाचेदं पितामहः ।। ६ ।।  


मया समवकारस्तु योऽयं सृष्टः सुरोत्तम ।  
श्रवणे दर्शने चास्य प्रसादं कर्तुमर्हसि ।। ७ ।।  


पश्याम इति देवेशो द्रुहिणं 4वाक्यमब्रवीत् ।  
ततो मामाह भगवान् 5सज्जो भव महामते ।। ८ ।।  


ततो हिमवतः पृष्ठे नानानगसमाकुले6 ।  
बहुभूतगणा7कीर्णे रम्यकन्दरनिर्झरे ।। ९ ।।  


पूर्वरङ्गः कृतः8 पूर्वं तत्रायं द्विजसत्तमाः9 ।  
तथा10 त्रिपुरदाहश्च डिमसंज्ञः प्रयोजितः ।। १० ।।  

<details><summary>Abh</summary>


एवमिहितासस्य परिसमाप्तिं पश्यन्सकलप्रयोगप्राणभूतकैशिकीसर्वस्वभूतनृत्तप्रयोग-
प्रस्तावनायेतिहासमनुसन्धत्ते-- **कस्यचित्त्विति**। यावता कालेन गतेन शिक्षणं सम्पद्यते
तावता कालेन गतेन हेतुनेत्यर्थः । एतेन नाट्यप्रयोगस्तद्विदे1 प्रथमं दर्शनीय इति दर्शयति ।
तेन 2यद्बलात्प्रयोगो ब्रह्मणे दर्शित इति व्याख्यातं तदसदेव । न चोपयुक्तं वस्तु
भगवते प्रदर्शयितुमु3(द्यो)योजयेदिति चासङ्गतं स्यात् । सन्दर्शयाम इति चानेन
कवेस्तन्मध्ये प्रवेशसूचनेनोत्प्रेक्षकत्वसूचनं स्यादित्यलमनेन ।


महात्मशब्देन तस्यैवात्र प्रेक्षणे सम्यगौचित्यमित्याह । **श्रवणे दर्शने चे**त्यनुसन्धते ।
तथा पूर्वं परीक्षकः कविना श्रावयितव्य इति श्रवण इत्यनेनोक्तम् । सामाजिकास्तु
श्रावयितव्या इति नातीव समञ्जसम् । तावत्तेषां प्रवृत्त्ययोगात् । श्रवणादेव चोपायसिद्धौ
प्रयोगवैफल्यात् । परमेश्वरस्य परीक्षकत्वात् परितोष्यत्वाच्च ज्ञानातिशयेन
रसचर्वणात्मक4महाभोगसमर्पणेन च । (५-९)
</details>

<details><summary>Notes</summary>

(**मू**) 1. ठ. म. सन्दर्शयामोऽत्र । क.ब. सन्दर्शयामोऽन्यम् । N. द.अ. संदर्शयिष्यामः । 2.N.
द.अ. ञ्यम्बकस्य । 3. क्ष.ठ.म. अभ्यर्च्य च । 4. द.अ. पुनरब्रवीत् । 5. ठ. सज्जीभव
। 6. ठ.म. समावृते । 7. ब. चूतद्रुमा । 8. ठ.ब. पूर्वरङ्गे कृते । 9. प द्विजसत्तमः ।
छ. तत्रार्य द्विजसत्तमः । 10. अ. ततः ।
(**व्या**) 1. म. भ. स्तद्वदेव । 2. म. भ. यदि बलात् । 3. म. भ. मुच्चयो । 4. भ.
कधर्ममहा ।
</details>

<pb n="087"/>

ततो भूतगणा हृष्टाः कर्मभावानुकीर्तनात् ।  
महादेवश्च सुप्रीतः पितामहमथाब्रवीत्1।। ११ ।।  


अहो नाट्यमिदं सम्यक् त्वया 2सृष्टं 3महामते ।  
यशस्यं च शुभार्थं च पुण्यं 4बुद्धिविवर्धनम् ।। १२ ।।  


मयाऽपीदं स्मृतं नृत्यं5 सन्ध्याकालेषु नृत्यता6 ।  
नानाकरणमसंयुक्तैरङ्गहारैर्विभूषितम्7।। १३ ।।  

<details><summary>Abh</summary>


तत्र पूर्वरङ्गपूर्वकत्वं प्रयोगक्रमस्य दर्शयति -- **पूर्वरङ्ग** इत्यादिना । **अयमिति**
समवकारः । परमेश्वरचरितप्रधानश्च त्रिपुरदाहसंबन्धो (ज्ञको) डिमश्च । प्रयुक्त
इत्यनेन परीक्षकपरितोषनिमित्तं प्रयोक्तृभिः किञ्चित्प्रयोज्यमित्याह । परितोषं फलतः
प्रकटयति--**मयापीदमि**ति । अनेनेदमाह--भरतमुनिना 1तावद्भगवन्नृत्त--
कैशिकीदर्शनात्तत्प्रयोगार्थमनुसृत्य2 किञ्चिन्नियोजितम् । तत्तु सम्यगुपदेशाभावान्नातीव
सुश्लिष्टमिति । अत एव वक्ष्यति--**सम्य**गिति । **स्मृत**मित्यनादित्वमस्य दर्शयति ।
बहुवचनेनादरविषयतामिति । अङ्गहार एव नृत्तं प्रयोगफलं3 प्रसूते । तदङ्गानि तु
करणादीनि । द्वात्रिंशन्नृत्तकर्मणि प्रधानानीत्याशयेन विशेषणयोगमाह-- नानेति ।
विनियोगमस्य निरूपयति--**पूर्वरङ्गविधा**विति । क(र)तिस्थाने रङ्गे नाट्यप्रयोगे यः
पूर्वो रङ्गस्त्वया शुद्धो वैचि़ञ्यरहितः प्रयुक्तः स एतेन नृत्तेन मिश्रितश्चित्रो नामः ।
भरतमुनिना प्रत्याहाराद्यन्तर्यवनिकागतमङ्गनवकं गीतविरच(विधानादिप्ररोच)--
नान्तकमङ्गदशकं यत्प्रयोगे नृत्तविरहिमेव प्रयुक्तं कर्तव्यमात्रेण, न तु कृतमङ्गदशकं
यत्प्रयुक्तं तद्दृष्टादृष्टोभयप्रयोजनमपि यथा तत्र रञ्जकत्वं किञ्चित् । अनेन तु
विमिश्रं विचित्रं दृष्टादृष्टात्मकफलं सम्यग्वितरतीत्यभिप्रायो महावाक्यस्य ।
**अस्मिन्निति** । त्वं प्र(त्वत्प्र ?)युयुक्षितप्रयोगोचितोद्धतपूर्वरङ्गप्रयोगविधौ । तत्प्रयुक्ता इमे
करणाङ्गहाराः । सुकुमारपूर्वरङ्गे तु दैवी (देव्या) कृता अनुद्धता अङ्गहारा
</details>

<details><summary>Notes</summary>

(**मू**) 1. अ. मुखान्मुनीन् । 2. च.ब. दृष्टम् । 3. द. अ. महात्मना । 4. द.अ.
कीर्ति । 5. च.ब. नित्यम् । 6. प.ब. पुरा सन्ध्यामुपासता । च.ब. नृत्यताम् । 7. द.अ.
विनिस्मृतम् ।
(**व्या**) 1. म. भ. तावद्धरतनृत्त । 2. म. मनुस्मृत्य । 3. म.भ. नृत्तफलं प्रसूते ।
</details>

<pb n="088"/>

पूर्वरङ्गविधावस्मिंस्त्वया सम्यक्प्रयोज्यताम्1 ।  
2वर्धमानकयोगेषु3 गीतेष्वासारितेषु च ।। १४ ।।  


महागीतेषु चैवार्थान्सम्यगेवाभिनेष्यसि4 ।  
यश्चायं पूर्वरङ्गस्तु त्वया शुद्धः प्रयोजितः ।। १५ ।।  


5एभिर्विमिश्रितश्चायं चित्रो नाम भविष्यति ।  
श्रुत्वा महेश्वरवचः 6प्रत्युक्तस्तु स्वयम्भुवा ।। १६ ।।  


प्रयोगमङ्गहाराणामाचक्ष्व सुरसत्तम ।  
7ततस्तण्डु समाहुय प्रोक्तवान् 8भुवनेश्वरः ।। १७ ।।  


प्रयोगमङ्गहाराणामाचक्ष्व भरताय वै9 ।  
ततो ये10 तण्डुना11 प्रोक्तास्त्वङ्गहारा महात्मना ।। १८ ।।  


तान्वः12 करणसंयुक्तान्व्याख्यास्यामि13 सरेचकान् ।  
स्थिरहस्तोऽङ्गहारस्तु तथा 14पर्यस्तकः स्मृतः ।। १९ ।।  

<details><summary>Abh</summary>

इत्यभिप्रायात् । महागीतं च यद्भीतकवर्धमानम1नादिरूपं तत्र सम्यग्वर्धमानादिक्रमेण
2तथा वाक्यार्थाभिनये यथायोगं योज्यमानाङ्गहारपिण्डीबन्धक्रमेण येनाभिनेतुं शक्ष्यसि ।
**आचक्ष्व भरताये**ति--अनेन मुनिः परमेश्वरप्रसादपात्रमात्मानं बहुमन्यमानो--मामेव प्रति
देवेनैवेदं निरूपितं **प्रयोजित**स्त्वयाभिनेतुं शक्ष्यसीति (कथ)यता । प्रधानसन्निधौ तु
नैव प्रतिवक्तव्यमित्याशयेन ''श्रुत्वा महेश्वरवचः प्रत्युक्तं तु स्वयम्भुवा इत्युक्तमिति
दर्शयति । **तण्डु समाहूयेति**। सर्वत्र पाठे तण्डुशब्द एव युक्तः, ताण्डवशब्दव्युत्पत्ति-
दर्शनात् । तण्डुमुनिशब्दौ तयोरपरनामनी । य इति । आत्रेयप्रभृतीन्प्रति मुनिरेतदाह--
**सकरणान्सरेचकानि**ति । विशेषणत्वादङ्गहाराणामेव प्राधान्यम् । तत एव तेषामेव
पूर्वमुद्देशः । उपायत्वात् । तत्र करणानां पू्र्वं लक्षणं तत्सञ्चयात्मकत्वात् तेषाम् ।
(१०-१९)
</details>

<details><summary>Notes</summary>

(**मू**) 1. क्ष.ठ.अ.म.त. प्रयुज्यताम् । 2. N. अ.ब. पुस्तकयोरिदमर्धं नास्ति । 3. म. योगेन ।
4. N. द.अ.ब. सम्यक्त्वमभिनेष्यसि । 5.N. ठ.ब.एतद्वि । 6. ठ.ब. प्रत्युक्तश्च । 7. ड.ब.त.
   ततस्ताण्डिनमाहुय । अ. तण्डिनमा । 8. ठ.म. सुरसत्तमः । 9.N. द.अ. भरतायोपदिश्यताम् ।
10. ठ.म. वै । 11. प.त. ताण्डिनना । अ. तण्डिना । 12. क्ष.म. नाना । 13. अ.
    व्याख्याम्यवसरैकदा । 14. क्ष.प.म. पर्यस्तहस्तकः । अ. सर्पशुकः ।
    (**व्या**) 1. भ. वना । 2. म. कथा ।
</details>

<pb n="089"/>

सूचीविद्धस्तथा1 चैव ह्यपविद्धस्तथैव च ।  
2आक्षिप्तकोऽथ विज्ञेयस्तथा 3योद्धट्टितः स्मृतः ।। २० ।।  


विष्कम्भश्चैव सम्प्रोक्तस्तथा चैवापराजितः ।  
विष्कम्भापसृतश्चैव मत्ताक्रीडस्तथैव च ।। २१ ।।  


स्वस्तिको रेचितश्चैव4 पार्श्वस्वस्तिक एव च ।  
वृश्चिकापसृतः5 प्रोक्तो भ्रमरश्च तथापरः ।। २२ ।।  


6मत्तस्खलितकश्चैव 7मदाद्विलसितस्तथा ।  
गतिमण्डलको8 ज्ञेयः परिच्छिन्नस्तथैव च ।। २३ ।।  


परिवृत्तचितोऽथ9 स्यात्तथा वैशाखरेचितः ।  
परावृत्तोऽथ विज्ञेयस्तथा 10चैवाप्यलातकः ।। २४ ।।  


पार्श्वच्छेदोऽथ सम्प्रोक्तो विद्युद्भ्रान्तस्तथैव च ।  
11ऊरूद्वृत्तस्तथा चैव स्यादालीढस्तथैव च ।। २५ ।।  


12रेचितश्चापि विज्ञेयस्तथैवाच्छुरितः स्मृतः ।  
आक्षिप्तरेचितश्चैव सम्भ्रान्तश्च तथापरः ।। २६ ।।  

<details><summary>Abh</summary>


तत्राङ्गहारोद्देशमाह--**स्थिरहस्त** इत्यादिना **द्वात्रिंशदेत** इति (त्यन्तेन) । **अयं
भावः**-- अष्टोत्तरे करणशते ज्ञाते चतुष्षष्टिकरणयोजनयाऽ1त्रुटिताङ्गत्या2
(ङ्गगतरीत्या) यद्यप्यानन्त्यमङ्गहाराणां तथापि प्राधान्याद्दृष्टफलं प्रत्यधिकोपरक्ततया3
द्वात्रिंशन्नामतो निर्दिष्टाः । न तु परिगणनमेतत् । अङ्गानां देशान्तरे समुचिते
प्रापणप्रकारोऽङ्गहारः । हरस्य चायं हारः प्रयोगः । अङ्गनिर्वर्त्यो हारोऽङ्गहारः ।
यद्वक्ष्यति--''महेश्वरस्य चरितं य इदम्'' इति । (ना. शा. ४-३३०) (१९-२७)
</details>

<details><summary>Notes</summary>

(**मू**) 1. क्ष.ठ.म. स्तथा च स्यात् । 2. N. ब. आक्षिप्तकस्तु । 3. प.म. चोद्धाटितः ।
4. क. रचितश्चैव । 5. N. क.ब.त. कश्चैव सम्प्रो । 6. छ. समस्स्वलितकश्चैव । 7.
प.त. पदाद्विलसित । 8.N. लोऽथ । 9. N. ब. परिवृत्तरेचितः । त. परिवृत्तरेचितोथ । 10.
ड.ब.त. चैव ह्यलातकः । 11. ठ.त.ब. उद्वृत्तकस्तथा । 12. त. अञ्चितः ।
(**व्या**) 1. V.R. 2. भ. ङ्गनाट्य । म. ङ्गनाट्या । 3. प्रत्यधिकोपाधितया ।
</details>

<pb n="090"/>

अपसर्पस्तु1 विज्ञेयस्तथा चार्धनिकुट्टकः ।  
द्वात्रिंशदेते सम्प्रोक्ता 2अङ्गहारास्तु नामतः ।। २७ ।।  


एतेषां तु3 प्रवक्ष्यामि प्रयोगं करणाश्रयम् ।  
हस्तपादप्रचारश्च4 यथा योज्यः प्रयोक्तृभिः ।। २८ ।।  


अङ्गहारेषु5 वक्ष्यामि करणेषु च वै द्विजाः6 ।  
सर्वेषामङ्गहारणां निष्पत्तिः 7करणैर्यतः ।। २९ ।।  


तान्यतः8 सम्प्रवक्ष्यामि नामतः कर्मतस्तथा ।  
हस्तपादसमायोगी9 नृत्यस्य करणं भवेत् ।। ३० ।।  

<details><summary>Abh</summary>


तत्र निर्दिष्टानामेषां लक्षणं वाच्यमित्याशङ्क्याह--एतेषान्त्वित्यादि । करणे-
षूक्तेष्वेव ते लक्षयितुं शक्यन्ते । ननु किं करणक्रमपाठ एव तेषां लक्षणं भविष्यति ।
नेत्याह-- **हस्तपादप्रचारश्चे**ति । अङ्गहारप्रयोगेषु कर्तव्येषु यानि करणानि तद्विषये
करणात्करणान्तरसञ्चारे हस्तपादादेरङ्गस्य यः संहिताकार्य-- कल्पप्रयोगः तमपि वक्ष्यामि
चशब्दात्क्वचिन्न वक्ष्यामि । 1ऊहप्रदर्शनार्थम् । वैशब्दः आगम2प्रयोगद्योतकस्तु (कः) ।
अङ्गहारविषये 3वक्तव्ये पूर्व किं4 निरूपणार्हमित्याह--**सर्वेषामिति।** नामत उद्देशतया,
न तु लक्षणतः । तत्र करणानामङ्गहाराणां च सामान्यलक्षणं कर्तुमाह--**हस्तपादेत्यादिना**।
क्रिया करणम् । कस्य क्रिया । नृत्तस्य । गात्राणां हस्तोपलक्षितस्य विलासक्षेपस्य ।
हेयोपादेयविषयक्रियादिभ्यो व्यतिरिक्ता या तत्क्रिया करणमित्यर्थः । **नृत्यस्ये**ति ।
व्यपदेशिवत्त्वेन षष्ठी । तस्याः क्रियायाः स्वरूपमाह-- **हस्तपादसमायोगः।**
हस्तोपलक्षितस्य पूर्वकायवर्तिशाखाङ्गोपाङ्गादेः पादोपलक्षितस्य
चापरकायगतपार्श्वकट्यूरुजङ्घाचरणादेः सङ्गततयाऽत्रुटितत्वे5वृत्तियोजने ।
पूर्वक्षेत्रसंयोगत्यागेन समुचितक्षेत्रान्तरप्राप्तिपर्यन्ततया एका क्रिया6
तत्करणमित्यर्थः । उत्तरसंयोगान्तं हि सर्वत्र कर्म । स चाप्यभिलषितोत्तरसंयोग ।
</details>

<details><summary>Notes</summary>

(**मू**) 1. क्ष. ठ. असर्पितोऽथ । त. अपसर्पितस्तु । N. ब. अपसर्पितोथ । 2. क्ष.ठ.म.
स्त्वङ्गहारास्तु । त. ह्यङ्गहारास्तु । 3.N. ठ.म. एषां चैव । 4. N.ठ.म. रस्तु । 5.
क.त.ब.अङ्गहारप्रयोगेषु । 6.N. ठ.म. क्ष. तथाहं द्विजसत्तमाः । छ.त. करणानां च वै द्विजाः ।
7. N.म.त. क्ष. करणैर्भवेत् । 8. ठ.म.त. तान्यहम् । 9. ठ.म. समायोगे ।
(**व्या**) 1. म. इदं पदं नास्ति । 2. भ. आगमप्रयोगस्य द्यो । 3. म. कर्तव्ये । 4. भ.
तन्निरूप । 5. नावृ । 6. भ. या कर ।
</details>

<pb n="091"/>

द्वे नृत्तकरणे चैव भवतो नृत्तमातृका1 ।  
द्वाभ्यां त्रिचतुराभि2र्वाप्यङ्गहारस्तु मातृभिः ।। ३१ ।।  


3त्रिभिः कलापकं चैव चतुर्भिः षण्डकं4 भवेत् ।  
पञ्चैव करणानि स्युः सङ्घातक इति5 स्मृतः ।। ३२ ।।  


षड्भिर्वा सप्तभिर्वापि अष्टभिर्नवभिस्तथा ।  
करणैरिह संयुक्ता6 अङ्गहाराः प्रकीर्तिताः ।। ३३ ।।  

<details><summary>Abh</summary>


एव क्रियावधित्वेन लोके प्रसिद्ध इति नापूर्वमेतत् । एतावदेवेहा1धिकं (यत्)
सौन्दर्यानुप्रवेशेन सविलासत्वं नाम । अत एव नृत्तशब्देन विशेषणं नृत्तकरणमिति ।
एकदेशाभिप्रायेण तु करणशब्दस्य प्रयोगे भीमसेने भीम इतिवत् ।


एवं तावत्करणस्य सामान्यलक्षणम् । तत्राङ्गहारस्य विशेषलक्षणं विरचयितुं
पीठबन्धमाह--द्वे **नृत्तकरणे** इति । **नृत्तमातृकेति** । नृत्तस्याङ्गहारात्मनो मातृका
उत्पत्तिकारणम् । नृत्तशब्देन विशेषणात् "यानि स्थानानि" इत्यादिना (ना.शा. ४-५९)
याः कर2णमातृका वक्ष्यन्ते ताभ्यो विशेषं दर्शयति करणद्वयप्रयोगेण च 3विना4--**द्वाभ्यां
त्रिचतुराभिर्वेति** । नृत्ताभिमानो5 नास्ति । ततः परं तु नृत्यतीत्यभिमानात्करणद्वयं
नृत्तमातृकेत्युक्तम् । एवा6ग्रहणान्न्यू7 नाधिकसङ्ग्रहः । नृत्तमातृकालक्षणेनाङ्गहार--
सामान्यलक्षणेन च करणद्वयमूहिताङ्गहारान्तरं च पिण्डीबन्धोपयोगि प्रयोज्यानुजानीते--
**एतेषामिति** । अङ्गहाराणामेव संबन्धित्वेन हस्तपादविकल्पनं करणं वक्ष्यामि ।
जातावेकवचनम् ।


ननु स्थानकचार्यादीनां प्राक् लक्षणं वाच्यम् । नैवम् । तेषां नाट्यज्ञानादेव
मुनिं प्रति विदितत्वात् । नृत्तहस्ता अपि8 वर्तनात्मानोऽस्य विदिता एव । यत
उक्तम् 'इदं नृत्तम्' इति । तत एवाङ्गिके (ना. शा.१०) तेषामभिधास्यमानता ।
करणान्येव त्विव........वाच्यम् । (त्विह वाच्यानि) (२८-३३)
</details>

<details><summary>Notes</summary>

(**मू**) 1. न.त. मातृकाः । 2. क्ष. म. त्रिचतसृभिर्वा । 3.N. त. पुस्तके व्याख्यायाञ्च पद्यद्वयं
नास्ति । 4. क.म. र्मण्डकस्तथा । 5. ठ.म. संघात इति सिद्धिजाः । 6. प.ब. संयुक्तोऽङ्गहार
इति स्मृतः ।
(**व्या**) 1. वाधिकम् । 2. भ. कारण । 3. म. विनि........नृत्ताभि । 4. VR. 5. VR.
6. VR. 7. म.भ. दूनाधि । 8. भ. हस्तादिदिव । म. हस्तादिवर्तमाना ।
</details>

<pb n="092"/>

एतेषामेव1 वक्ष्यामि हस्तपादविकल्पनम् ।  
2तलपुष्पपुटं पूर्वं वर्तितं वलितोरु च ।। ३४ ।।  


अपविद्धं समनखं लीनं स्वस्तिकरेचितम् ।  
मण्डलस्वस्तिकं चैव निकुट्टकमथापि च3 ।। ३५ ।।  


तथैवार्धनिकुट्टं च कटिच्छिन्नं4 तथैव च ।  
अर्धरेचितकं चैव वक्षःस्वस्तिकमेव च ।। ३६ ।।  


उन्मत्तं स्वस्तिकं चैव पृष्ठस्वस्तिकमेव च ।  
दिक्स्वस्तिकमलातं च तथैव च 5कटीसमम् ।। ३७ ।।  


आक्षिप्तरेचितं चैव विक्षिप्ताक्षिप्तकं तथा ।  
अर्धस्वस्तिकमुद्दिष्टमञ्चितं च तथापरम् ।। ३८ ।।  


भुजङ्गत्रासितं प्रोक्त6मूर्ध्वजानु7 तथैव च ।  
निकुञ्चितं च मत्तल्लि त्वर्धमत्तल्लि चैव हि ।। ३९ ।।  


स्याद्रेचकनिकुट्टं च तथा पादापविद्धकम् ।  
वलितं घूर्णितं चैव ललितं च तथापरम् ।। ४० ।।  


दण्डपक्षं तथा चैव 8भुजङ्गत्रस्तरेचितम् ।  
नूपुरं चैव सम्प्रोक्तं तथा वैशाखरेचितम् ।। ४१ ।।  


भ्रमरं चतुरं चैव भुजङ्गाञ्चितमेव च ।  
दण्डरेचितकं चैव तथा वृश्चिककुट्टितम्9 ।। ४२ ।।  


10कटिभ्रान्तं तथा चैव लतावृश्चिकमेव च ।  
छिन्नं च करणं प्रोक्तं तथा वृश्चिकरेचितम् ।। ४३ ।।  

<details><summary>Abh</summary>


तत्र तान्यतः संप्रवक्ष्यामि **नामतः कर्मत**श्चेत्युक्तम् । नामतस्तावदाह--
**तलपुष्पपुटमि**त्यादि ।
</details>

<details><summary>Notes</summary>

(**मू**) 1. ठ.म. एतेषामिह । 2. क्ष. ठ.म. विष्कम्भं तिलपुष्पं च । 3. म. पि वा । 4.
क.त. कटिच्छन्नम् । 5. त. कुटीसमम् । 6. चोक्तं । 7. प. चैव ऊर्ध्वं जानु । म.
जानुस्तथैव । 8. ठ.म. भुजङ्गत्रासि । 9. म. ट्टिकम् । 10. ठ.म. कटिलान्तम् । क्ष. कुटिलान्तम् ।
</details>

<pb n="093"/>

वृश्चिकं व्यंसितं चैव तथा पार्श्वनिकुट्टकम्1 ।  
ललाटतिलकं 2क्रान्तं कुञ्चितं3 चक्रमण्डलम् ।। ४४ ।।  


उरोमण्डलमाक्षिप्तं तथा तलविलासितम् ।  
अर्गलं चाथ विक्षिप्तमावृत्तं4 दोलपादकम् ।। ४५ ।।  


विवृत्तं5 विनिवृत्तं च पार्श्वक्रान्तं निशुम्भितम्6 ।  
विद्युद्भ्रान्तमतिक्रान्तं 7विवर्तितकमेव च ।। ४६ ।।  


गजक्रीडितकं चैव तलसंस्फोटितं तथा ।  
गरुडप्लुतकं चैव गण्डसूचि तथापरम् ।। ४७ ।।  


परिवृत्तं समुद्दिष्टं पार्श्वजानु तथैव च ।  
गृध्रावलीनकं चैव सन्नतं सूच्यथापि च ।। ४८ ।।  


8अर्धसूचीति करणं सूचीविद्धं तथैव च ।  
अपक्रान्तं च सम्प्रोक्तं मयूरललितं तथा ।। ४९ ।।  


सर्पितं दण्डपादं च हरिणप्लुतमेव च ।  
प्रेङ्खोलितं नितम्बं च स्खलितं करिहस्तकम् ।। ५० ।।  


9प्रसर्पितकमुद्दिष्टं सिंहविक्रीडितं तथा ।  
सिंहाकर्षितमुद्वृत्तं तथो10पसृतमेव च ।। ५१ ।।  


11तलसङ्घट्टितं चैव जनितं चावहित्थकम् ।  
निवेशमेलकाक्रीडमुरू12द्वृत्तं तथैव च ।। ५२ ।।  


मदस्खलितकं चैव विष्णुक्रान्तमथापि च13 ।  
14सम्भ्रान्तमथ विष्कम्भमुद्धट्टितमथापि च ।। ५३ ।।  

<details><summary>Notes</summary>

(**मू**) 1. ठ.म. पादनिकुट्टकम् । 2. म. कान्तम् । त. भ्रान्तम् । 3. त. रुचितम् ।
4. ब. प्रवर्तितम् । 5.N. म.त. निवृत्तम् । 6. ठ.म. निशुम्भकम् । 7. ठ.त. निवर्तित ।
8. ठ. अर्धसूची च । 9. ठ.म. प्रसर्पितं समुद्दिष्टम् । 10. क्ष.म. ब. तथाप । 11. ठ.त.ब.
   तलघट्टितकम् । क्ष. म. तलसंघटितम् । 12. त. मूरुवृत्तम् । 13. क्ष. ठ.म. तथैव च ।
14. प.ब. सङ्क्रा/?/न्त ।
</details>

<pb n="094"/>

वृषभक्रीडितं चैव लोलितं च तथापरम् ।  
नागा1पसर्पितं चैव शकटास्यं तथैव च ।। ५४ ।।  


गङ्गावतरणं चैवेत्युक्तमष्टाधिकं शतम् ।  
अष्टोत्तरशतं ह्येतत्करणानां मयोदितम् ।। ५५ ।।  


नृत्ते युद्धे नियुद्धे च तथा 2गतिपरिक्रमे ।  
गतिप्रचारे वक्ष्यामि युद्धचारीविकल्पनम् ।। ५६ ।।  


3यत्र तत्रापि संयोज्यमाचार्यैर्नाट्य4शक्तितः ।  
प्रायेण करणे कार्यो वामो वक्षःस्थितः करः ।। ५७ ।।  


चरणस्यानुगश्चापि दक्षिणस्तु भवेत्करः ।  
हस्तपादप्रचारन्तु कटिपार्श्वोरुसंयुतम् ।। ५८ ।।  


5उरःपृष्ठोदरोपेतं 6वक्ष्यमाणं निबोधत ।  
7यानि स्थानानि याश्चार्यो नृत्तहस्तास्तथैव च ।। ५९ ।।  

<details><summary>Abh</summary>

अष्टाधिकं शतमिति पर्यन्तमुक्तं यदङ्गहारोपयोगित्वे नियत1समप्रत्यस्तमयमिति किमनेन
संख्यानिरूपणेनेत्याशङ्क्याह--**अष्टोत्तरशतमित्या**दिना । अभिनये वस्तुत्वेन यन्नृत्तं
वक्ष्यतेऽभिनयान्तराल2वर्तिच्छिद्रप्रच्छादनादावेतप्रयुज्यते । **'नृत्तयुद्धे नियुद्धे च तथा
गतिपरिक्रमे'** इति । शस्त्रादियुद्धे बाहुयुद्धे चाङ्गप्रयोगसौष्ठवार्थमपि प्रयुज्यते ।
पृथक्तया गत्यध्याय-- (ना.शा. १३)वक्ष्यमाणासु च गतिषु ये परिक्रमाः परिक्रमणानि
तत्र पृथक् तेन पृथक्त्वेन3 प्रयोगदर्शनादष्टोत्तरशतत्वं न नोपयोगि । एष च यथा
विनियोगो भविष्यति तथा समनन्तरमेव वक्ष्यामः । अत्र "अष्टोत्तरशतम्" इत्यादि
श्लोकं केचिन्न पठन्ति । अन्ये(न्ते) ततोऽप्यधिकं--
"हस्तपादप्रचारन्तु4 कटिपार्श्वोरुसंयुतम्" ।।
इति श्लोकं पठन्ति (३४-५८) ।
</details>

<details><summary>Notes</summary>

(**मू**) 1.म. नागावस । 2. च. गीति । 3.N. म. इतः पद्यद्वयं नास्ति । 4. त. युक्तितः ।.
5. न.म. ऊरु । 6.N. ठ.म.क्ष. नृत्तमार्गे । 7.N. म. क्ष. इतः पङ्क्तिद्वयं नास्ति ।
   (**व्या**) 1. म. यतस.....प्रत्य । नियतसङ्ख्याप्रत्य । 2. म.भ.नयान्तराल इव च्छिद्र । 3.
   भ. पृथक्प्रयोग । म. तेन प्रयोग । 4. म.भ. स्तु ।
</details>

<pb n="095"/>

सा मातृकेति विज्ञेया1 तद्योगात्करणं भवेत् ।  
2कटी कर्णसमा यत्र 3कोर्परांसशिरस्तथा ।। ६० ।।  


समुन्नतमुरश्चैव4 सौष्ठवं नाम तद्भवेत् ।  
वामे पुष्पपुटः पार्श्वे पादोऽग्रतलसञ्चरः ।। ६१ ।।  

<details><summary>Abh</summary>


तत्र महासामान्यरूपं करणमाह--**यानि स्थानानी**ति । इहावस्थानं 1गतिश्चेति
द्वयनिर्वर्त्यं करणम् । तत्रावस्थाने करकायोपयोगि स्थानकम् । गतौ तु चार्यः । पूर्वकाये2
तु गतौ नृत्तहस्ता दृष्टयश्च । स्थितौ पताकाद्याः । एतच्चकारेण सङ्गृहीतम् । तेन3
गतिस्थितिसंमिलिते(तं)करणमित्यानन्त्यं यद्यपि करणं(णानां)
तथाप्यङ्गहारोपयोगित्वादेतावदुक्तमिति श्लोकस्य तार्त्ययम् ।


(1) **तलपुष्पपुटम्** ।


तत्रोद्देशक्रमेण लक्षणान्याह--**वाम** इत्यादिना ।

"यस्तु सर्पशिराः प्रोक्तस्तस्याङ्गुलिनिरन्तरः ।  
द्वितीयः पार्श्वसंश्लिष्टः स तु पुष्पपुटः करः ।।" (ना.शा. ९-१५०)  


"उत्क्षिप्ता तु भवेत्पार्ष्णिः प्रसृतोऽङ्गुष्ठकस्तथा ।  
अङ्गुल्यश्चाञ्चिताः सर्वाः पादेऽग्रतलसञ्चरे ।।" (ना.शा. ९-२७३)  


"कटी भवेच्च व्याभुग्ना पार्श्वमाभुग्नमेव च ।  
तथैवापसृतांसं च किञ्चित्पार्श्वं नतं स्मृतम् ।।" (ना.शा. ९-२३५)  

एषां योजनोच्यते ।


तत्र नृत्ते समपादतला ह5स्तद्वयपूर्वकं तत्ता(लता)वत्प्राचुर्येण सर्वत्र ।
ततश्चाध्यर्धिकया6 चार्या (ना.शा. १०-१७) दक्षिणपादनिष्क्रमणेन समकालं व्यावर्तितेन
करयुगलेन दक्षिणपार्श्वे समं नीतेन परिवर्तितकरणवशादानीतेन वामपार्श्वे सौष्ठवेन
वामस्तनक्षेत्रे पुष्पपुटहस्तबन्ध इति । अग्रतलपादपुष्पपुटयोगादेकदेशसूचनं नामेदं
तलपुष्पपुटमिति । एवमन्यत्रापि नामवासना ऊह्याः ।
</details>

<details><summary>Notes</summary>

(**मू**) 1. त. सामान्यकमिति ज्ञेयम् । 2. त.ब. इदं पङ्क्तिद्वयं नास्ति । 3. ठ. क्ष. कोर्पराङ्ग ।
च. कूर्पसंश । 4. म.ठ. मुखश्चैव ।
(**व्या**) 1. म. भ. गच्छतिश्चेति । 2. म.भ काले । 3. भ. तन । तनु । 4. भ. मीलि ।
5. तलहस्त । 6. म. ध्यर्धतया ।
</details>

<pb n="096"/>

तथा च सन्नतं 1पार्श्वं तलपुष्पपुटं भवेत् ।  
कुञ्चितौ 2मणिबन्धे 3तु 4व्यावृत्तपरिवर्तितौ ।। ६२ ।।  

<details><summary>Abh</summary>


तत्र(यत्र)क्वचिद्वाक्यार्थाभिनय एव प्राधान्येन दर्शिते(दृश्यते)तत्र करणानामेव
प्राधान्यम् । यत्रापि पदार्थाभिनयाः क्रियन्ते तत्राप्येकवाक्यानुप्रवेशप्राधान्यप्रख्यापनायाम-
वश्यमादौ मध्येऽन्ते वा यथावसरं करणमित्युपनिषत् । अत एव वक्ष्यति--

"अस्य शाखा च नृत्तं च तथैवाङ्कुर एव च ।  
वस्तून्याभिनयस्येह ।" इति । (ना.शा. ८-१५)  

1वर्तनानुप्रवेशो हि शाखयैव गतार्थः स्यात् तत्रैव च शाखान्ते भेदं वक्ष्यति ।
"आङ्गिकश्च भवेच्छाखा" (ना.शा. ८-१६) इत्युक्तम् । "अङ्गहारविनिष्पन्नं नृत्तं
तु करणाश्रयम्" (ना.शा. ८-१६) एतत्स्फुटं तत्रैव व्याख्यास्यत इत्यास्तां तावत् ।
अत्रोदाहरणं दिक्प्रदर्शनाय "अभिजअइ मळविमुक्ककमळासणउदितस्स" इत्यादावनेन
वाक्यार्थाभिनये, नाट्येऽपि "पादाग्रस्थितया"(रत्ना.१-१) इत्यादावुपसंहारवाक्यर्थाभिनये
इय(द)मेव युक्तं करणम् । न नृ2 (यन्नृ)त्यस्य पादाग्रस्थितत्वस्य कुसुमाञ्जलिक्षेपः ।
स चानेनैव सम्पन्नेन चतुरश्रीभूतत्वादङ्गादनन्तरं यदा प्रयुज्यते तदा हस्तयोः स्वे
स्वे पार्श्वे आवेष्टितकरणं (ना.शा. ९-२१५) कृत्वा ततः उद्वेष्टितकरणेन (ना.शा.
९-२१६) पुष्पपुटप्रयोगः ।


यदा तु करा(रणा)न्तरसन्निवेशानन्तरमिदं करणं प्रयुज्यते तदा
त्यक्तव्यतदीयहस्तपादापेक्षया आदातव्यकरणगतहस्तपादाद्यपेक्षया च यथा वर्तनाक्रमेण
स्वयमेव त्यागोपादाने अत्रुटिततया वा सम्पद्यते तथा कर्तव्यामित्यलं नृत्ताचार्यगोपिता
(र्योपयोगि)नाऽनेन । एतच्च यथावसरं दर्शयित्वा सर्वं निरूपयिष्यामः ।


"सव्यस्य पृष्ठतो वामश्चरणस्तु यदा भवेत् ।  
तस्यापसर्पणं चैव सा ज्ञेयाऽध्यर्धिका बुधैः ।।" (ना.शा. १०-१७)  


"आवर्तन्ते कनिष्ठाद्या अङ्गुल्योऽभ्यन्तरेण तु ।।" (ना.शा. १-२१७)  


"उद्वर्तन्ते कनिष्ठाद्या बाह्यतः क्रमशो यदा ।।" (ना.शा. १-२१८)  


इति व्यावृत्तपरिवर्तिते । एवं तर्जन्यादितः आवेष्टितपरिवेष्टिते । (५९-६१)
</details>

<details><summary>Notes</summary>

(**मू**) 1. त.ब. पार्श्व । 2. ठ.त. मणिबन्धौ । 3. क.त. च । 4. च.ब. व्यावर्तपरिवर्तितौ ।
(**व्या**) 1.म. भ. वर्तमानानुप्रवेशो । 2. भ. णं नृत्तस्य ।
</details>

<pb n="097"/>

हस्तौ निपतितौ चौर्वोर्वर्तितं करणं तु तत् ।  
शुकतुण्डौ यदा हस्तौ व्यावृत्तपरिवर्तितौ1 ।। ६३ ।।  


ऊरू च वलितौ 2यस्मिन्वलितोरुकमुच्यते3 ।  
4आवर्त्य शुकतुण्डाख्यमूरुपृष्ठे निपातयेत् ।। ६४ ।।  

<details><summary>Abh</summary>


**(२) वर्तितम् ।**


**कुञ्चितावि**त्यादि । वक्षःक्षेत्रे उन्मुखं स्वस्तिकवदश्लिष्टमेव मणिबन्धनगतं
करयुगलं कृत्वा तत्रैव विहस्तौ समकालं व्यावृत्तपरिवर्तौ (वृत्तौ) विधायोत्तानावेव
यथास्वमूर्वोः पातनीयौ । असूयावाक्यार्थाभिनये चोत्तानौ पताकौ । यथा
"तुव्झ कए सरिवं ररामर उण मरा1परागुण अ " आविद्ध2वर्तनावेव पताकौ ।
अधोमुखघृष्टमुखपा3तैरेतैर्यदा तदा रोषवाक्यार्थाभिनये यथा-- "सव........डओ
गु महिलो नु" इत्यादौ । एवं कटकामुखशुकतुण्डादयोऽपि यथायथमत्र योजयितव्याः ।
तत एवात्र मुनिना हस्तावशेषो न निरूपितः । अग्रतलसञ्चर एवात्र पाद इति केचित् ।
तद्धस्तौचित्यानुसारी पादयोग इति नृत्ताचार्याः । (६२)


**(६) वलितोरुकम्** ।


**शुकतुण्डावित्यादि** ।

"आद्या धनुर्नता कार्या कुञ्चितोऽङ्गुष्ठकस्तथा ।  
शेषा भिन्नो4र्ध्ववलिता ह्यरालेऽङ्गुलयः करे ।।" (ना.शा.९-४६)  


"5अरालस्य यदा वक्रानामिका त्वङ्गुलिर्भवेत् ।  
शुकतुण्डः स तु करः" (ना. शा. ९-५३)  


"भवेदभ्यन्तरं जानु यत्राहुर्वलितं तु तत् ।" (ना.शा. ९-२५२)  

योजना तु -- वक्षःक्षेत्रात्समकालं हस्तौ व्यावर्तितौ कृत्वा आक्षिप्तया पादचार्या
सह पततः । परिवर्तेनानुनीय वक्षःप्रदेशे शुकतुण्डावधोमुखौ स्थापयेत् । बद्धया
च चार्या स्थितिः ।


एतन्मुग्धाविषयं च । यथा--" दुल्लणुल्लीति तुहिगुह्णविळुळिअ अह्व
हुदौ सुणाहि दिडात्तसहि "।


'त्रिपताका तर्जनी वक्रतया शुकतुण्डः' इत्यतान्त्रिकैर्लिखितमुपेक्ष्यमेव ।
</details>

<details><summary>Notes</summary>

(मू) 1.ड. परिवर्तकौ । 2. क्ष.ठ.म. यत्र । 3. क्ष. च.ब.त.म. वलितोरु तदुच्यते ।
N. तदूरुवलितं भवेत् । 4. न. आपत्य । ठ. आवृत्य ।
(व्या) 1.भ.म. रालरा । 2.V.R. 3. म.भ. धृष्ठमुखपतिरेता यदा । 4. भ.म. भिरन्यव ।
5. म.भ. अराले तु ।
</details>

<pb n="098"/>

वामहस्तश्च 1वक्षःस्थोऽप्यपविद्धं तु तद्भवेत् ।  
श्लिष्टौ 2समनखौ पादौ करौ चापि प्रलम्बितौ ।। ६५ ।।  


देहः स्वाभाविको यत्र 3भवेत्समनखं तु तत् ।  
पताकाञ्जलि वक्षःस्थं प्रसारितशिरोधरम् ।। ६६ ।।  

<details><summary>Abh</summary>


"अन्योन्यजङ्घासंवेधात् कृत्वा तु स्वस्तिकं ततः ।
ऊरुभ्यां वलनं यत्स्यात् सा बद्धा चार्युदाहृता ।।" (ना. श.१०-२१) (६३)  


**(४) अपविद्धम्** ।


"वक्षसोऽष्टाङ्गुलस्थौ तु प्राङ्मुखौ कटकामुखौ ।" (ना.शा. ९-१८४)
इति चातुरश्र्येण स्थित्वा ततो हस्तमावर्तितेन निष्क्रमय्य ततः समकालमाक्षिप्तिकां
चारीं कृत्वा तमेव हस्तं शुकतुण्डीकृतं तस्योर्वोः(रोः) पृष्ठे निपातयेत् । वामहस्तश्च
कटकामुखः । स तु वक्षस्येवेति दक्षिणस्य करपादस्यापर्यवसानात्तदुप-
लक्षितवेगनिस्सरणादपविद्धमिति नाम्नैव वर्त1नायाश्चातुर्यं सूचितम् ।
असूयाकोपवाक्यार्थाभिनये चेदम् ।


यथा--


"विमाळकाळतुज्झ" इत्यादौ ।
मुनिविषयस्त्वस्यैव कैश्चित्प्रयोगो लिखितः तत्पात्रान्तरपरिवर्तन--
दोषात्स्वयमलक्ष्यत्वाच्चेत्युपेक्ष्यम् ।


"कुञ्चितं पादमुत्क्षिप्य व्याक्षिप्तं त्वञ्चितं न्यसेत् ।
जङ्घा स्वस्तिकासंयुक्ता चाक्षिप्ता नाम सा स्मृता ।।" (ना.शा.१०-३७)(६४)


**(५) समनखम्** ।


**प्रलम्बि**तौ **करा**विति लताहस्तौ मन्तव्यौ । न तु दोलाहस्तौ । 2तयोः शोक--
विषययोरत्र वर्तना3याश्चातुरश्र्यभङ्गहेतुत्वात् ।


"तिर्यक्प्रसारितौ चैव पार्श्वसंस्थौ लताकरौ ।" (ना.शा. ९-१९८)
एतच्च प्रथमप्रवेशे नृत्ते दृश्यते । जप्य(य)मङ्गलादिविषये नास्य प्रयोगो युक्तः यथा
कैश्चिदिष्टः ।(६५)
</details>

<details><summary>Notes</summary>

(**मू**) 1. न. वामहस्तं तथा वक्षस्यपविद्धम् । ठ.म. वक्षःस्थो वामहस्तश्च । 2. ठ. समनयौ ।
3. न. ज्ञेयं समनखम् ।
(व्या) 1. म. भ. वर्तमानाया । 2. V.R. 3. म.भ. रत्नपरतु......चातु ।
</details>

<pb n="099"/>

1निहञ्चितांसकूटं च तल्लीनं करणं स्मृतम् ।  
स्वस्तिकौ 2रेचिताविद्धौ विश्लिष्टौ 3कटिसंश्रितौ ।। ६७ ।।  


यत्र तत्करणं ज्ञेयं बुधैः स्वस्तिकरेचितम् ।  
स्वस्तिकौ तु करौ कृत्वा प्राङ्मुखोर्ध्वतलौ समौ ।। ६८ ।।  

<details><summary>Abh</summary>


**(६) लीनम्** ।


"पताकाभ्यां तु हस्ताभ्यां संश्लेषादञ्जलिः स्मृतः।" (ना.शा. ९-१२८)  


प्रसारितसमाः सर्वा यस्याङ्गुल्यो भवन्ति हि ।  
कुञ्चितश्च तथाङ्गुष्ठः स पताक इति स्मृतः ।। (ना.शा. ९-१८)  


रेचितग्रीवा ।


"रेचिता 1विस्तृतभ्रान्ता 2भावे मथननृत्तयोः।।" (ना.शा. ८-१७३) इति
केचित् । तदसत् । औचित्यायोगात् । तेन प्रणामापसारिता गमिता नत(नता) स्याद्ग्रीवा ।

"उत्क्षिप्तबाहुशिखरं निकुञ्चितशिरोधरम् ।  
3निकुञ्चितं शिरः ।" (ना.शा. ८-३२)  

तद्योगा4दंसकूटयोर्निहञ्चितत्वम् ।


योजना तूर्ध्वमण्डलिनौ (ना.शा. ९-२०३) नृत्तहस्तौ प्राक्प्रयुज्य तद्वर्तना5-
क्रमेण वक्षोदेशेऽञ्जलिं रचयेत् । एतदेव पताकाग्रहणस्य प्रयोजनम् । अञ्जलेर्नलि6-
नीपद्मकोशवर्तनया सम्पादनं माभूत् । अपि तूर्ध्वमण्डलवर्तनया । तथा पताकयोः
स्फुटप्रयोगोत्पत्तिः । तथाऽप्यव्यभिचारात् पताकाग्रहणमफलमेव । लौकिकाञ्जलिशङ्काशमनं
तु सति तान्त्रिके तुच्छफलम् ।


एतच्च प्रियप्रार्थनावाक्यार्थाभिनये । यथा-- "पुरिपडाळपळदु॰ळडामं
लिंबिल्लइ दुंदुं" । न तु देवताप्रणामे वक्षःस्थोऽप्यञ्जलिरत्र । देवताप्रणामे तु शिरःस्थ
इति वक्ष्यामः । (६६)


**(७) स्वस्तिकरेचितम्** ।


पूर्वं रेचितौ तत आविद्धौ वक्रौ ततो देहक्षेत्रमागतौ स्वस्तिकौ । ततोऽपि
विश्लिष्टौ विप्रकीर्णौ । ततः कटिसंस्थौ पक्षप्रद्योतपक्षवञ्चितकाख्यौ । एवं
नृत्तहस्तषट्कात्मकमेतत्क7रणम् । तत्र--
</details>

<details><summary>Notes</summary>

(**मू**) 1. न.ब.त. विकुच्चितांस । क्ष.म.ठ.नभास्वितांस । 2. ठ.ब.रेचितौ । न.म.रेचकाविद्धौ ।
त. रेचकौ । 3. क्ष. कटिसंस्थितौ ।
(**व्या**) 1. विधुत । म. विस्तृता । 2. हावे । 3. म. निह । 4. म. भ. द्योगत्वादंस ।
5. म. द्वर्णना । 6. भ. नीवद्व्यावर्तन । 7. म.भ. कमोंक ।
</details>

<pb n="100"/>

तथा च 1मण्डल स्थानं मण्डलस्वस्तिकं तु तत् ।  
निकुट्टितौ यदा हस्तौ स्वबाहुशिरसोऽन्तरे ।। ६९ ।।  

<details><summary>Abh</summary>


"रेचितावपि विज्ञेयौ हंसपक्षौ1 द्रुतभ्रमौ ।" (ना.शा. ९-१९३)  


"समाः प्रसारितास्तिस्रः तथा चोर्ध्वा कनीयसी ।  
अङ्गुष्ठः कुञ्चितश्चैव हंसपक्ष इति स्मृतः ।।" (ना. शा. ९-१०६)  


"भुजांसकूर्पराग्रैस्तु कुटिलावर्तितौ करौ ।  
पराङमुखतलाविद्धौ2 ज्ञेयावाविद्धवक्रकौ ।।" (ना.शा. ९-१९०)  


"तावेव मणिबन्धान्ते स्वस्तिकाकृतिसंस्थितौ ।  
स्वस्तिकाविति विज्ञेयौ विच्युतौ विप्रकीर्णकौ ।।" (ना.शा. ९-१८७)  


"कटिशीर्षनिविष्टाग्रौ त्रिपताकौ यदा करौ ।  
पक्षविञ्चितकौ ।" (ना. शा. ९-२००)  


"तावेव तु परावृत्तौ पक्षप्रद्योतको स्मृतौ । "(ना.शा. ९-२०१)
योजना तु --चातुरश्र्यान्तरे रेचितवर्तनया पक्षौ विधाय व्यावर्तितकरणेन
शिरःक्षेत्रादधरगमनोपरिगमने च 3या आविद्धवक्रर्तना तया वक्षःक्षेत्रस्वस्तिकौ विधाय
तावेव विप्रकीर्णौ कृत्वा पुनःपक्षवञ्चितौ पुनः पक्षप्रद्योताविति तद्योगात्स्वस्तिकरेचितम् ।


अत्र च तत्र तत्र नृत्तहस्ते प्रयोगवशादा(ला)(त) चार्या शतचार्यावदन्ते
........बहिर्मण्डलसंस्थानकृतेन समनखौ पादावनुवर्तत इत्यसत् । एतच्च यत्र नृत्तमेव
प्राधान्येनाभिनेयं तावत्कालं प्रहर्षादियोगे तत्र तत्र प्रयुज्यते ।


यथा "धण्णिइ धण्णिइ धणहिए अणुराहिणव्वहरासु । महुरकण्णे
जितिसअउदाणकुळिणिणोसु ।" (६७)


**(८) मण्डलस्वस्तिकम्** ।


**स्वस्तिका**वृत्त(वुक्त)लक्षणौ । करौ । प्राङ्मुखौ चतुरश्रौ ऊर्ध्वतलौ ।
ऊर्ध्वमण्डलिनौ ।


"वक्षसोऽष्टाङ्गुलस्थौ तु प्राङ्मुखौ कटकामुखौ ।  
समानकूर्परांसौ च चतुरश्रौ प्रकीर्तितौ ।। (ना.शा. ९-१८४)  


"ऐन्द्रे तु मण्डले पादौ चतुस्तालान्तरस्थितौ ।  
</details>

<details><summary>Notes</summary>

(**मू**) 1. ठ. मण्डलस्थानम् ।
(**व्या**) 1. म. भ. द्रुतभूमौ प्रसारितौ । 2. म.भ. लताबद्धौ । 3. चाक्षिप्तया ।
</details>
</section>
</report>

<pb n="101"/>

पादौ 1निकुट्टितौ चैव 2ज्ञेयं तत्तु 3निकुट्टकम् ।  
अञ्चितौ4 बाहुशिरसि5 हस्तस्त्वक्षिमुखाङ्गुलिः6 ।। ७० ।।  

<details><summary>Abh</summary>


त्र्यश्रौ वक्षःस्थितौ चैव कटी जानुसमा तथा ।। (ना.शा. १०-६५)
योजना तु--चतुरश्रहस्ताभ्यां स्थित्वा ततो वि1च्यवाप्रयोगसमकालमुद्वेष्टितवर्तनया
गत्वा तत ऊर्ध्वमण्डलिवर्तनिकया स्वस्तिकौ कुर्यात् । मण्डलस्थानकं च बन्धीयादिति ।
इति मण्डलस्वस्तिकम् ।

"विच्यवात्समपादाया विच्यवां सम्प्रयोजयेत् ।  
निकुट्टयंस्तलाग्रेण पादस्य धरणीतलम् ।। (ना.शा. १०-१९)  

तलाग्रोऽग्रतलसञ्चरः । निकारवाक्यार्थाभिनये । यथा--उव्वेळा वि अगात्थि अवळआ
वाह्निअएहिशिं । जळचरिउ ससक्वसुण्णिमंमदउ" इत्यादौ । (६८)


(**९**) **निकुट्टकम्** ।


"उन्नमनं विनमनं स्यादङ्गस्य. निकुट्टनम् ।"
इति **कोहलः** ।


तेन हस्तस्यालपल्लवस्य कनिष्ठाङ्गुलिपतनोत्पतनप्रकारो निकुट्टनम् । इहापि
वक्ष्यते । अञ्चित इति पादस्याप्युद्धट्टितरूपता ।

"स्थित्वा पादतलाग्रेण पार्ष्णिं भूमौ निपातयेत् ।  
यस्य पादस्य करणे भवेदुद्धट्टितस्तु सः ।।" (ना. शा. ९-२६६)  

चकारेण मण्डलस्थानकमुच्यते । स्वबाहुशिरस इत्येकवचनाद्धस्ता2विति द्विवचनाच्च
पर्यायेणाङ्गद्वयेन प्रयोगः । एवकाराद्दक्षिणेन प्रयोगे दक्षिण एव पादः वामेन वामः ।
तेन मण्डलस्थानके स्थित्वा चातुरश्र्यादन्तरमुद्वेष्टितकरणेन हस्तं नीत्वा स्कन्धशिरसि
निकुट्टयेत् । तमेव पादमुद्धट्टितं कुर्यात् । वामं तु हस्तं यथावस्थितं
पुनराविद्धवक्रवर्तनतया तं हस्तं चतुरश्रीकुर्यात् । तत्समकालं चोक्तविधिना द्वितीयमङ्गं
निकुट्टयेदिति योजना ।


अस्य च पुनः पुनरात्मसम्भावनाप्रधाने वाक्यार्थेऽभिनेतव्ये प्रयोगः । यथा--
</details>

<details><summary>Notes</summary>

(**मू**) 1. च. निकुट्टितं चैव । 2. च.ब. विज्ञेयं चैव कुट्टकम् । 3. न. निकुट्टनम् । 4.
म.त. अञ्चिते । न. कुञ्चिता । 5. च.ब. बाहुशिखरौ । त. बाहुशिरसी । 6. ब. हस्तः
स्वाभिमुखाञ्जलिः ।
(**व्या**) 1. म.भ. ततोऽपि प्रयो । म. ततोऽपि .....प्रयो । 2. म.भ. स्तविधिवलनाच्च ।
</details>

<pb n="102"/>

1निकुञ्चितार्धयोगेन 2भवेदर्धनिकुट्टकम् ।  
पर्यायशः कटिश्छिन्ना बाह्वोः शिरसि पल्लवौ ।। ७१ ।।  

<details><summary>Abh</summary>

"भीउणजाणमिहउसू भवउकज्जी" ।। (६९)


(**१०**) **अर्धनिकुट्टकम्** ।


चरममेवार्धं लक्षणम् । आद्येन तु निकुट्टितस्य हस्तस्य युक्त्या लक्षणं कृतम् ।
अलपल्लव इति वक्तव्ये कुञ्चितग्रहणं क्रियाविशिष्टत्वप्रदर्शकम् ।

"आवर्तिन्यः करतले यस्याङ्गुल्यो भवन्ति हि ।  
पार्श्वगास्ता विकीर्णाश्च स हस्तस्त्वलपल्लवः ।।" (ना.शा. ९-९१)  

**शङ्कुकादि**भिस्त्वञ्चनं देहाभिमुख्येन पृष्ठभागेन मना1गाकर्षणमिति व्याख्यायितन्नाम्ना2 न3
सङ्गतमित्यास्ताम् ।


अस्य च प्रयोगः, स्वात्मसम्भावनाविषय एवाप्ररूढे वाक्यार्थे । यथा--
''हउपरपरिवध उद्घटइध'' (७०) ।


(**११**) **कटिच्छिन्नम्** ।


"कटिमध्यस्य वलनाच्छिन्ना ।" (ना.शा. ९-२४५)
पर्यायश इत्युभयशेषः ।


"मणिबन्धनमुक्तौ तु पताकौ पल्लवौ स्मृतौ ।" (ना.शा. ९-१९६)
योजना तु-- भ्रमरिकया (ना.शा.१०-४५) चार्या पर्यायेण पार्श्वद्वयभ्रमणं कृत्वा
मण्डलस्थानके (ना.शा. १०-६५) स्थित्वा बाहुशिरसि च पल्लवं
पताकालपल्लवच्छायाद्वितीयं पर्यायेण बिभ्रद्विधेयः । पुनरपेरणाङ्गेनैवमिति । त्रिश्चतुर्वैषैव
क्रिया ।

"अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी स्मृता ।।" (ना.शा. १०-४५)  


"कुञ्चितं पादमुत्क्षिप्य पुरतः सम्प्रसारयेत् ।  
उत्क्षिप्य पातयेच्चैनमतिक्रान्ता तु सा स्मृता" (ना.शा. १०-३०)  

विस्मयप्रधानवाक्यार्थाभिनये चास्य प्रयोगः । यथा-- "एभि उ/?/वि/?/ खु गिडत्थ गि4-
ळित्थ उ/?/ वोरु/?/5 वदाणहुणं भूकुळावणइ" । विस्मयप्राधान्यख्यापनायैवात्रपल्लवस्यादौ
</details>

<details><summary>Notes</summary>

(**मू**) 1. ठ.च.ब. विकुट्टितार्धभागेन । N. न.म.विकुञ्चितं च पादं स्यात् । त. निकुट्टितार्धयोगेन ।
2. N. **ज्ञेयं सार्धनिकुट्टकम् ।**
(**व्या**) 1. V.R. 2. V.R. 3. भ नाम्ना सङ्ग । 4. भ. लिलिक्त । 5. म. वोकं वदा
न इण्णिं भकुलावणउ । भ. कुलावणिउ । 6. भ. अत्तक्खि ।
</details>

<pb n="103"/>

पुनःपुनश्च करणं कटिच्छिन्नं तु तद्भवेत् ।  
अपविद्धकरः सूच्या पादश्चैव निकुट्टितः1 ।। ७२ ।।  


सन्नतं यत्र2 पार्श्वं च तद्भवेदर्धरेचितम् ।  
स्वस्तिकौ चरणौ यत्र करौ वक्षसि रेचितौ3 ।। ७३ ।।  


निकुञ्चितं तथा वक्षो वक्षस्वस्तिकमेव तत्4 ।  
अञ्चितेन तु पादेन रेचितौ 5तु करौ यदा6 ।। ७४ ।।  

<details><summary>Abh</summary>

प्रयोगः "अद्धक् खि आ6" इत्यादौ ।। (७१)


(**१२**) **अर्धरेचितकम्** ।

"हस्तौ तु सर्पशिरसौ मध्यमाङ्गुष्ठकौ1 यदा ।  
तिर्यक्प्रसारितास्यौ च तदा सूचीमुखौ स्मृतौ ।।" (ना.शा. ९-१९१)  

मण्डल एव स्थानके स्थित्वा करो वक्षसि कटकामुखः सूचीमुखेन हस्तेनाप2गमपूर्वकं
विद्धो निकटयोजितः चपटचावसरे (तदपसारणे) च पार्श्वं सम्यक्सौष्ठवेन नतं पादश्च
निकुट्टितस्तदा कायार्धस्य पर्यायेण रेचनाद्बहिर्गमनादर्धरेचितम् ।
एतच्चासमञ्जसचेष्टाप्रधानवाक्यार्थाभिनये । यथा-- "गिरिगिइइळ/?/वमुं
चोळउकज्जनुकारण'' इत्यादौ । (७२) ।


(**१३**) **वक्षःस्वस्तिकम्** ।


वक्षसि तौ हस्तौ चतुरश्रौ स्थितौ तौ रेचितौ कृत्वा व्यावृत्तकरणेनानीय निकुञ्चिते
आभुग्ने वक्षसि स्वस्तिकौ कार्यौ । हस्तस्वस्तिकानुसारेण च पादावन्योन्यं
जङ्घानुगुल्फवलनेन स्वस्तिकौ कार्यौ ।


"निम्नमुन्नतपृष्ठं च व्याभुग्नांसं श्लथं क्वचित् ।  
आभुग्नं तदुरः ।" (ना.शा. ९-२२४)  

अत्र च नृत्तयोगात्सौष्ठवप्राधान्यमिति । भुग्नांसमिति । अंसौ हस्तापेक्षया ।
लज्जितजातानुतापप्रधाने वाक्यार्थे एवास्य प्रयोजनम् । यथा--"3भुंजइ सदेसदेसं
</details>

<details><summary>Notes</summary>

(**मू**) 1. न. सूच्या पादश्चेत्स निकुट्टितः । म.भ. करस्तुल्यपाशश्चेत्स निकुट्टितः । 2. ठ.म. यस्य ।
3. च. वक्षःस्थरेचितौ । 4. ठ.म.ब.च । न. तु । 5. ड.च । 6. च.ब. तदा ।
(**व्या**) 1. म. भ. ङ्गुलिकौ । 2. म.भ. नावगम । 3. भ. इज्जइ । 4. भ. हिव ।
5. भ. सि आनुइ आण ।
</details>

<pb n="104"/>

उन्मत्तं 1करणं तत्तु2 विज्ञेयं नृत्तकोविदैः3 ।  
4हस्ताभ्यामथ पादाभ्यां भवतः स्वस्तिकौ यदा ।। ७५ ।।  


तत्स्वस्तिकमिति प्रोक्तं करणं करणार्थिभिः ।  
विक्षिप्ताक्षिप्तबाहुभ्यां स्वस्तिकौ चरणौ यदा ।। ७६ ।।  

<details><summary>Abh</summary>

धादंति बहिः णिं अमित 4एव वंसतिण्णवव5सिः अनु अन्नअविरंहीम । "(७३)

(**१४**) **उन्मत्तकम्** ।

"पार्ष्णिर्यत्र स्थिता भूमावूर्ध्वमग्रतलं तथा ।  
अङ्गुल्यश्चाञ्चिताः सर्वाः स पादोऽञ्चित उच्यचे ।।'' (ना.शा. ९-२७५)  

आविद्धचार्या चास्य प्रयोगः ।

"स्वस्तिकस्याग्रतः पादः कुञ्चितस्तु प्रसारितः ।  
निपतेदञ्चिताविद्धमाविद्धा नाम सा स्मृता ।।" (ना.शा.१०-३८)  

एकवचनद्विवचनाभ्यामङ्गपर्यायः सूच्यते । एतस्यातिसौभाग्यादिजनितग1 र्वविषयः प्रयोगः ।
यथा-"इंतिइ2एण इहहि कह विमाखरिततवसिइ ।" (७४)


(**१५**) **स्वस्तिकम्** ।


उद्वेष्टिवर्तन3वामहस्तो निष्क्रम3स्य(निष्कास्य) व्यावर्तितस्य करणसमकालमुत्प्लुत्य5
युगपदेव हस्तपादस्य स्वस्तिकं रचयेत् । **करणार्थिभि**रिति वाक्यार्थाभिनयलक्षणा ।
नृत्ताङ्गहाररूपा गरिपरिक्रमादिस्वभावश्च क्रिया येऽर्थवन्त इति मध्ये तेन भङ्गिवचनेन
सर्वेषां करणानां प्रयोजनं सूचितम् । तत्र युक्त्या द्वे(न्वे)षणनिषेधरहस्ये (राभस्ये?)
च वाक्यार्थेऽभिनेतव्येऽस्य प्रयोगः । यथा "मणिचारिं ते मत्थिअरुअअं गढजांवणयेण6
वंति हिअंभुळणए किं त कंमणएण" ।। (७५)


(**१६**) **पृष्ठस्वस्तिकम्** ।

"ऊरुभ्यां वलनं कृत्वा कुञ्चितं पादमुद्धरेत् ।  
पार्श्वे विनिक्षिपेच्चैनमपक्रान्ता तु सा स्मृता ।।" (ना.शा. १०-३१)  
</details>

<details><summary>Notes</summary>

(**मू**) 1. म.त. उन्मत्तकरणम् । 2. न. ह्येतत् । 3. न. नाट्यकोविदैः । 4.N. ठ.ब.म.त.
क्ष. उभाभ्यां हस्तपादाभ्याम् ।
(**व्या**) 1. म. भ. सर्व । 2. भ. लत्तिइएण इहहि कहविमास्वरिततंदृधि इध । 3. म. वर्तमान ।
4. निष्क्रामय्य । 5. म.भ. मुत्पत्या । 6. भ. पाति हि अह्मलिणपण ।
</details>

<pb n="105"/>

अपक्रान्तार्धसूचिभ्यां1 तत्पृष्ठस्वस्तिकं भवेत् ।  
पार्श्वयोरग्रतश्चैव यत्र 2श्लिलष्टः करो भवेत् ।। ७७ ।।  


स्वस्तिकौ हस्तपादाभ्यां तद्दिक्स्वस्तिकमुच्यते ।  
अलातं चरणं कृत्वा व्यंसयेद्दक्षिणं करम् ।। ७८ ।।  


ऊर्ध्वजानुक्रमं 3कुर्यादलातकमिति स्मृतम् ।  
स्वस्तिकापसृतः पादः करौ नाभिकटिस्थितौ ।। ७९ ।।  

<details><summary>Abh</summary>


"कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेच्चाग्रयोगेन सा सूची परिकीर्तिता ।।" (ना.शा.१०-३४)  

1ऊर्ध्व(अर्ध)शब्देन द्वितीयस्मिन्पादे सूची कार्या । न तु तस्मिन्नेव पर्यायेणेत्याह ।
तेनेत्थं योजना--उद्वेष्टितक्रियया बाहुद्वयविक्षेपसमकालमपक्रान्ता चारी2 । तया
3अपवेष्टितकरणसमकालं द्वितीयेन पादेन सूचीं विधाय स्वस्तिकं पादाभ्यां तथा
4हस्ताभ्यां कुर्यादिति । पृष्ठे पाश्चात्ये समे यत्स्वस्तिकं तथा दक्षिणपृष्ठे वामपादेन
स्वस्तिकं त्रिकवलनया च पराङ्गमुखीभूय स्वस्तिकमिति पृष्ठस्वस्तिकम् ।
प्रयोगोऽस्योक्तविषय एव । अन्ये तु पृष्ठविषये हस्ताभ्यां स्वस्तिकमिच्छन्तो युद्धविषये
परिक्रमे5ऽस्य प्रयोगमाहुः । (७६)


(**१७**) **दिक्स्वस्तिकम्** ।


हस्ताभ्यामथेत्यादिना यत्पश्चात्स्वस्तिकाख्यं करणमुक्तं तदेव यदा पार्श्वयोरग्रे
चकारात्पृष्ठे चतुर्दिङमुखेष्वत्रुटितेनाङ्गेन क्रियतेऽत एवाङ्गश्लिष्ट इति । तदा
दिक्स्वस्तिकमिति । अनेन मध्ये निरूपितेन सर्वेषां करणानामित्थं प्रयोगमनुजानीते ।
प्रयोगश्चास्यगीतपरिवर्तेषु । यद्वक्ष्यति "यदा गीत(ति)वशादङ्गं भूयो भूयो निवर्तते"
(ना.शा. ४-३०६) । इत्यादि । (७७)


(**१८**) **अलातकम्** ।

"पृष्ठे प्रसारितः पादो वलितेनान्तरीकृतः7 ।  
पार्ष्णिप्रपतिता चैवमलाता सा प्रकीर्तिता ।।" (ना.शा. १०-४१)  
</details>

<details><summary>Notes</summary>

(**मू**) 1. क्ष.न.म. सूची च । 2. क्ष.न.ब. श्लिष्टकृतो । ठ. श्लिष्टगतो । त. श्लिष्टा
कटी । 3. क्ष.ठ.म. चैवाप्यलातकरणं न्यसेत् ।
(**व्या**) 1. म. भ. अर्धऊर्ध्व । 2. म.भ. री तु या । 3. म.भ. अवचे । 4. म. भ.
वान्ता । 5. म. भ. मस्य । 6. म. भ. ङ्गेषु न । 7. म.भ. नान्तरिक्षतः ।
</details>

<pb n="106"/>

1पार्श्वमुद्वाहितं चैव करणं तत्कटीसमम् ।  
हस्तो हृदि भवेद्वामः सव्यश्चाक्षिप्तरेचितः ।। ८० ।।  

<details><summary>Abh</summary>

अंसाद्विनिष्क्रमणं **व्यंसयेदिति** । तं च नृत्तहस्तं (नितम्बहस्तं) दक्षिणेन रचयति ।
यत्-- 
"कुञ्चितं पादमुत्क्षिप्य जानुस्तनसमं न्यसेत् ।  
द्वितीयं च क्रमं तूर्ध्वमूर्ध्वजानुः प्रकीर्तिता ।।" (ना.शा. १०-३३)  

ततश्चारीनिवेशाच्च पादस्याप्यलातादिसंज्ञा । एवं सर्वत्र ।


"बाहुपशीर्षाद्विनिष्क्रान्तौ नितम्बाविति कीर्तितौ ।" (ना.शा. ८-१९६)
योजना तु--दक्षिणपादेनालातां चारीं प्रयुञ्जानो दक्षिणहस्तेन नितम्बं कृत्वा चतुरश्रमेव
कुर्यात् । वामेन पादेनोर्ध्वजानुं ततो वामेनाप्यङ्गेन । एवमेतेऽप्यलातचार्या द्वि(द्विः)-
प्रयोगात्तन्नामधेयमेवेदं करणम् । प्रयोगश्चास्य ललितनृत्तविषये । यथा--"देवं हं
उणवशमिं" इत्यादौ । (७८)


(**१९**) **कटीसमम्** ।


स्वस्तिकादनन्तरम1पसृत इत्यनेन आक्षिप्तायाश्चार्या अनन्तरम2पक्रान्तायाश्चार्याः
प्रयोगमाह । चकारेण करौ च स्वस्तिकाव3वधृतौ । तत एको नाभिस्थः 4खटकः ।
एवमपरः कट्यामर्धचन्द्रः । तदेव पार्श्वं नतमपरमुद्वाहितं द्वितीयेनाङ्गेन ।


"कुञ्चितं पादमुत्क्षिप्य आक्षिप्य त्वञ्चितं न्यसेत् ।  
जङ्घास्वस्तिकसंयुक्त5माक्षिप्ता नाम सा स्मृता ।।" (ना.शा. १०-३७)  


"उत्क्षिप्तच6क्रा तु यदाऽनामिका सकनीयसी ।  
अस्यैव तु कपित्थस्य तदासौ खटकामुखः ।।" (ना.शा. ९-६१)  


"यस्याङ्गुल्यस्तु विनताः सहाङ्गुष्ठेन चापवत् ।  
सोऽर्धचन्द्रः" (ना.शा. ९-४३)  


"उद्वाहितं तूर्ध्वगतमुरो ज्ञेयम् " इति । (ना.शा. ९-२३१)
तत्पार्श्वमप्युद्वाहितम् । वैष्णवं चात्र स्थानकं कटिसमं तत्त्वबन्धाल्लभ्यते ।
</details>

<details><summary>Notes</summary>

(**मू**) 1. ठ. पार्श्वमुत्थापितम् ।
(**व्या**) 1. म.भ.दनन्तर इत्य । 2. म.भ.मुपक्रा । 3. कावपसृ । 4. म.भ.खनकः । 5. युक्ता
आ । 6. आक्षिप्तवक्रा ।
</details>

<pb n="107"/>

रेचितश्चापविद्धश्च तत्स्यादाक्षिप्तरेचितम् ।  
विक्षिप्तं हस्तपादं च तस्यैवाक्षेपणं पुनः ।। ८१ ।।  


यत्र तत्करणं ज्ञेयं विक्षिप्ताक्षिप्तकं द्विजाः ।  
स्वस्तिकौ चरणौ कृत्वा 1करिहस्तं च दक्षिणम् ।। ८२ ।।  

<details><summary>Abh</summary>


"द्वौ तालावर्धतालश्च पादयोरन्तरं भवेत् ।  
तयोः समस्थितस्त्वेकः त्र्यश्रः पक्षस्थितोऽपरः ।।  


किञ्चिदञ्चितजङ्घं च सौष्ठवाङ्गपुरस्कृतम् ।  
वैष्णवं स्थानमेतद्धि विष्णुरत्राधिदैवतम् ।।" (ना.शा.१०-५२-५३)  

जर्ज1राभिमन्त्रणावसरे सूत्रधारेणायं प्रयोक्तव्यः । (७९)


(**२०**) **आक्षिप्तरेचितम्** ।


हृदयक्षेत्रे वामः सव्यश्च यो हस्तः स आसमन्तादित्यूर्ध्वे पार्श्वद्वये च
व्यावर्तितकरणेन क्षिप्तः स रेचितो हंसपक्षद्रुतभ्रमात्मा । (ना.शा. ९-१९३) । तत
एक आक्षिप्तः स्ववक्षोदेशमधोमुख आनीतोऽञ्चितश्च रेचितः सन्नपविद्धश्च ।
गात्रक्षेत्रान्निष्क्रामित इत्याक्षिप्तरेचितं करणम् । पादावत्र प्रयोगानुसारेण अञ्चित2--
सूचीरूपेण । त्यागोपादानप3रस्प(म्प)रात्मनि च4 वाक्यार्थेऽभिनेतव्येऽस्य प्रयोगः । यथा
"हण्डे चिसुणइ एइं वइउं वण5" इत्यादौ ।। (८०)


(**२१**) **विक्षिप्ताक्षिप्तकम्** ।


6एकस्य हस्तस्य व्यावर्तनकरणकाले पादस्य बहिर्निष्क्रमणलक्षणो विक्षेपः ।
द्वितीयहस्तस्तु चतुरश्र एव । पुनः परिवर्तितकरणेन तस्य हस्तपादस्याक्षेपो द्वितीयस्य
विक्षेपः । गमनागमनप्रधाने वाक्यार्थे चास्य प्रयोगः ।


यथा---"आवर्तउजंतउ पुणं रगइदम्" इत्यादाविति केचित् ।


**उपाध्यायास्त्वाहुः**--अभिनयहस्ता ये वक्ष्यन्ते तत्प्रधानस्य करणस्य वाक्यार्था
भिनये प्रयोगः । न तु केवलवर्तनाप्रधानस्य केवलनृत्तहस्तप्रधानस्य वा । तस्य
</details>

<details><summary>Notes</summary>

(**मू**.) 1. क्ष.ठ.ब.म.त. कटिहस्तम् ।
(**व्या**) 1. म.भ. जर्झर । 2. म.भ.रतः सूची । 3. म.भ. दानात्परा । 4. म.भ. नि वा ।
5. म. भ. देचिसुणइ एइव्वइ अव्वण । 6. म.भ.एतस्य ।
</details>

<pb n="108"/>

वक्षःस्थाने तथा वाममर्धस्वस्तिकमादिशेत् ।  
व्यावृत्तपरिवृत्तस्तु4 स एव तु करो यदा ।। ८३ ।।  


अञ्चितो नासिकाग्रे तु तदञ्चितमुदाहृतम् ।  
कुञ्चितं 2पादमुत्क्षिप्य 3त्र्यश्रमूरुं विवर्तयेत् ।। ८४ ।।  


कटिजानुविवर्ताच्च4 भुजङ्गत्रासितं भवेत् ।  
कुञ्चितं पादमुत्क्षिप्य5 जानुस्तनसमं6 न्यसेत् ।। ८५ ।।  

<details><summary>Abh</summary>

तु नृत्ते प्रयोगः प्राधान्येन । अन्ये तु कदाचिदङ्ग1विच्छेदरक्षणे । यथायोगमभिनया-
न्तराले गतिपरिक्रम(मे ?) तालान्तरसन्धाने युद्धनियुद्धचारीस्थानके सञ्चारे वा प्रयोग
इति । एतच्च सर्वत्रानुसरणीयम् । (८१)


(**२२**) **अर्धस्वस्तिकम्** ।

"समुन्नतो लताहस्तः पार्श्वात्पार्श्वं तु दोलितः ।  
त्रिपताकोऽपरः कर्णे करिहस्तः प्रकीर्तितः ।।"  

"तिर्यक्प्रसारितौ चैव पार्श्वसंस्थौ लताभिधौ ।" (ना.शा. ९-१९८-१९९)


"कटिहस्तम्" इति केचित्पठन्ति । तत्र व्याख्या कट्यां यो हस्तोऽर्धचन्द्रः
2पक्षप्रद्योतकवञ्चितकौ । **वाममिति** खटकास्यम् (ना.शा. ९-६१) पादाभ्यामेव
स्वस्तिकयोगादर्धस्वस्तिकम् । एतत्करणमभिनयहस्तरहितमेव । (८२)


(**२३**) **अञ्चितम्** ।


**स एवे**ति योऽर्धस्वस्तिककरणे करिहस्त उक्तः स एव व्यावर्तितकरणेन यदा
नासाक्षेत्रे3 अलपल्लवाकृतित्वादञ्चितोदञ्चितसारणा4नुकारि तदञ्चितम् । एतस्य
संमुखीनात्मविषये स्वाति5शयकौतुके(क)प्रधाने वाक्यार्थे प्रयोगः । यथा--
एवउवेम्मकुहेउको इति । (८३)
</details>

<details><summary>Notes</summary>

(**मू**) 1. प.म. परिवृत्तं तु । 2. न.म. पादमुद्दिश्य । 3. ठ.ब. न्यस्तमूरुम् । 4. न.म.
जानूविवर्तौ । अ.ब. जानुविवर्तश्च । 5. ठ.म. पादमुद्दिश्य । 6. क्ष.ठ.म. जानुं हस्तं
समम् । म.भ. जानुना च समं भवेत् । ब. जानुमूर्ध्वं प्रसारयेत् ।
(**व्या**) 1. V.R. 2. म.भ. वक्षः प्रद्योतकस्त्वञ्चितकोपममिति । खटकाख्यम् । 3. म.भ.त्रे
पल्लवा । 4. म.भ. साराणामनु । 5. म.भ.सा........प्रधा ।
</details>

<pb n="109"/>

प्रयोगवशगौ हस्तावूर्ध्वजानु प्रकीर्तितम्1 ।  
2वृश्चिकं चरणं कृत्वा करं पार्श्वे निकुञ्चयेत् ।। ८६ ।।  


नासाग्रे दक्षिणं चैव ज्ञेयं तत्तु निकुञ्चितम्3 ।  
वामदक्षिणपादाभ्यां 4घूर्णमानोपसर्पणैः ।। ८७ ।।  


उद्वेष्टितापविद्धैश्च5 हस्तैर्मत्तल्ल्युदाहुतम् ।  
6स्खलितापसृतौ पादौ वामहस्तश्च रेचितः ।। ८८ ।।  

<details><summary>Abh</summary>


(**२४**) **भृजङ्गत्रासितम्** ।


नृत्तस्यानादिसिद्धत्वात्करणमिदमुक्तरूपमाशङ्कितदृष्टनिकटतः सर्पत्रासाविष्टस्येव
गतिसंवर्ते भुजङ्गत्रासितं करणम् । हस्तौ तु पादवशाद्व्यावर्तितपरिवर्तितौ भवतः ।
क्रमेणैको दोलाहस्तः (ना.शा. ९-१४८) परः खटकास्य इति करणम् । एतत्सादृश्यात्तु
भुजङ्गत्रासितचारी (ना.शा. १०-४२) वक्ष्यते । एवं करणतुल्यं नाम सर्वचारीषु
वाच्यम् । (८४)


(**२५**) **ऊर्ध्वजानु** ।

"उत्क्षिप्ता यस्य पार्ष्णिः स्यादङ्गुल्यः कुञ्चितास्तथा ।  
तथा कुञ्चितमध्यश्च स पादः परिकुञ्चितः ।। (ना.शा. ९-२७७)  

ऊर्ध्वजानु एवं भविष्यति--कुञ्चितसमकालं स एव हस्त एव
कुञ्चितस्तनसमजानूपरि वोर्ध्वमुखोऽलपल्लवोऽरालो वा । तत्रापरस्तु
वक्षःस्थखटकामुखः । (८५)


(**२६**) **निकुञ्चितम्** ।


वृश्चिकाख्ये करणे यः पादो वक्ष्यते "पादः पृष्ठाञ्चितस्तथा " इति (ना.शा.
४-१०८) (स) वृश्चिकशब्देनेहोच्यते । तेन पश्चात्प्रसारितं चरणं कृत्वा तदेकं
च हस्तं शिरःपार्श्वक्षेत्रेऽरालं द्वितीयं च नासाग्रक्षेत्रानुसारि वक्षस्यरालमेव कुर्यात् ।
अन्ये त्वाहुः-- नासाग्रे एकः पताकः अन्यश्च सूच्यास्य इति ।
एतच्चाकाशगमनोन्मुखवितर्कप्रणिधानादिप्रधानवाक्यार्थाभिनये । यथा हनूमतः 'एषोऽस्मि
व्योममार्गे प्रसभमभिचरन्किं विलम्बैः' । इत्यादौ ।। (८६)
</details>

<details><summary>Notes</summary>

(मू) 1. ठ. जानुः प्रकीर्तितः । 2. क्ष. ठ.म. करणं वृश्चिकम् । N. ज.चरणं वृश्चिकम् ।
3. ठ. तद्धि निकुञ्चनम् । 4. प.म. पूर्णमानोपसर्पणैः । 5. न. विद्धौ च । 6. न.म. स्खलितासर्पितौ ।
</details>

<pb n="110"/>

सव्यहस्तः कटिस्थः स्यादर्धमत्तल्लि तत्स्मृतम्1 ।  
रेचितो2 दक्षिणो हस्तः पादः 3सव्यो निकुट्टितः ।। ८९ ।।  


दोला चैव भवेद्वामस्तद्रेचितनिकुट्टितम्4 ।  
कार्यौ 5नाभितटे हस्तौ प्राङ्मुखौ खटकामुखौ ।। ९० ।।  

<details><summary>Abh</summary>


(**२७**) **मत्तल्लि** ।


चार्यप्येवंरूपैव (ना.शा. १०-२८) भविष्यति । घूर्णमानस्य ततो यान्युपसर्पणानि
पादस्य तैरुपलक्षिताभ्यां पादाभ्याम् । घूर्णनं च पादस्य
द्वितीयपादगुल्फस्वस्तिकोपसर्पणम् । तत्समकालं च हस्तौ नितम्बाख्यावुद्वेष्टितौ
तदोपसर्पणकालेऽपविद्धोपवेष्टने (द्धावपवेष्टितौ) । एवं द्वितीयेनाङ्गेन । बहुवचनं पुनः
पुनरित्थं क्रियेति सूचयति । 1मदनं मत्तं तनोतीति मत्तल्लि मदोत्कलस्य वीप्सायोगेन
करणेन । तन्मत्तल्लित्रये विक्षेपः । मत्तशेखरकादिविषयोऽस्याः प्रयोगः । (८७)


(**२८**) **अर्धमत्तल्लि** ।


(वामः) रेचितो हंसपक्षो द्रुतभ्रमः । स्खलित इति षट् (कट्यां?) द्वितीयः
पादनिकटं प्राप्तः । तरुणमदविषयः (प्रयोगः) । (८८)


(**२९**) **रेचितनिकुट्टितम्** ।


**सव्य** इति दक्षिण एव । **निकुट्टित** इत्युद्धट्टितक्रियया ।


"स्थित्वा पादतलाग्रेण पाष्णिर्भूमौ निपात्यते ।'' (ना.शा. ९-२४८) स
उद्धट्टितः ।

अंसौ प्रशिथिलौ मुक्तौ पताकौ तु प्रलम्बितौ ।  
यदा भवेतां करणे स दोल इति संज्ञिताः ।।'' (ना.शा. ९-१३५)  

स्त्रीलिङ्गयोगेन दोला हस्तस्य प्रेङ्खोलितं यद्वर्तनया गमनामगने सूचयति । (८९)
</details>

<details><summary>Notes</summary>

(**मू**) 1.N.क्ष.ठ.म. मत्तल्लिमादिशेत् । 2. ठ.म. कुञ्चितो । 3. ठ.सव्ये । 4. च. निकुट्टके ।
प.म. निकुट्टनम् । N. ब.त. रेचकनिकुट्टकम् । 5. ठ.म. नाभिकटी । N. नाभितटौ ।
(**व्या**) 1. भ. इति वक्तुं कालस्य वीप्सा । याऽनेन करणेन तन्मत्तल्लित्रये विक्षेपः ।
</details>

<pb n="111"/>

सूचीविद्धावपक्रान्तौ पादौ पादापविद्धके ।  
अपविद्धो भवेद्धस्तः सूचीपादस्तथैव च ।। ९१ ।।  


तथा त्रिकं विवृत्तं च वलितं नाम तद्भवेत् ।  
1वर्तिताघूर्णितः सव्यो हस्तो वामश्च दोलितः ।। ९२ ।।  


स्वस्तिकापसृतः पादः करणं घूर्णितं तु2 तत् ।  
करिहस्तो भवेद्वामो दक्षिणश्च विवर्तितः ।। ९३ ।।  

<details><summary>Abh</summary>


(**३०**) **पादापविद्धकम्** ।


नाभिक्षेत्रे पराङ्मुखौ । सूच्याख्येन पादेन द्वितीयं पादं विद्धं विधाय स एव
सूचीपादोऽपक्रा1न्तचारीयुक्तः कार्यः । एवं द्वितीयोऽपि ।


"उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।"  
सूचीपादः । (ना.शा. ९-२७९)  


"ऊरुभ्यां वलनं कृत्वा" इत्यपक्रान्ता (ना.शा. १०-३१) पादात्
पादान्तरमपविद्धमपसारित यत्र तदिदं करणम् । (९०)


(**३१**) **वलितम्** ।


"हस्तौ तु सर्पशिरसौ" (ना.शा. ९-१९१) इति सूचीमुखो हस्तः । स देह--
क्षेत्रादपसृतः कार्यः । तत्समकालं सूचीपादोऽप्यपसृतः । ततो भ्रमरिकां चारी कृत्वा--

"अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी स्मृता ।।" (ना.शा. १०-४५)  

तदिदं त्रिकवलनाद्वलितम् । (९१)


(**३२**) **घूर्णितम्** ।


पार्श्वक्षेत्रादूर्ध्वव्यावर्तितेनाधोमुखपरिवर्तितेन यदा दोलाहस्तत्वाद् घूर्णितम् । (९२)
</details>

<details><summary>Notes</summary>

(**मू**) 1. ठ. वर्तितो । छ.ब. वलिता । 2. च.ब. हि तत् ।
(**व्या**) 1. म.भ. क्रान्ते चारी ।
</details>

<pb n="112"/>

बहुशः 1कुट्टितः पादो ज्ञेयं तल्ललितं बुधैः ।  
ऊर्ध्वजानुं 2विधायाथ तस्योपरि लतां न्यसेत् ।। ९४ ।।  


दण्डपक्षं तु तत्प्रोक्तं करणं नृत्तवेदिभिः ।  
भुजङ्गत्रासितं कृत्वा 3यत्रोभावपि रेचितौ ।। ९५ ।।  


वामपार्श्वस्थितौ हस्तौ भुजङ्गत्रस्तरेचितम् ।  
त्रिकं सुवलितं कृत्वा लतारेचितकौ करौ ।। ९६ ।।  

<details><summary>Abh</summary>


(**३३**) **ललितम्** ।

"समुन्नतो लताहस्तः पार्श्वात्पार्श्वविलोलितः ।  
इत्ययं वामः । (ना.शा. ९-१९९)  

दक्षिणं विविधं कृत्वा बहुशो वर्तितः ।

"बाहुशीर्षाद्विनिष्क्रान्तौ नितम्बौ ।" (ना.शा. ९-१९६)  


"केशदेशाद्विनिष्क्रान्तौ परिपार्श्वोत्थितौ तथा ।  
विज्ञेयौ केशबन्धौ ।।" (ना.शा. ९-१९७)  

इत्येवंप्रकारनृत्तहस्तयोजनया वर्तितः । चकाराद्वर्तनान्ते "त्रिपताकोऽपरः कर्णे" (ना.शा.
९-१९९) इति करिहस्तः । पादश्च हस्तानुसारेण निकुट्टितः पुनः पुनरन्येनाङ्गेन1 ।
तदिति सविलासनृत्तविषयमेतत् । अत एव ललितं नाम करणम् । (९३)


(**३४**) **दण्डपक्षम्** ।


'कुञ्चितं पादमुत्क्षिप्य जानुस्तनसमम्' इति (ना.शा. १०-३३) ऊर्ध्वजानुचारीं
कुर्वन् "तिर्यक्प्रसारितौ" (ना.शा. ९-१९८) इति लताहस्तौ विधायैकं लताहस्तं
तस्य जानुन उपरि क्षिपेत् । पुनर्द्वितीयेनाङ्गेनैवमित्येकत्र पार्श्वे
दण्डवद्बाहुसमवस्थानाद्दण्डपक्षं करणम् । (९४)


(**३५**) **भुजङ्गत्रस्तरेचितम्** ।
तदित्यध्याहारः ।


"कुञ्चितं पादमुत्क्षिप्य त्र्यश्रमूरुं विवर्तयेत् ।" (ना.शा. १०-४२)
इति विधाय द्वावपि हंसपक्षौ द्रुतभ्रमौ (ना.शा. ९-१९३) वामक्षेत्रगौ हस्तौ नेयौ । (९५)
</details>

<details><summary>Notes</summary>

(मू) 1. N.न.कुञ्चितः पादे । 2. N. विधायातस्तस्योपरि । 3. प.क्ष. यथाभावपि । **म**.
यथाभाववि । त. यत्रोभावप ।
(व्या) 1. म. नान्ते........देति संविला । भ. नान्त........देत्ति संविद्वास ।
</details>

<pb n="113"/>

नूपुरश्च 1तथा पादः करणे नूपुरे 2न्यसेत् ।  
रेचितौ हस्तपादौ 3च कटी ग्रीवा च रेचिता4 ।। ९७ ।।  


वैशाखस्थानकेनैतद्धवेद्वैशाखरेचितम् ।  
आक्षिप्तः स्वस्तिकः पादः 5करौ चोद्वेष्टितौ तथा ।। ९८ ।।  


त्रिकस्य 6वलनाच्चैव ज्ञेयं भ्रमरकं तु तत् ।  
अञ्चितः स्यात्करो वामः 7सव्यश्चतुर एव तु ।। ९९ ।।  

<details><summary>Abh</summary>


(**३६**) **नूपुरम्** ।

"पृष्ठतोऽभ्यञ्चितं कृत्वा पादमग्रतलेन तु ।  
द्रुतं निपातयेद् भूमौ चारी नूपुरपादिका ।।" (ना.शा. १०-३५)  

तेन भ्रमरिकया चार्या (ना.शा. १०-४५) त्रिकवलनं कृत्वा ततो नूपुरपादिकां चारीं
येन पादेन करोति तद्दिक्केनैव हस्तेन (रेचितम् ।। द्वितीयो लताहस्तः) । (९६)


(**३७**) **वैशाखरेचितम्** ।


रेचितौ नृत्तहस्तौ हंसपक्षौ द्रुतभ्रमाविति । तदनुकारेण पादग्रीवाकटिगतं रेचितं
ज्ञेयम् । यथोक्तं **राहुलकेन**--

"ग्रीवायां करयोः कट्यां पादयोश्च पृथक्पृथक् ।  
भ्रमणं रेचितं विद्यात् ।" इति ।  
"1तालास्त्रयोऽर्धतालश्च पादयोरन्तरं भवेत् ।  
2तालांस्त्रीनर्धतालं च निषण्णोरुं प्रकल्पयेत् ।।  


त्र्यश्रौ 3पक्षस्थितौ पादौ ।।" (ना.शा. १०-६१-६२)  

वैशाखं स्थानम्4 । एतत्करणमभिवाहने । (९७)


(**३८**) **भ्रमरकम्** ।


अनेन पादेनाक्षिप्ता चारी सूचिता ।

"कुञ्चितं पादमुत्क्षिप्य व्याक्षिप्य त्वञ्चितं न्यसेत् ।  
जङ्घास्वस्तिकसंयुक्तमाक्षिप्ता नाम सा स्मृता ।।" (ना.शा. १०-३७)  
</details>

<details><summary>Notes</summary>

(**मू**) 1. प. तदा । N. तथा पादं । 2. त. णं नूपुरं तु तत् । प. मतम् । 3. न.ब.तु ।
4. ठ.त.कटिग्रीवं च रेचितम् । 5. म.भ. रेचितोद्वेष्टितौ । 6. प. वलनं चैव । 7. क्ष.ठ.ब.म.त.
सव्यश्चाप्यलपल्लवः ।
(**व्या**) 1. भ. तालत्रयोऽर्ध । 2. म. तालत्रयोऽर्धतालश्च । 3. म.भ. वक्षःस्थि । 4. म.
वैशाखैश्चाभिवाहने । भ. वैशाखेच्छादिवाहने ।
</details>

<pb n="114"/>

दक्षिणः कुठ्ठितः पादश्चचुरं तत्प्रकीर्तितम् ।  
भुजङ्गत्रासितः पादौ 1दक्षिणो रेचितः करः ।। १०० ।।  


2लताख्यश्च करो वामो भुजङ्गाञ्चितकं भवेत् ।  
विक्षिप्तं हस्तपादं तु समन्ताद्यत्र दण्डवत् ।। १०१ ।।  

<details><summary>Abh</summary>

तेनैवं योजना--स्वस्तिकानन्तरं पादमाक्षिप्य तत्समकालमुद्वेष्ट्य "तर्जन्याद्या बहिर्मुख1म्"
(ना.शा.९-२१६) इत्युद्वेष्टितमेकं हस्तं कृत्वा त्रिकवलनं कृत्वा पुनर्द्वितीयेनाङ्गेन
तथैव । चकारात्तद्वलनानन्तरं स्वस्तिक एव पादः । एकवचनद्विवचनाभ्यां पर्यायेण
प्रयोगोऽत्र सूचितः । यदि वोद्वेष्टितशब्देनोल्बणौ नृत्तहस्तावुपलक्षितौ ।

"करावुद्वेष्टिताग्रौ तु प्रविधायालपल्लवौ ।  
ऊर्ध्वं प्रसारिताविद्धौ कर्तव्यावुल्बणौ ।। इति (ना.शा. ९-२०८)  

तदा युगपदेव प्रयोगं कृत्वा पादस्वस्तिकभ्रमणाद्देहस्य साक्षात्कृतः । संज्ञायां कन् ।
एतदुद्धतपरिभ्रमणविषये प्रयोक्तव्यम् । (९८)


(**३९**) **चतुरम्** ।


**अञ्चित** इत्यलपल्लवः (ना.शा. ९-९१)

"तिस्रः प्रसारिता यत्र तथा चोर्ध्वा कनीयसी ।  
तासां मध्ये तथाङ्गुष्ठः स करश्चतुरः स्मृतः ।।" (ना.शा. ९-९३)  

एवकारेण वक्षःक्षेत्राद्2 द्वयोरप्यलम् । तु शब्देन सन्निवेशाधिक्यं केवलमिति सूच्यते ।
**कुट्टित** इति ।


"स्थित्वा पादतलाग्रेण पार्ष्णिर्भूमौ निपात्यते ।" (ना.शा. ९-२६६)
इत्युद्धट्टिताङ्ग3रूपः । एतद्विदूषकस्य सविस्मयसूच्याभिनयादौ । यथा "सानुरे"
खण्डदासवर्यमिसासा । (९९)


(**४०**) **भुजङ्गाञ्चितकम्** ।


("4कुञ्चितं पादम् ।" (ना.शा. १०-४२) इत्यादि भुजङ्गत्रासितचार्यां पादः ।
"हंसपक्षौ द्रुतभ्रमौ ।" (९-१९३) इति दक्षिणो रेचितः । "तिर्यक्प्रसारितौ" इति
(ना.शा. ९-१९८) वामो लताख्यो नृत्तहस्तः ।) (१००)
</details>

<details><summary>Notes</summary>

(**मू**) 1. N.क्ष. रेचितो दक्षिणः करः । 2.ठ.म. लताख्यश्च ततो वामो भुजङ्गञ्चितके ।
N. लताख्यश्च तथा वामो ।
(**व्या**) 1. म.भ. मुखा इत्यु । 2. म.भ. त्रादयोप्य । 3. म.भ. तांशरू । 4. म.भ. अयं
ग्रन्थो नास्ति ।
</details>

<pb n="115"/>

रेच्यते1 तद्धि करणं ज्ञेयं दण्डकरेचितम् ।  
वृश्चिकं 2चरणं कृत्वा द्वावप्यथ निकुट्टितौ ।। १०२ ।।  


विधातव्यौ करौ तत्तु ज्ञेयं वृश्चिककुट्टितम् ।  
सूचीं 3कृत्वापविद्धं च दक्षिणं चरणं न्यसेत् ।। १०३ ।।  


4रेचिता च कटिर्यत्र कटिभ्रान्तं तदुच्यते ।  
अञ्चितः पृष्ठतः पादः कुञ्चितोर्ध्वतलाङ्गुलिः ।। १०४ ।।  

<details><summary>Abh</summary>


(**४१**) **दण्डकरेचितम्** ।


दण्डवद्धस्तविक्षेपेण रेचनेन च दण्डपक्षौ सूच्येते । पादविक्षेपेण तु दण्डपादा
चारी ।

"हंसपक्षकृतौ हस्तौ व्यावृत्तपरिवर्तितौ ।  
तथा प्रसारितभुजौ दण्डपक्षाविति स्मृतौ ।।" (ना. शा. ९-२०२)  


"नूपुरं चरणं कृत्वा पुरतः सम्प्रसारयेत् ।  
क्षिप्रमाविद्धकरणं दण्डपादा तु सा स्मृता ।।" (ना.शा. १०-४४)  

तत्प्रमोदविषयं करणम् । उद्धतविषये चास्य प्रयोगः(इत्यन्ये) । (१०१)


(**४२**) **वृश्चिककुट्टितम्** ।


पृष्ठभागे रेचितजङ्घमुत्तानतलं वृश्चिकोपलक्षितं चरणं कृत्वा द्वावपि हस्तौ
स्वबाहुशिरस्यलपल्लवौ निकुट्टितौ पर्यायेण विदध्यादिति । एतच्च
विस्मयाकाशगमनेच्छादिप्रधाने वाक्यार्थविषये प्रयुज्यते । यथा, "पडिविधारिअं
उवक्खंहिआ" इत्यादौ । (१०२)


(**४३**) **कटिभ्रान्तम्** ।

"कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेदग्रयोगेन सा सूची परिकीर्तिता ।।" (ना.शा. १०-३४)  
</details>

<details><summary>Notes</summary>

(**मू**) 1. N.त.ब. रेचिते । 2. म. करणम् । 3. N. त. दत्त्वा । 4. क्ष. ठ.ब.म. पादयोरनुगौ
हस्तौ । N. न. रेचितौ ।
</details>

<pb n="116"/>

लताख्यश्च करो वामस्तल्लतावृश्चिकं भवेत् ।  
अलपद्मः कटीदेशे छिन्ना पर्यायशः कटी ।। १०५ ।।  


वैशाखस्थानकेनेह तच्छिन्नं करणं भनेत् ।  
वृश्चिकं 1चरणं कृत्वा स्वस्तिकौ च करावुभौ ।। १०६ ।।  


रेचितौ वि2प्रकीर्णौ च करौ वृश्चिकरेचितम् ।  
बाहुशीर्षाञ्चितौ हस्तौ पादः पृष्ठाञ्चितस्तथा ।। १०७ ।।  

<details><summary>Abh</summary>

वामं द्रुतमपसारितं कृत्वा पार्श्वे दक्षिणं पादं न्यसेत् । समकालं पृष्ठपरावर्तनक्रमेण
कटिं रेचयेत् । भ्रमरिकया वा चार्या (ना.शा. १०-४५) करयो1श्च प्रयोगवशगत्वेन
(कटि)भ्रमणकाले तयोरपि व्यावर्तनपरिवर्तनकरणं योजनान्ते चतुरश्रावस्थानम् ।
गतिपरिक्रमेऽस्य तालाकारादि(लान्तरालादि) यतिपरिपूरणविषये प्रयोगः । (१०३)


(**४४**) **लतावृश्चिकम्** ।


प्रथमार्धेन वृश्चिकं । वामं चरणं भूमौ2 । आकाशादवपतनेऽस्य प्रयोगः ।
(१०४)


(**४५**) **च्छिन्नम्** ।


क्रमेण पार्ष्ण्योर्नमनोन्न3मनाभ्यां (ना.शा. (९-२५१,२३५) यदा कटिच्छेदः ।
पार्ष्ण्योर्नम4नोन्नमने पर्यायेण । तथैव च कटिपार्श्वक्षेत्र एव ।


"आवर्तिन्यः करतले यस्याङ्गुल्यः ।" (ना.शा. ९-९१)
इत्येवंभूतोऽलपल्लवः । ईषद्गतागतपर्यायेण द्वाभ्यां हस्ताभ्यां प्रयुज्यते । वैशाखस्थानकेन
"तालास्त्रयोऽर्धतालश्च" (ना.शा. १०-६१) इति "निष्क्रान्तौ" इति च लक्षणेन
तदा कटिच्छेदयोगि छिन्नं नाम । अङ्गप्रतिसारणतालभञ्जनादिविषये चास्य
प्रयोगः । (१०५)


(**४६**) **वृश्चिकरेचितम्** ।


"तावेव मणिबन्धान्ते ।" इति (ना.शा. ९-१८७) स्वस्तिकौ । विप्रकीर्णकौ
रेचितौ हंसपक्षौ द्रुतभ्रमौ । एतदाकाशयानके प्रयोज्यम् । (१०६)
</details>

<details><summary>Notes</summary>

(**मू**) 1.N. करणम् । 2. न.ब.म. रेचितापसृतौ चैव कार्यं वृश्चिकरेचिते ।
(**व्या**) 1.म.भ. करणयोश्च । 2. म.भ.ब्रूमो । 3. म.भ. नमनाभ्याम् । 4. म.भ.
पार्श्वे..........पर्यायेण ।
</details>

<pb n="117"/>

दूरसन्नतपृष्ठं1 च वृश्चिकं तत्प्रकीर्तितम् ।  
आलीढं स्थानकं यत्र2 करौ वक्षसि रेचितौ ।। १०८ ।।  


ऊर्ध्वाधोविप्रकीर्णौ च 3व्यंसितं करणं तु तत् ।  
हस्तौ तु स्वस्तिकौ पार्श्वे तथा पादो4 निकुट्टितः ।। १०९ ।।  

<details><summary>Abh</summary>


(**४७**) **वृश्चिकम्** ।


द्विवचनैकवचने अङ्गस्यापरिहारं सूचयतः । हस्तस्य बाहुशिरस्यञ्चनेन
करिहस्तप्रयोगः सूच्यते ।

"समुन्नतो लताहस्तः पार्श्वात्पार्श्वं विलोलितः ।  
त्रिपताकोऽपरः कर्णे करिहस्तः ।।" (ना.शा. ९-१९९)  

दूरसन्नतपृष्ठत्वं वृश्चिकप्रयोगनान्तरीयं(कं) सर्वत्र वृश्चिकप्रयोगेषु मन्तव्यम् ।
वृश्तिकपुच्छस्थानीयचरणं वृश्चिकमेतत्करणम् । तदुपलक्षितपादो वृश्चिकः ।
अस्याकाशगतौ च ऐरावणादिविषये प्रयोगः । यथा-- "श्वेताभ्रभ्रान्तिकारी समवतरति
रवादभ्रमूवल्लभोऽयम् " इति । (१०७)


(**४८**) **व्यंसितम्** ।

"मण्डले दक्षिणं पादं पञ्चतालान्प्रसार्य तु ।  
आलीढं स्थानकं कुर्यात् ।।" (ना.शा. १०-६७)  

एकस्य तर्जन्याद्युद्वेष्टितेन (ना.शा. ९-२१६) करणेनाधो विप्रकीर्णता ।
द्वितीयस्त1र्जन्यादिपरावर्तितकरणेनोर्ध्वगतः,2 क्षेत्रपर्यायेणैक3 उत्तानो हंसपक्षो
द्रुतभ्रमलक्षणो रेचकम् । अव(प)रोऽधोमुख ऊर्ध्वाध इत्येकीकरणम् । तच्च
करणमुभयत्र सम्बध्यते । एतच्च विभ्रमा4दि (हनुमदादि ?) परिक्रमविषयम् । (१०८)


(**४१**) **पार्श्वनिकुट्टकम्** ।


"तावेव मणिबन्धान्ते" इति (ना.शा. ९-१८७) स्वस्तिकौ । तथाशब्देन पार्श्वे
</details>

<details><summary>Notes</summary>

(**मू**) 1. ठ.म. पृष्ठश्च । 2. क्ष. न.म. आलीढस्थानके यत्र । 3. N.**क्ष ठ.म.** व्यंसितं
तद्विदुर्बुधाः । 4. ब. पादौ निकुट्टितौ ।
(**न्या**) 1. म.भ. यतर्ज । 2. म.भ. नार्थः ततः क्षेत्र । 3. म.भ. णैते । 4. म. प्रमादा ।
भ. भ्रमादिपरा ।
</details>

<pb n="118"/>

यत्र तत्करणं ज्ञेयं बुधैः पार्श्वनिकुट्टितम्1 ।  
वृश्चिकं 2चरणं कृत्वा पादस्याङ्गुष्ठकेन तु ।। ११० ।।  


ललाटे तिलकं कुर्याल्ललाटतिलकं 3तु तत् ।  
पृष्ठतः कुञ्चितं 4कृत्वा व्यतिक्रान्तक्रमं ततः ।। १११ ।।  


आक्षिप्तौ च करौ कार्यौ क्रान्तके करणे द्विजाः ।  
आद्यः 5पादो नतः कार्यः सव्यहस्तश्च कुञ्चितः ।। ११२ ।।  

<details><summary>Abh</summary>

तयोर्निकुट्टितत्वं पर्यायेणो1च्यते । तस्य तलमेव च पादस्य निकुट्टितत्वम् ।
पुनर्द्वितीयेनाङ्गेनेति पार्श्वगतहस्तनिकुट्टितयोगात् पार्श्वनिकुट्टितम् । प्रकाशनसंवर2णाहार--
(भ्यास?)प्रधाने वाक्यार्थे चास्य प्रयोगः । यथा "पुण्णाव" उडेहराभुइं
कुहुएहमं...........पेताहं ("सहंसिपित") इत्यादौ । (१०९)


(**५०**) **ललाटतिलकम्** ।


पादस्य तस्यैव पश्चाद्भागादितरस्याङ्गुष्ठेन तिलकं तिलकक्रियाहेतुभूतत्वेन लक्षितं
संश्लेषं कुर्यादित्यासि(दि)कमेतत्करण3 विद्याधरगतिविषये प्रयुज्यते । (११०)


(**५१**) **क्रान्तकम्** ।

"कुञ्चितं पादमुत्क्षिप्य पुरतः सम्प्रसारयेत् ।  
उत्क्षिप्य पातयेच्चैनमतिक्रान्ता ।। इति (ना.शा. १०-३०)  

चारीं तां कृत्वा पात्यमानं चरणं कुञ्चितं स्थापयेत् । पृष्ठतः कुञ्चितं च समादाय
क्रियान्तपरिक्रमेण प्रसारयेत् । हस्तौ विचार्य(ल्य?) व्यावर्तितकरणेन देहक्षेत्रान्निष्क्रान्तः
पुनः परिवर्तितकरणेनाक्षिप्तः स (व)क्षसि खटकामुखः । पुनरपरेणाङ्गेन प्रयोगः ।
उद्धतपरिक्रमेऽस्य प्रयोगः । (१११)
</details>

<details><summary>Notes</summary>

(**मू**) 1. त.ब. पादनिकुट्टितम् । म.प.पादनिकुट्टकम् । 2. N. क्ष.ठ.म. करणम् । 3. न.म.च
तत् । 4. ठ.म. कुर्यादतिक्रान्तक्रमम् । 5. क्ष.ठ.म. पादोऽञ्चितः ।
(**व्या**) 1. णोर्ध्वाधोमुखत्वं लभ्येते । 2. सञ्चर । 3. भ. रणविषये प्रयुज्यते ।
</details>

<pb n="119"/>

उत्तानो 1वामपार्श्वस्थस्तत्कुञ्चितमुदाहृतम् ।  
प्रलम्बिताभ्यां बाहुभ्यां 2यद्गात्रेणानतेन च ।। ११३ ।।  


अभ्यन्तरापविद्धः3 स्यात्तज्ज्ञेयं चक्रमण्डलम् ।  
4स्वस्तिकापसृतौ पादावपविद्धक्रमौ यदा ।। ११४ ।।  


उरोमण्डलकौ हस्तावुरोमण्डलिकन्तु तत् ।  
5आक्षिप्तं हस्तपादं च क्रियते यत्र वेगतः ।। ११५ ।।  

<details><summary>Abh</summary>


(**५२**) **कुञ्चितम्** ।


आद्यो नत इति जानुगमनेन भूत1लसञ्चको लक्ष्यते । दक्षिणहस्तश्च कुञ्चितः
उत्तानालपल्लवरूपो वामपार्श्वे विधेयः । तदेतन्निर्भरानन्दपूर्ण2देवस्याभिनयविषये
प्रयोक्तव्यम् । यथा "देहसुभाइउं मकरकलिअणुकापालविद्वेइचळणं धिआइं" इत्यादौ ।
(११२)


(**५3**) **चक्रमण्डलम्** ।


अड्डिता चात्रादौ चारी ।

"अग्रतः पृष्ठतो वाऽपि पादोऽग्रतलसञ्चरः ।  
द्वितीयपादविर्घृष्टो यस्या3 स्यादड्डिता तु सा ।। (ना.शा. १०-२३)  

उद्धतपरिक्रमपरिष्करणा(रिक्रमा)दिविषये चैतत् । (११३)


(**५४**) **उरोमण्डलम्** ।

"भूमिघृष्टेन पादेन कृत्वाभ्यन्तरमण्डलम् ।  
पुनरुत्सारयेदन्यं4 स्थितावर्ता तु सा स्मृता ।।" (ना.शा. १०-१५)  

इत्यनया चार्याऽपसारणं स्वस्तिकस्य कार्यम् । बद्धाचार्यात्वादाववस्थानमित्युक्तं भवति ।

"अन्योन्यजङ्घासंवेधात्कृत्वा तु स्वस्तिकं ततः ।  
ऊरुभ्यां वलनम्" इति (ना.शा. १०-२१)  
</details>

<details><summary>Notes</summary>

(**मू**) 1.ठ.म. वामपार्श्वश्च । 2. ठ. यद्गात्रेण नतेन । 3. ठ.म. आद्यन्तरापविद्धम् । 4.
क्ष.न.म.ब. उद्वेष्टिततलौ हस्तावपविद्धक्रमौ यदा । मण्डलं च शिरो ज्ञेयमुरोमण्डलमेव तत् ।
5. ठ. आक्षिप्तहस्तपादौ तु । छ.म.ब. आक्षिप्तहस्तपादं च ।
(**व्या**) 1. नाग्रतल । 2. म.भ. र्णादैबतस्याभिन । 3. म.भ. यस्य । 4. म.भ. येत्पादम् ।
</details>

<pb n="120"/>

आक्षिप्तं1 नाम करणं विज्ञेयं तद्द्विजोत्तमाः ।  
ऊर्ध्वाङ्गुलितलः पादः पार्श्वेनोर्ध्वं 2प्रसारितः ।। ११६ ।।  


प्रकुर्यादञ्चिततलौ हस्तौ तलविलासिते ।  
पृष्ठतः प्रसृतः पादो द्वौ 3तालावर्धमेव च ।। ११७ ।।  

<details><summary>Abh</summary>

तस्या रूपं स्वस्तिकसंस्थानाक्षिप्तम् ।


"उद्वेष्टितो भवेदेको द्वितीयश्चापवेष्टितः ।  
भ्रमितावुरसः स्थाने ह्युरोमण्डलिनौ स्मृतौ ।।" (ना.शा. ९-२०४) (११४)  


(**५५**) **आक्षिप्तम्** ।


"कुञ्चितं पादमुत्क्षिप्याञ्चितम्" । इति (ना.शा. १०-३७)
आक्षिप्तया पादचार्या पार्श्वस्य किञ्चिन्नमनेन हस्तस्य चतुरश्रस्य खटकामुख्या क्षेपः
इति विदूषकगतिविषयमाक्षिप्तकरणम् । (११५)


(**५६**) **तलविलसितम्** ।


तेनैवोर्ध्वगतेन पादेन सहाञ्चिततलो वा शिलष्टतलत्वात्कर्तव्यः ।
द्विवचनात्पर्यायेण द्वितीयेनाङ्गेन प्रयोगोऽभ्यासेन वा । पताकौ हस्तौ
परस्परोपसंश्लिष्टाविति पादतलस्य हस्ततलस्य च विकृष्टे देशे आकाशे लसितं
श्लेषणं यत्र तलविलसितम् । पादोद्धारसंज्ञया सूत्रधारादिविषये नाट्याचार्या
योजयन्ति ।(११६)


(**५७**) **अर्गलम्** ।


द्वितीय1चरणकनिष्ठाभङ्गे 2सार्धान्तालाह्वजङ्घः सन् पादः प्रसृतो भवति ।
एतत्समकालं च हस्तबाहुद्वितीयं पार्श्वक्षेत्रं किञ्चिदग्रप्रसृतोऽलपल्लवाकारः तदन्तर्ज-
(र्ग)लमर्गलयेत् । देहस्य नयम्यन्त्रणात् (नियन्त्रणात्?) (अर्गलम्) । परिक्रमे
चैतद3ङ्गदप्रभृतीनां भवति ।
</details>

<details><summary>Notes</summary>

(**मू**) 1.N. क्ष. करणं नाम । 2. प.ब. समुच्छ्रितः । न. समुत्थितः । त. समागतम् । 3.
न.ब. तलावूर्ध्व ।
(**व्या**) 1. म.भ. चारण । 2. र्धात्तालद्वय । 3. म.भ. दनङ्गप्रभृ ।
</details>

<pb n="121"/>

1तस्यैव चानुगो हस्तः पुरतस्त्वर्गलं तु तत् ।  
विक्षिप्तं हस्तपादं च2 पृष्ठतः 3पार्श्वतोऽपि वा ।। ११८ ।।  


एकमार्गगतं यत्र तद्विक्षिप्तमुदाहृतम् ।  
प्रसार्य कुञ्चितं पादं 4पुनरावर्तयेत् द्रुतम् ।। ११९ ।।  


प्रयोगवशगौ हस्तौ 5तदावर्तमुदाहृतम् ।  
कुञ्चितं 6पादमुत्क्षिप्य 7पार्श्वात्पार्श्वं तु 8डोलयेत् ।। १२० ।।  

<details><summary>Abh</summary>


(**५८**) **विक्षिप्तम्** ।


वाग्रहणं चार्थे । तेन विद्युद्भ्रान्तादण्डपादाभ्यां (ना.शा. १०-४०-४४)
चारीभ्यामुद्वेष्टितापवेष्टितरेचकवर्त1नया पार्श्वयोः पृष्ठेऽग्रे च हस्तपादविक्षेपः । (इद)
मुद्धतगतिपरिक्रमसूचनादिविषयम् । (११८)


(**५९**) **आवर्तम्** ।

"पादः प्रसारितः सव्यः पुनश्चैवापसर्पितः ।  
वामः सव्योपसर्पी च चाषगत्याम् । इति ।।" (ना.शा. १०-१८)  

चाषगत्या चार्या प्रयोगः । हस्तौ च किञ्चिदुद्वेष्टितापवेष्टितरूपौ दोलावेवेति । आ
ईषत् वर्तनं हस्तपादस्य यत्र तदिदमावर्तकरणम् । एत2न्नायकोपसर्पणे
सागरिकापाशबन्धाद्यवसरे प्रयोज्यम् । (११९)
(**६०**) **डोलापादम्** ।

पूर्वमूर्ध्वजानुचारी । (ना. शा. १०-३३)ततो दोलापादा ।  
</details>

<details><summary>Notes</summary>

(**मू**) 1.ठ.म. तस्यैवानुगतो । छ.ब. आस्ये चानुगतो । 2. क्ष.ठ.म.तु । न. तत् ।
3. ठ.पार्श्वतोऽथवा । 4. N. च.ब.क्ष.पुर आवर्तयेत्क्रमात् । त. पुर आवर्तयेत् द्रुतम् ।
5. N. म.तदावर्तितमुच्यते । 6. च. पादमुत्क्षिप्तम् । 7. ब.म. पाश्चात्पा । 8. क्ष. लोलयेत् ।
(**व्या**) 1. म.भ. ककर्तानया । 2. म.भ. नयोपसर्पणम् ।
</details>

<pb n="122"/>

प्रयोगवशगौ हस्तौ 1डोलापादं तदुच्यते ।  
आक्षिप्तं 2हस्तपादं च त्रिकं चैव3 विवर्तयेत् ।। १२१ ।।  


रेचितौ च तथा हस्तौ 4विवृत्ते करणे द्विजाः ।  
सूचीविद्धं विधायाथ त्रिकं तु विनिवर्तयेत्5 ।। १२२ ।।  

<details><summary>Abh</summary>


"(कुञ्चितं पादमुत्क्षिप्य पार्श्वात्पार्श्वं विलोलयेत् ।  
पातयेदञ्चितं तैव दोलापादा ।।") (ना.शा. १०-३६)  

डोलाहस्तावेव (ना.शा. ९-१४८) प्रयोगवशगौ इति डोलापादं करणम् । (१२०)


(**६१**) **विवृत्तम्** ।


आक्षिप्य वाम(पाद)माक्षिप्य स्वदेहक्षेत्रादपसारितवृत्त्याऽ ऽवर्त्य हस्तं च
व्यावर्तितपरिवर्तिताभ्यां तथैवाक्षिप्य त्रिकं भ्रमरिकया (ना.शा. १०-४५)वलयेत् ।
तद्रेचितौ च हंसपक्षौ द्रुतभ्रमौ हस्ताविति त्रिकविवर्तनयोगात् विवृत्तम् ।
अस्योद्धतगतिपरिक्रमे प्रयोगः । (१२१)


(**६२**) **विनिवृत्तम्** ।

"कुञ्चितं पादमुत्क्षिप्य जानूर्ध्वं सम्प्रसारयेत् ।  
पातयेच्चाग्रयोगेन सा सूची ।।" इति (ना.शा. १०-३४)  

चार्या द्वितीयं पादं पार्ष्णिभागे स्वस्तिकयोजनया विद्धा(ध्वा) त्रिकस्यैकपार्श्वे विवर्तनस्य
प्रत्यावर्तनक्रमेण निवृत्तिं कुर्यात् । "अन्योन्यजङ्घावेधेन बद्धया" (ना.शा.१०-२१) वा
चार्योरुवलनं कुर्यात् । हस्तौ च रेचितौ हंसपक्षौ द्रुतभ्रमौ । उक्त एवास्य प्रयोगः
(विवृत्तवत्) । (१२२)
</details>

<details><summary>Notes</summary>

(**मू**) 1. च.ब. तदुक्तं दोलपादकम् । म. क्ष. दोलापादं प्रकीर्तितम् । 2. म. क्षिप्तह ।
क. चक्रपादं च । 3. च.च परिवर्तयेत् । त.म. क्ष. चैव विवर्तितम् । छ.च विनिवर्तितम् ।
4. क्ष. ठ.ब.म.त. निवृत्ते । च. विवृते । 5. त. परिवर्तयेत् ।
</details>

<pb n="123"/>

करौ च1 रेचितौ कार्यौ विनिवृत्ते द्विजोत्तमाः ।  
पार्श्वक्रान्तक्रमं2 कृत्वा 3पुरस्तादथ पातयेत् ।। १२३ ।।  


प्रयोगवशगौ हस्तौ 4पार्श्वक्रान्तं तदुच्यते ।  
पृष्ठतः 5कुञ्चितः पादो वक्षश्चैव समुन्नतम् ।। १२४ ।।  


तिलके च करः स्थाप्यस्तन्नि6स्तम्भितमुच्यते ।  
पृष्ठतो वलितं पादं शिरोघृष्टं प्रसारयेत् ।। १२५ ।।  

<details><summary>Abh</summary>


(**६३**) **पार्श्वक्रान्तम्** ।


"कुञ्चितं पादमुत्क्षिप्य पार्श्वस्थाने स्थितं न्यसेत् ।" (ना.शा. १०-३२)  


इति पार्श्वक्रान्ता चारी । तयाऽग्रे चरणं पातयेत् । हस्तयोश्च पादप्रयोगानुसारेण
पर्यायेण पुरः प्रसारणम् । यदि वा प्रयुज्यत इति प्रयोगः गतिप्रचारयुद्धादिः । तत्र
पादावुचितौ हस्तावित्येवं सर्वत्र । एतच्च रौद्रप्रधाने भीमसेनादेः परिक्रमे (१२३)


(**६४**) **निस्तम्भितम्** ।


द्वितीयपादस्य पृष्ठे पार्ष्णिभागे कुञ्चितः । **समुन्नत**मिति । निर्भुग्नं स्तब्धं च
निम्नपृष्ठं चेति । खटकामुखः **कर** इति तदेतद्देशो मध्यमाङ्गुलिरूपो1 ललाटे
तिलकवदिति । पादेन भुव आघातान्निस्तम्भितं महेश्वराभिनयविषयम् । वृश्चिकोऽत्र
पाद इत्येके । (१२४)


(**६५**) **विद्युद्भ्रान्तम्** ।


पृष्ठत ऊरुमूलदेशात्प्रभृति वलितं चक्रवद्भ्रामितं तत एव प्रयोक्तुः शिरः
क्षेत्रेण श्लिष्टं सर्वतो मण्डल2गत्या 3भ्रान्त्या आविद्धं चतुरं कृत्वा प्रसारयेत् । प्रकर्षेण
स 4 सर्वासु दिक्षु पर्यायेण सारयेत् । तत्पदस्य विद्युत इव उद्भ्रमणाद्विद्युद्भ्रान्तमुद्धतगति
परिक्रमादिविषयम् । (१२५)
</details>

<details><summary>Notes</summary>

(**मू**) 1. ठ.म. करौ तु । 2. ठ.म. पार्श्वक्रान्तं त्रिकम् । 3. क्ष.ठ.म. ब. पुरस्तात्संप्रसारयेत् ।
4. क्ष.ठ.म. पार्श्वक्रान्तमुदाहृतम् । 5. ठ. कुञ्चितौ **पादौ** । 6.N. **ब**. **न्निशु** । म. **निस्सु** ।
त. निसु ।
(**व्या**) 1. म.भ. रूपे । 2. भ. ण्डले आवि । 3. VR. 4. VR. 5. VR.
</details>

<pb n="124"/>

1सर्वतो मण्डलाविद्धं विद्युद्भ्रान्तं तदुच्यते ।  
अतिक्रान्तक्रमं कृत्वा 2पुरस्तात्संप्रसारयेत् ।। १२६ ।।  


प्रयोगवशगौ हस्तावतिक्रान्ते प्रकीर्तितौ ।  
आक्षिप्तं हस्तपादं च त्रिकं चैव विवर्तितम् ।। १२७ ।।  


3द्वितीयो रेचितो हस्तो विवर्तितकमेव तत् ।  
कर्णेऽञ्चितः4 करो वामो लताहस्तश्च दक्षिणः ।। १२८ ।।  


दोलापादस्तथा चैव गजक्रीडितकं5 भवेत् ।  
द्रुतमुत्क्षिप्य चरणं पुरस्तादथ पातयेत् ।। १२९ ।।  

<details><summary>Abh</summary>


(**६६**) **अतिक्रान्तम्** ।


अतिक्रान्ता चारी (ना.शा. १०-३०) व्याख्याता । **पुरस्तादि**ति स्वदेहस्याग्रेण ।
एतदपि गतिपरिक्रमादिविषयमेव । एवमन्यस्यापि यस्याभिनयविषये नोपयोगस्तस्य विषयो
मन्तव्यः । (१२६)


(**६७**) **विवर्तितकम्** ।


आक्षिप्तहस्तापेक्षया द्वितीयो हस्तः । तं हंसपक्षद्रुतभ्रमक्रमं कुर्यात् । (१२७)


(**६८**) **गजक्रीडितकम्** ।


"समुन्नतो लताहस्तः पार्श्वात्पार्श्वं विलोलितः ।" (ना.शा. ९-१९९)
इति यः करिहस्तो लक्ष्यते वृत्तमध्ये तस्यैव यदा त्रिपताकोऽसावञ्चितक्रियाविष्टो
डोलापादचारी तदा गजक्रीडितकम् । क्रियाविष्टत्वाच्चाङ्गपर्यायोऽत्र लभ्यते ।
प्रयोगश्चास्य नामोचित एव विषये । यथा "1अरुवद्रणा" इत्यादौ । (१२८)
</details>

<details><summary>Notes</summary>

(**मू**) 1.क्ष. त.म.ब. हस्तौ च मण्डलाविद्धौ । 2. च.ब. पुरस्तात्संप्रयोजयेत् । 3. क्ष.ठ.म.
पुनश्च रेचयेद्धस्तम् । 4. च.ब. कर्णाञ्चितः करो । 5. क्ष.ठ.ब.म. गजक्रीडितके ।
(**व्या**) 1. भ. आवआरु ।
</details>

<pb n="125"/>

तलसंस्फोटितौ हस्तौ 1तलसंस्फोटिते मतौ ।  
पृष्ठप्रसारितः2 पादः लतारेचितकौ करौ3 ।। १३० ।।  


समुन्नतं शिरश्चैव4 गरुडप्लुतकं5 भवेत् ।  
सूचीपादो नतं6 पार्श्वमेको वक्षःस्थितः करः ।। १३१ ।।  


द्वितीयश्चाञ्चितो गण्डे गण्डसूची तदुच्यते ।  
7ऊर्ध्वापवेष्टितौ हस्तौ 8सूचीपादो विवर्तितः ।। १३२ ।।  

<details><summary>Abh</summary>


(**६९**) **तलसंस्फोटितम्** ।


अतिक्रान्तया (ना.शा. १०-३०) चार्या दण्डपादया (ना.शा. १०-४४) वा
चरणमुत्क्षिप्याक्षिप्तं कृत्वा तथैवाग्रे निपातयेत् । तत्समकालं च पताकौ हस्तौ
संश्लेषितशब्दादभिहितौ इति तलसंस्फोटितम् । तस्यैतद्विषय एव प्रयोगो, यथा "तालाद्देवी
सुसुखसुभसइ जणु" इत्यादौ । (१२१)


(**७०**) **गरुडप्लुतकम्** ।


वृश्चिकवच्चरणम् । एकोऽलातहस्तः (लताहस्तः) । द्वितीयो रेचितः । प्रयोगोऽस्य
नामोचित एव विषये (१३०)


(**७१**) **गण्डसूची** ।

"उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।  
वामश्चैव स्वभावस्थः ।।" (ना.शा. ९-२८०)  

इति सूचीपादः । अञ्चितोऽलपल्लवो गण्डक्षेत्रे । अन्ये तु सूचीपादं
गण्डक्षेत्रप्राप्तमिच्छन्ति । अन्ये तु सूचीमुखं नृत्तहस्तं गण्डाञ्चितं पुनः क्रियाविष्टमाहुः ।

"हस्तौ तु सर्पशिरसौ मध्यमाङ्गुष्ठकौ यदा ।  
तिर्यक्प्रसारितास्यौ" (ना.शा.९-१९१) इति ।  

अन्ये तु सूच्यास्यमभिनयहस्तमाहुः ।
</details>

<details><summary>Notes</summary>

(**मू**) 1. प. तलस्फोटितकौ मतौ । 2. N.**ठ**. पृष्ठप्रसारितौ पादौ । ठ.ब. पृष्ठतः पार्श्वतः
पादः । 3. क्ष.म. पृष्ठप्रसारितः पादः कुञ्चितौ रेचितौ करौ । 4. क्ष.च.म.त. समुन्नतमुरश्चैव ।
5. ठ.म.गरुडप्लुतके । 6. ठ. सूचीपादोन्नतम् । म. सूचीपादौ नतम् । 7. ठ.म. ऊर्ध्वावचेष्टितौ ।
8. न. सूचीपादेऽपवर्तितः ।
</details>

<pb n="126"/>

परिवृत्तत्रिकं चैव1 परिवृत्तं तदुच्यते ।  
एकः 2समस्थितः पाद 3ऊरुपृष्ठे स्थितोऽपरः ।। १३३ ।।  


मुष्टिहस्तश्च 4वक्षःस्थः पार्श्वजानु तदुच्यते ।  
पृष्ठप्रसारितः पादः किञ्चिदञ्चित5जानुकः ।। १३४ ।।  

<details><summary>Abh</summary>


"खटकाख्ये यदा हस्ते तर्जनी सम्प्रसारिता ।  
हस्तः सूचीमुखो नाम ।।" इति (ना.शा. ९-६५)  

अत्र पक्षे गण्डसंश्रयप्रधानभूषणाभिनयविषयोऽस्य प्रयोगः । यथा"गंडप्पळीळावण्णज्जळ
एसो फळके अइदाम" इत्यादौ (१३१)


(**७२**) **परिवृत्तम्** ।


"ऊर्ध्वमण्डलिनौ हस्तावूर्ध्वदेशविवर्तनात् ।" (ना.शा. ९-२०३)
सूचीलक्षणश्च (ना.शा. १०-३४) पादो बद्धाचारी(ना.शा. १०-२१)माश्रित्य विचित्र-
रूपतया द्वितीयपादे (ना.शा. १०-४५) वर्तितः अन्योन्यजङ्घासंवेधादिति । ततोऽपि
भ्रमरिकया त्रिकं परिवर्तितमाहुः । (१३२)


(**७३**) **पार्श्वजानु** ।


ऊरुपृष्ठजनि(स्थितः) तस्यैव समस्थितपादस्योरोः द्वितीयोऽस्या(पि) हस्तः
कट्यामर्धचन्द्र इति पार्श्वजानु । पार्श्व ऊरुपृष्ठः तस्य पादस्य संबन्धि 1जानु यत्रेति ।
युद्धनियुद्धविषयमेतत् । (१३३)


(**७४**) **गृध्रावलीनकम्** ।


पार्श्वात्प्रसारिपादोऽङ्गुष्ठभूमिसंश्लेषादञ्चितजानुकः । लताहस्तौ च पार्श्वगौ ।
तत्पक्षिनिरूपणादौ गृध्रावलीनकम् । (१३४)
</details>

<details><summary>Notes</summary>

(**मू**) 1. प.म. परिवृत्तं त्रिकञ्चैव । 2. ठ.म. समुत्थितः । 3. ठ.म. ऊरुपार्श्वस्थितोऽपरः ।
4. ड. पक्षस्थः । 5. ठ. जानुकम् ।
(**व्या**) 1. म. न्धि द्विजानु ।
</details>

<pb n="127"/>

यत्र प्रसारितौ बाहू तत्स्यात् गृध्रावलीनकम् ।  
उत्प्लुत्य चरणौ कार्यावग्रतः स्वस्तिकस्थितौ ।। १३५ ।।  


सन्नतौ च तथा हस्तौ सन्नतं तदुदाहृतम् ।  
कुञ्चितं4 पादमुत्क्षिप्य कुर्यादग्रस्थितं भुवि ।। १३६ ।।  


प्रयोगवशगौ हस्तौ 2सा सूची परिकीर्तिता ।  
3अलपद्मः शिरोहस्तः सूचीपादश्च दक्षिणः ।। १३७ ।।  


यत्र तत्करणं ज्ञेयमर्धसूचीति नामतः ।  
पादसूच्या यदा पादो द्वितीयस्तु 4प्रविध्यते ।। १३८ ।।  

<details><summary>Abh</summary>


(**७५**) **सन्नतम्** ।

"1कुञ्चितं पादमुत्क्षिप्य समुत्प्लुत्य निपातयेत् ।  
जङ्घाञ्चितोप2रि क्षिप्ता सा ज्ञेया हरिणप्लुता ।।" (ना.शा. १०-४३)  

इत्यनया चार्योत्प्लुत्याग्रदेशे पादं स्वस्तिकं कुर्यात् । सन्नतौ च दोलाहस्तौ ।
"अंसौ प्रशिथिलौ हस्तौ पताकौ तु प्रलम्बितौ" (ना.शा. ९-१४८)
एतदधमप्रकीर्तनादुपसर्पणादिविषये । (१३५)


(**७६**) **सूची** ।


अग्रतः स्थितमिति । (१३६)


(**७७**) **अर्धसूची** ।


शिरःक्षेत्रे हस्तः **शिरोहस्तः** । 3तच्चार्यामेव करणमेकेनाङ्गेनेत्यर्धसूची4 ।
(१३७)
</details>

<details><summary>Notes</summary>

(**मू**) 1. ठ. अञ्चितम् । 2.N. न.ब.म. तत्सूची परिकीर्तितम् । 3. क.ब. वामः पादः शिरोदेशे ।
त. अलपद्मः शिरोदेशे । 4. प. प्रवेध्यते । ब. ठ. प्रपीड्यते ।
(**व्या**) 1. अतिक्रान्तसमं कृत्वा । 2. जङ्घाञ्चिता परि । 3. तच्चार्या एव पादः । म.भ.
प्रचा । 4. भ. त्यर्थसूचितम् । म. त्यर्धसूचितम् ।
</details>

<pb n="128"/>

1कटिवक्षःस्थितौ हस्तौ सूचीविद्धं तदुच्यते ।  
कृत्वोरुवलितं पादमपक्रान्तक्रमं न्यसेत्2 ।। १३९ ।।  


प्रयोगवशगौ 3हस्तावपक्रान्तं तदुच्यते ।  
वृश्चिकं 4चरणं कृत्वा 5रेचितौ च तथा करौ ।। १४० ।।  


तथा त्रिकं विवृत्तं च मयूरललितं भवेत् ।  
अञ्चितापसृतौ पादौ6 शिरश्च परिवाहितम्7 ।। १४१ ।।  

<details><summary>Abh</summary>


(**७८**) **सूचीविद्धम्** ।


**प्रविध्यत** इति सूचीपादौ । **द्वितीय** इति पादः पार्ष्णिस्थः क्रियत इत्यर्थः ।
कटिस्थितः पक्षवञ्चितकोऽर्धचन्द्रो वा द्वितीयः खटकामुख एव वक्षसि ।
चिन्ताविषयेऽस्य प्रयोगः । यथा--"कालीकरमिकस्सकहम्" इत्यादौ । (१३८)


(**७९**) **अपक्रान्तम्** ।

"ऊरुभ्यां वलनं कृत्वा कुञ्चितं पादमुद्धरेत् ।  
पार्श्वे विनिक्षिपेच्चैतदपक्रान्ता ।।" (ना.शा. १०-३१)  

इत्यपक्रान्तक्रमं कृत्वोरुवलितबद्धां चारीमन्योन्यजङ्घासंयोगात्कृत्वा तु स्वस्तिकमूरुभ्यां
वलनमित्येवंभूतां कुर्यात् । (१३९)


(**८०**) **मयूरललितम्** ।


वृश्चिकं पादं विधाय रेचितौ हंसपक्षौ द्रुतभ्रमौ करौ कृत्वा पादं1
तमेवोरुदेशे निकुञ्च्य भ्रमरिकां चारीं कुर्यादिति मयूरनृत्तानुकारि मयूरललितम् ।


"अतिक्रान्तक्रमं कृत्वा त्रिकं तु परिवर्तयेत् ।  
द्वितीयपादभ्रमणात्तलेन भ्रमरी भवेत् ।।" (ना.शा. १०-४५) (१४०)  
</details>

<details><summary>Notes</summary>

(**मू**) 1. ठ.ब. कटिदेशस्थितौ विद्धौ । 2. ब. नयेत् । 3. न. हस्तावपक्रान्ते प्रकीर्तितौ ।
4. ठ.म. करणम् । 5. क्ष.ठ.म. रेचितं च पदद्वयम् । न. करद्वयम् । 6. N.अञ्चितापगतः
पादः । छ.ब. अञ्चितोपगतः पादः । च. अन्तरापसृतौ पादौ । म. क्ष. अञ्चितोऽवगतः पादः ।
7. क्ष.म. परिवारितम् ।
(**व्या**) 1. म. पादान्तमेव ।
</details>

<pb n="129"/>

रेचितौ च तथा हस्तौ1 तत्सर्पितमुदाहृतम् ।  
नूपुरं चरणं2 कृत्वा दण्डपादं प्रसारयेत्3 ।। १४२ ।।  


क्षिप्राविद्धकरं4 चैव 5दण्डपादं तदुच्यते ।  
अतिक्रान्तक्रमं6 कृत्वा समुत्प्लुत्य 7निपातयेत् ।। १४३ ।।  


जङ्घाञ्चितोपरि क्षिप्ता 8तद्विद्याद्धरिणप्लुतम् ।  
डोलापादक्रमं कृत्वा समुत्प्लुत्य निपातयेत् ।। १४४ ।।  

<details><summary>Abh</summary>


(**८१**) **सर्पितम्** ।

"पार्ष्णी(ष्णिः) यस्य स्थितौ(ता) भूमावूर्ध्वमग्रतलं भवेत् ।  
अङ्गुल्यश्चाञ्चिताः सर्वाः स पादोऽञ्चित उच्यते ।।" (ना.शा. ९-२७५)  

अञ्चितपादः सन्नपसृतो द्वितीयपादनिकटात्पलायितकोऽर्यः (तो यः तत्) समकालमेव
तत्पार्श्वगं शिरः । **तथेति** तत्पार्श्वग एव हस्तो रेचितः । पुनरयं द्वितीयकरपादस्य
विधिः । तत्पार्श्वगतमेव च शिरः । अत एव च परिवाहितम् । यद्वक्ष्यति--


"पर्यायशः पार्श्वगतं शिरः स्यात्परिवाहितम् ।" (ना.शा. ८-२७)
एतच्च पादकृतमदोपसर्पणविषयमिति मान(नाम)बलाद्गम्यते । (१४१)


(**८२**) **दण्डपादम्** ।

"पृष्ठतोऽभ्यञ्चितं कृत्वा पादमग्रतलेन तु ।  
द्रुतं निपातयेद्भूमौ चारी नूपुरपादिका ।। "(ना.शा.१०-३५)  

इत्येतदनन्तरमेव दण्डपादादिपुरश्चरणं कृत्वा दण्डपादं प्रसारयेत् ।


"क्षिप्रापविद्धकरणं दण्डपादा तु सा स्मृता ।" (ना.शा. १०-४४)
इत्येतत्सहितमेव पादसहितदण्डत्वरितहस्तं न्यसेदिति साटोपपरिक्रमादिविषयमेतत् ।
(१४२)


(**८३**) **हरिणप्लुतम्** ।


ईदृशस्यैव हरिणप्लुता चारी (ना.शा. १०-४३) भविष्यति । तस्यास्तु करणप्रवेशः
प्रागेवोक्तः (1भुजङ्गत्रासितकरणव्याख्यावसरे) । (१४३)
</details>

<details><summary>Notes</summary>

(**मू**) 1. क्ष.N.ठ.म. करौ यत्र । 2. क्ष.म. काञ्चनम् । ब. वलितम् । N. न. कुञ्चितं
करणम् । 3. N. तदुच्यते । 4. न.त. क्षिप्ताविद्धकरम् । प.म. क्षिप्तं विद्धं करञ्चैव ।
N. क्षिप्रमाविद्धकरणं । 5. N. दण्डपादकमुच्यते । 6. ठ.क्ष. अतिक्रान्तक्षमम् । 7. क्ष.न.म.
निवर्तयेत् । 8. N. विज्ञेयं हरिणप्लुतम् ।
(**व्या**) 1. VR.
</details>

<pb n="130"/>

परिवृत्तत्रिकं1 चैव तत्प्रेङ्खोलितमुच्यते2 ।  
भुजावूर्ध्व3विनिष्क्रान्तौ 4हस्तौ चाभिमुखाङ्गुली ।। १४५ ।।  


बद्धा चारी5 तथा तैव 6नितम्बे करणे भवेत् ।  
दोलापादक्रमं7 कृत्वा हस्तौ तदनुगावुभौ ।। १४६ ।।  


रेचितौ घूर्णितौ वापि8 स्खलितं करणं 9भवेत् ।  
एको10 वक्षःस्थितो हस्तः 11प्रोद्वेष्टिततलोऽपरः ।। १४७ ।।  

<details><summary>Abh</summary>


(**८४**) **प्रेङ्खोलितकम्** ।


कुञ्चितं पादं पार्श्वात्पार्श्वं दोला (ना.शा.१०-३६) । तमेवं कृत्वा
द्वितीयेनोत्प्लुत्य भ्रमरिकां (ना.शा.१०-४५) कुर्यात् । (१४४)


(**८५**) **नितम्बम्** ।


**अभिमुखाङ्गुली** । अथोर्ध्वाङ्गुलौ पताकौ व्यावर्तितकरणेन शिरोदेशं नीत्वा ततः
परिवर्तितकरणेनोर्ध्वक्षेत्रेण निष्कान्तौ बाहू कृत्वा यथासम1 देशेऽन्योन्यं वीक्ष्यमाणौ पताकौ
स्थापयेत् । ततो देहाभिमुखाङ्गुलिहस्तौ तदनुगावुभौ रेचिताघूर्णितौ चापि नितम्बनृत्त--
हस्तलक्षणौ कुर्यात् । एतत्त्रिभिर्मुखा(एतदभिमुखा)ङगुलित्वं निपातत्रयेण द्योतितम् ।
"बाहुशीर्षाद्विनिष्कान्तौ" (ना.शा. ९-१९६) निमेषा(वेशा)त्तद्योगात्करणान्वितम् । (१४५)


(**८६**) **स्खलितम्** ।


दोलापादगमनागमनसमकालं हंसपक्षोपलक्षितौ बाहू गमनागमनयुक्तं
पुनरपरेणाङ्गेनेति । (१४६)
</details>

<details><summary>Notes</summary>

(**मू**) 1. ठ. परिवर्तत्रिकम् । 2. च. चैतत्प्रेङ्खोलितकमुच्यते । 3. छ.म.ब. भुजार्द्ध्वं । 4.
ठ.म.क्ष. हस्तावभि । 5. ठ. बद्धचारी । 6. ठ. नितम्बकरणे । 7. त. पादःक्रमःकार्यो ।
ठ. दोलापादं क्रमम् । 8. च.त. रेचिताघूर्णितौ चापि । 9. क्ष.ठ.म.ब. न्यसेत् । 10. त.ब.
वामो । 11. क्ष. ठ. प्रवेष्टित ।
(**व्या**) 1. यथासममंसदे ।
</details>

<pb n="131"/>

अञ्चितश्चरणश्चैव1 प्रयोज्यः 2करिहस्तके ।  
एकस्तु रेचितो हस्तो 3लताख्यस्तु तथा परः ।। १४८ ।।  


4प्रसर्पिततलौ पादौ प्रसर्पितकमेव तत् ।  
अलातं च पुरःकृत्वा द्वितीयं च द्रुतक्रमम् ।। १४९ ।।  


हस्तौ पादानुगौ 5चापि सिंहविक्रीडिते स्मृतौ ।  
पृष्ठप्रसर्पितः6 पादस्तथा हस्तौ निकुञ्चितौ7 ।। १५० ।।  

<details><summary>Abh</summary>


(**८७**) **करिहस्तकम्** ।


प्रोद्वेष्टनक्रियया परः कर्णस्थः त्रिपताकस्तद्दिक्क एव च
पादस्तत्प्रोद्वेष्टनसमकालमञ्चितः सम्प्रयोज्य निष्क्रमणीयः । करिहस्तेन नृत्तहस्तेन
सदृशमेतदंश इत्येतत्तन्नामा ।
(1समुन्नतो लताहस्तः पार्श्वात्पार्श्वं विलोलितः ।
त्रिपताकोऽपरः कर्णे करिहस्तः) (ना.शा.९-१९९) (१४७)


(**८८**) **प्रसर्पितकम्** ।


हंसपक्षो द्रुतभ्रम इति रेचितः । अपरो लताख्यो (ना.शा. ९-१९८) नृत्तहस्तः ।
रेचितकरस्य दिक्पादः पादान्तरान्मन्दं मन्दं भूमिघर्षणाच्चलेत् । एतस्य खेचरसंचारविषये
प्रयोगः । (१४८)


(**८९**) **सिंहविक्रीडितम्** ।


अलातां चारीमग्रगतां द्रुतं निक्षिप्य तदनुसारेणैव च हस्तं(ना.शा. १०-४१)
द्वितीयमपि चक्रमेवंभूतं कुर्यादिति सिंहकरघातसाम्यात्सिंहविक्रीडितं रौद्रगतिविषयम् ।
(१४९)
</details>

<details><summary>Notes</summary>

(**मू**) 1. न. वृश्चिकश्चरणश्चैव । 2. क्ष.ठ.म.करिहस्तकम् । 3. ठ.म.त. लताख्यश्च ।
4. ठ.म.संसर्पित । 5. च. अ. वापि । 6. N.अ. र्पितौ पादौ । 7. क्ष.ठ.म. कुञ्चितावर्तितौ
करौ । न. कुञ्चितौ च तथा करौ ।
(**व्या**) 1. एतच्चिह्नाङ्कितो भागो म.भ.पुस्तकयोर्नास्ति ।
</details>

<pb n="132"/>

पुनस्तथैव कर्तव्यौ सिंहाकर्षितके द्विजाः ।  
आक्षिप्तहस्तमाक्षिप्तदेहमाक्षिप्तपादकम्1 ।। १५१ ।।  


2उद्वृत्तगात्रमित्येतदुद्वत्तं करणं स्मृतम् ।  
आक्षिप्तश्चरणश्चैको3 हस्तौ तस्यैव 4चानुगौ ।। १५२ ।।  


आनतं च तथा गात्रं तथोपसृतकं 5भवेत् ।  
दोलापादक्रमं कृत्वा तलङ्घट्टितौ करौ ।। १५३ ।।  

<details><summary>Abh</summary>


(**९०**) **सिंहाकर्षितम्** ।


वृश्चिक एकः पादः । निकुञ्चितौ स्वस्तिकेन 1पद्मकोशोर्णनाभौ (ना.शा.
९-८२-१२०) (दक्षिण)वामहस्तौ । पुनर्द्वितीयेन पादेन यदा वृश्चिकस्तदा तौ
क्रियावर्तनावशादपसार्य पुनरपि तादृशावेव हस्ताविति सिंहाद्यभिनयविषयं
2सिंहाकर्षितकम् । (१५०)


(**९१**) **उद्वृत्तम्** ।


आक्षिप्तमासारितानीतं हस्तपादं यत्र । कथं सर्वदेहाक्षेपः । आह-उद्वृत्ताचारीयुक्तं
कृत्वा--

"पादमाविद्धमावेष्ट्य समुत्प्लुत्य निपातयेत् ।  
परिवृत्त्य द्वितीयं तु सोद्वृत्ता ।" (ना.शा.१०-३९) इति ।  

अत एवोद्वृतं करणम् । (१५१)


(**९२**) **उपसृतकम्** ।


यथा "महादेवी विण्णवेदि" इति । (१५२)
</details>

<details><summary>Notes</summary>

(**मू**) 1. ड. पादमाक्षिप्तदेहकम् । ड. नियताञ्चितपादकम् । 2. छ.त. उद्धृत्य ।
3. N.म.अ.क्ष. अग्रतश्चरणौ कार्यौ । 4. ठ.त.ब. तस्यैव चानुगः । 5. N. स्मृतम् ।
(**व्या**) 1. म.भ. पद्मकोशोज्ञानगो । 2. म.भ. सिंहाक्षिप्तकम् ।
</details>

<pb n="133"/>

रेचयेच्च करं वामं1 तलसङ्घट्टिते 2सदा ।  
एको वक्षःस्थितो हस्तो द्वितीयश्च प्रलम्बितः ।। १५४ ।।  


3तलाग्रसंस्थितः पादो जनिते करणे भवेत् ।  
जनिनं करणं कृत्वा हस्तौ चाभिमुखाङ्गुली ।। १५५ ।।  


शनैर्नि4पतितौ चैव ज्ञेयं तदवहित्थकम् ।  
करौ वक्षःस्थितौ कार्यावुरो निर्भुग्नमेव च ।। १५६ ।।  

<details><summary>Abh</summary>


(**९३**) **तलसंङ्घट्टितम्** ।


कुञ्चितं पार्श्वात्पार्श्वमिति (ना.शा. १०-३६) दोलापादां चारीं कुर्वस्तत्समकालं
पताकौ सम्यग्घट्टितमन्योन्यतलं ययोस्तादृशौ करौ कृत्वा वैष्णवे स्थानके "द्वौ तालौ"
(ना.शा. १०-५२) इत्यत्र स्थित्वा दक्षिणं हस्तं कट्यां च द्वितीयं हंसपक्षद्रुतभ्रमात्मकं
रेचकं कुर्यात् । अनुकम्पाप्रधाने वाक्यार्थेऽस्य प्रयोगः । "धाणवगळछिफ.....अ/?/
धिअचणारि" इत्यादि । (१५३)


(**९४**) **जनितम्** ।


वक्षसि मुष्टिहस्तः । प्रलम्बितो लताख्यः । अन्यासां क्रियाणामारम्भकाल एव
तत्सन्निवेशजननयोगाद्यथोचितचारीवशानीतम् । (जनिताचारी ना.शा. १०-२५) (१५४)


(**९५**) **अवहित्थकम्** ।

"मुष्टिहस्तश्च वक्षःस्थः करोऽन्यश्च प्रवर्तते ।  
तलसञ्चरपादश्च जनिता ।।"(ना.शा.१०-२५) इति ।  

चारीपादं कृत्वा । तथाप्यभिमुखाङ्गुली इत्यरा1लालपल्लवतया ललाटवक्षःक्षेत्रगौ हस्तौ
विधाय शनैरिति यथाक्रममुद्वेष्टितकरणावधरोर्ध्वक्रमेण पार्श्वगौ कृत्वा
पुनरपवेष्टितपरिवर्तितक्रिययारालाला2पल्लवावन्योन्यं सम्मुखं वक्षोदेशे कुर्यात् ।
गोपनप्रधाने वाक्यार्थेऽस्य प्रयोगः । इत्यवहित्थक्रमे तद्यथा--"ऐथगअं गइकरिं
थविफासहसश्व/?/ खे इअं बइसं परिहि" ।।
</details>

<details><summary>Notes</summary>

(**मू**) 1. प.त. रेचयेच्चरणं वामम् । 2. प.म. तथा । 3. ठ.म.लताग्र । म.भ. तदाग्रं ।
4. क्ष. /?/निपातितौ ।
(**व्या**) 1. म.भ. त्यलप । 2. म.भ. रालपल्ल ।
</details>

<pb n="134"/>

मण्डल1स्थानकं चैव निवेशं करणं तु तत् ।  
तलसञ्चरपादाभ्यामुत्प्लुत्य 2पतनं भवेत् ।। १५७ ।।  


संनतं वलितं गात्रमेलकाक्रीडितं तु तत् ।  
करमावृत्तकरणमूरुपृष्ठेऽञ्चितं3 न्यसेत् ।। १५८ ।।  


जङ्घाञ्चिता 4तथोद्वृत्ता 5ह्यूरूद्वृत्तं तु तद्भवेत् ।  
करौ प्रलम्बितौ कार्यौ शिरश्च परिवाहितम् ।। १५९ ।।  

<details><summary>Abh</summary>

अन्ये तु (अवहित्थहस्तेन)

"शुकतुण्डौ करौ कृत्वा वक्षस्यभिमुखाञ्चितौ ।  
शनैरधोमुखाविद्धोऽसाववहित्थः ।।"(ना.शा.९-१५६) ।।  

इत्येतच्चिन्तादौर्बल्यविषयमाहुः । (१५५)


(**९६**) **निवेशम्** ।

"स्त1ब्धं च निम्नपृष्ठं च निर्भुग्नांसं समुन्नतम् ।  
उरो निर्भुग्नम् ।" (ना.शा. ९-२२६)  

ऐन्द्रे मण्डले पादौ चतुस्तालान्तरस्थितौ । (गजवा)हनादिविषयेऽनेन निवेशयेत् ।
गात्रस्याविश्रमणान्निवेशाख्यम् । (१५६)


(**९७**) **एलकाक्रीडितम्** ।


पतनकाले गात्रस्य नमनं ततो वलनम् । एवं नामैकरूपा चारी । (ना.शा.१०-२०)
भविष्यति । अधमप्रकृतिगतिविषयमेतत् । (१५७)


(**९८**) **ऊरूद्वृत्तम्** ।

"तलसञ्चरपादस्य पार्ष्णिर्बाह्योन्मुखी यदा ।  
जङ्घाञ्चिता तथोद्वृत्ता ऊरूद्वृत्ता ।" इति (ना.शा.१०-२२)  

अनया चार्या सह व्यावर्तितकरणेनारालं खटकं चोरुदेशे पृष्ठे च क्षिपेत् ।
प्रणयकोपेर्ष्याप्रार्थनादिविषयमेतत्करणम् । (१५८)
</details>

<details><summary>Notes</summary>

(**मू**) 1.N. क्ष.म.भ. मण्डलं स्थानकम् । 2. क्ष.च. अ.म.ब. पतनं तु यत् । 3. ठ.म.
पृष्ठेऽञ्चिते । 4. ठ. ततो वृत्ता । 5. क्ष.न. ह्यूरूद्वृत्तं तदुच्यते । म. तदूरुवृत्तम् ।
(**व्या**) 1.म.भ. निम्नमुन्नतपृष्ठम् ।
</details>

<pb n="135"/>

पादौ च वलिताविद्धौ मदस्खलितके द्विजाः ।  
पुरः प्रसारितः1 पादः कुञ्चितो 2गगनोन्मुखः ।। १६० ।।  


करौ च रेचितौ यत्र विष्णुक्रान्तं तदुच्यते ।  
करमावर्तितं कृत्वा ह्यूरुपृष्ठे निकुञ्चयेत् ।। १६१ ।।  


ऊरुश्चैव तथाविद्धः सम्भ्रान्तं करणं तु तत् ।  
अपविद्धः करः सूच्या पादश्चैव 3निकुट्टितः ।। १६२ ।।  


वक्षःस्थश्च करो वामो विष्कम्भे करणे भवेत् ।  
पादावुद्धट्टितौ कार्यौ तलसङ्घट्टितौ 4करौ ।। १६३ ।।  

<details><summary>Abh</summary>


(**९९**) **मदस्खलितकम्** ।


करौ दोलौ । पर्यायशः पार्श्वगतं शिरः । **वलिताविद्धौ** अवनतावनन्तरं
स्वस्तिकापसृतौ (पादौ) पर्यायेणेति । मद्यमदविषयमेतत् । (१५९)


(**१००**) **विष्णुक्रान्तम्** ।


विष्णोरित्थं क्रमणमत्र । तत्तद्विषय एवास्य प्रयोगः । (१६०)


(**१०१**) **सम्भ्रान्तम्** ।


आविद्धायां चार्यां सत्यामूरुस्तथा ।

"स्वस्तिकस्याग्रतः पादः कुञ्चितश्च प्रसारितः ।  
निपतेदञ्चिताविद्ध आविद्धा नाम सा स्मृता ।।" (ना.शा. १०-३८)  

तच्चारीप्रयोगकाले च व्यावर्तितपरिवर्तितकरणेनालपल्लवमूरुपृष्ठे न्यसेत् ।
सम्भ्रमपरिक्रमविषयमेतत् । (१६१)


(**१०२**) **विष्कम्भम्** ।


वामः करो दक्षिणेन हस्तेन सूचीमुखं (ना.शा. ९-१९१) नृत्तहस्तात्मनापगमपूर्वकं
विद्धः । स एव पादो निकुट्टितः । चकारात् द्वितीयेयैनैवाङ्गेन । एवकारेणेदमाह पुनः
</details>

<details><summary>Notes</summary>

(मू) 1. ठ. उरः प्रसारितः । च. पुरः प्रसर्पितः । 2. अ. ग्रगतोन्मुखः । 3. ठ. निकुञ्चितः ।
4. ठ. परौ ।
</details>

<pb n="136"/>

नतञ्च पार्श्वं1 कर्तव्यं बुधैरुद्धट्टिते सदा ।  
प्रयुज्यालातकं पूर्वं2 हस्तौ चापि हि रेचयेत्3 ।। १६४ ।।  


कुञ्चितावञ्चितौ चैव वृषभक्रीडिते सदा4 ।  
रेचितावञ्चितौ हस्तौ लोलितं वर्तितं शिरः ।। १६५ ।।  

<details><summary>Abh</summary>

सूच्या (ना.शा. १०-३४) चार्योपलक्षितः पादः । परश्च निकुट्टितोऽलपल्लवोऽन्यस्तु
वामः । एवं पुनःकरणे सति क्रियाविष्कम्भनाद्विस्तारणाद्विष्कम्भाख्यं करणम् ।(१६२)


(**१०३**) **उद्धट्टितम्** ।

"स्थित्वा पादतलाग्रेण पार्ष्णी भूमौ ।।" इति (ना.शा. ९-२६६)  

पादः । अन्योन्यमनेन तालिकादानोद्यतौ करौ पुनर्द्वितीयपाद उद्धट्टितः पर्यायेण च तथैव
पार्श्वयोर्नम1नमिति । प्रमोदविषयमेतत् । (१६३)


(**१०४**) **वृषभक्रीडितम्** ।


अलातचारी (ना.शा. १०-४१) कुर्वन्हस्तौ रेचितौ कुर्यात् । ततः कुञ्चितौ
व्यावर्तितकरणेन कृत्वा ततो बाहुशिरस्यलपल्लवाकृती अञ्चितौ विधेयाविति
वृषभमङ्गद्वारद्वयप्र2योगात् वृषभक्रीडितम् । (१६४)


(**१०५**) **लोलितम्** ।


वैष्णवे स्थाने आदौ रेचितं हंसपक्षद्रुतभ्रमरूपं हस्तद्विती(त)यं चाञ्चितं
वक्षस्यलपल्लवाकारं कुर्यात् । शिरश्च लोलितम् । सर्वतो लोलितमपि चोभयोः
पार्श्वयोर्वर्तितं विश्रवमितम् । (१६५)
</details>

<details><summary>Notes</summary>

(**मू**) 1. N.न. नितम्बपार्श्वम् । म. ततश्च । म.भ. दण्डं च पार्श्वम् । 2. क्ष. ठ.म. पादम् ।
3. ठ.म. क्ष. द्वावपि रेचितौ । 4.N. ठ.अ.म.क्ष. स्मृतौ ।
(**व्या**) 1. योर्गम । 2. म. द्वययोगा ।
</details>

<pb n="137"/>

उभयोः पार्श्वयोर्यत्र 1तल्लोलितमुदाहृतम् ।  
2स्वस्तिकापसृतौ पादौ शिरश्च परिवाहितम् ।। १६६ ।।  


रेचितौ च तथा हस्तौ स्यातां नागापसर्पिते ।  
निषण्णाङ्गस्तु चरणं प्रसार्य तलसञ्चरम् ।। १६७ ।।  


उद्वाहित3मुरः कृत्वा शकटास्यं प्रयोजयेत् ।  
ऊर्ध्वाङ्गुलितलौ पादौ त्रिपताकावधोमुखौ ।। १६८ ।।  

<details><summary>Abh</summary>


(**१०६**) **नागापसर्पितम्** ।


परिवाहितं पर्यायशः पार्श्वगतं कुटिलगतियोगान्नागापसर्पितम् । इदं
तरुणमदविषयम् । (१६६)


(**१०७**) **शकटास्यम्** ।


निषण्णं निस्समीकृतमङ्गं येन तेन तज्जानुसमस्थिते पदे 1पुरो गुल्फदेशे कुञ्चितो
न तु जानुरेव पादः स एवाध्यर्धतालान्तरसञ्चरः प्रसार्यः । तत्सहितोऽपि हस्तो
द्वितीयो वक्षसि खटकः । ईदृश्येवेयं चारी (ना.शा.१०-१६) भविष्यति । अनेन
सन्निवेशेन शकटस्यासनं क्षेप इति । तथाविधबालक्रीडादिविषये भाणिकादिविषयेऽस्य
प्रयोगः । (१६७)


(**१०८**) **गङ्गावतरणम्** ।


अत्र केचिदूर्ध्वाङ्गुलितल इत्यनेन समपादा2ञ्चितभूमाववस्थानमुक्तमित्याहुः ।
एतच्चायुक्तमशब्दार्थत्वात् । तस्मादञ्चितो न पादः । अन्ये त्वाहुः- अनेन
क्रमेणाग्रतलसञ्चारो वृश्चिक3पाद इति । अपरे तु--चकारेण भिन्नक्रमेण च पादस्य
त्रिपताकाहस्तयोश्शिरसश्च सन्नतत्वात्तेन प्रथमं पादोद्धारं स्थित्वा पादमूर्ध्वं विधाय
तदुपरि पताकाहस्तौ तं पादं क्रमेणाग्रतलसञ्चारो वृश्चिकपाद इति । (4अपरे तु चकारेण
भिन्नक्रमेण च तदास्य त्रिपताकाहस्तयोः शिरसश्च सन्नतत्वात्तेन प्रथमः पादोद्धारः ।
</details>

<details><summary>Notes</summary>

(**मू**) 1.क्ष. N. ठ.अ. ज्ञेयं तल्लोलितं बुधैः । 2. न.ब. क्ष. स्खलितापसृतौ पादौ तथा हस्तौ
च रेचितौ । क्ष. N. अ.ड.म. स्खलितासर्पितौ पादौ तथा हस्तौ च रेचितौ । परिवाहितं
शिरश्चैव कुर्यान्नागावसर्पिते । 3. उद्घाटितमुरः ।
(**व्या**) 1. म.भ. परो । 2. म.भ. संवादं भूमाववस्था । 3. म.भ. कपाद । 4. म.भ.
एतच्चिन्ह्नान्तर्गतं वाक्यं पुनरुक्तम् ।
</details>

<pb n="138"/>

हस्तौ शिरस्सन्नतं च गङ्गावतरणं 1त्विति ।  
2यानि स्थानानि याश्चार्यो व्यायामे 3कथितानि तु ।। १६९ ।।  


पादप्रचारस्त्वेषां तु करणानामयं भवेत् ।  
ये चापि नृत्त4हस्तास्तु गदिता नृत्त5कर्मणि ।। १७० ।।  


तेषां समासतो योगः करणेषु विभाव्यते ।  
प्रायेण करणे कार्यो वामो वक्षःस्थितः करः ।। १७१ ।।  


6चरणश्चानुगश्चापि दक्षिणस्तु भवेत्करः ।  
7चार्यश्चैव तु याः प्रोक्ता नृत्तहस्तास्तथैव च ।। १७२ ।।  


सा मातृकेति विज्ञेया तद्भेदात्करणानि तु ।  
अष्टोत्तरशतं ह्येतत्करणानां मयोदितम् ।। १७३ ।।  


अतः परं प्रवक्ष्यामि ह्यङ्गहारविकल्पनम् ।  
प्रसार्योत्क्षिप्य चत करौ8 समपादं प्रयोजयेत् ।। १७४ ।।  

<details><summary>Abh</summary>

स्थित्वा पादमूर्ध्वं विधाय तदुपरि च त्रिपताकहस्तौ तं पादं क्रमेण) सन्नमयेत्
अवरोधयेत् । तदनुसारेण च त्रिपताका1हस्तं संनमयेत् । तथैव क्रमेण शिरः । एवमेव
त्रिविक्रमपादप्रसरणपूर्वकं गङ्गादेव्या अवतरणमिति नाम्नैवास्य करणस्य विषयो दर्शितः ।
इतिशब्दः समाप्तौ । (१६८)


(**इत्यष्टोत्तरशतकरणनिरूपणं समाप्तम्**)


**अङ्गहारलक्षणम्** ।


तलपुष्पपुटस्य पूर्वं निर्देशात्सर्वत्र2 वर्तनाप्राधान्येनोपक्रम इति सूचितं 3परं
प्रयोगमाह । उक्तमुपसंहरन् क्रमप्राप्तानङ्गहारान्यथोद्देशं लक्षणीयत्वेन प्रतिजानीते--
**अष्टोत्तरशत**मित्यादिना । **हि** यस्मात्करणानामष्टोत्तरशतमुदितं (ततो) हेतोः परं
विशिष्टमङ्गहारो कल्प्यते परस्परतो भेद्यते येन तदङ्गहारेष्वेव विशेषलक्षणं वक्ष्यामीति
**सम्बन्धः** । जातावेकवचनम् । (१७३)
</details>

<details><summary>Notes</summary>

(**मू**)1. क्ष.च तत् । 2. त. इतः श्लोकचतुष्टयं नास्ति । ब. पश्चाद्योजितम् । व्याख्यापि
नास्ति । 3. अ. गदितानि । 4. ब. नृत्य । 5. ब.अ. नृत्य । 6. N. चरणस्यानुगस्यापि ।
7. N. चार्या यास्तु या प्रोक्ता । 8. ब. चरणौ ।
(**व्या**) 1. म.भ. काभसमं नयेत् । 2. भ. त्रनेप्रा । 3. म.भ. तरम् ।
</details>

<pb n="139"/>

व्यंसितापसृतं 1सव्यं हस्तमूर्ध्वं प्रसारयेत् ।  
प्रत्यालीढं ततः कुर्यात्2 तथैव च निकुट्टकम् ।। १७५ ।।  


ऊरू3द्वृत्तं ततः 4कुर्यादाक्षिप्तं स्वस्तिकं ततः ।  
नितम्बं करि5हस्तं च कटिच्छिन्नं 6च योगतः ।। १७६ ।।  

<details><summary>Abh</summary>


(**१**) **स्थिरहस्तः** ।


तत्रोद्देशक्रमेण स्थिरहस्तं लक्षयति--**प्रसार्येत्या**दिना **हरप्रिय** इत्यन्तेन । तत्र
प्रसार्योत्क्षिप्य च कराविति त्रिपता1काञ्जलि वक्षःस्थमिति लक्षितस्य लीनाख्यस्य करणस्य
(ना.शा. ४-६६) प्रथमेतिकर्तव्यतानिरूपणेनोपलक्षितम् । एतच्च तल्लक्षण
एवोक्तमस्माभिः पताकशब्दस्य प्रयोजनं वदद्भिः । इदमिदं करणं योगतोऽन्यादौ ह्यनया
जिघृक्षतीत्यक्षिकरणगतहस्तपादाद्यौचित्ययुक्तवर्तनाचारीयोजनया यदि भवति तत एव
चाविच्छिन्ना शुभा च । प्रबन्धादलातचक्रवदेकबुद्ध्यनुसंहार्यं तदलम् । स्थिरहस्तो
नामाङ्गहार इति सम्बन्धः । एवं सर्वत्र **योगत** इति सर्वाङ्गहारेषु सम्बध्यते ।


अन्ये तु योगात्समाधेरप्ययं भगवतः प्रीतय इति व्याचक्षते ।  
**समपादमिति** समनखं करणम् । "पदं (पादौ) श्लिष्टौ समनखौ" इति
(ना.शा. ४-६५) ।  


व्यंसिते--

" आलीढं स्थानकं यत्र करौ वक्षसि रेचितौ ।  
ऊर्ध्वाधोविप्रकीर्णौ च व्यंसितं करणं तु तत् ।। (ना.शा. ४-१०८)  

इति लक्षिते करणेऽपसृतौ विप्रकीर्णौ यौ हस्तौ तौ द्वावप्यूर्ध्वस्थानस्थितौ कृत्वा
आलीढस्य परिवर्तनेन (ना.शा. १०-७०) प्रत्यालीढं स्थानकं कुर्यात् । ततो निकुट्टिते
"निकुट्टितौ यदा हस्तौ" (ना.शा. ४-६९) इति नवमं करणम् । ततोऽपि
"करमावृत्तकरणमूरुपृष्ठ" (ना.शा. ४-१५९) इत्यष्टनवतितमम् । ततः स्वस्तिकं
हस्ताभ्यामथ पादाभ्यामिति (ना.शा. ४-७५) पञ्चदशम् । तत "आक्षिप्तं हस्तपादं
चेति" (ना.शा.४-११५) पञ्चपञ्चाशत् ।
</details>

<details><summary>Notes</summary>

(**मू**) 1.क्ष.ठ.अ. सव्यमूर्ध्वं हस्तम् । ब. सव्यं पूर्वहस्तम् । 2. N.अ.ब.म. कृत्वा । 3.
म.त. ऊरुवृत्तम् । 4. ठ.ब.त. कुर्यात्स्वस्तिकाक्षिप्तमेव च । 5. ब. कटि । 6. क्ष. ठ.अ.म.
तथैव च ।
(**व्या**) 1.म. कादण्डविलक्षमिति ।
</details>

<pb n="140"/>

स्थिरहस्तो 1भवेदेष त्वङ्गहारो 2हरप्रियः ।  
तलपुष्पापविद्धे3 द्वे वर्तितं 4सनिकुट्टकम् ।। १७७ ।।  


(N.प्रत्पालीढं ततः कृत्वा तथैव च निकुट्टकम् ।)  
ऊरूद्वृत्तं 5तथाक्षिप्तमुरोमण्डलमेव च ।  
6नितम्बं करिहस्तं च कटिच्छिन्नं तथैव च ।। १७८ ।।  

<details><summary>Abh</summary>


"भुजावूर्ध्वं विनिष्क्रान्तौ हस्तौ चाभिमुखाङ्गुली" (ना.शा.४-१४६) इति
नितम्बगतिः । ततः करिहस्तम्--


"वामो वक्षःस्थितो हस्तः प्रोद्वेष्टिततलोपरि" (ना.शा.४-१४८)
इति सप्ताशीतितमम् । ततः "पर्यायशः कटिश्छिन्ना बाहू शिरसि" (ना.शा. ४-७२)
इत्येकादशम् ।


इत्येवं करणग्रामसम्यग्योजनया कृतं स्थिरहस्तमङ्गहारं निर्वर्तयति । अतः(त्र)
सर्वेष्वङ्गहारेष्वित्यर्थः(हारेषु) करणावयववर्गं सर्वं करणजातं चतुर्दिङ्मुखेषु प्रयोज्यमिति
नाट्याचार्या मन्यन्ते । अनागतातीतवे(दी मुनिस्तद)युक्तं मन्यमान एकान्नविंशतितमे
हि परिवृत्तकरेचितेऽङ्गहारे (ना.शा.४-२१९) वक्ष्यति ' पराङ्मुखविधिर्भूय एवमेव
भवेत् ' इत्यङ्गहारविधावित्यर्थायोगात् । तदाङ्गिकेष्वेव वक्ष्याम्: । उद्वेष्टितकरणस्वरूपं
निरूपयतः प्रयोगश्चैषामदृष्टार्थ एव । प्रयोगे च तत्तद्वा1क्यार्थादूनं विप्रकर्षानुसारेण ।
एतच्च पूर्वरङ्गे (अ-५) यथोपदेशं वक्ष्यामः 'युद्धे नियुद्धे च' इत्यादौ (ना.शा.४-५६)
विषयेणैतेषां (विशेषेणैतेषाम्) कदाचित्प्रयोगः । एवं स्थिरहस्त एव नानिर्व(र्तनं) लक्ष्यत
इति न वृथा तन्निर्देशेनायासः । (१७६)


(**२**) **पर्यस्तकः** ।


**तलपुष्पपुटे**त्यादि । केचि**त्प्रसार्ये**त्यादिना **प्रत्यालीढं** ततः कुर्यादित्यन्तं
सर्वेष्वङ्गहारेषु प्रथममितिकर्तव्यतां योजयन्ति प्रथमाङ्गस(ङ्ग)तिकरणयोगः
कथमित्यभिप्रायेण । अन्ये तु प्रत्यङ्गहारसमुचिताः साधारणाः स्वयमूह्या इत्याहुः ।
श्रुतहानौ को गुण इत्यपरे ।


तत्र "वामे पुष्पपुट" (ना.शा.४-६१) इति प्रथमम् । "आवर्त्य शुकतुण्डाख्य--
मूरुपृष्ठे" "वामहस्तश्च वक्षःस्थ" (ना.शा. ४-६४) इत्यपविद्धम् । "कुञ्चितौ
मणिबन्धे तु" इति (ना.शा. ४-६२) वर्तितम् । "निकुट्टिताविति" (ना.शा.४-६९)
</details>

<details><summary>Notes</summary>

(**मू**) 1. च.त.ब. भवेदेवमङ्गहारो । 2. प.अ.भवप्रियः । 3.N. ठ.म.ब.अ. विद्धे च । 4.च.त.
**सन्निकुट्टकम्** । क्ष.ठ. संप्रसारयेत् । 5. ड.म. ऊरुवृत्तं ततः कुर्यादुरोमण्डलमेव च । ठ.ततः
कुर्यादाक्षिप्तस्वस्तिकं तथा । क्ष. ऊरुवृत्तं ततः कुर्यात्तथैव च निकुट्टकम् । 6. न.म. नितम्बः
करिहस्तश्च ।
(**व्या**) 1. म.भ. द्व्याख्यार्था ।
</details>

<pb n="141"/>

एष पर्यस्तको नाम 1ह्यङ्गहारो हरोद्भवः2 ।  
3अलपल्लवसूचीं च कृत्वा विक्षिप्तमेव च ।। १७९ ।।  


आवर्तितं ततः कुर्यात्तथैव च निकुट्टकम् ।  
ऊरूद्वृत्तं तथाक्षिप्तमुरोमण्डलमेव च4 ।। १८० ।।  


करिहस्तं 5कटिच्छिन्नं सूचीविद्धो भवेदयम् ।  
अपविद्धं तु करणं सूचीविद्धं 6तथैव च ।। १८१ ।।  

<details><summary>Abh</summary>

निकुट्टकम् । "करमावृत्तकरणम्" इति (ना.शा. ४-१५९) ऊरूद्वृत्तम् । (तत "आक्षिप्तं
हस्तपादम्" (४-११६) इत्याक्षिप्तम् । "स्वस्तिकापसृता" विति (४-११५)
उरोमण्डलम् । ततो "भुजावूर्ध्वविनिष्क्रान्ता"विति (४-१४६) नितम्बकरणम् ।
अनन्तरं "वामो वक्षःस्थित" इति (४-१४८) करिहस्तम् । ततः "पर्यायश" इति
(४-७२) कटिच्छिन्नम् । एतेन करणदशकेन पर्यस्तकः ।।) (१७८)


(**३**) **सूचीविद्धः** ।


**अर्घ(ल)पल्लवसूचीं** चेति । "अलपद्मः शिरोदेशे (हस्तः) सूचीपादश्च" इति
(ना.शा. ४-१३८) अलपल्लवोपलक्षितमर्धसूच्याख्यं सप्तसप्ततितमं करणम्--

"विक्षिप्तं हस्तपादं च पृष्ठतः पार्श्वतोऽपि वा ।  
एकमार्गम् " इति (ना.शा. ४-११९) विक्षिप्तम् ।  

एकान्नषष्टितमं यदावर्ताख्यं करणं

"प्रसार्य कुञ्चितं पादं पुरस्त्वा(नरा)वर्तयेद्य्रुतम् ।  
प्रयोगवशगौ" इति (ना.शा. ४-१२०)  

तदेवावर्तितशब्देनोक्तम् । ततो निकुट्टकादीनि षट् करणान्युक्ताङ्गहारवदेव (स्थिरहस्त
इव) । (१८०)


(**४**) **अपविद्धः** ।


**अपविद्धन्त्वि**त्यादि ।

"आवर्त्य2 शुकतुण्डाख्यमूरुपृष्ठे निपातयेत् ।  
वामहस्तश्च वक्षःस्थोऽप्यपविद्धम् ।। (ना.शा. ४-६४)  
</details>

<details><summary>Notes</summary>

(**मू**) 1. ठ.म. त्वङ्ग । 2. द. भवोद्भवः । 3. त. अलपद्मं च सूचीश्च । 4.N. क्ष.ठ.म.अ.
मण्डलकं तथा । 5. न. कटिच्छन्नम् । 6. N. क्ष.द.म.अ.त. पुनर्भवेत् ।
(**व्या**) 1. म. एतच्चिह्नान्तर्गतो भागो नास्ति । 2. म. आपत्य ।
</details>

<pb n="142"/>

उद्वेष्टितेन हस्तेन त्रिकं तु परिवर्तयेत् ।  
उरोमण्डलकौ हस्तौ कटिच्छिन्नं तथैव च ।। १८२ ।।  


अपविद्धोऽङ्गहारश्च विज्ञेयोऽयं प्रयोक्तृभिः1 ।  
करणं नूपुरं कृत्वा विक्षिप्तालातके पुनः ।। १८३ ।।  


पुनराक्षिप्तकं कुर्यादुरोमण्डलकं तथा ।  
2नितम्बं करिहस्तं च कटिच्छिन्नं तथैव च ।। १८४ ।।  

<details><summary>Abh</summary>


"पादसूच्या यदा पादो द्वितीयश्च प्रविध्यते ।  
कटिवक्षःस्थितौ हस्तौ सूचीविद्धं तत् ।।" (ना.शा. ४-१३९)  

एवं करणद्वयं कृत्वोद्वेष्टितेन करणेन (ना.शा. ९-२१६) बद्धया चार्या त्रिकं वलितं
कृत्वोरोमण्डलहस्तोपलक्षितमुरोमण्डलकरणं ततोऽपि कटिच्छिन्नं विदध्यात् ।

"स्वस्तिकापसृतौ पादावपविद्धक्रमौ यदा ।  
उरोमण्डलकौ हस्तावुरोमण्डलं तु तत् ।।" (ना.शा. ४-११५)  

**प्रयोक्तृभिरिति** ये प्रयोगकुशलास्तैः । स्वयमङ्गस्य गतिः सम्यग्विद्वद्भिर्ज्ञातुं न शक्य
इत्यनेनेदमाह । एतेषु करणेषु यदा मध्यवर्तनशिरोभ्रूनेत्रादिकर्मसहितापि या योजना
च सा अंशश्च स्वरूपतत्त्वविदा स्वयमङ्गीकर्तुं शक्यः । अन्यस्य तूक्तापि प्रयोक्तुमशक्या
न चापि निरूपयितुं शक्या । गीतवाद्यलययन्ति(ति) वाक्यार्थभेदेन च तस्या एव
योजना । योजने चानन्त्यम् । नहि सुशिक्षितोऽपि लक्षणकारो वाक्यानां प्रतिपदं लक्षणं
कर्तुं शक्नोति । अस्य पश्चादिदं प्रयोज्यमिति दयापि(ज्ञापि)तेन किञ्चिदात्मनो योजना
च संहिता कार्या । नियमनमग्रे वक्ष्याम इत्युक्तम् । तेन मण्डलादिस्थाननिरूपणमिह
कैश्चित्कृतं निरुपयोगमेवेत्यास्ताम् । (१८२)


(**५**) **आक्षिप्तकः** ।


**करणं नूपुर**मित्यादि ।


"त्रिकं सुवलितं कृत्वा लतारेचितकौ करौ" (ना.शा. ४-९७) (नू)पुरं च
तथा पादकरणे नूपुरे "विक्षिप्तं हस्तपादं च" इति (ना.शा. ४-११९)
विक्षिप्तम् ।
</details>

<details><summary>Notes</summary>

(**मू**) 1.ढ. हारस्तु विज्ञेयस्तत्प्रयोक्तृभिः । द.अ. अपविद्धस्तु विज्ञेयो ह्यङ्गहारः प्रयोक्तृभिः ।
2. द.म. नितम्बकरिहस्तश्च कटिच्छेदम् ।
</details>

<pb n="143"/>

आक्षिप्तकः स विज्ञेयो ह्यङ्गहारः प्रयोक्तृभिः ।  
उद्वेष्टितापविद्धस्तु करः पादो 1निकुट्टितः ।। १८५ ।।  


पुनस्तेनैव योगेन वामपार्श्वे भवेदथ ।  
उरोमण्डलकौ हस्तौ 2नितम्बं करिहस्तकम् ।। १८६ ।।  


3कर्तव्यं सकटिच्छिन्नं नृत्ते तूद्धट्टिते4 सदा5 ।  
पर्यायोद्वेष्टितौ हस्तौ पादौ चैव निकुट्टितौ ।। १८७ ।।  

<details><summary>Abh</summary>


"अलातं चरणं कृत्वाऽप्यंसयोर्दक्षिणं करम् ।  
ऊर्ध्वजानुक्रमं कुर्यादलातकमिति स्मृतम् ।।" (ना.शा.४-७८)  

यत्र यत्र पुनर्ग्रहणं तत्र तत्र केचित् द्विर्यो1गमाहुः । द्वितीयाङ्गहारोक्तमाक्षिप्तादिकरण-
पञ्चकम् । (१८४)


(**६**) **उद्धट्टितः** ।


**उद्वेष्टितापविद्ध**स्त्विति । अनेन प्रथमश्लोकेन पर्यायशोऽङ्गद्वयप्रयोगं
निकुट्टकं करणमाह--निकुट्टितौ यदा हस्तौ" (ना.शा.४-६९) इति । उरोमण्डल-
कादिकरणचतुष्कं द्वितीयाङ्गहारवदेव । (१८६)


(**७**) **विष्कम्भः** ।


**पर्यायोद्वेष्टिता**विति । अनेनार्धेनानन्तराङ्गहारवदेव प्रथममण्डलद्वयेन निकुट्टितं
करणमित्याह । **कुञ्चि**ताविति । हस्तौ पादौ चेति सम्बन्धः । तेन कुञ्चितस्य
करणस्याञ्चितस्य चाङ्गद्वयपर्यायेण प्रयोज्यत्वमुक्तम् ।

"वृश्चिकं चरणं कृत्वा करं पार्श्वे निकुञ्चयेत् । (ना.शा. ४-८७)  
नासाग्रे दक्षिणं चैव निकुञ्चितम् ।।"  


"स्वस्तिकौ चरणौ कृत्वा करिहस्तं च दक्षिणम् ।  
वक्षःस्थाने तथा वाममर्धस्वस्तिकमादिशेत् " ।। (ना.शा.४-८३)  

इत्यनन्तरं

"व्यावृत्तपरिवृत्तस्तु स एव तु करो यदा ।  
अञ्चितो नासिकाग्रे तु तदञ्चितम् ।।" (ना.शा. ४-८३)  

**चतुरश्रमिति** अनेनार्धेनार्धनिकुट्टकं दशमं करणमाह--
</details>

<details><summary>Notes</summary>

(**मू**) 1. ठ.ब. निकुञ्चितः । 2. न.म. नितम्बः करिहस्तकः । 3. ढ. कर्तव्यः सकटिच्छेदो ।
4. द. नृत्ये तूत्कटिते । 5. क्ष.च.अ. बुधैः ।
(**व्या**) 1. VR. बुधैः ।
</details>

<pb n="144"/>

कुञ्चितावञ्चितौ चैव ह्यूरूद्वृत्तं1 तथैव च ।  
चतुरश्रं करं कृत्वा पादेन च 2निकुट्टकम् ।। १८८ ।।  


भुजङ्गत्रासितं चैव करं चोद्वेष्टितं पुनः ।  
परिच्छिन्नं3 च कर्तव्यं त्रिकं भ्रमरकेण तु ।। १८९ ।।  


4करिहस्तं कटिच्छिन्नं विष्कम्भे परिकीर्तितम् ।  
दण्डपादं करं चैव5 विक्षिप्याक्षिप्या चैव हि ।। १९० ।।  


व्यंसितं वामहस्तं च सह पादेन सर्पयेत् ।  
निकुट्टकद्वयं कार्यमाक्षिप्तं मण्डलोरसि ।। १९१ ।।  


6करिहस्तं कटिच्छिन्नं कर्तव्यमपराजिते ।  
कुट्टितं7 करणं कृत्वा भुजङ्गत्रासितं तथा ।। १९२ ।।  

<details><summary>Abh</summary>


"अञ्चितो बाहुशिरसि हस्तस्त्वभिमुखाङ्गुलिः ।  
निकुञ्चितार्धयोगेन" (ना.शा. ४-७०) इति ।  

द्वितीय हि तत्र प्राङ्गमुखं खटकरूपं चतुरश्रो हस्तः ।

"कु़ञ्चितं पादमुत्क्षिप्य त्र्यश्रमूरुं विवर्तयेत् ।  
कटिजानुविवर्तश्च भुजङ्गत्रासितं भवेत् ।।" (ना.शा.४-८४)  

भुजङ्गत्रासितं चतुर्विधम् । अत्रैवकारेण हस्तप्रयोगमनुक्तं निरूपयति--**करं चोद्वेष्टित**मिति
तत्समकालं च भ्रमरकेणाष्टत्रिंशेन (ना.शा. ४-९९) करणेन परित इत्युभयाङ्गप्रयोगेण
च्छिन्नत्रिकं कुर्यात् । कटिमध्यस्य वलनाच्छिन्ना । यतः--

"आक्षिप्तः स्वस्तिकः पादः करौ चोद्वेष्टितौ तथा ।
त्रिकस्य वलनाच्च ।"  

इति भ्रमरकम् । ततः करिहस्तः कटिच्छिन्नश्च पूर्वाङ्गहारवदेव ।। (१८९)


(**८**) **अपराजितः** ।


**दण्डपादमि**त्यादि ।

"नूपुरं चरणं कृत्वा दण्डपादं प्रसारयेत् ।  
क्षिप्राविद्धकरं चेति दण्डपादम् ।" (ना.शा. ४-१४३)  
</details>

<details><summary>Notes</summary>

(**मू**) 1. त. रुवृत्तम् । 2. न. निकुट्टितम् । 3. अ. परिक्षिप्तम् । 4. क्ष.ठ.करिहस्तः कटिच्छेदो
5. न. करं कृत्वा । N. अ. करणं दण्डपादञ्च । 6. न. करिहस्तः कटिच्छेदः । 7.
ढ.ब. कुञ्चितं च करम् ।
</details>

<pb n="145"/>

रेचितेन तु 1हस्तेन पताकं हस्तमादिशेत् ।  
आक्षिप्तकं प्रयुञ्जीत ह्युरोमण्डलकं तथा ।। १९३ ।।  


लताख्यं 2सकटिच्छिन्नं विष्कम्भापसृते भवेत् ।  
त्रिकं 3सुवलितं कृत्वा नूपुरं 4करणं तथा ।। १९४ ।।  


भुजङ्गत्रासितं सव्यं तथा वैशाखरेचितम् ।  
5आक्षिप्तकं ततः कृत्वा परिच्छिन्नं तथैव च ।। १९५ ।।  


6बाह्यभ्रमरकं कुर्यादुरोमण्डलमेव च ।  
नितम्बं करिहस्तं च कटिच्छिन्नं7 तथैव च ।। १९६ ।।  

<details><summary>Abh</summary>

यदत्र करणे निरूपितं तदेवेह भङ्क्त्वा दर्शितं **विक्षिप्ये**त्यादिना । "आलीढस्थानकं
यत्र" (ना.शा. ४-१०९) इति व्यंसितं प्रथमाङ्गहारोक्तम् । **वामहस्ते**त्यादिना
प्रसर्पितमष्टाशीतितमकरणमाह ।

"एकस्तु रेचितो हस्तः लताख्यश्च तथापरः ।  
प्रसर्पितकम् ।" इति (ना.शा. ४-१४९)  

**निकुट्टकद्वयमिति** । निकुट्टमर्धनिकुट्टं च (ना.शा. ४-६९-७०) "निकुट्टितौ यदा हस्तौ"
इति । "अञ्चितो बाहुशिरसि हस्तस्तु" इति । **मण्डलोरसीत्यु**रोमण्डले करणे (ना.शा.
४-११५) सतीत्यर्थः । आक्षिप्तादीनि कटिच्छिन्नान्तानि चत्वारि द्वितीयाङ्गहारवदेव ।


(**९**) **विष्कम्भापसृतः** ।


**कुट्टित**मित्यादि । निकुट्टकमर्धनिकुट्टकं चेति द्वे कुट्टितशब्देन
साधारण्यात्सङ्गृहीते । "कु़ञ्चितं पादम्" (ना.शा. ४-८४) इत्यादि भुजङ्गत्रासितं
चतुर्विंशतितमम् । **रेचितेभ्यस्त्वि(तेने)** त्यादिनार्धेन पञ्चत्रिंशकं (ना.शा. ४-९६)
दर्शयतीति ।

"भुजङ्गत्रासितं कृत्वा यत्रोभावपि रेचितौ ।  
वामपार्श्वस्थितौ हस्तौ भुजङ्गत्रस्तरेचितम् ।।" (ना.शा.४-९६)  

अस्य चाङ्गपर्यायेण प्रयोग इति पताकाग्रहणेनाह । आक्षिप्तकादित्रयं पूर्वाङ्गहारवदेव ।
केवलमत्र कटिच्छिन्ने करणे (ना.शा. ४-७१) पर्यायेणैको लताहस्तः ।
</details>

<details><summary>Notes</summary>

(**मू**) 1. त. पादेन । 2. म. सकटिच्छेदम् । 3. म.अ. त्रिकन्तु वलि । 4. ठ.अ.त. चरणम् ।
ठ.अ. करणं चैव नूपुरम् । न.म. चरणं चैव नूपुरम् । 5. अ. इदमर्धं नास्ति । 6. ब.
वात्यभ्रम । 7.N. क्ष. ब.म. च्छेदम् ।
</details>

<pb n="146"/>

मत्ताक्रीडो भवेदेष ह्यङ्गहारो 1हरप्रियः ।  
रेचितं हस्तपादं च कृत्वा वृश्चिकमेव च ।। १९७ ।।  


पुनस्तेनैव योगेन 2वृश्चिकं सम्प्रयोजयेत् ।  
निकुट्टकं तथा चैव सव्यासव्यकृतं क्रमात्3 ।। १९८ ।।  


लताख्यः 4सकटिच्छेदो भवेत्स्वस्तिकरेचिते ।  
5पार्श्वे तु स्वस्तिकं बद्ध्वा 6कार्यं त्वथ निकुट्टकम् ।। १९९ ।।  


द्वितीयस्य च पार्श्वस्य विधिः 7स्यादयमेव हि ।  
ततश्च करमावर्त्य8 ह्यूरुपृष्ठे निपातयेत् ।। २०० ।।  


ऊरूद्वृ9त्तं ततः कुर्यादाक्षिप्तं पुनरेव हि ।  
10नितम्बं करिहस्तं च कटिच्छिन्नं तथैव च ।। २०१ ।।  


पार्श्वस्वस्तिक इत्येष ह्यङ्गहारः प्रकीर्तितः ।  
वृश्चिकं 11करणं कृत्वा लताख्यं हस्तमेव च ।। २०२ ।।  


12तमेव च करं भूयो नासाग्रे 13सन्निकु़ञ्चयेत् ।  
तमेवोद्वेष्टितं कृत्वा 14नितम्बं परिवर्तयेत् ।। २०३ ।।  


करिहस्तं कटिच्छिन्नं 15वृश्चिकापसृते भवेत् ।  
कृत्वा नूपुरपादं तु तथाक्षिप्तकमेव च ।। २०४ ।।  

<details><summary>Abh</summary>

1त्रिकं सुवलितं कृत्वेति ।
</details>

<details><summary>Notes</summary>

(**मू**) 1.N. भव । 2. N.न. अ. म. क्ष. कृत्वा वृश्चिकमेव तु । 3. क्ष.ठ.अ.म. कृतैःक्रमैः ।
4. N. अ. लताख्यं सकटिच्छिन्नम् । 5. ढ.अ.पार्श्वे तु स्वस्तिकं कृत्वा । त. पार्श्वस्वस्तिकमादौ
   तु । 6. न. कुर्यादर्ध । क्ष.प.कार्यस्त्वर्थ । 7. क्ष. स्यादेष एव हि । 8. न.म. करमावृत्त्य ।
9. त. ऊरुवृत्तम् । 10. ढ.म. नितम्बः करिहस्तश्च कटिच्छेदः । 11. न.त. चरणम् । 12.
   न.अ. तथैव च । 13. क्ष. संनिवेशयेत् । 14. N. क्ष.अ.म. नितम्बमथ । अ. नितम्बमप ।
15. N. च.ब.अ.म. वृश्चिके सम्प्रयोजयेत् ।
    (**व्या**) 1. इतः परिवृत्तकरेचिताङ्गहारपर्यन्तव्याख्याभागो लुप्तः ।
</details>

<pb n="147"/>

1परिच्छिन्नं च कर्तव्यं सूचीपादं तथैव च ।  
नितम्बं करिहस्तं चाप्युरोमण्डलकं तथा ।। २०५ ।।  


2कटिच्छिन्नं ततश्चैव भ्रमरः स तु संज्ञितः ।  
मत्तल्लिकरणं कृत्वा 3करमावर्त्य दक्षिणम् ।। २०६ ।।  


कपोलस्य प्रदेशे तु 4कार्यं सम्यङ्निकुञ्चितम् ।  
अपविद्धं 5द्रुतं चैव तलसंस्फोटसंयुतम् ।। २०७ ।।  


6करिहस्तं कटिच्छिन्नं मत्तस्खलितके भवेत् ।  
दोलैः करैः प्रचलितैः स्वस्तिकापसृतैः पदैः ।। २०८ ।।  


अञ्चितैर्वलितैर्हस्तैस्तलसङ्घट्टितैस्तथा ।  
7निकुट्टितं च कर्तव्यमूरूद्वृत्तं तथैव च ।। २०९ ।।  


8करिहस्तं कटिच्छिन्नं मदाद्विलसिते भवेत् ।  
मण्डलं स्थानकं कृत्वा तथा हस्तौ च रेचितौ ।। २१० ।।  


9उद्घट्टितेन पादेन 10मत्तल्लिकरणं भवेत् ।  
आक्षिप्तं करणं चैव ह्युरोमण्डलमेव11 च ।। २११ ।।  


12कटिच्छिन्नं तथा चैव भवेत्तु गतिमण्डले ।  
13समपादं प्रयुज्याथ परिच्छिन्नं त्वनन्तरम् ।। २१२ ।।  

<details><summary>Notes</summary>

(**मू**) 1. म.ढ.कटिच्छिन्नं तु । 2. न.म. कटिच्छेदम् । 3. ढ. करमावृत्त्य । त. करमावेष्ट्य ।
4.क्ष.N. अ.म.ढ. कर्तव्यं च नि । 5. प. ततम् । न.म. तथा । 6. ज.म. करिहस्तः
कटिच्छेदो वामास्खलितके । 7. ब.त.अ. निकुञ्चितञ्च । 8. न.म. करिहस्तः कटिच्छेदो ।
9. न.ब. उद्धाटितेन । 10.N. द.ब.अ. मत्तल्लीं सम्प्रयोजयेत् । 11.क्ष. N. /?/मण्डलकं तथा ।
12. प.म.कटिच्छेदम् । 13. न.ब. समम् ।
</details>

<pb n="148"/>

आविद्धेन तु पादेन 1बाह्यभ्रमरकं तथा ।  
2वामसूच्या त्वतिक्रान्तं भुजङ्गत्रासितं तथा ।। २१३ ।।  


3करिहस्तं कटिच्छिन्नं परिच्छिन्ने विधीयते ।  
शिरसस्तुपरि स्थाप्यौ स्वस्तिकौ विच्युतौ4 करौ ।। २१४ ।।  


ततः सव्यं करं चापि गात्रमानम्य रेचयेत् ।  
पुनरुत्था5पयेत्तत्र गात्रमुन्नम्य रेचितम् ।। २१५ ।।  


6लताख्यौ च करौ कृत्वा वृश्चिकं सम्प्रयोजयेत् ।  
रेचितं करिहस्तं च भुजङ्गत्रासितं तथा ।। २१६ ।।  


आक्षिप्तकं प्रयुञ्जीत स्वस्तिकं 7पादमेव च ।  
8पराङ्मुखविधिर्भूय एवमेव भवेदिह ।। २१७ ।।  

<details><summary>Abh</summary>


लताख्यश्च करो वामः (ना.शा. ४-१०५) इति लतावृश्चिकम् । ''एको वक्षःस्थितो
हस्तः'' इति (ना.शा.४-१४८) ।


रेचितमित्युन्मत्तकरणम् । "अञ्चितेन तु पादेन रेचितौ" इति (ना.शा.४-७४) ।
"एको वक्षःस्थितो हस्तः" इति करिहस्तकम् । "कु़ञ्चितं पादम्" इति (ना.शा.. ४-८४)
</details>

<details><summary>Notes</summary>

(**मू**) 1. प.ब. वात्याभ्रमरकम् । अ. बाहुभ्रमरकम् । 2. ज.म. वामं सूच्यां त्वतिक्रान्तम् ।
ब. वामसूच्या त्वभिक्रान्तम् । 3. न.म. करिहस्तः कटिच्छेदः । 4. ड.अ.ब. विधुतौ । 5.
ब. पुनः संस्थापयेत् तत्र गात्रमुन्नम्य रेचयेत् । त. तत्तु गात्रमुन्नाम्य । 6. न.म.लताख्यं च करम् ।
7. न.म. पदमेव च । 8. N. न.म.त. पराङ्मुखी विधिर्भूय एष एव ।
</details>

<pb n="149"/>

1करिहस्तं कटिच्छिन्नं परिवृत्तकरेचिते ।  
रेचितौ सह गात्रेण ह्यपविद्धौ करौ 2यदा ।। २१८ ।।  


पुनस्तेनैव देशेन3 गात्रमुन्नम्य रेचयेत् ।  
कुर्यान्नूपुरपादं च भुजङ्गत्रासितं तथा ।। २१९ ।।  


रेचितं मण्डलं चैव बाहुशीर्षे निकुञ्चयेत् ।  
ऊरू4द्वृत्तं तथाक्षिप्तमुरोमण्डलमेव च ।। २२० ।।  


करिहस्तं कटिच्छिन्नं कुर्याद्वैशाखरेचिते ।  
5आद्यं तु जनितं कृत्वा पादमेकं प्रसारयेत् ।। २२१ ।।  

<details><summary>Abh</summary>

भुजङ्गत्रासितम् । "आक्षिप्तं हस्तपादम् ।" इत्याक्षिप्तकम् । (ना.शा. ४-११६)।
स्वस्तिकं पादमित्यस्यैव पादस्वस्तिकपर्यन्ततया बद्धां चारीं सूचयन्नितम्बकरणमाह--
"भुजावूर्ध्वं विनिष्क्रान्तौ" इति (ना.शा. ४-१४६) **पराङ्मुखे**ति । अङ्गहारेषु मध्ये
परिभाषमाणो मुनिरेतदाह--सर्वेष्वेव चाङ्गहारेषु पाश्चात्यं करणद्वयं वर्जयित्वा
वर्तनीयानि करणानि । तानि चतुर्दिङ्मुखेषु प्रयुज्य संमुखमन्त्ये करणद्वयेन पूरयेदिति ।


(**१०**) **वैशाखरेचितः** ।


**रेचिताविति ।** अनेन श्लोकेन क्रमेण वैशाखरेचितमङ्गद्वयेन प्रयोज्यमित्याह ।
"रेचितं हस्तपादं च" इत्यादि (ना.शा. ४-९८) वैशाखरेचितं करणम् ।

"त्रिकं सुवलितं कृत्वा लतारेचितकौ करौ ।  
नूपुरं च तथा पादम् ।" (ना.शा. ४-९७)  

इति नूपुरोर्ध्वपादम् । कुञ्चितं पादमुत्क्षिप्येति (ना.शा. ४-८४) भुजङ्गत्रासितम् ।
रेचितमित्युन्मत्तकरणम् । "अञ्चितेन तु पादेन रेचितौ" इति (ना.शा. ४-७४) ।
**मण्डलमिति** मण्डलस्वस्तिकम्--

"स्वस्तिकौ तु करौ कृत्वा प्राङ्मुखोर्ध्वतलौ समौ ।  
मण्डलस्थानकेन ।" इति (ना.शा. ४-६८)  
</details>

<details><summary>Notes</summary>

(**मू**) 1. क्ष.प.म. करिहस्तः कटिच्छेदः । 2. न.अ. म. तथा । 3. त. योगेन । 4. त.
ऊरुवृत्तम् । 5. न.म.अ. आद्यन्त ।
</details>

<pb n="150"/>

तथैवालातकं कुर्यात् त्रिकं तु परिवर्तयेत् ।  
अञ्चितं वामहस्तं च 1गण्डदेशे निकुट्टयेत् ।। २२२ ।।  


2कटिच्छिन्नं तथा चैव परावृत्ते प्रयोजयेत् ।  
स्वस्तिकं 3करणं कृत्वा व्यंसितौ च 4करौ पुनः ।। २२३ ।।  

<details><summary>Abh</summary>

बाहुशीर्ष इत्यनेन निकुट्टितं करणमाह ''निकुट्टितौ यदा हस्तौ" इति (ना.शा. ४-६९) ।
ऊरूद्वृत्तादिकरणजातं क्रमेणोक्ताङ्गहारवत् ।


(**११**) **परावृत्तः** ।


**आद्यन्त्वि**ति ।


"एको वक्षःस्थितो हस्तो द्वितीयश्च प्रलम्बितः ।
तलाग्रसंस्थितः पादो जनितम् ।" (ना.शा. ४-१५५) इति । आद्य1शब्दो
दक्षिणाङ्गप्रयोज्यत्वमस्याह । **पादमेकं प्रसारये**दिति शकटास्यं करणमाह--

"निषण्णाङ्गस्तु चरणं प्रसार्य तलसञ्चरम् ।  
उद्वाहितमुरःकृत्वा शकटास्यम् ।" (ना.शा.४-१६८)  


"अलातं चरणं कृत्वा व्यंसयेद्दक्षिणं करम् ।  
ऊर्ध्वजानुक्रमं कुर्यादलातकम्" (ना.शा.४-७८)  

इत्यलातम् । त्रिकं तु परिवर्तयेदिति भ्रमरकम् ।


आक्षिप्तः स्वस्तिकः पादः करौ चोद्वेष्टितौ तथा ।  
त्रिकस्य वलनाच्च" इति (ना.शा. ४-९९)  

अञ्चितं वामहस्तं चेत्यनेनार्धेन करिहस्तं करणं गण्डदेशे निकुट्टयेदिति **विशेषयुक्तमाह** ।

"वामो वक्षःस्थितो हस्तः प्रोद्वेष्टिततलोऽपरः ।  
अञ्चितं चरणं चैव प्रयोज्यः करिहस्तकः ।। (ना.शा.४-१४८)  


'पर्यायश' इति कटिच्छिन्नम् (ना.शा. ४-७१)
</details>

<details><summary>Notes</summary>

(**मू**) 1.N. ड.अ.म. गण्डे चैव निकुट्टितम् । 2. न. म. कटिच्छेदम् । 3. प.त. चरणम् ।
4. ज.म. करौ ततः ।
(**व्या**) 1.म. अन्यश ।
</details>

<pb n="151"/>

अलातकं प्रयुञ्जीत ह्यूर्ध्वजानु निकुञ्चितम् ।  
1अर्धसूची च विक्षिप्तमुद्वृत्ताक्षिप्तके तथा ।। २२४ ।।  


2करिहस्तं कटिच्छिन्नमङ्गहारे 3ह्यलातके ।  
निकुट्य वक्षसि करावूर्ध्वजानु 4प्रयोजयेत् ।। २२५ ।।  

<details><summary>Abh</summary>


(**१२**) **अलातकः** ।


**स्वस्तिक**मित्यादि । स्वस्तिकाविति (ना.शा. ४-६८) स्वस्तिकम् । **व्यंसितौ**
चेति द्विवचनेन पुनश्शब्दे स्वस्तिकव्यवधानेन व्यंसितस्य द्विप्रयोगमाह ।


"आलीढस्थानकं यत्र करौ वक्षसि रेचितौ ।  
ऊर्ध्वाधोविप्रकीर्णो च व्यंसितम्" (ना.शा. ४-१०९)  


"अलातं चरणं कृत्वा व्यंसयेद्दक्षिणं करम् ।  
ऊर्ध्वजानुक्रमं कुर्यात्" इत्यलातकम् (ना.शा.४-७८)  


"कु़ञ्चितं पादमुत्क्षिप्य जानुस्तनसमं न्यसेत् ।  
प्रयोगवशगौ हस्तावूर्ध्वजानु" (ना.शा. ४-८६)  


"वृश्चिकं चरणं कृत्वा करं पार्श्वे निकुञ्चयेत् ।  
नासाग्रे दक्षिणं च" इति निकुञ्चितम् । (ना.शा. ४-८७)  


"अलपद्यः शिरोदेशे सूचीपादश्च दक्षिणः" (ना.शा.४-१३८)
इत्यर्धसूची ।

"विक्षिप्तं हस्तपादं च पाशर्वतः पृष्ठतोऽपि वा ।  
एकमार्गगतं यत्र तद्विक्षिप्तम् ।" (ना. शा. ४-११९)  

आक्षिप्तहस्तमाक्षिप्तपादमुद्वृत्तगात्रमुद्वृत्तं करणम् । (ना.शा. ४-१५२)


"आक्षिप्तं हस्तपादं च क्रियते यत्र वेगतः" (ना.शा. ४-११६)
इत्याक्षिप्तम् ।

"वामो वक्षःस्थितो हस्तः प्रोद्वेष्टिततलोऽपरः ।  
'अञ्चितश्चरणश्चैव' (ना.शा.४-१४८)  

इति करिहस्तम् । "पर्यायशः कटिच्छिन्ने"ति (ना.शा. ४-७२) कटिच्छिन्नम् ।
</details>

<details><summary>Notes</summary>

(**मू**) 1.प.ब. ऊर्ध्वसूची च । 2. क्ष.न.म. करिहस्तः कटिच्छेदो ह्यङ्ग । 3.N.विलीतकम् ।
4. न.ब. प्रसारयेत् ।
(**व्या**) 1. अञ्चितं च शिरश्चैव ।
</details>

<pb n="152"/>

1आक्षिप्तस्वस्तिकं कृत्वा त्रिकं तु परिवर्तयेत् ।  
उरोमण्डलकौ हस्तौ 2नितम्बं करिहस्तकम् ।। २२६ ।।  


3कटिच्छिन्नं तथा चैव पार्श्वच्छेदे विधीयते ।  
सूचीवामपदं दद्याद्विद्युद्भ्रान्तं च दक्षिणम् ।। २२७ ।।  


दक्षिणेन पुनः 4सूची 5विद्युदभ्रान्तं च वामतः ।  
परिच्छिन्नं तथा चैव 6ह्यतिक्रान्तं च वामकम् ।। २२८ ।।  

<details><summary>Abh</summary>


(**१३**) **पार्श्वच्छेदः** ।


**निकुट्ये**त्यादि । अनेन वृश्चिककुट्टितं द्विचत्वारिंशत्तमकरणमाह ।


"वृश्चिकं चरणं कृत्वा द्वावप्यथ निकुट्टितौ ।  
विधातव्यौ करौ ।" (ना.शा. ४-१०३)  


**कुञ्चितं पादमि**त्यूर्ध्वजानु (ना.शा. ४-८६), "आक्षिप्तं हस्तपादं च"
इत्याक्षिप्तकम् (ना.शा. ४-११६) "हस्ताभ्यामथ पादाभ्याम्" (ना.शा. ४-७५)
इति स्वस्तिकम् । हस्तद्वारेणोरोमण्डलकरणम्--

"स्वस्तिकापसृतौ पादावाविद्धक्रमणं यदा ।  
उरोमण्डलकौ हस्तौ ।" (ना.शा. ४-११५)  

नितम्बादित्रयं पूर्ववत् ।


(**१४**) **विद्युद्भ्रान्तः** ।


**सूची**त्यादि वामाङ्गप्रयोज्यमर्धसूचीकरणमाह--"अलपद्मः शिरोदेशे" इति
(ना.शा.४-१३८), दक्षिणेन विद्युद्भ्रान्तं करणम्--

"पृष्ठतो वलितं पादं शिरोघृष्टं प्रसारयेत् ।  
सर्वतो मण्डलाविद्धं विद्युद्भ्रान्तम् ।" (ना.शा. ४-१२६)  

एतद्दक्षिणेन । पुनरेतदेव द्वयमङ्गविपर्ययेण । तदाह **दक्षिणेन पुन**रिति । **परिच्छिन्नमिति**
छिन्नं करणम् ।

"पल्लवौ तु कटीदेशे छिन्ना पर्यायशः कटी ।  
वैशाखस्थानकेन" इति (ना.शा. ४-१०६)  
</details>

<details><summary>Notes</summary>

(**मू**) 1. ड.ब.अ. आक्षिप्तम् । 2. ढ.म. नितम्बः । 3. क्ष. न. कटिच्छेद तथा । 4. न.त.
सूचीम् । 5. N. ढ.त.म. विद्युद्भ्रान्तश्च वामकम् । 6. क्ष.ढ.म. त्रिकं तु परिवर्तयेत् ।
</details>

<pb n="153"/>

लताख्यं 1सकटिच्छिन्नं विद्युद्भ्रान्तश्च स स्मृतः ।  
कृत्वा नूपुरपादं तु सव्यवामौ प्रलम्बितौ ।। २२९ ।।  


करौ पार्श्वै ततस्ताभ्यां 2विक्षिप्तं सम्प्रयोजयेत् ।  
ताभ्यां सूची तथा चैव त्रिकं तु परिवर्तयेत् ।। २३० ।।  


लताख्यं 3सकटिच्छिन्नं कुर्यादुद्वृत्तके सदा ।  
आलीढव्यंसितौ हस्तौ बाहुशीर्षे निकुट्टयेत् ।। २३१ ।।  

<details><summary>Abh</summary>


"अतिक्रान्तक्रमं कृत्वा पुरस्तात्संप्रसारयेत् ।  
प्रयोगवशगौ हस्तावतिक्रान्तम् ।" (ना.शा. ४-१२७)  

एतद्वामेनाङ्गेन लताख्यमिति लतावृश्चिकम् ।

"अञ्चितः पृष्ठतः पादः कुञ्चितोर्ध्वतलाङ्गुलिः ।  
लताख्यश्च करो वामः ।" (ना.शा. ४-१०५) इति  

लतावृश्चिकम् । कटिच्छिन्नं प्राग्वत् ।


(**१५**) **उद्वृत्तकः ।**


**कृत्वा नूपुरपादमिति** ।

"त्रिकं सुवलितं कृत्वा लतारेचितकौ करौ ।  
नूपुरं च तथा पादं करणे नुपूरे न्यसेत् ।।" (ना.शा. ४-९७)  

**सव्यवाम**ग्रहणेन पर्यायशः कराविति च द्विवचनेन यौगपद्यं सूचयन् भुजङ्गत्रासितं च
द्वात्रिंशत्तमम् (भुजङ्गाञ्चितं चत्वारिंशत्तमम्) गृध्रावलीनकं चतुस्सप्ततितमं करणं
दर्शयति ।

"भुजङ्गत्रासितः पादो रेचितो दक्षिणः करः ।  
लताख्यश्च करो वामः" इति (ना.शा. ४-१०१)  


"पृष्ठप्रसारितः पादः किञ्चिदञ्चितजानुकः ।  
यत्र प्रसारितौ बाहू तत्स्याद् गृध्रावलीनकम् ।।" (ना.शा. ४-१३५)  

अत एव करणद्वयमेवोपसंहरति ताभ्याम1नन्तरं विक्षिप्तमिति "विक्षिप्तं हस्तपादं च"
इति (ना.शा. ४-११९) तदपीच्छाङ्गापर्यायेणेत्युपसंहारेणाह--**ताभ्यामनन्तरं** सूचीति ।
</details>

<details><summary>Notes</summary>

(**मू**) 1. न.म. सकटिच्छेदो । 2. न.अ.म. विक्षेपम् । 3.न. सकटिच्छेदम् ।
(**व्या**) 1. म. ताभ्यनन्तरम् ।
</details>

<pb n="154"/>

1नूपुरश्चरणो वामस्तथालातश्च दक्षिणः2 ।  
तेनैवाक्षिप्तकं कुर्यादुरोमण्डलकौ करौ ।। २३२ ।।  


करिहस्तं 3कटिच्छिन्नमालीढे सम्प्रयोजयेत् ।  
4हस्तं तु रेचितं कृत्वा पार्श्वमानम्य रेचयेत् ।। २३३ ।।  


पुनस्तेनैव योगेन 5गात्रमानम्य रेचयेत् ।  
रेचितं करणं 6कार्यमुरोमण्डलमेव च ।। २३४ ।।  

<details><summary>Abh</summary>

तेनाङ्गपर्यायेण योगस्याक्षेपोपलब्धेः तेन सन्धानायोद्वृत्तं करणम् । 1(त्रिकपरिवर्तनेन
बद्धया चार्या नितम्बं करणम् । ततो "अञ्चितः पृष्ठतः पाद" इत्यादिना लतावृश्चिकं
चतुश्चत्वारिशत्तमम् । ततः कटिच्छिन्नम् ।


(**१६**) **आलीढः** ।


**आलीढेति** ।

"आलीढं स्थानकं यत्र करौ वक्षसि रेचितौ ।  
ऊर्ध्वाधो विप्रकीर्णौ च व्यंसितम् ।।" (ना.शा. ४-१०९)  

इति व्यंसितं दर्शयति । बाहुशीर्ष इति निकुट्टकं नवमं करणम् । वामतो नूपुरं
षट्त्रिंशत्) "निकुट्टितौ यदा हस्तौ" इति (ना.शा. ४-६१) निकुट्टितकरणम् ।
ततः "अलातं चरणं कृत्वा व्यंसये" दित्यलातकम् । (ना.शा.४-७८) । तेनैवेति
दक्षिणेन ।" आक्षिप्तं हस्तपादं चे"त्याक्षिप्तम् (ना.शा. ४-११६) । उरोमण्डल--
कादिकरणत्रयं पूर्ववत् ।


(**१७**) **रेचितः** ।


**हस्तं तु रेचित**मिति । अनेन श्लोकेन सर्वाणि हस्तरेचनवन्ति करणानि
सङ्गृहणीते । तथा चोपसंहरिष्यति रेचितं करणमिति । जातावेकवचनेन हि
किञ्चित्प्रतिपद्येत । रेचितं नाम करणमस्ति यदनेनोच्यते । **कार्य**मित्यनेन तावतां
करणानां श्लिष्टाङ्गतया स्वबुद्ध्या स्वकार्यवद्धि चित्रमेव योजनं कार्यमिति सूचयति ।
अत एवायं विचित्रभेदसङ्कीर्णोऽङ्गहारः । तथा चान्यत्र श्रूयते ।
</details>

<details><summary>Notes</summary>

(**मू**) 1. ढ.त.नूपुरं चरणम् । 2. ड.म. वामस्तु दक्षिणः । 3. ड.म. कटिच्छेदमालीढे ।
4. ज. हस्तौ तु रेचितौ । 5. न.अ.ब.म.त. गात्रमुन्नम्य । 6. क्ष.ढ.म.कुर्यादुरो ।
(**व्या**) 1. म. प्रविष्टम् । आक्षिप्तहस्तमाक्षिप्तपादकामिति ।
</details>

<pb n="155"/>

1कटिच्छिन्नं तु कर्तव्यमङ्गहारे तु रेचिते ।  
नूपुरं 2चरणं कृत्वा त्रिकं तु परिवर्तयेत् ।। २३५ ।।  

<details><summary>Abh</summary>


"पञ्चविंशतिविचित्र(मातृका) प्रक्रमेण विविधं व्यरीरिचत् ।  
रेचिताङ्गहरणं महेश्वरो गेय1मार्गमिव2 सप्तभिः स्वरैः ।।" इति ।  


'स्वस्तिकौ रेचिताविद्धौ' (ना.शा. ४-६७) इति स्वस्तिकरेचितम् ।
'अपविद्धः करः सूच्या' (ना.शा.४-७२) इत्यादीन्यर्धरेचितम् ।


वक्षः स्वस्तिकमुन्मत्तश्चेति द्वादशादीनि त्रीणी, "हस्तौ हृदि भवेद्वामः" इति
(ना.शा.४-८०) आक्षिप्तरेचितम् । "स्खलितापसृतः पादः" इत्यर्धमत्तल्लि (ना.शा.
४-८९) । रेचकनिकुट्टकं च (ना.शा. ४-९०)


"भुजङ्गत्रासितं कृत्वा यत्रोभावपि रेचितौ"
इत्यादित्रयं भुजङ्गत्रस्तरेचितं (ना.शा. ४-९६) नूपुरं (ना.शा. ४-९७),
वैशाखरेचितं च । (ना.शा. ४-९८)


"भुजङ्गत्रासितः पादो रेचितो दक्षिणः करः" (ना.शा. ४-१०१)
इत्यादिकरणद्वयं भुजङ्गाञ्चितकं दण्डरेचितकं च (ना.शा. ४-१०२) "वृश्चिकं चरणं
कृत्वा स्वस्तिकौ च" इत्यादि (ना.शा. ४-१०७) वृश्चिकरेचितम् । "आलीढस्थानकं
यत्र" इत्यादि (ना.शा. ४-१०९) व्यंसितम् । आक्षिप्तं हस्तपादे"त्यादिद्वयम् ।
(ना.शा.४-१२२) विवृत्तं विनिवृत्तं च (ना.शा. ४-१२३)


"आक्षिप्तं हस्तपादं च त्रिकं चैव विवर्तितम्" (ना.शा. ४-१२८)
इति विवर्तितकम् । "पृष्ठप्रसारितः पाद" इत्यादि (ना.शा.४-१३१) गरुडप्लुतकम् ।


"वृश्चिकं चरणं कृत्वा रेचितौ च तथा करौ" (ना.शा. ४-१४१)
इति मयूरललितम् । सर्पितकं च, (ना.शा. ४-१४२) । "दोलापादक्रमः कार्यः"
(ना.शा.४-१४७) इत्यादि स्खलितम् । "एकस्तु रेचित" इति (ना.शा.४-१४९)
प्रसर्पितकम् । "दोलापादक्रम"मिति (ना.शा. ४-१६४) तलसङ्घट्टितम् ।


"प्रयुज्यालातक"मित्यादिद्वयं (ना.शा. ४-१६६) वृषभक्रीडितकं लोलितं च
(ना.शा.४-१६६) । एवं करणपञ्चविंशतिर्वैचित्र्येण प्रयोज्याः । चतुष्षडादिक्रमेण
</details>

<details><summary>Notes</summary>

(**मू**) 1. ढ.म.कटिच्छेदस्तु कर्तव्योऽप्य । 2. न.म. करणम् ।
(**व्या**) 1. योग । 2. म. मिति ।
</details>

<pb n="156"/>

1व्यंसितेन तु हस्तेन 2त्रिकमेव विवर्तयेत् ।  
वामं चालातकं कृत्वा 3सूचीमत्रैव योजयेत् ।। २३६ ।।  


करिहस्तं 4कटिच्छिन्नं कुर्यादाच्छुरिते सदा ।  
5रेचितौ स्वस्तिकौ पादौ रेचितौ स्वस्तिकौ करौ ।। २३७ ।।  


कृत्वा विश्लेषमेवं तु तेनैव विधिना पुनः ।  
पुनरुत्क्षेपणं चैव 6रेचितैरेव कारयेत् ।। २३८ ।।  

<details><summary>Abh</summary>

पुनरुक्ततया चतुर्दिङ्मुखेषु यावत्समाप्ता भवति । यत उक्तम्---


"द्वाभ्यां त्रिवतुराभिर्वाप्यङ्गहारस्तु मातृभिः" इति (ना.शा.
४-३१) "पुनस्तेनैव योगेन गात्रमानम्ये" त्यनेन मध्ये वैचिञ्याच्चक्रमण्डलेन (ना.शा.
४-११४) व्यवहितेयं करणपरम्परा प्रयोज्येत्याह ।

"प्रलम्बिताभ्यां बाहुभ्यां यद्गात्रेण नतेन च ।  
अभ्यन्तरापविद्धं स्यात्तज्ज्ञेयं चक्रमण्डलम् ।।" (ना.शा. ४-११४)  

आनम्येत्यादिरन्तर्भावितण्यर्थः । प्रयोग एवं प्रयोज्यः । प्राग्वदुरोमण्डलं कटिच्छिन्नं च ।


(**१८**) **आच्छुरितः** ।


**नूपुरमि**त्यादि । त्रिकन्तु परिमितं नूपुरं परिवर्तयेदित्यनेन भ्रमरकम्--
"आक्षिप्तः स्वस्तिकः पादः..... त्रिकस्य वलनं चैव ।" (ना.शा. ४-९९) इति ।
व्यंसितेन त्विति व्यंसितम्-- "आलीढं स्थानकं यत्रे"ति (ना.शा. ४-१०९) । ततोऽ
लातकम्-- "अलातं चरणं कृत्वा" इति (ना.शा.४-७८) । त्रिकमेवेत्येवकारेण
नितम्बं "भुजावूर्ध्वविनिष्क्रान्तौ" इति (ना.शा.४-१४६) सूचितम् । ततः करणद्वयं
पूर्ववत् ।


(**१९**) **आक्षिप्तरेचितः** ।


**रेचितौ स्वस्तिका**वित्यादि । यत्र यत्र करणे करयोः पादयोर्वा
रेचितस्वस्तिकसाहित्यं तत्तदिहाप्यनुजानाति पृथगभिधानेन । रेचितं स्वस्तिकं ह्येतेनैव
ह्येतानि करणानि । स्वस्तिकरेचितं "स्वस्तिकौ रेचिताविद्धौ" इति पृष्ठस्वस्तिकं
दिक्स्वस्तिकं च "विक्षिप्ताक्षिप्तबाहुभ्याम्" इत्यादि (ना.शा. ४-७६-७७) कटीसमं
"स्वस्तिकापसृतः पाद" इत्यादि (ना.शा. ४-७९) । घूर्णितम्--
</details>

<details><summary>Notes</summary>

(**मू**) 1. न. व्यासितेन । 2. N. त्रिकं तु परिवर्तयेत् । क्ष. द.म. त्रिकं चैव । अ. त्रिकन्तु
परि । 3. न.त. सूचीं तेनैव । ड.म. सूची तत्रैव । 4. क्ष.प.म. कटिच्छेदम् । म.त.ब.
रेचित । 5. प.त.ब. रेचितः । 6. न.अ. रेचितेनैव ।
</details>

<pb n="157"/>

उद्वृत्ताक्षिप्तके चैव1 ह्युरोमण्डलमेव च ।  
2नितम्बं करिहस्तं च 3कटिच्छिन्नं तथैव च ।। २३९ ।।  


आक्षिप्तरेचितो ह्येष4 करणानां विधिः स्मृतः ।  
विक्षिप्तं करणं कृत्वा 5हस्तपादं मुखानुगम् ।। २४० ।।  

<details><summary>Abh</summary>


"वर्तिताघूर्णितः सव्यो हस्तो वामश्च दोलितः ।  
स्वस्तिकापसृतः पादः । "(ना.शा. ४-९३) इति  

भ्रमरकम् "आक्षिप्तः स्वस्तिकः पाद" इति (ना.शा. ४-९९) । वृश्चिकरेचितम् ।
"वृश्चिकं चरणं कृत्वा स्वस्तिकं च" इति (ना.शा. ४-१०७) । पार्श्वनिकुट्टकम् ।
"हस्तौ तु स्वस्तिकौ पार्श्व" इति (ना.शा. ४-११०), उरोमण्डलकम् ।
"स्वस्तिकापसृतौ" इति (ना.शा.४-११५) । सन्नतम् । "उत्प्लुत्य चरणौ कार्यावग्रतः
स्वस्तिकौ स्थितौ" (ना.शा. ४-१३६) इति, सिंहाकर्षितकम् । "पृष्ठप्रसारित" इति
(ना.शा. ४-१५१) । नागापसर्पितम् । "स्वस्तिकापसृतौ पादौ" इति (ना.शा.
४-१६७) । वक्ष:स्वस्तिकादौ तु रेचनं नास्तीति न सङ्गृहीतम् । परे त्वङ्गपरिवर्तनक्रमेण
तत्रापि रेचितमिच्छन्तस्तदपि सङ्गृह्णते ।


एवं हस्तपादस्वस्तिकश्च (कञ्च) तद्रेचितश्च (तञ्च) वैचित्र्येण विधाय तेनैव
विधिनेत्यत्रुटितेनाङ्गेनोत्क्षेपणं हस्तपादस्य कार्यम् । अनेन यत्र यत्रैतदस्ति तत्तत्करणं
सूचयति । तद्यथा दण्डपक्षम् "ऊर्ध्वजानुं विधायाथ तस्योपरि लतां न्यसेत्" इति
(ना.शा.४-९५), ललाटतिलकं "वृश्चिकं चरणं कृत्वा" इति (ना.शा. ४-१११),
तलविलासितम् "ऊर्ध्वाङ्गुलितलः पाद" इति (ना.शा. ४-११७), निशुम्भितं--

"पृष्ठतः कुञ्चितः पादो वक्षश्चैव समुन्नतम् ।  
तिलके च करः स्थाप्यः ।" इति (ना.शा. ४-१२५)  

विद्युद्भ्रान्तं "पृष्ठतो वलितं पादम् ।" इति (ना.शा. ४-१२६), गजक्रीडितं
"कर्णेऽञ्चितः करो वामः" इति (ना.शा. ४-१२९), नितम्बं "भुजावूर्ध्वं
विनिष्क्रान्ता"विति (ना.शा. ४-१४६), विष्णुक्रान्तम् "ऊर्ध्वं प्रसारितः पादः इति
(ना.शा. ४-१६१) ।
</details>

<details><summary>Notes</summary>

(**मू**) 1. ब. क्षिप्तकेनैव । क्ष. म. उद्रिक्ताक्षिप्तकञ्चैव । त. उत्क्षिप्ताक्षिप्तके चैव । 2. N.
अ. इदमर्धं नास्ति । 3. क्ष.द.म.त. कटिच्छेदम् । 4. क्ष. प.अ. रेचिते त्तेष । म.त. रेच/?/
त्वेष । 5. म. वामपादमुखानुगम् । न. वामहस्तमुखानुगम् ।
</details>

<pb n="158"/>

1वामसूचीसहकृतं 2विक्षिपेद्वामकं करम् ।  
3वक्षःस्थाने भवेत्सव्यो वलितं त्रिकमेव च ।। २४१ ।।  


नूपुराक्षिप्तके चैव ह्यर्धस्वस्तिकमेव च ।  
नितम्बं करिहस्तं च 4ह्युरोमण्डलकं तथा ।। २४२ ।।  


कटिच्छिन्नं च कर्तव्यं सम्भ्रान्ते नृत्तयोक्तृभिः ।  
अ5पक्रान्तक्रमं कृत्वा व्यंसितं हस्तमेव च ।। २४३ ।।  

<details><summary>Abh</summary>

तत उद्वृत्तमित्यूरूद्वृतम् । (ना.शा. ४-१५९); अत्र समाक्षिप्तकरणमध्ये तस्य
दृष्टत्वात् करणमावृत्य तत्करणमिति । "आक्षिप्तं हस्तपादं च" इत्याक्षिप्तम् (ना.शा.
४-११६) । "स्वस्तिकापसृतौ पादौ" इत्युरोमण्डलम् (ना.शा. ४-११५) साहच1काराच्च
(साहचर्याच्चकाराच्च) कटिच्छिन्नमप्यन्ते केचिदिच्छन्ति ।।


(**२०**) **सम्भ्रान्तः** ।


**विक्षिप्तमि**त्यादि । "विक्षिप्तहस्तपादं च" इति (ना.शा. ४-११९) विक्षिप्तम् ।
"हस्तपादं मुखानुगम्" इत्यञ्चितं गण्डसूचीं गङ्गावतरणं चेति दर्शयति ।

"व्यावृत्तपरिवृत्तस्तु स एव तु करो यदा ।  
अञ्चतो नासिकाग्रे ।" इति (ना.शा. ४-८३)  

"सूचीपादोन्नतं पार्श्वम्" इति (ना.शा. ४-१३२) गण्डसूची ।


"ऊर्ध्वाङ्गुलितलः पादस्त्रिपताकावधोमुखौ ।  
हस्तौ च सन्नतौ" (ना.शा. ४-१६९) इति गङ्गावतरणम् ।  


**वामसूचीसहकृतमित्य**नेनार्धसूचीं दण्डपादं च दर्शयति । "अलपद्मः शिरोदेशे"
(ना.शा.४-१३८) इत्यर्धसूची ।

"नूपुरं चरणं कृत्वा दण्डपादं प्रसारयेत् ।  
क्षिप्राविद्धकरम्" (ना.शा.४-१४३) इति दण्डपादम् ।  
</details>

<details><summary>Notes</summary>

(**मू**) 1. ढ. वामसूची समं कृत्वा । क्ष.न.म. नामसूचीकरं कृत्वा । 2. अ. विक्षेपे । ढ.
निक्षिपेत् । ड. निक्षिप्तम् । 3.N.न.अ.म. वक्षःस्थश्च । 4. क्ष.ढ.म. स्यादुरोमण्डलं तथा ।
ब. स्तं वा उरो । त. स्तं चाप्यु । 5. ब. अतिक्रान्तम् ।
(**व्या**) 1. म.भ. साहच्चका ।
</details>

<pb n="159"/>

कुर्यादुद्वेष्टितं चैव ह्यर्धसूचीं तथैव च ।  
विक्षिप्तं सकटिच्छिन्नमुद्वृत्ताक्षिप्तके तथा ।। २४४ ।।  


1करिहस्तं कटिच्छिन्नं कर्तव्यमपसर्पिते ।  
कृत्वा नूपुरपादं च 2द्रुतमाक्षिप्य च क्रमम्3 ।। २४५ ।।  

<details><summary>Abh</summary>

एतच्च वामेनाङ्गेन । सव्य इति दक्षिणे वक्षसि । वामस्योपयोगित्वात् । अनेन
चतुरं करणं सूचयति--

"अञ्चितः स्यात्करो वामः सव्यश्चतुर एव च ।  
दक्षिणः कुट्टितः पादश्चतुरं तत्प्रकीर्तितम् ।।" इति (ना.शा. ४-१००) ।  

वलितं त्रिकमिति भ्रमरकम् --"आक्षिप्तः स्वस्तिक" इति (ना.शा. ४-९९),
"त्रिकं सुवलितं कृत्वा" इति (ना.शा. ४-९७) नूपुरम् ।" आक्षिप्तं हस्तपादं
च ।" इत्याक्षिप्तम् । (ना.शा. ४-११६) ।

"स्वस्तिकं चरणं कृत्वा कटिहस्तं च दक्षिणम् ।  
वक्षःस्थाने तथा वाममर्धस्वस्तिकम् ।।" (ना.शा.४-८२)  

इत्यर्धस्वस्तिकम् । नितम्बादिचतुष्कं पूर्ववत् । (२४२)


(**२१**) **अपसर्पितः** ।


**अपक्रान्त**मित्यादि । अपक्रान्तं--

"कृत्वोरुवलितं पादमपक्रान्तक्रमं न्यसेत् ।  
प्रयोगवशगौ हस्तावपक्रान्तम् ।।" (ना.शा.४-१४०) इति ।  

**व्यंसितमिति** "आलीढं स्थानकं यत्र करौ वक्षसि" इति (ना.शा. ४-१०९) । अतो
व्यंसितात्करणात्करिक्रियामेव गृह्णीयादित्येवकारेणाह । एकवचनं जातौ । **उद्वेष्टितमिति**
करिहस्तकरणं निर्दिशति--


"वामो वक्षःस्थितो हस्तः प्रोद्वेष्टिततलोऽपरः ।" इति (ना.शा. ४-१४८) ।
"अलपद्मः शिरोदेशे सूचीपादः" (ना.शा. ४-१३८) इत्यर्धसूची । "विक्षिप्तं हस्तपादं
च" इति (ना.शा. ४-११९) विक्षिप्तम् । "पर्यायशः कटीच्छिन्ना" इति (ना.शा.
४-७१) कटिच्छिन्नम् । उरूद्वृत्तमिहोद्वृत्तशब्देनोक्तम् । (ना.शा. ४-१५९) ।
प्राग्वद1न्ते (त्रीणि) करणानि । (२४४) अथार्धसूची--
</details>

<details><summary>Notes</summary>

(**मू**) 1. क्ष.प.म. करिहस्तः कटिच्छेदः कार्यस्त्वर्धनिकुट्टके । 2.N. न.अ.ब. दण्डमाक्षिप्य ।
3. अ. क्रमात् ।
(**व्या**) 1. म.भ.देतानि तानि ।
</details>

<pb n="160"/>

पादस्य चानुगौ हस्तौ त्रिकं च परिवर्तयेत् ।  
निकुट्य करपादं चाप्युरोमण्डलकं पुनः ।। २४६ ।।  


करिहस्तं कटिच्छिन्नं कार्यमर्धनिकुट्टके ।  
द्वात्रिंशदेते 1सम्प्रोक्ता ह्यङ्गहारा द्विजोत्तमाः ।। २४७ ।।  

<details><summary>Abh</summary>


(**२२**) **अर्धनिकुट्टकः** ।


**कृत्वा नूपुरपाद**मित्यादि । "त्रिकं सुवलितं कृत्वा-"इति (ना.शा. ४-९७)
नूपुरपादम् । **द्रुतमाक्षिप्ये**त्यादिना विवृत्तं **करणमाह**--

"आक्षिप्तं हस्तपादं च त्रिकं चैव विवर्तितम् ।  
रेचितौ च तथा हस्तौ विवृत्ते करणे द्विजाः ।।" इति (ना.शा.४-१२२)  

**निकुट्ये**त्यनने करपादनिकुट्टितं यत्र तानि करणान्याह निकुट्टितार्धनिकुट्टकादीनि ।
उरोमण्डलकादित्रयं पूर्वाङ्गहारवत् ।


ये येऽङ्गहारास्तेषां प्रतिकरणं गुरुपरिमाणं कलानिवर्तनकालस्तावता सम्यक्करणं
वर्तनाक्रमेण शक्यम् । तत्र ये षड्द्वादशचतुर्विंश(ति)रित्यादिकरणात्मका एकेन द्वाभ्यां
वाऽभ्यसितेन युक्तास्ते त्र्यश्रमानेन बोद्धव्याः । एकस्य द्वयोर्वा मध्ये तु प्रवेशयितुं
तालकलाद्यभिसन्धानेन शक्यत्वात् । ते च षोडशात्र सन्ति । पूर्ववदेवाष्ट--
षोडशादिकरणात्मका एकेन द्वाभ्यां वाऽभ्यसितेन किंचिदधिका वा ते चतुरश्रतालविषया
**द्रष्टव्याः** । तेऽपि षोडशैव एकस्य क्वचिदूनत्वेऽपि कस्यचित्पुनः क्रियया तालहरणं
शक्यमिति मन्तव्यम् ।


तत्रापविद्ध उद्धट्टितो विष्कम्भस्तदपसृतः स्वस्तिकरेचितो वृश्चिकापसृतो
मत्तस्खलितो गतिमण्डलः परिवृत्तकरेचितः परावृत्तकोऽलातक उद्वृत्तको रेचित
आक्षिप्तरेचितः सम्भ्रान्तोऽर्धनिकुट्टकश्चेति त्र्यश्रतालकाः षोडश । एषां
चतुरश्राश्रयास्तावन्तः । तत्र द्विभेदभिन्नेष्ववान्तरभेदेन षोडशसु
पूर्वरङ्गाङ्गेषूत्थापनादिप्ररोचनान्तेषु बहिर्यवनिकागतेषु प्रयोगात् द्वात्रिंशद्रूपतेत्येवं केचित् ।


एके त्वाहुः-- चतसृणां नर्तकीनां प्रतिप्रयोगं चत्वार इति पुनः पिण्डीरेचक-
न्यासापन्यासश्चतुर्धेति द्वात्रिंशत् । एतच्च पूर्वेरङ्ग(ना.शा.५)व्याख्याने स्पष्टयिष्याम
इत्यलम् ।
</details>

<details><summary>Notes</summary>

(**मू**) 1.N. न. गदितास्त्वङ्ग ।
</details>

<pb n="161"/>

चतुरो रेचकांश्चापि गदतो मे निबोधत ।  
पादरेचक 1एकः स्यात् द्वितीयः कटिरेचकः ।। २४८ ।।  


कररेचकस्तृतीयस्तु चतुर्थः कण्ठरेचकः ।  
(रै2चिताख्यः पृथग्भावे वलने चाभिधीयते ।।  


उद्वाहनात्पृथग्भावाच्च3लनाच्चापि रेचकः ।  
4पार्श्वात्पार्श्वे तु गमनं स्खलितैश्चलितैः पदैः5 ।।  

<details><summary>Abh</summary>


अन्ये तु गीतकानामङ्गनिबन्धानां वस्तुनिबन्धानां च वस्तु त्रिविधम् । बद्ध--
1(वर्ध)मानकारणानि(नव) । चत्वारि आसारितानि । पाणिकैकप्रकारा । इत्येवंभूतं
च यतो ब्रह्मगीतिवैचित्र्यं द्वात्रिंशद्भा2सितं तस्मात्तप्रयोगानात्मनोऽङ्गहारेऽपि तावदेवेत्याहुः ।
अन्ये तु परमेश्वरभाषितत्वादि यथा (दियता?) सफलसम्पत्तिहेतुत्वमित्याहुः । एतन्मनसि
कृत्वोपसंहरति पुनः--**द्वात्रिंशदेत** इति । (२४७)


अथ रेचकानाह--**पादरेचक इति** । पादयो3रेव चलनं न च
पार्ष्णिभूतयोरन्तर्बहिश्च सन्नतं4 नमनोन्नमनह(व्यं)सितं गमनमङ्गुष्ठाग्रस्य च । हस्तयोरेव
चलनं हंसपक्षयोः पर्यायेण द्रुतभ्रमणम् । ग्रीवायास्तु रेचित5त्वं विधुतभ्रान्तता । सर्वतो
भ्रमणाच्चापि विज्ञेयं तु रेचिताङ्गक इत्यादिसङ्ख्योपादानात्पृथगेते
वैशाखमण्डलादिस्थानकस्थेन प्रयोज्या इति दर्शयन् वैशाखरेचितेन करणेन
सङ्गृहीतत्वमेषां दर्शयति । पृथग6दृष्टार्थताख्यापनार्थं चैषां करणाङ्गहारान्त--
र्भूतानामप्युपादानम् । सुकुमारगीतवाद्यप्रधाने च प्रयोग एषां प्रयोगः ।


**तुम्बु7रुणे**दमुक्तम्--


अङ्गहारादि8मध्यान्तकरणै रेचकान्विदुः (इति) । इहाष्येतन्मुनेर्मतामिति लक्ष्यते
। यत्सहशब्देन तत्र तत्र निर्दिशति "व्याख्यास्यामि सरेचकान्" (ना.शा. ४-१९)
इति । नन्वेवं करणाङ्गहाररेचकाः किं पूर्वरङ्गानेव(ङ्ग एव) वैचित्र्यकारित्वमात्रे (णै)
वोपयुज्यन्ते । नेह प्रस्तुमः (नेति ब्रूमः) ।
</details>

<details><summary>Notes</summary>

(**मू**) 1. न.म. एव । 2. इतः दश पङ्क्तयः । N. 'अ.ब.' पुस्तकयोः व्याख्यायामपि न सन्ति ।
3. न.म. द्वलनाच्चापि । 4. न. पश्चात्पार्श्वे । 5. न. चलितैर्गतैः ।
(**व्या**) 1. VR. 2. म. त्रिंशद्धस्तं तस्मात् । भ. त्रिंशार्धान्ते तत्प्रयोगानात्मनो । 3. योरेचनम् ।
4. म. सन्ततम् । 5. म.भ. रेचितत्वं विज्ञेयं तु रेचिताङ्गकः । 6. VR. 7. म.भ. तुम्बुरुं तेनोक्तम् ।
8. VR.
</details>

<pb n="162"/>

विविधैश्चैव पादस्य पादरेचक उच्यते ।  
त्रिकस्योद्वर्तनं चैव 1कटीवलनमेव च ।।  


तथाऽपसर्पणं चैव कटिरेचक उच्यते ।  
2उद्वर्तनं परिक्षेपो विक्षेपः परिवर्तनम् ।।  


विसर्पणं च हस्तस्य हस्तरेचक उच्यते ।  
उद्वाहनं सन्नमनं 3तथा पार्श्वस्य सन्नतिः ।।  


भ्रमणं 4चापि विज्ञेयो ग्रीवाया रेचको बुधैः ।)  
रेचकैरङ्गहारैश्च नृत्यन्तं वीक्ष्य शङ्करम् ।। २४९ ।।  


सुकुमारप्रयोगेण 5नृत्यन्तीं चैव पार्वतीम् ।  
मृदङ्गभेरी6पटहैर्भाण्डडिण्डिमगोमुखैः ।। २५० ।।  

<details><summary>Abh</summary>


कथं तर्हि । देवतापरितोषकत्वेनापि । तदापि च वैचित्र्यमात्रात् । यावत्तत्तद्देवता--
ध्वज1प्रतिकृतिभूतपिण्डीबन्धनिष्पत्तिद्वारेणेत्यभिप्रायेण पिण्डीबन्धावतारणाय **भरतमुनिः**
पुराकल्पमाह2 श्लोकचतुष्टयेन--**रेचकैरङ्गहारैश्चे**त्यादिना । इह चत्वारश्चकाराः । तत्रैको
हेतावन्ये समुच्चये । तत्रैवमभिसम्बन्धः । यस्मात्प्रहर्षपरवश-
प्रमथाभिहतैर्मृदङ्गदिभिरुपलक्षिते दक्षयज्ञे निहते प्रहर्षवशान्नर्तिनि । नृत्यं नृत्यन्तीमिति
धातुसम्बन्धे प्रत्यया इत्यनेन प्रयोगः3 । अन्यथा नृत्तवन्तमित्यादि स्यात् । सन्ध्याकाले
दिनात्यय इति प्रमोदविकासमये । तत एव पुण्यात्मके । सततमतिशयेन भृशं
च नृत्यति तद्धेतोः । रेचकैरङ्गहारैश्चैव न तु सुकुमारं प्रणृत्यन्तं शङ्करं वीक्ष्य
सुकुमारप्रयोगमेव कृत्वा तु अर्थतत्त्वेन नृत्यन्तीं भगवतीं च वीक्ष्य । तत एवेति
तावतामेव । अङ्गहारा **रेचकाश्चे**ति । तद्धेतुकान्पिण्डीबन्धान्दृष्ट्वा नन्दी तथा
भद्रमुखवीरभद्रप्रभृतयो नन्दिभद्रदेवतागणास्तत्प्रमुखाः पिण्डीबन्धनाम चक्रुः ।
आकारसादृश्येऽयं (नः) च पिण्डीबन्धं प्रयोगं चक्रुः । **सलक्षणं** लक्षणपर्यन्तम् ।
अन्तवचनेऽव्ययीभावः । अङ्गहारप्रयोगान्तरीयकतया आकारविशेषसम्पत्तिं दृष्ट्वा
सम्यक्प्रयुज्य लक्षणं विदधिर इति यावत् । द्वयोः प्रयोक्तृतया सुकुमारावृत्त--
</details>

<details><summary>Notes</summary>

(**मू**) 1. न.कटीचलनमेव । 2. ड. उद्वर्तनः । 3. त. पार्श्वात्पार्श्वस्य सङ्गतिः । ढ. पाश्चात्पार्श्वं
च सङ्गतिः । 4. प.त. चेति । 5. क्ष. म. नृत्यति स्म च पार्वती । 6. N. द. पटहैर्झञ्झ्या
(**व्या**) 1. म.भ. जप.......भूत । 2. म.भ.माद्यश्लो । मास्तश्लो । 3. म.भ. अयं भागो
नास्ति ।
</details>

<pb n="163"/>

पणवैर्दर्दुरैश्चैव1 सर्वातोद्यैः2 प्रवादितैः3 ।  
दक्षयज्ञे विनिहते सन्ध्याकाले महेश्वरः ।। २५१ ।।  


नानाङ्गहारैः प्रानृत्यल्लयतालवशानुगैः4 ।  
5पिण्डीबन्धांस्ततो दृष्ट्वा नन्दिभद्रमुखा गणाः ।। २५२ ।।  


चक्रुस्ते नाम पिण्डीनां 7बन्धमासां सलक्षणम् ।  
8ईश्वरस्येश्वरी पिण्डी नन्दिनश्चापि 9पट्टसी ।। २५३ ।।  

<details><summary>Abh</summary>

नृत्तयोः समकालप्रयोगेण पिण्डीबन्धनिष्पत्तिं सूचयति-- **नन्दिभद्रमुखा गणा** इति ।
अनेन चतुष्प्रभृतिप्रयोज्यतामप्याह--नन्दिभद्रनामैव गण इति । नन्दिकेश्वरनियतस्थानं
मृदङ्गः । मुरजः भेरी कांस्यशकलान्तःपूर्णा महर्षकाभङ्गमर्दलः । डिण्डिमः करटिका ।
गोमुखा भङ्गी(ण्डी) । अन्तरीयुक्तस्ततन्त्रीयुक्तः पटहः पणवो दर्दुरो महाघटिकाधार
इति सर्व एते चर्मावनद्धभेदाः । लयो दुतमध्यविलम्बितात्मा । तस्य यस्तालः प्रतिष्ठा ।
अपि च तत्त्वं विशिष्टवर्धमानगीतकादिनियतवैणस्वरविशेषात्मकधातुवाद्य-
शेषभूतशुष्कप्रयोगप्रकृतिकावनद्धवाद्यगीतिनियतप्रतिष्ठितलयात्मकत्वम् । नाट्ये च
प्रयोज्यचित्तवृत्तिपरिवृत्तानुसारेणान्यथान्यथाभावेन । तस्य यो वशः सामर्थ्यं तस्यानुषङ्गं
कृत्वा तदनुसारित्वेनानुगम्यमानः अनुसृतं कृत्वेत्युभयथा तन्त्रेण द्रष्टव्यम् ।
लयतालवशस्यास्य लयतालवशत्वानुगो यत्रेति ।


ननु च नाट्य एवाङ्गानुसारित्वेन लयादि । न तु नृत्त एव । आङ्गिके
नाट्यस्य भेदः । उच्यते--इहादृष्टविशेषसम्पत्तिहेतुत्वं वर्धमानादिप्रयोगस्य सोपकरण-
नृत्तप्रयोगस्य च । तत्र गुणप्रधानभावं प्रति कामचारः । यदा गीतकादेः प्राधान्यं तदा
तदनुसार्यङ्गं भवति । तदभिप्रायेणैव यद्वक्ष्यति--


"गत्या वाद्यानुसारिण्या तस्याश्चारीं प्रयोजयेत् " । इति (ना.शा.४-२८१) ।
</details>

<details><summary>Notes</summary>

(**मू**). 1. न.म. दर्दुराख्यैश्च । 2.क्ष. ढ.अ.त. नानातोद्यैः । 3. त. र्निनाद़ितैः । 4. ब. वशानुगम् ।
5. न.म. डिण्डिभद्रांस्ततो । त. पिण्डीबद्धांस्ततो । अ. पिण्डीबद्धांश्च नो । 6. N.अ.म.
क्ष.चक्रुर्नामानि । 7. N. अ. बद्धांश्चैव । क्ष. खण्डांश्चैव । 8. क्ष. ज.म.त. ऐश्वरी
वृषपिण्डी च । 9.N. ज.ब. यादृशी । क्ष. म. पादसी ।
</details>

<pb n="164"/>

<details><summary>Abh</summary>

यदा तु नृत्तस्यादृष्टसम्पादकत्वे प्राधान्यं क्रियते तदा तदनुसारेण गीतकादेराश्रयणम् ।
यदाश्रयेण वक्ष्यति--

"गीतानां मद्रकादीनां योज्यमेकं तु गीतकम् ।  
वर्धमानमथापीह ताण्डवं यत्र युज्यते ।।" (ना.शा.५-१३) इति ।  

अनेन1 हि चतुर्थेन पादेन ताण्डवस्य प्राधान्यं तदुपयोगित्वं च गीतकादेरुक्तम् ।
न च नाट्यात्तु भेदः । नाट्ये ह्यङ्गं गीतकं चेत्युभयमप्यप्रतिष्ठितम् । तथा च
करचरणचारीमण्डलादि यत्तत्राङ्गोपयोगि तत्स्वरूपेण लयादिव्यवस्थया वा नियतमेव
यथारसं प्रयुज्यमानत्वेन विपर्ययात्2 । एवं ध्रुवागानादावपि द्रष्टव्यम् । सैव हि
ध्रुवा कदाचित् द्रुता प्रयुज्यते कदाचिद्विलम्बितेति द्वयमपि (कुत्रचित्) । तत्रापि3
गीतं च प्रयोज्यचित्तवृत्ति (परिवर्तत्वं तन्त्रम्)(?)। इह तु गीतमङ्गं च द्वयमपि
स्वप्रतिष्ठितम् । तथा हि यस्य यादृशं 4लययतिस्वरूपादिकं निरूपितं तन्न विपर्येति
मन्त्रादिवत् । वेदवत् न वा (इह तु) योग्यतयाऽङ्गङ्गिभावः । तथा हि--"अपविद्धं
द्रुतं चैव" (ना.शा. ४-२०७) इत्यङ्गहारे गीतकादावपि मध्ये स्त्रोतोगतलयादिरित्यादिकं
नान्यथा क्रियते । तेन "प्रधानमनुभिद्य(बध्य)न्ते गुणाः" इत्येतदिह सङ्कोचयति । किन्तु
स्वप्रतिष्ठितेऽपि द्वये येन यत्संमेलनयोग्यं तत्तत्र प्रयुज्यत इत्येतावानङ्गाङ्गिभावः ।
एवं शत्रुज्वलनप्रवृत्तामर्षा(त्तसा)भिमाननरपतिद्वितयवत् । अत एव प्रयुज्यत इत्युक्तम् ।
तेनैव तथाकरणं सूच्यते ।


तत्र दक्षयज्ञे निहते मृदङ्गादिवाद्यं प्रमथैः प्रवर्तितमिति तदनुगं नृत्तम् ।
सन्ध्याकालेषु हृदयभूतानन्दोल्लासात्मकेषु भगवन्नृत्तप्राधान्ये स्थिते वाद्यादिप्रवृत्तिः ।
एतदर्थमेवेत्थंभूतलक्षणतृतीयया साधारण्येनार्थोऽभिहितः । अवसरद्वयाभिधानं चैतदर्थमेव
लक्षणमर्थत्वे तथैव दृश्यते ? । यथा हि --गीतमेव तदाऽन्यार्थं तदन्यगत्वेन
नृत्तादि यथा डोम्बिकादौ । तत्र हि परिष्कर(क्रम)णाद्यपि सुकुमारेणैवाङ्गेन । तत्रापि
वर्णाङ्गप्राधान्यं क्वचित् । यथा प्रस्थानादौ । क्वचिद्गींयमानरूपकाभिधेय- प्राधान्यं
यथा त्रिपुरदाहडिमादौ (शि5ल्पकादौ) क्वचिद्वाद्यप्राधान्यं भाणकादिषु भग्न(ण्ड)-
तालपरिक्रमणादौ । क्वचिन्नृत्तप्राधान्यं यथा डोम्बिकादिप्रयोगानन्तरं हुड्डक्कावाद्यावसरे ।
</details>

<details><summary>Notes</summary>

(**व्या**) 1. भ. पुस्तके अत्र भूयान् ग्रन्थपातः । 2. विपर्यासात् । 3. म. त्राविगी । 4. म.
लवयति । 5. शिल्पक इति शब्दः शिङ्गकशिङ्गटकसिङ्गठकषिद्गकादिभेदेन दशरूपकादिलक्षणग्रन्थेषु
दृश्यते ।
</details>

<pb n="165"/>

चण्डिकाया भवेत्पिण्डी 1तथा वै सिंहवाहिनी ।  
तार्क्ष्यपिण्डी भवेद्विष्णोः पद्मपिण्डी स्वयम्भुवः ।। २५४ ।।  


शक्रस्यैरावती पिण्डी 2झषपिण्डी तु मान्मथी ।  
शिखिपिण्डी कुमारस्य रूपपिण्डी भवेच्छ्रियः ।। २५५ ।।  


धारापिण्डी च जाह्नव्याः पाशपिण्डी यमस्य च ।  
वारुणी च नदीपिण्डी 3याक्षी स्याद्धनदस्य 4तु ।। २५६ ।।  

<details><summary>Abh</summary>

अत एव तत्र लोकभाषया चिल्लिमार्ग1 इति प्रसिद्धिः । चारीमार्गो ह्यसावङ्गप्राधान्यात् ।
तत्रापि वैचित्र्येण मध्ये मध्ये गीतवाद्यादेरपि प्राधान्यम् । वाद्यस्यापि कूप (क्वचित्)
सुषिरावनद्धभेदेन प्राधान्यं यथायोगं विवेचनीयमित्यलं बहुना ।


तत्रैते पिण्डीबन्धा आधाराङ्गप्रयोगसाधकतमभेदाद्बहुप्रकारं भिद्यन्ते । तत्र भूमिर्देश
आकाशद्व2यभेदात्सप्तसप्तभेद एकैक इत्याधारभेदाः सप्त(?) । हस्तौ पादौ(अक्षिणी)
शिर इत्यङ्गभेदा अपि सप्तेत्येकान्नपञ्चाशत् । एकोऽनेको वा प्रयोक्ता । सोऽपि
समप्रयोगो विषमप्रयोगो वेति चतुर्धाकरणेन सम्पाद्यते अङ्गहारेण
वेत्यष्टाभिरेकान्नपञ्चाशतो गुणनात् द्विनवत्यधिकं त्रिशतं पारमेश्वराः(पिण्डीबन्धाः) ।

"कल्पापायनिशान्तसान्ध्यसमये सद्व्योमरङ्गं गणः (ङ्गाङ्गणं)
सम्प्राप्य प्रतताङ्गहारवलनावैचित्र्यचित्रस्थितिः ।  
आकाशे स्ववपुष्यके(?)च विविधां सृष्टिं समासूत्रयन्
त्रैलोक्यस्थपतिस्त्वमेव भगवन्विश्वाकृतिर्जृम्भसि ।। "इति ।  

अनया च (दिशा) पिण्डीबन्धानां तत्तद्देवताप्रकृतिमद्भागादिसूचनद्वारेण केवलमपि करणं
प्रयुज्यमानमेव हर्षदायि भवति । एवं तत्र प्रधानदेवतोद्देशेन तावत्पिण्डीबन्धान्दर्शयति
श्लोकपञ्चके**नेश्वरस्ये**त्यादिना । भगवत एव प्राधान्यात् परितोषणीयतेति तस्याव्यक्तं
यदीश्वरशब्दवाच्यं निर्विशेषं रूपं तस्य तादृश एव शिवलिङ्गाकृतिः पिण्डीबन्धः ।
</details>

<details><summary>Notes</summary>

(**मू**) 1. न.ब.तथैव । 2. न.ब. झषा स्यान्मन्मथस्य तु । 3. ड.ब. यक्षा । 4. क्ष.प.म.त.
च । अ.ह ।
(**व्या**) 1. चल्लिमार्ग । 2. म. भेदात्सूयसूय एकभेद एक ।
</details>

<pb n="166"/>

हलपिण्डी बलस्यापि सर्पपिण्डी तु भोगिनाम् ।  
गाणेश्वरी महापिण्डी 1दक्षयज्ञविमर्दिनी ।। २५७ ।।  


त्रि2शूलाकृतिसंस्थाना रौद्री स्यादन्धकद्विषः ।  
एवमन्यास्वपि तथा देवतासु यथाक्रमम् ।। २५८ ।।  

<details><summary>Abh</summary>

पिण्डी आधाराङ्गादिसङ्घातः । तया बध्यते बुद्धौ प्रवेश्यते तनुभावेन वा व्योमादाविति
पिण्डीबन्ध आकृतिविशेषः । तस्यैकदेशाभिधानं पिण्डीति । यदि वा पिण्डीविशिष्टान्येव
तान्याहेति । 1आबध्यते पुनरनेनेति पिण्डीबन्धः करणाङ्गहारादिः । अन्ते च भगवत
एव व्यक्तरूपस्य पिण्डीबन्धो भविष्यति ।


परमेश्वरांनन्तरं च प्रधानभूतस्य पिण्डीबन्धलक्षणविधायिनो नन्दिनः । 2पट्टसः
उभयत्र त्रिशूलाकृतिरायुधविशेषः । तदनन्तरं भगवत्याः । सिंहश्चासौ वाहनञ्च
तस्यैवमिति । आक्रान्ततया । भूमि3र्वा लिङ्गस्य सिंहः । तदाकृतिकत्वं दर्शयति ।
तदनन्तरं विष्णोर्ब्रह्मणश्च । **ऐरावती**ति गजाकारा । **रूपपिण्डी** स्वा(पद्मा)कारा ।
4धारापिण्डी पुनः पुनः प्रयुज्यमाना नदीपिण्डी भवति । याक्षी वैश्रवणायुधः मुद्गराकारा ।


एवं प्रतिपाद्यानभिधायान्यत्रापि दर्शय**त्येवमित्यादिना** । **अन्या**स्विति । तृतीयाध्याये
पूज्यत्वेन निरूपितासु । तदभिप्रायेणैव **यथाक्रममि**त्युक्तम् । ध्वजपूजाहुत्या-
युधवाहनविशेषरूपाः । 5सचिह्नका इत्यनेनापि केनचित्कर्मादि(क्रमादि)सूचकेन रूपेणो-
पलक्षिताः ।


एतदुक्तं भवति--या काचिद्देवतेत्युच्यते तस्याः **पश्चान्नृत्तेन** परितोषणं कार्यम् ।
तन्मध्ये च तदीयायुधवाहनकर्मभावाभ्य(द्य)नुकारी अङ्गप्रयोगो **विधेयः** । अत एव
"पादाग्रस्थितया" (रत्ना १-१) इत्यत्र तलपुष्पपुटकरणेन कर्मणा विशेषसूचकेन भगवत्याः
परितोषणं सम्पाद्यते । "तिलके च करः स्थाप्य" (६४करणम्) इत्यभिनयेन भगवतः
परितोषः । "निकुट्टितौ यदा हस्तौ" (९ करणम्) इत्यनेन त्रिशूलाकृतिर्या कायसम्पत्तिः ।
गरुडप्लुतकेन तार्क्ष्याकारगतिसूचनम् । गङ्गावतरणेन धारापिण्डी । नागापसर्पितेन
</details>

<details><summary>Notes</summary>

(**मू**) 1. द.त. कालपिण्डी तु लौहिकी । N. अ. वज्रपिण्डी च लौहिकी । 2.N. अ.
त्रिपुरान्तकरी रौद्री तथा दक्षमखस्य च ।
(**व्या**) 1. सम्पद्यते । 2. पट्टसी । 3. म. मिश्रमिवालिङ्गस्य । 4. म. सारापि ।
5. म. स्वचि ।
</details>

<pb n="167"/>

ध्वजभूताः प्रयोक्तव्याः पिण्डीबन्धाः सुचि1ह्निताः ।  
2रेचका अङ्गहाराश्च पिण्डीबन्धास्तथैव च ।। २५९ ।।  

<details><summary>Abh</summary>

भोगिपिण्डी । "प्रसार्योत्क्षिप्य च करौ" इत्यङ्गहारेण (ना.शा.४-१७४) आका(धा)-
रीयभौमत्रिशूलशिवलिङ्गादिपिण्डीनिष्पत्तिः । रेचितेनाक्षिप्तरेचितेन च समस्तानामुक्तानां
चारा(चाधारा)द्यनन्तभेदानां निष्पत्तिः । तथा च **नन्दिमत** उक्तम्--

"रेचिताख्योऽङ्गहारो यो द्विधा तेन ह्यशेषतः ।  
तुष्यन्ति देवतास्तेन ताण्डवे तं नियोजयेत् ।।" इति ।।  

एवमन्यदप्यूह्यमित्यनुपयोगात्समस्तं न लिखितम् । आगमभ्रंशरक्षणाय तु दिङ्निरूपिता ।


एतदुपसंहरति--**रेचका** इति । पिण्डीबन्धग्रहणेन शिखिपिण्डि-
प्रभृत्युपायमयूरललितादिकरणसङ्ग्रहः । अत एवानया केवलस्यापि करणस्य देवता-
परितोषणेनादृष्टार्थ प्रयोगः । यथा विष्णुक्रान्तस्य चक्र1मण्डलस्य च वैष्णवक्रीडासूचकस्य
सः । एवकारेणाङ्गहारप्रयोगनान्तरीयकपिण्डीबन्धसम्बन्धः । अङ्गहारा एव पिण्डीबन्धाः
तथान्येऽपि पिण्डीबन्धा इति केवलकरणसंग्रहः । चकारात्पिण्डीबन्धनिष्पत्त्युपायत्वं
करणद्वयस्यापि यदा विद्यते अन्यस्य करणसमूहात्मनः कल्पितस्याङ्गहारस्य वा । तस्यापि
प्रयोगे प्रत्यनुज्ञानमाह । एतदर्थमेव नृत्तमातृकाया लक्षणमङ्गहाराणां च सामान्यलक्षणं
प्रणीतम् । (२४८-२४९)


**सृष्ट्वेति** । ननु स्मृतं नृत्तं सन्ध्याकालेष्वित्यनेनैतद्विरुद्ध्यते । न ।
स्थानकचारीनृत्तहस्तभ्रूताराकर्मादीनां वर्णानामिव प्रवाहानादित्वेऽपि विशिष्टपरमात्मना
(नः) शोभाविशेषेण भगवता पुनः निर्माणं वेदानामिवेत्यविरोधः । वेदरचनापि हि
वर्णानादि-नित्यत्वेऽपि प्रतिप्राणिस्थानकरणाभिघातसम्पत्त्यभिव्यक्तपौर्वापर्यनिबन्धना
कृतका । सा परं पूर्वपूर्वरचनासजातीयत्वप्रवाहेण नित्या । तथा नृत्तमपीति न कश्चि--
द्विरोधः ।


**दत्ता** इति । या तन्द्र्या(स्वातन्त्र्य)मनुजानानो निजबुद्धिकृतं यत्तेन तत्र
वैचित्र्यमनुप्रवेशितं न तद्दृष्टप्रतिघातीति दर्शयति । तेन शोभाप्राधान्यमेवात्र ज्याय
इत्यनद्यतन इति यावल्लक्ष्यं न विरूपमिति मन्तव्यम् । **मुनये** इत्यूहापोहादिकुशलाय ।
</details>

<details><summary>Notes</summary>

(**मू**) 1. अ. सुचिह्नकाः । म. क्ष. स्वचिह्नकाः । त. स्वचिह्निताः । 2. न.ब.म. रेचकांश्चाङ्गहारांश्च
पिण्डीबन्धांस्तथैव च ।
(**व्या**) 1. म. क्रमुक्तस्य ।
</details>

<pb n="168"/>

1सृष्ट्वा भगवता 2दत्तास्तण्डवे मुनये 3तदा ।  
4तेनापि हि ततः सम्यग्गा5नभाण्डसमन्वितः ।। २६० ।।  

<details><summary>Abh</summary>


**हि** यस्मात् अर्था यतो दत्ताः अतो नृत्तात्मकः प्रयोगः सम्यग्वैचित्र्येण ।
**स्प(सृ)ष्टः** । **सम्य**गिति समञ्चिततालसाम्यातिका(त्मिका)सङ्गेति (अञ्चन्ति) गच्छन्तीति
सम्यग्भूतं यद्नानं गीतम् । **भाण्डं** भणति शब्दं करोतीति भडितव्याण्ण(?) इत्यनया
वा पुष्कराध्यायोदितया व्युत्पत्त्या(तदादि)तदिति । इह तद्गीतं वाद्यं च सम्यगञ्चितं
तदनुसारि । तत्प्रधानतया नृत्तप्रधानत्वेन गीतेन वाद्येन च समन्वितः । अत एव
तण्डोरयं ताण्डव इति वैयाकरणैः स्मृतम् । (२६०)


अत्र भरतमुनिरेव परकीयामाशङ्कामुपनिबध्नाति । अनभिज्ञानाच्च
मुनीनामभिनयादीनामप्यविदुषां कथम् । 'अभिनयः कृत' इति गीतकार्थेऽभि-
हितेष्वासारितेष्विति च न वचनोपपत्तिस्स्यात् । तस्मान्मुनिरेवेदं स्वयमाशङ्कते ।
पूर्वपक्षत्वेन वा शङ्केयमिति प्रकटयितुं सुकुमारमिति(रमतिभिः)1मध्ये 'ऋषय ऊचुः'
इति प्रक्षिप्तम् ।


तत्रेत्थमाशङ्का । नृत्तं नाट्याद्धिन्नमभिन्नं वा । भिन्नत्वेऽपि सप्रयोजनमप्रयोजनं
वा । न तावद्भिन्नम् । अङ्गविक्षेपनृत्तगीतवत्त्वेनावैलक्षण्यात् । अभिनयप्रयोगस्य
नीयमानपदार्थवाक्यार्थगत2नाट्यार्थगतविषयत्वे भाव्यविकलस्य दर्शनमस्ति तावत् ।
अवान्तरवैलक्षण्यं च दशरूपके न विद्यते । 3एकपात्रहार्ये त्वसन्निहितेऽपि च
4प्रियतमसखीप्रभृतौ तद्विषयोक्ति5प्रत्युक्त्यादिप्रयोगो नाट्येऽपि । आकाशभाषितादौ
भाणरूपके च विद्यते । यथाह **राहुलः**--

"परोक्षोऽपि हि वक्तव्यो नार्या प्रत्यक्षवत्प्रियः ।  
सखी च नाट्यधर्मोऽयं **भरतेनो**दितं द्वयम् ।।" इति ।।  

तथा


भाणे चैकाकी वा यो योज्योऽनेकाङ्गहारिणि । **मुनिना** हि वक्ष्यते "भाण-
कवच्चैकहार्यं स्यात्" इति । **वार्तिककृता**प्युक्तम्--
</details>

<details><summary>Notes</summary>

(**मू**) 1. ढ.ब.सृष्टाः । 2. क्ष.प.त.म.अ. दत्तास्ताण्ड्याय । 3. क्ष.न.ब.म. तथा । 4. क्ष.न.अ.म.
ताण्डिनापि ततः । 5. अ. म्यक्तान ।
(**व्या**) 1. म. मतिहिर्म । 2. R.K.&amp;VR. म. नाट्यविषयस्य । 3. पात्राहार्य । 4. प्रियसमसखि ।
5. प्रयुक्त्यादि । 6. परोक्षेऽपि च ।
</details>

<pb n="169"/>

<details><summary>Abh</summary>


"वाच्यानुगतेऽभिनये प्रतिपाद्येऽर्थे च गात्रविक्षेपैः ।  
उभयोपरि हि समाने को भेदो नृत्तनाट्यगतः(योः) ।।"  


अत्रोच्यते । (यदि) साक्षाद्बुद्ध्यभावान्न नाट्यं तदसत् । इयं प्रियतमगुणकीर्तनपरा
नृत्यति । खण्डिता नृत्यति । कलहान्तरिता नृत्यति-इति बुद्धेः सम्भवात् । यदाह--

"या चैवंविधगुणकीर्तनवचनेषु प्रियतमस्य संरक्ता ।  
सख्याः समक्षमुच्चैः प्रमदा सैवानुकार्याऽत्र ।।"  

एतेनोत्साहगातव्यानामर्थेऽनुकार्यत्वं दर्शितम् ।
</details>

<details><summary>Abh</summary>


अथ गीयमानरूपकाभिनयदर्शनात्1 नाट्यतो वैलक्षण्यं न तत्तावत् ।
वैलक्षण्यमात्रप्रयोजकावान्तरभेदस्य सर्वत्र सम्भवादिति ह्युक्तम् । न चेदं वैलक्षण्यम् ।
नाट्येऽपि तस्य भावात् । वक्ष्यते2 चाङ्गोपाङ्गकशारीराभिनयलक्षणविधौ


"स्थाने ध्रुवास्वभिनयो यत् क्रियते हर्षशोकरोषाद्यैः ।  
भावरससंप्रयुक्तं ज्ञेयं नाट्यायितं तच्च ।।" इति ।। (ना.शा.२२-४७)  


उपरञ्चकमपि तत्र गीतं नाट्ययितं रूपकं वाच्याभिनययोश्च व्यक्त इति ।
तत्प्रयोगस्य(श्च) सर्वत्र । डोम्बिकाप्रस्थानषिद्नकभाणकभाणिकाराग-
काव्यादेर्दशरूपकलक्षणेनासङ्ग्रहान्नाट्याद्भेद इति चेत् । तदैकान्तिकम् ।
तोटकप्रकरणिकारासकप्रभृतेस्तदसङ्गृहीतस्यापि नाट्यरूपत्वात् ।" कोहलस्तु ब्रवीति"
इति च परिहारस्य समानत्वात् । वाचिकोऽप्यभिनय आसीनपाठ्यादौ क्वचिदस्त्येव ।
"अहो गाणगाणबुल्लिभाण" इत्यादौ । आहार्यस्तु प्राधान्येनैकः कृतः भाणादावपि
न क्षणे क्षणे परिवर्तते । सात्त्विकोऽप्यङ्गीकृत एव **कोहलाद्यैः** "सत्त्वातिरित्त्कोऽभिनयः"
इत्यादिवचनमालिखद्भिः । आङ्गिस्तु स्कुट एव । अस्त्री(**अन्यस्त्री**)3
डोम्बिकाषिद्नकानामन्योन्यानन्वितत्वं4 वाक्यानामिव । समवकारेऽपि
अङ्गानामस्त्रीप्रधानेऽर्थे तत्रान्वय इति चेदिहापि समानम् । देवतास्तुतेः स्त्रीपुंभावाश्रयस्य
च श्रृङ्गारस्य सर्वत्रानुगमात्तस्यैव च प्राधान्याद्वक्ष्यति--"देवस्तुत्याश्रयकृतं
स्त्रीपुंभावसमाश्रयम् ।" इति । अत एव च **चूडामणिडोम्बिकायां** प्रतिज्ञातं "बिंदुगुणं
वमि सहि इहोदिवचो अमिदुणधं । महसारकः गेते उं (?) ।" अत एव सहृदयाः
स्मरन्ति "वध(स) मचूडामणिआ" (इति । तस्मान्नृत्तं नाट्यादभिन्नं5 तल्लक्षणोपेतत्वात् ।
</details>

<details><summary>Notes</summary>

(**व्या**) 1. म.नं. नाट्य । 2. म. पाद्मकशारीरा । 3. म. डोम्बी काचिद् ग्रन्थकाठिन्यानन्वितत्वम् ।
4. अनुचितत्वम् । 5. म. नाट्याद्भिन्नम् ।
</details>

<pb n="170"/>

नृत्तप्रयोगः 1सृष्टो यः स ताण्डव इति स्मृतः ।  
ऋषय ऊचुः--यदा 2प्राप्त्यर्थमर्थानां तज्ज्ञैरभिनयः 3कृत) ।। २६१ ।।  

<details><summary>Abh</summary>


एतदाह--**यदा प्राप्त्य**र्थमिति । यतो हेतोरर्थानां काव्यार्थानां प्राप्त्यर्थं
साक्षात्कारबुद्ध्या स्वीकारार्थं तज्ज्ञैः प्रयोक्तृभिराङ्गिकाद्यभिनयः कृतः । तत्र तस्मादेतन्नृत्तं
कृतम् । नृत्तशब्देन व्यपदिष्टम् । न तु नाट्यशब्देनैवेत्यर्थः । भवतु वा भिन्नं तथापि
कं स्वभावं लक्षणमपेक्षते च स्वात्मन्यङ्गीकरोति । लौकिकत्वं लोकोत्तरत्वं वा ?
लौकिकत्वे घटादिवस्तुतुल्यत्वं तदनुकारत्वं प्रतिबिम्बादिरूपता वा । तत्रापि
नाट्यच्छायात्मकतैव । नाट्यस्यैव ह्यमी भागनिष्यन्दाश्चित्रपुत्रिकापुस्तप्रभृतयो
ग्रन्थकारकल्पिताः साक्षात्कारकल्पप्रत्ययसम्पदा कथापर्यन्तम् । तथा लोकोत्तरत्वे तु
नाट्यस्यैवावान्तरभेदमात्रं तत् ।


तथाविधमपि च तन्न निष्प्रयोजनम् । तद्भावाद्युपलक्षणीयं स्यात् । असिद्धमेतत्
--चतुर्वर्गोपदेशस्य राघवविजयादिकरागकाव्येषु दृष्टत्वात् । डोम्बिकादौ तु कामस्यैव
प्रच्छन्नरागपरमरहस्योपदेशात् ।" यद्वामाभिनिवेशित्वम्" (ना.शा. २२-१९९) इत्यनेन
सामान्याभिनये प्रच्छन्नरागस्यातीव देव(मन्मथ)सारसर्वस्वत्वेनाभिधानात् ।
1सिंहसूकरभल्लूककासरादिवर्णनेनापि भाणप्रेरणभाणिकादावप्रस्तुतप्रशंसार्थान्तर-
न्यासदृष्टान्तादिना पुरुषार्थस्यैवोपदेशदर्शनादिति प्रयोजनभेदादपि न भेदः । तदाह--**यदा
प्राप्त्यर्थ**मिति । यदा यतोऽर्थानां धर्मादि प्रयोजनानां प्राप्त्यर्थं तज्ज्ञैः कविभिरभिनय
इत्यभिनीयमानो रागकाव्यादिः कृतः । तस्मात्कस्माद्धेतोरेतन्नृत्तं न नाट्यम् नाट्यं
च कस्मान्न नृत्तम् । गात्रविक्षेपात्मकं हि तदपि । तुल्ये च तथाऽर्थे कं भेदकं
स्वभावमपेक्षते । नास्त्यसौ भिन्नस्वभाव इति यावत् । **यद्वार्तिकम्**--

"एवमवान्तरवाक्यैरुपदेशो रागदर्शनीयेषु ।  
सिंहादिवर्णनैर्वा क्वचिदप्यर्थान्तरन्यासात् ।।" इति ।।  

तस्मात्स्वभावस्य प्रयोजनस्य चाभेदान्नृत्तं नाट्यादभिन्नमिति ।


अथोच्यते (राघवविज3यादि)रागकाव्यादि प्रयोगो नाट्यमेव । अभिनययोगात् ।
यत्त्वभिनयादिशून्यं केवलं वलनावर्तनाभ्रूक्षेपताराचलनचरणधारणकम्पस्फुरितकटिच्छे-
</details>

<details><summary>Notes</summary>

(**मू**) 1. ढ.त.ब. संसृष्टो यस्ताण्डव इति । N.अ. सृष्टोयं यत्ताण्डवमिति स्मृतम् । 2. अ.
यथा प्राप्त्यर्थ । 3. ढ.ब. स्मृतः ।
(**व्या**) 1. म. हस्तकरद्वयकासारादि । 2. म. तदोभय । 3. म. इदं नास्ति ।
</details>

<pb n="171"/>

<details><summary>Abh</summary>

दरेचकादि तदस्माकं नृतं भविष्यति । यत्र नाट्यशङ्कापि नास्ति । ननु किं तेन
मो(प्रे)क्षितेन प्रयोजनम् । ननूक्तं नाट्योपयोगित्वं--


"तस्य शाखा च नृत्तं च तथैवाङ्कुर एव च ।  
वस्तून्यभिनयस्य" इति (ना.शा. ८-१५) ।  
</details>

<details><summary>Abh</summary>


एतद्दूषयति--**यदा प्राप्त्यर्थमि**ति । इह "योऽयं स्वभावो लोकस्य" इति
(ना.शा.१-११९) लक्षणेन नाट्यं लक्षितम् । तत्राभिनयानामुपयोग उक्तार्थाभिमुख्यप्राप्तिः ।
नृत्तस्य तूक्तरूपस्य न किञ्चित्प्रयोजनम् । उपरञ्जकतया गीतवाद्यादिवदुपयोग इति
चेत् गीतस्य तावत्--


"यत्तु काव्येन नोक्तं स्यात्तद्नितेन प्रसाधयेत् ।।" इति


"यानि वाक्यैस्तु न ब्रूयात्" इति "न तैरेव तु वाक्यार्थेः" इति न्यायेन
प्रकृतिचित्तवृत्तिकथावस्थादि सूचयतोऽस्त्युपयोगः । वाद्यस्यापि गीतसाम्याक्षिप्ततालोद्दीप-
कत्वेन । एतन्मध्यात्तु नृत्तं कर्तृ कं स्वभावमपेक्षते । न युद्धनियुद्धगति-
परिक्रमादावस्योपयोग इत्युक्तम् । तत्रापि कं स्वभावं लौकिकमलौकिकं वाऽपेक्षते ।
लौकिकत्वे प्रयोज्यत्वेन लोकधर्म्या सङ्ग्रहोऽस्य । चारीमण्डलादिक्रमेण च तस्याङ्ग
एव निरूपणं भविष्यति । अथाप्यलौकिकस्तथापि सिद्धम् । 'ऊर्ध्वेन तु कुर्यात्'
इत्यादि चतुरहस्ताभिनेतव्यविषयविभागन्यायेनाभ्यधिकं सुन्दरोपरञ्जकभागानुप्रवेशेन
नाट्यधर्म्यनुप्रवेशे पुनरपि नाट्यादभ्यधिकता ।


अथोच्यते--पूर्वरङ्गप्रयोगस्य वैचित्र्यसिद्ध्यै तदेतदिति । तत्रापि पूर्वरङ्गप्रयोज्यया
ब्रह्मगीत्या साकम् । अस्या(था)ङ्गाङ्गिभावेन वा । तत्राद्ये पक्षे1 स्यादसामञ्जस्यम् ।
अन्त्ये तु पक्षे कथमाहित(ङ्गिक)हस्तचार्याद्यभावः ।


तदुक्तम्--


"महागीतेषु चैवार्थान् सम्यगेवाभिनेष्यसि ।" इति (ना.शा. ४-१५) ।
अत्राह--**यदा प्राप्त्यर्थमि**ति । अर्थानां गीतकपदाभिधेयानां प्राप्त्यर्थमभिमुखं
नयनार्थम् । यद्ययं नृत्ताभिमतोऽभिनयो विहितस्तत्कस्मादभिनयत्वे तुल्ये नृत्तमेतन्न
नाट्यम् । तथाहि--गीतकार्थाभिनये कर्तव्ये कमन्यमाङ्गिकहस्तका(चा)र्याद्य--
भिनयव्यतिरिक्तं स्वभावमपेक्षते । न कञ्चिदन्यमित्यर्थः ।
</details>

<details><summary>Notes</summary>

(**व्या**) 1. म. द्यपक्षेऽस्य नासामञ्जस्यम् ।
</details>

<pb n="172"/>

1कस्मान्नृत्तं कृतं ह्येतत्कं स्वभावमपेक्षते ।  
न गीतकार्थसम्बद्धं2 न चाप्यर्थस्य भावकम् ।। २६२ ।।  


3कस्मान्नृत्तं कृत्तं ह्येतद्गीतेष्वासारितेषु च ।  
(4भरतः)--अत्रोच्यते न खल्वर्थं कंचिन्नुत्तमपेक्षते ।। २६३ ।।  

<details><summary>Abh</summary>


अथोच्यते--न गीतकादिपदार्थाभिनयतयाऽस्योपयोग इति । किन्तर्ह्यन्यथा
गीतकादावस्योपयोग इति । तत्राह--**न गीतकार्थसम्बद्धं न चाप्यर्थस्य भावक**मिति ।
इह गीतकार्थास्तदारम्भकाः वस्त्वङ्गप्रभृतयः । तेषु न संबद्धं तन्मध्ये न परिगणितमित्यर्थः ।
यदि ह्यङ्गवस्त्वादित(व)न्मध्यपरिगणनमस्य भवेन्न तद्भवेदप्यन्यतदुपयोगस्तदारम्भकत्वात् ।
नचैतदुपगतम् । न च युक्तम् । नृत्तस्य गीतद्वितीयजातीयत्वात् ।


ननु यथा तत्सुषिरादिवाद्यं तदङ्गसम्बद्धमपि तत्रोपयोगि तथेदं
भविष्यतीत्याशङ्क्याह--**न चाप्यर्थस्येति** । 1अर्थ्यते प्रधानतया गीतकादौ निरूप्यत
इत्यर्थः स्वरूपपदतालादिः । तस्याप्येतद्भावकं प्रापकं न भवति ।


एतदुक्तं भवति--स्वरात्मके भागे प्रतिबिम्बरूपतया लग्नस्वरत्वेन स्थानप्रदायितया
स्वरपरमार्थप्रापकतया स्वरात्मगीतिभागे स्तुतः सुषिरोपयोगः । अवनद्धस्यापि
तत्साम्योपायतालांशप्रापकत्वेन पदपातादभिधेयोपयोगित्वेऽप्यभिनयरूपया(पतया)
नाट्यादभेद एव स्यादित्युक्तम् ।


अथोच्यते रेचकाङ्गहारनिबन्धात्मकं यन्नृत्तं न तेन कश्चिदर्थोऽभिनीयते । अपि
तु यथा विशिष्टैर्मन्त्रैः भावनाविशेषैश्चाभ्युदयसिद्धिः तथा ।
विशिष्टदेवतासूचकैर्मन्त्रैस्तथा तद्नीते चाभ्यधायि । गीतेष्वासारितेषु चेति ।
2भावारम्भगीताङ्गवस्तुषु सप्तविंशतिसङ्-- ख्येष्वासारितेषु वर्धमानारम्भकेषु चतुर्षु
चकारात्पाणिकायमित्येतेषु(न?) सम्बद्धमेतदङ्गहारात्मकं द्वात्रिंशत्प्रकारं नृत्तमिति
तत्संबन्धश्चेदानीं न किञ्चित् । एवं पृथङ्वृत्त(नृत्त)काव्यादौ नाट्यरूपतैव ।
नाट्योपयोगित्वेनापि नृत्ततालगितकाद्युपयोगोऽपि दुर्घट इति त्रिधा पूर्वपक्षसंक्षेपः ।


एतत्परिहर्तुमाह--**अत्रोच्यत** इत्यादिश्लोकत्रयेण । अस्मिम्पूर्वपक्षे तूच्यंते
प्रत्युत्तरमिति शेषः । तत्र यदुक्तमङ्गविक्षेपनृत्तगीतमयत्वान्नात्यादेर्भेदो(दभेदो)
</details>

<details><summary>Notes</summary>

(**मू**) 1. त.म. तस्मान्नृत्तं कृतं ह्येतत्कं वा भावमवेक्षते । ढ.अ ह्येतत्कं स्वभावमवेक्ष्य तैः ।
2. न.म.त.अ. संबन्धम् । 3. ढ.म.त. तस्मान्नृत्तम् । 4. म. पुस्तके इदमस्ति ।
(**व्या**) 1 म. अन्ये तु प्रधा । 2. म. भवाभगिनीतरङ्गवस्तुषु ।
</details>

<pb n="173"/>

<details><summary>Abh</summary>

रागकाव्यादिनृत्तस्येति तदनैकान्तिक(त्व)मस्य हेतोः लौकिकनृत्तेऽपि स्फुटम् ।
नाट्यादिलक्षणसहगोपने तु लोकिके गात्रविक्षेपणं(णे) **पठ्यमानमभिनीयमानं** वा
यावत्पदजातमर्थो नाभिनीयते इति किं नानुसन्धीयते । किं वा न साक्षात्क्रियायोग्यतां
नीयते । प्राप्यकल्पोऽसिद्धः । लोकेऽपि सौमनस्याभावादङ्गोपाङ्गपरिक्षेपानुयातस्य
वाक्यादीरितस्य दृष्टवात् । गीयता (गायता) पदार्थसंवादकृततन्मयीभावदग्धा(बद्धा)-
याश्च स्फुटमेव सात्त्विकाङ्गतावलोकनात् ।


अथापरः पक्षस्तु नृत्तेऽपि समानम्(नः) । तथाहि--नृत्तकाव्ये डोम्बिकादौ
वर्णच्युतादिव वर्णादिप्रयोगे तावदभिनयकथैव नास्तीति किं तत्र विचार्यते । केवलं
नृत्तस्वभावमात्रमपि तत्केवलं भावितकाव्यार्थगतार्थतत्त्वसौकुमार्यकृतमङ्गस्य तथात्वमिति
निर्णेष्यत इत्यास्तां तावदेतत् ।


तदनन्तरं तु धारापरिक्रमपूर्वकलयप्रयोगावसरे "1पाआलअलोससाहिणिहुजयजय
ळच्छिमच्चमलिआ" इत्यादि यद्नीयते तत्कस्योक्तिरूपम् । यदि तावन्नर्तितुमागताया
लौकिक्या डोम्बिकाप्रवृत्तनर्तक्याः तदा सैवेदानीमेवंभूतं वस्तुरूपं लौकिकं वचनमभिधत्ते ।
गायनादिस्वक्रमिकस्ववाक्यत एकवाक्यतः साक्षात्कारकल्पार्थः ।
साक्षात्कारकल्पानुव्यवसायगोचरकार्यत्वं च नाट्यस्य लक्षणमित्यवोचाम ।


तेन यथा कश्चित्कंचिदन्यापदेश2गानादिक्रमेण वस्तूद्बोधनकरणद्वारेण वा
छन्दानुप्रवेशितया वा कस्यचिन्मनस्यावर्जनातिशयं विधत्ते । नृत्यन्नपिं गायन्नपि तद्वदेव
डोम्बिकादौ द्रष्टव्यम् । विडम्बिडोम्बित्यादावपि (?) वचसि सैव डोम्बिका ।
नरपतिपरितोषकार्थाभिधायिवचननिष्ठेन गीतेन नृत्तेन वान्येन (वाद्येन) च
राजानमनुरञ्जयितुं गृहीतो मन्त्रित्वेन पूर्वं स्थित्वा मध्ये काचिदीदृशी
चौर्यकामुककेलीवासमनासाद्य कापि पुनरेवंविधा कश्चिदेवम्भूतश्चौर्यकामुकैः
कोऽप्येवम्भूतस्तत्र काचिदेवम्भूता प्रौढदूतीत्येवमादि राजपुत्रहृदयानुप्रवेशयोग्यं तत्प्रसादेन
धनार्जनोपायमभिदधती तमेव राजपुत्रं परत्वेन तथैव वा धनमुहिश्यान्यदपि
चेष्टितमभिधीयते । डोम्बिकाकृत्यमेवोपसंहरति **गुणमालायां** "जामि हरार्धातुं गिअपुण्णं
चिसमि" इत्यादौ । तत्र सा नृत्यती डोम्बिका च बहुतरोपरञ्जकगीतादिपटुचेटकपरिवृता
त्वां प्रत्येवमहमुपश्लोकितवतीति तन्मध्यवर्तिगायनमुखसङ्क्रमितनिजवचना लौकिकेनैव
रूपेण तद्गीयमानरूपकगतलयतालसाम्येन तावन्नृत्यति । **तद्नीयमानपदार्थस्य** च
</details>

<details><summary>Notes</summary>

(**व्या**) 1. म. वाआगआलसे सहिण्णि च जप्रजअळच्छिमङ्गदलमलिआ । इत्यादि यत्कम्योक्तिरियम ।
2. म. तानादि ।
</details>

<pb n="174"/>

<details><summary>Abh</summary>

सातिशयमावर्जनीये राजादौ हृदयानुप्रवेशितां दर्शयितुं लौकिकव्यवहारगतहस्त--
भ्रूकर्मरोमाञ्चाक्षिविकारतुल्ययोगक्षेमतयैवाङ्गविकारादिसंभवप्याक्षिपति ।


एवं गीतेन रञ्जनं प्राधान्येन विधाय तदुपयोगिनं चाङिगनं चाङ्गव्यापारं प्रदर्श्य
नृत्तेन पुनस्तच्चित्तग्रहणं कुर्वती नृत्तं प्रधानभावं गीतं च तदुपसर्जनभावं नयन्ती तत
एव तदभिनयमनाद्रियमाणा तद्गीयमानांद्भावाद/?/क्षिप्ततदुदितभावमेवाङ्गविक्षेपं करोति
लयपरिष्वक्तकरणादौ । तत्रेयत्यंशे लौकिकमातस्वभावरामनटादिव्यवहारवत् क्व
प्रयोज्यप्रयोजकभावाशङ्का । कस्य वा सामाजिकस्यं व्युत्पादनमाभिसंहितम् । तदनन्तरं
च यथैव सा गीतनृत्तादि प्रायुङ्क्त तथैव सदृशं न नर्तकी प्रयुङक्ते । न तु डोम्बिका
साक्षात्कारकल्पेन दर्शयति तदीयाहार्यादिना स्वात्मरूपप्रच्छादनाद्यभावात् । तत एव
न डोम्बिकां साक्षात्कारकल्पेन सा दर्शयति । अपि तु तथैव नृत्तं साभिनयं केवलं
च प्रदर्शयति तेन नाट्याङ्गतायां यत् दृष्टं पताकादि तद्दर्शनमात्रतया। अतो नाट्यं
संस्कारकं नृत्तस्येत्यङ्गादिव्यपदेश इत्युपचारादुच्यते ।


नाट्यस्य प्रस्तावनाप्राणप्रतिबिम्बकल्पं नृत्तमित्ययमपि व्यवहारस्ततस्य एव ।
नाट्यस्यात्र नामाप्यस्ति पदमूर्ध्वादौ चातुरश्र्यभङ्गाभावे (?) तद्भावाद्ययोगात्
नाट्यरूपत्वे हि साक्षात्कारकल्पानुव्यवसायसम्पत्त्युपयोगिनः पात्रं प्रति भाषानियमस्य
छन्दोऽलङ्कारादिनियमोऽवश(श्य)रूपाद्योगयोगिन आहार्यविशेषस्य जात्यंशकादे(रि)ति
परिक्रमादेश्च स नास्यैवोपयोगे भवेत् । न वैवमस्ति । मूलभूतस्य च पाठ्यस्य
सम्भावनानुषक्तमाकाशभाषितमपि स्यात् । **पादताडितकादि** भाणरूपक इव । इह
तु मूलत एव न केनचित्किञ्चिदुच्यते । "अहो गाणे" त्यादि गायनं यच्चोक्तं "प्रमदा
सैवानुकार्यात्र" इति तदप्यनेन प्रतिसमाहितं नर्तक्याः स्वरूपानाच्छादनात् ।
कलहान्तरितेयं खण्डितेयं नृत्यतीति व्यवहार औपचारिकः ।
तदर्थगीयमानरूपकगतगीतवाद्यनुसारित्वात्तन्नृत्तस्य । न तु मुख्यः ।
लम्बालकत्ववेणीधारणमङ्गलवलयापरिग्रहादितदुचितवेषादिपरिग्रहवैकल्यात् । यच्च
नाट्यायितत्वमाशङ्कितं तदस्थाने भ्रान्तम् । सहृदयैर्नाट्यायितमिति हि तावन्तं
गीयमानमभिनीयते असाङ्गत्यापत्तेः । अपि तु यादृशा लयतालादिना
यादृगर्थसूचनयोग्याभिनयः सात्त्विकादिप्रधानरसानुसारितया प्रयोग--
योग्यस्तदुचितार्थपरिपूरणं ध्रुवागीतेन क्रियते । सूच्या(क्ष्मा) ह्यमी पल्लवप्रकारा
अङ्कुरादयो निवृत्त्यङ्कुरान्ता ये विघ्नायितवच्च नाट्यायितम् । एतच्च स्वक्षेत्र एव
वितनिष्यामः ।


एवं नाट्यायितशङ्काऽप्यत्र न काचित् । मूलभूतस्याभिनयस्यैवाभावात् । तद्भावे
यथा -- मुंचइ वळवि अंअअ इरोअगुहंसणळिण अग्नि चिङज" इत्यादौ
</details>

<pb n="175"/>

किं तु शोभां 1प्रजनयेदिति 2नृत्तं प्रवर्तितम् ।  
प्रायेण सर्वलोकस्य नृत्तमिष्टं स्वभावतः ।। २६४ ।।  

<details><summary>Abh</summary>

मूर्च्छादिसाक्षात्कारः शय्यायाश्चाङ्गनिपतनादिबाहुस्तथा नृत्तकाव्येऽपि स्यात् । "होशं
दणषक हमहुमाइषक" इत्यादौ । नचैवमस्तीत्युक्तमसकृत् । एतेन प्रयोजनभेदोऽपि
प्रत्याप्तः (त्युक्तः) । नहि सामाजिकाः प्रीयन्तां व्युत्पद्यन्तां वेत्यभिसन्धिना नृत्तप्रयोगः ।
तत्संपत्तिस्तु नान्तरीयकत्वाद्भवतु । ज्योतिष्टोमादिप्रयोगसङ्गीतापनोदादिवददृष्ट-
विशेषोद्देशेनैव हि तस्य प्रयोगः । डोम्बिकादेर्दृष्टोद्देशेन राजपुत्रादिप्रीतये यद्यपि
प्रवृत्तिर्लौकिकी सा । अद्यत्वे तु न द्वयम् । नर्तक्याः प्रवृत्तिः प्रवर्तना वा
देवतापरितोषणफलैव । यथोक्तं तत्र--

यत्किञ्चिल्लास्यमेतेन देवस्तु(वी तु)ष्यति नित्यशः ।  
यत्किञ्चित्ताण्डवं तेन सोमः सानुचरः शिवः ।।" इति ।।  

मूले च सूदादेरिव वस्तुभूतरूपरसादिमध्यपातिविषयविशेषयोजनया कृता प्रीतिः साध्या ।
डोम्बिकावर्णनगतस्यैवालौकिकरूपान्तरप्रादुर्भावान्तरस्येति व्युत्पत्त्यभिसन्धानं चानुभवतीति
केयं सम्भावना गेयेऽपि। नाट्ये तु तदेव प्रधानं **भरतमुनि**प्रभृतीनां तथैव 1मूलतः
प्रवृत्तेः । अन्यत्वे तु जीविता (का) पर्यवसितत्वनिति पुरुषमि(म)तिपुरुषदौरात्म्य--
मेतद्धर्मादिचतुष्टयोपदेशि पुराकल्पोपदेशनमिव पुस्तकवाचकानां मूलेन प्रवर्तनात्तत्र
व्युत्पत्त्यभिसन्धेरेवेति फलभेदः ।


अन्योऽपि लक्षणभेदो नाट्यरूपताशङ्कापरकरणहेतुग्रन्थ2व्याख्यानावसरे वक्ष्यते ।
तन्नाट्यलक्षणप्रयोजनाभेदादित्यसिद्धो हेतुः । तदाह नृत्तं कर्तृ कंचिदर्थमर्थ्यमानं साक्षात्कारं
प्राप्यमानं नाट्यवेदं नापेक्षते येन लक्षणाभेदः स्यात् । तथा न कश्चिदर्थः
सामाजिकान्प्रति व्युत्पादनीयधर्माद्युपायान्यतमं व्यपेक्षते येन प्रयोजनाभेदोऽपि स्यादित्यतो
हेतोरेतन्नृत्तं प्रवर्तितं नृत्तवाचोयुक्त्यैव व्यवहृतम् । ननु(तु) नाट्यमिति ।


किञ्चिदपि शुद्धं नाट्याङ्गं पूर्वरङ्गादिकं वेति पाठो वा इयता तदनु
प्राप्त्यर्थमित्यादि प्रतिसमाहितम् । ननु भवत्वेवंभूतं नृत्तं, नाट्ये तु कथमस्योपयोग
इत्युक्तं गीतकस्यापि कथमुपयोगः ।
</details>

<details><summary>Notes</summary>

(**मू**) 1. क्ष.न.ब.म.त.अ. जनयतीत्यतो । N. जनयतीत्येतन्नृत्यमिदं कृतम् । जनयतामिति नृत्तम् ।
2. क्ष.ढ.म. नृत्तामिदं स्तृतम् ।
(**व्या**) 1.म. दूतः प्रवृ । 2. म. ग्रह ।
</details>

<pb n="176"/>

मङ्गल्यमिति कृत्वा च नृत्तमेतत्प्रकीर्तितम् ।  
विवाह1प्रसवावा2हप्रमोदाभ्युदयादिषु ।। २६५ ।।  


3विनोदकारणं चेति नृत्तमेतत्प्रवर्तितम् ।  
अतश्चैव प्रतिक्षेपाद्भूतसङ्घैः प्रवर्तिताः ।। २६६ ।।  

<details><summary>Abh</summary>


उक्तं-- "यानि वाक्यैस्तु न ब्रूयात्" इति" यत्तु काव्येन नोक्तं स्यात्"
इति । ध्रुवायास्तु सम्पाठमात्रमेवास्तु । अलं वर्णालङ्कारयोजनात्मकगानक्रियादि-
प्रसारायासेन ।


ननु रामरावणादिगत(ता)ग्राम्यत्याज्यरूपचरितार्थडम्बरस्य हृदयानुप्रवेशद्वारभूतं हृद्यं
तत्सूचीकल्पं स्वयं हृदयानुप्रवेशित्वादित्युक्तं प्राक् । स एव तर्हि नृत्तस्य
वलनावर्तनादेरन्तरङ्गेऽस्य नाट्य उपयोगः । विशेषतो हि तद्विनाऽलातचक्रप्रतिमत्वे
तैर्बुद्धिग्राह्यमेव नाट्यं न स्यात् । तत एव विमलाभिनयमाणिक्यगुम्फविधायिसूत्रस्थानीयं
वलनादिरूपनृत्तसजातीयत्वान्निकटत्वादन्तरङ्गीतादिव्यापि नाट्यम् ।


तदेतदाह--**किन्तु शोभां प्रजनयेदिति** । नृत्तं प्रवर्तितं प्रकृष्टमत्रुटितं
वर्णनाविलासवलनादिदक्षिणं यद्वर्णितं कायावयवानां कायस्य च विलासचेष्टावस्थानात्मकं
वर्तितं तदात्मकं यन्नुत्तं तच्छोभां रञ्जनायोग्यत्वं शोभानान्तरीयकचमत्कारं प्रकर्षेण
गानादिवैलक्षण्येन जनयेदिति नृत्तं प्रवर्तितमित्यन्तेनाभिसम्बन्धः । हेतौ लिङ् ।


ननु रञ्जकत्वं भोजनादीनामप्यस्ति । तत्तदनुप्रवेशनीयमत्रेत्याशङ्कां
मध्येऽपाकरौति--**प्रायेणेति** । **विवाहप्रसवावाहादिपु** सर्वस्य लोकस्य स्वभावतः
स्वभावेष्वात्माभिमतेषु स्वदेहेनात्मना नर्तनमिष्टं वल्लभम् । सर्वोऽपि जनो स्वभावतः
स्वाभिमते विवाहादौ नृत्यति योऽपि वादयन्नृत्यपि तेनापि । दुर्दुरूटेनापि **मङ्गल्यमिति**
। **विवाहो** वध्वा आनयनम् । तत्पूर्वकः सर्व उत्सवः । पुत्रजन्म **प्रसवः** । ततो
जामातुः सवधूकस्य सर्वत्र श्वशुरभवनगमन**मावाहः** । **प्रमोदा** राज्ञामर्थकरणादयः ।
**अभ्युदयो** मनोरथप्राप्तिरभिलषितस्योदय इति । आदिग्रहणेनानाकाङ्क्षितशुभप्राप्त्यादि
। एतेन निनिमिति (विनोदनमिति) श्लोकत्रयस्य सम्बन्धः । एतच्च "कैशिकीमपि योजय"
(ना.शा.१-४२) इत्यत्र दर्शितम् ।


**कं स्वभावमपेक्षत** इति प्रतिसमाधातुमाह--**अतश्चैवेति** । अतश्च कारणन्नृत्तं
प्रवर्तितम् । प्रारम्भे पूर्वरङ्गे लक्षणवर्तितं योजितमिति संबन्धः । एवकारो हेतौ
</details>

<details><summary>Notes</summary>

(**मू**) 1. ब. विचार्य प्रसवोद्वाह । 2. त. वावास । 3. क्ष. विनोदकरणं चैव ।
</details>

<pb n="177"/>

ये गीतकादौ युज्यन्ते सम्यङ्नृत्तविभागकाः1 ।  
देवेन चापि 2सम्प्रोक्तस्तण्डुलस्ताण्डपूर्वकम् ।। २६७ ।।  

<details><summary>Abh</summary>

यस्मात्प्रतिक्षेपात् । ज्झण्टुमाद्याः शुष्काक्षराः देवैः प्रतिक्षिप्तत्वात् भूतसङ्घैश्च दैत्यादिभिः
प्रवर्तिताः । (२६६)


"निर्गीतं तु सवादित्रमिंद गृह्णीमहे वयम् ।" (ना.शा. ५-३५)
इति वक्ष्यते ।


अत एवम्भूता गीतानां मद्रकादीनामादौ सम्यङ्नृत्तस्याभिनेयपदार्थाभावे--
नाभिनयशून्यतया नाश(तयाश)ङ्किता नाट्याङ्गस्य शुद्धस्य विभागका विभागप्रापका आदौ
प्रयुज्यन्ते । एतदुक्तं भवति--गीतकानां यान्युपोहनानि तत्र तावन्नृत्तं शुद्धमेवं कर्तव्यम् ।
यद्वक्ष्यति--

"तत्रावतरणं कार्यं नर्तक्याः सर्वभाण्डकम् ।  
क्षेपप्रतिक्षेपकृतम् ।" इति (ना.शा. ४-३००)  

तद्नत(तत)श्च गीतकाङ्गमध्ये तु प्रवेशाभावोऽसि(भावस्सि)द्धः । विचारणीयस्य
चावापनिष्क्रामादेरगीतकाङ्गत्वमस्त्येव । यद्यपि "महागीतेषु चैवार्थान्" (ना.शा. ४-१५)
इत्युक्तं वक्ष्यते च "ततोऽभिनयमाचरेत्" (ना.शा. ४-४९०) इति
प्रथमत्वेऽभिनयनेऽस्यापि तथापि तत्र न मुख्यो नाट्यप्रसिद्धोऽभिनयार्थ इत्युक्तम् ।


किञ्चाभिनेयत्वेन नाट्याङ्गत्वदशायामवलोकनात् तथा वाचोयुक्तिः ।
लौकिककथास्विवाङ्गव्यवहारादावभिमुखीभावमात्रनयनश्चापि स्वार्थो यथावाच्यमभिनीतः ।
नहि तत्र साक्षात्कारकल्पतापादनमभिनयार्थः । किन्तु तल्लयाद्याहारित्वमात्रम् । एवमत्रापि
तदर्थानुसारित्वमात्रं परप्रतिपत्तिमात्रं स्यात् ।


.......दस्थेनैवाङ्गभूतत्वेऽप्य1नुगयिते(गमित)कालात्पृथग्भूत एवादौ प्रयुज्यमानो
लोकप्रसिद्धप्रथमगीयमानाक्षिप्तडोम्बिकाप्रायः प्रचुरस्तुतिपदयुक्तो गीतिविशेषप्रतिक्षेप
इत्याह । इदं **भरतमुनिना** न क्वचिल्लक्षितम् ।


अन्ये तु गीतान्ते 2प्रयोज्याश्छन्दकादय एवं नृत्तवैचित्र्याश्रया यथारुचि
प्रतिक्षिप्यमाणाङ्गकाः प्रतिक्षेपाः । आदिशब्दश्च व्यवस्थायामासारितादिसङ्ग्रहार्थः प्रयुक्तः ।
सतीति चाध्याहार इति । मुनिमतं चाद्य तयोरनुग्राहकम् ।
</details>

<details><summary>Notes</summary>

(**मू**) 1. क्ष. ड.ब.म.त.अ. विभावकाः । 2. ड.म.त. सम्प्रोक्तस्ताण्ड्यः । अ. सम्प्रोक्तस्ताण्डिः ।
(**व्या**) 1. म. नुगीयलकान्तालात् । 2. प्रयोज्याश्छन्दाद्याः ।
</details>

<pb n="178"/>

गीतप्रयोगमाश्रित्य 1नृत्तमेतत्प्रवर्त्यनाम्2 ।  
प्रायेण3 ताण्डविविधर्देवस्तुत्याश्रयो भवेत् ।। २६८ ।।  

<details><summary>Abh</summary>


एवं नाट्याङ्गता नृत्तस्य गीतादिवदुपयोगश्च समर्थितः । अधुना
नृत्तप्रधानरागकाव्यादिर्विषयः काव्यं च नाट्याङ्गमिति दर्शयन्पुराकल्पच्छायया
प्रकारान्तरमपि नृत्तस्य समर्थयितुमाह--**देवेने**त्यादि । चकार एवकारार्थे । देवेनैव
महेश्वरेणैव । तण्डुः सन्तोषपूर्वकं प्रकर्षेणादरेणोक्तः । किमित्याह--गीयत इति **गीतं**
काव्यम् । तस्य यः प्रकर्षेण योगस्तदर्थानुप्रवेशलक्षण(स्त)माश्रित्य न छायाम् ।
आसमन्ताच्छ्रित्वा । अङ्गविक्षेपिताङ्गत्वं सामरस्यलयसत्त्वादिना नृत्तं तच्छब्दस्वभावमपि
यदभूत्ताण्डवप्रभृति (नृत्तं तद्नीयमानरूपकगतवर्णालङ्कारलयपदार्थवाक्यार्थसम्मिलितं
यत्तत्प्रवर्त्यताम् ।) तदुक्तं **कोहलेन**--

"सन्ध्यायां नृत्यतः शम्भोर्भक्त्याऽर्द्रो नारदः पुरा ।  
गीतवांस्त्रिपुरोन्माथं तच्चित्तस्त्वथ गीतके ।।  


चकाराभिनयं प्रीतस्ततस्तण्डुं च सोऽब्रवीत् ।  
नाट्योक्त्याभिनयेनेदं वत्स योजय ताण्डवम् ।।" इति ।।  

अथशब्दान्न केवलमिदं शुद्धमेव । नापि गानक्रिया । भाण्डवाद्यमात्रसम्बन्धमेव
यावद्नीत्याधारपदानुसार्यपि । तदर्थानुसरणाच्च तदनुसारणमिति ।


ननु किं तत्ताण्डवप्रवृत्तिनिमित्तमित्याशंक्याह--**प्रायेणेति** । ताण्डवमिति सर्वं
नृत्तमुच्यते । लास्यशब्देन सन्निधौ गोबलीवर्दन्यायेन प्रवर्तते । तत्र विधीयतेऽस्मिन्नृत्तमिति
विधिः विधीयमानं काव्यं सदैव(यद्दैव) स्तुतिं वर्णनीयत्वेन चाश्रयति । तेन धर्मवीर-
प्रधानं तत्र काव्यम् । तत्र रसान्तरमप्यस्ति । नाट्ये शृङ्गारः । प्रयुज्यत इति **प्रयोगः**
काव्यं **सुकुमारो** मसृणोऽनुसृतो यस्य तं दर्शयति । **शृङ्गाररसस्य** सम्भवो विद्यमान-
त्वमस्मिन् । शृङ्गाररसाच्च परिपूर्णात्सम्भवो यस्य कामावस्था मनसोऽस्मिन्नस्तीति ।
शृङ्गारेण पूर्णापूर्णरूपेण मसृणप्रयोगोपलक्षणम् । यद्यपि च नाट्यान्नान्यत्र रस इति
वक्ष्यते तथापि काव्यं नाट्यनिष्यन्द एवेत्यस्ति रसानुप्रवेशः । अनेन च रसाङ्गं नृत्तस्य
नाट्यम् । प्रायेणेति वचनान्नरपतिचाटुकाद्यपि सङ्गुहीतम् ।
चकारान्मसृणमप्युद्धतमिश्रमुद्धतं मसृणमिश्रमित्यादिकमपि सङ्गृहीतं भविष्यतीति सर्वं
लक्ष्यमनेन सूचितम् । तथाहि--डोम्बिकासु नरपतिचाटुप्राधान्येन प्रवृत्तासु सुकुमारमेव
</details>

<details><summary>Notes</summary>

(**मू**) 1. ड.ब. नृत्य । 2.N. प्रकीर्त्यताम् । त. प्रयुज्यताम् । अ. प्रवर्तताम् । 3. ब.
सर्वोपि ।
</details>

<pb n="179"/>

<details><summary>Abh</summary>

शुद्धं रूपम् । भाणकेषु नृसिंहादिचरितवर्णनमुद्धतमेव । यत्पुनर्मसृणेऽप्युद्धतं प्रविशति
तत्तदुचितमेव । अत्राप्यल्पत्वबहुत्वकृतो भेदः (1पूर्वः प्रस्थानप्रबन्धः । उत्तरः षिद्नकभेदः)
उद्धते तु मसृणानुप्रवेशाद्भाणिकाभेदः । अन्यदपि प्रेरणरामाक्रीडकरासकहल्ली--
सकादिकमल्पत्वबहुत्ववैचित्र्यकृतमितीहैव प्रविष्टं वेदितव्यम् ।


तदुक्तं **चिरन्तनैः**--


"छनानुरागगर्भाभिरुक्तिभिर्यत्र भूपतेः ।  
आवर्ज्यते मनः सा तु मसृणा **डोम्बिका** मता ।।  


नृसिंहसूकरादीनां वर्णनां कल्पयेद्यतः ।  
नर्तकी तेन **भाणः** स्यादुद्धताङ्गप्रवर्तितः ।।  


गजादीनां गतिं तुल्यां कृत्वा प्रवसनं तथा ।  
अल्पाविद्धं सुमसृणं **तत्प्रस्थानं** प्रचक्षते ।।  


सख्याः समक्षं 2भर्तुर्यदुद्धतं वृत्तमुच्यते ।।  


मसृणं च क्वचि3द्धूर्तचरितं **षिद्नकस्तु** सः ।।  


बालक्रीडानियुद्धादि तथा सूकरसिंहजा ।  
ध्वजादिना कृता क्रीडा यत्र सा **भाणिका** मता ।।  


हास्यप्रायं प्रेरणं तु स्यात्प्रहेलिकयाऽन्वितम् ।  
ऋतुवर्णनसंयुक्तं **रामाक्रीडं** तु भाष्यते ।।  


मण्डलेन तु यन्नृत्तं **हल्लीसकमिति** स्मृतम् ।  
एकस्तत्र तु नेता स्याद्नोपस्त्रीणां यथा हरिः ।।  


अनेकनर्तकीयोज्यं चित्रताललयान्वितम् ।  
आचतुष्षष्टियुगला**द्रासकं** मसृणोद्धतम् ।।" इत्यादि  


एते प्रबन्धा नृत्तात्मकाः न नाट्यात्मकनाटकादिविलक्षणाः ।
राघवविजयमारीचवधादिकं रागकाव्यम् । एतच्च ग्रन्थविस्तारभीत्या बहुतरं यथासम्भवं
न लिखितमनुपयोगाच्च । यत्तूपयोगि तद्यथावसरं वर्णयिष्यामः ।


एष तावत्पदगते चोद्यकप्रकारः । तत्र तु परस्परमसङ्गतिदोषोऽयं कैश्चिदुद्भाव्यते ।
</details>

<details><summary>Notes</summary>

(**व्या**) 1. म. अयं ग्रन्थो नास्ति । 2. म. क्षमेतत्तु उद्ध । 3. म. द्ब्रूते चरि ।
</details>

<pb n="180"/>

सुकुमारप्रयोगश्च1 शृङ्गाररससम्भवः ।  
तस्य 2तण्डुप्रयुक्तस्य ताण्डवस्य 3विधिक्रियाम् ।। २६९ ।।  

<details><summary>Abh</summary>


स पूर्वादिनैव प्रतिसमाहितः । एष एव तु प्रकारः कलाविधिना निबध्यमानो
**राघवविजयमारीचवधादिकं** रागकाव्यभेदमुद्धावयतीति । यथोक्तं (1**कोहलेन**)--

("2लयान्तरप्रयोगेण रागैश्चापि विवेचितम् ।)  
नानारसं सुनिर्वाह्य कथं **काव्यमिति** स्मृतम् ।।"  

लयतश्चास्य गीत्याधारत्वेनाप्राधान्ये गीतेरेव प्राधान्यमिति न काव्यार्थविपर्यासवशेन
रागभावादिविपर्यासो नाट्य इव ।


तथा हि **राघवविजयस्य** हि ठक्करागेणैव विचित्रवर्णनीयत्वेऽपि निर्वाहः ।
**मारीचवधस्य** ककुभग्रामरागेणैव । अत एव रागकाव्यानीत्युच्यन्त एतानि । रागो
गीत्यात्मकत्वात्स्व (कः स्व)रस्य तदाधारभूतं काव्यमिति । एवमिदं च नृत्तं
सप्तकृतिप्रकारैर्भगवत एव प्रसृतम् । तथाहि--शुद्धमेव नृत्तं रेचकाङ्गहारात्मकम् ।
ततो गीतकाद्यभिनयोन्मुखम् । ततोऽपि गानक्रियामात्रानुसारि वाद्यतालानुसारि च ।
(3बाहु)प्रेङ्खणोरःकम्पपार्श्वनमनोन्नमनचरणसरणस्फुरितकम्पितभ्रूतारापरिस्पन्द-
कटिच्छेदाङ्गवलनमात्ररूपम् । यत्रो(च्चो)क्तं--


"तण्डुनापि ततः सम्यग्गानभाण्डसमन्वितः ।  
नृत्तप्रयोगः ।" इत्यादि । (ना.शा. ४-२६०)  


गीतिर्गानमिति ह्यत्र व्युत्पत्तिरुक्ता । ततोऽप्युद्धतसुकुमारमिश्रात्मकभेदचतुष्टय-
भिन्नकाव्यार्थानुसारितया चुतुर्विधम् । तत्र प्रथमो भेदो लौकिके स्वतन्त्रनृत्ते
देवतातोषणादौ वा । द्वितीयः पूर्वरङ्गविधौ परिशिष्टनृत्तलक्ष्यतया वास्य ताण्डवादि
विश्वं व्याप्तमितीह पूर्वमुक्तम्--


"प्रयोगमङ्गहाराणामाचक्ष्व भरताय वै ।" इति (ना.शा. ४-१८)


भवगता तत्र तण्डुनाऽङ्गहाराः सप्रयोगाः प्रोक्ताः । तत्रैवंभूतास्तावदङ्गहारा मह्यं
प्रोक्ता इति रेचकैः पिण्डीबन्धैश्च सहितं मुनिना निरूपिताः । करणान्यपि तदुपयोगित्वे-
नाशाङ्कितचोद्यनिराकरणप्रसक्तानुप्रसक्तं नृत्तस्वरूपं दर्शितम् । अधुना तु प्रयोगःकीदृशोऽङ्ग-
</details>

<details><summary>Notes</summary>

(**मू**) 1. म. अ. गस्तु । 2. क्ष.ड. म.त. ताण्ड्यप्रयुक्तस्य । अ. ताण्डिप्रयु । 3. प.ब.त.विधिक्रिया ।
N. विधिक्रमम् ।
(**व्या**) 1. म. अयं ग्रन्थो नास्ति । 2. म. अयं भागो नास्ति । 3. म. चञ्चालप्रेङ्खणोरः ।
</details>

<pb n="181"/>

वर्धमानकमासाद्य संप्रवक्ष्यामि लक्षणम् ।  
कलानां वृद्धिमासाद्य4 ह्यक्षराणां च वर्धनात् ।। २७० ।।  

<details><summary>Abh</summary>

हाराणां प्रोक्त इति प्रकृतमेवानुसन्धातुमाह--**तस्य तण्डुप्रयुक्तस्ये**ति । तत्र
पूर्वरङ्गोचितत्वायाङ्गहारप्रयोग इत्युक्तम् । तत्र च "ताण्डवं यत्र युज्यते ।"
(ना.शा.५-१३) इति वर्धमानकताल एव ताण्डवयोगयोग्य इति पूर्वं वर्धमानं गृह्णाति ।
तदनन्तरं तु गीतकादिविषयो विधिर्वक्ष्यते । **तस्ये**ति व्यवहितानुसन्धानार्थः परामर्शः
**तण्डुप्रयुक्त**ग्रहणं समनन्तरोक्तनृत्तकाव्यादिविषयताण्डवशङ्कां निरस्यति । विधीयतेऽनेनेति
विधिः गात्रम् । तत् दृष्ट्वा येयं क्रिया प्रयोगः सैव लक्षणम् । अन्यतो
व्यवच्छेदकत्वात् । तत्र क्रियात्मकं लक्षणं वक्ष्यामीति सम्बन्धः । (२६९)


ननु सा क्रियोक्ता करणाङ्गहारविषया । सत्यम् । गीततालसंमिश्रा तु नोक्ता ।
इह तु वर्धमानाख्यं तालमासाद्य साम्यापादनायोपायतां नीत्वा तत्प्रमितिगीत्याधारत्वाच्च
वर्धमानशब्दवाच्यं "देवं देवैः संस्तुतमीशम् ।" (ना.शा. ३१-९८)
इत्यादिवाक्यसमूहमासाद्याभिनेयतयाश्रित्य तदाक्षिप्तञ्च गीतविशेषमासाद्याङ्गस्य
वलनावर्तनादिगतद्रुततारादिनियमकारित्वेनावलम्ब्य वक्ष्यामीति सम्बन्धः ।
वर्धमानकगीततालाभिनयसम्बन्धतयोदितं ताण्डवं वक्ष्यतीति यावत् ।


तत्र वर्धमानस्य भविष्यल्लक्षणानुवादेन (ना.शा. अ-३१) ताण्डवोपयोगाभिधा-
नायाद्यरूपमाह--**कलानामि**त्यादि । सप्तदशकलः कनिष्ठासारितकः । स एव द्विगुणलयो
लयान्तरः । त्रयस्त्रिंशत्कलो मध्यमः । पञ्चषष्टिकलो ज्येष्ठः । तेन कलानां लयद्वारेण
सङ्ख्याद्वारेण च वृद्धिः। तद्वृदध्यैव च हीयमानपदवृद्धिराक्षिप्ता । यद्वक्ष्यति
--"चत्वारस्तु गणा युग्मे ओजे" इत्यादि (ना.शा. ३२-९७)। इह त्वक्षराणि
तेषां वृद्धिः कलानुसारेणैव नर्तकीनां च वृद्धिः । एका हि प्रथमासारिते नृत्ते प्रयोक्त्री ।
द्वितीये द्वे इत्यादिक्रमेण । अतो वृद्धियोगाद्वर्धमानकम् । संज्ञायां कन् । कण्डिकानां
च दशपरिवर्तक्रमो भविष्यति । प्रयोगे यथा यथाक्षरं विनिवृत्तमित्यपि यो भेदो भविष्यति
तेनापि क्रमेण कलादीनां वृद्धिः । अतोऽत्राङ्गहारप्रयोगस्य परिपूर्णस्य च पिण्डीबन्धविधेः
सम्यङ्निष्पत्तिर्भवतीति तात्पर्यम् । (२७०)
</details>

<details><summary>Notes</summary>

(**मू**) 1. अ. मालोक्य ह्यक्ष । ड.म. त्वक्षराणाम् ।
</details>

<pb n="182"/>

1लयस्य वर्धनाच्चापि वर्धमानकमुच्यते ।  
कृत्वा कुतपविन्यासं यथावद् द्विजसत्तमाः2 ।। २७१ ।।  

<details><summary>Abh</summary>


एवं लक्षणानुवादेन ताण्डवोपयोगमभिधाय विधिदृष्टां क्रियां प्रतिज्ञानपूर्वमाह--
**कृत्वे**त्यादि । पूर्वरङ्गविधौ वक्ष्यते--

"कलापातविभागार्थं भवेदासारितक्रिया ।  
कीर्तनाद्देवतानां च ज्ञेयो गीतविधिस्तथा ।।" (ना.शा. ५-२१) ।  

तत्र प्रथमार्धेन शुष्काक्षरैरासारितप्रयोगमाह । तथा च वक्ष्यति--

"एतानि तु बहिर्गीते त्वन्तर्यवनिकागतैः ।।" इति (ना.शा. ५-११) ।  

बहिर्गीतशब्देन द्वितीयार्धेन सार्थकपदयुक्तमासारितप्रयोगमाह । तत्रैव चोच्यते--

"ततः सर्वैस्तु कुतपैः संयुक्तानीह कारयेत् ।  
विघाट्य वै यवनिकां नृत्तपाठ्यकृतानि तु ।।"  

गीतानां मद्रकादीनाम् । (ना. शा. ५-१२) इत्यादि ।


तस्मिन्नवसरेऽयं1 नृत्तप्रयोग इति तमेवावसरं दर्शयति--**कृत्वे**त्यर्धेन । कुतं2 शब्दं
पातीति चतुर्विधमातोद्यं कुतपं तत्प्रयोक्तृजातञ्च । तस्य विशेषण न्यासः व्यवस्थापनम् ।
तत्र विशेषेण न्यासो यथायोगं स्वरताललयकलादिनिवेशनम् । स एव
प्रत्याहारादिरासारितक्रियान्तः परिपूर्णो विन्यासः । आसारितक्रिययाभिघातातोद्ये
तत्प्रयोक्तरि च प्रयोक्ष्यमाणासारितगतकलापातप्रस्ताव एवं क्रियत इत्युक्तम् । स च
परिपूर्णो विन्यासो **यथाव**च्छब्देन दर्शितः । **अनुपूर्वश** इति पाठे प्रत्याहारावतरणाद्यङ्गजातं
सूचयति । तेन (ए)तदुक्तं भवति--अन्तर्यवनिकागते शुष्काक्षरप्रयोगप्राण--
भविष्यदातोद्यप्रयोगप्रस्तावनात्मके दृष्टफले दैत्यादिपरितोषणया तद्विघ्नशमनशास्त्रीयफले
च प्रयुक्तेऽङ्गकलापेऽयं प्रयोगविधिः । **आसारितप्रयोग** इति सार्थकपदं य इत्यर्थः ।
**प्रयोक्तृभिरि**त्यातोद्यान्तरसाहित्यं बहुवचनेनाह ।


प्रयोगक्रमं दर्शयति--**तत्र** त्वित्यादिना । उपोहनं शुष्काक्षरं कनिष्ठासारिते
पञ्चकलम् । उपोह्यन्ते समासव्यासतः पदकालतालमभिहिताः स्वरा यस्मिन्नङ्गे
तत्थथोक्तम् । **गानं** सुषिरातोद्यं गीयते यतः स्थानस्वरादिति स्वराणि सादिनादीति ।
</details>

<details><summary>Notes</summary>

(**मू**) 1. ड.ब.वर्धनान्नर्तकीनाञ्च । 2. प. दनुपूर्वशः ।
(**व्या**) 1. म. यन्नृत्तप्र । 2. भ. अत्रेतः पूर्वं महान् ग्रन्थपातः ।
</details>

<pb n="183"/>

1आसारितप्रयोगस्तु ततः2 कार्यः प्रयोक्तृभिः ।  
3तत्र तूपोहनं कृत्वा 4तन्त्रीगानसमन्वितम् ।। २७२ ।।  


कार्यः प्रवेशो नर्तक्या भाण्डवाद्यसमन्वितः ।  
विशुद्धकरणायां तु जात्यां वाद्यं5 प्रयोजयेत् ।। २७३ ।।  


गत्या वाद्यानुसारिण्या6 तस्याश्चारीं प्रयोजयेत् ।  
वैशाखस्थानकेनेह सर्वरेचकचारिणी ।। २७४ ।।  


पुष्पाञ्जलिधरा भूत्वा प्रविशेद्रङ्गमण्डपम् ।  
पुष्पाञ्जलिं विसृज्याथ रङ्गपीठं परीत्य च ।। २७५ ।।  

<details><summary>Abh</summary>

तेन घनावनद्धातोद्यद्वयस्यात्र निरासः । उपोहनसमाप्तौ नर्तक्याः प्रवेशः । तत्र **भाण्डवाद्यं**
पुष्करवाद्यं तच्च विशुद्धकरणजातौ1 । सा च मध्यस्त्रीणां लक्ष्यते । तत
एवात्रानुकारसाक्षात्कारशङ्कानिराकरणम् ।


तथा हि--सति परमेश्वरस्य रामादिवत्प्रयोज्यत्वे प्रथमप्रकृत्या-
2दिचित्तजातिप्रसङ्गः ।


तत्र--

"एकाक्षरं विशुद्धायां वाद्यं स्यात्सर्वमार्गकम् ।"  
"द्धं द्धं खो खो णा णादि या विहितवाक्या ।  
सा शुद्धा विज्ञेया मध्यस्त्रीणां समा3 जातिः ।।" इति ।  

(ना.शा. ३४-१३६-१३८)
विशुद्धमेकाक्षरवाच्यम् । करणमङ्गहारम् । आद्यत्वे अयमेव वर्णस्तत्तत् "रुन्दहि रुन्दहि"
इत्यादि । तथाविधवाद्यानुसारिणी या गतिः तदुपलक्षणचारीति संबन्धः ।
'करणाङ्गहारान्प्रयुञ्जीत' इति भाण्डवाद्यस्यानुप्रयोज्यता प्रधान्येनोक्ता । यथोक्तं भवति
**भट्टतोतेन**-''पर्यायशस्त्रस्यास्य प्रयोगः'' इति । तदनन्तरं प्रयोगमाह-
**वैशाखस्थानकेने**त्यादि । वैशाखरेचितकरणमनेन लक्षयति--


"रेचितं हस्तपादं च कटिग्रीवं च रेचितम् ।" इति (ना.शा.४-९७)
(२७४) **पुष्पाञ्जलिधरेति** । तलपुष्पपुटकरणमनेन लक्ष्यते--**विसृज्येति** ।
पुष्पाक्षेपमङ्गप्रक्रमेण प्रदर्श्येत्यर्थः ।
</details>

<details><summary>Notes</summary>

(**मू**) 1. अ. प्रसारित । 2. त. पुनः । 3. म. तत्र चोपोहनम् । N. अ. तत्रोपवहनम् ।
प. ततस्तूपोहनम् । 4. ड.म.ब.अ. तन्त्रीभाण्ड । 5. अ.भाण्डम् । 6. ड.म. सर्पिण्या ततश्चारीम् ।
त. सर्पिण्या तस्याम् । अ. सर्पिण्या तस्माच्चा । ब. सर्पिण्यास्तस्याः ।
(**व्या**) 1. म. तालौ । 2. दविचितजा । 3. म.ब. णामिव जा ।
</details>

<pb n="184"/>

प्रणम्य देवताभ्यश्च ततोऽभिनयमाचरेत् ।  
यत्राभिनेयं 1गीतं स्यात्तत्र वाद्यं2 न योजयेत् ।। २७६ ।।  


अङ्गहारप्रयोगे तु भाण्डवाद्यं 3विधीयते ।  
समं रक्तं विभक्तं च 4स्फुटं शुद्धप्रहारजम् ।। २७७ ।।  

<details><summary>Abh</summary>


अन्ये तु सद्य एव पुष्पाञ्जलिं तन्मोक्षं चाहुः--रङ्गपीठे यः परिगमः समन्ततः
परिष्वङ्गकरणं मध्य एव देवतानां पूर्वपूजितानां प्रणामाभिनय इत्येककालत्वं
चशब्देनोक्तत्वात् द्वयं चाचरेदित्येतदुपेक्ष्यम् । पौर्वकाल्यमाश्रित्य **ततोऽभिनयमिति** ।
भक्त्यतिशयेन तदर्थभावनया विशिष्टविषयतां प्रदर्शयितुम् । आसारितवाक्यस्य
पदार्थवाक्यार्थविषयोऽभिनयः स्वात्मन्याभिमुख्यनयनात् । न तु सामाजिकान्प्रति ।


**यत्रे**ति निपातो यतो हेतोरित्यर्थे । तेन यतो गीतमिति गीयमानं वाक्यमभिनेयं
स्वात्माभिमुख्यं नेयम् । तच्च गानं वर्णालङ्कारलक्षणमाभिमुख्यमङ्गसाम्यं नेयम् । ततो
हेतोस्तस्यैव प्राधान्यात्तस्मिन्कालेऽवनद्धवाद्यं तदाच्छादनकारि भवतीति स्वातन्त्र्येण **न
योजये**दतिशयेन न नयेत् । यत्रेति च वीप्सया परिभाषां सार्वत्रिकीमाह । (२७६)


अनुवादमुखेन परिशिष्टं प्रयोगमाह--**अङ्गहारप्रयोगे**त्विति । तुशब्द एवकारार्थे ।
अङ्गहारस्य शुद्धस्यैवाभिनयशून्यस्य प्रयोगे नृत्तप्राधान्ये तदनुसारि वाद्यम् ।
विशेषेणान्तरयोगा(नन्तरयोगा)पेक्षया स विधेयो1 विधीयते धार्यते । अत एव
चानुपादानात्--


"तदेव हि पुनर्वस्तु भूयो नृत्तेन योजयेत् ।" (ना.शा. ४-२८४)
इति वक्ष्यमाणस्य नर्तक्या2 समाकर्षणे पुनरासारितगाने शुद्धनृत्त3मिति वाद्यस्य4 गीयमान-
सहितस्य गानस्य नृत्तस्य च क्रमेण प्रधान्येन प्रयोगो दर्शितः ।


**भाण्डवाद्यं विधीयत** इत्युक्तम् । तदीदृशमिति दर्शयति **सममिति** ।
अक्षराङ्गताललययतिपाणिग्रहन्यासविकृतमष्टविधकालेदेशसमतात्मकं साम्यं पुष्कराध्याये
च वक्ष्यते । तत्र षोढा तालकृतम् । द्विधा स्वरोच्चारणस्थानदेशकृतम् । तद्योगात्
समरक्तभावः शब्दस्य हृद्यस्वरूपता । सा च मायूर्यादिमति(मत्रि)विधमार्जनायोगात् ।
तेन सम्यङ्मार्जनायोगात् **रक्तं विभक्तम्** । आहत्यानन्तरं च पीडितयोगेन विच्छेदप्रतिभा-
</details>

<details><summary>Notes</summary>

(**मू**) 1. न. गेयम् । 2. ड.ब.म. नियोजयेत् । N. अ. प्रयोजयेत् । 3. क्ष. ड.त.म.अ.
प्रयोजयेत् । 4. न. त. स्फुटं शुद्धम् । ब. स्फुटशुद्धप्र ।
(**व्या**) 1. म.ब. सनियेयो । 2. म.ब. ततयुक्त्या । 3. ब. नृत्य । 4. द्यस्य तस्य गीय ।
</details>

<pb n="185"/>

नृत्ताङ्गग्राहि वाद्यज्ञै1र्वाद्यं योज्यं तु ताण्डवे ।  
प्रयुज्य 2गीतवाद्ये तु निष्क्रामेन्नर्तकी ततः ।। २७८ ।।  


अनेनैव विधानेन प्रविशन्त्यपराः 3पृथक् ।  
अन्याश्चानुक्रमेणाथ4 पिण्डीं बध्नन्ति 5याः स्त्रियः ।। २७९ ।।  

<details><summary>Abh</summary>

समानाक्षरम् । **स्फुटमिति** कादिवर्णानामनुहारो यत्र स्पष्टो भवति । प्रहारजा वर्णान्ते
शुद्धविशुद्धका(क)रणान्ते स्थिताः । यदि वा आलिप्तिकादिमार्गादन्यतम एव मार्गे स्थिताः ।
यत्र नृत्तमङ्गहारात्मकं तदङ्गानीव करणानि । यदि वा गीताङ्गानि मुखादीनि गृह्णाति
समया(तया)स्वीकुरुते एतच्च संममिति गतार्थम् । तेनायमर्थःनृत्तकर्मभूतमङ्गकर्तृभूतं
यद्वाद्यं ग्राहयति नृत्तं तन्नृत्यतेति यदङ्गानि प्रयुङ्क्त इव स्वयं वैचित्र्यप्रयोगात्सविलासमिव
श्रूयमाणमेव यद्बलादङ्गानि नर्तयतीति तत्तथोक्तम् । तद्यथा कर्तृ
ककतकणककुन्दन्तरकरहतत्तततर्हीकटिच्छिदशतहीत इति चञ्चत्पुटे । यदेवंविधं वाद्यं
पुष्कराध्याये वक्ष्यते तत्ताण्डवे इहावसरे योज्यम् । **पुष्कराध्याये** त्वीदृश एव श्लोको
भविष्यति (ना.शा. ३४-१७२)। तत्र विध्यनुवादाविह द्वौ विपर्यसनीयौ । ताण्डवमुक्तं
प्राक् । तत्रैवंविधं वाद्यं कार्यमिति ।


एवं प्रथमासारितस्य प्रयोगमुपसंहरत्यर्धेन - **प्रयुज्येत्यनेन** । एषां च प्रयोगे
प्रथमं परिभाषां करोति श्लोकत्रयेण--**अनेनैवेत्यादिना-करणान्वितमित्यन्तेन** । गानमिति
गीयते च गीतम् । **गीतवाद्ये** प्रधानतयावस्थिते नर्तकी नृत्तेन प्रयुज्य तथा स्वरागतो
नृत्तप्राधान्यं तदौचित्याय गीतवाद्यं प्रयुज्य स्वानुसारिणीकृत्य । **नर्तकी** न तु नाट्य
इव साक्षाद्रामादिरूपताप्रच्छन्नात्मिका । सा निष्क्रामेदपसरेत् । न तु सर्वथैव निर्गच्छेत् ।
द्वे द्वितीयमिति (ना.शा. ४-२८६) वक्ष्यमाणत्वात् । अपराः किं युगपत्प्र- विंशन्ति
नेत्याह । **पृथक्** एकैकक्रमेण प्रविशेदित्यर्थः ।


ननु कियत्यस्ता अपरा या अनेनैव विधिना प्रविशन्तीत्याशङ्क्याह--**अन्याश्चे**ति ।
**अनुक्रमेण** कनिष्ठादिषु चतुर्ष्वासारितेषु यथासङ्ख्यं वक्ष्यमाणाश्चतुरः पिण्डीबन्धप्रकारान्
या अन्याः बध्नन्ति ताः अपराः । अनेन चतस्र एवेत्युक्तं भवति । पिण्डीमिति
जातावेकवचनम् । (२७९)
</details>

<details><summary>Notes</summary>

(मू) 1. N. योज्यं चैव तु । 2. क्ष. ड.म.त. गीतमेवं तु । न. नृत्तवाद्ये तु । नृत्तवाद्यं
च । 3. क्ष.ड.म.पुनः । 4. च.त.ब. नुक्रमेणैव । 5. क्ष.ड.म. ताः स्त्रियः ।
</details>

<pb n="186"/>

तावत्पर्यस्तकः1 कार्यो यावत्पिण्डी, 2न बध्यते ।  
3पिण्डीं बध्वा ततः सर्वा निष्क्रामेयुः स्त्रियस्तु ताः ।। २८० ।।  


4पिण्डीबन्धेषु वाद्यं तु कर्तव्यमिह वादकैः ।  
पर्यस्तकप्रमाणेन 5चित्रौघकरणान्वितम् ।। २८१ ।।  

<details><summary>Abh</summary>


एवं प्रवेशपृथक्त्वं परिभाष्य परिभाषान्तरमाह-- **तावत्पर्यस्तक** इति ।
'यावत्पिण्डी न बध्यते' इति पाठः । तावद्यावदिति भिन्नक्रमः । यावत्पर्यस्तकः
केवलासारिताभी (भिहि)-तलक्षणः प्रयोगः कार्यः तावन्न पिण्डी बध्यते ।
तावत्पिण्डीबन्धो न कार्यः । तदनन्तरं तु कर्तव्य इत्यर्थः । पूर्वप्रविष्टया नर्तक्या
परिवर्ज्यते । महावाक्यानुसारादेकघन एव वाहिन्यात्मकोऽङ्गविक्षेपो यत्र प्रयोगे स
पर्यस्तको नृत्ताचार्यभाषया पर्यस्तक इति प्रसिद्धः । अभिनयशून्य(आ)ङ्गिकविधिः
पर्यस्तकः । स च पिण्डीबन्धे न कार्यः । तदनन्तरं तु कर्तव्य इत्यर्थः । पूर्वप्रविष्टाया
नर्तक्याः शिक्षार्थमित्याद्यसङ्गतमेव कैश्चिदुक्तं तदुपेक्ष्यमेव । यावच्च पिण्डीबन्धोपयोगी
नृत्तं न प्रवर्तते तावत्प्रविष्टनर्तकीनिवर्तनेनैकाकिन्यैवासारिताभिनयः प्रयोक्तव्य इति
परिभाष्यते ।


परिभाषान्तरमाह--**पिण्डीं बध्वेति** । तस्यासारितस्य नृत्तप्रयोगं कृत्वा सर्वास्ता
निष्क्रामेयुरपसरेयुः । अत एवैतत्स्थानोपजीविभिरेव **श्रीराणका**दिकविभिर्डोम्बिकादौ
चतुरपसारकः प्रयोगः । (२८०)


परिभाषान्तरमाह--**पिण्डीबन्धे**ष्विति । यावदेव पर्यस्तक आसारिताभिनयप्रयोगे
वाद्ये तावदेव तदन्तरतापि(पाति)नि पिण्डीबन्धोपयोगिन्यङ्गहारप्रयोगे । किन्तु चित्रं
विचित्रं नानाप्रकारं प्रयोजितमोघे च वाद्यविधौ (ना.शा. अ-३४) वक्ष्यमाणानि
यानि करणानि क्रिया याभिवेध्या भगवत्यारूपास्ताभिरन्वितम् (?)। द्विमात्रा यत्र कला
स चित्रमार्ग ओघशब्दादेव लब्धः । तत्रैव ह्योघो लक्ष्यते । (२८१)


एवं पृथक्प्रवेश एकाकिन्या अभिनयप्रयोगः सम्भूयाङ्गहारप्रयोगः
तदनन्तरमपसारस्तावत्कालता नृत्तस्य वाद्यस्य वैचित्र्यमिति परिभाषाषट्कं कृवा द्वितीयस्य
</details>

<details><summary>Notes</summary>

(**व्या**) 1. प.त. तावत्पर्यन्तकः । ड. पर्यस्ततः । 2. क्ष.ड.म.प्रयुज्यते । न.ब.त. प्रबध्यते ।
3. N.म.त.इदमर्धं नास्ति । च. पिण्डीबद्धास्ततः । 4. क्ष. ड. पिण्डीबन्धे तु । 5. क्ष. ड.म.
चित्रोप ।
</details>

<pb n="187"/>

1तत्रोपवहनं भूयः कार्यं पूर्ववदेव हि ।  
ततश्चासारितं भूयो 2गायनं तु प्रयोजयेत् ।। २८२ ।।  


पूर्वेणैव विधानेन प्रविशेच्चापि नर्तकी ।  
3गीतकार्थं त्वभिनयेद् द्वितीयासारितस्य तु ।। २८३ ।।  


4तदेव च पुनर्वस्तु 5नृत्तेनापि प्रदर्शयेत् ।  
6आसारिते समाप्ते तु निष्क्रामेन्नर्तकी ततः ।। २८४ ।।  


7पूर्ववत्प्रविशन्त्यन्याः प्रयोगः स्यात्स 8एव हि ।  
एवं पदे पदे कार्यो विधिरासारितस्य तु ।। २८५ ।।  

<details><summary>Abh</summary>

लयान्तरस्यासारितप्रयोगमाह--**तत्रोपवहन**मिति । तत्रैवं परिभाषयति1 तावत् । यत्रेति
पूर्वं कनिष्ठासारितं प्रयुक्तम् । **भूय** इति बहुतरं षट्कलमित्यर्थः । **भूय** इति
लयाधिकत्वात्कथंचिदभ्यधिकमित्यर्थः । **पूर्वेणैवेति** । तत्र तूपोहनमित्यादिना ।
**अपि**शब्दात् "गत्या वाद्यानुसारिण्या" इत्यादि "प्रणम्य देवतां च"
इत्यनन्तरमुद्दिष्टम् । ततः सा द्वितीया नर्तकी आसारितस्य तालविशेषसंबन्धि यद्गीतकं
गीयमानं च वाक्यं तस्यार्थमभिनयेत् । पुनस्तदेव लयान्तरासारितलक्षणं वस्तु । सा
द्वितीया । चकारात्पूर्वप्रविष्टा च । नृत्तेन च केवलाङ्गहारात्मनाऽभिनयस्तत्साम्येन
प्रदर्शयेत् । आसारितप्रयोगानन्तरं तया सह साऽप्यपसरेत् । (२८४)


अथ तृतीयचतुर्थयोरासारितयोरतिदेशेन प्रयोगमाह--**पूर्वंव**दिति । पृथक्त्वेनेत्यर्थः ।
**स एवे**ति । तत्र तूपोहनं कृत्वेति य उक्तो यश्च परिभाषाषट्केनोक्त इत्यर्थः ।


अथ यदैकमेवापसारितं प्रयुज्यते तदायं प्रयोगवैचित्र्यक्रमं इत्यतिदेशेन दर्शयति
--**एवमि**त्यादिना । एकवचनमतन्त्रम् । एकमप्यासारितं यदा प्रयुज्यते तदास्य यानि
</details>

<details><summary>Notes</summary>

(**मू**) 1. ड.म. अथोपवाहनम् । प.ब. तत्रैवोपोहनम् । N.आधाय वहनं । 2. न. गायकस्तत्र
योजयेत् । N. ब.ड. गायनस्तु प्रयोजयेत् । 3. क्ष.ड.म. गीतकार्थप्रयोगश्च द्वितीया । 4. ड.म.
तदेव तु । 5. ड.म. भूयो नृत्तेन योजयेत् । ख.ब. नाट्येनाभिप्रदर्शयेत् । क्ष. नृत्तेनापि
प्रयोजयेत् । 6.N. ड.म.त. आसारितसमाप्तौ च । 7. ड.म. पूर्ववत्प्रविशेच्चान्या । 8. क्ष.
ड.म. एव तु । त. एव च ।
(**व्या**) 1. भ. भाष्य यदि तावद्यतेति ।
</details>

<pb n="188"/>

भाण्डवाद्य1कृते2 चैव तथा 3गानकृतेऽपि च ।  
4एका तु प्रथमं योज्या द्वे द्वितीयं तथैव च ।। २८६ ।।  


तिस्रो वस्तु तृतीयं तु चतस्रस्तु चतुर्थकम् ।  
पिण्डीनां विधयश्चैव चत्वारः सम्प्रकीर्तिताः ।। २८७ ।।  

<details><summary>Abh</summary>

पदानि छेदाश्चत्वारो मुखप्रतिमुखशरीरसंहरण(ना.शा. ३१-८०) लक्षणास्तदाश्रयेणायं
वर्धमानवच्चतुरपसारप्रयोगो भाण्डवाद्यक्रियायां गीतिक्रियायां च कार्यः । यद्वक्ष्यति ''इत्येवं
चतुरङ्गानि'' इति (ना.शा. ३१-८२) । एतदेव स्पष्टयत्येकं त्वित्यादिना (एका
त्वित्यादिना ।) **वस्त्वि**त्यङ्गम् । **युञ्ज्यादि** (योज्या इ)ति नृत्तेनेति शेषः । त्रिमात्रादिकं
यदत्र वस्तु केचित् द्विः कुर्वते तदसदेव । अन्ये त्वेवं पदे पद इत्यादि
सार्धश्लोकमुपसंहारवाक्यं वर्धमानप्रयोगस्येति वर्णयाञ्चक्रुः । अपरे पुनराहुः-
आसारितस्य पदमभिव्यक्तिस्थानं 1कण्डिकानां दश 2परिवर्तितेन प्रयोगः । तथा हि-
विशाला सङ्गता सुनन्दा सुमुखीति चतस्रः कण्डिका वक्ष्यन्ते (ना.शा. अ. ३१-१२०)
क्रमेण नवाष्टौ षोडश द्वात्रिंशत्कलाः । तस्य विशालामनु सङ्गता अनुविशालं सुनन्दा
सङ्गता विशालामनु सुमुखी सुनन्दा सङ्गता विशालेति दश परिवर्ताः । तत्र
विशालादिपरिवर्तत्रये सङ्गताः परिवर्ताः काकाक्षिवदुभयत्र संबन्ध इति सप्तदशकलस्य
द्विः प्रयोगे कनिष्ठलया3न्तरितयोः स्थानं भवति । ततः सुनन्दादिपरिवर्तत्रये
त्रयस्त्रिंशत्कलस्य मध्यमासारितस्य स्थानं भवति । ततः सुमुख्यादिचतुष्टये
पञ्चषष्टिकलस्य ज्येष्ठासारितस्य । एवमासारितस्य पदेषु स्थानेषु कण्डिकादिपरिवर्तेषु
चतुरपसारको नर्तकीप्रयोगः । तदा**हैका**पीति (एका त्विति)। वस्त्वासारितस्थानमित्येवं
कण्डिकाव4र्धमान(परिवर्तन?)स्यायं प्रयोगोऽतिदेश इति तृतीयव्याख्यानतात्पर्यम् । द्वितीये
तु व्याख्याने न किञ्चिदधिकमुक्तमिति तदुपेक्ष्यमेव ।


पिण्डीबन्धप्रकारा अनुक्रमेणासारितेषु प्रयोज्या इत्युक्तम् । के त इत्याह-
**पिण्डीनामि**त्यादि । विधयः प्रकाराः । तत्र विशेषान्तरहृद्यमेकप्रयोज्यं पिण्डीबन्धरूपामित्येकः
प्रकारो विशेषनामधेयविरहात्सामान्यशब्देनोक्तः । तदाह-**पिण्डीबन्धः पिण्डत्वादिति** ।
</details>

<details><summary>Notes</summary>

(**मू**) 1. च.ब. वाद्ये । 2. N. क्ष.ड.म. कृतश्चैव । 3. N. ड.म. गानकृतोऽपि च । 4.
N. ड.म.क्ष.एकां तु प्रथमां कुर्याद् द्वे द्वितीयं तु वस्तुकम् ।
(**व्या**) 1. म.भ. काण्डि । 2. म.भ. दर्शपरि । 3. म.भ. लवान्त । 4. म.भ. काष्डिवर्त ।
</details>

<pb n="189"/>

पिण्डी 1श्रृङ्खलिका चैव लताबन्धोऽथ भेद्यकः2 ।  
पिण्डीबन्धस्तु पिण्डत्वादुल्मः3 श्रृङ्खलिका4 भवेत् ।। २८८ ।।  


जालोपनद्धा5 च लता सनृत्तो भेद्य6कः स्मृतः ।  
पिण्डीबन्धः कनिष्ठे तु शृङ्ख7ला तु लयान्तरे ।। २८९ ।।  


मध्यमे च लताबन्धो ज्येष्ठे चैवाथ 8भेद्यकः ।  
पिण्डीनां 9विविधा योनिर्यन्त्रं10 भद्रासनं तथा ।। २९० ।।  

<details><summary>Abh</summary>

नर्तकीप्रयोज्यः परस्परसंबन्ध एव पिण्डीबन्धः1द्विप्रकारः । सजातीयो वा एकता(ना)--
लावबद्धकमलयुगलवत् विजातीयो वा हंसवदनपरिगृहीतनालनलिनवत् गुल्मः
श्रृंखलिकाशब्दवाच्यः । नर्तकीत्रयप्रयोज्यस्तु ततोऽपि वैचित्र्यसहिष्णुत्वाज्जालवद्विचित्रतां
गच्छत्पूर्ववत्सजातीयविजातीयात्मा **लताबन्धः** । चतुष्टयप्रयोज्य स्तु2गतो(ते)ऽत्र रूपत्रयो
(य) महावाक्ये तावद्भिः प्रकारैर्भेदनीय इति तेभ्य एकसत्त्वयोजनाच्चाज्ञातो **भेद्यकः** ।
महावाक्यार्थ इति वैकस्यां योजनायां प्रविष्ट इत्यर्थः । स तूक्तविधैस्त्रिभिः नृत्तैः सह
वर्तते । (२८८)


एकादिप्रयोज्यत्वं स्पष्टयति--**पिण्डीबन्धः कनिष्ठे**त्वित्यादिना । ननु कथमेते
पिण्डीबन्धान्निष्पद्यन्त इत्याशंक्याधा3रादिभेदकृतां निष्पत्तिं दर्शयति--**पिण्डीना विविधा
योनि**रित्यादिना । तत्र यत्र पुत्रकादीनां यथा पृथग्भूताङ्गानामनुसन्धिस्तथैव
भूमिदेहाकाशाद्याधारखण्डलकाद्यनुसन्धानं **यन्त्र**म् । तस्य भूयसा सम्भावात्पूर्वमभिधानम् ।
अनेन मिश्रा भेदाः सङ्गृहीताः । भद्रं स्फुटमेवेत्यस्यासनं स्थानं भूम्यादौ स्फुटमेव
दर्शनादित्येकभेदसङ्ग्रहः । अनेनाधाराङ्गभेदो दर्शितः । प्रयोक्तृप्रयोगभेदस्तु पूर्वमेव
दर्शितः इहापि चोक्तः । **शिक्षायोग** इति । करणाङ्गहारविशेषणष्वङ्गविक्षे4पवैचित्र्याभ्यास
</details>

<details><summary>Notes</summary>

(**मू**) 1. ड.म. श्रृङ्खलिता । 2. ड.म. भेद्यतः । 3. N./?/त्तुल्यः । ड. पिण्डात्वाद्गरु । 4. N.
न.म.श्रृङ्खलिको । 5. म. नद्धाश्च लताः । 6. प.म. भेदकः । 7. त.ला या लया । 8. प.म.
भेद्यतः । 9. ड.म.द्विविधौ । न.त. त्रिविधा । 10. ड.म.यज्ञम् । ब. यन्त्रभद्रा ।
(**व्या**) 1. VR 2. म. गतोऽत्ररूपत्रयो महावाक्यार्थ इति वैकस्यां योजनायां प्रविष्ट इत्यर्थः ।
तदाह--स एतैस्त्रिभिः नृत्तैः सह वर्तते । 3. भ. ङक्यासारा । म. शङ्क्याह--आधा ।
4. भ.क्षेपे वै ।
</details>

<pb n="190"/>

1शिक्षायोगस्तथा चैव 2प्रयोक्तव्यः प्रयोक्तृभिः ।  
एवं प्रयोगः कर्तव्यो वर्धमाने 3तपोधनाः ।। २९१ ।।  

<details><summary>Abh</summary>

इति साधकतमभेदो दर्शितः । इत एवोपजीव्यास्माभिर्वितत्योक्तं "रेचकैरङ्गहारैश्च"
(ना.शा. ४-२४९) इत्यादिव्याख्यानावसरे । **विविध**ग्रहणेन तद्व्यायामिश्रणया भेदानन्त्यं
सूचयति । तच्चास्माभिः पूर्वमेव दर्शितम् । (२९०)


ननु सर्वोऽयं पिण्डीबन्धप्रकार इहोपयोगी वा न वेत्याशङ्क्याह--**तथा चैव
प्रयोक्तव्य** इति । तैः सर्वैरेव प्रकारैः पिण्डीशृङ्खलकादिबन्धो योज्यत इति यावत् ।
यत्रच्छेद्यकर्म चर्मयन्त्रं काष्ठमयी प्रकृतिर्भद्रासनमिति केचिदत्र व्याख्यां कुर्वन्ति ।
युक्तायुक्ततां तु सहृदया एव विदुः ।


एवं गीतकाङ्गवाद्यनर्तकीपिण्डीबन्धादिदर्शनादपि नाट्यान्नृत्य(न्नृत्त?)मभिन्नमित्यपि
सूचितम् । न चायं पिण्डीबन्धप्रकारे लक्ष्ये विच्छिन्नः । केवलनृत्तक1पक्षयोः
पतितमहौषधिवदनवस्थि2तैरभ्युद्धर्तुं न शक्यते सावधानतया तु शक्यत एवेति नात्रालस्यं
शयितव्यम् । अन्यथा प्रयोगमाहुः । तथा हि --एकं तु प्रथममित्यत्र
प्रथमासारितमभिनयति । ततो द्वितीय द्वितीयासारितम् । तत्समकालं तु प्रथमा
केवलमङ्गहारं करोतीति । एवं तृतीया तृतीयासारितार्थमभिनयति । तदा द्वेऽङ्गहारं
प्रयुञ्जाते । चतुर्थी चतुर्थीभिनयं यदा करोति तिस्रोऽङ्गहारं रञ्जयन्ति । अन्ये
त्वभिनयप्रयोगेऽपि सहिततामाहुः । जालशृङ्खलिकादिपिण्डीबन्धजातं चान्योन्यं
बाहुबन्धवैचित्र्यरचितमिच्छन्ति ।


अथ वर्धमानकमासाद्येति प्रतिज्ञातमुपसंहरति--**एवमि**त्यादिना । एवं
प्राधान्याद्वर्धमानप्रयोगमभिधाय "गीतानां मद्रकादीनाम् ।" (ना.शा. ५-१३) इति यद्वक्ष्यते
तन्निर्णयाय प्रतिजानीते --**गीतानामि**त्यादि । चकारः सर्वशेषतां द्योतयति अन्वाचयं
च । आसारितादिपर्यन्तप्रयोज्यानां छन्द3कादीनां तच्छेषतयैव लक्षणं वक्ष्यते । तथाहि
तालाध्याये (ना.शा. अ.-३१)वर्धमानासारिगीतकपाणिलतान्तेच्छन्दक4प्रयोगश्चतुष्प5-
दाप्रयोगश्चाभिधास्यते ।
</details>

<details><summary>Notes</summary>

(**मू**) 1. ड.म. शिक्षाः कार्यास्तथा । 2. ड. प्रयोक्तव्या । त. सम्प्रयुक्ता । 3. N. क्ष.पु.म.त.
प्रयोक्तृभिः ।
(**व्या**) 1. तृणक । 2. म.भ. वदनवलितै । 3. म.भ. छन्दसि । 4. भ. न्वदवीप्र ।
5. म.भ. ष्पादप्र ।
</details>

<pb n="191"/>

गीतानां 1छन्दकानां च भूयो वक्ष्याम्यहं विधिम् ।  
यानि 2वस्तुनिबद्धानि यानि चाङ्गकृतानि तु3 ।। २९२ ।।  


गीतानि तेषां वक्ष्यामि प्रयोगं 4नृत्तवाद्ययोः ।  
5तत्रावतरणं कार्यं 6नर्तक्याः सार्वभाण्डिकम् ।। २९३ ।।  


क्षेपप्रतिक्षेपकृतं 8भाण्डापोहनसंस्कृतम् ।  
प्रथमं त्वभिनेयं 9स्याद्गीतके सर्ववस्तुकम् ।। २९४ ।।  

<details><summary>Abh</summary>


"सर्वेषामेव गीतानामन्ते छन्दक इष्यते ।  
चतुरङ्ग1स्ततः त्र्यङ्गो नवाङ्गो युग्म एव च ।। (ना.शा. ३१-२९३)  


चतुष्पदा तथैकाङ्गा ।" इत्यादौ । तेन प्रधानतया तावद्गीतकादिविशेषाणां
विधिस्तत्प्रयोगे न तु स्वतन्त्राणाम् । गीतकगतवस्त्वङ्गादि यत्र स्वेच्छया
समांश्रित्यैकद्वित्र्याद्यनियमेन प्रयुज्यते तानि च्छन्दकानि । यान्यद्यत्वे नृत्ततालात्मना
डोम्बिकानर्तकीलयचंरणादिरूपेण प्रसिद्धानि । **भूय**(इति) । उक्तो हि
वर्धमानविधिस्तत्राप्याधिकं2 वस्तु वक्ष्यते ।


तत्र गीतकतालाश्रितनृत्तविधानं तावद्दर्शयितुमुपक्रमते **यानी**ति । भूयांसि
खण्डलकादिवस्तूनि । स्वल्पानि त्वङ्गानि । तत्र वस्तुनिबन्धनानि त्रीणि गीतकानि
--मद्रकः परान्तकं प्रकरी च । अन्यानि चत्वार्यङ्गान्युल्लोप्यकं 3रोचितकमोवेणकमुत्तरं
च । तेषां क्रमेणाह--**तेषा**मिति । तेषामपि नृत्ते वाद्ये च यो विधिस्तं वक्ष्यामि ।
तत्र गीतकेषु ये क्षेपाः प्रथमवस्त्वादावुपोहनानि ये च प्रतिक्षेपाः द्वितीयवस्त्वादिषु
प्रत्युपोहनानि, मतान्तरे त्वनन्तर्भूतपृथक्कालात्मकगीतशेषरूपाणि तानि तन्त्रीगतानि (गा)-
नयुक्तानि प्रयुज्य नर्तक्या अवतरणं भाण्डवाद्यसहितं पुष्कराध्यायभाविना प्रविर4-
लचलदङ्गुलि--(ना.शा.९-२०) दलाभिहन्यमानाङ्गिकप्राधान्येन कार्यम् ।


एतदुक्तं भचति--प्रथमे वस्तुन्याक्षिप्तिकामुपोहनं च प्रयुज्य नर्तकीप्रवेशः ।
द्वितीयादौ प्रत्युपोहनम् । पदयोजना तु-तन्त्रीगानान्वितं कृत्वा क्षेपप्रतिक्षेपयोः कृतं
</details>

<details><summary>Notes</summary>

(**मू**) 1. N. छन्दसां चैव । न. जन्दकानाम् । म. छन्दगानां च । 2. N. ड.ब. वस्तूनि
मुनयः सन्ति । 3. N. ड.त.म. कृतानि च । 4. प. नृत्य । 5. ड. यत्रावतरणम् ।
6. ड.म. नर्तक्या सार्व । 7. ड.म. छेदप्रति । त. भेदप्रति । ब. छन्दःप्रति । 8. व.
तन्त्रीगानसमन्वितम् । 9.क्ष.ड.म.तु गीतके सर्ववस्तु तत् ।
(**व्या**) 1. म.भ. चतुर्हस्तत्र्यश्रौ । 2. भ. प्यविकलम् । 3. भ. एरचिन्तकमोपेण । 4. भ.
प्रविचलद ।
</details>

<pb n="192"/>

तदेव च पुनर्वस्तु 1नृत्तेनापि प्रदर्शयेत् ।  
यो विधिः पूर्वमुक्तस्तु नृत्ताभिनयवादिते2 ।। २९५ ।।  


आसारितविधौ 3स स्याद्गीतानां 4वस्तुकेष्वपि ।  
5एवं वस्तुनिबन्धा6नां गीतकानां विधिः स्मृतः ।। २९६ ।।  


7शृणुताङ्गनिबद्धानां गीतानामपि लक्षणम् ।  
य एव 8वस्तुकविधिर्नृत्ताभिनयवादिते ।। २९७ ।।  


9तमेवाङ्गनिबद्धेषु च्छन्दकेष्वपि योजयेत् ।  
वाद्यं गुर्वक्षरकृतं 10तथाल्पाक्षरमेव च ।। २९८ ।।  


मुखे सोपोहने कुर्याद्वर्णानां विप्रकर्षतः ।  
यदा 11गीतिवशादङ्गं भूयो भूयो निवर्तते ।। २९९ ।।  

<details><summary>Abh</summary>

परिसमाप्तता यत्र । तादृगवतरणात्का(णं का)र्यं सर्वभाण्डवाद्याद्या1विर्भावम् ।
**प्रथम**मित्यादावित्यर्थः । वस्त्वेव **वस्तुकम्** । त2त्सर्वमादावभिनेयं पुनर्नृत्तेन योज्यम् ।
(२९४)


कथमित्याह--**यो विधि**रिति । आसारितविधौ यः प्रकारः स एवात्र प्रकारः ।
यथाऽऽसारितेष्व(षु) सङ्ख्यानियमो नर्तकीवृद्ध्या नृत्तप्रयोगः । पूर्वं चैकाकिन्याऽभिनयः ।
नृत्ते च भाण्डवाद्यादिप्रयोगः । तथात्रापि । तेन वस्तुसङ्ख्यां (सङ्ख्यया) नर्तक्य
इहेति मन्तव्यम् ।


एतदुपसंहरन्नन्यदुपक्रमते--**एवं वस्तुनिबन्धाना**मित्यादि । **वादिते** च
विशुद्धकरणायामित्यादि योजयेत् । तदेवाङ्गनिबन्धेषु योजयेत् । तथा सर्वशेषभूतेषु
स्वतन्त्रके छन्दकेष्वपि । (२९७)


विशेषं तु दर्शयति--**वाद्यमिति** । घिंघिं ढन् त्रन् इत्यादीनि रूपाणि गुरूण्यपि
कदाचित्प्रयत्नशीघ्रतया ताले प्रयुक्तानि बहूनि भवन्ति । यथोत्साहच्छटादौ त्थीत्थीत्थी-
त्थन् धृत् दत्थकुदहिं--एषैका कला । अत आह--**अल्पाक्षरमयेऽपि** च भवत्य3र्धादौवाद्य-
योजनात्कला4र्धादेश्च शून्यत्वात् । तथा चञ्चत्पुटे प्रथमकलायां त् 5हिविटा ? एव ।
</details>

<details><summary>Notes</summary>

(**मू**) 1. न.ब. नृत्तेनाभि । 2. प.ब.वादितैः । 3. न. सम्यग्गीतानाम् । 4. ड. वास्तुतेष्वपि ।
न. वास्तुकेष्वपि । 5. ड.म.एष वस्तु । 6. ब.त.निबद्धानाम् । 7. ड.म. शृणुताङ्गानि स्पर्धानाम् ।
8. म.य एव वास्तुक । ब. एष कार्यो विधिर्नित्यम् । N. वस्तुषु विधिः । 9. N. ड.म.क्ष.स
सर्व एव कंर्तव्यश्छन्दकेषु प्रयोक्तृभिः । 10. ड.म.तथावाक्षर । 11. ब.म.त. गीत ।
(**व्या**) 1. भ. द्यान्तर्भा । 2. भ. तच्च सर्व । 3. म. त्यर्थादौ । 4. म. लार्थादे ।
5. म. हविटा । भ. रहाविटा ।
</details>

<pb n="193"/>

1तत्राद्यमभिनेयं स्याच्छेषं नृत्तेन योजयेत् ।  
यदा गीतिवशादङ्गं भूयो भूयो निवर्तते ।। ३०० ।।  

<details><summary>Abh</summary>

तत्परिहारर्थमाह--**वर्णानां** गुरूणां विशेषेणाणुपर्यन्तं त्रिमात्रचतुर्मात्रतया प्रकृष्टं तद्वाद्यं
कर्तव्यम् । मुखनाम्युपवहसंज्ञके वाऽङ्गे वस्तुनिबन्धेष्वप्युपोहनेऽङ्गेऽयं वाद्यविधिः ।
अङ्गाल्पत्वात्तु तत्र नाङ्गनिबन्धव्यपदेशः ।


अथ वक्तव्यं सर्वशेषत्वेनाह--**यदा गीतिवशादङ्गमि**त्यादि । मुख्याङ्गानि यदा पुनः
पुनरावर्तन्ते । कथम् । गीतेश्चतुर्विधाया मागध्या1दिकाया वशात्सामर्थ्यात् । वक्ष्यते
हि ध्रुवाध्यायान्ते--


"अ(त्रिः) निवृत्त्या पदानां तु मागधी समुदाहृता ।" (ना.शा. ३२-४३८) । इत्यादि ।
गीतवशादित्यपि पाठ एवमर्थः । गीतिं वा गीयमानं वा । तत्र विधिमिति । तालाध्याये
वक्ष्यते--


"यथाक्षरं द्विसंख्यातं त्रिसंख्यातमथापि च ।" ना.शा. ३१-१०३) इति । **तत्रेति** ।
निवर्तने । **आद्यमि**ति । आद्य आवर्तः । **शेष**मित्यादि । आवर्तान्तराणि
शुद्धनुत्तप्रयोज्यानि । तेन न केवलं वस्त्वङ्गादिसमाप्तौ नृत्तम् । यावन्मध्येऽपि
कदाचित्परिवर्तेषु भवतीति दर्शनम् । यत्तु **राहुलके**नोक्तमपौनरुक्त्येनाभिनयनं
तदेवंविधमेव मन्तव्यम् ।


यत्तु अहं? "जळणिहिचुळुइ माइमा" इत्यत्र, जलनिधिचुलुके मानितेन चोन्मीयत
इत्यादि कैश्चिदुत्प्रेक्षितं तत्र सर्वत्र निर्वहतीत्यास्तां तावत् । (३००)


तत्र वाद्यविधिमाह । आवर्तमानगीतवशादङ्गं शाखाचारीप्रयोगात्मकं यदाऽऽवर्तते
तदा वाद्यप्राधान्येन नृत्तमिव वाद्यस्य यथासंभवं वैचित्र्यं प्रदर्शनीयम् । पूर्वं हि तद्वैचित्र्यं
काव्यार्थेन नियन्त्रितम् । अधुना तु सङ्कोचोऽस्य नास्ति । तथा च लक्ष्ये प्रावेशिक्यां
पात्रकृतसङ्कोचाद्यभावं मन्यमाना गीताचार्याः त्रितयप्रयोगमाहुः । एतच्च विचारयिष्यत
इत्यास्तां तावत् ।


समपाणिरुपारि2पाणिरर्ध(रव)पाणिश्चेति (ना.शा.३१-३२९) त्रिधापाणिः तालः ।
तदभिव्यङ्ग्यत्वात् । सङ्गीतनृत्ताभ्यां सह या (वा) पूर्वं वेति त्रिधा । छन्दोऽक्षरपदानां
</details>

<details><summary>Notes</summary>

(**मू**) 1. N. त. पुस्तके पङ्क्तिद्वयं नास्ति ।
(**व्या**) 1. म.भ. मागन्ध्यादिकार्यव । 2. म. रचल । रपर ।
</details>

<pb n="194"/>

त्रिपाणिलयसंयुक्तं तत्र वाद्यं प्रयोजयेत् ।  
यथा लयस्तथा वाद्यं 1कर्तव्यमिह वादकैः ।। ३०१ ।।  


(2ततं चानुगतं 3चापि ओघं च करणान्वितम्4 ।  
स्थिरे5 तत्त्वं(तं) प्रयोक्तव्यं मध्ये चानुगतं भवेत् ।।  


6भूयश्चौघः प्रयोक्तव्यस्त्वेष वाद्यगतो विधिः ।  
छन्दोगीतकमासाद्य 7त्वङ्गानि परिवर्तयेत् ।।  


एष कार्यो विधिर्नित्यं नृत्ताभिनयवादिते ।  
यानि वस्तुनिबद्धानि तेषामन्ते 8ग्रहो भवेत् ।।  
अङ्गानां तु 9परावृत्तावादावेव ग्रहो मतः ।।)  

<details><summary>Abh</summary>

साम्यं लयः । कलाकालान्तरकृतो द्रुतादिभेदस्त्रिविधः (ना.शा. ३१-३२६) । एतच्च
त्रेविध्यं यतिमार्गादिभेदस्याप्युपलक्षणम् ।


ननु प्रथम आवर्ते कीदृशं वाद्यमित्याशंक्याह--**यथा लय इति** । प्रथमे 1ह्यावर्ते
काव्यार्थाभिनयवशादङ्गस्य य उचितो लयो द्रुतादिस्तदनुसार्येव वाद्यं कार्यम् । अन्ये
तु यथातथाशब्दा2वविचार्यास्य पूर्वशेषत्वेनैव श्लोकार्थं गमयन्ति--यथा वाद्यं
त्रिपाणिलयवैचित्र्ययुक्तं तथाङ्गस्य गीतस्य च लयः कार्य इति । (३०१)


नचैवं तद्व्ययतिक्रमणीयमिति सहेतुकं दर्शयति पादोनेन श्लोकेन--**एवमेष** इति ।
हि यस्माद्देवस्य भगवतो महादेवस्य स्तुतिनिमित्तं परितोषणप्रयोजनमेतन्नृत्तमतो हेतोरुन्नीय--
माना दृष्टसम्पत्त्यै । एष एव गीतकासारितेषु च तच्चैषु (तच्छेषेषु) च छन्दकेषु
विधिः । पाणिका तु परिमितशरीरत्वात्स्वयं ताण्डवभाजनं न भवति । सा हि सुकुमारे
पूर्वरङ्गे लास्यप्रधाने तत्सत्तावैदग्ध्यायोक्ताल्लास्यस्वरूपादेव निश्चीयते । अन्यथा
पूर्वरङ्गोपयोगे प्रकान्ते तत्राध्याये लास्यस्य कोऽवसरः । वाद्याङ्गमात्रे तदुन3पयोगीति
चेत् तत्र दशाङ्गस्य चेत्प्रयोज्यतादेरतिप्रसङ्गः । स च निषेत्स्यते । तदप्रयोगे 4कृतानि
</details>

<details><summary>Notes</summary>

(**मू**) 1. क्ष. न.म.त.ड. कर्तव्यं त्वङ्गसंश्रयम् । कर्तव्यं त्वङ्गसंसृतम् । 2. ब. इतः पङ्क्तयः
पञ्च न सन्ति । व्याख्यापि सप्त पङ्क्तीनां न दृश्यते । 3.N. न.त.तत्त्वं चानुगतं चैव ।
4. त ओघश्च करणान्वितः । 5. त. स्थाने । 6. न.म. द्रुते चौघः । त. भूते चौघः । 7.न.त.त्वङ्गानां
परिर्तने । N. त्वङ्गानां च निवर्तने । 8. ड.म.त. गृहो । 9. क्ष.ड.म.परावृत्ता पादावत्र
। प.ब. परावृत्या वादावेव ग्रहो भवेत् । N. पादावेव ग्रहो मतः ।
(**व्या**) 1. म.भ. परावर्ते काव्याभि । 2. भ. ब्दौ विचा । 3. म. तदुप । 4. म. तु तानि ।
</details>

<pb n="195"/>

एवमेष विधिः कार्यो गीतेष्वासारितेष्वपि1 ।  
देवस्तुत्याश्रयं ह्येतत्सुकुमारं निबोधत ।। ३०२ ।।  


स्त्रीपुंसयोस्तु संलापो यस्तु2 कामसमुद्भवः ।  
तज्ज्ञेयं सुकुमारं3 हि शृङ्गाररससम्भवम् ।। ३०३ ।।  

<details><summary>Abh</summary>

गेयपदानीति न मिन्मः । तालाध्याये चैतद्भविष्यति । गीतकादिशेषत्वे तु
छन्दकसङ्गृहीतैवेति नात्रोक्ता । गीतकं च स्वतन्त्रेऽप्यासारिते भवति । ताण्डवप्रयोगस्तु
यदा त्वेष पिण्डीबन्धैर्विकल्प्यते प्रत्येकमङ्गविन्यासस्तदा तेषां पृथक्पृथग्गति
त....दोतातिदेशेनासारितेष्यप्येवमेव । मुख्यान्यङ्गचतुष्टयविभागेन नर्तकीक्रमप्रवेशा-
दिप्रयोगः । एतदर्थमेव वर्धमानेऽप्युक्ते पुनरासारितसङ्कीर्तनम् । परपूर्वरङ्गे
चापिशब्दात्तत्सङ्ग्रहो व्याख्येयः ।


"सर्वेषामेव गीतानामन्ते1" इत्युपक्रम्य  
"चतुष्पदा तथैकाङ्गा......युग्मौ यौ वा प्रमाणतः ।"  
"तथा शृङ्गारभूयिष्ठा" "त्रिलया वा" (ना.शा. ३१-२९३)  


इति निरूप्य दशाङ्गं लास्यं तालाध्याये (ना.शा. ३१) निरूपयिष्यते । मुनेश्चतुष्पदान्तर्भूतं
लास्यगानमित्यादि भूयो भविष्यत ए(त्ये)व । **विशाखिला**दिप्रणीतं लास्यगानान्तरं
मुनिनाऽभिहित2चतुष्पद एव सङ्गृहीतत्वात् । सा चतुष्पदा गीतकानामन्ते पाणिकान्ते
वा प्रयोज्येति दर्शितम् । तदभिप्रायेणोपक्रममाह--**सुकुमारं निबोधतेति** । तु शब्द
उत्तरतोऽपेक्षणीयः सुकुमारं त्विति यावत् । अत एवोक्तरञ्जकताविधिं निजयोहापोहधिया
कल्पयति । तत्रापि ह्यङ्गवृद्ध्या नर्तकीवृद्धिरित्यादि सर्वमुन्नेयमित्यर्थः । (३०२)


ननु किं तत्सुकुमारमित्याह--**स्त्रीपुंसयोस्त्वि**ति । एकस्तुशब्दः पूर्वत्र नीतः ।
द्वितीयः सुकुमारकं विशेषयति । तदेव हि सुकुमारं न तु करुणहास्यादिमयम् ।
किं तदित्याह । स्त्रीपुंसयोर्यः कामः । स्त्रियाः पुरुषस्य कामना । पुंसो वा स्त्रियाः ।
तस्मात्कविहृदयस्थिताद्विवक्षाक्रमेण समुद्भवो यस्य लापस्य काव्यव्यु(त्पादकवा)क्यस्य
तत्सुकुमारम् । तत एव परस्परहेतुकत्वं भवति । अत एवाह--**शृङ्गाररसस्य**
परस्परहेतुकत्वे **संभव**मात्रमयोगव्यवच्छेदनं यत्र । तेन तदवस्थामात्रोपनिबन्धोऽपि
डोम्बिकादिकविरुद्धषिद्गकादौ चावगन्तव्योत्साहादौ शृङ्गाररसस्याव्यापत्तिबन्धः । परमेश्वरे
</details>

<details><summary>Notes</summary>

(**मू**) 1. N.क्ष.ड.म.त. सारितेषु च । 2. च. यत्र । 3. ड.म. स्वकृतारम्भि ।
(**व्या**) 1. काव्यमालापुस्तकेऽधिकपाठः । 2. VR. emends चतुष्पदया ।
</details>

<pb n="196"/>

यस्यां यस्यामवस्थायां 1नृत्तं योज्यं प्रयोक्तृभिः ।  
2तत्सर्वं सम्प्रवक्ष्यामि तच्च मे शृणुत द्विजाः ।। ३०४ ।।  


अङ्गवस्तुनिवृत्तौ3 तु तथा वर्णनिवृत्तिषु ।  
तथा चाभ्युदयस्थाने 4नृत्तं तज्ज्ञः प्रयोजयेत् ।। ३०५ ।।  


5यत्तु संदृश्यते किञ्चिद्दम्पत्योर्मदनाश्रयम् ।  
6नृत्तं तत्र प्रयोक्तव्यं 7प्रहर्षार्थगुणोद्भवम् ।। ३०६ ।।  

<details><summary>Abh</summary>

हि तपस्यति(न्ती) भगवती तदेकहृदया बभूवेति तावति परस्परास्था(नु)बन्धात्मकरत्यभावे
कामावस्थामात्रकम् । परतस्त्वर्धशरीराक्रमाणादौ श्रृङ्गारहास्ये इत्येवं परमेश्वरचरिते
सुकुमारस्य वि(द्वि)शाखत्वेनाप्रसरात्तस्यैवाद्यापि पक्षे स्थितिः । करुणादिर्भगवति न
सम्भवति । नापि तत्तत्र समुचितमिति न तत्सुकुमारम् ।


यत्तु **राघवविजयादौ** भी(सी)तामूर्च्छादिव्यावर्णनान्तं ताण्डवम् । न च तत्र
(सी)तरिचितसुकुमाराङ्गहारात्मकनृत्तयोजना । अपि तु गीतकार्थभावनान्यायेन 'रौद्रस्य
चैव यत्कर्म स करुण' इति प्रसक्त्या तत्र तथाविधाभिनययोग इत्यलं बहुना ।
(३०३)


वक्तव्यशेषमाह--**यस्यां यस्या**मित्यादि । सुकुमारं यत्काव्यं तदाश्रितं गानमपि
तथा । अन्तर्लग्नं नृत्तमपि । तत्र यदुक्तं--


'तदेव हि पुनर्वस्तु' (ना.शा. ४-२९५) इति तथा "यदा गीतिवशादङ्गम्"
(ना.शा. ४-२९९) इति । नृत्तयोजनं तु तदनुवादपूर्वकं नियम इति । (३०४)


**अङ्गवस्तुनिवृत्तौ त्वि**ति । तुर्भिन्नक्रमोऽवधारणे । वर्णानां स्थाय्यादीनां
गीतक्रियाविस्ताररूपाणां निवृत्तिर्यथा परान्तकादौ । प्रतिशाखायां यद्वक्ष्यते--
"प्रतिशाखाद्यपि च" इति तेनाङ्गवस्तुवर्णापरावर्तेषु यत्तथाभूतेनैववाद्यादिवैचित्र्यप्रकारेण
नृत्तमुक्तं तदध्यायाभ्युदयस्थानभेदभावज्ञो नृत्ताचार्यः प्रयोजयेत् । (३०५)


तदनु(तदु)दाहरति--**यत्तु संदृश्यत** इति । यत्काव्यखण्डं **दम्पत्योः** स्त्रीपुंसयोः
कामकृतं 1वाच्यत्वेन श्रूयते, अन्यच्च प्रहर्षार्थगुणोद्भवम् । प्रहर्षप्रयोजनो यो गुणः
</details>

<details><summary>Notes</summary>

(**मू**) 1. च. नृत्यम् । 2.N. क्ष.ड.म.सर्वगीतकसंबन्धं तच्च । 3. क्ष.ड.म.त. निवृत्तौ च ।
4. प. नृत्यम् । 5. ड.ब.म.त. यत्र संदृश्यते । 6. च. नृत्यं तत्र । N. ड.म.क्ष.तत्र नृत्तम् ।
7. ड. ब. पुरुषार्थ ।
(**न्या**) 1. म.भ. कृतवाच्य ।
</details>

<pb n="197"/>

यत्र सन्निहिते कान्ते 1ऋतुकालादिदर्शनम् ।  
गीतकार्थाभिसंबद्धं नृत्तं तत्रापि चेष्यते ।। ३०७ ।।  


खण्डिता विप्रलब्धा वा कलहान्तरितापि वा ।  
यस्मिन्नङ्गे2 तु युवतिर्न3 नृत्तं तत्र योजयेत् ।। ३०८ ।।  


सखीप्रवृत्ते संलापे तथाऽसन्निहिते प्रिये ।  
नहि नृत्तं प्रयोक्तव्यं यस्या वा प्रोषितः प्रियः ।। ३०९ ।।  

<details><summary>Abh</summary>

आस्थाबन्धो वचनं, दूतीवचनाकर्णनादिरंशस्तदुद्भवं तदाब्धं तत्र नृत्तं योज्यमिति
कामावस्थासु मन्तव्यम् । श्रृङ्गारेऽप्यनेन1 वासकसज्जाभिसारिकाविषयं नृत्तमुक्तम् ।
(३०६)


स्वाधीनभर्तृकाविषयमाह--**यत्र सन्निहित** इति । यस्मिन्नङ्गे गीतकस्य गीयमानस्य
काव्यस्यार्थत्वेन वाच्यत्वेन संबन्धः । कान्तसन्निधाने ऋतोर्वसन्तादेः2 कालस्य
चन्द्रोदयादेरवलोकनं भवति तत्र नृत्तम् । (३०७)


"नियमफलं दर्शयितुमाह--**खण्डिते**त्यादि ।  
"व्यासङ्गादुचिते यस्या वासके नागतः प्रियः ।  
सा खण्डिता " (ना.शा. २२-२०९)  


"यस्या दूतीं प्रियः प्रेष्प दत्त्वा सङ्केतमेव च ।  
नागतः कारणेनेह विप्रलब्धा तु सा ।" (ना.शा. २२-२१०)  


"ईर्ष्याकलहनिष्क्रान्तो यस्या नागच्छति प्रियः ।  
साऽनुतापवशप्राप्ता कलहान्तरिता ।" (ना.शा. २२-२०८)  


**अङ्ग इति** । तदाधारभूते काव्यखण्डे । किमियत्येव न नृत्तमित्याशङ्कयाह-
**सखीप्रवृत्त** इति । तथा असन्निहिते प्रिये 3यद्विषयकसल्लापतत्समागमोपायपर्यालोचनादि-
रूपवृत्त(त्तान्त)स्तत्रापि न नृत्तं योज्यम् । अनेन विरहोत्कण्ठिता लक्षिता ।
वासकसज्जा प्रियानागमने तथोक्ता । खण्डिता ज्ञाततदी4यव्यलीकेति विशेषः । **यस्या
वा प्रेषितः प्रिय** इति । प्रोषितभर्तृकावस्थास्वपि यदा प्रियोऽसन् दुर्लभः खि(ख)लो
वेति हृदये(य)निहितो वेति तदा(न)नृत्तम् । तत्र हि करणानन्तरमेव परिसमाप्तिः ।
</details>

<details><summary>Notes</summary>

(**मू**) 1. ड.ब. त. ऋतुकालाभि । न. ऋतुमाल्याभि । 2. ब. यस्मिन् रङ्गे । 3. क्ष.ड.म.त.
युवतिर्नृत्तं तत्र प्रयोजयेत् ।
(**व्या**) 1.म. रोप्यनेन न वास । 2. म. तोर्वासकसज्जादेः । 3. भ. सखीविष । 4 म
दिंन्द्रिय ।
</details>

<pb n="198"/>

(1दूत्याश्रयं यदा तु2 स्यादृतुकालादि3दर्शनम् ।  
4औत्मुक्यचिन्तासंबद्धं न नृत्तं तत्र योजयेत् ।।)  


यस्मिन्नङ्गे 5प्रसादं तु गृह्णीयान्नायिका क्रमात् ।  
ततःप्रभृति नृत्तं तु शेषेष्वङ्गेषु6 योजयेत् ।। ३१० ।।  

<details><summary>Abh</summary>

तथा विधेय(यं) यथा क्षरत्वात्तत्र तदेवाश्रयणीयम् । न तु द्विसङ्ख्यातं त्रिसङ्ख्यातं
वेत्युक्तं भवति । व्यतिरेकलब्धेऽप्यु1दाहरणे प्रदर्शितोऽप्यर्थो नृत्तस्येह
प्राधान्येनाभीष्टत्वान्न स्वेन कण्ठेनोच्यते । (३०१)


**यस्मिन्नङ्ग इति** । **प्रसादमि**ति । प्रसन्नहृदयत्वं येन प्रकारेण युवतिर्लभेतेति ।
तेन(न)खण्डिताविषयमेवैतदपि तु सर्वविषयं मन्तव्यम् । ततः प्रभृति शेषेष्वङ्गेष्वित्यस्यायं
भावः । लब्धास्थाबन्धा यदि(दा) भवति तद्वति (यदि) प्रियोऽसन्निहितो भवति तदा नृत्तं
योज्यमेव । एतस्मिन्प्रकरणे नाट्यगतानि नाटकोदाहरणानि कैश्चिद्दत्तानि तान्ययुक्तानीति
मन्तव्यम् ।


खण्डितादयो नायिका यत्र साक्षात्क्रियन्ते तत्र वलनावर्तनादिरूपनृत्तं न योज्यमिति
यदुच्यते तदनवकाशमेव । तथाहि--

"चिन्तानिश्वासखेदेन हृद्दाहाभिनयेन च ।  
सखीभिः सह संलापैरात्मावस्थावलोकनैः ।।  


ग्लानिदैन्याश्रुपातैश्च रोषस्याभिनयेन च ।  
निर्भूषणामृजात्वेन दुःखेन रुदितेन च ।।  


खण्डिता विप्रलब्धा च कलहान्तरितापि च ।  
तथा प्रोषितनाथा च भावानेतान्प्रयोजयेत् ।। (ना.शा. २२-२१४-२१६)  

इति सामान्याभिनये वक्ष्यते ।

"विषण्णे मूर्च्छिते भीते जुगुप्साशोकपीडिते ।  
ग्लाने सुप्ते विहस्ते च निश्चेष्टे तन्द्रिते तथा ।।  


मत्ते प्रमत्ते चोन्मत्ते चिन्तायां तपसि स्थिते ।  
2व्याधिते रुग्ज्वरार्ते च भयार्ते शी3तविप्लुते ।।  


न ह4स्ताभिनयः कार्यः कार्यः सत्त्वसमाश्रयः" (ना.शा. ९-१७६-१७८)  
</details>

<details><summary>Notes</summary>

(**मू**) 1. अयं श्लोकः 'ब' पुस्तके व्याख्यायामपि न दृश्यते । 2. च.त.यदा च । 3. न.त.कालाभि ।
4. क्ष.प.त. औत्सुक्यचिन्तासंबंद्धं नृत्तं तत्र प्रयोजयेत् । म. सम्बन्धान्नृत्तं तत्र प्रयोजयेत् ।
5. ड.म. प्रयोगम् । 6. प. शेषेष्वर्थेषु ।
(**व्या**) 1. म. व्यतिरेकबुद्धो व्यु । 2. व्याधिग्रस्ते ज्वरार्ते । 3. म. गीत । 4. म. वस्ता ।
</details>

<pb n="199"/>

देवस्तुत्याश्रयकृ1तं यदङ्गं तु भवेदथ2 ।  
माहेश्वरैरङ्गहारैरु3द्धतैस्तत्प्रयोजयेत् ।। ३११ ।।  


यत्तु4 शृङ्गारसंबद्धं गानं स्त्रीपुरुषाश्रयम् ।  
5देवीकृतैरङ्गहारैर्ललितैस्तत्प्रयोजयेत् ।। ३१२ ।।  


चतुष्पदा नर्कुटके खञ्जके 6परिगीतके ।  
विधानं 7सम्प्रवक्ष्यामि 8भाण्डवाद्यविधिं प्रति ।। ३१३ ।।  


खञ्जनर्कुटसंयुक्ता भवेद्या तु चतुष्पदा ।  
पादान्ते सन्निपाते तु तस्या भाण्डग्रहो भवेत् ।। ३१४ ।।  

<details><summary>Abh</summary>

इत्याङ्गिकाभिनये वक्ष्यति ।


तदेवं स्थिते हस्ताभिनयस्यैवात्रावकाशो नास्तीति कस्तत्र तत्संमेलनात्मनो
वलनावर्तनादेराशङ्कावकाशो 1यन्निषेधोऽत्र वचनीयः स्यात् । न चेह नाट्यं
प्रकृतमित्यास्ताम् । एवं गीतकादेरन्ते च्छन्दकं पाणिकायास्तु लास्यगानस्वीकारिणी
चतुष्पदा प्रयोज्या । इयता गीतकादि पूर्णं प्रयुक्तम् । एतदर्थमेव "वीक्ष्य शङ्करम् ।
सुकुमारप्रयोगेण नृत्यन्तीं चैव पार्वतीम् ।" (ना.शा. ४-२४९)इत्युपक्रमात्प्रभृति
द्विशाखत्वेनैव नृत्तस्वरूपमुपदर्शितम् ।(३१०)


तदत्र द्विविधे नृत्तविभागमाह श्लोकत्रयेण । **देवस्तुत्याश्रय**मिति । **यदङ्ग**मिति ।
छन्दकसम्बन्धि । **उद्धतै**रिति । विद्युद्भ्रान्तगरुडप्लुतकादिप्रधानैः । अत्र हेतुर्यतस्ते
महेश्वरप्रयुक्ताः । **यत्** द्वितीयचतुष्पदासंबन्धि । **ललितैरि**ति । तलपुष्पपुटलीन--
नितम्बाद्यारब्धैः । अत्र हेतुः यतस्ते देवीकृताः । (३१२)


एवं नृत्तविधिश्चतुष्पदायां सला2स्यगानस्वीकारिण्यामुक्तः । अधुना
भाण्डविधिर्वक्तव्यः । तत्र चतुर्भिः पादैर्ध्रुवा क्रियते । ते च पादौ शुष्काक्षरैर्झ-
ण्टुमादिभिः (दिग्ल इत्यादिभिर्वा) यद् वक्ष्यते--

"आसनेषूपविष्टैर्यत्तन्त्रीगानसमन्वितम् ।  
गायनैर्गीयते शुष्कं तद्गेयपदमुच्यते ।।" (का.मा.ना.शा. १८-१८५)  
</details>

<details><summary>Notes</summary>

(**मू**) 1. ड..म. गतम् । 2. क्ष.ड.म. भवेदिह । 3. ड. हारैरुद्यतैः । 4. म. यत्र । 5.क्ष.म..
देवैः । 6. न. परितातके । म.प. परिधानके । 7.अ. संप्रयुञ्जामि । 8.N. क्ष.म.भाण्डनृत्त ।
ब. भाण्डनृत्य । अ. नाट्ये भाण्ड ।
(**व्या**) 1. म. यं नि । 2. भ. सकलास्य ।
</details>

<pb n="200"/>

या ध्रुवा छन्दसा युक्ता समपादा समाक्षरा ।  
तस्याः पादावसाने तु प्रदेशिन्या ग्रहो भवेत् ।। ३१५ ।।  


कृत्वैकं 1परिवर्तं तु 2गानस्याभिनस्य3 च ।  
पुनः पादनिवृ4त्तिं तु 5भाण्डवाद्येन योजयेत् ।। ३१६ ।।  

<details><summary>Abh</summary>

इति । सार्थकपदैर्वा । तत्रापि वर्णवृत्तकृता पादा मात्रावृत्तकृता वा । ते समा
अर्धसमाः विषमा वा । ते च प्राधान्येन खञ्जनर्कुटकवृत्तैर्योज्यन्ते । यद्वक्ष्यते ध्रुवाध्याये


"अष्टौ नर्कुटकानां तु । तिस्रः खञ्जकजातयः ।" (का. मा.ना.शा.३२-२८०;
३०१)
इत्युपक्रम्य


"आभ्यो विनिस्सृताश्चान्या युग्मौजा विषमास्तथा ।" इति (ना.शा. ३२-३०८)
एतद्विषयं भाण्डवाद्योपक्रमं करोति । **चतुष्पदा नर्कुटक** इति । चतुष्पदापि
सन्निधानाच्चतुष्पदायां1 परिगीतमपि ध्रुवाध्याये त्रिवृत्तकं यदि वा शुष्कगीतं तत्रैव ।
तदेतेषु त्रिषु प्रकारेषु भाण्डवाद्यस्य पुष्करवाद्यस्य विधिं वक्ष्यामि ।


खञ्जकजात्या नर्कुटकजात्या वा या चतुष्पदा ध्रुवा क्रियतेऽस्यां प्रथमपादस्य
यावदुपा (न्त्या) (कला) तावच्च श्री2वंशान्वितं गानम् । अन्ये(न्या) तु या सन्निपाताख्या
हस्तद्वयसमायोगशब्दपरिच्छेद्या कला तद्गानसमये भाण्डवाद्यमारम्भणीयम् । येषामर्ध
(एषोऽर्ध)समविषमो(म)वृत्तात्मकं(को) नर्कुटकखञ्जकजात्यारब्धायां चतुष्पदायां विधिः ।
(३१४)


वर्णवृत्तसमवृत्तात्मकतज्जात्यारब्धायां तु विधिमाह--**या ध्रुवेति** । **समुपादा**
चतुष्पादा । तदयमर्थः--या चतुष्पदा । **छन्दसा युक्तेति** । युक्ता जातिगतवर्ण-
वृत्तयोजिता । **समाक्षरे**ति । तज्जातिकसमवृत्तमयी । तस्याः प्रथमे पादे परिसमाप्ते
द्वितीयपादे या प्रदेशिनी तर्जनी तदुपलक्षिता या चातीतकलमप्र(चात्र त्रिकलप्र)भृति
भाण्डवाद्यं योज्यम् । तत्र युग्मेन मानेन यदा चतुष्पदा भवति--यद्वक्ष्यते "3युग्मौजा
वा प्रमाणतः ।" (ना.शा. ३१-२९३) इति त्रि(द्वि)कलश्च मार्गः तदा द्वितीयपादे सप्तमी ।
या निष्क्रामकला सा तर्जनीप्रयोज्यत्वार्त्तर्जनी । चतुष्कलमाने तु त्रयोदशी ।
</details>

<details><summary>Notes</summary>

(**मू**) 1. ड.ब.त. परिवृत्तम् । 2. न.ब.नागस्याभि । 3. क्ष.प.म. नये पुनः । अ. नयेन तु ।
4. न.म. निवृत्तौ । अ.त. निवृत्तम् । 5. द.म.भाण्डवाद्यम् । ब. भाण्डवाद्ये नि ।
(**व्या**) 1. भ. दायाः । 2. भ. श्रीवङ्गान्वि । 3. का. मा. अधिकपाठः ।<pb n="201"/>


अङ्गवस्तुनिवृत्तौ1 तु वर्णान्तरनिवृत्तिषु ।  
तथोपस्थापने चैव भाण्डवाद्यं प्रयोजयेत् ।। ३१७ ।।  


येऽपि चान्तरमार्गास्स्युः2 तन्त्रीवाक्करणैः3 कृताः ।  
तेषु सूची4 प्रयोक्तव्या भाण्डेन सह ताण्डवे ।। ३१८ ।।  
</details>

<details><summary>Abh</summary>

आवापकालतर्जनी । यदा तु त्र्यश्रेण मानेन तदा द्विकले पञ्चमी । कनिष्ठा
निष्क्रामकला तर्जनी । चतुष्कले तु नवमी । आवापकला तर्जनी ।


एतच्च तालाध्याये वक्ष्यते--"कनिष्ठाङ्गुलिनिष्क्रामः" इत्याद्युपक्रम्य
"तर्जनीकृतो निष्क्रामः" (ना.शा. ३१-४१,४२) इत्यादिना । **दत्तिला**चार्येण तु
संक्षिप्योक्तमेतत् --

"आद्यद्वितीयमध्यान्तात्पादभागाद्विदुः क्रमात् ।  
कनिष्ठानामिकायुक्तो मध्यमादेशिनीकृतात् ।।  
अयुग्ममध्यहीनः स्यात्1" इति ।  



एवं तर्जनीप्रयोज्यो2 योऽसौ द्वितीयपादे कलापातः त(तस्त)त्र
भाण्डग्रहस्तदुपलक्षितश्च नर्तकीप्रवेश इत्युक्तं भवति । अन्ये त्वाकाशग्रहासु
निश्शब्दकलातो ग्रहं मन्यमानाः सन्निपातप्रकरणात्सशब्दात्पातादेव ग्रह इहेति वदन्तः
प्रदेशिनीशब्देन तदुपलक्षितपादभागगमनं सशब्दमेव पादग्रहावधिके3नाचक्षते ।
पञ्चपाणिप्रपाता ये पुष्कराध्याये वक्ष्यन्ते तन्मध्यात्प्रदेशिनीपातेन भाण्डग्रह इति व्याख्यानं
"सन्निपातोऽनुग्रहः" इति प्रकरणेन तथा ध्रुवाध्याये वक्ष्यमाणेन "चतुर्ग्रहा ध्रुवा"
इत्युपक्रम्य,

"सन्निपातग्रहाः काश्चित्तथाकाशग्रहाः पराः ।  
प्रदेशिनीग्रहास्त्वन्यास्तथैवान्याः समग्रहाः ।।"  
 (ना.शा. ३२-४२३)
इति विधिना विरुद्धमित्युपेक्षितं लक्ष्यवेदिभिः (३१५)


नन्वेवं नर्तकी प्रविष्टा ततः प्रभृत्यभिनयं तावत्करोति । यस्त्वसावाद्यः
पादस्ततोऽधिकोऽपि वा भागस्तत्र नर्तकी नैव प्रविष्टिति वा (का) तत्र वार्तेत्याशङ्-
क्याह--**कृत्वैक**मिति । योऽसौ शुद्धविभागः पूर्व गीतः स परावर्तनीयो भाण्डवाद्येन
</details>

<details><summary>Notes</summary>

**(मू)** 1. प.म.त.अ. निवृत्तौ च । क्ष. निवृत्तेन । 2.N. ड.ब.मार्गास्तु । 3. ढ.ब. वाक्षारणैः ।
अ. वाक्चरणैः । त. वा करणैः । 4. त. पूर्वा ।
**(व्या)** 1. भ. आयुड्मध्य । म. मध्यविहीनः । 2. म. ज्या योऽसौ । 3. म. भ. तेना ।
</details>

<pb n="202"/>

महेश्वरस्य चरितं य इदं सम्प्रयोजयेत् ।  
सर्वपापविशुद्धात्मा शिवलोकं स गच्छति ।। ३१९ ।।  

<details><summary>Abh</summary>

सहाभिनेतव्य इति पश्चादसौ प्रयोज्य इत्युक्तं भवति । पादग्रहणमुपलक्षणम् । तेन
यावान्भागो भाण्डवाद्येन प्राङ्नियोजितोऽत एव नाभिनीतस्तावतो निवृत्तिः परावर्तनं
कार्यमित्युक्तं भवति । (३१८)


अथात्र चतुष्पदायां भाण्डवाद्यविशेषाभिधानव्याजेन नृत्तस्थानं दर्शयति--
**अङ्गवस्तुनिवृत्तौ त्वि**ति । तुर्भिन्नक्रमोऽवधारणे । अङ्गस्यैकस्य वा वस्तुनो वा सर्वस्य
ध्रुवाशरीरस्य स्थाय्यादिविशेषस्य वा प्रतिशाखान्यायेन तत्परावर्तनं यच्चोपस्थान-
मूहा(?)(पस्थापना)त्मकं1 तेषु प्रकर्षेण भाण्डवाद्यं वैचित्र्ययुक्तं योजयेत् । तद्वशाच्च
तत्र नृत्ताङ्गहारयोजनां कुर्यादित्यर्थः । (३१७)


अथ शुष्काक्षरायाश्चतुष्पदाया विधिर्वक्तव्यः । सा च पूर्वमेव प्रयुज्यते "आसने-
षूपविष्टेषु" इत्युक्तत्वात् । अत एव गेये गातव्ये काव्ये पदमवगमयन्त इति
तत्पीठबन्धरूपत्वं तस्याः । तथा चान्यत्वे 2षिद्गकेषु गातव्यात्पूर्वं तावतीति नाका-
(रे?) । अत एव गेये ध्रुवागीते गेयं गातव्यमिति ह्येकोऽर्थः । तं विधिमाह--**येऽपि**
**चान्तरमा**र्गा इति । अन्तरं परस्परवैलक्षण्यं मा3र्ग्यते येनोपायेन सोऽन्तरमार्यः ।
संवाद्यनुवादिन्या4 स स्वर उपलक्षणात्मकोऽर्थप्राधान्याभावाच्च तेनैव व्यपदेशः । अत
एवाह तन्त्रीक्रियया वाक्क्रियया । तदे(ए)व निरर्थकतया योजितास्तेषु समग्रहत्वेनैव
भाव(ण्ड)प्रयोगः । नर्तक्या रचहाद्वि(रचनाद्धि)लास्याङ्गतकाव्यार्थानुसारिहस्ता-
भिनयशून्यः सात्त्विकाङ्गवलनादिमात्रेण सूच्याभिनयः । यद्वक्ष्यति--


" वाक्यार्थो वाक्यवस्त्वङ्गैर्योज्यते यदा पूर्वम् । " इति । पश्चाद्वाचाऽभिनय
इत्ययं त्वङ्ग इहोपलक्ष्यः । एतच्च गातव्यप्रयोगे त्रिप्रकारकृततावन्मात्र-
तालगानसूच्याऽभिनयनमद्यापि दृश्यते ।


एवं वर्धमानकप्रयोगो गीतकप्रयोगो वा छन्दकप्रयोगेन चतुष्पदाप्रयोगेन च सहेतुकः
परिपूर्णो भवति । अत एव तालाध्याय इत्यु(एतदु)पक्रमानुसारेणैव वर्धमाना-
सारितकगीतकच्छन्दकचतुष्पदा तदन्तर्भूतलास्यगानस्य5 विधेः क्रमेण निरूपणं भविष्यती-
</details>

<details><summary>Notes</summary>

**(व्या)** 1. भ. स्थानमोहात्म । 2. म. भ. षिदिभिशितेषु । 3. भ. मन्यन्ते । 4. म.भ. सम्पाद्यवादित्या
सस्वरा । 5. म. भ. नसविधेः ।
</details>

<pb n="203"/>

एवमेष विधिः सृ(र्दृ)ष्टस्ताण्डवस्य 1प्रयोगतः ।  
भूयः किं 2कथ्यतामन्यन्नाट्यवेद3विधिं प्रति ।। ३२० ।।  


इति भारतीये नाट्यशास्त्रे ताण्डवलक्षणं नाम चतुर्थोऽध्यायः ।।  

<details><summary>Abh</summary>

तीयता "गीतानां मद्रकादीनाम्" (ना.शा. ५-१३) इति पूर्वरङ्गाध्याये श्लोको भविष्यति ।
तस्यार्थः पुरस्तादेव निर्णीत । तेन तदपसारेणैतदप्यालोच्योदीरितोऽयमर्थोऽनुष्ठेयः । (३१८)


नन्वत्र पूर्वरङ्गगतप्रधानफलेनैव किं फलवत्ता उत
फलान्तरमप्यस्तीत्याशङ्क्याह--(महेश्वरस्येति) । पृथक्फलवत्त्वं च दशर्यन् स्वातन्त्र्येण
प्रयोज्यमिदमिति दर्शयति--**महेश्वरस्येति** । **चरित**मिति चेष्टितम् । प्रयोजयेदिति
स्वार्थे हेतुमति च तन्त्रेण णिचि । तेन प्रयोक्तुं(क्तुः) प्रेक्षाप्रवर्तयितुश्चार्थपतेः
सामाजिकवर्गस्य च पापविशुद्धिः शिवलोकगतमनन्तफलं नृत्तस्येति नान्य-
(ट्य)दृष्टैकप्रयोजनाद्भिन्नप्रयोजनत्वमुक्तम् । स्वातन्त्र्येण प्रयोगे च छन्दकाना
चतुष्पदायाश्च केवलत्वेनापि प्रयोगो ह्यनुज्ञातो भवति । तदङ्गानां च पुनः "पुष्पाञ्जलिधरा
भूत्वा" इत्याद्यनुसारेण वर्णानां लोके प्रयोगः । "तस्याः पादावसाने तु " इत्याद्यनुसारेण
धारापरिक्रमादेः "यदा गीतवशात्" (ना.शा.४-३००) इत्यनुसारेण द्विगुणाद्यर्थ1-
गुणालकवारणकगुञ्जियकादेश्चतुरपसारकादिविधा च डोम्बिकादिषु क्रमेण
नर्तकीवृद्धिराचार्यैराधेया(?) । तालानुसारेण च 'त्रिपाणिलयसंयुक्तम्' इत्याद्यनुसारेण
धारापरिक्रमादेः लयपरिष्वङ्कितलयतालपरिक्रमादेः । (३१९)


तदेतत्सर्वमीश्वरपरितोषकार्येवेति तथैतदुपसंहारपूर्वकमध्यायान्तरावकाशं करोति--
**एवमेष** इत्यादिना । **एवं** पूर्वोक्तेन प्रकारेण । **प्रयोगत2** इति । **प्रयोगं**
नाट्यात्मकमपेक्ष्य ततोऽन्यस्तद्विलक्षणो विधिः प्रकारो **दृष्टः** । तथा नाटकादिसा(दौ
सा)माजिकवत्प्रयोक्तृतन्मयीभाववशेन नाट्यं संस्कारमपेक्ष्याभिनयादिविधिर्दृष्टो न तु
साक्षात्कारकल्प्यनाट्यरूपताऽत्रास्ति । चतुर्विधाभिनययोगाभावाद्रसभावाप्राधान्याद्गीत-
वाद्यनृत्तानां यथेष्टं प्राधान्यं नर्तकीवृद्धेः । काव्ये वस्त्वपेक्षत्वान्नाट्यप्रस्तावनाप्राण-
प्रतिबिम्बात्मकता त्रिविधत्वान्मदमूर्च्छादौ तत्त्वापत्त्ययोगाद्गीतकादेश्च नियमादृष्ट-
प्रयुक्तत्वाद्गीतादिप्राधान्येनैव प्रयोगात्कुलकाच्छेद्यात्मनः काव्यस्य गीत्याधारतानान्तरीय-
कत्वमात्रेण गमनपिण्डीबन्धप्रकारवैचित्र्यान्ते नृत्तमात्रविश्रान्तेः3 प्रयोक्तृप्रवर्तयितृगा-
तृदृष्टफलप्राधान्याच्च तद्विलक्षणं नाट्यं तद्वृत्तिर्भिद्यत इति **एवं** शब्दस्यार्थ **इत्युपाध्याय-**
मतम् ।
</details>

<details><summary>Notes</summary>

**(मू)** 1. N. ब. प्रयोक्तृभिः । 2. क्ष म. कथ्यतां विप्रा नाट्ययोग । 3. N. प्रयोगतः ।
**(व्या)** 1. भ. गुणाद्यर्थगुणालका । 2. प्रयोग इति । 3. T.V.
</details>

<pb n="204"/>

<details><summary>Abh</summary>


"रसभावदृष्टिहस्तशिर आद्यं यद्यङ्गं पूर्ण वाऽपूर्ण वा कृ(कु)त एव नाट्य-
नृत्तयोर्भेदस्तुल्यानुकारत्वे " इति **हर्ष**वार्तिकम् । " शिक्षार्हस्वेच्छान्यनृत्तकतिपयनाट्-
याङ्गकृतं नृत्तमभ्यासफलम् । " इति **भट्टयन्त्रः** ।" समयमात्रमित्यादिमङ्गलवद्विवाहादौ"
इति **भट्टलोल्लटः** । दशरूपकभेदवल्लास्यताण्डवप्रयोगो नाट्यभेद एव । तत्र
पूर्णानुकार- रूपत्वात् ।


तथाहि -प्रवेशेऽश्वत्थाम्नः सूचीविद्धोर्ध्वजान्वादि । पुरूरवसोऽलपल्लवसूची ।
गरुडस्य गरुडप्लुतकम् । रावणस्य पुष्करो वैशाखरेचितकः । वत्सराजस्या-
ग्निसम्भ्रमोऽ(तिक्रा)न्तः । जटायुषो गृध्रावलीनकमेलकाक्रीडितं चेति "चित्राभिनयेन
बाल्ये(वान्ये)न करणप्रयोग एव । अभिनेयपदादीनां च नाट्येऽपि सक्ते(क्तते)"ति
नाट्यमेवेदमिति **कीर्तिधरा**चार्यः ।


एतच्च (वञ्च) स्वमतानुसारेण **एवं** शब्दार्थमाहुः । युक्तायुक्ततां तत्र परीक्षका
एव विदुरित्यलं बहुना ।


प्रसङ्गाङ्ग(ग)तया नृत्ततया (वार्तया) प्रसक्तानुप्रसक्तत्वेन नृत्तगतमेवान्यक्तिञ्चित्प्र-
सिद्धिः(द्ध)प्रकृता(त)नाट्यगतानां(गतता मा) विच्छेदीत्यभिप्रायेणाह--**नाट्येति** ।
नाट्यमेव वेदस्तस्य यो विधिः प्रयोगस्तं प्रतीति शिवम् । (३२०)


रविशशिहुतभुक्कल्पितनयनत्रयकि1रणदलिततिमिरततिः ।  
अभिनवगुप्तस्ताण्डवमेनं व्यवृणुत तत्(?)स्पष्टम् ।।  
</details>

**इति माहेश्वराचार्याभिनवगुप्तविरचितायामभिनवभारत्यां नाट्यशास्त्रविवृतौ
ताण्डवविधानाध्यायश्चतुर्थः ।।**

<details><summary>Notes</summary>

**(व्या)** 1.म.चर । भ. नद्वरण ।
</details>
