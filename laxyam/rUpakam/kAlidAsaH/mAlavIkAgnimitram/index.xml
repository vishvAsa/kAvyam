<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;मालविकाग्निमित्रम् on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/</link>
    <description>Recent content in &#43;मालविकाग्निमित्रम् on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/01/</guid>
      <description>&lt;p&gt;प्रथमोऽङ्कः&lt;br&gt;&#xA;एकैश्वर्ये स्थितोऽपि प्रणतबहुफले यः स्वयं कृत्तिवासाः कान्तासम्मिश्रदेहोऽप्यविशयमनसां यः परस्ताद्यतीनाम्, अश्टाभिर्यस्य कृत्स्नं जगदपि तनुभिर्बिभ्रतो नाभिमानः सन्मार्गालोकनाय व्यपनयतु स वस्तामसीं वृत्तिमीशः ।&lt;br&gt;&#xA;(नान्द्यन्ते ।)&lt;br&gt;&#xA;सूत्रधारः - (नेपथ्याभिमुखमवलोक्य) मारिश इतस्तावत् ।&lt;br&gt;&#xA;(प्रविश्य ।)&lt;br&gt;&#xA;पारिपार्श्विकः - भाव्! अयमस्मि ।&lt;br&gt;&#xA;सूत्रधारः - अभिहितोऽस्मि विद्वत्परिषदा कालिदासग्रथितवस्तु मालविकाग्निमित्रं नाम नाटकमस्मिन् वसन्तोत्सवे प्रयोत्कव्यमिति ।&lt;br&gt;&#xA;तदारभ्यतां सङ्गीतकं ।&lt;br&gt;&#xA;पारिपार्श्विकः - मा तावत् ।&lt;br&gt;&#xA;प्रथितयशसाम् भासकविपुत्रसौमिल्लकादीनां प्रबन्धानतिक्रम्य वर्तमानकवेः कालिदासस्य क्रियायां कथं परिषदो बहुमानः ।&lt;br&gt;&#xA;सूत्रधारः - अयि विवेकविश्रान्तमभिहितम् ।&lt;br&gt;&#xA;पश्य ।&lt;br&gt;&#xA;पुराणमित्येव न साधु सर्वं न चापि काव्यं नवमित्यवद्यम् ।&lt;br&gt;&#xA;सन्तः परीक्षान्यतरद्भजन्ते मूडः परप्रत्ययनेयबुद्धिः ।&lt;br&gt;&#xA;पारिपार्श्विकः - आर्यमिश्राः प्रमाणम् ।&lt;br&gt;&#xA;सूत्रधारः - तेन हि त्वरतां भवान् ।&lt;br&gt;&#xA;शिरसा प्रथमगृहीतामाज्ञामिच्छामि परिषदः कर्तुम् ।&lt;br&gt;&#xA;देव्या इव धारिण्याः सेवादक्षः परिजनोऽयम् ।&lt;br&gt;&#xA;(इति निष्कान्तौ ।)&lt;br&gt;&#xA;प्रस्तावना ।&lt;br&gt;&#xA;(ततः प्रविशति चेटी ।)&lt;br&gt;&#xA;चेटी - आज्ञप्तास्मि देव्या धारिण्या ।&lt;br&gt;&#xA;अचिरप्रवृत्तोपदेशं चलितं नाम नाट्यमन्तरेण कीदृशी मालविकेति नाट्याचार्यमार्यगणदासं प्रष्टुम् ।&lt;br&gt;&#xA;तत्तावत्सङ्गीतशालां गच्छामि ।&lt;br&gt;&#xA;(इति परिक्रामति ।)&lt;br&gt;&#xA;(ततः प्रविशत्याभरणहस्ता द्वितीया चेटी ।)&lt;br&gt;&#xA;प्रथमा - (द्वितीयां दृष्ट्वा ।)&lt;br&gt;&#xA;सखि कौमुदिके कुतस्त इयं धीरता यत्समीपेनाप्यतिक्रामन्तीतो दृष्टिं न ददासि ।&lt;br&gt;&#xA;द्वितीया - अहो बकुलावलिका ।&lt;br&gt;&#xA;सखि इदं देव्याः शिल्पिसकाशादानीतं नागमुद्रासनाथमङ्गुलीयकं स्निग्धं निध्यायन्ती तवोपालम्भे पतितास्मि ।&lt;br&gt;&#xA;बकुलावलिका - स्थाने खलु सज्जति दृष्टिः ।&lt;br&gt;&#xA;अनेनाङ्गुलीयकेन उद्भिन्नकिरणकेसरेण कुसुमित इव तेऽग्रहस्तः प्रतिभाति ।&lt;br&gt;&#xA;कौमुदिका - सखि कुत्र प्रस्थितासि ।&lt;br&gt;&#xA;बकु - देव्या वचनेन नाट्याचार्यमार्यगणदासमुपदेशग्रहणे कीदृशी मालविकेति प्रष्टुम् ।&lt;br&gt;&#xA;कौमु - सखि ईदृशेन व्यापारेणासन्निहितापि दृष्टा किलसा भर्त्रा ।&lt;br&gt;&#xA;बकु - आम् ।&lt;br&gt;&#xA;देव्याः पार्श्वगतः स जनश्चित्रे दृष्टः ।&lt;br&gt;&#xA;कौमु - कथमिव ।&lt;br&gt;&#xA;बकु - शृणु ।&lt;br&gt;&#xA;चित्रशालां गता देवी प्रत्यग्रवर्णरागां चित्रलेखामाचार्यस्यावलोकयन्ती तिष्ठति ।&lt;br&gt;&#xA;तस्मिन्नन्तरे भर्तोर्पस्थितः ।&lt;br&gt;&#xA;कौमु - ततस्ततः ।&lt;br&gt;&#xA;बकु - ततश्चोपचारानन्तरमेकासनोपविष्टेन भर्त्रा चित्रगताया देव्याः परिजनमध्यगतामासन्नतरां (-चरां) तां प्रेक्ष्य देवी पृष्टा ।&lt;br&gt;&#xA;कौमु - किमिव ।&lt;br&gt;&#xA;बकु - अपूर्वेयं दारिका आसन्ना च देव्या आलिखिता किन्नामधेयेति ।&lt;br&gt;&#xA;कौमु - आकृतिविशेषेष्वादरः पदं करोति ।&lt;br&gt;&#xA;ततस्ततः ।&lt;br&gt;&#xA;बकु - ततोऽवधीरितवचनो भर्ता शङ्कितो देवीं पुनः पुनरप्यनुबन्द्धुं प्रवृत्तः ।&lt;br&gt;&#xA;ततो यावद्देवी न कथयति तावत्कुमार्या वसुलक्ष्म्याख्यातम् ।&lt;br&gt;&#xA;आवुत्त एषा मालविकेति ।&lt;br&gt;&#xA;कौमु - (सस्मितम् ।)&lt;br&gt;&#xA;सदृशं खलु बालभावस्य ।&lt;br&gt;&#xA;अतः परं कथय ।&lt;br&gt;&#xA;बकु - किंअन्यत् ।&lt;br&gt;&#xA;साम्प्रतं मालविका सविशेषं भर्तुर्दर्शनपथाद्रक्ष्यते ।&lt;br&gt;&#xA;कौमु - सखि अनुतिष्ठ आत्मनो नियोगम् ।&lt;br&gt;&#xA;अहमप्येतदङ्गुलीयकं देव्या उपनेष्यामि ।&lt;br&gt;&#xA;(इति निष्क्रान्ता ।)&lt;br&gt;&#xA;बकु - (परिक्रम्यावलोक्य च ।)&lt;br&gt;&#xA;एष नाट्याचार्य आर्यगणदासः सङ्गीतशालातो निष्क्रामति ।&lt;br&gt;&#xA;यावदस्मायात्मानं दर्शयामि ।&lt;br&gt;&#xA;(इति परिक्रामति ।)&lt;br&gt;&#xA;(प्रविश्य ।)&lt;br&gt;&#xA;गणदासः - कामं खलु सर्वस्यापि कुलविद्या बहुमता ।&lt;br&gt;&#xA;न पुनरस्माकं नाट्यं प्रति मिथ्यागौरवम् ।&lt;br&gt;&#xA;कुतः ।&lt;br&gt;&#xA;देवानामिदमामनन्ति मुनयः कान्तं क्रतुं चाक्षुषं रुद्रेणेदमुमाकृतव्यतिकरे स्वाङ्गे विभक्तं द्विधा ।&lt;br&gt;&#xA;त्रैगुण्योद्भवमत्र लोकचरितं नानारसं दृश्यते नाट्यं भिन्नरुचेर्जनस्य बहुधाप्येकं समाराधनम् ॥&lt;br&gt;&#xA;बकु - (उपेत्य ।)&lt;br&gt;&#xA;आर्य वन्दे ।&lt;br&gt;&#xA;गणदासः - भद्रे चिरं जीव ।&lt;br&gt;&#xA;बकु - आर्य देवी पृच्छति ।&lt;br&gt;&#xA;अप्युपदेशग्रहणे नातिक्लेशयति वः शिष्या मालविकेति ।&lt;br&gt;&#xA;गणदासः - भद्रे विज्ञाप्यतां देवी परमनिपुणा मेधाविनी चेति ।&lt;br&gt;&#xA;किं बहुना ।&lt;br&gt;&#xA;यद्यत्प्रयोगविषये भाविकमुपदिश्यते मया तस्यै ।&lt;br&gt;&#xA;तत्तद्विशेषकरणात्प्रत्युपदिशतीव मे बाला ॥&lt;br&gt;&#xA;बकु - (आत्मगतम् ।)&lt;br&gt;&#xA;अतिक्रामन्तीमिवेरावतीं पश्यामि ।&lt;br&gt;&#xA;(प्रकाशम् ।)&lt;br&gt;&#xA;कृतोर्थेदानीं वः शिष्या यस्यां गुरुजन एवं तुष्यति ।&lt;br&gt;&#xA;गणदासः - भद्रे तद्विधानामसुलभत्वात्पृच्छामि ।&lt;br&gt;&#xA;कुतो देव्यां तत्पात्रमानीतम् ।&lt;br&gt;&#xA;बकु - अस्ति देव्या वर्णावरो भ्राता वीरसेनो नाम ।&lt;br&gt;&#xA;स भर्त्रा नर्मदातीरेऽन्तपालदुर्गे स्थापितः ।&lt;br&gt;&#xA;तेन शिल्पाधिकारे योग्येयं दारिकेति भगिन्या उपय्नं प्रेषिता ।&lt;br&gt;&#xA;गणदासः - (स्वगतम् ।)&lt;br&gt;&#xA;आकृतिविशेषप्रत्ययादेनामनूनवस्तुकां सम्भावयामि ।&lt;br&gt;&#xA;(प्रकाशम् ।)&lt;br&gt;&#xA;भद्रे मया यशस्विना भवितव्यम् ।&lt;br&gt;&#xA;यतः ।&lt;br&gt;&#xA;पात्रविशेषे न्यस्तं गुणान्तरं व्रजति शिल्पमाधातुः ।&lt;br&gt;&#xA;जलमिव समुद्रशुक्तौ मुक्ताफलतां पयोदस्य ॥&lt;br&gt;&#xA;बकु - अथ कुत्र वः शिष्या ।&lt;br&gt;&#xA;गणदासः - इदानीमेव पञ्चाङ्गाभिनयमुपदिश्य मया विश्रम्यतामित्यभिहिता दीर्धिकावलोकनगवाक्षगता प्रवातमासेवमाना तिष्ठति ।&lt;br&gt;&#xA;बकु - तेन ह्यनुजानातु मामार्यः ।&lt;br&gt;&#xA;यावदस्या आर्यस्य परितोषनिवेदनेनोत्साहं वर्धयामि ।&lt;br&gt;&#xA;गणदासः - दृश्यतां सखी ।&lt;br&gt;&#xA;अहमपि लब्धक्षणः स्वगृहं गच्छामि ।&lt;br&gt;&#xA;(इति निष्क्रान्तौ ।)&lt;br&gt;&#xA;इति मिश्रविष्कम्भः ।&lt;br&gt;&#xA;(ततः प्रविशत्येकान्तस्थितपरिजनो मन्त्रिणा लेखहस्तेनान्वास्यमानो राजा ।)&lt;br&gt;&#xA;राजा - (अनुवाचितलेखममात्यं विलोक्य ।)&lt;br&gt;&#xA;वाहतक किं प्रतिपद्यते वैदर्भः ।&lt;br&gt;&#xA;अमात्यः - देव आत्मविनाशम् ।&lt;br&gt;&#xA;राजा - सन्देशमिदानीं श्रेतुमिच्छामि ।&lt;br&gt;&#xA;अमात्यः - इदमिदानीमनेन प्रतिलिखितम् ।&lt;br&gt;&#xA;पुज्येनाहमादिष्टः - पितृव्यपुत्रो भवतः कुमारो माधवसेनः प्रतिश्रुतसम्बन्धो ममोपान्तिकमुपगच्छन्नन्तरा त्वदीयेनान्तपालेनावस्कद्य गृहीतः ।&lt;br&gt;&#xA;स त्वया मदपेक्षया सकलत्रसोदर्यो मोक्तव्य इति ।&lt;br&gt;&#xA;तन्न वो न विदितं यत्तुल्याभिजनेषु भूमिहरेषुं राज्ञां वृत्तिरीदृशी ।&lt;br&gt;&#xA;अतोऽत्र मध्यस्थः पूज्यो भवितुमर्हति ।&lt;br&gt;&#xA;सोदर्या पुनरस्य ग्रहणविप्लवे विनष्टा ।&lt;br&gt;&#xA;तदन्वेषणाय प्रयतिष्ये ।&lt;br&gt;&#xA;अथावश्यमेव माधवसेनो मया पूज्येन मोचयितव्यः श्रूयतामभिसन्धिः ।&lt;br&gt;&#xA;मौर्यसचिवं विमुञ्चति यदि पूज्यः संयतं मम श्यालम् ।&lt;br&gt;&#xA;मोक्ता माधवसेनं ततोऽहमपि बन्धनात्सद्यः ॥&lt;br&gt;&#xA;इति ।&lt;br&gt;&#xA;राजा - (सरोषम् ।)&lt;br&gt;&#xA;कथं कार्यविनिमयेन मयि व्यवहरत्यनात्मज्ञः ।&lt;br&gt;&#xA;वाहतक प्रकृत्यमित्रः प्रतिकूलकारी च मे वैदर्भः ।&lt;br&gt;&#xA;तद्यातव्यपक्षे स्थितस्य पूर्वसङ्कल्पितसमुन्मूलनाय वीरसेनप्रमुखं दण्डचक्रमाज्ञापय ।&lt;br&gt;&#xA;अमात्यः - यदाज्ञापयति देवः ।&lt;br&gt;&#xA;राजा - अथ वा किं भवान्मन्यते ।&lt;br&gt;&#xA;अमात्यः - शास्त्रदृष्टमाह देवः ।&lt;br&gt;&#xA;कुतः&lt;br&gt;&#xA;अचिराधिष्ठितराज्यः शत्रुः प्रकृतिष्वरूडमूलत्वात् ।&lt;br&gt;&#xA;नवसंरोहणशिथिलस्तरुरिव सुकरः समुद्धर्तुम् ॥&lt;br&gt;&#xA;राजा - तेन ह्यवितथं तन्त्रकारवचनम् ।&lt;br&gt;&#xA;इदमेव निमित्तमादाय सम्मुद्योज्यतां सेनापतिः ।&lt;br&gt;&#xA;अमात्यः - तथा ।&lt;br&gt;&#xA;(इति निष्क्रान्तः ।)&lt;br&gt;&#xA;(परिजन्श्च यथाव्यापारं राजानमभितः स्थितः ।)&lt;br&gt;&#xA;(प्रविश्य ।)&lt;br&gt;&#xA;विदूषकः - आज्ञप्तोऽस्मि तत्रभवता राज्ञा ।&lt;br&gt;&#xA;गौतम चिन्तय तावदुपायं यथा मे यदृच्छादृष्टप्रतिकृतिर्मालविका प्रत्यक्षदर्शना भवतीति ।&lt;br&gt;&#xA;मयापि तत्तथा कृतम् ।&lt;br&gt;&#xA;यावदस्मै निवेदयामि ।&lt;br&gt;&#xA;(इति परिक्रामति ।)&lt;br&gt;&#xA;राजा - (विदूषकं दृष्ट्वा ।)&lt;br&gt;&#xA;अयमपरः कार्यान्तरसचिवोऽस्मानुपस्थितः ।&lt;br&gt;&#xA;विदूषकः - (उपसृत्य ।)&lt;br&gt;&#xA;वर्धतां भवान् ।&lt;br&gt;&#xA;राजा - (सशिरःकम्पम् ।)&lt;br&gt;&#xA;इत आस्यताम् ।&lt;br&gt;&#xA;विदूषकः - (उपविष्टः ।)&lt;br&gt;&#xA;राजा - वयस्य कच्चिदुपेयोपायदर्शने व्यापृतं ते प्रज्ञाचक्षुः ।&lt;br&gt;&#xA;विदूषकः - प्रयोगसिद्धिं पृच्छ ।&lt;br&gt;&#xA;राजा - कथमिव ।&lt;br&gt;&#xA;विदूषकः - (कर्णे ।)&lt;br&gt;&#xA;एवमिव ।&lt;br&gt;&#xA;राजा - साधु वयस्य निपुणमुपक्रान्तम् ।&lt;br&gt;&#xA;इदानीं दुरधिगमसिद्धावप्यस्मिन्नारम्बे वयमाशंसामहे ।&lt;br&gt;&#xA;कुतः ।&lt;br&gt;&#xA;अर्थं सप्रतिबन्धं प्रभुरधिगन्तुं सहायवानेव ।&lt;br&gt;&#xA;दृश्यं तमसि न पश्यति दीपेन विना सचक्षुरपि ॥&lt;br&gt;&#xA;(नेपथ्ये ।)&lt;br&gt;&#xA;अलमलं बहु विकत्थ्य ।&lt;br&gt;&#xA;राज्ञः समक्षमेवावयोरधरोत्तरव्यक्तिर्भविष्यति ।&lt;br&gt;&#xA;राजा - (आकर्ण्य ।)&lt;br&gt;&#xA;सखे त्वत्सुनीतिपादपस्य पुष्पमुद्भिन्नम् ।&lt;br&gt;&#xA;विदूषकः - फलमप्यचिरेण द्रक्ष्यासि ।&lt;br&gt;&#xA;(ततः प्रविशति कञ्चुकी ।)&lt;br&gt;&#xA;कञ्चुकी - देव अमात्यो विज्ञापयति ।&lt;br&gt;&#xA;अनुष्ठिता प्रभोराज्ञेति ।&lt;br&gt;&#xA;एतौ पुनर्हरदत्तगणदासौ&lt;br&gt;&#xA;उभावभिनयाचार्यौ परस्परजयोद्यतौ ।&lt;br&gt;&#xA;त्वां द्रष्टुभिच्छतः साक्षाद्भावाविव शरीरिणौ ॥&lt;br&gt;&#xA;राजा - प्रवेशय तौ ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रम्य पुनस्ताभ्यां सह प्रविश्य ।)&lt;br&gt;&#xA;इत इतो भवन्तौ ।&lt;br&gt;&#xA;हरदत्तः - (राजानमवलोक्य ।)&lt;br&gt;&#xA;अहो दुरासदो राजमहिमा ।&lt;br&gt;&#xA;तथा हि ।&lt;br&gt;&#xA;न च न परिचितो न चाप्यगम्यश्चकितमुपैमि तथापि पार्श्वमस्य ।&lt;br&gt;&#xA;सलिलनिधिरिव प्रतिक्षणं मे भवति स एव नवो नवोऽयमक्ष्णोः ॥&lt;br&gt;&#xA;गणदासः - महत्खलु पुरुषाकारमिदं ज्योतिः ।&lt;br&gt;&#xA;तथा हि ।&lt;br&gt;&#xA;द्वारे नियुक्तपुरुषानुमतप्रवेशः&lt;br&gt;&#xA;सिंहासनान्तिकचरेण सहोपसर्पन् ।&lt;br&gt;&#xA;तेजोभिरस्य विनिवर्तितदृष्टिपातैर्वाक्याद्दते पुनरिव प्रतिवारितोऽस्मि ॥&lt;br&gt;&#xA;कञ्चुकी - एष देवः ।&lt;br&gt;&#xA;उपसर्पतां भवन्तौ ।&lt;br&gt;&#xA;उभौ - (उपेत्य ।)&lt;br&gt;&#xA;विजयतां देवः ।&lt;br&gt;&#xA;राजा - स्वागतं भवद्भयाम् ।&lt;br&gt;&#xA;(परिजनं विलोक्य ।)&lt;br&gt;&#xA;आसने तावदत्रभवतोः ।&lt;br&gt;&#xA;(उभौ परिजनोपनीतयोरासनयोरुपविष्टौ ।)&lt;br&gt;&#xA;राजा - किमिदं शिष्योपदेशकाले युगपदाचार्ययोरुपस्थानम् ।&lt;br&gt;&#xA;गणदासः - देव श्रूयताम् ।&lt;br&gt;&#xA;मया तीर्थादभिनयविद्या शिक्षिता ।&lt;br&gt;&#xA;दत्तप्रयोगश्चास्मि ।&lt;br&gt;&#xA;देवेन देव्या च परिगृहीतः ।&lt;br&gt;&#xA;राजा - द्दडं जाने ।&lt;br&gt;&#xA;ततः किम् ।&lt;br&gt;&#xA;गणदासः - सोऽहममुना हरदत्तेन प्रधानपुरुषसमक्षं नायं मे पादरजसापि तुल्य इत्यधिक्षिप्तः ।&lt;br&gt;&#xA;हरदत्तः - देव अयमेव मयि प्रथमं परिवादकरः ।&lt;br&gt;&#xA;अत्रभवतः किलमम च समुद्रपल्वलयोरिवान्तरमिति ।&lt;br&gt;&#xA;तदत्रभवानिमं मां च शास्त्रे प्रयोगे च विमृशतु ।&lt;br&gt;&#xA;देव एव नौ वेशेषज्ञः प्राश्निकः ।&lt;br&gt;&#xA;विदूषकः - समर्थं प्रतिज्ञातम् ।&lt;br&gt;&#xA;गणदासः - प्रथमः कल्पः अवहितो देवः श्रोतुमर्हति ।&lt;br&gt;&#xA;राजा - तिष्ठतु तावत् ।&lt;br&gt;&#xA;पक्षपातमत्र देवी मन्यते ।&lt;br&gt;&#xA;तत्तस्याः पण्डितकौशिक्या सहितायाः समक्षमेव न्याय्यो व्यवहारः ।&lt;br&gt;&#xA;विदूषकः - सुष्ठु भवान्भणति ।&lt;br&gt;&#xA;आचार्यौ - यद्देवाय रोचते ।&lt;br&gt;&#xA;राजा - मौद्गल्य अमुं प्रस्तावं निवेद्य पण्डितकौशिक्या सार्धमाहूयतां देवी ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रम्य सपरिव्राजिकया देव्या सह प्रविष्टः ।)&lt;br&gt;&#xA;इत इतो देवी ।&lt;br&gt;&#xA;देवी - (परिव्राजिकां विलोक्य ।)&lt;br&gt;&#xA;भगवति हरदत्तस्य गणदासस्य च संरम्भे कथं पश्यसि ।&lt;br&gt;&#xA;परिव्राजिका - अलं स्वपक्षावसादशङ्कया ।&lt;br&gt;&#xA;न परिहीयते प्रतिद्वन्द्विनो गणदासः ।&lt;br&gt;&#xA;देवी - यद्यप्येवं तथापि राजपरिग्रहोऽस्य प्रधानत्वमुपहरति ।&lt;br&gt;&#xA;परिव्राजिका - अजि राज्ञीशब्दभाजनमात्मानमपि तावच्चिन्तयतु भवती ।&lt;br&gt;&#xA;पश्य ।&lt;br&gt;&#xA;अतिमात्रभासुरत्वं पुष्यति भानोः परिग्रहादनलः ।&lt;br&gt;&#xA;अधिगच्छति महिमानं चन्द्रोऽपि निशापरिगृहीतः ॥&lt;br&gt;&#xA;विदूषकः - अपिहा अपिहा ।&lt;br&gt;&#xA;उपस्थिता पीठमर्दिकां पण्डितकौशिकीं पुरस्कृत्य देवी धारिणी ।&lt;br&gt;&#xA;राजा - पश्याम्येनाम् ।&lt;br&gt;&#xA;यौषा&lt;br&gt;&#xA;मङ्गलालङ्कृता भाति कौशिक्या यतिवेषया ।&lt;br&gt;&#xA;त्रयी विग्रहवत्येव सममध्यात्मविद्यया ॥&lt;br&gt;&#xA;परिव्राजिका - (उपेत्य ।)&lt;br&gt;&#xA;विजयतां देवः ।&lt;br&gt;&#xA;राजा - भगवति अभिवादये ।&lt;br&gt;&#xA;परिव्राजिका - महासारप्रसवयोः सदृशक्षमयोर्द्वयोः ।&lt;br&gt;&#xA;धारिणीभूतधारिण्योर्भव भर्ता शरच्छतम् ॥&lt;br&gt;&#xA;धारिणी - जयत्वार्यपुत्रः ।&lt;br&gt;&#xA;राजा - स्वागतं देव्यै ।&lt;br&gt;&#xA;(परिव्राजिकां विलोक्य ।)&lt;br&gt;&#xA;भगवति त्रियतामासनपरिग्रहः ।&lt;br&gt;&#xA;(सर्वे यथोचितमुपविशन्ति ।)&lt;br&gt;&#xA;राजा - भगवति अत्रभवतोर्हरदत्तगणदासयोः परस्परं विज्ञानसङ्घर्षो जातः ।&lt;br&gt;&#xA;तदत्र भगवत्या प्राश्निकपदमध्यासितव्यम् ।&lt;br&gt;&#xA;परिव्राजिका - (सस्मितम् ।)&lt;br&gt;&#xA;अलमुपालम्भेन ।&lt;br&gt;&#xA;पत्तने विद्यमानेऽपि ग्रामे रत्नपरीक्षा ।&lt;br&gt;&#xA;राजा - मा मैवम् ।&lt;br&gt;&#xA;पण्डितकौशिकी खलु भगवती ।&lt;br&gt;&#xA;पक्षपातिनावनयोरहं देवी च ।&lt;br&gt;&#xA;आचार्यौ - सम्यगाह देवः ।&lt;br&gt;&#xA;मध्य्स्था भगवती गुणदोषौ नः परिच्छेत्तुमर्हति ।&lt;br&gt;&#xA;राजा - तेन हि प्रस्तूयतां विवादः ।&lt;br&gt;&#xA;परिव्राजिका - देव प्रयोगप्रधानं हि नाट्यशास्त्रम् ।&lt;br&gt;&#xA;किमत्र वाग्व्यवहारेण ।&lt;br&gt;&#xA;कथं वा देवी मन्यते ।&lt;br&gt;&#xA;देवी - यदि मां पृच्छसि एतयोर्विवाद एव न मे रोचते ।&lt;br&gt;&#xA;गणदासः - देवी न मां समानविद्यतः परिभवनीयमवगन्तुमर्हसि ।&lt;br&gt;&#xA;विदूषकः - भवति पश्याम उरभ्रसम्पातम् ।&lt;br&gt;&#xA;किं मुधा वेतनदानेन ।&lt;br&gt;&#xA;देवी - ननु कलहप्रियोऽसि ।&lt;br&gt;&#xA;विदूषकः - मैवम् ।&lt;br&gt;&#xA;अन्योन्यकलहितयोर्मत्तहस्तिनोरेकतरस्मिन्ननिर्जिते कुत उपशमः ।&lt;br&gt;&#xA;राजा - ननु स्वाङ्गसौष्ठवाभिनयमुभयोर्दृष्टवती भगवती ।&lt;br&gt;&#xA;विदूषकः - अथ किम् ।&lt;br&gt;&#xA;राजा - तदिदानीमतः परं किमाभ्यां प्रत्याययितव्यम् ।&lt;br&gt;&#xA;परिव्राजिका - तदेव वक्तुकामास्मि ।&lt;br&gt;&#xA;शिष्टा क्रिया कस्यचिदात्मसंस्था ।&lt;br&gt;&#xA;सङ्क्रान्तिरन्यस्य विशेषयुक्ता ।&lt;br&gt;&#xA;यस्योभयं साधु स शिक्षकाणां धुरि प्रतिष्ठापयितव्य एव ॥&lt;br&gt;&#xA;विदूषकः - श्रुतमार्याभ्यां भगवत्या वचनम् ।&lt;br&gt;&#xA;एष पिण्डितार्थ उपदेशदर्शनेन निर्णय इति ।&lt;br&gt;&#xA;हरदत्तः - परमुचितं नः ।&lt;br&gt;&#xA;गणदासः - देवि एवं स्थितम् ।&lt;br&gt;&#xA;देवी - यदा पुनर्मन्दमेधा शिष्योपदेशं मलिनयति तदाचार्यस्य दोषो नु ।&lt;br&gt;&#xA;राजा - देवि एवमापद्यते ।&lt;br&gt;&#xA;विनेतुरद्रव्यपरिग्रहोऽपि बुद्धिलाघवं प्रकाशयति ।&lt;br&gt;&#xA;देवी - (स्वगतम् ।)&lt;br&gt;&#xA;कथमिदानीम् ।&lt;br&gt;&#xA;अलमार्यपुत्रस्योत्साहकारणं मनोरथं पूरयित्वा ।&lt;br&gt;&#xA;(गणदासं विलोक्य ।&lt;br&gt;&#xA;प्रकाशम् ।)&lt;br&gt;&#xA;विरम निरर्थकादारम्भात् ।&lt;br&gt;&#xA;विदूषकः - सुष्ठु भवती भणति ।&lt;br&gt;&#xA;भो गणदास सङ्गीतापदेशेन सरस्वत्युपायनमोदकान्खादतः किं ते सुलभनिग्रहेण विवादेन ।&lt;br&gt;&#xA;गणदासः - सत्यमयमेवार्थो देवीवचनस्य ।&lt;br&gt;&#xA;श्रूयतामवसरप्राप्तमिदम् ।&lt;br&gt;&#xA;लब्धास्पदोऽस्मीति विवादभीरोस्थितिक्षमाणस्य परेण निन्दाम् ।&lt;br&gt;&#xA;यस्यागमः केवलजीविकायै तं ज्ञानपण्य वणिजं वदन्ति ॥&lt;br&gt;&#xA;देवी - अचिरोपनीता ते शिष्या ।&lt;br&gt;&#xA;तदपरिनिष्ठितस्योपदेशस्यान्याय्यं प्रकाशनम् ।&lt;br&gt;&#xA;गणदासः - अत एव मे निर्बन्धः ।&lt;br&gt;&#xA;देवी - तेन हि द्वावप्युपदेशं भगवत्यौ दर्शयतम् ।&lt;br&gt;&#xA;परिव्राजिका - देवि नैतन्न्याय्यम् ।&lt;br&gt;&#xA;सर्वज्ञस्याप्येकाकिनो निर्णयाभ्युपगमो दोषाय ।&lt;br&gt;&#xA;देवी - (आत्मगतम् ।)&lt;br&gt;&#xA;मूढे किं मां जाग्रतीमपि सुप्तामिव करोषि ।&lt;br&gt;&#xA;(इति सासूयं परावर्तते ।)&lt;br&gt;&#xA;(राजा देवीं परिव्राजिकायै दर्शयति ।)&lt;br&gt;&#xA;परिव्राजिका - अनिमित्तमिन्दुवदने किमत्रभवतः पराङ्मुखी भवसि ।&lt;br&gt;&#xA;प्रभवन्त्योऽपि हि भर्तृषु कारणकोपाः कुटुम्बिन्यः ॥&lt;br&gt;&#xA;विदूषकः - ननु सकारणमेव ।&lt;br&gt;&#xA;आत्मनः पक्षो रक्षितव्य इति ।&lt;br&gt;&#xA;(गणदासं विलोक्य ।)&lt;br&gt;&#xA;दिष्ट्या कोपव्याजेन देव्या परित्रातो भवन् ।&lt;br&gt;&#xA;सुशिक्षितोऽपि सर्व उपदेशदर्शने न निपुणो भवति ।&lt;br&gt;&#xA;गणदासः - देवि श्रूयताम् ।&lt;br&gt;&#xA;एवं जनो गृह्णाति ।&lt;br&gt;&#xA;तदिदानीम् ।&lt;br&gt;&#xA;विवादे दर्शयिष्यन्तं क्रियासङ्क्रान्तिमात्मनः ।&lt;br&gt;&#xA;यदि मां नानुजानासि परित्यक्तोऽस्म्यहं त्वया ॥&lt;br&gt;&#xA;(आसनादुत्तिष्ठति ।)&lt;br&gt;&#xA;देवी - (स्वगतम् ।)&lt;br&gt;&#xA;का गतिः ।&lt;br&gt;&#xA;(प्रकाशम् ।)&lt;br&gt;&#xA;प्रभवत्याचार्यः शिष्यजनस्य ।&lt;br&gt;&#xA;गणदासः - चिरमपदे शङ्कितोऽस्मि ।&lt;br&gt;&#xA;(राजानमवलोक्य ।)&lt;br&gt;&#xA;अनुज्ञातं देव्या ।&lt;br&gt;&#xA;तदाज्ञापयतु देवः कस्मिन्नभिनेयवस्तुन्युपदेशं दर्शयिष्यामि ।&lt;br&gt;&#xA;राजा - यदादिशति भगवती ।&lt;br&gt;&#xA;परिव्राजिका - किमपि देव्या मनसि वर्तते ।&lt;br&gt;&#xA;तच्छङ्कितास्मि ।&lt;br&gt;&#xA;देवी - भण विस्रब्धम् ।&lt;br&gt;&#xA;ननु प्रभविष्याम्यात्मनः परिजनस्य ।&lt;br&gt;&#xA;राजा - मम चेति ब्रूहि ।&lt;br&gt;&#xA;देवी - भगवति भणेदानीम् ।&lt;br&gt;&#xA;परिव्राजिका - देव चतुष्पदोद्भवं चलितं दुष्प्रयोज्यमुदाहरन्ति ।&lt;br&gt;&#xA;तत्रैकार्थसंश्रयमुभयोः प्रयोगं पश्यामः ।&lt;br&gt;&#xA;तावता ज्ञायत एवात्रभवतोरुपदेशतारतम्यम् ।&lt;br&gt;&#xA;आचार्यौ - यदाज्ञापयति भगवती ।&lt;br&gt;&#xA;विदूषकः - तेन हि द्वावपि वर्गौ प्रेक्षागृहे सङ्गीतरचनां कृत्वात्रभवतो दूतं प्रेषयतं ।&lt;br&gt;&#xA;अथ वा मृदङ्गशब्द एव न उत्थापयिष्यति ।&lt;br&gt;&#xA;हरदत्तः - तथा ।&lt;br&gt;&#xA;(इत्युत्तिष्ठति ।)&lt;br&gt;&#xA;(गणदासो देवीमवलोकयति ।)&lt;br&gt;&#xA;देवी - (गणदासं विलोक्य ।)&lt;br&gt;&#xA;विजयी भव ।&lt;br&gt;&#xA;न खलु विजयप्रत्यर्थिन्यहमाचार्यस्य ।&lt;br&gt;&#xA;(उभौ प्रस्थितौ ।)&lt;br&gt;&#xA;परिव्राजिका - इतस्तावतादाचार्यौ ।&lt;br&gt;&#xA;उभौ - (परिवृत्य ।)&lt;br&gt;&#xA;इमौ स्वः ।&lt;br&gt;&#xA;परिव्राजिका - निर्णयाधिकारे ब्रवीमि ।&lt;br&gt;&#xA;सर्वाङ्गसौष्ठवाभिव्यक्तये विरलनेपथ्ययोः पात्रयोः प्रवेशोऽस्तु ।&lt;br&gt;&#xA;उभौ - नेदमप्यावयोरुपदेश्यम् ।&lt;br&gt;&#xA;(इति निष्क्रान्तौ ।)&lt;br&gt;&#xA;देवी - (राजानमवलोक्य ।)&lt;br&gt;&#xA;यदि राजकार्येष्वपीदृश्युपायनिपुणतार्यपुत्रस्य ततः शोभनं भवेत् ।&lt;br&gt;&#xA;राजा - अलमन्यथा गृहीत्वा न खलु मनस्विनि मया प्रयुक्तमिदम् ।&lt;br&gt;&#xA;प्रायः समानविद्याः परस्परयशःपुरोभागाः ॥&lt;br&gt;&#xA;(नेपथ्ये मृदङ्गशब्दः ।&lt;br&gt;&#xA;सर्वे कर्णं ददति ।)&lt;br&gt;&#xA;परिव्राजिका - हन्त ।&lt;br&gt;&#xA;प्रवृत्तं सङ्गीतकम् ।&lt;br&gt;&#xA;तथा ह्येषा जीमूतस्तनितविशङ्किभिर्मयूरैरुद्ग्रीवैरनुरसितस्य पुष्करस्य ।&lt;br&gt;&#xA;निर्ह्रादिन्युपहितमध्यमस्वरोत्था मायूरी मदयति मार्जना मनांसि ॥&lt;br&gt;&#xA;राजा - देवि सामाजिका भवामः ।&lt;br&gt;&#xA;देवी - (स्वगतम् ।)&lt;br&gt;&#xA;अहो अविनय आर्यपुत्रस्य ।&lt;br&gt;&#xA;(सर्वे उत्तिष्ठन्ति ।)&lt;br&gt;&#xA;विदूषकः - (अपवार्य ।)&lt;br&gt;&#xA;भोः धीरं गच्छ ।&lt;br&gt;&#xA;मा खल्वत्रभवती धारिणी विसंवादयिष्यति ।&lt;br&gt;&#xA;राजा - धैर्यावलम्बिनमपि त्वरयति मां मुरजवाद्यनादोऽयम् ।&lt;br&gt;&#xA;अवतरतः सिद्धिपथं शब्दः स्वमनोरथस्येव ॥&lt;br&gt;&#xA;(इति निष्क्रान्ताः सर्वे ।)&lt;br&gt;&#xA;इति प्रथमोऽङ्कः ।&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/02/</guid>
      <description>&lt;p&gt;द्वितीयोऽङ्कः ।&lt;br&gt;&#xA;(ततः प्रविशति सङ्गीतरचनायां कृतायामासनस्थः सवयस्यो राजा धारिणी परिव्राजिका विभवतश्च परिवारः ।)&lt;br&gt;&#xA;राजा - भगवति अत्रभवतोराचार्ययोः कतरस्य प्रथममुपदेशं द्रक्ष्यामः ।&lt;br&gt;&#xA;परिव्राजिका - ननु समानेऽपि ज्ञानवृद्धभावे वयोवृद्धत्वाद्गणदासः पुरस्कारमर्हति ।&lt;br&gt;&#xA;राजा - तेन हि मौद्गल्य एवमत्रभवतोरावेद्य स्वनियोगमशून्यं कुरु ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रान्तः ।)&lt;br&gt;&#xA;(प्रविश्य ।)&lt;br&gt;&#xA;गणदासः - देव शर्मिष्ठायाः कृतिर्लयमध्या चतुष्पदा ।&lt;br&gt;&#xA;तस्याश्चतुर्थवस्तुनः प्रयोगमेकमनाः श्रोतुमर्हति देवः ।&lt;br&gt;&#xA;राजा - आचार्यबहुमानादवहितोऽस्मि ।&lt;br&gt;&#xA;(निष्क्रान्तो गणदासः ।)&lt;br&gt;&#xA;राजा - (जनान्तिकम् ।)&lt;br&gt;&#xA;वयस्य नेपथ्यपरिगतायाश्चक्षुर्दर्शनसमुत्सुकं तस्याः ।&lt;br&gt;&#xA;संहर्तुमधीरतया व्यवसितमिव मे तिरस्करिणीम् ॥&lt;br&gt;&#xA;विदूषकः - (अपवार्य ।)&lt;br&gt;&#xA;भो उपस्थितं नयनमधु सन्निहितमक्षिकं च ।&lt;br&gt;&#xA;तदप्रमत्त इदानीं प्रेक्षस्व ।&lt;br&gt;&#xA;(ततः प्रविशत्याचार्यप्रत्यवेक्ष्यमाणाङ्गसौष्ठवा मालविका ।)&lt;br&gt;&#xA;विदूषकः - (जनान्तिकम् ।)&lt;br&gt;&#xA;प्रेक्षतां भवान् ।&lt;br&gt;&#xA;न खल्वस्याः प्रतिच्छन्दात्परिहीयते मधुरता ।&lt;br&gt;&#xA;राजा - (जनान्तिकम् ।)&lt;br&gt;&#xA;वयस्य&lt;br&gt;&#xA;चित्रगतायामस्यां कान्तिविसंवादशङ्कि मे हृदयम् ।&lt;br&gt;&#xA;सम्प्रति शिथिलसमाधिं मन्ये येनेयमालिखिता ॥&lt;br&gt;&#xA;गणदासः - वत्से मुक्तसाध्वसा भव ।&lt;br&gt;&#xA;राजा - (आत्मगतम् ।)&lt;br&gt;&#xA;अहो सर्वस्थानानवद्यता रूपस्य ।&lt;br&gt;&#xA;तथा हि ।&lt;br&gt;&#xA;दीर्घाक्षं शरदिन्दुकान्ति वदनं बाहू नतावंसयोः सङ्क्षिप्तं निबिडोन्नतस्तनमुरः पार्श्वे प्रमृष्टे इव ।&lt;br&gt;&#xA;मध्यः पाणिमितो नितम्बि जघनं पादावऋआलाङ्गुली&lt;br&gt;&#xA;छन्दो नर्तयितुर्यथैव मनसः श्लिष्टं तथास्या वपुः ॥&lt;br&gt;&#xA;मालविका - (अपगानं कृत्वा चतुष्पदवस्तु गायति ।)&lt;br&gt;&#xA;दुर्लभः प्रियस्तस्मिन्भव हृदय निराशमहो&lt;br&gt;&#xA;अपाङ्गको मे प्रस्फुरति किमपि वामः ।&lt;br&gt;&#xA;एष स चिरदृष्टः कथमुपनेतव्यो&lt;br&gt;&#xA;नाथ मां पराधीनां त्वयि गणय सतृष्णाम् ॥&lt;br&gt;&#xA;(इति ।&lt;br&gt;&#xA;ततो यथारसमभिनयति ।)&lt;br&gt;&#xA;विदूषकः - (जनान्तिकम् ।)&lt;br&gt;&#xA;भोः चतुष्पदवस्तुकं द्वारीकृत्य त्वय्युपस्थापित इवात्मा तत्रभवत्या ।&lt;br&gt;&#xA;राजा - (जनान्तिकम् ।)&lt;br&gt;&#xA;सखे एवमेव ममापि हृदयम् ।&lt;br&gt;&#xA;अनया खलु जनमिममनुरक्तं विद्धि नाथेति गेये&lt;br&gt;&#xA;वचनमभिनयन्त्या स्वाङ्गनिर्देशपूर्वम् ।&lt;br&gt;&#xA;प्रणयगतिमदृष्ट्वा धारिणीसन्निकर्षादहमिव सुकुमारप्रार्थनाव्याजमुक्तः ॥&lt;br&gt;&#xA;(मालविका गीतान्ते निष्क्रमितुमिच्छति ।)&lt;br&gt;&#xA;विदूषकः - भवति तिष्ठ ।&lt;br&gt;&#xA;किमपि वो विस्मृतः क्रमभेदः ।&lt;br&gt;&#xA;तं तावत्प्रक्ष्यामि ।&lt;br&gt;&#xA;गणदासः - वत्से स्थीयताम् ।&lt;br&gt;&#xA;उपदेशविशुद्धा यास्यसि ।&lt;br&gt;&#xA;(मालविका निवृत्य स्थिता ।)&lt;br&gt;&#xA;राजा - (आत्मगतम् ।)&lt;br&gt;&#xA;अहो सर्वास्ववस्थासु चारुता शोभां पुष्यति ।&lt;br&gt;&#xA;तथा हि ।&lt;br&gt;&#xA;वामं सन्धिस्तिमितवलयं न्यस्य हस्तं नितम्बे&lt;br&gt;&#xA;कृत्वा श्यामाविटपसदृशं स्रस्तमुक्तं द्वितीयम् ।&lt;br&gt;&#xA;पादाङ्गुष्ठालुलितकुसुमे कुट्टिमे पातिताक्षं&lt;br&gt;&#xA;नृत्तादस्याः स्थितमतितरां कान्तमृज्वायतार्धम् ॥&lt;br&gt;&#xA;देवी - ननु गौतमवचनमप्यार्यो हृदये करोति ।&lt;br&gt;&#xA;गणदासः - देवि मैवम् ।&lt;br&gt;&#xA;देवप्रत्ययात्सम्भाव्यते सूक्ष्मदर्शिता गौतमस्य ।&lt;br&gt;&#xA;मन्दोऽप्यमन्दतामेति संसर्गेण विपश्चितः ।&lt;br&gt;&#xA;पङ्कच्छिदः फलस्येव निकषेणाविलं पयः ॥&lt;br&gt;&#xA;( विदूषकं विलोक्य ।)&lt;br&gt;&#xA;तच्छृणुमो विवक्षितमार्यस्य ।&lt;br&gt;&#xA;विदूषकः - (गणदासं विलोक्य ।)&lt;br&gt;&#xA;साक्षिणीं तावत्पृच्छ ।&lt;br&gt;&#xA;पश्चाद्यो मया क्रमभेदो लक्षितस्तं भणिष्यामि ।&lt;br&gt;&#xA;गणदासः - भगवति यथादृष्टमभिधीयताम् ।&lt;br&gt;&#xA;गुणो वा दोषो वा ।&lt;br&gt;&#xA;परिव्राजिका - यथादृष्टं सर्वमनवद्यम् ।&lt;br&gt;&#xA;कुतः ।&lt;br&gt;&#xA;अङ्गैरन्तर्निहितवचनैः सूचितः सम्यगर्थः&lt;br&gt;&#xA;पादन्यासो लयमनुगतस्तन्मयत्वं रसेषु ।&lt;br&gt;&#xA;शाखायोनिर्मृदुरभिनयस्तद्विकल्पानुवृत्तौ&lt;br&gt;&#xA;भावो भावं नुदति विषयाद्रागबन्धः स एव ॥&lt;br&gt;&#xA;गणदासः - देवः कथं वा मन्यते ।&lt;br&gt;&#xA;राजा - गणदास वयं स्वपक्षे शिथिलाभिमानाः संवृत्ताः ।&lt;br&gt;&#xA;गणदासः - अद्य नर्तयितास्मि ।&lt;br&gt;&#xA;उपदेशं विदुः शुद्धं सन्तस्तमुपदेशिनः&lt;br&gt;&#xA;श्यामायते न विद्वत्सु यः काञ्चनमिवाग्निषु ॥&lt;br&gt;&#xA;देवी - दिष्ट्या परीक्षकाराधनेनार्यो वर्धते ।&lt;br&gt;&#xA;गणदासः - देवीपरिग्रह एव मे वृधिहेतुः ।&lt;br&gt;&#xA;(विदूषकं विलोक्य ।)&lt;br&gt;&#xA;गौतम वादेदानीं यत्ते मनसि वर्तते ।&lt;br&gt;&#xA;विदूषकः - प्रथमोपदेशदर्शने प्रथमं ब्राह्मणस्य पूजा कर्तव्या ।&lt;br&gt;&#xA;सा ननु वो विस्मृता ।&lt;br&gt;&#xA;परिव्राजिका - अहो प्रयोगाभ्यन्तरः प्राश्निकः ।&lt;br&gt;&#xA;(सर्वे प्रहसिताः ।&lt;br&gt;&#xA;मालविकापि स्मितं करोति ।)&lt;br&gt;&#xA;राजा - (आत्मगतम् ।)&lt;br&gt;&#xA;आत्तसारश्चक्षुषा मे स्वविषयः ।&lt;br&gt;&#xA;यदनेन स्मयमानमायताक्ष्याः किञ्चिदभिव्यक्तदशनशोभि मुखम् ।&lt;br&gt;&#xA;असमग्रलक्ष्यकेसरमुच्छ्वसदिव पङ्कजं दृष्टम् ॥&lt;br&gt;&#xA;गणदासः - महाब्राह्मण न खलु प्रथमं नेपथ्यसङ्गीतकमिदम् ।&lt;br&gt;&#xA;अन्यथा कथं त्वामर्चनीयं नार्चयिष्यामः ।&lt;br&gt;&#xA;विदूषकः - मया नाम मुग्धचातकेनेव शुष्कघनगर्जितेऽन्तरिक्षे जलपानमिष्टम् ।&lt;br&gt;&#xA;परिव्राजिका - एवमेव ।&lt;br&gt;&#xA;विदूषकः - तेन हि पण्डितपरितोषप्रत्यया ननु मूढा जातिः ।&lt;br&gt;&#xA;यतोऽत्रभवत्या शोभनं भणितं ततोऽस्या इदं पारितोषिकं प्रयच्छामि ।&lt;br&gt;&#xA;(इति राज्ञो हस्तात्कटकमाकर्षति ।)&lt;br&gt;&#xA;देवी - तिष्ठ तावत् ।&lt;br&gt;&#xA;गुणान्तरमजानन्किमिति त्वमाभरणं ददासि ।&lt;br&gt;&#xA;विदूषकः - परकीयमिति कृत्वा ।&lt;br&gt;&#xA;देवी - (आचार्यं विलोक्य ।)&lt;br&gt;&#xA;आर्य गणदास ननु दर्शितोपदेशा ते शिष्या ।&lt;br&gt;&#xA;गणदासः - वत्से ।&lt;br&gt;&#xA;एहि गच्छाव इदानीम् ।&lt;br&gt;&#xA;(मालविका सहाचार्येण निष्क्रान्ता ।)&lt;br&gt;&#xA;विदूषकः - (राजानं विलोक्य ।&lt;br&gt;&#xA;जनान्तिकम् ।)&lt;br&gt;&#xA;एतावान्मे मतिविभवो भवन्तं सेवितुम् ।&lt;br&gt;&#xA;राजा - (जनान्तिकम् ।)&lt;br&gt;&#xA;अलमलं परिच्छेदेन ।&lt;br&gt;&#xA;अद्य हि भाग्यास्तमयमिवाक्ष्णोर्हृदयस्य महोत्सवावसानमिव ।&lt;br&gt;&#xA;द्वारपिधानमिव धृतेर्मन्ये तस्यास्तिरस्करणम् ॥&lt;br&gt;&#xA;विदूषकः - (जनान्तिकम् ।)&lt;br&gt;&#xA;साधु त्वं दरिद्र इवातुरो वैद्येनोपनीयमानमौषधमिच्छसि ।&lt;br&gt;&#xA;(प्रविश्य ।)&lt;br&gt;&#xA;हरदत्तः - देव मदीयमिदानीं प्रयोगमवलोकयितुं क्रियतां प्रसादः ।&lt;br&gt;&#xA;राजा - (आत्मगतम् ।)&lt;br&gt;&#xA;अवसितो दशनार्थाः ।&lt;br&gt;&#xA;(दाक्षिण्यमवलम्ब्य ।&lt;br&gt;&#xA;प्रकाशम् ।)&lt;br&gt;&#xA;हरदत्त ननु पर्युत्सुका एव वयम् ।&lt;br&gt;&#xA;हरदत्तः - अनुगृहीतोऽस्मि ।&lt;br&gt;&#xA;(नेपथ्ये ।)&lt;br&gt;&#xA;वैतालिकः - जयतु जयतु देवः ।&lt;br&gt;&#xA;उपारूढो मद्याह्नः ।&lt;br&gt;&#xA;तथा हि ।&lt;br&gt;&#xA;पत्रच्छायासु हंसा मुकुलितनयना दीर्घकापद्मिनीनां&lt;br&gt;&#xA;सौधान्यत्यर्थतापाद्वलभिपरिचयद्वेषिपारावतानि ।&lt;br&gt;&#xA;बिन्दूत्क्षेपान्पिपासुः परिपतति शिखी भ्रान्तिमद्वारियन्त्रं सर्वैरुस्रैः समग्रैस्त्वमिव नृपगुणैर्दीप्यते सप्तसप्तिः ॥&lt;br&gt;&#xA;विदूषकः - अविहा अविहा ।&lt;br&gt;&#xA;ब्राह्मणस्य भोजनवेला संवृत्ता ।&lt;br&gt;&#xA;अत्रभवतोऽपि ।&lt;br&gt;&#xA;उचितवेलातिक्रमे चिकित्सका दोषमुदाहरन्ति ।&lt;br&gt;&#xA;हरदत्त किमिदानीं भणसि ।&lt;br&gt;&#xA;हरदत्तह् - नास्ति ।&lt;br&gt;&#xA;मद्वचनस्यावकाशोऽत्र ।&lt;br&gt;&#xA;राजा - (हरदत्तमवलोक्य ।)&lt;br&gt;&#xA;तेन हि त्वदीयमुपदेशं श्वो वयं द्रक्ष्यामः ।&lt;br&gt;&#xA;विश्राम्यतु भवान् ।&lt;br&gt;&#xA;हरदत्तः - यदाज्ञापयति देवः ।&lt;br&gt;&#xA;(इति निष्क्रान्तः ।)&lt;br&gt;&#xA;देवी - निर्वर्तयत्वार्यपुत्रो मज्जनविधिम् ।&lt;br&gt;&#xA;विदूषकः - भवति विशेषेण पानभोजनं त्वरय ।&lt;br&gt;&#xA;परिव्राजिका - (उत्थाय ।)&lt;br&gt;&#xA;स्वस्ति भवते ।&lt;br&gt;&#xA;(इति सपरिजनया देव्या सह निष्क्रान्ता ।)&lt;br&gt;&#xA;विदूषकः - भो न केवलं रूपे शिल्पेऽप्यद्वितीया मालविका ।&lt;br&gt;&#xA;राजा - वयस्य&lt;br&gt;&#xA;अव्याजसुन्दरीं तां विज्ञानेन ललितेन योजयता ।&lt;br&gt;&#xA;परिकल्पितो विधात्रा बाणः कामस्य विषदिग्धः ॥&lt;br&gt;&#xA;किं बहुना ।&lt;br&gt;&#xA;चिन्तयितव्योऽस्मि ।&lt;br&gt;&#xA;विदूषकः - भवताप्यहम् ।&lt;br&gt;&#xA;दृढं विपणिकन्दुरिव म उदराभ्यन्तरं दह्यते ।&lt;br&gt;&#xA;राजा - एवमेव भवान्सुहृदर्थे त्वरताम् ।&lt;br&gt;&#xA;विदूषकः - गृहीतक्षणोऽस्मि ।&lt;br&gt;&#xA;किं तु मेघावलीनिरुद्धा ज्योत्स्नेव पराधीनदर्शना तत्रभवती ।&lt;br&gt;&#xA;भवानपि सूनोपरिचरो विहङ्गम इवामिषलोलुपो भीरुकश्च ।&lt;br&gt;&#xA;तस्मादनातुरो भूत्वा कार्यसिद्धिं प्रार्थयमानो मे रोचसे ।&lt;br&gt;&#xA;राजा - सखे कथमनातुरो भविष्यामि ।&lt;br&gt;&#xA;सर्वान्तःपुरवनिताव्यापारप्रतिनिवृत्तहृदयस्य ।&lt;br&gt;&#xA;सा वामलोचना मे स्नेहस्यैकायनीभूता ॥&lt;br&gt;&#xA;(इति निष्क्रान्ताः सर्वे ।)&lt;br&gt;&#xA;इति द्वितीयोऽङ्कः ।&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/03/</guid>
      <description>&lt;p&gt;तृतीयोऽङ्कः ।&lt;br&gt;&#xA;(ततः प्रविशति परिव्राजिकायाः परिचारिको ।)&lt;br&gt;&#xA;परिचारिका - आज्ञप्तास्मि भगवत्या उपायनार्थं बीजपूरकं गृहीस्त्वागच्छेति ।&lt;br&gt;&#xA;तद्यावत्प्रमदवनपालिकां मधुकरिकामन्विष्यामि ।&lt;br&gt;&#xA;(परिक्रम्यावलोक्य च ।)&lt;br&gt;&#xA;एषा तपनीयाशोकमवलोकयन्ती मधुकरिका तिष्ठति ।&lt;br&gt;&#xA;यावदेनामुपसर्पामि ।&lt;br&gt;&#xA;(ततः प्रविशत्युद्यानपालिका ।)&lt;br&gt;&#xA;प्रथमा - (उपसृत्य ।)&lt;br&gt;&#xA;मधुकरिके अपि सुखस्त उद्यानव्यापारः ।&lt;br&gt;&#xA;द्वितीया - अहो समाभृतिका ।&lt;br&gt;&#xA;सखि स्वागतं ते ।&lt;br&gt;&#xA;समा - सखि भगवत्याज्ञापयति ।&lt;br&gt;&#xA;अरिक्तपाणिनास्मादृशजनेन तत्रभवती देवी द्राष्टव्या ।&lt;br&gt;&#xA;तद्बीजपूरकेण शुश्रूषितुमिच्छामीति ।&lt;br&gt;&#xA;मधुक - ननु सन्निहितं बीजपूरकं ।&lt;br&gt;&#xA;कथय तावदन्योन्यसङ्घर्षितयोर्नाट्याचार्ययोरुपदेशं दृष्ट्वा कतरो भगवत्या प्रशंसित इति ।&lt;br&gt;&#xA;समा - द्वावपि किलागमिनौ प्रयोगनिपुणौ च ।&lt;br&gt;&#xA;किं तु शिष्यागुणविशेषेणोन्नमितो गणदासः ।&lt;br&gt;&#xA;मधु - अथ मालविकागतं कौलीनं किं श्रूयते ।&lt;br&gt;&#xA;समा - बलवत्खलु साधिलाषो तस्यां भर्ता ।&lt;br&gt;&#xA;केवलं देव्या धारिण्याश्चित्तं रक्षन्नात्मनः प्रभुत्वं न दर्शयति ।&lt;br&gt;&#xA;मालविकाप्येषु दिवसेष्वनुभूतमुक्तेव मालतीमाला म्लायमाना लक्ष्यते ।&lt;br&gt;&#xA;अतः परं न जाने ।&lt;br&gt;&#xA;विसृज माम् ।&lt;br&gt;&#xA;मधु - एतच्छाखावलम्बितं बीजपूरकं गृहाण ।&lt;br&gt;&#xA;समा - (नाट्येन गृहीत्वा ।)&lt;br&gt;&#xA;सखि त्वमप्यतः पेशलतरं सधुजनशुश्रूषायाः फलमनुभविष्यसि ।&lt;br&gt;&#xA;(इति प्रस्थिता ।)&lt;br&gt;&#xA;मधु - सखि सममेव गच्छावः ।&lt;br&gt;&#xA;अहमप्यस्य चिरायमाणकुसुमोद्गमस्य तपनीयाशोकस्य दोहदनिमित्तं देव्यै विज्ञापयामि ।&lt;br&gt;&#xA;समा - युज्यते ।&lt;br&gt;&#xA;अधिकारः खलु तव ।&lt;br&gt;&#xA;(इति निष्क्रान्ते ।)&lt;br&gt;&#xA;प्रवेशकः ।&lt;br&gt;&#xA;(ततः प्रविशति कामयमानावस्थो राजा विदूषकश्च ।)&lt;br&gt;&#xA;राजा - (आत्मानं विलोक्य ।)&lt;br&gt;&#xA;शरीरं क्षामं स्यादसति दयितालिङ्गनसुखे&lt;br&gt;&#xA;भवेत्सास्रं चक्षुः क्षणमपि न सा दृश्यत इति ।&lt;br&gt;&#xA;तया सारङ्गाक्ष्या त्वमसि न कदाचिद्विरहितं&lt;br&gt;&#xA;प्रसक्ते निर्वाणे हृदय परितापं वहसि किम् ॥&lt;br&gt;&#xA;विदूषकः - अलं भवतो धीरतामुज्झित्वा परिदेवितेन ।&lt;br&gt;&#xA;दृष्टा खलु मया तत्रभवत्या मालविकायाः प्रियसखी बकुलावलिका ।&lt;br&gt;&#xA;श्राविता च मया यद्भवता सन्दिष्टम् ।&lt;br&gt;&#xA;राजा - ततः किमुक्तवती ।&lt;br&gt;&#xA;विदूषकः - विज्ञापय भर्तारम् ।&lt;br&gt;&#xA;अनुगृहीतास्म्यनेन नियोगेन ।&lt;br&gt;&#xA;किं तु सा तपस्विनी देव्याधिकतरं रक्ष्यमाणा नागरक्षित इव निधिर्ना&lt;br&gt;&#xA;सुखं समासादयितव्या ।&lt;br&gt;&#xA;तथापि घटयिष्यामीति ।&lt;br&gt;&#xA;राजा - भगवन् सङ्कल्पयोने प्रतिबन्धवत्स्वपि विषयेष्वभिनिवेश्य किं तथा प्रहरसि यथा जनोऽयं कालान्तरक्षमो न भवति ।&lt;br&gt;&#xA;(सविस्मयम् ।)&lt;br&gt;&#xA;क्व रुजा हृदयप्रमाथिनी क्व च ते विश्वसनीयमायुधम् ।&lt;br&gt;&#xA;मृदु तीक्ष्णतरं यदुच्यते तदिदं मन्मथ दृश्यते त्वयि ॥&lt;br&gt;&#xA;विदूषकः - ननु भणामि तस्मिन्साधनीये कृत उपक्षेप इति ।&lt;br&gt;&#xA;तत्पर्यवस्थापयतु भवानात्मानम् ।&lt;br&gt;&#xA;राजा - अथेमं दिवसशेषमुचितव्यापारपराङ्मुखेन चेतसा क्व नु खलु यापयामि ।&lt;br&gt;&#xA;विदूषकः - नन्वद्यैव प्रथमं वसन्तावतारसूचकानि रक्ताशोककुसुमान्युपायनं प्रेष्य नववसन्तोत्सवापदेशेन इरावत्या निपुणिकामुखेन प्रार्थितो भवानिच्छाम्यार्यपुत्रेण सह दोलाधिरोहणमनुभवितुमिति ।&lt;br&gt;&#xA;भवताप्यस्यै रतिज्ञातम् ।&lt;br&gt;&#xA;तत्प्रमदवनमेव गच्छावः ।&lt;br&gt;&#xA;राजा - न क्षममिदम् ।&lt;br&gt;&#xA;विदूषकः - कथमिव ।&lt;br&gt;&#xA;राजा - वयस्य निसर्गनिपुणाः स्त्रियः ।&lt;br&gt;&#xA;कथं मामन्यसङ्क्रान्तहृदयमुपलालयन्तमपि ते सखी न लक्षयिष्यति ।&lt;br&gt;&#xA;अतः पश्यामि ।&lt;br&gt;&#xA;उचितः प्रणयो वरं विहन्तुं बहवः खण्डनहेतवो हि दृष्टाः ।&lt;br&gt;&#xA;उपचारविधिर्मनस्विनीनां न तु पूर्वाभ्यधिकोऽपि भावशून्यः ॥&lt;br&gt;&#xA;विदूषकः - नार्हति भवानन्तःपुरप्रतिष्ठितं दाक्षिण्यमेकपदे पृष्ठतः कर्तुम् ।&lt;br&gt;&#xA;राजा - (विचिन्त्य ।)&lt;br&gt;&#xA;तेन हि प्रमदवनमार्गमादेशय ।&lt;br&gt;&#xA;विदूषकः - इत इतो भवान् ।&lt;br&gt;&#xA;(उभौ परिक्रामतः ।)&lt;br&gt;&#xA;विदूषकः - वसन्तः किलैताभिः पवनचलिताभिः पल्लवाङ्गुलीभिस्त्वरयतीव भवन्तमेतत्प्रमदवनं प्रविशेति ।&lt;br&gt;&#xA;राजा - (स्पर्शसुखं रूपयित्वा ।)&lt;br&gt;&#xA;अभिजातः खलु वसन्तः ।&lt;br&gt;&#xA;सखे पश्य ।&lt;br&gt;&#xA;आमत्तानां श्रवणसुब्ःअगैः कूजितैः कोकिलानां सानुक्रोशं मनसिजरुजः सह्यतां पृच्छतेव ।&lt;br&gt;&#xA;अङ्गे चूतप्रसवसुरभिर्दक्षिणो मारुतो मे&lt;br&gt;&#xA;सान्द्रस्पर्शः करतल इव व्यापृतो माधवेन ॥&lt;br&gt;&#xA;विदूषकः - प्रविश निर्वृतिलाभाय ।&lt;br&gt;&#xA;(उभौ प्रविशतः ।)&lt;br&gt;&#xA;विदूषकः - भो वयस्य अवधानेन तावद् दृष्टिं देहि ।&lt;br&gt;&#xA;एतत्खलु&lt;br&gt;&#xA;भवन्तमिव विलोभयितुकामया मधुलक्ष्मया युवतिवेषलज्जयितृकं वसन्तकुसुमनेपथ्यं गृहीतम् ।&lt;br&gt;&#xA;राजा - ननु विस्मयादवलोकयामि ।&lt;br&gt;&#xA;रक्ताशोकरुचा विशेषितगुणो बिम्बाधरालक्तकः&lt;br&gt;&#xA;प्रत्याख्यातविशंषकं कुरवकं श्यामावदातारुणम् ।&lt;br&gt;&#xA;आक्रान्ता तिलकक्रिया च तिलकैर्लग्नद्विर् फाञ्चनैः सावज्ञेव मुखप्रसाधनविधौ श्रीर्माधवी योषिताम् ॥&lt;br&gt;&#xA;(उभौ उद्यानशोभां निर्वर्णयतः ।)&lt;br&gt;&#xA;(ततः प्रविशति पर्युत्सुका मालविका ।)&lt;br&gt;&#xA;मालविका - अविज्ञातहृदयं भर्तारमभिलषन्त्यात्मनोऽपि तावल्लज्जे ।&lt;br&gt;&#xA;कुतो विभवः स्निग्धस्य सखीजनस्येमं वृत्तान्तमाख्यातुम् ।&lt;br&gt;&#xA;न जानेऽप्रतीकारगुरुकां वेदनां कियन्तं कालं मदनो मां नेष्यतीति ।&lt;br&gt;&#xA;(कतिचित्पदानि गत्वा ।)&lt;br&gt;&#xA;कुत्र नु प्रस्थितास्मि ।&lt;br&gt;&#xA;(विचिन्त्य ।)&lt;br&gt;&#xA;आम् सन्दिष्टास्मि देव्या ।&lt;br&gt;&#xA;गौतमचापलाद्दोलापरिभ्रष्टायाः सरुजौ मे चरणौ ।&lt;br&gt;&#xA;त्वं तावद्गत्वा तपनीयाशोकस्य दोहदं निर्वर्तय ।&lt;br&gt;&#xA;यद्यसौ पञ्चरात्राभ्यन्तरे कुसुमं दर्शयति ततोऽहं - (अन्तरा निःश्वस्य ।)&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/04/</guid>
      <description>&lt;p&gt;चतुर्थोऽङ्कः ।&lt;br&gt;&#xA;(ततः प्रविशति पर्युत्सुको राजा प्रतीहारी च ।)&lt;br&gt;&#xA;राजा - (आत्मगतम् ।)&lt;br&gt;&#xA;तामाश्रित्य श्रुतिपथगतामास्थया बद्धमूलः सम्प्राप्तायां नयनविषयं रूढरागप्रवालः ।&lt;br&gt;&#xA;हस्तस्पर्शो मुकुलित इव व्यक्तरोमोद्गमत्वात्कुर्यात्क्लान्तं मनसिजतरुर्मां रसज्ञं फलस्य ॥&lt;br&gt;&#xA;(प्रकाशम् ।)&lt;br&gt;&#xA;सखे गौतम ।&lt;br&gt;&#xA;प्रतीहारी - जयतु भर्ता ।&lt;br&gt;&#xA;असन्निहितो गौतमः ।&lt;br&gt;&#xA;राजा - (आत्मगतम् ।)&lt;br&gt;&#xA;आम् ।&lt;br&gt;&#xA;मालविकावृत्तान्तज्ञानाय मया प्रेषितः ।&lt;br&gt;&#xA;(प्रविश्य ।)&lt;br&gt;&#xA;विदूषकः - वर्धतां भवान् ।&lt;br&gt;&#xA;राजा - जयसेने जानीहि तावत्क्व देवी धारिणी कथं वा सरुजचरणत्वाद्विनोद्यत इति ।&lt;br&gt;&#xA;प्रतीहारी - यद्देव आज्ञापयति ।&lt;br&gt;&#xA;(इति निष्क्रान्ता ।)&lt;br&gt;&#xA;राजा - सखे को वृत्तान्तस्तत्रभवत्यास्ते सख्याः ।&lt;br&gt;&#xA;विदूषकः - यो बिडालगृहीतायाः परभृतिकायाः ।&lt;br&gt;&#xA;राजा - (सविषादम् ।)&lt;br&gt;&#xA;कथमिव ।&lt;br&gt;&#xA;विदूषकः - सा खलु तपस्विनी तया पिङ्गलाक्ष्या सारभाण्डभूगृहे मृत्युमुख इव निक्षिप्ता ।&lt;br&gt;&#xA;राजा - ननु मत्सम्पर्कमुपलम्य ।&lt;br&gt;&#xA;विदूषकः - अथ किम् ।&lt;br&gt;&#xA;राजा - क एवं विमुखोऽस्माकं येन चण्डीकृता देवी ।&lt;br&gt;&#xA;विदूषकः - शृणोतु भवान् ।&lt;br&gt;&#xA;परिव्राजिकया मे कथितम् ह्यः ।&lt;br&gt;&#xA;किल तत्रभवतीरावती रुजाक्रान्तचरणां देवीं सुखं प्रष्टुमागता ।&lt;br&gt;&#xA;राजा - ततस्ततह् ।&lt;br&gt;&#xA;विदूषकः - ततह् सा देव्या पृष्टा ।&lt;br&gt;&#xA;किं न्ववलोकितो वल्लभजन इति ।&lt;br&gt;&#xA;तयोक्तम् ।&lt;br&gt;&#xA;मन्दो व उपचारो यत्परिजने सङ्क्रान्तं वल्लभत्वं न ज्ञायते ।&lt;br&gt;&#xA;राजा - निर्भेदादृतेऽपि मालविकायामयमुपन्यासः शङ्कयति ।&lt;br&gt;&#xA;विदूषकः - ततस्तयानुबध्यमानया भवतोऽविनयमन्तरेण परिगृहीतार्था कृता देवी ।&lt;br&gt;&#xA;राजा - अहो दीर्घरोषता तत्रभवत्याः ।&lt;br&gt;&#xA;अतः परं कथय ।&lt;br&gt;&#xA;विदूषकः - किमतः परम् ।&lt;br&gt;&#xA;मालविकाबकुलावलिका च निगडपद्यावदृष्टसूर्यपादं पातालवासं नागकन्यके इवानुभवतः ।&lt;br&gt;&#xA;राजा - कष्टं कष्टम् ।&lt;br&gt;&#xA;मधुरस्वरा परभृता भ्रमरी च विबुद्धचूतसङ्गिन्यौ ।&lt;br&gt;&#xA;कोटरमकालवृष्ट्या प्रबलपुरोवातया गमिते ॥&lt;br&gt;&#xA;अप्यत्र कस्यचिदुपक्रमस्य गतिः स्यात् ।&lt;br&gt;&#xA;विदूषकः - कथं भविष्यति ।&lt;br&gt;&#xA;यत्सारभाण्डगृहे व्यापृता माधविका देव्या सन्दिष्टा ।&lt;br&gt;&#xA;ममाङ्गुलीयकमुद्रामदृष्ट्वा न मोक्तव्या त्वया हताशा मालविका बकुलावलिका चेति ।&lt;br&gt;&#xA;राजा - (निःश्वस्य ।&lt;br&gt;&#xA;सपरामर्शम् ।)&lt;br&gt;&#xA;सखे किमत्र कर्तव्यम् ।&lt;br&gt;&#xA;विदूषकः - (विचिन्त्य ।)&lt;br&gt;&#xA;अस्त्यत्रोपायः ।&lt;br&gt;&#xA;राजा - क इव ।&lt;br&gt;&#xA;विदूषकः - (सदृष्टिक्षेपम् ।)&lt;br&gt;&#xA;कोऽप्यदृष्टः शृणोति ।&lt;br&gt;&#xA;कर्णे ते कथयामि ।&lt;br&gt;&#xA;(इत्युपश्लिष्य कर्णे ।)&lt;br&gt;&#xA;एवमिव ।&lt;br&gt;&#xA;(इत्यावेदयति ।)&lt;br&gt;&#xA;राजा - (सहर्षम् ।)&lt;br&gt;&#xA;सुष्ठु चिन्तितम् ।&lt;br&gt;&#xA;प्रयुज्यतां सिद्धये ।&lt;br&gt;&#xA;(प्रविश्य ।)&lt;br&gt;&#xA;प्रतीहारी - देव प्रवातशयने देवी निषण्णा रक्तचन्दनधारिणा परिजनहस्तगतेन चरणेन भगवत्या कथाभिर्विनोद्यमाना तिष्ठति ।&lt;br&gt;&#xA;राजा - तेन ह्यस्मत्प्रवेशयोग्योऽयमवसरः ।&lt;br&gt;&#xA;विदूषकः - तद्गच्छतु भगवान् ।&lt;br&gt;&#xA;अहमपि देवीं द्रष्टुमरिक्तपाणिर्भविष्यामि ।&lt;br&gt;&#xA;राजा - जयसेनायास्तावत्संवेद्य गच्छ ।&lt;br&gt;&#xA;विदूषकः - तथा ।&lt;br&gt;&#xA;(कर्णे ।)&lt;br&gt;&#xA;भवति एवमिव ।&lt;br&gt;&#xA;(इत्यावेद्य निष्क्रान्तः ।)&lt;br&gt;&#xA;राजा - जयसेने प्रवातशयनमार्गमादेशय ।&lt;br&gt;&#xA;प्रतीहारी - इत इतो देवः ।&lt;br&gt;&#xA;(ततः प्रविशति शयनस्था देवी परिव्राजिका विभवतश्च परिवारः ।)&lt;br&gt;&#xA;देवी - भगवति रमणीयं कथावस्तु ।&lt;br&gt;&#xA;ततस्ततः ।&lt;br&gt;&#xA;परिव्राजिका - (सदृष्टिक्षेपम् ।)&lt;br&gt;&#xA;देवि अतः परं पुनः कथयिष्यामि ।&lt;br&gt;&#xA;आत्रभवान्विदिशेश्वरः सम्प्राप्तः ।&lt;br&gt;&#xA;देवी - अहो आर्यपुत्रः ।&lt;br&gt;&#xA;(इत्युत्थातुमिच्छति ।)&lt;br&gt;&#xA;राजा - अलमलमुपचारयन्त्रणया ।&lt;br&gt;&#xA;अनुचितनूपुरविरहं नार्हसि तपनीयपीठकालम्बि ।&lt;br&gt;&#xA;चरणं रुजा परीतं कलभाषिञि मां च पीडयितुम् ॥&lt;br&gt;&#xA;धारिणी - जयत्वार्यपुत्रः ।&lt;br&gt;&#xA;परिव्राजिका - विजयतां देवः ।&lt;br&gt;&#xA;राजा - (परिव्राजिकां प्रणम्योपविश्य ।)&lt;br&gt;&#xA;देवि अपि सह्या ते वेदना ।&lt;br&gt;&#xA;धारिणी - अस्ति मे विशेषः ।&lt;br&gt;&#xA;(ततः प्रविशति यज्ञोपवीतबद्धाङ्गुष्टः सम्भ्रान्तो विदूषकः ।)&lt;br&gt;&#xA;विदूषकः - परित्रायतां परित्रायतां भवान् ।&lt;br&gt;&#xA;सर्पेण दष्टोऽस्मि ।&lt;br&gt;&#xA;(सर्वे विषण्णाः ।)&lt;br&gt;&#xA;राजा - कष्टं कष्टं ।&lt;br&gt;&#xA;क्व भवान्परिभ्रान्तः ।&lt;br&gt;&#xA;विदूषकः - देवीं द्रक्ष्यामीत्याचारपुष्पग्रहणकारणात्प्रमदवनं गतोऽस्मि ।&lt;br&gt;&#xA;देवी - हा धिक् हा धिक् ।&lt;br&gt;&#xA;अहमेव ब्राह्मणस्य जीवितसंशयनिमित्तं जातास्मि ।&lt;br&gt;&#xA;विदूषकः - तस्मिन्नशोकस्तबककारणात्प्रसारिते दक्षिणहस्ते कोटरनिर्गतेन सर्परूपेण कालेन दष्टोऽस्मि ।&lt;br&gt;&#xA;नन्वेते द्वे दंशपदे ।&lt;br&gt;&#xA;परिव्राजिका - तेन हि दंशच्छेदः पूर्वकर्मेति श्रूयते ।&lt;br&gt;&#xA;स तावदस्य क्रियताम् ।&lt;br&gt;&#xA;छेदो दंशस्य दाहो वा क्षतेर्वा रक्तमोक्षणम् ।&lt;br&gt;&#xA;एतानि दष्टमात्राणामायुष्याः प्रतिपत्तयः ॥&lt;br&gt;&#xA;राजा - सम्प्रति विषवैद्यानां कर्म ।&lt;br&gt;&#xA;जयसेने क्षिप्रमानीयतां ध्रुवसिद्धिः ।&lt;br&gt;&#xA;प्रतिहारी - यद्देव आज्ञापयति ।&lt;br&gt;&#xA;(इति निष्क्रान्ता ।)&lt;br&gt;&#xA;विदूषकः - अहो पापेन मृत्युना गृहीतोऽस्मि ।&lt;br&gt;&#xA;राजा - मा कातरो भूः ।&lt;br&gt;&#xA;अविषोऽपि कदाचिद् दंशो भवेत् ।&lt;br&gt;&#xA;विदूषकः - कथं न भेष्यामि ।&lt;br&gt;&#xA;सिमसिमायन्ति मेऽङ्गानि ।&lt;br&gt;&#xA;(इति विषवेगं रूपयति ।)&lt;br&gt;&#xA;देवी - हा दर्शितमशुभं विकारेण (विषारेण ।)&lt;br&gt;&#xA;अवलम्बध्वं ब्राह्मणम् ।&lt;br&gt;&#xA;(परिजनः ससम्भ्रममवलम्बते ।)&lt;br&gt;&#xA;विदूषकः - (राजानं विलोक्य ।)&lt;br&gt;&#xA;भोः भवतो बाल्यात्प्रियवयस्योऽस्मि ।&lt;br&gt;&#xA;तद्विचार्यापुत्राया मे जनन्या योगक्षेमं वह ।&lt;br&gt;&#xA;राजा - मा भैषीः ।&lt;br&gt;&#xA;स्थिरो भव ।&lt;br&gt;&#xA;अचिरात्त्वां वैद्यश्चिकित्सते ।&lt;br&gt;&#xA;(प्रविष्य ।)&lt;br&gt;&#xA;जयसेना - देव आज्ञापितो ध्रुवसिद्धिर्विज्ञापयति ।&lt;br&gt;&#xA;इहैवानीयतां गौतम इति ।&lt;br&gt;&#xA;राजा - तेन हि वर्षवरपरिगृहीतमेनं तत्रभवतः सकाशं प्रापय ।&lt;br&gt;&#xA;जयसेना - तथा ।&lt;br&gt;&#xA;विदूषकः - (देवीं विलोक्य ।)&lt;br&gt;&#xA;भवति जीवेयं वा न वा ।&lt;br&gt;&#xA;यन्मयात्रभवन्तं सेवमानेन तेऽपराद्धं तन्मर्षय ।&lt;br&gt;&#xA;देवी - दीर्घायुर्भव ।&lt;br&gt;&#xA;(निष्क्रान्तौ विदूषकः प्रतीहारी च ।)&lt;br&gt;&#xA;राजा - प्रकृतिभीरुस्तपस्वी ।&lt;br&gt;&#xA;ध्रुवसिद्धेरपि यथार्थनाम्नः सिद्धिं न मन्यते ।&lt;br&gt;&#xA;जयसेना - जयतु भर्ता ।&lt;br&gt;&#xA;ध्रुवसिद्धिर्विज्ञापयति ।&lt;br&gt;&#xA;उदकुम्भविधाने सर्पमुद्रितं किमपि कल्पयितव्यम् ।&lt;br&gt;&#xA;तदन्विष्यतामिति ।&lt;br&gt;&#xA;देवी - इदं सर्पमुद्रितमङ्गुलीयकम् ।&lt;br&gt;&#xA;पश्चान्मम हस्ते देह्येतत् ।&lt;br&gt;&#xA;(इति प्रयच्छति ।)&lt;br&gt;&#xA;(प्रतीहारी गृहीत्वा प्रस्थिता ।)&lt;br&gt;&#xA;राजा - जयसेने कर्मसिद्धावाशु प्रतिपत्तिमानय ।&lt;br&gt;&#xA;प्रतीहारी - यद्देव आज्ञापयति ।&lt;br&gt;&#xA;परिव्राजिका - यथा मे हृदयमाचष्टे तथा निर्विषो गौतमः ।&lt;br&gt;&#xA;राजा - भूयादेवम् ।&lt;br&gt;&#xA;(प्रविश्य ।)&lt;br&gt;&#xA;जयसेना - जयतु देवः ।&lt;br&gt;&#xA;निवृत्तविषवेगो गौतमो मुहूर्तेन प्रकृतिस्थः संवृत्तः ।&lt;br&gt;&#xA;देवी - दिष्ट्या वचनीयान्मुक्तास्मि ।&lt;br&gt;&#xA;प्रतीहारी - एष पुनरमात्यो वाहतको विज्ञापयति ।&lt;br&gt;&#xA;राजकार्यं बहु मन्त्रयितव्यम् ।&lt;br&gt;&#xA;तद्दर्शनेनानुग्रहमिच्छामीति ।&lt;br&gt;&#xA;देवी - गच्छत्वार्यपुत्रः कार्यसिद्धये ।&lt;br&gt;&#xA;राजा - आतपाक्रान्तोऽयमुद्देशः ।&lt;br&gt;&#xA;शीतक्रिया चास्या रुजः प्रशस्ता ।&lt;br&gt;&#xA;तदन्यत्र नीयतां शयनीयम् ।&lt;br&gt;&#xA;देवी - बालिकाः आर्यपुत्रवचनमनुतिष्ठत ।&lt;br&gt;&#xA;परिजानः - तथा ।&lt;br&gt;&#xA;(निष्क्रान्ता देवी पारिव्राजिका परिजनश्च ।)&lt;br&gt;&#xA;राजा - जयसेने गूढेन पथा मां प्रमदवनं प्रापय ।&lt;br&gt;&#xA;प्रतीहारी - इत इतो देवः ।&lt;br&gt;&#xA;राजा - जयसेने समाप्तकृत्यो ननु गौतमः ।&lt;br&gt;&#xA;प्रतीहारी - अथ किम् ।&lt;br&gt;&#xA;राजा - इष्टाधिगमनिभित्तं प्रयोगमेकान्तसाधुमपि मत्वा ।&lt;br&gt;&#xA;सन्दिग्धमेव सिद्धौ कातरमाशङ्कते चेतः ॥&lt;br&gt;&#xA;(प्रविश्य ।)&lt;br&gt;&#xA;विदूषकः - वर्धतां भवान् ।&lt;br&gt;&#xA;सिद्धानि ते मङ्गलकर्माणि ।&lt;br&gt;&#xA;राजा - जयसेने त्वमपि स्वनियोगमशून्यं कुरु ।&lt;br&gt;&#xA;प्रतीहारी - यद्देव आज्ञापयति ।&lt;br&gt;&#xA;(इति निष्क्रान्ता ।)&lt;br&gt;&#xA;राजा - वयस्य क्षुद्रा माधविका ।&lt;br&gt;&#xA;न खलु किञ्चिद्विचारितमनया ।&lt;br&gt;&#xA;विदूषकः - देव्या अङ्गुलीयकमुद्रां दृष्ट्वा कथं विचारयति ।&lt;br&gt;&#xA;राजा - न खलु मुद्रामधिकृत्य ब्रवीमि ।&lt;br&gt;&#xA;एतयोर्बद्धयोः किन्निमित्तोऽयं मोक्षः ।&lt;br&gt;&#xA;किं देव्याः परिजनमतिक्रम्य भवान्सन्दिष्ट इत्येवमनया प्रष्टव्यम् ।&lt;br&gt;&#xA;विदूषकः - ननु पृष्टोऽस्मि ।&lt;br&gt;&#xA;पुनर्मन्दस्यापि मे तस्मिन्प्रत्युत्पन्ना मतिः ।&lt;br&gt;&#xA;राजा - कथ्यताम् ।&lt;br&gt;&#xA;विदूषकः - भणितं मया ।&lt;br&gt;&#xA;दैवचिन्तकैर्विज्ञापितो राजा सोपसर्गं वो नक्षत्रं सर्वबन्धनमोक्षः क्रियतामिति ।&lt;br&gt;&#xA;राजा - (सहर्षम् ।)&lt;br&gt;&#xA;ततस्ततः ।&lt;br&gt;&#xA;विदूषकः - तच्छ्रुत्वा देव्येरावतीचित्तं रक्षन्त्या राजा किल मोचयतीत्यहं सन्दिष्ट इति ।&lt;br&gt;&#xA;ततो युज्यत इति तथा सम्पादितोऽर्थः ।&lt;br&gt;&#xA;राजा - (विदूषकं परिष्वज्य ।)&lt;br&gt;&#xA;सखे प्रियोऽहं तव ।&lt;br&gt;&#xA;न हि बुद्धिगुणेनैव सुहृदामर्थदर्शनम् ।&lt;br&gt;&#xA;कार्यसिद्धिपथः सूक्ष्मः स्नेहेनाप्युपलभ्यते ॥&lt;br&gt;&#xA;विदूषकः - त्वरतां भवान् ।&lt;br&gt;&#xA;षमुद्रगृहे सखीसहिता मालविकां स्थापयित्वा भवन्तं प्रत्युद्गतोऽस्मि ।&lt;br&gt;&#xA;राजा - अहमेनां सम्भावयामि ।&lt;br&gt;&#xA;गच्छाग्रतः ।&lt;br&gt;&#xA;विदूषकः - एतु भवान् ।&lt;br&gt;&#xA;(परिक्रम्य ।)&lt;br&gt;&#xA;इदं समुद्रगृहम् ।&lt;br&gt;&#xA;राजा - (साशङ्कम् ।)&lt;br&gt;&#xA;वयस्य एषा कुसुमावचयव्यग्रहस्ता सख्यास्ते इरावत्याः परिचारिका चन्द्रिका सन्निकृष्टमागच्छति ।&lt;br&gt;&#xA;इतस्तावदावां भित्तिगूढौ भवावः ।&lt;br&gt;&#xA;विदूषकः - अहो कुम्भीलकैः कामुकैश्च परिहरणीया खलु चन्द्रिका ।&lt;br&gt;&#xA;(उभौ यथोक्तं कुरुतः ।)&lt;br&gt;&#xA;राजा - गौतम कथं नु ते सखी मां प्रतिपालयति ।&lt;br&gt;&#xA;एहि ।&lt;br&gt;&#xA;एना गवाक्षमाश्रित्य विलोकयावः ।&lt;br&gt;&#xA;विदूषकः - तथा ।&lt;br&gt;&#xA;(उभौ विलोकयन्तौ तिष्ठतः ।)&lt;br&gt;&#xA;(ततः प्रविशति मालविका बकुलावलिका च ।)&lt;br&gt;&#xA;बकुलावलिका - सखि प्रणम भर्तारं ।&lt;br&gt;&#xA;राजा - मन्ये प्रतिकृतिं मे दर्शयति ।&lt;br&gt;&#xA;मालविका - (सहर्षम् ।)&lt;br&gt;&#xA;नमस्ते ।&lt;br&gt;&#xA;(द्वारमवलोक्य ।&lt;br&gt;&#xA;सविषादम् ।)&lt;br&gt;&#xA;सखि मां विप्रलम्भयसि ।&lt;br&gt;&#xA;राजा - सखे हार्षविषादाभ्यामत्रभवत्याः प्रीतोऽस्मि ।&lt;br&gt;&#xA;सूर्योदये भवति या सूर्यास्तमये च पुण्डरीकस्य ।&lt;br&gt;&#xA;वदनेन सुवदनायास्ते समवस्थे क्षणादूढे ॥&lt;br&gt;&#xA;बकुलावलिका - नन्वेष चित्रगते भर्ता ।&lt;br&gt;&#xA;उभे - (प्रणिपत्य ।)&lt;br&gt;&#xA;जयतु भर्ता ।&lt;br&gt;&#xA;मालविका - सखि तदा सम्मुखस्थिता भर्तू रूपदर्शनेन न तथा वितृष्णास्मि यथाद्य ।&lt;br&gt;&#xA;मया विभावितश्चित्रगतदर्शनो भर्ता ।&lt;br&gt;&#xA;विदूषकः - श्रुतं भवता ।&lt;br&gt;&#xA;अत्रभवती चित्रे यथा दृष्टस्तथा न दृष्टो भवानिति मन्त्रयते ।&lt;br&gt;&#xA;मुधेदानीं मञ्जूषेव रत्नभाण्डं यौवनगर्वं वहसि ।&lt;br&gt;&#xA;राजा - सखे कुतूहलवानपि निसर्गशालीनः स्त्रीजनः ।&lt;br&gt;&#xA;पश्य ।&lt;br&gt;&#xA;कार्त्स्न्येन निर्वर्णयितुं च&lt;br&gt;&#xA;रूपमिच्छन्ति तत्पूर्वसमागमानाम् ।&lt;br&gt;&#xA;न च प्रियेष्वायतलोचनानां समग्रपातीनि विलोचनानि ॥&lt;br&gt;&#xA;मालविका - सखि कैषाः पार्श्वपरिवृत्तवदनेनं भर्त्रा स्निग्धया दृष्ट्या निध्यायते ।&lt;br&gt;&#xA;बकुलावलिका - नन्वियं पार्श्वगतेरावती ।&lt;br&gt;&#xA;मालविका - सखि अदक्षिण इव भर्ता मे प्रतिभाति यः सर्वं देवीजनमुज्झित्वैकस्या मुखे बद्धलक्ष्यः ।&lt;br&gt;&#xA;बकुलावलिका - (आत्मगतम् ।)&lt;br&gt;&#xA;चित्रगतं भर्तारं परमार्थतो गृहीत्वासूयति ।&lt;br&gt;&#xA;भवतु ।&lt;br&gt;&#xA;क्रीडिष्यामि तावदेतया ।&lt;br&gt;&#xA;(प्रकाशम् ।)&lt;br&gt;&#xA;सखि भर्तुर्वल्लभैषा ।&lt;br&gt;&#xA;मालविका - ततः किमिदानीमात्मानमायासयिष्यामि ।&lt;br&gt;&#xA;(इति सासूयं परावर्तते ।)&lt;br&gt;&#xA;राजा - सखे पश्य ।&lt;br&gt;&#xA;भ्रूभङ्गभिन्नतिलकं स्फुरिताधरोष्ठं सासूयमाननमितः परिवर्तयन्त्या ।&lt;br&gt;&#xA;कान्तापराधकुपितेष्वनया विनेतुः&lt;br&gt;&#xA;सन्दर्शितेव ललिताभिनयस्य शिक्षा ॥&lt;br&gt;&#xA;विदूषकः - अनुनयसज्ज इदानीं भव ।&lt;br&gt;&#xA;मालविका - आर्यगौतमोऽप्यत्रैव सेवत एनम् ।&lt;br&gt;&#xA;(पुनः स्थानान्तराभिमुखी भवितुमिच्छति ।)&lt;br&gt;&#xA;बकुलावलिका - (मालविकां रुद्ध्वा ।)&lt;br&gt;&#xA;न खलु कुपितेदानीं त्वम् ।&lt;br&gt;&#xA;मालविका - यदि चिरं कुपितामेव मां मन्यस एष प्रत्यानीयते कोपः ।&lt;br&gt;&#xA;राजा - (उपेत्य ।)&lt;br&gt;&#xA;कुप्यसि कुवलयनयने चित्रार्पितचेष्टया किमेतन्मे ।&lt;br&gt;&#xA;ननु तव साक्षादयमहमनन्यसाधारणो दासः ॥&lt;br&gt;&#xA;बकुलावलिका - जयतु भर्ता ।&lt;br&gt;&#xA;मालविका - (आत्मगतम् ।)&lt;br&gt;&#xA;कथं चित्रगतो भर्ता मयासूयितः ।&lt;br&gt;&#xA;(इति सव्रीडवदनाऽज्जलिं करोति ।)&lt;br&gt;&#xA;(राजा मदनकातर्यं रुपयति ।)&lt;br&gt;&#xA;विदूषकः - किं भवानुदासीन इव ।&lt;br&gt;&#xA;राजा - अविश्वसनीयत्वात्सख्यास्तव ।&lt;br&gt;&#xA;विदूषकः - अत्रभवत्यामयं तवाविश्वासः ।&lt;br&gt;&#xA;राजा - श्रूयताम् ।&lt;br&gt;&#xA;पथि नयनयोः स्थित्वा स्वप्ने तिरोभवति क्षणात्सरति&lt;br&gt;&#xA;सहसा बाह्वोर्मध्यं गतापि सखी तव ।&lt;br&gt;&#xA;मनसिजरुजा क्लिष्टस्यैवं समागममायया&lt;br&gt;&#xA;कथमिव सखे विश्रब्धं स्यादिमां प्रति मे मनः ॥&lt;br&gt;&#xA;बकुलावलिका - सखि बहुशः किल भर्ता विप्रलब्धः ।&lt;br&gt;&#xA;इदानीं तावदात्मा विश्वसनीयः क्रियताम् ।&lt;br&gt;&#xA;मालविका - सखि मम पुनर्मन्दभाग्यायाः स्वप्नसमागमोऽपि भर्तुर्दुर्लभ आसीत् ।&lt;br&gt;&#xA;बकुलावलिका - भर्ता कथयत्वस्या उत्तरम् ।&lt;br&gt;&#xA;राजा - उत्तरेण किमात्मैव पञ्चबाणाग्निसाक्षिकम् ।&lt;br&gt;&#xA;तव सख्यै मया दत्तो न सेव्यः सेविता रहः ॥&lt;br&gt;&#xA;बकुलावलिका - अनुगृहीते स्वः ।&lt;br&gt;&#xA;विदूषकः - (परिक्रम्य ससम्भ्रमम् ।)&lt;br&gt;&#xA;बकुलावलिके एष बालाशोकवृक्षस्य पल्लवानि लङ्घयति हरिणः ।&lt;br&gt;&#xA;एहि निवारयाव एनम् ।&lt;br&gt;&#xA;बकुलावलिका - तथा ।&lt;br&gt;&#xA;(इति प्रस्थिता ।)&lt;br&gt;&#xA;राजा - वयस्य एवमेवास्मिन्रक्षणक्षणेऽवहितेन त्वया भवितव्यम् ।&lt;br&gt;&#xA;विदूषकः - एवमपि गौतमः सन्दिश्यते ।&lt;br&gt;&#xA;बकुलावलिका - (परिक्रम्य ।)&lt;br&gt;&#xA;आर्य गौतम अहमप्रकाशे तिष्ठामि ।&lt;br&gt;&#xA;त्वं द्वाररक्षको भव ।&lt;br&gt;&#xA;विदूषकः - युज्यते ।&lt;br&gt;&#xA;(निष्क्रान्ता बकुलावलिका ।)&lt;br&gt;&#xA;विदूषकः - इदं तावत्स्फटिकस्थलमाश्रितो भवामि ।&lt;br&gt;&#xA;(तथा कृत्वा ।)&lt;br&gt;&#xA;अहो सुखस्पर्शता शिलाविशेषस्य ।&lt;br&gt;&#xA;(इति निद्रायते ।)&lt;br&gt;&#xA;(मालविका ससाध्वसं तिष्ठति ।)&lt;br&gt;&#xA;राजा - विसृज सुन्दरि सङ्गमसाध्वसं तव चिरात्प्रभृति प्रणयोन्मुखे ।&lt;br&gt;&#xA;परिगृहाण गते सहकारतां त्वमतिमुक्तलताचरितं मयि ॥&lt;br&gt;&#xA;मालविका - देव्या भयेनात्मनः प्रियं कर्तुं न परयामि ।&lt;br&gt;&#xA;राजा - अयि न भेतव्यम् ।&lt;br&gt;&#xA;मालविका - (सोपालम्भम् ।)&lt;br&gt;&#xA;यो न बिभेति स मया भट्टिनीदर्शने दृष्टसामर्थ्यो भर्ता ।&lt;br&gt;&#xA;राजा - दाक्षिण्यं नाम बिम्बोष्ठि बैम्बिकानां कुलव्रतम् ।&lt;br&gt;&#xA;तन्मे दीघाक्षि ये प्राणास्ते त्वदाशनिबन्धनाः ॥&lt;br&gt;&#xA;तदनुगृह्यतां चिरानुरक्तोऽयं जनः ।&lt;br&gt;&#xA;(इति संश्लेषमभिनयति ।)&lt;br&gt;&#xA;(मालविका नाट्येन परिहरति ।)&lt;br&gt;&#xA;राजा - (आत्मगतम् ।)&lt;br&gt;&#xA;रमणीयः खलु नवाङ्गनानां मदनविषयव्यापारः ।&lt;br&gt;&#xA;तथा हि ।&lt;br&gt;&#xA;हस्तं कम्पवती रुणद्धि रशनाव्यापारलोलङ्गुलिं हस्तौ स्वौ नयति स्तनावरणतामालिङ्ग्यमाना बलात् ।&lt;br&gt;&#xA;पातुं पक्ष्मलचक्षुरुन्नमयतः साचीकरोत्याननं व्याजेनाप्यभिलाषपूरणसुखं निर्वर्तयत्येव मे ॥&lt;br&gt;&#xA;(ततः प्रविशतीरावती निपुणिका च ।)&lt;br&gt;&#xA;इरावती - हञ्जे निपुणिके सत्यं त्वं परिगतार्था चन्द्रिकया समुद्रगृहालिन्दे शयित एकाकी आर्यगौतमो दृष्ट इति ।&lt;br&gt;&#xA;निपुणिका - अन्यथा कथं भाट्टिन्यै विज्ञापयामि ।&lt;br&gt;&#xA;इरावती - तेन हि तत्रैव गच्छामः संशयान्मुक्तमार्यपुत्रस्य प्रियवयस्यं प्रष्टुं च ।&lt;br&gt;&#xA;निपुनिका - सावशेषमिव भट्टिन्या वचनम् ।&lt;br&gt;&#xA;इरावती - चित्रगतमार्यपुत्रं प्रसादायितुं च ।&lt;br&gt;&#xA;निपुणिका - अथ कथमिदानीं भर्तैव न प्रसाद्यते ।&lt;br&gt;&#xA;इरावती - मुग्धे यादृशश्चित्रगतस्तादृश एवान्यसङ्क्रान्तहृदय आर्यपुत्रः ।&lt;br&gt;&#xA;केवलमुपचारातिक्रमं प्रमार्जितुमयमारम्भः ।&lt;br&gt;&#xA;निपुणिका - इत इतो भट्टिनी ।&lt;br&gt;&#xA;(उभे परिक्रामतः ।)&lt;br&gt;&#xA;(प्रविश्य ।)&lt;br&gt;&#xA;चेटी - जयतु भट्टिनी ।&lt;br&gt;&#xA;देवी भणति ।&lt;br&gt;&#xA;न मे एष मत्सरस्य कालः ।&lt;br&gt;&#xA;तव खलु बहुमानः वर्धयितुं वयस्यया सह निगडबधने कृता मालविका ।&lt;br&gt;&#xA;यद्यनुमन्यस आर्यपुत्रस्य प्रियं कर्तुं तथा करोमि ।&lt;br&gt;&#xA;यत्तवेष्टं तन्मे भणेति ।&lt;br&gt;&#xA;इरावती - नागरिके विज्ञापय देवीम् ।&lt;br&gt;&#xA;का वयं भट्टिनीं नियोजयितुम् ।&lt;br&gt;&#xA;परिजननिगडनेन दर्शितो मय्यनुग्रहः ।&lt;br&gt;&#xA;कस्य वान्यस्य प्रसादेनायं जनो वर्धत इति ।&lt;br&gt;&#xA;चेटी - तथा ।&lt;br&gt;&#xA;(इति निष्क्रान्ता ।)&lt;br&gt;&#xA;निपुणिका - (परिक्रम्यावलोक्य च ।)&lt;br&gt;&#xA;भट्टिनि एष द्वारदेशे समुद्रगृहस्य विपणिगत इव बलीवर्द आर्यगौतम आसीन एव निद्रायते ।&lt;br&gt;&#xA;इरावती - अत्याहितम् ।&lt;br&gt;&#xA;न खलु सावशेषो विषविकारो भवेत् ।&lt;br&gt;&#xA;निपुणिका - प्रसन्नमुखवर्णो दृश्यते ।&lt;br&gt;&#xA;अपि च ध्रुवसिद्धिना चिकित्सितः ।&lt;br&gt;&#xA;तदस्याशङ्कनीयं पापम् ।&lt;br&gt;&#xA;विदूषकः - (उत्स्वप्रायते ।)&lt;br&gt;&#xA;भवति मालविके -&lt;br&gt;&#xA;निपुणिका - श्रुतं भट्टिन्या ।&lt;br&gt;&#xA;कस्यैष आत्मनीनो हताशः कितवः ।&lt;br&gt;&#xA;सर्वकालमित एव स्वस्तिवाचनमोदकैः कुक्षिं पूरयित्वा साम्प्रतं मालविकामुत्स्वप्नायते ।&lt;br&gt;&#xA;विदूषकः - इरावतीमतिक्रामन्ती भव ।&lt;br&gt;&#xA;निपुणिका - एतदत्याहितम् ।&lt;br&gt;&#xA;इमं भुजङ्गभीरुकं ब्रह्मबन्धुमनेन भुजङ्गकुटिलेन दण्डकाष्ठेन स्तम्भान्तरिता ब्ःआययिष्यामि ।&lt;br&gt;&#xA;इरावती - अर्हत्येव कृतघ्न उपद्रवस्य ।&lt;br&gt;&#xA;(निपुणिका विदूषकस्योपरि दण्डकाष्टं पातयति ।)&lt;br&gt;&#xA;विदूषकः - (सहसा प्रबुध्य ।)&lt;br&gt;&#xA;अविधा अविधा ।&lt;br&gt;&#xA;भो वयस्य सर्पो म उपरि पतितः ।&lt;br&gt;&#xA;राजा - (सहसोपसृत्य ।)&lt;br&gt;&#xA;सखे न भेतव्यं न भेतव्यम् ।&lt;br&gt;&#xA;मालविका - (अनुसृत्य ।)&lt;br&gt;&#xA;भर्तः मा तावत्सहसा निष्क्राम ।&lt;br&gt;&#xA;सर्प इति भण्यते ।&lt;br&gt;&#xA;इरावती - हा धिक् हा धिक् ।&lt;br&gt;&#xA;भर्तेत एव धावति ।&lt;br&gt;&#xA;विदूषकः - (सप्रहासम् ।)&lt;br&gt;&#xA;कथं दण्डकाष्ठमेतत् ।&lt;br&gt;&#xA;अहं पुनर्जाने यन्मया केतकीकण्टकैदंशं कृत्वा सर्पस्य इव दंशः कृतस्तन्मे फलितमिति ।&lt;br&gt;&#xA;(प्रविष्य पटाक्षेपेण ।)&lt;br&gt;&#xA;बकुलावलिका - मा तावद्भर्ता प्रविषतु ।&lt;br&gt;&#xA;इह कुटिलगतिः सर्प इव दृष्यते ।&lt;br&gt;&#xA;इरावती - (स्तम्भान्तरिता राजानमुपेत्य ।)&lt;br&gt;&#xA;अपि निर्विघ्नमनोरथो दिवासङ्केतो मिथुनस्य ।&lt;br&gt;&#xA;(सर्वे इरावतीं दृष्ट्वा सम्भ्रान्ताः ।)&lt;br&gt;&#xA;राजा - प्रिये अपूर्वोऽयमुपचारः ।&lt;br&gt;&#xA;इरावती - बकुलावलिके दिष्ट्या दूत्याधिकारविषया सम्पूर्णा ते प्रतिज्ञा ।&lt;br&gt;&#xA;बकुलावलिका - प्रसीदतु भट्टिनी ।&lt;br&gt;&#xA;किं नु खलु दर्दुरा व्याहरन्तीति देवः पृथिवीं विस्मरति ।&lt;br&gt;&#xA;विदूषकः - मा तावत् ।&lt;br&gt;&#xA;भवत्या दर्शनमात्रेणात्रभवान्प्रणिपातलङ्घनं विस्मृतः ।&lt;br&gt;&#xA;भवती पुनरद्यापि प्रसादं न गृह्णाति ।&lt;br&gt;&#xA;इरावती - कुपितेदानीमहं किं करिष्यामि ।&lt;br&gt;&#xA;राजा - अस्थाने कोप इत्यनुपपन्नं त्वयि ।&lt;br&gt;&#xA;तथा हि ।&lt;br&gt;&#xA;कदा मुखं वरतनु कारणादृते&lt;br&gt;&#xA;तवागतं क्षणमपि कोपपात्रताम् ।&lt;br&gt;&#xA;अपर्वणि ग्रहकलुषेन्दुमण्डला&lt;br&gt;&#xA;विभावरी कथय कथं भविष्यति ॥&lt;br&gt;&#xA;इरावती - अस्थान इति सुष्ठु व्याहृतमार्यपुत्रेण ।&lt;br&gt;&#xA;अन्यसङ्क्रान्तेष्वस्माकं भागधेयेषु यदि पुनः कुप्येयं ततो हास्या भवेयम् ।&lt;br&gt;&#xA;राजा - त्वमन्यथा कल्पयसि ।&lt;br&gt;&#xA;अहं पुनः सत्यमेव कोपस्थानं न पश्यामि ।&lt;br&gt;&#xA;कुतः ।&lt;br&gt;&#xA;नार्हति कृतापराधोऽप्युत्सवदिवसेषु परिजनो बन्धम् ।&lt;br&gt;&#xA;इति मोचिते मयैते प्रणिपतितुं मामुपगते च ॥&lt;br&gt;&#xA;इरावती - निपुणिके गच्छ देवीं विज्ञापय ।&lt;br&gt;&#xA;दृष्टो भवत्याः पक्षपातो नन्वद्येति ।&lt;br&gt;&#xA;निपुणिका - तथा ।&lt;br&gt;&#xA;(इति निष्क्रान्ता ।)&lt;br&gt;&#xA;विदूषकः - (आत्मगतम् ।)&lt;br&gt;&#xA;अहो अनर्थः सम्पतितः ।&lt;br&gt;&#xA;बन्धनभ्रष्टो गृहकपोतो चिल्लाया मुखे पतितः ।&lt;br&gt;&#xA;(प्रविश्य ।)&lt;br&gt;&#xA;निपुणिका - (अपवार्य ।)&lt;br&gt;&#xA;भट्टिनि यदृच्छादृष्टया माधविकया आख्यातम् ।&lt;br&gt;&#xA;एवं खल्वेतन्निर्वृत्तमिति ।&lt;br&gt;&#xA;(इति कर्णे कथयति ।)&lt;br&gt;&#xA;इरावती - (आत्मगतम् ।)&lt;br&gt;&#xA;उपपन्नम् ।&lt;br&gt;&#xA;सत्यमम्यमत्र ब्रह्मबन्धुना कृतः प्रयोगः ।&lt;br&gt;&#xA;(विदूषकं विलोक्य ।&lt;br&gt;&#xA;प्रकाशम् ।)&lt;br&gt;&#xA;इयमस्य कामतन्त्रसचिवस्य नीतिः ।&lt;br&gt;&#xA;विदूषकः - भवति यदि नीतेरेकमप्यक्षरं पठेयं तदा गायत्रीमपि विस्मरेयम् ।&lt;br&gt;&#xA;राजा - (आत्मगतम् ।)&lt;br&gt;&#xA;कथं नु खल्वस्मात्सङ्कटादात्मानं मोचयिष्यामि ।&lt;br&gt;&#xA;(प्रविश्य ।)&lt;br&gt;&#xA;जयसेना - (सावेगम् ।)&lt;br&gt;&#xA;देव कुमारी वसुलक्ष्मीः कन्दुकमनुधावन्ती पिङ्गलवानरेण बलवत्त्रासिताङ्कनिषण्णा देव्याः प्रवातकिसलयमिव वेपमाना न किमपि प्रकृतिं प्रतिपद्यते ।&lt;br&gt;&#xA;राजा - कष्टम् ।&lt;br&gt;&#xA;कातरो बालभावः ।&lt;br&gt;&#xA;इरावती - (सावेगम् ।)&lt;br&gt;&#xA;त्वरतामार्यपुत्र एनां समाश्वासयितुम् ।&lt;br&gt;&#xA;मास्याः सन्त्रासजनितो विकारो वर्धताम् ।&lt;br&gt;&#xA;राजा - अयमेनां सञ्ज्ञापयामि ।&lt;br&gt;&#xA;(इति सत्वरं परिक्रामति ।)&lt;br&gt;&#xA;विदूषकः - (आत्मगतम् ।)&lt;br&gt;&#xA;साधुरे पिङ्गलवानर ।&lt;br&gt;&#xA;साधु परित्रातस्त्वया सङ्कटात्स्वपक्षः ।&lt;br&gt;&#xA;(निष्क्रान्तः सवयस्यो राजा इरावती निपुणिका प्रतीहारी च ।)&lt;br&gt;&#xA;मालविका - सखि देवीं चिन्तयित्वा वेपते मे हृदयम् ।&lt;br&gt;&#xA;न जानेऽतः परं किं वानुभवितव्यं भविष्यतीति ।&lt;br&gt;&#xA;(नेपथ्ये ।)&lt;br&gt;&#xA;आश्चर्यमाश्चर्यम् ।&lt;br&gt;&#xA;अपूर्ण एव पञ्चरात्रे दोहदस्य मुकुलैः सन्नद्धस्तपनीयाशोकः ।&lt;br&gt;&#xA;यावद्देव्यै निवेदयामि ।&lt;br&gt;&#xA;(श्रुत्वा प्रहृष्टे ।)&lt;br&gt;&#xA;बकुलावलिका - आश्वसितु सखी ।&lt;br&gt;&#xA;सत्यप्रतिज्ञा देवी ।&lt;br&gt;&#xA;मालविका - तेन हि प्रमदवनपालिकायाः पृष्ठतो भवावः ।&lt;br&gt;&#xA;बकुलावलिका - तथा ।&lt;br&gt;&#xA;(इति निष्क्रान्ते ।)&lt;br&gt;&#xA;इति चतुर्थोऽङ्कः ।&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/rUpakam/kAlidAsaH/mAlavIkAgnimitram/05/</guid>
      <description>&lt;p&gt;पञ्चमोऽङ्कः ।&lt;br&gt;&#xA;(ततः प्रविशत्युद्यानपालिका ।)&lt;br&gt;&#xA;उद्यानपालिका - उपक्षिप्तो मया कृतसत्कारविधेस्तपनीयाशोकस्य वेदिकाबन्धः ।&lt;br&gt;&#xA;यावद्दनुष्टितनियोगमात्मानं देव्यै निवेदयामि ।&lt;br&gt;&#xA;(परिक्रम्य ।)&lt;br&gt;&#xA;अहो दैवस्यानुकम्पनीया मालविका ।&lt;br&gt;&#xA;तस्यां तथा चण्डी देव्यनेनाशोककुसुमवृत्तान्तेन प्रसादसुमुखी भविष्यति ।&lt;br&gt;&#xA;कुत्र नु खलु भवेद्देवी ।&lt;br&gt;&#xA;(विलोक्य ।)&lt;br&gt;&#xA;अहो एष देव्याः परिजनाम्यन्तरः किमपि जतुमुद्रालाञ्छितां मञ्जूषां गृहीत्वा चतुःशालातः कुब्जः सारसको निष्क्रामति ।&lt;br&gt;&#xA;प्रक्ष्यामि तावदेनम् ।&lt;br&gt;&#xA;(ततः प्रविशति यथानिर्दिष्टः कुब्जः ।)&lt;br&gt;&#xA;उद्यानपालिका - (उपसृत्य ।)&lt;br&gt;&#xA;सारसक कुत्र प्रस्थितोसि ।&lt;br&gt;&#xA;सारसकः - मधुकरिके विद्यापारगामिनां ब्राह्मणानां नित्यदक्षिणा दातव्या ।&lt;br&gt;&#xA;तामार्यपुरोहितस्य हस्तं प्रापयितुम् ।&lt;br&gt;&#xA;उद्यानपालिका - किन्निमित्तम् ।&lt;br&gt;&#xA;सारसकः - यदाप्रभृति श्रुतं सेनापतिना यज्ञतुरङ्गरक्षणे नियुक्तो भर्तृदारको वसुमित्र इति तदाप्रभृति तस्यायुर्निमित्तमष्टादशसुवर्णपरिमाणां देवी दक्षिणीयैः परिग्राहयति ।&lt;br&gt;&#xA;उद्यानपालिका - युज्यते ।&lt;br&gt;&#xA;अथ कुत्र देवी ।&lt;br&gt;&#xA;किं वानुतिष्ठति ।&lt;br&gt;&#xA;सारसकः - मङ्गलगृह आसनस्था भूत्वा विदर्भविषयाद्भ्रात्रा वीरसेनेन प्रेषितं लेखकरैर्वाच्यमानं लेखं शृणोति ।&lt;br&gt;&#xA;उद्यानपालिका - कः पुनर्विदर्भराजवृत्तान्तः ।&lt;br&gt;&#xA;सारसकः - वशीकृतः किल वीरसेनप्रमुखैर्भर्तुर्विजयदण्डैर्विदर्भनाथः ।&lt;br&gt;&#xA;मोचितश्चास्य दायादो माधवसेनः ।&lt;br&gt;&#xA;दूतश्च तेन महासाराणि रत्नवाहनानि शिल्पकारिकाभूयिष्ठं परिजनं चोपायनीकृत्य भर्तुः सकाशं प्रेषितः श्वः किल भर्तारं पश्यतीति ।&lt;br&gt;&#xA;उद्यानपालिका - गच्छ ।&lt;br&gt;&#xA;अनुतिष्ठात्मनो नियोगम् ।&lt;br&gt;&#xA;अहमपि देवीं प्रेक्षिष्ये ।&lt;br&gt;&#xA;(इति निष्क्रान्तौ ।)&lt;br&gt;&#xA;प्रवेशकः ।&lt;br&gt;&#xA;(ततः प्रविशति प्रतीहारी ।)&lt;br&gt;&#xA;प्रतीहारी - आज्ञप्तास्म्यशोकसत्कारव्यापृतया देव्या ।&lt;br&gt;&#xA;विज्ञापय आर्यपुत्रम् ।&lt;br&gt;&#xA;इच्छाम्यार्यपुत्रेण सहाशोकवृक्षस्य प्रसूनलक्ष्मीं प्रत्यक्षीकर्तुमिति ।&lt;br&gt;&#xA;तद्यावद्धर्मासनगतं देवं प्रतिपालयामि ।&lt;br&gt;&#xA;(इति परिक्रामति ।)&lt;br&gt;&#xA;(नेपथ्ये)&lt;br&gt;&#xA;वैतालिकौ - दिष्ट्या दण्डेनारिशिरःसु वर्तते देवः ।&lt;br&gt;&#xA;प्रथमः - परभृतकलव्याहारेषु त्वमात्तरतिर्मधुं&lt;br&gt;&#xA;नयसि विदिशातीरोद्यानेष्वनङ्ग इवाङ्गवान् ।&lt;br&gt;&#xA;विजयकरिणामालानत्वं गतैः प्रबलस्य ते&lt;br&gt;&#xA;वरद वरदारोधोवृक्षैः सहावनतो रिपुः ॥&lt;br&gt;&#xA;द्वितीयः - विरचितपदं वीरप्रीत्यासुरोपम सूरिभिश्चरितमुभयोर्मध्येकृत्य स्थितं कथकैशिकान् ।&lt;br&gt;&#xA;तव हृतवतो दण्डानीकैर्विदर्भपतेः श्रियं&lt;br&gt;&#xA;परिधगुरुभिर्दोर्भिः शौरेः प्रसह्य च रुक्मिणीम् ॥&lt;br&gt;&#xA;प्रतीहारी - एष जयशब्दसूचितप्रस्थानो भर्तेत एवागच्छति ।&lt;br&gt;&#xA;अहमपि तावदस्य प्रमुखात्किञ्चिदपसृत्यैतन्मुखालिन्दतोरणं समाश्रिता भवामि ।&lt;br&gt;&#xA;(इत्येकान्ते स्थिता ।)&lt;br&gt;&#xA;(ततः प्रविशति सवयस्यो राजा ।)&lt;br&gt;&#xA;राजा - कान्तां विचिन्त्य सुलभेतरसम्प्रयोगां&lt;br&gt;&#xA;श्रुत्वा विदर्भपतिमानमितं बलैश्च ।&lt;br&gt;&#xA;धाराभिरातप इवाभिहतं सरोजं&lt;br&gt;&#xA;दुःकायते च हृदयं सुखमश्नुते च ॥&lt;br&gt;&#xA;विदूषकः - यथाहं पश्यामि तथैकान्तसुखितो भवान्भविष्यति ।&lt;br&gt;&#xA;राजा - कथमिव ।&lt;br&gt;&#xA;विदूषकः - अद्य किल देव्या पण्डितकौशिकी भणिता ।&lt;br&gt;&#xA;भगवति यत्त्वं प्रसाधनगर्वं वहसि तद्दर्शय मालविकायाः शरीरे वैदर्भं विवाहनेपथ्यमिति ।&lt;br&gt;&#xA;तथा च सविशेषालङ्कृता मालविका ।&lt;br&gt;&#xA;तत्रभवती कदाचित्पूरयेद्भवतोऽपि मनोरथम् ।&lt;br&gt;&#xA;राजा - सखे मदपेक्षानुवृत्त्या निवृत्तेर्ष्याया धारिण्याः पूर्वचरितैः सम्भाव्यते एतत् ।&lt;br&gt;&#xA;प्रतीहारी - (उपगम्य ।)&lt;br&gt;&#xA;जयतु भर्ता ।&lt;br&gt;&#xA;देवी विज्ञापयति ।&lt;br&gt;&#xA;तपनीयाशोकस्य कुसुमसौभाग्यदर्शनेन ममारम्भः सफलः क्रियतामिति ।&lt;br&gt;&#xA;राजा - ननु तत्रैव देवी ।&lt;br&gt;&#xA;प्रतीहारी - अथ किम् ।&lt;br&gt;&#xA;यथार्हसम्मानसुखितमन्तःपुरं विसृज्य मालविकापुरोगेणात्मनः परिजनेन सह देवं प्रतिपालयति ।&lt;br&gt;&#xA;राजा - (सहर्षं विदूषकं विलोक्य ।)&lt;br&gt;&#xA;जयसेने गच्छाग्रतः ।&lt;br&gt;&#xA;प्रतीहारी - इत इतो देवः ।&lt;br&gt;&#xA;(सर्वे परिक्रामन्ति ।)&lt;br&gt;&#xA;विदूषकः - (विलोक्य ।)&lt;br&gt;&#xA;भो वयस्य किम्चित्परिवृत्तयौवन इव वसन्तः प्रमदवने लक्ष्यते ।&lt;br&gt;&#xA;राजा - यथाह भवान् ।&lt;br&gt;&#xA;अग्रे विकीर्णकुरबकफलजालकभिद्यमानसहकारम् ।&lt;br&gt;&#xA;परिणामाभिमुखमृतोरुत्सुकयति यौवनं चेतः ॥&lt;br&gt;&#xA;विदूषकः - (परिक्रम्य ।)&lt;br&gt;&#xA;भो अयं स दत्तनेपथ्य इव कुसुमस्तबकैस्तपनीयाशोकः ।&lt;br&gt;&#xA;अवलोकयतु भवान् ।&lt;br&gt;&#xA;राजा - स्थाने खल्वयं प्रसवमन्थरोऽभूत् ।&lt;br&gt;&#xA;यदिदानीमनन्यसाधारणीं शोभामुद्वहति ।&lt;br&gt;&#xA;पश्य ।&lt;br&gt;&#xA;सर्वाशोकतरूणां प्रथमं सूचितवसन्तविभवानाम् ।&lt;br&gt;&#xA;निर्वृत्तदोहदेऽस्मिन्सङ्क्रान्तानीव कुसुमानि ॥&lt;br&gt;&#xA;विदूषकः - भोः विस्रब्धो भव ।&lt;br&gt;&#xA;अस्मासु सन्निहितेष्वपि धारिणी पार्श्वपरिवर्तिनीं मालविकामनुमन्यते ।&lt;br&gt;&#xA;राजा - (सहर्षम् ।)&lt;br&gt;&#xA;सखे पश्य ।&lt;br&gt;&#xA;मामियमभ्युत्तिष्ठति देवी विनयादुपेस्थिता प्रियया ।&lt;br&gt;&#xA;विस्मृतहस्तकमलया नरेन्द्रलक्ष्म्या वसुमतीव ॥&lt;br&gt;&#xA;(ततः प्रविशति धारिणी परिव्राजिका मालविका विभवतश्च परिवारः ।)&lt;br&gt;&#xA;मालविका - (आत्मगतम् ।)&lt;br&gt;&#xA;जानामि निमित्तं कौतुकालङ्कारस्य ।&lt;br&gt;&#xA;तथापि बिसिनीपत्रगतमिव सलिलं वेपते मे हृदयम् ।&lt;br&gt;&#xA;अपि च दक्षिणेतरदपि मे नयनं बहुशः स्फुरति ।&lt;br&gt;&#xA;विदूषकः - भो वयस्य विवाहनेपथ्येन सविशेषं खलु शोभते अत्रभवती मालविका ।&lt;br&gt;&#xA;राजा - पश्याम्येनाम् ।&lt;br&gt;&#xA;यैषा&lt;br&gt;&#xA;अनतिलम्बिदुकूलनिवासिनी बहुभिराभरणैः प्रतिभाति मे ।&lt;br&gt;&#xA;उड्डगणैरुदयोन्मुखचन्द्रिका गतहिमैरिव चैत्रविभावरी ॥&lt;br&gt;&#xA;देवी - (उपेत्य ।)&lt;br&gt;&#xA;जयत्वार्यपुत्रः ।&lt;br&gt;&#xA;विदूषकः - वर्धतां भवती ।&lt;br&gt;&#xA;परिव्राजिका - विजयतां देवः ।&lt;br&gt;&#xA;राजा - भगवति अभिवादये ।&lt;br&gt;&#xA;परिव्राजिका - अभिप्रेतसिद्धिरस्तु ।&lt;br&gt;&#xA;देवी - (सस्मितम् ।)&lt;br&gt;&#xA;आर्यपुत्र एष तेऽस्माभिस्तरुणीजनसहायस्याशोकः सङ्केतगृहं कल्पितः ।&lt;br&gt;&#xA;विदूषकः - भोः आराधितोऽसि ।&lt;br&gt;&#xA;राजा - (सव्राडमशोकमभितः परिक्रामति ।)&lt;br&gt;&#xA;नायं देव्या भाजनत्वं न नेयः सत्काराणामीदृशानामशोकः ।&lt;br&gt;&#xA;यः सावज्ञो माधवश्रीनियोगे पुष्पैः शम्सत्यादरं त्वत्प्रयत्ने ॥&lt;br&gt;&#xA;विदूषकः - भो विस्रब्धो भूत्वा त्वं यौवनवतीमिमां पश्य ।&lt;br&gt;&#xA;देवी - काम् ।&lt;br&gt;&#xA;विदूषकः - भवति तपनीयाशोकस्य कुसुमशोभाम् ।&lt;br&gt;&#xA;(सर्व उपविशन्ति ।)&lt;br&gt;&#xA;राजा - (मालविकां विलोक्य ।&lt;br&gt;&#xA;आत्मगतम् ।)&lt;br&gt;&#xA;कष्टः खलु सन्निधिवियोगः ।&lt;br&gt;&#xA;अहं रथाङ्गनामेव प्रिया सहचरीव मे ।&lt;br&gt;&#xA;अननुज्ञातसम्पर्का धारिणी रजनीव नौ ॥&lt;br&gt;&#xA;(प्रविश्य ।)&lt;br&gt;&#xA;कञ्चुकी - विजयतां देवः ।&lt;br&gt;&#xA;देव अमात्यो विज्ञापयति ।&lt;br&gt;&#xA;तस्मिन् विदर्भविषयोपायने द्वे शिल्पकारिके मार्गपरिश्रमादलधुशरीरे इति पूर्वं न प्रवेशिते ।&lt;br&gt;&#xA;सम्प्रति देवोपपस्थानयोग्ये संवृत्ते ।&lt;br&gt;&#xA;तदाज्ञां देवो दातुमर्हतीति ।&lt;br&gt;&#xA;राजा - प्रवेशय ते ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रम्य ताभ्यां सह पुनः प्रविश्य ।)&lt;br&gt;&#xA;इत इतो भवत्यौ ।&lt;br&gt;&#xA;प्रथमा - (जनान्तिकम् ।)&lt;br&gt;&#xA;सखि मदनिके अपूर्वमपीदं राजकुलं प्रविशन्त्याः प्रसीदति मे हृदयम् ।&lt;br&gt;&#xA;द्वितीया - ज्योत्स्निके ममाप्येवमेव ।&lt;br&gt;&#xA;अस्ति खलु लोकप्रवादः आगामि सुखं दुःखं वा हृदयसमवस्था कथयतीति ।&lt;br&gt;&#xA;प्रथमा - स सत्य इदानीं भवतु ।&lt;br&gt;&#xA;कञ्चुकी - एष देव्या सह देवस्तिष्ठति ।&lt;br&gt;&#xA;उपसर्पतां भवत्यौ ।&lt;br&gt;&#xA;(उभे उपसर्पतः ।)&lt;br&gt;&#xA;(मालविका परिव्राजिका च चेट्यौ दृष्ट्वा परस्परमवलोकयतः ।)&lt;br&gt;&#xA;उभे - (प्रणिपत्य ।)&lt;br&gt;&#xA;जयतु भर्ता ।&lt;br&gt;&#xA;जयतु भट्टिनी ।&lt;br&gt;&#xA;(राजाज्ञया उभे उपविष्टे ।)&lt;br&gt;&#xA;राजा - कस्यां कलायामभिविनीते भवत्यौ ।&lt;br&gt;&#xA;उभे - भर्तः सङ्गीतेऽभ्यन्तरे स्वः ।&lt;br&gt;&#xA;राजा - देवि गृह्यतामनयोरन्यतरा ।&lt;br&gt;&#xA;देवी - मालविके इतः पश्य ।&lt;br&gt;&#xA;कतरा ते सङ्गीतसहकारिणी रोचते ।&lt;br&gt;&#xA;उभे - (मालविकां दृष्ट्वा ।)&lt;br&gt;&#xA;अहो भर्तृदारिका ।&lt;br&gt;&#xA;(प्रणम्य ।)&lt;br&gt;&#xA;जयतु जयतु भर्तृदारिका ।&lt;br&gt;&#xA;(इति तया सह बाष्पं विसृजतः ।)&lt;br&gt;&#xA;(सर्वे सविस्मयमवलोकयन्ति ।)&lt;br&gt;&#xA;राजा - के भवत्यौ ।&lt;br&gt;&#xA;का वेयम् ।&lt;br&gt;&#xA;उभे - देव इयमस्माकं भर्तृदारिका ।&lt;br&gt;&#xA;राजा - कथमिव ।&lt;br&gt;&#xA;उभे - शृणोतु भर्ता ।&lt;br&gt;&#xA;यः स भर्त्रा विजयदण्डैर्विदर्भनाथं वशीकृत्य बन्धनान्मोचितः कुमारो माधवसेनो नाम तस्येयं कनीयसी भगिनी मालविका नाम ।&lt;br&gt;&#xA;देवी - कथं राजदारिकेयम् ।&lt;br&gt;&#xA;चन्दनं खलु मया पादुकापरिभोगेण दूषितम् ।&lt;br&gt;&#xA;राजा - अथात्रभवती कथमित्थम्भूता ।&lt;br&gt;&#xA;मालविका - (निःश्वस्य ।&lt;br&gt;&#xA;आत्मगतम् ।)&lt;br&gt;&#xA;विधिनियोगेन ।&lt;br&gt;&#xA;द्वितीया - शृणोतु भर्ता ।&lt;br&gt;&#xA;दायादवशङ्गतेऽस्माकं भर्तृदारिके माधवसेने तस्यामात्येन आर्यसुमतिना अस्मादृशं परिजनमुज्झित्वा गूडमपनीतैषा ।&lt;br&gt;&#xA;राजा - श्रुतपूर्वं मयैतत् ।&lt;br&gt;&#xA;ततस्ततः ।&lt;br&gt;&#xA;द्वितीया - एतावदेव ।&lt;br&gt;&#xA;अतः परं न जानीमः ।&lt;br&gt;&#xA;परिव्राजिका - अतः परमहं मन्दभाग्या कथयिष्यामि ।&lt;br&gt;&#xA;उभे - भर्तृदारिके आर्यकौषिक्या इव स्वर्संयोगः ।&lt;br&gt;&#xA;मालविका - ननु सैव ।&lt;br&gt;&#xA;उभे - यतिवेषधारिण्यार्यकौशिकी दुःखेन विभाव्यते ।&lt;br&gt;&#xA;भगवति वन्दावहे ।&lt;br&gt;&#xA;परिव्राजिका - स्वस्ति भवतीभ्याम् ।&lt;br&gt;&#xA;राजा - कथमाप्तवर्गोऽयं भगवत्याः ।&lt;br&gt;&#xA;परिव्राजिका - एवमेतत् ।&lt;br&gt;&#xA;विदूषकः - तेन हि कथयतु भगवत्यत्रभवत्या वृत्तान्तावशेषम् ।&lt;br&gt;&#xA;परिव्राजिका - (सवैक्लव्यम् ।)&lt;br&gt;&#xA;श्रूयतां तावत् ।&lt;br&gt;&#xA;माधवसेनसचिवं सुमतिं ममाग्रजमवगच्छ ।&lt;br&gt;&#xA;राजा - उपलब्धम् ।&lt;br&gt;&#xA;ततस्ततः ।&lt;br&gt;&#xA;परिव्राजिका - स इमां तथागतभ्रातृकां मया सार्धमपवाह्य भवत्सम्बन्धापेक्षया पथिकसार्थं विदिशागामिनमनुप्रविष्टः ।&lt;br&gt;&#xA;राजा - ततस्ततः ।&lt;br&gt;&#xA;परिव्राजिका - स चाटव्यन्ते निविष्टो गताध्वा वणिग्जनो विश्रमितुम् ।&lt;br&gt;&#xA;राजा - ततस्ततः ।&lt;br&gt;&#xA;परिव्राजिका - ततः&lt;br&gt;&#xA;तूणीरपट्टपरिणद्धभुजान्तरालमाकर्णलम्बिशिखिपिच्छकलापधारि ।&lt;br&gt;&#xA;कोदण्डपाणि निनदत्प्रतिरोधकानामापातदुष्प्रसहमाविरभूदनीकम् ॥&lt;br&gt;&#xA;(मालविका भयं रूपयति ।)&lt;br&gt;&#xA;विदूषकः - भवति मा बिभेहि ।&lt;br&gt;&#xA;अतिक्रान्तं खलु भगवती कथयति ।&lt;br&gt;&#xA;राजा - ततस्ततः ।&lt;br&gt;&#xA;परिव्राजिका - ततो मुहूर्तं बद्धयुद्धास्ते पराङ्मुखीकृताः सार्थवाहयोद्धारस्तस्करैः ।&lt;br&gt;&#xA;राजा - भगवति अतः परमिदानीं कष्टं श्रोतव्यम् ।&lt;br&gt;&#xA;परिव्राजिका - ततः स मत्सोदर्यः&lt;br&gt;&#xA;इमां परीप्सुर्दुर्जाते पराभिभवकातराम् ।&lt;br&gt;&#xA;भर्तृप्रियः प्रियैर्भर्तुरानृण्यमसुभिर्गतः ॥&lt;br&gt;&#xA;प्रथमा - हा हतः सुमतिः ।&lt;br&gt;&#xA;द्वितीय - अतः खलु भर्तृदारिकाया इयं समवस्था सम्वृत्ता ।&lt;br&gt;&#xA;(परिव्राजिका बाष्पं विसृजति ।)&lt;br&gt;&#xA;राजा - भगवति तनुभृतामीदृशी लोकयात्रा ।&lt;br&gt;&#xA;न शोच्यस्तत्रभवान्सफलीकृतभतृपिण्डः ।&lt;br&gt;&#xA;ततस्ततः ।&lt;br&gt;&#xA;परिव्राजिका - ततोऽहं मोहमुपगता यावत्सम्ज्ञामुपलभे तावदियं दुर्लभदर्शना संवृत्ता ।&lt;br&gt;&#xA;राजा - महत्खलु कृच्छ्रमनुभूतं भगवत्या ।&lt;br&gt;&#xA;परिव्राजिका - ततो भ्रातुः शरीरमग्निसात्कृत्वा पुनर्नवीभूतवैधव्यदुःखया मया त्वदीयं देशमवतीर्येमे काषाये गृहीते ।&lt;br&gt;&#xA;राजा - युक्तः सज्जनस्यैष पन्थाः ।&lt;br&gt;&#xA;ततस्ततः ।&lt;br&gt;&#xA;परिव्राजिका - तत इयमप्याटविकेभ्यो वीरसेनं वीरसेनाच्च देवीं गता देवीगृहे लब्धप्रवेशया मया पुनर्दृष्टा ।&lt;br&gt;&#xA;इत्येतदवसानं कथायाः ।&lt;br&gt;&#xA;मालविका - (आत्मगतम् ।)&lt;br&gt;&#xA;किं नु खलु साम्प्रतं भर्ता भणति ।&lt;br&gt;&#xA;राजा - अहो परिभवोपहारिणो विनिपाताः ।&lt;br&gt;&#xA;कुतः ।&lt;br&gt;&#xA;प्रेष्यभावेन नामेयं देवीशब्दक्षमा सती ।&lt;br&gt;&#xA;स्नानीयवस्त्रक्रियया पत्रोर्णं वोपयुज्यते ॥&lt;br&gt;&#xA;देवी - भगवति त्वयाभिजनवतीं मालविकामनाचक्षाणयाऽसाम्प्रतं कृतम् ।&lt;br&gt;&#xA;परिव्राजिका - शान्तं पापं शान्तं पापम् ।&lt;br&gt;&#xA;कारणेन खलु मया नैभृत्यमवलम्बितम् ।&lt;br&gt;&#xA;देवी - किमिव तत्कारणम् ।&lt;br&gt;&#xA;राजा - यदि वक्तव्यं कथ्यताम् ।&lt;br&gt;&#xA;परिव्राजिका - श्रूयताम् ।&lt;br&gt;&#xA;इयं पितरि जीवति केनापि लोकयात्रागतेन सिद्धादेशेन साधुना मत्समक्षमादिष्टा सम्वत्सरमात्रमियं प्रेष्यभावमनुभूय ततः सदृशभर्तृगामिनी भविष्यतीति ।&lt;br&gt;&#xA;तदवश्यम्भाविनमादेशमस्यास्त्वत्पादशुश्रूषया परिणमन्तमवेक्ष्य कालप्रतीक्षया मया साधु कृतमिति पश्यामि ।&lt;br&gt;&#xA;राजा - युक्ता प्रतीक्षा ।&lt;br&gt;&#xA;कञ्चुकी - देव कथान्तरेणान्तरितम् ।&lt;br&gt;&#xA;अमात्यो विज्ञापयति ।&lt;br&gt;&#xA;विदर्भगतमनुष्ठेयमवधारितमस्माभिः ।&lt;br&gt;&#xA;देवस्य तावदभिप्रेतं श्रोतुंइच्छामीति ।&lt;br&gt;&#xA;राजा - मौद्गल्य तत्रभवतोर्भ्रात्रोर्यज्ञसेनमाधवसेनयोर्द्वैराज्यमिदानीमवस्थापयितुकामोऽस्मि ।&lt;br&gt;&#xA;तौ पृथग्वरदाकूले शिष्टामुत्तरदक्षिणे ।&lt;br&gt;&#xA;नक्तम्दिवं विभज्योभौ शीतोष्णकिरणाविव ॥&lt;br&gt;&#xA;कञ्चुकी - देव एवममात्यपरिषदे निवेदयामि ।&lt;br&gt;&#xA;राजा - (अङ्गुल्या अनुमन्यते ।)&lt;br&gt;&#xA;(निष्क्रान्तः कञ्चुकी ।)&lt;br&gt;&#xA;प्रथमा - (जनान्तिकं ।)&lt;br&gt;&#xA;भर्तृदारिके दिष्ट्या भर्तृदारकोऽर्धराज्ये प्रतिष्ठां गमिष्यति ।&lt;br&gt;&#xA;मालविका - एतत्तावद्बहु मन्तव्यं यज्जीवितसंशयान्मुक्तः ।&lt;br&gt;&#xA;(प्रविश्य ।)&lt;br&gt;&#xA;कञ्चुकी - विजयतां देवः ।&lt;br&gt;&#xA;देव अमात्यो विज्ञापयति ।&lt;br&gt;&#xA;कल्याणी देवस्य बुद्धिः ।&lt;br&gt;&#xA;मन्त्रिपरिषदोऽप्येवमेव दर्शनम् ।&lt;br&gt;&#xA;कुतः ।&lt;br&gt;&#xA;द्विधा विभक्तां श्रियमुद्वहन्तौ धुरं रथाश्वाविह सङ्ग्रहीतुः ।&lt;br&gt;&#xA;तौ स्थास्यतस्ते नृपती निदेशे परस्परावग्रहनिर्विकारौ ॥&lt;br&gt;&#xA;राजा - तेन हि मन्त्रिपरिषदं ब्रूहि ।&lt;br&gt;&#xA;सेनापतये वीरसेनाय लिख्यतामेवं क्रियतामिति ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रम्य सप्राभृतकं लेखं गृहीत्वा पुनः प्रविष्टः ।)&lt;br&gt;&#xA;अनुष्ठिता प्रभोराज्ञा ।&lt;br&gt;&#xA;अयं पुनरिदानीं देवस्य सेनापतेः पुष्पमित्रस्य सकाशात्सप्राभृतको लेखः प्राप्तः ।&lt;br&gt;&#xA;प्रत्यक्षीकरोत्वेनं देवः ।&lt;br&gt;&#xA;(राजा सहसोत्थाय सोपचारं गृहीत्वा प्राभृतकं परिजनायार्पयति ।)&lt;br&gt;&#xA;(लेखं च नाट्येनोद्वेष्टयति ।)&lt;br&gt;&#xA;देवी - (आत्मगतं ।)&lt;br&gt;&#xA;अहो ततोमुखमेव नो हृदयम् ।&lt;br&gt;&#xA;श्रोष्यामि तावद्गुरुजनस्य कुशलानन्तरं वसुमित्रस्य वृत्तान्तम् ।&lt;br&gt;&#xA;अधिकारे खलु मे पुत्रकः सेनापतिना नियुक्तः ।&lt;br&gt;&#xA;राजा - (उपविश्य वाचयति ।)&lt;br&gt;&#xA;स्वस्ति ।&lt;br&gt;&#xA;यज्ञशरणात्सेनापतिः पुष्पमित्रो वैदिशस्थं पुत्रमायुष्मन्तमग्निमित्रं स्नेहात्परिष्वज्यानुदर्शयति ।&lt;br&gt;&#xA;विदितमस्तु ।&lt;br&gt;&#xA;योऽसौ राजयज्ञदीक्षितेन मया राजपुत्रशतपरिवृतं वसुमित्रं गोप्तारमादिश्य संवत्सरोपावर्तनीयो निरर्गलस्तुरगो विसृष्टः स सिन्धोर्दक्षिणरोधसि चरन्नश्वानीकेन यवनानां प्रार्थितः ।&lt;br&gt;&#xA;तत उभयोः सेनयोर्महानासीत्सम्मर्दः ।&lt;br&gt;&#xA;(देवी विषादं नाटयति ।)&lt;br&gt;&#xA;राजा - कथमीदृशं संवृत्तम् ।&lt;br&gt;&#xA;(शेषं पुनर्वाचयति ।)&lt;br&gt;&#xA;ततः परान्पराजित्य वसुमित्रेण धन्विना ।&lt;br&gt;&#xA;प्रसह्य ह्नियमाणो मे वाजिराजो निवर्तितः ॥&lt;br&gt;&#xA;देवी - अनेनाश्वस्तं मे हृदयम् ।&lt;br&gt;&#xA;राजा - (लेखशेषं वाचयति ।)&lt;br&gt;&#xA;सोऽहमिदानीमंशुमतेव सगरः पौत्रेण प्रत्याहृताश्वो यक्ष्ये ।&lt;br&gt;&#xA;तदिदानीमकालहीनं विगतरोषचेतसा भवत वधूजनेन सह यज्ञसेवनायागन्तव्यमिति ।&lt;br&gt;&#xA;राजा - अनुगृहीतोऽस्मि ।&lt;br&gt;&#xA;परिव्राजिका - दिष्ट्या पुत्रविजयेन दम्पती वर्धेते ।&lt;br&gt;&#xA;(देवी विलोक्य ।)&lt;br&gt;&#xA;भर्त्रासि वीरपत्नीनां श्लाध्यानां स्थापिता धुरि ।&lt;br&gt;&#xA;वीरसूरिति शब्दोऽयं तनयात्त्वामुपस्थितः ॥&lt;br&gt;&#xA;विदूषकः - भवति परितुष्टोस्मि यत्पितरमनुगतो वत्सः ।&lt;br&gt;&#xA;परिव्राजिका - कलभेन खलु यूथपतिरनुकृतः ।&lt;br&gt;&#xA;कञ्चुकी - देव अयं कुमारः&lt;br&gt;&#xA;नैतावता वीरविजृम्भितेन&lt;br&gt;&#xA;चित्तस्य नो विस्मयमादधाति ।&lt;br&gt;&#xA;यस्याप्रधृष्यः प्रभवस्त्वमुच्चैरग्नेरपां दग्धुरिवोरुजन्मा ॥&lt;br&gt;&#xA;राजा - मौद्गल्य यज्ञसेनश्यालमूरीकृत्य मुच्यन्तां सर्वे बन्धनस्थाः ।&lt;br&gt;&#xA;कञ्चुकी - यदाज्ञापयति देवः ।&lt;br&gt;&#xA;(इति निष्क्रान्तः ।)&lt;br&gt;&#xA;देवी - जयसेने गच्छ ।&lt;br&gt;&#xA;इरावतीप्रमुखेभ्योऽन्तःपुरेभ्यः पुत्रस्य विजयवृत्तान्तं निवेदय ।&lt;br&gt;&#xA;प्रतीहारी - तथा ।&lt;br&gt;&#xA;(इति प्रस्थिता ।)&lt;br&gt;&#xA;देवी - एहि तावत् ।&lt;br&gt;&#xA;प्रतीहारी - (परिवृत्य ।)&lt;br&gt;&#xA;इयमस्मि ।&lt;br&gt;&#xA;देवी - (जनान्तिकम् ।)&lt;br&gt;&#xA;यन्मयाशोकदोहदनियोगे मालविकायै प्रतिज्ञातं तदस्या अभिजनं च निवेद्य मम वचनेनेरावतीमनुनय ।&lt;br&gt;&#xA;त्वयाहं सत्यान्न परिभ्रम्शयितव्येति ।&lt;br&gt;&#xA;प्रतीहारी - यद्देव्याज्ञापयति ।&lt;br&gt;&#xA;(इति निष्क्रम्य पुनः प्रविश्य ।)&lt;br&gt;&#xA;भट्टिनि पुत्रविजयनिमित्तेन परितोषेणान्तःपुराणामाभरणानां मञ्जूषास्मि संवृत्ता ।&lt;br&gt;&#xA;देवी - किमत्राश्चर्यम् ।&lt;br&gt;&#xA;साधारणः खलु तासां मम चायमभ्युदयः ।&lt;br&gt;&#xA;प्रतीहारी - (जनान्तिकं ।)&lt;br&gt;&#xA;भट्टिनि इरावती पुनर्विज्ञापयति ।&lt;br&gt;&#xA;सदृशं खलु देव्याः प्रभवन्त्या वचनं प्रथमसङ्कल्पितं न युज्यतेऽन्यथा कर्तुमिति ।&lt;br&gt;&#xA;देवी - भगवति त्वयानुज्ञातेच्छाम्यार्यसुमतिना प्रथमसङ्कल्पितां मालविकामार्यपुत्राय प्रतिपादयितुम् ।&lt;br&gt;&#xA;परिव्राजिका - इदानीमपि त्वमेवास्याः प्रभवसि ।&lt;br&gt;&#xA;देवी - (मालविकां हस्ते गृहीत्वा ।)&lt;br&gt;&#xA;इदमार्यपुत्रः प्रियनिवेदनानुरूपं पारितोषिकं प्रतीच्छतु ।&lt;br&gt;&#xA;(राजा सव्रीडं जोषमास्ते ।)&lt;br&gt;&#xA;देवी - (सस्मितम् ।)&lt;br&gt;&#xA;किमवधीरयति मामार्यपुत्रः ।&lt;br&gt;&#xA;विदूषकः - भवति एष लोकव्यवहारः सर्वोपि नववरो लज्जातुरो भवति ।&lt;br&gt;&#xA;(राजा विदूषकमवेक्षते ।)&lt;br&gt;&#xA;विदूषकः - अथ वा देव्या प्रणयविशेषं दत्तदेवीशब्दां मालविकामत्रभवान्प्रतिग्रहीतुमिच्छति ।&lt;br&gt;&#xA;देवी - एतस्या राजदारिकाया अभिजनेनैव दत्तो देवीशब्दः ।&lt;br&gt;&#xA;किम् पुनरुक्तेन ।&lt;br&gt;&#xA;परिव्राजिका - मा मैवम् ।&lt;br&gt;&#xA;अप्याकरसमुत्पन्ना मणिजातिरसम्स्कृता ।&lt;br&gt;&#xA;जातरूपेण कल्याणि न हि संयोगमर्हति ॥&lt;br&gt;&#xA;देवी - (स्मृत्वा ।)&lt;br&gt;&#xA;मर्षयतु भगवती ।&lt;br&gt;&#xA;अभ्युदयकथयोचितं मया न लक्षितम् ।&lt;br&gt;&#xA;जयसेने गच्छ तावत् ।&lt;br&gt;&#xA;कौशेयपत्रोर्णमुपनय ।&lt;br&gt;&#xA;प्रतीहारी - यद्देव्याज्ञापयति ।&lt;br&gt;&#xA;(इति निष्क्रम्य पत्रोर्णं गृहीत्वा पुनः प्रविश्य ।)&lt;br&gt;&#xA;देवि एतत् ।&lt;br&gt;&#xA;देवी - (मालविकामवगुण्ठनवतीं कृत्वा ।)&lt;br&gt;&#xA;आर्यपुत्र इदानीमिमां प्रतीच्छतु ।&lt;br&gt;&#xA;राजा - देवि त्वच्छासनादप्रत्युत्तरा वयम् ।&lt;br&gt;&#xA;परिव्राजिका - हन्त प्रतिगृहीता ।&lt;br&gt;&#xA;विदूषकः - अहो देव्या अत्रभवतोऽनुकूलता ।&lt;br&gt;&#xA;(देवी परिजनमवलोकयति ।)&lt;br&gt;&#xA;परिव्राजिका - (मालविकामुपेत्य ।)&lt;br&gt;&#xA;जयतु भट्टिनी ।&lt;br&gt;&#xA;(देवी परिव्राजिकोमवेक्षते ।)&lt;br&gt;&#xA;परिव्राजिका - नैतच्चित्रं त्वयि ।&lt;br&gt;&#xA;प्रतिपक्षेणापि पतिं सेवन्ते भर्तृवत्सलाः साध्व्यः ।&lt;br&gt;&#xA;अन्यसरितां शतानि हि समुद्रगाः प्रापयन्त्यब्धिम् ॥&lt;br&gt;&#xA;(प्रविश्य ।)&lt;br&gt;&#xA;निपुणिका - जयतु भर्ता ।&lt;br&gt;&#xA;इरावती विज्ञापयति ।&lt;br&gt;&#xA;यदुपचारातिक्रमेण तदा भर्तुरपराद्धं तत्स्वयमेव भर्तुरनुकूलं नाम मयाचरितमः ।&lt;br&gt;&#xA;साम्प्रतं पूर्णमनोरथेन भर्त्रा प्रसादमात्रेण सम्भावयितव्येति ।&lt;br&gt;&#xA;देवी - निपुणिके अवश्यं तस्याः सदेशमनुज्ञास्यत्यार्यपुत्रः ।&lt;br&gt;&#xA;निपुणिका - अनुगृहीतास्मि ।&lt;br&gt;&#xA;परिव्राजिका - देवाहममुना भवत्सम्बन्धेन चरितार्थं माधवसेनं सभाजयितुमिच्छामि यदि मे तव प्रसादः ।&lt;br&gt;&#xA;देवी - भगवति न युक्तमस्मान्परित्यक्तुम् ।&lt;br&gt;&#xA;राजा - भगवति मदीयेषु लेखेषु तत्रभवते त्वामुद्दिश्य सभाजनाक्षराणि पातयिष्यामि ।&lt;br&gt;&#xA;परिव्राजिका - युवयोः स्नेहेन परवानयं जनः ।&lt;br&gt;&#xA;देवी - आज्ञापयत्वार्यपुत्रः किम् भूयोपि प्रियमनुतिष्ठामि ।&lt;br&gt;&#xA;राजा - किमतः परमपि प्रियमस्ति ।&lt;br&gt;&#xA;तथापीदमस्तु ।&lt;br&gt;&#xA;त्वं मे प्रसादसुमुखी भव देवि नित्यमेतावदेव&lt;br&gt;&#xA;हृदये प्रतिपालनीयम् ।&lt;br&gt;&#xA;(भरतवाक्यम् ।)&lt;br&gt;&#xA;आशास्यमीतिविगमप्रभृति प्रजानां&lt;br&gt;&#xA;सम्पद्यते न खलु गोप्तरि नाग्निमित्रे ॥&lt;br&gt;&#xA;(इति निष्क्रान्ताः सर्वे ।)&lt;/p&gt;</description>
    </item>
  </channel>
</rss>
