+++
title = "०२ प्रतिमत-भङ्गः"

+++

## श्रद्धा-विचारणे
### मेलनम्
<details open><summary>विश्वास-प्रस्तुतिः - १</summary>

(ततः प्रविशति श्रद्धा विचारणा च ) 

विचारणा -- हला,[^1] सम अल बिन्दुणिअरणिब्भासिअ-णिडाल-[^2]अला  
वच्चदंसणूसुआ वञ्चलेव तूरन्ती वट्टसि । 

(हला, श्रम-जल-बिन्दु-निकर--निर्भासित-निटाल+++(=ललाट)+++-तला  
वत्स-दर्शनोत्सुका वत्सलेव  
**त्वरमाणा वर्तसे** ।) 

मुहचन्दसन्दिअ-सुहा-सुहआ  
छवि-फुल्ल-मल्लि-मअरन्द-णिहा ।  
णव-सोम्म-जोव्वण-लआ-कलिआ-  
सिरिम् उव्वहन्ति तुह सेअकणा ॥ 

(मुख-चन्द्र-स्यन्दित-सुधा-सुभगाश्  
छवि-फुल्ल-मल्लि-मकरन्द-निभाः ।  
नव-सौम्य-यौवन-लता-कलिका-  
श्रियम् **उद्वहन्ति** तव स्वेदकणाः ॥ १ ॥) +++(5)+++
</details>

<details><summary>मूलम् - १</summary>

(ततः प्रविशति श्रद्धा विचारणा च ) 

विचारणा -- हला,[^1] सम अल बिन्दुणिअरणिब्भासिअणिडाल-[^2] अला वच्चदंसणूसुआ वञ्चलेव तूरन्ती वट्टसि । 

[^1]:
     हला omitted ---क,ख,ग


[^2]:
     णिडिल-----क,घ


(हला, श्रमजलबिन्दुनिकरनिर्भासित ललाटतला वत्सदर्शनोत्सुका वत्सलेव त्वरमाणा वर्तसे ।) 

मुहचन्दसन्दिअसुहासुहआ छविफुल्लमल्लिमअरन्दणिहा । णवसोम्मजोव्वणलआकलिआसिरिमुव्वहन्ति तुह सेअकणा ॥ 

(मुखचन्द्रस्यन्दितसुधासुभगाश्छविफुल्लमल्लिमकरन्दनिभाः । नवसौम्ययौवनलताकलिकाश्रियमुद्वहन्ति तव स्वेदकणाः ॥ १ ॥
</details>


<details><summary>प्रभावली - १</summary>

अथ वृत्तवर्तिष्यमाणकथांशसूचनाय तावत्प्रवेशकं प्रकाशयति - ततः प्रविशतीत्यादि । श्रद्धा क्रियमाणेषु कर्मस्वादरः । विचारणा; चर्चा । 

X१९६  
श्रद्धामाह-समअलेत्यादि । समअलबिन्दुनिअर श्रमजलबिन्दुनिकर। णिब्भा- सिअणिडालअला-निर्भासितललाटतला; णिडालं ललाटम् ; प्रस्विन्नमुखेत्यर्थः । वश्ञ्चदंसणूसुआ-वत्सदर्शनोत्सुका । वत्सस्तर्णकः । वचलेव्व-वत्सलेव ; वत्सला धेनुरिव । तूरन्ती वट्टसि त्वरमाणा वर्तसे । 

मुहचन्देत्यादि । मुहचन्दसन्दिअ - मुखचन्द्रस्यन्दित । सुहासुहआ-सुधा- सुभगाः । छविफुल्लमल्लिमअरन्दणिहा- छविफुल्लमल्लिमकरन्दनिभाः । णवसोम्मजो- वण- नवसौम्ययौवन । लआकलिआसिरिं-लताकलिकाश्रियम् । तुह -- तव । सेअ- 

कणाअ-स्वेदकणाः। उव्वहन्ति--उद्वहन्ति। प्राकृते आर्या वृत्तम् ॥ १ ॥
</details>


<details><summary>प्रभाविलासः - १</summary>

वृत्तवर्तिष्यमाणकथासूचकं प्रवेशकमाह -- ततः प्रविशतीत्यादिना । 

तदुक्तम्-

" वृत्तवर्तिष्यमाणानां कथांशानां निदर्शकः । 

प्रवेशकस्तु नाद्येऽङ्के नीचपात्रप्रयोजितः ॥

इति । वत्सलाः गौः ॥ १ ॥
</details>

<details open><summary>विश्वास-प्रस्तुतिः - २</summary>

श्रद्धा- पिअसहि, दाणि[^3] किल  
एकमुह-प्पडिठ्ठाविअ-सुइ-सिर-सिद्धन्तस्स  
पडिपक्ख-पडिक्खेव-भाविअ-पडिण्णस्स भत्तुणो विवेअस्स  
सहधम्मआरिणी[^4] देवी सुमई  
पक्कन्द-णिव्वहण-दोहलेण  
पडिगहिअ-[^5]मङ्गलाआरा  
पमआ-वण-पारिसर-अणसेलं[^6] आसिदा  
कमला-वइ-चलण-कमल-समच्चण-जोग्गाइ कञ्चन-पदुमाइ उवहरिढुम् आणविऊण[^7]  
सोहक्कताण-हिअआ सुहं ठाई[^8] ।  
ता झत्ति उवसप्पेमि  
पङ्कआसण-वअण-पङ्कअ-हंसिं भारईं विअ  
पसण्ण-प्पवाहं भाईरईम् ।  

( प्रिय-सखि,  
इदानीं किलैक-मुख-प्रतिष्ठापित-श्रुति-शिरः-सिद्धान्तस्य  
प्रतिपक्ष-प्रतिक्षेप-भावित-प्रतिज्ञस्य भर्तुर् विवेकस्य  
सह-धर्मचारिणी देवी सुमतिः  
प्रक्रान्त-निर्वहण-दोहलेन  
प्रतिगृहीत-मङ्गलाचारा प्रमदा-वन-पार्श्व--रत्न-शैलम् **आश्रिता**  
कमला-पति-चरण-कमल-समर्चन-योग्यानि काञ्चन-पद्मानि  
+**उपहर्तुम् आज्ञाप्य**  
शोभनैक-तान-हृदया **सुखं तिष्ठति** ।  
तज् झटित्य् **उपसर्पामि**  
पङ्कजासन-वदन-राज-हंसीं भारतीम् इव  
प्रसन्न-प्रवाहां भागीरथीम् ।) 


(अध्व-श्रमम् अभिनीय) 

कच्छुत्तंसिअकप्परुक्ख सिहभासन्तवासन्तिआ-  
गन्धुग्गारफुरन्त सोम्मलहरी सोहन्त रोहन्तरा ।  
अम्हो! दूसहजम्मसञ्चरसमासिद्धाइ सुद्धाकिदी  
दुखाई कइआ णु काहिर सअं मन्दाइ मन्दाइणी ॥

(कच्छोत्तंसित-कल्प-वृक्ष-शिखरोद्भासमान-वासन्तिका-  
गन्धोद्गार-स्फुरत्-सौम्य-लहरी-शोभमान-रोधोन्तरा ।   
अम्हो! दुः-सह--जन्म-सञ्चर-श्रमाऽऽसिद्धानि शुद्धाकृतिर्  
दुःखानि कदा नु **करिष्यति** स्वयं **मन्दानि** मन्दाकिनी )॥ २ ॥+++(4)+++
</details>

<details><summary>मूलम् - २</summary>

श्रद्धा-पिअसहि, दाणि[^3] किल एकमुहम्पडिठ्ठाविअसुइसिर- सिद्धन्तस्स पडिपक्खपडिक्खेवभाविअपडिण्णस्स भत्तुणो विवेअस्स सहधम्मआरिणी[^4] देवी सुमई पक्कन्दणिव्वहणदोहलेण पडिगहि-[^5] अमङ्गलाआरा पमआवणपारिसरअणसेलं[^6] आसिदा कमलावइचलण- कमलसमच्चणजोग्गाइ कञ्चनपदुमाइ उवहरिढुम् आणविऊण[^7] सोह- क्कताणहिअआ सुहं ठाई[^8] । ता झत्ति उवसप्पेमि पङ्क आसणव- अणपङ्कअ अहंसिं मारई विअ पसण्णप्पवाहं भाईरई ।  
( प्रियसखि, इदानीं किलैकमुखप्रतिष्ठापितश्रुतिशिरःसिद्धान्तस्य प्रतिपक्षप्रतिक्षेपभावितप्रतिज्ञस्य भर्तुर्विवेकस्य सहधर्मचारिणी देवी सुमतिः प्रक्रान्तनिर्वहणदोहलेन प्रतिगृहीतमङ्गलाचारा प्रमदावनपार्श्वरत्नशैलमाश्रिता कमलापतिचरणकमलसमर्चनयोग्यानि काचनपद्मानि उपहर्तुमाज्ञाप्य शोभनैकतानहृदया सुखं तिष्ठति । तत् झटित्युपसर्पामि पङ्कजासनवदनराजहंसीं भारतीमिव प्रसन्नप्रवाहां भागीरथीम् ।) 

[^3]:
     एण्हिं---क,ग,घ,च


[^4]:
     सहधम्म*अरी---क,ग,घ


[^5]:
     पडिग्गहिअ---क


[^6]:
     पम^अवण


[^7]:
     आणविअ---ख


[^8]:
     चिट्ठ^इ----ख,घ,च


(अध्वश्रममभिनीय) 

कच्छुत्तंसिअकप्परुक्ख सिहभासन्तवासन्तिआ- 

गन्धुग्गारफुरन्त सोम्मलहरी सोहन्त रोहन्तरा । 

अम्हो दूसहजम्मसञ्चरसमासिद्धाइ सुद्धाकिदी 

दुखाई कइआ णु काहिर सअं मन्दाइ मन्दाइणी ॥

(कच्छोत्तंसितकल्पवृक्ष शिखरोद्भासमानवासन्तिका- 

गन्धोद्गारस्फुरत्सौम्यलहरीशोभमानरोधोन्तरा । 

अम्हो दुःसहजन्मसञ्चरश्रमासिद्धानि शुद्धाकृति - 

र्दुःखानि कदा नु करिष्यति स्वयं मन्दानि मन्दाकिनी )॥ २ ॥
</details>


<details><summary>प्रभावली - २</summary>

X१९७  
पिअसहि प्रियसखि । एहि इदानीम् । किल- किल । एक्कमुहप्पडि- ट्ठाविअ - एक मुखप्रतिष्ठापित, एकमुखमेककण्ठं यथा तथा । सुइसिरसिर्द्धत- स्स- श्रुतिशिरः सिद्धान्तस्य । पडिपक्खपडिक्खेवभाविअपडिण्णस्स - प्रतिपक्ष- प्रतिक्षेपभावितप्रतिज्ञस्य ; कृतप्रतिज्ञस्येत्यर्थः । भन्तुणो भर्तुः । विवेअस्स- विवेकस्य । सहधम्मआरिणी देवी सुमई- सहधर्मचारिणी देवी सुमतिः । देवी पत्नीत्यर्थः । पक्कन्दणिव्वहणदोहण प्रक्रान्तनिर्वहण दोहलेन । प्रक्रान्त 

X१९८  
उपक्रान्तः परपक्षप्रतिक्षेपः, तस्य यन्निर्वहणं समापनं तत्कौतूहलेनेत्यर्थः । परिगहिअमङ्गलाआरा- परिगृहीतमङ्गलाचारा । मङ्गलाचरणं कुर्वती- त्यर्थः । पमअवणपारिसरअणसेलं प्रमदवनपार्श्वरत्नशैलम् । आसिदा - आश्रिता । कमलावइचलणकमलसमश्चणजोग्गाइ कमलापतिचरणकमलसमर्चनयोग्यानि । कञ्चणपदुमाइ-काञ्चनपद्मानि । उवहरिडम् उपहर्तुम् । आणविऊण-आज्ञाप्य । मामिति शेषः । सोहणेक्कताणहिअआ-शोभनैकतानहृदया । सुहं सुखम् । ठाइ तिष्ठति । ता तस्मात् । झत्ति - झटिति । उवसप्पेमि उपसर्पामि । पङ्कआसणवअणपङ्कअराअहंसिं-पङ्कजासनवदनपङ्कजराजहंसीम् । भारइं विअ- भारतीमिव । पसण्णप्पवाह प्रसन्नप्रवाहाम्। भाईरइं- भागीरथीम् । अभिनीय ; अनुकृत्य । कच्छुत्तंसिअ इत्यादि । शार्दूलविक्रीडतं वृत्तमिदम् । कच्छुत्तंसिअ - कच्छोत्तंसित । कच्छ, जलप्रान्तस्थलम् तेनोत्तंसितः अलङ्कारतया धृतः । कप्परुक्ख- कल्पवृक्षः, तस्य । सिहरुम्भासन्त शिखरोद्भासमान । वासन्तिआ- वासन्तिका माधवी लता, तस्याः । गन्धुग्गारफुरन्त - गन्धोद्गारेण स्फुरत्; शोभमान इत्यर्थः । सोम्मलहरी - सौम्यलहरी; लहरी तरङ्गः । सोहन्त रोहन्तरा - शोभमानरोधोऽन्तरा । रोधः कूलम् । अम्हो इति खदे । दूसहजम्मसञ्चरसमा- सिद्धाइ - दुःसहजन्मसञ्चरश्रमासिद्धानि ; श्रमेण आसमन्तात् सिद्धानि दुःसह- जन्मसु सञ्चरणश्रमेण सिद्धानि । यद्वा सञ्चरः प्रचारस्थानम् । सुद्धाकिदी- शुद्धाकृतिः; श्वेताकारा । दुखाइं दुःखानि । कइआ - कदा । मदीयानीति 

X१९९  
शेषः । णु-नु । काहिइ करिष्यति । सअं स्वयम् । मन्दाइ - मन्दानि । मन्दाइणी- मन्दाकिनी । उक्तप्रकारा मन्दाकिनी अस्मद्दुरितानि कदा स्वयं मन्दान्यल्पानि करिष्यतीति योजना ॥ २ ॥
</details>


<details><summary>प्रभाविलासः - २</summary>

प्रियसखीति विस्रम्भपात्रत्वोक्ति', " सखी विस्रम्भपात्रं स्यादाली स्नेहस्य भूमिका" इत्यालङ्कारिकोक्तेः । दोहलेन; कुतूहलेन । कच्छः ; जलप्रान्तप्रदेशः । वासन्ती माधवी लता । लहरी; प्रवाहः । अत्र  
मन्दाकिनीस्तुत्या भावाख्या रतिर्व्यज्यते । तस्याश्च गुणभूतो निर्वेदः प्रतीयत इति प्रेयोऽलङ्कारः ॥ २ ॥
</details>

<details open><summary>विश्वास-प्रस्तुतिः - ३</summary>

विचारणा - ( अग्रतो निर्दिश्य) (अग्रतो निर्दिश्य) एसा खु सा अम्हाणं आसण्णअरा । ता इमस्सिं सज्जनहिअअसीअलमन्दमारुअन्दोळिअमन्दारद्दुमकुसुममअरन्दसोरहभरिअमहुमहणपअसरिआपुळिणमाहवीलदाघरे खलवअणतिण्हउण्हअरकिरणसन्तावं उवसमऊण खणन्तरे गमिस्ससि । 


( एषा खलु सा अस्माकम् आसन्नतरा ।  
तद् एतस्मिन्  
सज्-जन-हृदय--शीतल-मन्द-मारुतान्दोलित--  
मन्दार-द्रुम-कुसुम-मकरन्द-सौरभ-भरित--  
मधु-मथन-पद-सरित्-पुलिन--माधवी+++(→श्वेतपुष्प)+++-लता-गृहे  
खल-वचन-तीक्ष्णोष्ण-कर-किरण-सन्तापम् **उपशमय्य**  
क्षणान्तरे **गमिष्यसि** ।)  

जद्ध अ,  

एदे णिब्भरणिय्यसोरहसुहापब्भारविभ्भाइअं  
माणुळ्ळुञ्छणमीणलञ्छणमहाधाणुक्कबाणुक्करं ।  
छाआळीणमहिन्दवारवणिआधम्मिळ्ळमळ्ळोइअं साखग्गेहि मुअन्ति पुप्फणिअरं रुक्खा मरुख्खोहिआ ॥

( यत्र च

एते निर्भर-नित्य-सौरभ-सुधा--प्राग्-भार--विभ्राजितं  
मानोल्लुञ्छन--मीन-लाञ्छन--महा-धानुष्क-बाणोत्करम् ।  
छायालीन--महेन्द्र-वार-वनिता--धम्मिल्ल-माल्योचितं  
शाखाग्रैर् **मुञ्चन्ति पुष्प-निकरं वृक्षा** मरुत्-क्षोभिताः ।) ॥ ३ ॥ +++(4)+++
</details>

<details><summary>मूलम् - ३</summary>

विचारणा - ( अग्रतो निर्दिश्य) एसा खु सा अम्हाणम् आसण्णअरा । ता[^9] इमस्सि सजणहिअअसी अलमन्दमारुअन्दोलिअ- मन्दारदुमकुसुमम अरन्दसोरहभरिअमहुमहणपअसरिआपुलिणमाह वीलआघरे[^10] खलवअणतिण्डुण्हअर किरणसन्दावम् उवसमिऊण खणन्तरे गमिस्ससि । 

[^9]:
     तदो-----क


[^10]:
     घरम्मि-------घ, च


( एषा खलु सा अस्माकमासन्नतरा । तदेतस्मिन् सज्जनहृदय- शीतलमन्दमारुतान्दोलितमन्दारद्रुमकुसुममकरन्दसौरभ भरितमधुमथनपदसरित्पुलिन माधवीलतागृहे खलवचनतीक्ष्णोष्णकर किरणसन्तापमुपशमय्य क्षणान्तरे गमिष्यसि ।)  
जत्थ अ[^11]  

[^11]:
     एत्थ अ------क, ग, ड; अत्थ अ ----अ,ख,घ


एदे णिग्भरणिच्च[^12] सोरह सुहावन्भारविभाइअं 

[^12]:
     णित्त----क, ग, घ; णिज्ज=निर्यत्, इत् प्रभावलीपाठः


माणुल्लुञ्छणमीणलञ्छणमद्दाधाणुकबाणुकरम् । छायालीणमहिन्दवार वणिआधम्मिल्लमल्लोइअं 

साहग्गेहि मुअन्ति पुप्फणिअरं रुक्खा मरुवखोहिआ 

( यत्र च 

एते निर्भर-नित्य-सौरभ-सुधाप्राग्भारविभ्राजितं  
मानोल्लुञ्छनमीनलाञ्छनमहाधानुष्कवाणोत्करम् ।  
छायालीन महेन्द्रवारवनिताधम्मिल्लमाल्योचितं  
शाखायैर्मुञ्चन्ति पुष्पनिकरं वृक्षा मरुत्क्षोभिताः ।) ॥ ३ ॥
</details>


<details><summary>प्रभावली - ३</summary>

निर्दिश्य ; अङ्गुल्येति शेषः । एसा खु-एषा खलु । सा-सा । अम्हाणम् आसण्णअरा- अस्माकमासन्नतरा । ता तस्मात् । इमस्सि - एतस्मिन् । सज्जणहि अअसीअल- सज्जनहृदय वच्छीतल । मन्दमारुअन्दोलिअ मन्दमारुतान्दोलित । मन्दा- रद्दुम-मन्दारद्रुम । कुसुममअरन्द - कुसुममकरन्द । सोरहभरिअ - सौरभभरित । महुमहणपअसरिआपुलिण- मधुमथमपदसरित्पुलिन । पढसरिगङ्गा । माहवीलआ माधवीलता । घरे गृहे । खलवअणतिण्हुहुअर किलणसं दार्व खलवचनतीक्ष्णोष्णकरकिरणसन्तापम् । उवसमिऊण-उपशमय्य । खणन्तरे - क्षणान्तरे । गमिस्स सि- 

X२००  
गमिष्यसि । जत्थ अ-यत्र च । एदे इत्यादि । इदमपि शार्दूलविक्रीडितं वृत्तम् । एदे णिब्भरणिज्ज - एते निर्भरनिर्यत् । सोरहसुहा - सौरभसुधा । पब्भारविब्भाइअं - प्राग्भारविभ्राजितम् । प्राग्भारोऽतिशयः । सुधातिशयविर । जितमित्यर्थः । माणु- लुलुञ्छण- मानोलुलुञ्छन । अभिमानापहरणेत्यर्थः । मीणलञ्छणमहाधाणुक- मीनलाञ्छनमहाधानुष्क । मीनलाञ्छनो मकरध्वजः, स एव महाधानुष्कः  
धन्विनामप्रयायी, तस्य । वाणुक्करं - बाणोत्करम्; बाणाः पुष्पाणि, तेषां सन्दोहम् । छाआलीण, छायालीन, छायाश्रित । महिन्दवारवणिआ-महे- न्द्रवारवनिता; अप्सरसः । धम्मिल्लमल्लोइअं धम्मिल्लमाल्योचितम् ; धम्मिल्लः केशबन्धः ; धम्मिल्लयोग्यं यन्माल्यं माला, तत्रोचितं योग्यम् । साहग्गेहि- शाखामैः । मुअन्ति-मुञ्चन्ति । पुप्फणिअरं पुष्पनिकरम् । रुक्खा - वृक्षाः । मरुक्खोहिआ - मरुत्क्षोभिताः । मारुतपरिघूर्णिता एते वृक्षा मरुत्क्षोभिताः सन्तः उक्तविशेषणविशिष्टं पुष्पनिकरं शाखाग्रैर्मुञ्चन्ति । अतोऽत्र विश्रम्य गच्छेति भावः ॥ ३ ॥
</details>


<details><summary>प्रभाविलासः - ३</summary>

एषेत्यादि । अत्र सरित्पुलिनलतागृहपदैर्दिवा विहारदेशोक्तिः । तदुक्तं भावप्रकाशे  
" सरितः पुलिनं वेला कान्तारारामभूधराः । 

लतागृहाणि चित्राणि शय्या किसलयाचिता । दिवा विहारदेशाः स्युः ॥ " 

इति । प्राग्भारोऽतिशयः । आलीनाः ; आश्रिताः ॥ ३ ॥
</details>

### कुवाद्य्-अपर्याप्तता
<details open><summary>विश्वास-प्रस्तुतिः - ४</summary>

    
श्रद्धा- जह रोअइ पिअसहीए ।  
( **यथा रोचते** प्रिय-सख्यै) 

(उभे स-ललितम् आसाते)[^13] 


श्रद्धा - हला विआरणे,  
तुमम् उण किं णिमित्तम् इमं पदेसम् आअदा ?  
(हला विचारणे,  
त्वं पुनः किं निमित्तम् इमं प्रदेशम् **आगता** ?)  

विचारणा- सुअउ पिअसहीए । अज्ज खु विवेअमहारा- अस्स ववसाअसेणावइसहाअस्स सण्णाहं सुणिऊण[^14] क् कुविएण रण्णा महामोहेण बुद्धणिप्पमुहसिद्धं तठावणप्पवीणा कुहअवाइणो कुमइगणेहिं सह पुरिसोत्तमपअपदुमणिअमिअचित्तं पुरिसं हाल- अजम्बु अदंसण[^15] 'ण्णाएण अत्यन्तरप्पसँगेण पआरेढुम् आदिट्ठा उप- सप्पतित्ति किंवअन्तीम् आअण्णअन्तीए भट्टिणीए सुमईए विपक्ख[^16] - उत्तन्तम् एअन्ते सेणावइणो विण्णवेढुम् आणत्ता महाराएण विवेएण[^17] सह मन्तणप्पउत्तं तम् एव्व दट्ठ उवट्ठिअम्हि । 

( श्रूयतां प्रियसख्या ।  
अद्य खलु विवेक-महा-राजस्य व्यवसाय--सेना-पति--सहायस्य सन्नाहं **श्रुत्वा**  
कुपितेन राज्ञा महामोहेन  
बुद्ध-जिन-प्रमुख--सिद्धान्त-स्थापन-प्रवीणाः कुहक-वादिनः  
कु-मति-गणैः सह  
पुरुषोत्तम-पद-पद्म-नियमित-चित्तं पुरुषं  
हालिक+++(=कृषिक)+++-जम्बुक-दर्शन--न्यायेनार्थान्तर-प्रसङ्गेन  
**प्रतारयितुम् आदिष्टा उपसर्पन्तीति**  
किं-वदन्तीम् **आकर्णयन्त्या** भर्त्र्या सुमत्या  
विपक्ष-वृत्तान्तम् एकान्ते सेनापतेः **विज्ञापयितुम् आज्ञप्ता**  
महाराजेन विवेकेन सह मन्त्रण-प्रवृत्तं  
तम् एव **द्रष्टुम् उपस्थितास्मि** । ) 

X२०३ 

श्रद्धा-अज्ज उण पिसाअविवाहम्मि गद्दभगाणं संवत्तं, जं महामोहसमीहिदे कज्जे दुव्वाइणं[^18] सण्णाहो । होदु णाम । ईसक्करम् एव्व[^19] परसिद्धं तणिम्मूलणं महाराअस्स । 

[^18]:
     दुम्म ईणं---क


[^19]:
     खु---क


( अद्य पुनः पिशाच-विवाहे गर्दभगानं **संवृत्तम्**,  
यन् महामोह-समीहिते कार्ये  
दुर्वादिनां सन्नाहः ।  
भवतु नाम ।  
ईषत्-करम् एव परसिद्धान्त-निर्मूलनं महा-राजस्य ।)  

विचारणा- हला, बुअप्पइप्पमुहेहिं[^20] पडिठ्ठाविआणं पबलाणं बहूणं परिपक्खाणम् एक्केण निम्मूलणं तुए कहम् आसंसिअं ? 

(हला, बृहस्पति-प्रमुखैः प्रतिष्ठापितानां  
प्रबलानां बहूनां प्रतिपक्षाणाम्  
एकेन निर्मूलनं त्वया **कथम् आशंसितम्** ?) 

[^20]:
     बहप्प इ------क,ख; भ अप्पदि----ग, घ


श्रद्धा - जं सच्चं तम् एव्व णिचं होइ । जम् उण[^21] मिच्चा तं कालेण अलिअं होइत्ति जणवा असंवाइणा बलवन्तेण पमाणेण पेक्खिहिसि तुमम् एव्व मह वअणसश्चत्तणम् ।  

( यत् सत्यं तद् एव **नित्यं भवति** ।  
यत् पुनर् मिथ्या  
तत् कालेन **+अलीकं भवतीति**  
जन-वाद-संवादिना बलवता प्रमाणेन।   
**प्रेक्षिष्यसे** त्वम् एव मम वचन-सत्यत्वम् ।) 

दीसन्तो दिअसेसरोव्व बहलम् अन्धारप ब्भारअं  
दिप्पन्तो अदवाणलोव्व विउलं विञ्झाडवीमण्डलम् ।  
तूरन्तो अ पहञ्जणोव्त्र तुलिअं सेलेण तूलुक्करं  
पेक्खन्तो णिहिलं विदुम्मइम भेत्तुं विवेओ पहू 

( **दृश्यमानो** दिवसेश्वर इव बहलम् अन्धकार-प्राग्-भारकं  
**दीप्यमानश्** च दवानल इव विपुलं विन्ध्याटवी-मण्डलम् ।  
**त्वरमाणश्** च प्रभञ्जन इव तुलितं शैलेन तूलोत्करं  
**प्रेक्षमाणो** निखिलमपि दुर्-मति-मतं **भेत्तुं** विवेकः प्रभुः ॥)+++(4)+++
॥ ४ ॥
</details>

<details><summary>मूलम् - ४</summary>

श्रद्धा-जह रोअइ पिअसहीए । 

( यथा रोचते प्रियसख्यै) 

(उभे सललितमासाते)[^13] 

[^13]:
     सलील---ख


श्रद्धा - हला विआरणे, तुमम् उण किं णिमित्तम् इमं पदेसम् 

आअदा ? 

(हला विचारणे, त्वं पुनः किं निमित्तमिमं प्रदेशमागता ?)  
विचारणा-सुअउ पिअसहीए । अज्ज खु विवेअमहारा- अस्स ववसाअसेणावइसहाअस्स सण्णाहं सुणिऊण[^14] क् कुविएण रण्णा महामोहेण बुद्धणिप्पमुहसिद्धं तठावणप्पवीणा कुहअवाइणो कुमइगणेहिं सह पुरिसोत्तमपअपदुमणिअमिअचित्तं पुरिसं हाल- अजम्बु अदंसण[^15] 'ण्णाएण अत्यन्तरप्पसँगेण पआरेढुम् आदिट्ठा उप- सप्पतित्ति किंवअन्तीम् आअण्णअन्तीए भट्टिणीए सुमईए विपक्ख[^16] - उत्तन्तम् एअन्ते सेणावइणो विण्णवेढुम् आणत्ता महाराएण विवेएण[^17] सह मन्तणप्पउत्तं तम् एव्व दट्ठ उवट्ठिअम्हि । 

[^14]:
     सुणिअ------ख, घ


[^15]:
     दंसण omitted----क


[^16]:
     पडिपक्ख---क


[^17]:
     विवे एण ----omitted---क,ख


( श्रूयतां प्रियसख्या । अद्य खलु विवेकमहाराजस्य व्यवसायसेनापतिसहायस्य सन्नाहं श्रुत्वा कुपितेन राज्ञा महामोहेन बुद्धजिन प्रमुखसिद्धान्तस्थापनप्रवीणाः कुहकवादिनः कुमतिगणैः सह पुरुषोत्तमपदपद्मनियमितचित्तं पुरुषं हालिकजम्बुकदर्शन-  
न्यायेनार्थान्तरप्रसङ्गेन प्रतारयितुमादिष्टा उपसर्पन्तीति किंवदन्तीमाकर्णयन्त्या भर्त्र्या सुमत्या विपक्षवृत्तान्तमेकान्ते सेनापतेः विज्ञापयितुमाज्ञप्ता महाराजेन विवेकेन सह मन्त्रणप्रवृत्तं तमेव द्रष्टुमुपस्थितास्मि । ) 

X२०३ 

श्रद्धा-अज्ज उण पिसाअविवाहम्मि गद्दभगाणं संवत्तं, जं महामोहसमीहिदे कज्जे दुव्वाइणं[^18] सण्णाहो । होदु णाम । ईसक्करम् एव्व[^19] परसिद्धं तणिम्मूलणं महाराअस्स । 

[^18]:
     दुम्म ईणं---क


[^19]:
     खु---क


( अद्य पुनः पिशाचविवाहे गर्दभगानं संवृत्तम्, यन्महामोहसमीहिते कार्ये दुर्वादिनां सन्नाहः । भवतु नाम । ईषत्करमेव परसिद्धान्तनिर्मूलनं महाराजस्य ।)  
विचारणा-हला, बुअप्पइप्पमुहेहिं[^20] पडिठ्ठाविआणं पबलाणं बहूणं परिपक्खाणम् एक्केण निम्मूलणं तुए कहम् आसंसिअं ? (हला, बृहस्पतिप्रमुखैः प्रतिष्ठापितानां प्रबलानां बहूनां प्रतिपक्षाणामेकेन निर्मूलनं त्वया कथमाशंसितम् ?) 

[^20]:
     बहप्प इ------क,ख; भ अप्पदि----ग, घ


श्रद्धा - जं सच्चं तम् एव्व णिचं होइ । जम् उण[^21] मिच्चा तं कालेण अलिअं होइत्ति जणवा असंवाइणा बलवन्तेण पमाणेण पेक्खिहिसि तुमम् एव्व मह वअणसश्चत्तणम् ।  
( यत्सत्यं तदेव नित्यं भवति । यत्पुनर्मिर्थ्या तत्काले नालीकं 

[^21]:
     उण omitted--क


भवतीति जनवादसंवादिना बलवता प्रमाणेन प्रेक्षिष्यसे त्वमेव मम 

वचनसत्यत्वम् ।) 

दीसन्तो दिअसेसरोव्व बहलम् अन्धारप ब्भारअं 

दिप्पन्तो अदवाणलोव्व विउलं विञ्झाडवीमण्डलम् । 

तूरन्तो अ पहञ्जणोव्त्र तुलिअं सेलेण तूलुक्करं  

पेक्खन्तो णिहिलं विदुम्मइम भेत्तुं विवेओ पहू 

( दृश्यमानो दिवसेश्वर इव बहलमन्धकारप्राग्भारकं
दीप्यमानश्च दवानल इव विपुलं विन्ध्याटवीमण्डलम् ।
त्वरमाणश्च प्रभञ्जन इव तुलितं शैलेन तूलोत्करं
प्रेक्षमाणो निखिलमपि दुर्मतिमतं भेत्तुं विवेकः प्रभुः ॥)
॥ ४ ॥
</details>


<details><summary>प्रभावली - ४</summary>

जह रोअइ-यथा रोचते । पिअसहिए- प्रियसख्यै । तथास्त्विति शेषः । सललितम् ; सशृङ्गारम् । हला विआरणे-हला विचारणे । हलेति सख्याह्वाने वर्तते । तुमम् उण-त्वं पुनः । किं णिमित्तं कि निमित्तम् । इमं पदेसम् आअदा- इमं प्रदेशमागता । भवसीति शेषः । सुअउ - इत्यादि । सुअउ -- श्रूयताम् । 

X२०२  
पिअसहिए- प्रियसख्या । अज्ज खु-अद्य खलु । विवेअमहाराअस्स - विवेकमहा- राजस्य । ववसाअसेणावइसहाअस्स व्यवसायसेनापतिसहायस्य । सण्णाहं सुणि- 

-सन्नाहं श्रुत्वा ; शत्रुविजयोद्योगं श्रुत्वा । कुवि एण- कुपितेन । रण्णा- राज्ञा । महामोहेण - महामोहेन । बुद्ध जिणप्पमुहसिद्धन्तठावण पवीगा बुद्ध जिन- प्रमुखसिद्धान्तस्थापण प्रवीणाः । कुहअवाइणो- कुहकवादिनः । बाह्या दुर्वादिन  
इत्यर्थः । कुमइगणेहिं कुमतिगणैः सह । पुरिसोत्तमपादपदुमणिअमिअचित्तं- पुरुषोत्तमपादपद्मनियमितचित्तम् । पुरिसं पुरुषम् । हालिअ जम्बुअदंसणण्णाएण- हालिक जम्बुकदर्शनन्यायेन । हालिकः हलेन भूमिविलेखकः ; तस्य जम्बूकदर्शनम् । जम्बूकदर्शने हालिको भूविलेखनं विहाय जम्बुकमनुधावतीति प्रसिद्धिः । अत्थन्तरप्पसङ्गेण - अर्थान्तरप्रसङ्गेन । पआरेढुं प्रतारयितुम्; वञ्चयितुम् । उव- सम्पतित्ति-उपसर्पन्तीति । किंवअन्ती किंवदन्तीम् ; जनश्रुतिम् । आअण्ण- अन्तीए - आकर्णयन्त्या । भट्टिणीए - भट्टिन्या । सुमईए - सुमत्या । विपक्खउत्तन्तं- विपक्षवृत्तान्तम । एक्कते - एकान्ते । सेणावइणो- सेनापतेः । विष्णवेदुं विज्ञापयि- 

X२०४  
तुम । आणत्ता आज्ञप्ता । महाराएण-महाराजेन । विवेषण- विवेकेन सह । मन्तणप्पउत्तं-मन्त्रणप्रवृत्तम् । मन्त्रणं विचारः, तत्र प्रवृत्तम् । तम् एव्व तमेव । दटुं द्रष्टुम् । उवट्ठिअह्नि उपस्थितास्मि । अज्ज उण अद्य पुनः । पिसा- अविवाहम्मि पिशाचविवाहे । गद्दभगाणं - गर्दभगानम् । संवृत्तं संवृत्तम् । अत्र " पिशाचाना विवाहे तु गर्दभाः किल गायकाः" इति गाथानुसन्धेया । जं- यत् । महामोहसमीहिदे - महामोहसमीहिते । कज्जे-कार्ये । दुव्वाइणं-दुर्वादि- नाम् । सण्णाहो- सन्नाहः इति यत् तत् गर्दभगानं संवृत्तमिति योजना । होदु णाम- भवतु नाम । ईसरम् एव्व ईषत्करमेव । परसिद्धन्तणिम्मूलणं- परसिद्धान्त- निर्मूलनम् । महाराअस्स महाराजस्य ; विवेकस्येत्यर्थः । हलेत्यादि । बुअप्प - इप्पमुद्देहिं - बृहस्पतिप्रमुखैः । पडिट्ठाविआणं प्रतिष्ठापितानाम् । पबलाणं- प्रबलानाम् । बहूणं- बहूनाम् । पडिपक्खाणं प्रतिपक्षाणाम् । एक्केण एकेन ; प्रतिपक्षेणेति शेषः । णिम्मूलणं-निर्मूलनम् । मूलेन सहोत्पाटनम् । तुए त्वया । कहम् आसंसिअं - कथमाशंसितम् । जं सम्बमित्यादि । जं यत् । सचं सत्यम् । तम् एव्व - तदेव । णिचं होइ- नित्यं भवति । जम् उण- यत्पुनः । मिचा- मिथ्या । तं तत् । कालेण कालेन । अलिअं - अलीकम् ; अनृतम् । होइति भवतीति । जणवाअ संवाइणा जनवादसंवादिना । बलवन्तेण पमाणेण -- बलवता प्रमा- णेन । पेक्खिहिसि-प्रेक्षिष्यसे । तुमम् एव्व त्वमेव । मह-मम । वअणसञ्चत्तणं- 

X२०५  
वचनसत्यत्वम् । अस्मिन्नर्थे दृष्टान्तत्रयं दर्शयन् विवेको महामोहं जेतुं समर्थो भवतीत्याह--दीसन्तो इत्यादि । इदमपि शार्दूलविक्रीडितं वृत्तम् । दीसन्तो दिअसेसरोव्व-दृश्यमानो दिवसेश्वरः सूर्य इव । बहलम् अन्धारप भारअं - बहलम् अन्धकारप्राग्भारकम्, अन्धकारातिशयमित्यर्थः । **प्राग्भार** एव प्राग्भारकः, तं यथा नाशयति तद्वत् ।  

दिप्पन्तो अ दवाणलोव्व- दीप्यमानश्च दवानल इव ।  
विउलं- विपुलम् ।  
विञ्झाडवीमण्डलं- विन्ध्याटवीमण्डलम् । 

तूरन्तो अ-त्वरमाणश्च ।  
पभञ्जणोव्व-प्रभञ्जनो वायुरिव ।  
**तुलिअं** - तुलितम् । मेलेण - शैलेन ।  
तूलुक्करं - तूलीत्करम् । 

पेक्खतो णिहिलं वि-प्रेक्षमाणो निखिलमपि । दुम्मइ- मअं- दुर्मतेर्मतम् इष्टं महामोहम् । भेत्तुं भेत्तुम् । विवेओ-विवेकः । पहू- प्रभुः ॥ ४ ॥
</details>


<details><summary>प्रभाविलासः - ४</summary>

X२०१ 

यथा रोचते प्रियसख्यै, तथा करोमीति शेषः । " रुच्यर्थानां प्रीयमाणः " इति चतुर्थी । हला इति सख्याहाने । हालिकजम्बुक- 

;  
दर्शनन्यायः ; हालिकानां कर्षकाणां जम्बुकदर्शनन्यायः । ते हि तद्दर्शने  
कृषिम् विहाय धावन्तीति लौकिकी प्रथा । अद्येति । अत्र " पिशाचानां विवाहेषु गर्दभाः किल गायकाः " इति चाटुवचनं द्रष्टव्यम् ॥ ४ ॥
</details>

<details open><summary>विश्वास-प्रस्तुतिः - ५</summary>

ता विवेअविअअकामस्स महामोहस्स कुमइगण[^22] सङ्ग्रहणं साअरलङ्घणूसुअस्स उवलसहा अण्णेसणम् ।  

( तस्माद् विवेक-विजय-कामस्य महा-मोहस्य  
कु-मति-गण-**सङ्ग्रहणं**  
सागर-लङ्घनोत्सुकस्य  
उपल-**सहायान्वेषणम्** ।) 

[^22]:
     गण omitted ---क,ख


विचारणा - पञ्चादम्हि पिअसहिवअणेण । सन्ता मे विइइच्चा । अविलम्बिअकिअप्पेसणं[^23] भट्टिणिं पेक्खामि । 

[^23]:
     किअप्पेसणां ----द


( **प्रत्यायितास्मि** प्रिय-सखी-वचनेन ।  
**शान्ता** मे विचिकित्सा ।  
अ-विलम्बित-कृत-प्रेषणां भर्त्रीं **प्रेक्षे** ।) 

श्रद्धा - हला,[^24] समाणचित्तउत्तित्तणं सहित्तणं तुए पआ- सिअं' । अहम् अ' कमलाई ओएढुम् आरद्धा । तुमं वि राअघरम् एव्व पविससु । 

[^24]:
     हला omitted ----क


(हला, समान-चित्त-वृत्तित्वं सखित्वं त्वया **प्रकाशितम्** ।  
अहं च कमलान्य् **अव-चेतुम् आरब्धा** ।  
त्वम् अपि राजगृहं **प्रविश** ) 

( इति निष्क्रान्ते) प्रवेशकः  
</details>

<details><summary>मूलम् - ५</summary>


ता विवेअविअअकामस्स महामोहस्स कुमइगण[^22] सङ्ग्रहणं साअरलङ्घणूसुअस्स उवलसहा अण्णेसणम् ।  
( तस्माद्विवेकविजयकामस्य महामोहस्य कुमतिगण सङ्ग्रहणं सागरलङ्घनोत्सुकस्य उपल सहायान्वेषणम् ।) 

[^22]:
     गण omitted ---क,ख


विचारणा - पञ्चादम्हि पिअसहिवअणेण । सन्ता मे विइइच्चा । अविलम्बिअकिअप्पेसणं[^23] भट्टिणिं पेक्खामि । 

[^23]:
     किअप्पेसणां ----द


( प्रत्यायितास्मि प्रियसखीवचनेन । शान्ता मे विचिकित्सा । अविलम्बितकृतप्रेषणां भर्त्रीं प्रेक्षे ।) 

श्रद्धा - हला,[^24] समाणचित्तउत्तित्तणं सहित्तणं तुए पआ- सिअं' । अहम् अ' कमलाई ओएढुम् आरद्धा । तुमं वि राअघरम् एव्व पविससु । 

[^24]:
     हला omitted ----क


(हला, समानचित्तवृत्तित्वं सखित्वं त्वया प्रकाशितम् । अहं च कमलान्यवचेतुमारब्धा । त्वमपि राजगृहं प्रविश ) 

( इति निष्क्रान्ते) प्रवेशकः  
</details>


<details><summary>प्रभावली - ५</summary>

X२०६  
विवेअविअअकामस्स-विवेकविजयकामस्य । महामो- कुमइ सङ्ग्रहणं कुमतिसङ्ग्रहणम् कुमतीना दुर्मतीनां 

X२०७  
सङ्ग्रहणम् । साअरलङ्घणूसुअस्स सागरलङ्घनोत्सुकस्य, पुंस इति शेषः । उवलसहाअण्णेसणं- उपलसहायान्वेषणम् ; तत्सदृशमित्यर्थः । पञ्चाइदहि- प्रत्यायितास्मि । पिअसहीवअणेण प्रियसखीवचनेन । भट्टिणि पेक्खामि भट्टिनीं सुमतिं प्रेक्षे । समाणचित्तउत्तित्तणं समानचित्तवृत्तित्वं सखित्वम् । तुए त्वया । पआसिअं प्रकाशितम् । अहम् अ- अहं च । कमलाई; कमलानि । ओएदु- अवचेतुम् ; उपाहर्तुमित्यर्थः । आरद्धा आरब्धा । तुमं वि-त्वमपि । राअघरं - राजगृहम् । पविससु-प्रविश । उभे निर्गच्छतः । 

· 
</details>


<details><summary>प्रभाविलासः - ५</summary>

प्रत्यायिता विश्वासं गमिता । विचिकित्सा संशयः । 
</details>

## विवेक-व्यवसायौ
### कुमत-खण्डनम्
<details open><summary>विश्वास-प्रस्तुतिः</summary>

(ततः प्रविशति राजा व्यवसायश् च ) 


राजा - सेनापते,  
कठिनतर-कर्म-पाश-कोटि-निबिड-यन्त्रित--  
मुधा-व्यापार-मोमुह्यमान--  
पुरुष-मोक्षण-व्रत[^25]--दीक्षितस्य मम  
स एष **समयः**  
सत्त्व-मार्ग-विषय-कृताकृत-प्रत्यवेक्षणेन  
**कृत्य-शेष-निर्धारणस्य** ।  

( मुहूर्तम् इव **स्थित्वा** सविषादम् ) 

[^25]:
     व्रत omitted---क


जड-मति-बहुले ऽस्मिन् दैव-कोपाज् **जनित्वा**  
जगति निरपराधे **जात-निर्व्याज-वैराः** ।  
कति कति कलहार्थं क्लृप्त-सिद्धान्त-भेदाः 
प्रलपन-मुख-भेदान् **पाठयन्ति** प्रबन्धान् ॥ ५ ॥
</details>


<details><summary>प्रभाविलासः - ५</summary>

प्रवेशकः 

ततः प्रविशतीत्यादि । राजा ; विवेकः । व्यवसायः ; सेनापतिः । इदमवश्यं मया कार्यमिति निश्चयो व्यवसायः । सत्कृत्येषु मम कार्यशेषनिर्धारणस्यायमेव काल इत्याह- सेनापते इत्यादि । कठिनतरा अच्छेद्याः कर्मरूपपाशाः; तेषां कोटिभिः लक्षशतैः निबिडं यन्त्रितत्वात् मुधाव्यापारेण व्यर्थचेष्टया मोमुह्यमानस्य पुरुषस्य संसारान्मोक्षणस्य व्रते दीक्षाप्रविष्टस्य, ममेति शेषः । स एष 

------ 

X२०८  
समयः कालः प्रत्युपस्थितः । कस्येत्यत आह — सत्त्वमार्गेति । सत्त्वमार्गः मोक्षमार्गः । तद्विषये कृताकृत प्रत्यवेक्षणेन ; इदं कृतं स्वपक्षस्थापनम् ; इदमकृतं परपक्षप्रतिक्षेपादीति प्रत्यवेक्षणं परामर्शः ; तेन तत्पूर्वकमित्यर्थः । कृत्यशेष निर्धारणस्य; कार्यशेषनिश्चयस्य । मुहूर्ते स्थित्वा ; ध्यायन् स्थित्वेत्यर्थः । इवशब्दो वाक्यालङ्कारे । सविषादम् ; सशोकमित्यर्थः । प्रतिपक्षसिद्धान्त बाहुल्यात् विषादः । जडमतीत्यादि । परव्यामोहनाय दुर्वादिभिः कल्पितान् 

X२०९  
बहुविधसिद्धान्तभेदाननुसन्धाय शोचति । केचित्; दुर्वादिनः । जडमतिभिः अनभिज्ञः । विपुले, विस्तृते, अज्ञबहुले । अस्मिन् जगति । देवस्य ; भगवतः । यद्वा देवं स एव तस्य । कोपात् पूर्वकर्मानुरूप्येण ' क्षिपामि' इति यो निग्रहः, तस्मात् । दुर्वादितया जनित्वा । निरपराधे ; तस्मिन्नेव जगति जने । निव्या- जवैरम् ; तत्रापराधाभावात् निर्व्याजं निर्हेतुकं वैरं विरोधो येषां ते । कलहैक- प्रयोजनाय कल्पिताः सिद्धान्तानां चार्वाकबौद्धार्हतादीनां भेदा यैस्ते । प्रगल्भा - भिमानाः कति कति ; बहवः । प्रलपनं प्रलापः उन्मत्तप्रलापः, तस्य मुखभेदान् पर्यायभूतान् स्वग्रन्थान् पाठयन्ति । तान् शिष्यानपि ग्राहयन्ति । अहो एषा साहसिकत्वमिति भावः ॥ ५ ॥

</details>


<details><summary>प्रभावली - ५</summary>

ता- तस्मात् । हस्स - महामोहस्य ।  
अथ बिन्दुप्रयत्नसमन्वयरूपं प्रतिमुखसन्धिं साङ्गं निरूपयितुं पात्रप्रवेशमाह - ततः प्रविशतीत्यादिना । तत्र प्रतिमुखसन्धिलक्षणम् – “ लक्ष्या-लक्ष्यतयोद्भेदस्तस्य प्रतिमुखं भवेत्" इति, लक्ष्यालक्ष्यस्य बीजस्य व्यक्तिः प्रतिमुखं भवेत् " इति च । ततश्च प्रथमाङ्कोपक्षिप्तस्य पुरुषमोचनरूपबीजस्य तदुपायतत्फलप्रददेवतापारम्य प्रदर्शनेन किञ्चिल्लक्ष्यस्य परपक्षनिरासापेक्षया किञ्चिदलक्ष्यस्योद्भेदनरूपत्वादयं प्रतिमुखसन्धिः । अथ बिन्दु- मुपक्षिपति -- सेनापते इति । स च पुरुषमोचनरूपवस्तुनः प्रतिमतभङ्गेन विच्छेदे पुनरविच्छेदहेतुः । तदुक्तम् " अवान्तरार्थविच्छेदे बिन्दुरच्छेदकारणम्" इति । 
कृताकृतप्रत्यवेक्षणेन ; स्वपक्षस्थापनं कृतम् ; परपक्ष- भङ्गोऽकृत इति विमर्शनेन । स एष समय इति त्वराधिक्योक्त्या प्रयत्न उपक्षिप्तः । " प्रयत्नस्तु फलप्राप्तौ व्यापारोऽतित्वरान्वितः " इति लक्षणात् । जडमतीति । दैवकोपात्; भगवद्वैमुख्यात् । अस्मिन् लोके जनित्वा ।  
निरपराधे जगति; सज्जनेष्वित्यर्थः । जातनिर्व्याजवैराः ; उत्पन्ननिष्का- रणद्वेषाः । कति कति प्रतिवादिनः । क्लृप्तसिद्धान्तभेदाः ; कल्पितमोह- शास्त्रभेदाः । तेषां प्रयोजनमाह — कलहार्थमिति । प्रलपनमुखभेदान्; परिभाषाभेदभिन्नान् प्रबन्धान् पाठयन्तीत्यन्वयः । अत्र दैवरोषादित्यादिना चतुर्मुखं प्रति भगवदुक्तिः स्मारिता- 

“देवतान्तरसक्तानि शास्त्राणि विविधानि च । 

कल्पयित्वा ततस्तानि मन्मतच्छेदयुक्तिभिः । 

वर्धयस्व यथा तानि दृष्ट्वा संशयसंयुताः । सम्प्राप्य मोहं मुक्तीशं मामज्ञात्वा सुदुःखिताः । रौरवेषु च घोरेषु दुरितान्यनुभूय च ॥”

इति ॥ ५ ॥

</details>


<details><summary>मूलम्</summary>

(ततः प्रविशति राजा व्यवसायश्च ) 

  

राजा - सेनापते, कठिनतरकर्मपाशकोटिनिबिडयन्त्रितमुधाव्यापारमो मुह्यमानपुरुषमोक्षणव्रत[^25] दीक्षितस्य मम स एष समयः सत्त्वमार्गविषयकृताकृतप्रत्यवेक्षणेन कृत्यशेषनिर्धारणस्य ।  
( मुहूर्तमिव स्थित्वा सविषादम् ) 

[^25]:
     व्रत omitted---क


जडमतिबहुलेऽस्मिन्दैव[^26][^27] कोपाज्जनित्वा 

[^26]:
     विपुले------ग, च


[^27]:
     देव---क घ


जगति निरपराधे जातनिर्व्याजवैराः ।  
कति कति कलहार्थं क्लृप्तसिद्धान्तभेदाः 

प्रलपनमुखभेदान् पाठयन्ति प्रबन्धान्[^28] ॥ ५ ॥

[^28]:
      पाठयन्त्यप्रगल्भान् क. पाठयन्ति प्रगल्भाः ख, ग.

</details>


<details open><summary>विश्वास-प्रस्तुतिः - ६</summary>

आः कष्टम् । व्यामोह-जनक-विविध-समयोपप्लुते जगति  
कथम् इयम् अध्यात्म-विद्या **प्रतिष्ठास्यति** ? 

(आकाशे) 

भो भो महा-मोहापशद+++(=तुच्छ)+++,  
त्रि-भुवन-सम्मोहनेन  
भवता **किं** नाम **लब्धं लप्स्यते वा** ? 

अपि च, 

सर्वतः कर-वीरादीन्+++(=हय-मारकादीन् वृक्षान्)+++  
**सूते** सागर-मेखला ।  
मृत-सञ्जीवनी नित्यं[^29]  
**मृग्यमाण-दशां गता** ॥ ६ ॥+++(4)+++

[^29]:
    यत्र - ख. ; तत्रेति प्रभावळीपाठः 

</details>

<details><summary>मूलम् - ६</summary>

आः कष्टम् । व्यामोहजनकविविधसमयोपप्लुते जगति कथ- 

मियमध्यात्मविद्या प्रतिष्ठास्यति ? 

(आकाशे) 

भो भो महामोहापशद, त्रिभुवनसम्मोहनेन भवता किं 

नाम लब्धं लप्स्यते वा ? 

अपि च, 

सर्वतः करवीरादीन् सूते सागरमेखला । 

मृतसञ्जीवनी नित्यं[^29] मृग्यमाणदशां गता ॥ ६ ॥

[^29]:
    यत्र - ख. ; तत्रेति प्रभावळीपाठः 

</details>


<details><summary>प्रभावली - ६</summary>

X२१०  
आः पीडायाम् । कष्टम्; आपतितमिति शेषः । कष्टापातं दर्शयति- व्यामोहेति । व्यामोहजनकैः विविधसमयैः सिद्धान्तैः उपहते । अध्यात्मविद्या; वेदान्तविद्या । आकाशे । तत्राकाशे महामोहं पुरः स्थितं भावयित्वा सम्बोध्य च निन्दति - भो भो इत्यादि । **अपशदः** ; तुच्छः । पूर्व कि प्रयोजनं लब्धम् ? इतः परमपि कि लप्स्यते ? न किमपीति शेषः । तस्मान्निरर्थक एव भवतो जन्मलाभ इति भावः । दुर्विद्या बाहुल्यं सद्विद्याल्पत्वं च दृष्टान्तेन दर्शयन् विषीदति — अपिचेति ।  

**सर्वतः करवीरः** ; हयमारकः ; मृतिसाधनानीत्यर्थः ।  
तत्र ; भूमौ । मृतान् सञ्जीवयतीति मृतसञ्जीवनी ओषधिः । नित्यमन्वेषणीयावस्थां दुर्लभतामित्यर्थः ॥ ६ ॥
</details>


<details><summary>प्रभाविलासः - ६</summary>

अपशदः ; निकृष्टः । लप्स्यते ; प्राप्स्यते । सर्वत इति । 

सागर- मेखला ; भूमिः । मारकत्वं दर्शयितुं करवीरग्रहणम् । आदिपदेन विषतिन्दुकादिसङ्ग्रहः । अत्र दुर्जनभूयस्त्वसुजनाल्पीयस्त्वव्यञ्जनस्य वाच्यायमानत्वेऽपि निर्वेदस्य प्रधानव्यङ्ग्यतया न गुणीभूतव्यङ्ग्यतादोषः ॥ ६ ॥
</details>

### देवे शरणागतिः
<details open><summary>विश्वास-प्रस्तुतिः - ७</summary>

तद् अहम् ईदृशोपप्लवोपशमनाय  
भगवन्तम् **एवाभिगच्छामि**- 

(स्मरणम् **अभिनीय**) 

स्वतः सिद्धं शुद्ध-स्फटिक-मणि--भू-भृत्--**प्रतिभटं**  
सुधा-सध्रीचीभिर्+++(=सखीभिः)+++ द्युतिभिर् **अवदात**+++(←दै शोधने)+++-त्रि-भुवनम्[^30] ।  
अनन्तैस् त्रय्य्-अन्तैर् **अनुविहित**-हेषा-हल-हलं  
**हताशेषावद्यं** हय-वदनम् **ईडीमहि** महः ॥ ७ ॥+++(4)+++
</details>

<details><summary>मूलम् - ७</summary>

तदहमीदृशोपप्लवोपशमनाय भगवन्तमेवाभिगच्छामि- 

(स्मरणमभिनीय) 

स्वतः सिद्धं शुद्धस्फटिकमणिभूभृत्प्रतिभटं 

सुधासध्रीचीभिर्द्युतिभिरवदातत्रिभुवनम्[^30] । 

[^30]:
     अपतापेति प्रभावली पाठः


अनन्तैस्त्रय्यन्तैरनुविहित हेषाहलहलं 

हताशेषावद्यं हयवदनमीडीमहि महः ॥ ७ ॥
</details>


<details><summary>प्रभावली - ७</summary>

उपप्लवः; उपद्रवः । अभिगच्छामि ; शरणं व्रजामि । स्मरणम् ; ध्यानम् । भगवन्तमभिगच्छति—स्वत इति । स्वतः सिद्धम् ; हेतुमन्तरेण सिद्धम्, " न चास्य कश्चिज्जनिता न चाधिपः" इति श्रुतेः । यद्वा स्वतः सिद्धम् ; स्वभावत एव परिशुद्धम् । अन्ये त्वेतत्प्रसादाधिगतशुद्धिमन्तः, “निरवद्यं निरञ्जनम्" इत्यादिश्रुतेः । शुद्धो यः स्फटिकमणिभूभृत् तत्प्रतिभटं तत्सह- 

X२१२  
शमित्यर्थः । अपतापम् अपगततापं त्रिभुवनं येन । अनुविहितः अनुकृतः हेषायाः अश्वध्वनेः, हलहल इति शब्दानुकारः, हलहलशब्दः येन । हताशेषावद्यम् ; अखिलहेयप्रत्यनीकम् । हयवदनरूपं महः ईडीमहि ; स्तुवीमहि ॥ ७ ॥
</details>


<details><summary>प्रभाविलासः - ७</summary>

X२११ 

स्वतः सिद्धमिति । "न चास्य कश्चिज्जनिता न चाधिपः " इति श्रुत्या स्वतः सिद्धमित्युक्तम् । प्रतिभटम् ; सदृशमित्यर्थः । सुधासध्रीचीभिः ; सुधया सध्रीचीभिः पूर्णाभिः सदृशाभिरिति वा । ईडीमहि, ईड स्तुताविति धातुः । अत्र स्वतः सिद्धमित्यविकारित्वमुक्तम् । शुद्ध- स्फटिकेत्यंशतो जडत्वादिरूप हेयव्यावृत्तिः । मणीति स्वप्रकाशस्वरूपत्वम् । भूभृदित्य परिच्छिन्नत्वम् । प्रतिभट मित्युक्त गिरिव्यतिरेकश्च व्यज्यते । सुधासध्री- चीभिरित्यानन्दरूपत्वशीतलत्वाह्लादकत्वादिधर्माणां प्रतीत्यांशतो जडत्वव्या-  
वृत्तिः । अतो वह्निज्वालाव्यतिरेकश्च व्यज्यते । द्युतिभिरित्यसङ्ख्यातत्वेन सकलतेजोऽभिभवनं व्यज्यते । अवदात त्रिभुवनमिति तत्र स्थित कैलासादेर- पह्नवो व्यङ्ग्यः । अनन्तैस्त्रय्यन्तैरनुविहितेति सौरतेजोवैलक्षण्यम्, वेदैरशून्यस्त्रिभिरेति सूर्यः " इति तस्य परिमितत्वश्रवणात् । हताशेषावद्यमिति कलङ्किततेजोव्यतिरेकः औष्ण्यगर्भितत्वकतिपयबोधकत्वासह्यशीतलत्वादिराहित्यं च व्यज्यते ॥ ७ ॥
</details>

<details open><summary>विश्वास-प्रस्तुतिः - ८</summary>

अपि च, 

समाहारः साम्नां, प्रतिपदम् ऋचां, धाम यजुषां  
लयः प्रत्यूहानां, लहरि-विततिर् बोध-जलधेः ।  
कथा+++(=वाद)+++-दर्प-**क्षुभ्यत्**--कथक-कुल-कोलाहल-भवं +++(→ध्वान्तम्)+++  
**हरत्व्** अन्तर्ध्वान्तं हय-वदन--हेषा-हल-हलः ॥ ८ ॥+++(5)+++
</details>

<details><summary>मूलम् - ८</summary>

अपि च, 

समाहारः साम्नां प्रतिपदमृचां धाम यजुषां 

लयः प्रत्यूहानां लहरिविततिर्बोधजलधेः । 

कथादर्पक्षुभ्यत्कथककुल[^31] कोलाहलभवं 

[^31]:
     प्रतिकथक -- छ.


हरत्वन्तर्ध्वान्तं हयवदनहेषाहलहलः ॥ ८ ॥
</details>


<details><summary>प्रभावली - ८</summary>

हयवदनस्तिष्ठतु । हयवदनस्य हेषाहलहल एव ध्यायतामिष्टप्रात्यनिष्ट- निवारणसाधनमिति दर्शयति- अपिचेत्यादि । साम्नाम् ; सामवेदस्य । समा हारः; समुच्चयः । ऋचां प्रतिपदम् ; पर्यायः । यजुषां धाम ; स्थानम् । बोध-जलधेः ; ज्ञानसमुद्रस्य । लहरिविततिः; तरङ्गविस्तारः । एवम्भूतो हयवदनस्य हेषाया हलहलः ; कोलाहलः ।  

**कथायां** वादे यो **दर्पः**, मम सदृशो नास्तीति गर्वः,  
तेन **क्षुभ्यताम्** अपथप्रवृत्ताना कथकानां **कुलस्य कोलाहलः** कलकलः, तेन पञ्जातमन्तर्ध्वान्तम् अप्रतिभारूपम् अज्ञानं मदीयं हरतु ॥ ८ ॥
</details>


<details><summary>प्रभाविलासः - ८</summary>

समाहार इति । साम्नामित्यादौ बहुवचनोक्तिः शाखाभेदेन । प्रतिपदम् ; प्रतिस्थानम् । धाम आश्रयः । लयः ; नाशकः । लहरि - विततिः ; तरङ्गसमूहः । कथायां दर्पेण क्षुभ्यतां प्रतिकथकानां कोलाहलेन भवतीति तथोक्तम् ॥ ८ ॥
</details>

### समाश्वासनम्
<details open><summary>विश्वास-प्रस्तुतिः - ९</summary>

सेनापतिः - महाराज,  
सर्वत्र **सिद्धारम्भः** खल्व् असि ।  
अमोघ एव[^32] खल्व् अन्-अरण्य+++(=रावण-शापक ऐक्ष्वाकवः)+++-शाप **इवारण्यक-वादो**  
भवत्-प्रभावेण **महा-मोह--विध्वंसन-वादी** । अद्य च; 

त्वया त्रय्यन्त-विज्ञानं  
पुरुषस्य **विभावितम्** ।
श्रद्धा-वैकल्य-मात्रं तु  
**शमनीयम्** अतः परम् ॥ ९ ॥+++(4)+++
</details>

<details><summary>मूलम् - ९</summary>

सेनापतिः - महाराज, सर्वत्र सिद्धारम्भः खल्वसि । अमोघ एव[^32] खल्वनरण्यशाप इवारण्यकवादो भवत्प्रभावेण[^33] 

[^32]:
     एव--omitted---क; एष---घ


[^33]:
     भगवत्प्रसादेन------ख


महामोह विध्वंसनवादी । अद्य च; 

त्वया त्रय्यन्तविज्ञानं पुरुषस्य विभावितम् ।

श्रद्धावैकल्यमात्रं तु शमनीयमतः परम् ॥ ९ ॥
</details>


<details><summary>प्रभावली - ९</summary>

सिद्धः कार्यसिद्धि प्राप्तः आरम्भो यस्य सः । **अनरण्यो** नाम ऐक्ष्वाको राजा श्रीमदुत्तररामायणे प्रसिद्धः । स च रावणाय शापं दत्तवान् । शापेन रावणश्च हतोऽभूत् ।  
**आरण्यकवादः** ; उपनिषद्घोषः ।  
यद्वा आरण्यका मुनयः, वृद्वचनम् । **आरण्यकवाद**-स्वरूपं दर्शयति---**भवत्प्रभावेणेति** ।  
विवेकबलेन महामोहस्य विध्वंसनवादी विवेकान् मोहो ऽपगच्छतीत्य्-एवं-वादी । 

अथ निर्धारिताश- 

X२१४  
I 

कथनपूर्वकं समयोचितं कृत्यशेषं निध्यायति-अद्य चेत्यादि । त्रय्यन्तविज्ञानम् । 'विष्णुरेव परतत्त्वं स एवोपास्यः, स एव मोक्षप्रदः ' इत्येवंरूपं पूर्वाङ्कान्ते विभावितं प्रकाशितम् । इतः परं परमतप्रतिक्षेपाभावे वेदान्ते श्रद्धावैकल्यं भवतीति तदवैकल्याय परमतभङ्गः कार्य इत्याह-श्रद्धावैकल्यमिति ॥ ९ ॥
</details>


<details><summary>प्रभाविलासः - ९</summary>

अनरण्यः ; इक्ष्वाकुकुलीनः । स हि रावणं शशाप । तदुक्तम्- 

यदि दत्तं यदि हुतं यदि मे सुकृतं तपः । यदि गुप्ताः प्रजाः सर्वा यथासत्यं वचोऽस्तु मे ॥ उत्पत्स्यते कुले ह्यस्मिन्निक्ष्वाकूणां महात्मनाम् । रामो दाशरथिर्नाम यस्ते प्राणान् हरिष्यति ॥इति । आरण्यकवादः ; वेदान्तवादः । अनेन वेदान्ताचार्यो लक्ष्यते । त्वयेति । वेदान्तानां ब्रह्मण्येव तात्पर्य प्रथमाङ्के निरूपितम् । इतः परं  
विरोधनिरास एव कर्तव्य इति श्लोकार्थः । अत्र प्रतिमुखसन्धेरङ्गानि त्रयोदश । तदुक्तं दशरूपके-- 

" विलासः परिसर्पश्च विधूतं शर्मनर्मणी । नर्मद्युतिः प्रगमनं निरोधः पर्युपासनम् । 

पुष्पं वज्रमुपन्यासो वर्णसंहार इत्यपि ॥ 

इति । तत्र शमनीयमतः परमिति प्रथमाङ्गम्, दृष्टार्थरूपबीजस्येहात्मतया वर्णनात् । तदुक्तम् " दृष्टार्थविषयामीहां विलासं परिचक्षते " इति ॥ ९ ॥
</details>

<details open><summary>विश्वास-प्रस्तुतिः - १०</summary>

X२१३  
राजा - ( सपरितोषम् ) भद्र, साधु **सम्बोधितोऽस्मि**  
भव्य-वृत्तेन भवता । [^34]  
त्वत्-सहायस्य मे कृत्य-शेषम् अपि  
**कृत-प्रायम्** एव **निश्चिनोमि** । 

[^34]:
     अथ added before------घ


शम-दम-मुखास्,, **तिष्ठन्त्व्** अन्ये[^35] शतं शतम् उत्थिता  
निरुपधि-महा--मोह--श्रद्धा--निवारण-लम्पटाः ।  
दनुज-मथने विष्वक्सेनो हरेस् तद्-अनन्य-धीः  
प्रतिमत-**तमश्--छेदे हेतुस् त्वम्** अप्य् अनघो मम ॥ १० ॥
</details>

<details><summary>मूलम् - १०</summary>

X२१३  
राजा - ( सपरितोषम् ) भद्र, साधु सम्बोधितोऽस्मि भव्यवृत्तेन भवता । [^34] त्वत्सहायस्य मे कृत्यशेषमपि कृतप्रायमेव निश्चिनोमि । 

[^34]:
     अथ added before------घ


शमदममुखास्तिष्ठन्त्वन्ये[^35] शतं शतमुत्थिता 

[^35]:
     न्त्वेते----ग


निरुपधिमहामोहश्रद्धा निवारणलम्पटाः ।  
दनुजमथने विष्वक्सेनो हरेस्तदनन्यधीः 

प्रतिमततमश्छेदे हेतुस्त्वमप्यनघो मम ॥ १० ॥
</details>


<details><summary>प्रभावली - १०</summary>

सपरितोषम् ; सेनापतिवचनश्रवणात् । भद्र; कल्याणपुरुष । सम्बोधितोऽस्मि ; ज्ञापितोऽस्मि । भव्यं कुशलं वृत्तमाचारो यस्य स भव्यवृत्तः । कृतप्रायम् ; कृतकल्पम् । सेनापति प्रशंसति शमेति । शमः; अन्त- रिन्द्रियनिग्रहः । मुखशब्देन सत्यशौचादयो गृह्यन्ते । शत शतं यथा  
तथा उत्थिताः । किमर्थमित्यत्राह - निरुपधीति । निरुपाधिकः यो महामोहः, तस्य श्रद्धा विवेकादिविजयादरः, तस्या निवारणे लम्पटाः आसक्ताः । अन्ये ; त्वत्तोऽन्ये सर्वे तिष्ठन्तु । त्वमेक एवालं महामोहविजय इति सदृष्टान्तमाह-- दनुजेति । दनुजाना संहरणे हरेस्तदनन्यधीः विष्वक्सेनः वैकुण्ठसेनानीरिव तस्मिन् हरावेवानन्या धीः स्वामित्वबुद्धिर्यस्य सः । अनघस्त्वमपि ; स्वामिद्रोहादिरहितत्वमनघत्वम् । मम प्रतिमततमश्छेदे ; प्रतिमतः शत्रुः मोह, स एव तमः, तन्निरसने । हेतुः अमोघसाधनम् ॥ १० ॥
</details>


<details><summary>प्रभाविलासः - १०</summary>

शमेति । मुखपदेनोपरतितितिक्षादयः । " शान्तो दान्त उपर- तस्तितिक्षुः समाहितः " इति श्रुतेः । निरुपधौ निरङ्कुशे महामोहे 

।  
X२१५ 

श्रद्धाया निवारणे लम्पटाः । विष्वक्सेनो यथा भवतीति शेषः ॥ १० ॥
</details>

<details open><summary>विश्वास-प्रस्तुतिः - ११</summary>

सेनापतिः - देव, प्रहरण-नयेन  
परेषु प्रयोक्तव्यतया  
**पर-तन्त्र एवाहं** भवतः । 

निष्प्रत्यूह-समुत्थितैर् **अधिगत-स्थैर्यः** प्रमाणादिभिः,  
स्व-च्छन्द-प्रथमान-शौर्य-विभवः **स्वायत्त-सिद्धिर्** भवान् ।  
इत्थं सत्य् अनुपप्लवं परिपतच्-चिन्ता-फल-स्रोतसः  
सत्तावस्थिति+++(-नाश-)+++-वृत्तिषु ध्रुवम् **अहं छाया-समस्** तस्य ते ॥ ११ ॥ +++(4)+++
</details>

<details><summary>मूलम् - ११</summary>

सेनापतिः - देव, प्रहरणनयेन परेषु प्रयोक्तव्यतया पर- 

तन्त्र एवाहं भवतः । 

निष्प्रत्यूहसमुत्थितैरधिगतस्थैर्यः प्रमाणादिभिः 

स्वच्छन्दप्रथमानशौर्यविभवः स्वायत्तसिद्धिर्भवान् ।  
इत्थं सत्यनुपप्लवं परिपतच्चिन्ताफलस्रोतसः 

सत्तावस्थितिवृत्तिषु ध्रुवमहं[^36] छाया समस्तस्य ते ॥ ११ ॥

[^36]:
     स्वयमिह च्छाया---ग

</details>


<details><summary>प्रभावली - ११</summary>

प्रहरणम् ; आयुधम् ; तन्न्यायेन । परेषु त्वया प्रयोगे योग्यतया परतन्त्र एव ; न स्वतन्त्रोऽस्मि । परतन्त्रत्वमेव समर्थयते - निष्प्रत्यूहेति । विवेकस्य स्वातन्त्र्यं 

X२१६  
पूर्वार्धेनाह । निर्विघ्नं यथा तथा समुत्थितैरित्यर्थः । प्रमाणादिभिः; प्रमाणम् आगमः । आदिशब्देन तर्कोपबृंहणानि विवक्षितानि । अधिगतस्थैर्यः ; स्थैर्य प्रतिवादिदूषणैरविचाल्यता, तत्प्राप्तं येन सः । स्वच्छन्देति । शौर्यशब्देन स्वपक्षसाधनपरपक्षदूषणे उच्येते । स्वच्छन्दं यथा तथा प्रथमानं प्रसिद्धं शौर्यमेव विभवो यस्य सः । अत एव स्वायत्तसिद्धिः ; स्वाधीनार्थनिश्चयो भवान् । इत्थं सति ; त्वयि एवम्प्रकारविशिष्टे सति । अनुपद्रवं यथा तथा परिपतन्ति चिन्ताफलानां ज्ञानशक्तिप्राप्तिरूपाणां स्रोतासि यस्य । तस्य ते । **सत्तावस्थिति-वृत्तिषु** सत्ता, उत्पत्तिः, अवस्थितिरवस्थानं नाश इति यावत् । वृत्तिर्वर्तनम् । उत्पत्तिस्थितिनाशेष्वित्यर्थः ।  
अहं छायासमो ध्रुवम् ।  
त्वत्सत्ताद्य्-अनुविधानात् छायासाम्यम् ।  
छाया छायिन उत्पत्तौ उत्पद्यते ; स्थितौ तिष्ठति ; नाशे नश्यति ।  
छायावत्तवाहं **परतन्त्र** इति ध्रुवं सत्यम् ।  
अत्र विवेकस्य भगवत्साम्यं व्यवसायसुमत्योः सीतालक्ष्मणसाम्यं च विवक्षितम् ॥ ११ ॥
</details>


<details><summary>प्रभाविलासः - ११</summary>

निष्प्रत्यूहेति । निष्प्रत्यूहमबाधं यथा तथा समुत्थितैः । प्रमाण- पदेन त्रय्यन्तास्तद विरोधिप्रत्यक्षानुमानादयः । आदिपदेन शारीरकन्यायाः । तैरधिगतस्थैर्यः । अनेन शारीरकन्यायानुगृहीतवेदान्तशास्त्रजन्यं ज्ञानं विवेक इति लक्षणमुक्तम् । स्वच्छन्देति । स्वपरनिर्वाहकत्वरूपं स्वतः प्रामाण्यमुक्तम् । स्वायत्तसिद्धिरिति स्वप्रकाशकत्वमुक्तम् । राजसमाधिः  
स्पष्टः । परिपतच्चिन्ताफलस्रोतसः परिपतन्ति परितः समागच्छन्ति चिन्ताफलानां स्रोतांसि यस्य तस्य । विवेके यानि फलकदम्बकानि पुरुष - मोक्षपर्यन्तानि सेत्स्यन्ति, तानि निरुपद्रवं लब्धवत इत्यर्थः । अथवा परिपतन्तीनां चिन्ताफलानां निरन्तरस्मृतीनां स्रोतसः प्रवाहभूतस्य । विशदस्मृतिसन्ततेरपि विवेकरूपतया अभेदोक्तिः । ते तव समस्तस्य कार्यजातस्य सत्तावस्थितिवृत्तिषु स्वरूपस्थितिप्रवृत्तिषु अहं छाया छायावत् परतन्त्र इत्यर्थः । सर्वत्र निश्चयरूपत्वात् ॥ ११ ॥
</details>

<details open><summary>विश्वास-प्रस्तुतिः - १२</summary>

तस्माद् अहं वा सुमतिर् वा  
जलोद्धृत-मत्स्य-न्यायेन  
भवन्तं **विना** मुहूर्तम् अपि **न जीवावः** । 

राजा --- ( विचिन्त्य) सेनापते, पश्य पश्य ; 

असुरादि-मोहन-विधौ  
**विहिताः** प्रमिताव् अतीत-समयाः **समयाः** ।   
तपनापनेय-तिमिर-  
+++(→अहो-रात्र-)+++क्रमतः **प्रचरन्ति** हन्त जगद्-अन्तरतः ॥ १२ ॥+++(4)+++
</details>

<details><summary>मूलम् - १२</summary>

तस्मादहं वा सुमतिर्वा जलोद्धृतमत्स्यन्यायेन भवन्तं विना मुहूर्तमपि न जीवावः । 

राजा --- ( विचिन्त्य) सेनापते, पश्य पश्य ; 

असुरादिमोहनविधौ विहिताः प्रमितावतीतसमयाः समयाः । 

तपनापनेय तिमिरक्रमतः प्रचरन्ति हन्त जगदन्तरतः ॥ १२ ॥
</details>


<details><summary>प्रभावली - १२</summary>

तदेव दर्शयति - तस्मादित्यादि । वाशब्दश्चार्थे । जलोद्धृतो मत्स्यः याव- ज्जलसंसर्गस्तावज्जीवति । न ततः परम् । तन्न्यायेन । सदसद्विवेकसम्भवे सत्कृत्येषु व्यवसायः संसारदोषदृष्टिरूपा सुमतिश्व स्त इत्यर्थः । 

" न च सीता त्वया हीना न चाहमपि राघव ।  
मुहूर्तमपि जीवावो जलान्मत्स्याविवोद्धृतौ ॥” 

इति श्रीमद्रामायणवचनमत्रानुसन्धेयम् । परमतभङ्गस्य पीठिकामारचयति असुरादीति । अत्र 

X२१८  
" त्वं हि रुद्र महाबाहो मोहशास्त्राणि कारय । दर्शयित्वाल्पमायासं फलं शीघ्रं प्रदर्शय ॥" 

इति पाद्मपुराणवचनमनुसन्धेयम् । प्रमितौ ; प्रमितिविषये । अतीतसमयाः; कालात्ययापदिष्टाः, वेदान्तैः प्रमितौ सिद्धाया तद्विपरीतार्थप्रतिपादनात् । यथा स्पार्शनप्रत्यक्षेणाग्नेरुष्णत्वोपलम्भेऽनुष्णत्वप्रतिपादकानुमानम्, तद्वत् । समयाः; सिद्धान्ताः । **तपनेनापनेयं** निरसनीयं यत् **तिमिरं** तन्न्यायेन ।  
यथा मिहिरोदये तिमिरमपैति तदस्तमये पुनरुदेति,  
एवं वैदिकवावदूकोदयान्वय-व्यतिरेकानुविधायिन इत्यर्थः । हन्तेति खेदे ॥ १२ ॥
</details>


<details><summary>प्रभाविलासः - १२</summary>

तस्मादिति । अहं वा सुमतिर्वेति ; निश्चयत्वावाधितत्वयोर्विवेक- ज्ञानानपायात् मुहूर्तमपि न जीवाव इत्युक्तम् । अनेन 'न जीवावः' इति द्विवचनेन लक्ष्मणवचनं व्यञ्जितमिति वचनव्यङ्ग्यध्वनिभेदः । वचनं तु- 

" न च सीता त्वया हीना न चाहमपि राघव । मुहूर्तमपि जीवावो जलान्मत्स्याविवोद्धतौ ॥ " 

इति । असुरादीति । अत्र 

> " त्वं च रुद्र महाबाहो  
मोहशास्त्राणि कारय ।  
अनायासं दर्शयित्वा  
फलं शीघ्रं प्रदर्शय ॥
"" 

इत्येतदनुसन्धेयम् । अतीतसमयाः ; कालात्ययापदिष्टा इत्यर्थः । तपनाप-  
नेयतिमिरक्रमतः; सूर्यनिवर्त्यतिमिररीत्या ॥ १२ ॥
</details>

### सिद्धान्त-वाद-नियोगः
<details open><summary>विश्वास-प्रस्तुतिः - १३</summary>

एते च[^37]  
मधु-मथन--भुज-बल--परिभ्रमित--  
मन्दर--मही-धर[^38]-मथ्यमान-  
महार्णव-निर्घोष-निर्विशेष--  
निरर्थक-विविध-वाचो  
वाचस्-पतिम् अपि वनस्पती-कर्तुम् **उद्युञ्जते**  
वशिका+++(=तुच्छाः)+++ वावदूकाः ।  

तद् अमी 
सावधान-सम्प्रयुक्तारम्भेण  
प्रकट-प्रकाशित-+++(स्व-पक्ष-)+++साधन++++(पर-पक्ष)+++उपालम्भ-दंष्ट्राङ्कुरेण  

+++(आत्माश्रयान्योन्याश्रय-चक्रकाश्रयानवस्थातिप्रसङ्ग-रूपेण)+++
प्रतिपन्न-खरतर--तर्क-पञ्चक-नखरेण+  

आरण्यकारण्य-वर्तिना  
प्रमाण-पराक्रम-कण्ठीरवेण  
नियतम् अ-कुण्ठ-शक्तिना **निरसनीयाः**  
सत्-पथ-विस्रम्भ--रम्भा-वन-मथन--विहित-संरम्भाः प्रचण्डा वैतण्डिक-वेतण्डाः+++(=गजाः)+++ ।

सेनापतिः — देव, **नियुक्तो** हि त्वया  
वादेन सह वेदान्त-सिद्धान्तः  
प्रतिमत-निर्मूलनाय ।  
तद् **आसीदत्य्** असाव् इह  
कथक-सङ्ग्राम-सीमाम् । 
</details>

<details><summary>मूलम् - १३</summary>

एते च[^37] मधुमथन भुजबलपरिभ्रमितमन्दर महीधर[^38] मथ्यमान- महार्णवनिर्घोषनिर्विशेष निरर्थकविविधवाचो वाचस्पतिमपि वनस्पती- कर्तुमुद्युञ्जते वशिका वावदूकाः । तदमी सावधान सम्प्रयुक्तारम्भेण प्रकटप्रकाशितसाधनोपालम्भदंष्ट्राङ्कुरेण प्रतिपन्नखरतर तर्कपञ्चकनख- रेणारण्यकारण्यवर्तिना प्रमाणपराक्रमकण्ठीरवेण नियतमकुण्ठशक्तिना  
निरसनीयाः सत्पथविस्रम्भरम्भावनमथन[^39] विहितसंरम्भाः प्रचण्डा[^40] वैतण्डिकवेतण्डाः । 

[^37]:
     च omitted---क


[^38]:
     महामहीधर----ख


[^39]:
     प्रमथन-----ख


[^40]:
     उद्दण्डा इति प्रभावलीपाठः


सेनापतिः — देव, नियुक्तो हि त्वया वादेन सह वेदान्तसिद्धान्तः प्रतिमतनिर्मूलनाय । तदासीदत्यसाविह कथकसङ्ग्राम- सीमाम् । 
</details>


<details><summary>प्रभावली - १३</summary>

दुर्वादिनां निरर्थकाटोपं दर्शयति - एते चेति । निर्विशेषशब्दः सदृश - पर्यायः । वाचस्पतिमपि ; बृहस्पतिमपि । वनस्पतीकर्तुम् ; महातरुवत् मूकीकर्तुम् । उद्युञ्जते ; उद्योगं कुर्वते । वशिकाः ; तुच्छाः, बाह्या इत्यर्थः । एवमाटोपं प्रदर्श्य, अभी सावधानतः प्रमाणैर्निरसनीया इत्याह- तदमी इत्यादि । 

  

X२१९  
तत्; तस्मात्; आटोपस्य दर्शितत्वात् । आरम्भः ; उपक्रमः, तद्वता । प्रकटं प्रकाशितौ स्वपक्षसाधन--पर-पक्षोपालम्भावेव दंष्ट्राङ्कुरौ यस्य तेन । प्रति- पन्नः ; युक्तः । इदं तर्कविशेषणम् । तेन सतर्कत्वं व्यज्यते । खरतरः ; दृढतरः, मूलशैथिल्यादिरहितः । यत्तर्कपश्वकम् ; आत्माश्रयान्योन्याश्रयचक्रकाश्रयानव- स्थानिष्टप्रसङ्गादीनि ; तान्येव पञ्च नखराणि यस्य । आरण्यका उपनिषदः, तत्र वर्तिना;[^42] अरण्यसमूहे ' वर्तिना ' । प्रमाणमेव पराक्रमविशिष्टः कण्ठीरवः, तेन । नियमेनाप्रतिहतशक्तिना । सत्पथः ; वेदान्तमार्गः, तत्र विस्रम्भो विश्वासः, स एव 

[^42]:
     मूले आरण्यकवर्तिना इति प्रभावलीपाठः प्रतिभाति,


  

X २२० \  
रम्भावनं, तन्मथने विहितसंरम्भाः कृतोद्योगाः । उद्दण्डा ये वैतण्डिकाः शुल्कतर्कनिष्ठा त एव बेतण्डाः गजाः रम्भावनमथनप्रियाः नियुक्तः अनुशिष्टः । वाद; कथाविशेषः । अत्र वादशब्देन स्वयं ग्रन्थकर्ता वेदान्ताचार्यः, वेदान्त- सिद्धान्तशब्देन श्रीभाष्यकारश्च विवक्षित इति सम्प्रदायः तत् नियुक्तत्वात्। आसीदति आगच्छति । कथासङ्ग्रामसीमा; वादस्य पराकाष्ठा । \
</details>


<details><summary>प्रभाविलासः - १३</summary>

वशिकाः ; तुच्छाः । साधनम् ; स्वपक्षस्थापनम् । उपालम्भः; परपक्षदूषणम् । खरतरम् ; तीक्ष्णतरम् ।  
तर्कपञ्चकम् ;  
आत्माश्रयान्योन्याश्रय-चक्रकाश्रयानवस्थातिप्रसङ्ग-रूपम् । वेतण्डाः ; गजाः । सञ्चालित-निष्कम्पमिति; अनेन परिसर्पो नाम प्रतिमुखसन्धेरङ्गमुक्तम् । “परिसर्प इति प्राहुर्दष्टभ्रष्टानुसर्पणम्” इति लक्षणात् ॥ १३ ॥
</details>

## सिद्धान्त-वाद-संवादः
### परस्-पर-सम्भावनम्
<details open><summary>विश्वास-प्रस्तुतिः</summary>

(ततः **प्रविशतो** गुरुशिष्य वेषधारिणौ सिद्धान्तवादौ ) 

गुरुः - आयुष्मन्,  
अवधारित-परमार्थेन  
प्रतिभट-कथक--लङ्का--भट-हनूमता भवता  
स्थूणा-निखनन-न्यायेन **सञ्चालित-निष्कम्पम्**  
अध्यात्म-तत्त्वम् **अवगच्छामि** ।  
शिष्यः - (सप्रश्रयम् )  
भगवन्  
दिव्येन यतीन्द्र-वेषेण  
दत्तात्रेय इव सन्दृश्यसे  
योऽसौ महर्षिभिर् अनुस्मर्यते-  

> काणाद-शाक्य-पाषण्डैस्  
त्रयीधर्मो **विलोपितः** ।  
त्रि-दण्ड-धारिणा पूर्वं  
विष्णुना+++(→दत्तात्रेयेण)+++ **रक्षिता** त्रयी ॥ १३ ॥

इति । 
</details>

<details><summary>मूलम्</summary>

(ततः प्रविशतो गुरुशिष्य वेषधारिणौ सिद्धान्तवादौ )

गुरुः - आयुष्मन्, अवधारितपरमार्थेन प्रतिभटकथकलङ्का- भटहनूमता भवता[^41] स्थूणानिखननन्यायेन सञ्चालित निष्कम्पमध्या- त्मतत्त्वमवगच्छामि ।  
शिष्यः - (सप्रश्रयम् ) भगवन् दिव्येन यतीन्द्रवेषेण दत्तात्रेय इव सन्दृश्यसे' योऽसौ महर्षिभिरनुस्मर्यते- \
इति । \
काणादशाक्यपाषण्डैस्त्रयीधर्मो विलोपितः । \
त्रिदण्डधारिणा पूर्व विष्णुना रक्षिता त्रयी ॥ १३ ॥

[^41]:
त्वया----क

</details>

<details><summary>प्रभावली - १३</summary>

एवं पात्रान्तरं संसूच्य तत्प्रवेशमाह- तत इति । आयुष्मन्निति शिष्य- सम्बोधनम् । प्रतिभटकथा एवं लङ्काभटाः तेषां हनूमत्स्थानीयेन। स्थूणाया निखननं सञ्चालनेन दृढीकरणं, सत्यायेन सञ्चालितं च तत् निष्कम्पं चाध्यात्मस्वरूपम् प्रश्रय; विनयः यतीन्द्रस्य वेषेण दत्तात्रेय इव योऽसौ दत्तात्रेय: स्मृतिषु पठ्यते । काणादेति । काणादा वैशेषिकाः । शाक्या बौद्धाः। पाषण्डाः; तत्त्ववृत्तोभयपाषण्डा: निरीश्वरमीमांसकादयः यहा काणाद- शाक्यरूपैः पाषण्डैः पूर्वमादौ काले त्रयीधर्मो विलोपितोऽभूत तदा त्रिइण्ड- धारिणा; त्रिदण्डं धारयता विष्णुना विष्ण्वंशेन दत्तात्रेयेण त्रयी रक्षिता; सान्वादेन सशिष्यो विजिग्य अर्थी रक्षितवानित्यर्थः ॥ १३ ॥

</details>


<details open><summary>विश्वास-प्रस्तुतिः - १४</summary>

गुरुः--  
आयुष्मन्,  
असुराः खल्व् एते बाह्याः कु-दृष्टयश् च । 
तान् अहं विष्णु+++(→दत्तात्रेय)+++-रूपम् आश्रित्य विजिगीषे ।

शिष्यः - भगवन्, विष्णु-रूपी सन्  
विष्णु-भावेन **नमस्यः** खल्व् **असि** ।  
ततश् च,  

उपवीतिनम् ऊर्ध्व-पुण्ड्रवन्तं  
त्रि-जगत्-पुण्य-फलं त्रि-दण्ड-हस्तम् ।  
शरणागत सार्थ-वाहकं त्वां  
शिखया शेखर-शालिनं **भजामि** ॥ १४ ॥

(इति साष्टाङ्गं प्रणमति)
</details>

<details><summary>मूलम् - १४</summary>

\  
गुरुः-- आयुष्मन्, असुराः खल्वेते बाह्याः कुदृष्टयश्च ।' तानहं विष्णुरूपमाश्रित्य विजिगीषे । \
 शिष्यः - भगवन्, विष्णुरूपी सन् विष्णुभावेन नमस्यः खल्वसि । ततश्च, \
 उपवीतिनमूर्ध्वपुण्ड्रवन्तं त्रिजगत्पुण्यफलं त्रिदण्डहस्तम् । शरणागत सार्थवाहकं त्वां शिखया शेखरशालिनं भजामि ॥ १४ ॥

(इति साष्टाङ्गं प्रणमति)
</details>


<details><summary>प्रभावली - १४</summary>

विष्णुरूपमाश्रित्य ; विष्णोर् विष्ण्व्-अंशस्य दत्तात्रेयस्य रूपं त्रिदण्ड-सन्न्यासित्वम् आश्रित्य विजेतुम् इच्छामि । विष्णुरूपी सन्; विष्णो रूपं त्रिदण्डधारित्वं, तद्वान् सन् । अयं साक्षाद्विष्णुरेवेति बुद्ध्या नमस्कारयोग्यः । उपवीतिनमिति एकदण्डिभ्यो व्यावृत्तिरुच्यते । उपवीतं यज्ञसूत्रं तद्वान् । सच्छिद्रोर्ध्वपुण्ड्वन्तम् । त्रिजगतां पुण्यस्य परिपाकरूपम् । त्रीणि दण्डानि त्रिदेषडं हस्ते

X२२२  
यस्य तम् । शरणागत सार्थवाहकम् ; शरणागतानां सार्थः समूहः रक्षणभरो वा, तस्य निर्वाहकम् । शिखया हेतुना शिरोभूषणवन्तम् । शेखर शिरोमाल्यं, तेन शालितुं शीलमस्य इति तच्छालिनम् ॥ १४ ॥
</details>


<details><summary>प्रभाविलासः - १४</summary>

उपवीतिनमिति । अत्र प्राशस्त्ये मतुप् । सार्थः ; समूहः । साष्टाङ्गमिति ; मनोबुद्धयभिमानहस्तपादद्वय शीर्षसहितमित्यर्थः । तदुक्तम्- " मनोबुद्ध्यभिमानेन सह न्यस्य धरातले । कूर्मवच्चतुरः पादान् शिरस्तत्रैव पञ्चमम् ॥ " \
 इति । प्रणमतीति; नामगोत्रभोशब्दोच्चारणपूर्वकं नमस्करोतीत्यर्थः । यथाह मनुः - \
 " \
 • अभिवादपरो विप्रो ज्यायांसमभिवादयेत् । \
 असौनामाहमस्मीति स्वं नाम परिकीर्तयेत् ॥ \  
भोशब्दम् कीर्तयेदन्ते स्वस्य नाम्नोऽभिवादने । 

नाम्नां स्वरूपभावे हि भोशब्दः ऋषिभिः स्मृतः ॥ 

इति ॥ १४ ॥
</details>

<details open><summary>विश्वास-प्रस्तुतिः - १५</summary>

गुरुः- आयुष्मन्,

प्रतिष्ठापित-वेदान्तः  
प्रतिक्षिप्त-बहिर्-मतः ।  
भूयास् त्रैविद्य-मान्यस् त्वं  
भूरि-कल्याण-भाजनम् ॥ १५ ॥
</details>

<details><summary>मूलम् - १५</summary>

गुरुः- आयुष्मन्,[^43] 

[^43]:
     आयुष्मन् omitted--- क


प्रतिष्ठापितवेदान्तः प्रतिक्षिप्तबहिर्मतः । 

भूयास्त्रैविद्यमान्यस्त्वं भूरिकल्याणभाजनम् ॥ १५ ॥
</details>


<details><summary>प्रभावली - १५</summary>

प्रतिष्ठापितो वेदान्तसिद्धान्तो येन । प्रतिक्षिप्तो निरस्तो बाह्यसिद्धान्तो येन । एवं त्वं त्रैविद्यानां वैदिकानां मान्यः बहुकल्याणभाजनं च भूया इत्याशीर्वादिः ॥ १५ ॥
</details>


<details><summary>प्रभाविलासः - १५</summary>

आयुष्मन्निति मतुप् प्रशंसायाम् । तत्त्वजिज्ञासाप्रवृत्तत्वेनायुः- साफल्यात् " तरवः किं न जीवन्ति " इति वितथायुषो वैलक्षण्यमुक्तम् । आयुष्मन्निति वर्णप्रयुक्ताशीर्वादोऽपि फलितः । 

आयुष्मान् भव सौम्येति वाच्यो 'विप्रोऽभिवादने " इति मनुस्मरणात् । प्रतिष्ठापितेति । तिस्रो विद्या येषां ते त्रिविद्याः ; त एव त्रैविद्याः ; ब्रह्मनिष्ठा इत्यर्थः ॥ १५ ॥
</details>

<details open><summary>विश्वास-प्रस्तुतिः - १६</summary>

( इति दिव्य-शक्तिमयं **दर्भ-पवित्रं ददाति** )  

शिष्यः - ( तद् **आदाय**  
शिरसि **निधाय**  
दक्षिण-हस्ते **धारयति**) 

गुरुः- 

अविश्रान्त-श्रद्धा--शत-कलह-कल्लोल-विषमास्  
**तवाविर्भूयासुर्** मनसि मुनि-सिद्धादि-सुलभाः ।  
मधु-क्षीर-न्याय--+++(स्वाभाविकानन्दमयत्वादि-)+++स्व-गुण-विभवासञ्जन-कनन्+++(=अतिशयित)+++-  
महानन्द-**ब्रह्मानुभव-परिवाहा** बहु-विधाः ॥ १६ ॥+++(5)+++
</details>

<details><summary>मूलम् - १६</summary>

( इति दिव्यशक्तिमयं दर्भपवित्रं ददाति )  
शिष्यः - ( तदादाय शिरसि निधाय दक्षिणहस्ते धारयति) 

गुरुः- 

अविश्रान्तश्रद्धाशतकलहकल्लोलविषमा- 

स्तवाविर्भूयासुर्मनसि मुनिसिद्धादिसुलभाः । 

मधुक्षीरन्यायस्वगुणविभवासञ्जनकन- 

न्महानन्दब्रह्मानुभवपरिवाहा बहुविधाः ॥ १६ ॥
</details>


<details><summary>प्रभावली - १६</summary>

दिव्या शक्तिः, तद्रूपम् ; दिव्यशक्तिप्रदमित्यर्थः । दर्भैर्विरचितं पवित्रग्रन्थिं ददाति ।  
पुनरप्याशीर्विशेषं विदधाति --- अविश्रान्तेति । अविश्रान्ताः ; सन्तताः । श्रद्धाशतम् ; अनुभवपरीवाहविषयादरशतम् । शतशब्दो बाहुविध्यवाची । परीवाहानां बहुविधत्वात् तदादरस्यापि बहुविधत्वम् । श्रद्वाशतान्येव कलह- कल्लोलाः कलहयुक्ताः कल्लोलाः । मध्यमपदलोपी समासः । कलहोऽहमह- मिकया प्रसरः; तैर्विषमाः दुरवगाहाः । मुनिसिद्धादिसुलभाः ; मुनीना सिद्धादीनामेव लभ्याः, नेतरेषाम् । 

मध्विति मधुना सपृक्त क्षीरमतिस्वादु भवति; तन्न्यायेन ।  
**स्वगुणविभवेषु** ; स्वं रूपं, गुणाः सत्यज्ञानादयः ; विभवो विभूतिः, तेष्व् **आसञ्जनेन** ।  
**आसञ्जनम्** आसत्तिः, तदनुसन्धानमित्यर्थः, तेन; ब्रह्मस्व- रूपगुणविभूत्यनुसन्धानेन । यद्वा स्वशब्देन प्रत्यगात्मोच्यते । तस्य यो गुणविभवः अपहतपाप्मत्वादिगुणसम्पत् तदासञ्जनेन तदनुध्यानेन । **कनत्** अतिशयितं 

X२२४  
महानन्दं यद्ब्रह्म तदनुभवस्य बहुविधाः परिवाहा तव मनस्याविर्भूयासुरिति । परब्रह्मानुभवजनित हर्षप्रकर्षस्तव मनसि जायतामिति भावः ॥ १६ ॥
</details>


<details><summary>प्रभाविलासः - १६</summary>

X२२३ 

अविश्रान्तेति । अविश्रान्ताः सन्तताः श्रद्धा, तासां शतस्य कलहाः अहमहमिकया वर्तनानि तेषां कल्लोलैस्तरङ्गैः विषमाः निम्नोन्नताः । मधुक्षीरन्यायेन माधुर्यविवेचनस्याशक्यतया स्वगुणानां सर्वज्ञत्वादीनां विभवस्य विभूतेरासञ्जनेन मेलनेन कनतो महानन्दस्य ब्रह्मणोऽनुभव परिवाहाः स्वरूपविभूतिगुणविशिष्टपरब्रह्मगोचरवेदान्तश्रवणमनननिर्धारितबुद्धिवैशद्यकाष्ठाः तव मनस्याविर्भूयासुरित्यर्थः ॥ १६ ॥
</details>

### वाद-पुरस्-कारः
<details open><summary>विश्वास-प्रस्तुतिः - १७</summary>

शिष्यः - (सप्रश्रयम् ) अमोघाशिषो भगवतः +++(तव)+++ प्रसादेन  
**सिद्धम्** एव मे सर्वम् **समीहितम्** ।  
अथ च[^44] भगवन्,  
यद् अहम् इह किञ्चित् **पृच्छामि**  
तद् यदि **श्रावयितुम् अर्हामि, श्रावयितव्योऽस्मि** । 

[^44]:
     अथवा---क


गुरुः - भद्र,[^45] सम्यग् उपसन्नस्य सच्-छिष्यस्य समये सति  
**किं न श्रावयितव्यम्** ? 

[^45]:
     भ्स्द्र् omitted -----ग


शिष्यः - भगवन्, **विगृह्य कथा-करणं**  
महर्षिभिः **प्रतिषिध्यते** ।  
वादेन  
ब्राह्मणं जित्वा हृष्टस्य पापिष्ठस्य  
पादपत्व-प्राप्तिश् च **प्रतिपाद्यते** ।  
तत् कथम् इदानीं **विजिगीष्यन्ते** विपक्ष-वादिनः[^46] । 

[^46]:
     विपक्षपातिनः - प.


गुरुः - ( सप्रसादम् ) भद्र, साधु-बुद्धिना त्वया सम्यग् **अनुयुज्यते** ।  
किन्तु वर्णाश्रम-जाति-गोत्र-प्रवर-कुल-चरण-देश-काल-विषयादि-भेदेन  
**व्यवस्थितैव** हि **विधि-निषेध-मर्यादा** ।  
तद् अहम् इदानीं परिगृहीत-नियमानुगुणं  
स्वयं विपक्ष-निरसनम् **अकुर्वाणः**  
कौशिक इव राघवं त्वां **पुरस्कृत्य** +++(→कौशिक-वेङ्कटनाथस्यापि सूचना!)+++  
कु-दृष्टीन् बाह्यांश् च **निराचिकीर्षामि** ।+++(5)+++ तत्र च, 

**दूरे भवतु** ते वीर  
जल्पः सह वितण्डया ।  
त्वम् एव स्थिर-वादात्मा  
**निरुन्द्धि** परिपन्थिनः ॥ १७ ॥+++(5)+++
</details>

<details><summary>मूलम् - १७</summary>

शिष्यः - (सप्रश्रयम् ) अमोघाशिषो भगवतः प्रसादेन सिद्धमेव मे सर्वम् समीहितम् । अथ च[^44] भगवन्, यदहमिह किञ्चित् पृच्छामि तद्यदि श्रावयितुमर्हामि, श्रावयितव्योऽस्मि । 

[^44]:
     अथवा---क


गुरुः - भद्र,[^45] सम्यगुपसन्नस्य सच्छिष्यस्य समये सति किं न श्रावयितव्यम् ? 

[^45]:
     भ्स्द्र् omitted -----ग


शिष्यः - भगवन्, विगृह्य कथाकरणं महर्षिभिः प्रतिषिध्यते । वादेन ब्राह्मणं जित्वा हृष्टस्य पापिष्ठस्य पादपत्वप्राप्तिश्च प्रतिपाद्यते । तत् कथमिदानीं विजिगीष्यन्ते विपक्षवादिनः[^46] । 

[^46]:
     विपक्षपातिनः - प.


गुरुः - ( सप्रसादम् ) भद्र, साधुबुद्धिना त्वया सम्यगनुयुज्यते । किन्तु वर्णाश्रमजातिगोत्रप्रवरकुलचरणदेशकालविषयादि-  
भेदेन व्यवस्थितैव हि विधिनिषेधमर्यादा । तदहमिदानीं परिगृहीत- नियमानुगुणं स्वयं विपक्षनिरसनमकुर्वाणः कौशिक इव राघवं त्वां 

पुरस्कृत्य कुदृष्टीन् बाह्यांश्च निराचिकीर्षामि । तत्र च, 

दूरे भवतु ते वीर जल्पः सह वितण्डया । 

त्वमेव स्थिरवादात्मा निरुन्द्धि परिपन्थिनः ॥ १७ ॥
</details>


<details><summary>प्रभावली - १७</summary>

सर्वे समीहितम् ऐहिकं परपक्षविजयादि, आमुष्मिकं च निःश्रेयसादि समीहितमभिलषितमित्यर्थः । अथच ; अथापि । सम्यगुपसन्नस्य ; शास्त्रोक्त  
क्रमेण गुरुमुपसन्नस्य सच्छिष्यस्य ; " सद्बुद्धिः साधु सेवी" इत्यादिशिष्यगुणयुक्तस्य शुश्रूषोः । समये ; योग्यकाले । सर्वं श्रावयितव्यमेव । विगृह्य ; विजिगीषुर्भूत्वा । अत्र प्रमाणं दर्शयति-- वादेनेति । 

" वादेन ब्राह्मणं जित्वा हृष्टो भवति यो द्विजः । 

श्मशाने पादपः स स्याद् गृध्रकङ्कनिषेवितः ॥ 

इति स्मृतिवचनस्यार्थ सङ्गृह्य दर्शयति-वादेन ब्राह्मणं जित्वेत्यादिना । विजि- गीष्यन्ते ; विजेतुमिष्यन्ते विरुद्वपक्षवादिनः । प्रसादः ; अनुग्रहः । अनुयुज्यते ; प्रश्नः क्रियते । किन्तु; तत्र वक्तव्यमस्ति किचिदित्यर्थः । " न विगृह्य कथाँ कुर्यात् " इत्यादि तूत्तमाश्रमिविषयं, न गृहस्थविषयमिति दर्शयितुं तावद्विधिनिषेधमर्यादाया व्यवस्थामाह । विधिः ; इद कुर्यादित्येवंरूपः । निषेधः ; इदं न कुर्यादित्यादिरूपः । तयोर्मर्यादा; नियमः । व्यवस्थितैव; विषयभेदेन व्यवस्थापिता; सद्भिरिति शेषः । केन प्रकारेणेत्यत्राह — वर्णाश्रमादीति । वर्णः ; ब्राह्मण्यादिः । आश्रमः ; ब्रह्मचर्यादिः । जातिः ; प्रसिद्धा । गोत्रम् ; प्रसिद्धम् । प्रवरः ; त्र्यार्षेयपञ्चार्षेयादि । कुलम् ; स्मार्तादि । चरणम् ; ऋग्यजुः सामादि । 

X२२६  
देशः ; द्रमिडकर्णाटादिः ; कालः ; अहोरात्रादिः । आदिशब्देनावस्थादि गृह्यते । अतोऽत्र निन्दार्थवादानुगेधेन ब्राह्मणजयनिषेधोऽपि न गृहस्थविषय इति भावः । ततः किमित्यत्राह - तदहमिति । नियमः ; सन्न्यासनियमः । निराचि- कीर्षामि ; निराकर्तुमिच्छामि । तत्र ; त्वया वादकरणेऽपि । जल्पः ; विजिगीषु- कथा । वितण्डा; स्वपक्षस्थापनहीना । स्थिरो यो वादः तत्त्वनिर्णयार्थ प्रवृत्ता कथा, तत्स्वरूपः त्वमेव निरुन्द्रि ; निरस्य । परिपन्थिनः ; शत्रून् ॥ १७ ॥
</details>


<details><summary>प्रभाविलासः - १७</summary>

वादेनेति । अनेन 

वादेन ब्राह्मणं जित्वा हृष्टो भवति यो द्विजः । 

श्मशाने पादपः स स्यात् कङ्कगृधनिषेवितः ॥

इति वचनं स्मारितम् । वर्णः ; ब्राह्मणत्वादिः । जातिः ; देवत्वादिः, विशिष्टमातापितृजन्यत्वं वा । गोत्रम् ; कूटस्थऋषिनामकीर्तनम् । प्रवरः;  
X२२५ 

वंश्य ऋषिगणनामकीर्तनम् । कुलम् ; वंशः । चरणम् ; बहूवृचत्वाद्यवान्तर जातिः । दूर इति । स्वपक्षस्थापन परपक्षदूषणवान् जल्पः । स्वपक्षस्थापनही- नपरपक्षदूषणमात्रपर्यवसाना वितण्डा । तत्त्वबुभुत्सोः प्रश्नप्रतिबचनरूपकथा 

वादः ॥ १७ ॥
</details>

<details open><summary>विश्वास-प्रस्तुतिः - १८</summary>

अथवा त्वया मन्-निदेशानुवर्तिना  
कौशिक-नियमितेन राघवेणेव  
**साधिकारेण**
यथा-विधि वीत-राग-कथानावसरे  
वेदेश्वर-विदूषकाः सर्वे  
तत्त्वाध्यवसाय-संरक्षणार्थम्  
अनुज्ञाताभ्यां बलातिबलाभ्याम् इव  
**जल्प-वितण्डाभ्याम् अपि जेतव्याः** ।+++(5)+++ 

शिष्यः -- (साञ्जलिबन्धम् ) शिरसा **प्रतिगृहीतोऽयं** भगवतः समादेशः ।  
अथापि भगवता विश्वाचार्येण  
कथमिह मितम्-पचे मयि **कथक-भार आरोप्यते** ? 

गुरुः - अवधार्यताम् एतत्- 

नित्य-क्षिप्त-परस्-परेषु समय-ग्रामेषु **निष्णातिनः**   
शिष्याः केचन **सन्ति** नः क्षिति-तले **शिक्षाधिक-ग्राहिणः** ।  
तत्र स्व्-अद्भुत-निर्भर-प्रसरया बुद्ध्या परिष्-कारिणस्  
त्वत्तः **प्रत्ययितो न** कश्चिद् **अपरः** प्रत्यर्थिभिः **प्रार्थितः** ॥ १८ ॥
</details>

<details><summary>मूलम् - १८</summary>

अथवा त्वया[^47] मन्निदेशानुवर्तिना कौशिकनियमितेन राघवेणेव साधिकारेण[^48] यथाविधि वीतरागकथानावसरे वेदेश्वरविदूषकाः सर्वे तत्त्वाध्यवसाय संरक्षणार्थमनुज्ञाताभ्यां[^49] बलातिबलाभ्यामिव जल्पवितण्डाभ्यामपि जेतव्याः । 

[^47]:
     तु added after -------क, घ, ड


[^48]:
     लब्धाधिकारेण------ग


[^49]:
      अनुगृहीताभ्यां-------च


शिष्यः -- (साञ्जलिबन्धम् ) शिरसा प्रतिगृहीतोऽयं भगवतः समादेशः । अथापि भगवता विश्वाचार्येण[^50] कथमिह मितम्पचे मयि कथकभार[^51] आरोप्यते ? 

[^50]:
     भवता added after----ग, च


[^51]:
     कथाभारः-----क


गुरुः - अवधार्यतामेतत्- 

नित्यक्षिप्तपरस्परेषु समयग्रामेषु निष्णातिनः 

शिष्याः केचन सन्ति नः क्षितितले शिक्षाधिकग्राहिणः ।  
तत्र स्वद्भुत निर्भरप्रसरया बुद्ध्या परिष्कारिण-  

स्त्वत्तः प्रत्ययितो न कश्चिदपरः प्रत्यर्थिभिः प्रार्थितः ॥ १८ ॥
</details>


<details><summary>प्रभावली - १८</summary>

पक्षान्तरमाह-- अथवा त्वया त्विति । निदेशः ; आज्ञा मन्नियमनमेवा 

X२२७  
धिकारः, तद्वता । वेदेश्वरविदूषकाः ; बाह्याः । तस्वाध्यवसायसंरक्षणार्थमिति गौतमसूत्रैकदेशः[^52] । तत्र नास्तिकनिरासे जल्पवितण्डे अपि प्रयोक्तव्ये इत्यनुज्ञाते ; ताभ्याम् । बलातिबले नाम विद्ये विश्वामित्रेण श्रीरामायोपदिष्टे ; ताभ्याम् । यथा रामेण राक्षसा जिताः, एवं जल्पवितण्डाभ्यामपि त्वया जेतव्याः । समादेशः ; उपदेशः, शासनमित्यर्थः । भगवता ; सर्वज्ञेन । मितम्पचे ; क्षुद्रे । महावादिनां भारः तत्कृत्यनिर्वहणम् अशक्ते आरोप्यते वत्से महोक्षभर इवेति भावः । अवधार्यताम्, श्रूयताम् । नित्येति । नित्यं परस्परं प्रतिक्षिप्तेषु चार्वाकबौद्धादिसिद्धान्तगणेषु । निष्णातिनः ; अतिपरिचयकुशलाः । निष्णातं कौशलं येषामस्तीति निष्णातिनः । शिक्षाधिकग्राहिणः ; आचार्येण यच्छिष्यते ततोऽप्यधिकग्राहिणः, अनुक्तमप्यूहितुं दक्षाः । तत्र तेषां शिष्याणां मध्ये । तुरवधारणे । अद्भुतं यथा तथा निर्भरः पूर्णः प्रसरो ग्रहणशक्तिर्यस्याः सा ; तया बुद्ध्या । परिष्कारिणः ; अलङ्कारवतः । त्वत्तो मे प्रत्ययितः ; मम सम्मतः । अयमेव वादिनो जये समर्थ इति मनसा सविश्वासं परिगृहीतः । **प्रत्यर्थिभिः**; परवादिभिः । **प्रार्थितश्च** ; अनेन चेद्वादं कुर्मः, नान्येनासदृशेनेति प्रार्थितः । न कश्चिदस्ति । अतस्त्वय्यारोप्यत इति भावः ॥ १८ ॥

[^52]:
     vide----------न्यायसूत्रम्-----४-२-४८

</details>


<details><summary>प्रभाविलासः - १८</summary>

मितम्पचे ; क्षुद्रे । नित्येति । समयग्रामेषु सिद्धान्तसमूहेषु । निष्णातिनः ; निष्ठावन्तः । शिक्षाधिकग्राहिणः ; शिक्षितकक्ष्याया अविरोधे-  
नोत्तरकक्ष्याविशेषकल्पनचतुराः । तत्र तेषां मध्ये । **अद्भुतनिर्भर-प्रसरया** ; विस्मयनीय परिपूर्णवैशद्ययुक्तया । **परिष्कारिण** इति पञ्चमी । **प्रत्ययितः**; विश्वस्तः । प्रयोजकान्तरमाह – प्रत्यर्थिभिरिति । अत्रोत्तरं नामालङ्कारः, " तदुत्तरमिहोत्कर्षो योऽर्थानामुत्तरोत्तरम्" इति लक्षणात् ॥ १८ ॥
</details>

<details open><summary>विश्वास-प्रस्तुतिः - १९</summary>

शिष्यः -- **यद् आदिशति** भगवान् ।  
अत्र तु कञ्चित् सिद्धान्तम् **अनवलम्ब्य**  
**न** कापि कथा **प्रवर्तते** ।  
अतः स्वाभिमते कुत्रचिन् माम् **अवस्थापयतु** भवान् ।    

गुरुः - भद्र, इह किल स-यूथ्य कलहे[^56]  
समान-तन्त्रे त्वया **स्थातव्यम्** ।  
विपक्ष-विप्रतिपत्तौ तु वेदान्त-सिद्धान्ते ।  
तत्रापि पराशर-पाराशर्य-शुक-शौनक-बोधायन-प्रभृतिभिः परिचितं पन्थानम् **आश्रित्य**  
परमार्थ-दर्शि-देशिक--दत्त-दृष्टिभिर् अस्माभिः  
परिमित-विशद्-गम्भीराः पञ्च-षाः प्रबन्धाः  
+++(गद्यत्रय--गीता-भाष्य--भाष्य-सार-सङ्ग्रह-दीप-रूपाः)+++ **प्राबन्धिषत**।  
तेष्व् **अवहित-चेतसा** त्वया[^58]  
प्रतिसंहित-परमार्थेन[^59]  
पारिषद-हृदयङ्-गमाः प्रमाण-तर्काः **प्रयोक्तव्याः** ।  

शिष्यः -- भगवति प्रसेदुषि  
**न** क्वचित् **प्रमाद्यामि** । यतः, 


गुरु-प्रसदन-**स्फुरद्--गुण-गरिम्णि** यन् मानसे  
सकृत् **स्फुरति** वस्तु तन्, **न** हि किम् अप्य् **अपभ्रश्यति** ।  
ऋषिस् तद्-इतरोऽपि वा, **यदि गृणाति**+++(=दूषयति)+++ +++(अर्थ-)+++गत्य्-अन्तरं   
**विकल्प्य**[^61], तद् अपि क्षणाद् विलयम् **अभ्युपैति** स्वयम् +++(शिष्येण तिरस्-कृतम्)+++॥ १९ ॥

[^61]:
     विकल्प्येत्यत्र तच्छब्दार्थस्यैव कर्तृत्वविवक्षया 
    समानकर्तृकत्वान् ल्यबुपपत्तिः । तदपि स्वयमेवात्मान विकल्प्य लयमुपैतीत्यर्थः ।

</details>

<details><summary>मूलम् - १९</summary>

शिष्यः -- यदादिशति भगवान् । अत्र तु कञ्चित्[^53] सिद्धान्तमनवलम्ब्य न कापि[^54] कथा प्रवर्तते । अतः[^55] स्वाभिमते कुत्रचिन्मामवस्थापयतु भवान् ।    

[^53]:
     कथञ्चित्----ख


[^54]:
     कदाचिदपि------क, ख


[^55]:
     तत----क, तत्र-----घ


गुरुः - भद्र, इह किल सयूथ्य कलहे[^56] समानतन्त्रे त्वया स्थातव्यम् । विपक्षविप्रतिपत्तौ तु वेदान्तसिद्धान्ते । तत्रापि पराशर - पाराशर्यशुकशौनक बोधायनप्रभृतिभिः परिचितं पन्थानमाश्रित्य परमार्थदर्शिदेशिकदत्तदृष्टिभिरस्माभिः परिमितविशद्गम्भीराः पञ्चषाः प्रबन्धाः[^57] प्राबन्धिषत; तेष्ववहितचेतसा त्वया[^58] प्रतिसंहितपरमार्थेन[^59] पारिषदहृदयङ्गमाः प्रमाणतर्काः प्रयोक्तव्याः ।  
शिष्यः -- भगवति प्रसेदुषि न क्वचित्प्रमाद्यामि । यतः, 

[^56]:
     स्वयूथ्यकलहे-----ख


[^57]:
     सार, सङ्ग्रह, दीप, भाष्य, गीताभाष्य, गद्यत्रयरूपाः ।


[^58]:
     स्थातव्यम् added after-च.


[^59]:
    'पारमार्थ्येन - ख. ग. 


गुरुप्रसदनस्फुरद्गुणगरिम्णि यन्मानसे 

सकृत्स्फुरति वस्तु तन्न हि किमप्यपभ्रश्यति । 

ऋषिस्तदितरोऽपि वा यदि गृणाति गत्यन्तरं[^60] 

[^60]:
     युक्त्यन्तरं - क. 


विकल्प्य[^61] तदपि क्षणाद्विलयमभ्युपैति स्वयम् ॥ १९ ॥

[^61]:
     विकल्प्येत्यत्र तच्छब्दार्थस्यैव कर्तृत्वविवक्षया 
    समानकर्तृकत्वान् ल्यबुपपत्तिः । तदपि स्वयमेवात्मान विकल्प्य लयमुपैतीत्यर्थः ।

</details>


<details><summary>प्रभावली - १९</summary>

X २२८  
यदादिशति भगवान् तर्हि तथा करोमीति शेषः । पुनरपि किञ्चित्पृच्छति- अत्र त्विति । स्वाभिमते कुत्रचित् ; सिद्धान्ते । अवस्थापयतु निवेशयेत्यर्थः । इह ; सिद्धान्तावलम्बनविषये । सयूथ्याः ; समानतन्त्राः, तैः सह कलहे । समानतन्त्रे; अभिन्नप्रस्थानैकशास्त्रे स्थातव्यम् । विपक्ष ; सिद्धान्तान्तरावलम्बी, तस्य विप्रतिपत्तौ ; तेन सह कलह इत्यर्थः । वेदान्तसिद्धान्ते, स्थातव्यमित्यनुवर्तते । परिचितं पन्थानम्; वेदान्तमार्गम् । परिमिताः ; अल्पाः ग्रन्थाः सारदीपादयः । विशदाः ; प्रसन्नाः । अथ च गभीराः दुर्ग्रहतात्पर्यत्वात् । पञ्चषाः ; पश्च वा षड्डा पञ्चषाः । प्रबन्धाः ; श्रीभाष्यादयः । प्राबन्धिषत ; प्रणीता इत्यर्थः । अवहितचेतसा ; सावधानं निहितमनस्केन । प्रतिसंहितः अनुसंहितः परमार्थः येन; परमार्थप्रतिसन्धानवता ; सिद्धान्तमलङ्घयतेत्यर्थः । पारिषदाः ; सभ्याः, तेषा मनोहराः प्रमाणानि तर्काश्च प्रयोक्तव्याः । भगवतीति । त्वत्प्रसादे सति न क्वचिन्मम प्रमादो भविष्यतीत्यर्थः । यतः ; एवं सति । 

गुर्विति ।  
**गुरुप्रसादेन** स्फुरता गुणानां बाहुल्यवति **मानसे** शिष्यस्य **मानसे यद्वस्तु**, अर्थविशेष इत्यर्थः,  
**सकृत्** एकवारं **स्फुरति** तत्किमपि **किंचिदपि नापभ्रश्यति** हि न विस्मृतं भवति ।  
शिलालिखितमिव स्थिरं भवतीत्यर्थः ।  
**ऋषिर्वा मनुष्यो वा** गुरुप्रसादात् स्फुरिते दुर्गे **गत्यन्तरम्** अर्थान्तरं परिकल्प्य **गृणाति** दूषयति । तदपि ; तद्दूषणमपि । **विकल्प्य** बहुधा विकल्पितं सत् क्षणाद् विलयं स्वयम् एवाभ्युपैति दूषितं भवति । शिष्येणेति शेषः ।  
गुरुप्रसादस्फुरितस्य न कुतश्चित्प्रतिहतिर्भवतीति भावः ॥ १९ ॥
</details>


<details><summary>प्रभाविलासः - १९</summary>

समानतन्त्रे; साधारणशास्त्रे । पञ्चषाः ; पञ्चषट्सङ्ख्याकाः । ते च 

;  
X२२९ 

सङ्क्षिप्तमिति श्लोकेन वक्ष्यन्ते । गुर्विति । गुरोः प्रसदनं प्रसादः, तेन स्फुरन्तो गुणाः वैशद्याप्रमादाविस्मरणादयः, तैर्गरिमयुक्ते श्रेष्ठे । “गुरुस्तु गीष्पतौ श्रेष्ठे गुरौ पितरि दुर्भरे " इति निघण्टुः । मानसे यद्वस्तु सकृत् स्फुरति, तत् किमपि किञ्चिदपि नापभ्रश्यति । तत्; वस्तु । ऋषिः तदितरः ; तथाविधबुद्धिशाली कश्चिदन्यः । विकल्प्य ; विकल्पं प्राप्ये- त्यर्थः ॥ १९ ॥
</details>

### कुयुक्तौ सावधानता
<details open><summary>विश्वास-प्रस्तुतिः - २०</summary>

गुरुः - भद्र, विश्व-व्यामोहन-विषम-युक्ति-भयात्  
त्वां नित्यम् +++(कु-युक्ति-विषये)+++ **अवधानेन योजयामि** । इह हि - 

कुटिल-मतिभिः,, **क्लृप्ता** बाह्यैः,, कु-दृष्टिभिर् अप्य् असौ  
कथक-परिषद्--धौरेयाणाम् अपि क्षण-कर्कशा ।  
प्रलपन-गुणी-भूतालीक-प्रकाशन--पत्र-ला+++(=पल्लवा)+++  
युवति-हृदय-क्रूरा ****युक्तिर् युनक्त्य्** अमितं **भयम्** ॥ २० ॥+++(4)+++
</details>

<details><summary>मूलम् - २०</summary>

गुरुः - भद्र, विश्वव्यामोहनविषमयुक्तिभयात् त्वां नित्य- मवधानेन योजयामि । इह हि - 

कुटिलमतिभिः क्लृप्ता बाह्यैः कुदृष्टिभिरप्यसौ 

कथकपरिषद्धौरेयाणामपि क्षणकर्कशा । 

प्रलपनगुणीभूतालीकप्रकाशनपत्रला 

युवतिहृदयक्रूरा युक्तिर्युनक्त्यमितं भयम् ॥ २० ॥
</details>


<details><summary>प्रभावली - २०</summary>

X२३०  
विश्वेति । विश्वव्यामोहनाय विषमयुक्तयः दुर्वादिनां कुयुक्तयः, तद्भयात् सावधानो भवेति पुनः पुनः कथयामि । इह हि ; वादे । 

**कुटिलेति** । वक्रबुद्धिभिः **क्लृप्ता** कल्पिता असौ **युक्तिः** अनुमानादिरूपा वादगोष्ठी-**धुरन्धराणामपि** क्षणमात्रं कठिना अप्रकाशमाना ।  
**प्रलपनं** जल्पः, तस्य गुणीभूता ।  
अनृतार्थप्रकाशनैः **पत्रला** सन्नद्ध-पल्लवा ; आपाद-चूडम् अनृत-प्रकाशिनीत्य् अर्थः ।  
यद्वा प्रलपनस्य गुणीभूतम् उपसर्जनीभूतं यद् अलीकं तत्-प्रकाशन-परा ।  
**युवतिः** स्त्री, तद्धृदयवत् कठिना ।  
**अमितं भयं** जनयति यतः, अतः सावधानमिति पुनः पुनरुच्यते ॥ २० ॥
</details>


<details><summary>प्रभाविलासः - २०</summary>

कुटिलेति । कुटिलमतिभिः; कपटबुद्धिभिः । बाह्यः ; चार्वाकैः । कुदृष्टिभिः ; मायिभिः । कथितेति शेषः । कथकपरिषद्धौरेयाणाम् ; जल्प- वितण्डाभेदधुरन्धराणामपि । क्षणकर्कशा किमुत वादमात्रपारदर्शिनामिति भावः । प्रलपनम् ; निरर्थकशब्दाडम्बरम् ; तस्य गुणीभूतं यदलीक- प्रकाशनम् ; अप्रामाणिकार्थकथनम् ; 

; 

तेन पत्रला; व्याप्ता । " किं क्रूरं स्त्रीहृदयम्" इत्यादिप्रसिद्ध्या युवतिहृदयक्रूरेत्युक्तम् ; तेन स्वाभिमताभिनिवेशेन प्रमाणतर्क विसंवाद्यर्थस्यासहनं व्यञ्जितम् । अत्र शिष्यविषयः प्रणयो व्यज्यते ॥ २० ॥
</details>

<details open><summary>विश्वास-प्रस्तुतिः - २१</summary>

शिष्यः - भगवन्, मय्य् अति-स्नेहेन नूनम् इयम् अतिशङ्का तत्र-भवताम् । +++(4)+++ 

त्वया दर्शित-सर्वार्थे  
त्वन्-निदेश-व्यवस्थिते ।  
**कथं** कथक-मानी **स्यात्**  
कश्चिद् अन्यो मयि स्थिते ॥ २१ ॥+++(5)+++
</details>

<details><summary>मूलम् - २१</summary>

शिष्यः [^62] भगवन्, मय्यतिस्नेहेन नूनमियमतिशङ्का तत्र- 

[^62]:
     इत आरभ्य ' गुरुः — भद्र इदमपि पुनर्मन्वीथाः' इति पर्यन्तं घपुस्तके नास्ति ।


भवताम्[^63] । 

[^63]:
     तत्रभवतां omitted ख,ग


त्वया दर्शित सर्वार्थे त्वन्निदेशव्यवस्थिते । 

कथं कथकमानी स्यात्कश्चिदन्यो मयि स्थिते ॥ २१ ॥
</details>


<details><summary>प्रभावली - २१</summary>

X२३१  
अतिशङ्का ; शङ्काया अविषयेऽपि शङ्का । त्वच्छिष्ये मयि स्थिते को वान्यः कथकाभिमानी स्यादित्याह — त्वयेति । मयि स्थिते ; मम पुरत इत्यर्थः । न कश्चिदपीति भावः ॥ २१ ॥
</details>


<details><summary>प्रभाविलासः - २१</summary>

त्वयेति; उपदेशप्रयुक्तनिर्विचिकित्सतोक्तिः । त्वन्निदेशव्यवस्थिते इति सिद्धान्तातिक्रमे गर्वादिदोषराहित्यमुक्तम् । मयि स्थित इति; वादिदौर्बल्यं निवारितम् । कश्चित् ; कश्चन ; न कोऽपीत्यर्थः ॥ २१ ॥
</details>

### गुरु-कृति-श्रद्धा
<details open><summary>विश्वास-प्रस्तुतिः - २२</summary>

गुरुः -- भद्र, इदम् अपि पुनर् **मन्वीथाः** । 

शिष्यः- अनुगृह्णन्तु भगवन्तः । 

गुरुः-- 

सङ्क्षिप्तं विस्तृतं वा, सरल-समुचितं, +++(क्लिष्टांशतया)+++ सावधान-प्रियं वा  
प्राधान्येन प्रणीतं, पर-भणिति--परिष्-कार-वृत्त्या स्थितं वा ।  
शिक्षा-सौकर्य-तुष्टि--प्रचित-**गुरु-जनानुग्रहेद्धं** सुधीभिः  
**श्रद्धेयं** नाथ-जुष्ट-श्रुति-युवति--शिरो-भूषणं **भाषणं नः** ॥ २२ ॥+++(4)+++
</details>

<details><summary>मूलम् - २२</summary>

गुरुः -- भद्र, इदमपि पुनर्मन्वीथाः । 

शिष्यः- अनुगृह्णन्तु भगवन्तः[^64] । 

[^64]:
     गुरवः ------क


गुरुः-- 

सङ्क्षिप्तं विस्तृतं वा सरलसमुचितं सावधानप्रियं वा 

प्राधान्येन प्रणीतं परभणितिपरिष्कारवृत्त्या स्थितं वा ।  
शिक्षासौकर्यतुष्टिप्रचितगुरुजनानुग्रहेद्धं सुधीभिः 

श्रद्धेयं नाथजुष्टश्रुतियुवतिशिरोभूषणं[^65] भाषणं नः ॥ २२ ॥

[^65]:
     नाथजुष्टं---------घ

</details>


<details><summary>प्रभावली - २२</summary>

मन्त्रीथाः ; मनसि कुर्वित्यर्थः । सङ्क्षिप्तम् ; दीपः । विस्तृतम ; 

X२३२  
श्रीभाष्यम् । वाशब्दश्चार्थे । सरलाः, ऋजुबुद्रयः ; तेषा समुचितं गद्यन्त्रम् । सावधानानां प्रियम्; सारः । प्राधान्येन प्रणीतम् ; व्याख्येयत्वेन निर्मितं वेदार्थ- सङ्ग्रहः । परभणितिपरिष्कारवृत्त्या ; परस्य भगवतो भणितिः गीता, तस्या अलङ्कारतया । स्थितम् ; व्याख्यानरूपतया स्थितम् ; व्याख्यानं हि व्याख्येय- स्थालकारः गीताभाष्यम् । सङ्क्षिप्तं वा भवतु ; विस्तृतं वा भवतु ; ऋजुबुद्धिग्राह्यं वा भवतु ; सावधानग्राह्य वा भवतु ; व्याख्यानरूपं वा भवतु । शिक्षेति ; प्रमेयार्जवसूत्रस्वारस्यादिभिरत्र शिक्षा सुकरा भवति । शिक्षासौकर्येण जातया तुष्ट्या प्रचितस्य पूर्णस्य गुरुजनस्यानुग्रहेण इद्धम; दीप्तम् । नाथेन भर्त्रा भगवता जुष्टायाः श्रुतियुवत्याः शिरोभूषणं वेदान्तपरिष्काररूप नो भाषणं सुधीभिः श्रद्धेयम् । अन्येषा पक्षे श्रुतिर्नाथजुष्टा न भवति, नाथस्य ब्रह्मणो- ऽन्यथाकरणादिति भावः ॥ २२ ॥
</details>


<details><summary>प्रभाविलासः - २२</summary>

सङ्क्षिप्तमिति । सङ्क्षिप्तमित्यनेन वेदान्तदीपः । विस्तृतमित्यनेन श्रीभाष्यम् । सरलानाम् ; उदारमतीनां समुचितमिति वेदार्थसङ्ग्रहः । सावधानानां प्रियमिति वेदान्तसारश्च व्यञ्जितः । प्राधान्येन प्रणीतमिति गद्यत्रयोक्तिः । परभणितिपरिष्कारवृत्त्या ; श्रीभगवद्गीताभाष्यरूपेणे-  
त्यर्थः । यद्वा श्रीभाष्यमेवोक्तसर्वलक्षणम् । तथा हि--- लघुपूर्वपक्षसिद्धान्तादौ सङ्क्षेपः । महापूर्वपक्ष सिद्धान्तादौ विस्तरः । प्रसन्नत्वेन सरलत्वम् । गम्भीरतया सावधानप्रियत्वम् । क्वचिदुद्गन्थवृत्त्या प्राधान्यम् । श्रुतिप्रक्रियादौ परभणितिपरिष्कार इति । शिक्षासौकर्येण सकृदुपदेशग्रहणधारणादिना जातया तुष्ट्या हर्षेण प्रचितेन प्रवर्धितेन गुरुजनस्यानुग्रहेणेद्धं प्रवर्धमानम् । नाथजुष्टाया ईश्वरतात्पर्यवत्याः श्रुतियुक्तेः शिरोभूषणं वेदान्तहृदयङ्गममित्यर्थः ॥ २२ ॥
</details>

<details open><summary>विश्वास-प्रस्तुतिः - २३</summary>

शिष्यः - किम् उच्यते ?  
उपनिषद्-उपघ्न+++(=निकटाश्रय)+++-भूतानि खलु भगवतो भाषितानि ।  
तथा हि- 

अनुदिनम् **अनपाय-स्नेह-दत्तावसेकैः**  
सुमतिभिर् **अनुभाव्यः** शोभनायां दशायाम् ।  
शरणम् उपगतानां **प्रीणनार्थं** भवद्भिर्  
भव-कलुष-निशीथे **भावितो** भाष्य-दीपः ॥ २३ ॥+++(5)+++
</details>

<details><summary>मूलम् - २३</summary>

शिष्यः किमुच्यते ? उपनिषदुपघ्नभूतानि खलु भगवतो 

भाषितानि । तथा हि- 

अनुदिनमनपायस्नेहदत्तावसेकैः 

सुमतिभिरनुभाव्यः शोभनायां दशायाम् । 

शरणमुपगतानां प्रीणनार्थं भवद्भि-[^66] 

[^66]:
     तत्त्वसन्दर्शनार्थमिति पाठोsपि साम्प्रदायिकः । 


र्भवकलुषनिशीथे भावितो भाष्यदीपः ॥ २३ ॥
</details>


<details><summary>प्रभावली - २३</summary>

किमुच्यते ; कि वक्तव्यमिदं भवतेत्यर्थः । उपनिषदामुपन्नभूतानि आधारभूतानि दीपादीनि । उक्तमेव द्रढयति - तथाहीत्यादिना । अनपायस्नेहः ; नित्यादरः, अन्यत्र तैलम् । तेन दत्तः सम्पूरितः अवसेकः परिशीलनं वर्त्यवसेको यैस्तैः । सुमतिभिः ; विद्वद्भिः । शोभनायां दशायाम् ; सत्त्वोद्रेकावस्थायाम् ; अन्यत्र निर्मलवर्त्याम् । अनुदिनमनुभाव्यः ; अनुसन्धेयः । अन्यत्रानुभवितुं योग्यः । शरणागतानाम् ; प्राप्तोपायानां कृतकृत्यानाम ; अन्यत्र गृहागतानाम्, प्रीत्यर्थम् । भवकलुषनिशीथे; भवकलुषमेव निशीथः ; अन्यत्र कलुषोऽन्धकारः, तद्विशिष्टो निशीथः । तत्र भवद्भिर्भावितः ; आरोपितः ॥ २३ ॥
</details>


<details><summary>प्रभाविलासः - २३</summary>

X२३३ 

उपघ्नः ; अन्तिकाश्रयः । अनुदिनमिति । स्नेहः ; अनुरागः, तैलं 

च । सुमतिभिः ; ज्ञानिभिः, कुशलैश्च । दशायाम् ; अवस्थायां, वर्त्यां च । शरणम्; रक्षकं गृहं च 

; 

" उपाये गृहरक्षित्रोः शब्दः शरणमित्ययम् " 

इत्युक्तत्वात् ॥ २३ ॥
</details>

<details open><summary>विश्वास-प्रस्तुतिः - २४</summary>

अपि च  

अ-सत्ताम् **उच्छेत्तुं**, **प्रजनयितुम्** ईश-प्रसदनं,  
तमः **क्षेप्तुं**, तच् च प्रमिति-सुखम् **उच्छृङ्खलयितुम्** ।  
अ-मार्गाद् **आहर्तुं**, पथि च पदम् **आधातुम्** - इह नस्  
त्वद्-आदिष्टं शास्त्रं **प्रभवति** सकृद् **भावितम्** अपि ॥ २४ ॥+++(4)+++
</details>

<details><summary>मूलम् - २४</summary>

अपि च  

असत्तामुच्छेत्तुं प्रजनयितुमीशप्रसदनं[^67] 

[^67]:
     प्रगुणयितुं-------क


तमः क्षेप्तुं तच्चप्रमितिसुखमुच्छृङ्खलयितुम् । 

अमार्गादाहर्तुं पथि च पदमाधातुमिह न- 

स्त्वदादिष्टं शास्त्रं प्रभवति सकृद्भावितमपि ॥ २४ ॥
</details>


<details><summary>प्रभावली - २४</summary>

X२३४  
किच त्वदुपदिष्ट शास्त्रं श्रीभाष्यादि सकृत् चिन्तितमप्यनिष्टनिरासायेष्टप्राप्त्यै च भवतीत्याह--असत्तामिति । असत्तामुच्छेत्तुम्; असद्भावं निरसितुम् । " असन्नेव स भवति ” इति श्रुत्या पुरुषस्य सत्त्वासत्त्वयोः ब्रह्मज्ञानाज्ञानहेतुकत्वोक्त्या श्रीभाष्यस्य ब्रह्मज्ञानहेतुत्वात्तद्वारा असत्तामुच्छेत्तुं शक्नोतीत्यर्थः । ईशस्य भगवतः प्रसादं प्रजनयितुम, तथा अज्ञानं निरसितुम्, तत्त्वज्ञानसञ्जातं सुखं वर्धयितुम् । पथि ; मोक्षमार्गे । पदन्यासं कर्तुं च सकृच्छ्रतं श्रीभाष्यादि शास्त्रमेवालमित्यर्थः ॥ २४ ॥
</details>


<details><summary>प्रभाविलासः - २४</summary>

असत्तामिति । “ असन्नेव स भवति । असह्मेति वेद चेत् " इत्युक्तलक्षणामसत्प्रायताम् । तमः ; अज्ञानम् । पथि ; सन्मार्गे । शास्त्रम् ; श्रीभाष्यम् । सकृद्भावितम् ; सकृच्छ्रुतम् ॥ २४ ॥
</details>

<details open><summary>विश्वास-प्रस्तुतिः - २५</summary>

तथा ऽपि  
पारिप्लव+++(→चञ्चल)+++-मतिर् अहम्  
इह किम् अप्य् अधिगत-प्रमुषितं+++(=विस्मृतम्)+++ **पृच्छामि** । 

गुरुः - किं तत् ?  

शिष्यः- 

**आदिश्य**, स्वयम् अन्यथा +++(अधर्म-सावकाशान् जीवान्)+++ **नियमयन्न्**, आप्तः +++(इति देवः)+++ कथं **कल्पितः**?  
+++(इति पद्य-पादः)+++

गुरुः - अहो नु खलु सूक्ष्मार्थानुयोग-कुशलता । 

शिष्यः - 

+++(कर्म-)+++सामग्री-वश--दुर्-निवार--वृजिने+++(=पापे)+++ **शिष्टा निवृत्तिः** कथम् ?  
+++(इति पद्य-पादः)+++

गुरुः -- तद् अपि[^71] सूक्ष्मात् सूक्ष्मतरम् **अनुयुज्यते** ।  

शिष्यः-  

[^71]:
     तदपि omitted------घ


+++(ईश्वर-)+++स्वेच्छा-भावित-दुष्कृतस्य च कथं दण्डः स्वयं **पातितः** ? 

गुरुः- 

त्रिष्व् अप्य् अत्र **न** काचिद् अस्ति **विहतिः** कर्मोपधौ सावधौ ॥ २५ ॥
</details>

<details><summary>मूलम् - २५</summary>

तथापि पारिप्लवमतिरहमिह[^68] किमप्यधिगतप्रमुषितं पृच्छामि । 

[^68]:
     परिप्लवमतिः---ख


गुरुः किं तत् ?  
शिष्यः- 

आदिश्य स्वयमन्यथा नियमयन्नाप्तः कथं कल्पितः १ 

गुरुः - 'अहो[^69] नु खलु सूक्ष्मार्थानुयोगकुशलता[^70] । 

[^69]:
     साधुबुद्धिना त्वया सम्यगनुयुज्यते - क.


[^70]:
     अर्थ omitted----ख


शिष्यः --- 

सामग्रीवशदुर्निवारवृजिने शिष्टा निवृत्तिः कथम् ? 

गुरुः -- तदपि[^71] सूक्ष्मात्सूक्ष्मतरमनुयुज्यते ।  
शिष्यः-  

[^71]:
     तदपि omitted------घ


स्वेच्छाभावितदुष्कृतस्य च कथं दण्डः स्वयं पातितः ? 

गुरुः- 

त्रिष्वप्यत्र न काचिदस्ति विहतिः कर्मोपधौ सावधौ .॥ २५ ॥
</details>


<details><summary>प्रभावली - २५</summary>

**पारिप्लवमतिः**; चञ्चलचित्तः ।  
**किमपि** रहस्यम् ।  
X२३५   
**अधिगतं च तत् प्रमुषितं** विस्मृतं च तत् ।  

आदिश्येति ।  
**आदिश्य**; धर्ममार्गम्; धर्म कुरु, अधर्मान् निवर्तस्वेति उपदिश्य ।  
**स्वयम् अन्यथा नियमयन्**; स्वयमेव स्वोपदेश-विरुद्धं पुरुषान् **नियमयन्** पापाचरणे विनियोजयन् । कथम् आप्त इति कल्प्यते ?  
अन्यथोपदिश्यान् यथा नियमयितुर् अनाप्तत्वात् ।  

**अनुयोग-कुशलता** ; प्रश्नकौशलम् । 

**सामग्री-वशान्** निवारयितुम् अशक्ये पाप-विषये  
**कथं निवृत्तिः शिष्टा** ? पापं मा कार्षीरिति निराकरणमीश्वरेण कथमनुशिष्यते ? अनुयुज्यते ; पृच्छ्यते । 

[[X२३६]]  

**ईश्वरेच्छया भावितं** कृतं दुष्कृतं यस्य तस्य चेतनस्य स्वयमीश्वरेणैव **दण्डः** शिक्षा **कथं पातितः** विहितः । 

प्रश्नत्रयस्योत्तरमाह - त्रिष्वपीति ।  
**त्रिष्वपि** प्रश्नेषु **न काचिद् विहतिर् अस्ति**, विरोधो नास्ति । कुतः ? त्रयाणां कर्मोपाधिकत्वात् कर्मणः सावधिकत्वाच्च । 


अयमत्र विवेकः -  
ईश्वरः करण-कलेवर-प्रदान-समये  
पुंसः कर्तृत्व-शक्तिम् अपि **प्रयच्छति** ।  
तद्-दत्तया च तया  
पुरुषो ज्ञान-चिकीर्षा-प्रयतनादि **कुर्वन् वर्तते** ।  
ईश्वरोऽपि तत्-तत्-कर्मानुगुण  
दुष्-कृत-विषय **उपेक्षाम्**,  
सु-कृत-विषये **ऽनुमन्तृत्वं च कुर्वन्**  
निग्रहानुग्रहौ करोति ।  
यथोक्तं श्रीवरदाचार्यैः- 

> " आदाव् ईश्वर-दत्तयैव पुरुषः स्वातन्त्र्य-शक्त्या स्वयं  
तत्-तज्--ज्ञान-चिकीर्षण-प्रयतनान्य् **उत्पादयन् वर्तते** ।  
तत्रोपेक्ष्य तथानुमत्य **विदधत्** तन्-निग्रहानुग्रहौ  
तत्-तत्-कर्म-फलं **प्रयच्छति** ततः सर्वस्य पुंसो हरिः ॥ "  

इति । तस्मादात्तस्याप्युपदेष्टुरीश्वरस्य तत्तत्कर्मानुगुणमुपेक्षानुमन्तृत्वरूपं नियमनमपि नानुपपन्नमिति प्रथमप्रश्नस्योत्तरम् । कर्मोपाधेरुत्तरावधिसहितत्वात् वृजिने निवृत्तिः शासितुं शक्येति द्वितीयप्रश्नस्योत्तरम् । न च शासनवैयर्थ्यम्, कर्माधीनत्वात् प्रवृत्तिनिवृत्त्योर्विधिनिषेधयोः पुण्यापुण्यफलत्वज्ञापनार्थत्वात् । तदुक्तम् - "श्रुतिस्मृतिर्ममैवाज्ञा " इति । पूर्वावधिरहितकर्मसहितैवेश्वेरेच्छा दुष्कृतं भावयतीति तृतीयप्रश्नस्योत्तरम्, अन्यथा वैषम्यनैर्घृण्यप्रसङ्गादिति । स्वयमन्यथा नियमनं पूर्वकर्मोपाधिना । कर्मोपाधेरुत्तरावधिसहितत्वात् निवृत्तिरपि शासितुं शक्यते । ईश्वरेच्छायाः पूर्वकर्मोपाधिसहितत्वात् पुंसि दण्डपातनमपि युक्तमेवेति त्रयाणां प्रश्नानां समाधानमिति ॥ २५ ॥
</details>


<details><summary>प्रभाविलासः - २५</summary>

पारिप्लवमतिः ; चञ्चलमतिः । " पारिप्लवः परिप्लव इत्येतौ वाच्य-  
वञ्चलाकुलयोः” इति निघण्टुः । आदिश्येति । " श्रुतिस्मृती ममैवाज्ञा यस्तामुल्लड़ध्य वर्तते " इत्यादिना विधिनिषेधशास्त्रस्य भगवदाज्ञारूपतया आदिश्येत्युक्तम् । "य आत्मानमन्तरो यमयति " 

एष एवासाधु कर्म कारयति" इत्यादिश्रुत्या अन्यथा नियमयन्नित्युक्तम् । " पापकारी पापो भवति" इत्युक्तरीत्या सामग्रीवशेत्युक्तम् । “न कलञ्जं भक्षयेत् । न 

। सुरा पिबेत्" इत्यादिना निवृत्तिः शिष्टेत्युक्तम् । चेतनाचेतनव्यापारस्य  
सर्वस्यापीश्वरेच्छां विनानुत्पत्तेः स्वेच्छाभावितेत्युक्तम् । " यमधो निनीषति" इत्याद्यभिप्रायेण स्वयं पातित इत्युक्तम् । परिहरति--- त्रिष्विति कर्मोपधाविति प्रथमतृतीययोः परिहारः । अन्यथा नियमनस्य तत्तत्कर्माधीनतया स्वस्यानुमन्तृतामात्रत्वात नोक्तदोष इत्यर्थः । अनेन " वैषम्य- नैर्घृण्ये न सापेक्षत्वात् " इति सूत्रार्थोऽभिप्रेतः । द्वितीय प्रश्नस्य सावधावित्यनेन परिहारः । कर्मणां सावधित्वेन पूर्वाघादीनां प्रायश्चित्तभोगादिना  
X२३७ 

नाशे निवृत्तिशास्त्रानुसारेणोत्तराधानुत्पादे च सामग्र्या एवोच्छेदान्निवृत्तिशास्त्रं सप्रयोजनमिति भावः । एवं शिष्यसंशये निर्णयोपदेशात् विचारो नाम नाट्यालङ्कारः । " विचारः स हि विज्ञेयः संशये निर्णयस्तु यः इति लक्षणात् ॥ २५ ॥
</details>

<details open><summary>विश्वास-प्रस्तुतिः - २६</summary>

शिष्यः - ( सहर्षम् ) परिमित-गहन-गम्भीरम् इदं  
पटु-मति-निर्धारणीयं भाषितं भगवतः ।  
इदमेव सभा-सदः श्रावयामि - 

इदम्-प्रथम-सम्भवत्--कु-मति-जाल--कूलङ्कषा  
मृषा-मत-विषानल--ज्वलित-जीव-जीवातवः ।  
**क्षरन्त्य्** अमृतम् अक्षरं यति-पुरन्-दरस्योक्तयश्  
चिरन्तन-सरस्वती-चिकुर--बन्ध-सैरन्ध्रिकाः ॥ २६ ॥+++(4)+++
</details>

<details><summary>मूलम् - २६</summary>

शिष्यः - ( सहर्षम् ) परिमित गहन गम्भीरमिदं पटुमति- 

निर्धारणीयं भाषितं भगवतः । इदमेव सभासदः श्रावयामि - 

इदम्प्रथम सम्भवत्कुमतिजालकूलङ्कषा 

मृषामतविषानलज्वलितजीवजीवातवः ।  
क्षरन्त्यमृतमक्षरं यतिपुरन्दरस्योक्तय- 

श्चिरन्तनसरस्वतीचिकुरबन्धसैरन्ध्रिकाः ॥ २६ ॥
</details>


<details><summary>प्रभावली - २६</summary>

सहर्षमिति ; कृतप्रश्नानामुत्तरदानात् । परिमितत्वात् गहनम्, अल्पमतिभिर्दुरवगाहम् । गम्भीरं च ; सूक्ष्मबुद्धिभिर्ज्ञेयार्थं च । इदमेव भगवतो भाषितमेकम् । सभासदः; सभ्यान् । इदमिति । इदंशब्देनाद्यतनः काल उच्यते । स एव प्रथमदिवसो यस्मिन् कर्मणि तथा, सम्भवत् इदानीन्तनं यत् कुमतिजालं बाह्यकु- 

X२३८  
दृष्टीनां जालं, तस्य कूलङ्कषाः उन्मूलनं कुर्वन्तः ; आधुनिककुमतिमतजालोत्पाटन- समर्था इत्यर्थः । मृषामतम् ; मायावादः ; स एव विषानलः, तेन ज्वलितानां जीवानां जीवातवः जीवनौषधानि । चिरन्तनसरस्वत्यः वेदवाचः, तासां चिकुरबन्धः कुन्तलबन्धः ; उपनिषद इत्यर्थः ; तस्य सैरन्धिकाः ; अलङ्कर्यः । यति- श्रेष्ठस्योक्तयः श्रीभाष्यादयः । अक्षयममृतं मोक्षं क्षरन्ति स्रवन्ति ; ददतीत्यर्थः । 

; पीयूषपक्षे श्रोत्रयोरिति शेषः ॥ २६ ॥
</details>


<details><summary>प्रभाविलासः - २६</summary>

इदम्प्रथमेति । इदं प्रथमं नूतनं यथा भवति तथा सम्भवतां कुमतीनां जालस्य कूलङ्कषाः बाधकाः । मृषामतेनैव विषानलेन ज्वलितानां  
जीवानां जीवातवः जीवनौषधानि । “जीवातुजींवनौषधम् " इति निघण्टुः । अमृतम् ; मोक्षम् । चिरन्तन सरस्वत्याः त्रय्याः चिकुरबन्धसैरन्धिकाः प्रसाधन कारिकाः । " सैरन्ध्री परवेश्मस्था स्ववशा शिल्पकारिका" इति निघण्टुः । अनेन तैस्तैः कुदृष्टिभिः स्वदर्शनानुसारेणार्थ वैविध्यवर्णनेन व्याकुलितस्य वेदान्तजातस्य समीचीनार्थकथनेनाव्याकुलितत्वमुक्तम् । अत्र सरस्वतीति स्त्रीलिङ्गेनालम्बन विभावश्चिकुरबन्धेत्यालम्बनगुणश्चोक्त इति शृङ्गाररसो व्यङ्ग्यः ॥ २६ ॥
</details>

<details open><summary>विश्वास-प्रस्तुतिः - २७</summary>

अपि च, 

चिन्ता-शेष--दुर्-अर्थ--दन्तुर-वचः--कन्था-शत-ग्रन्थिलाः  
सिद्धान्ता **न समिन्धते** यति-वर--ग्रन्थानुसन्धायिनि ।  
मुक्ता-शुक्ति-विशुद्ध--सिद्ध-तटिनी+++(→गङ्गा)+++--चूडाल-चूडा-पदः  
किं कुल्यां **कलयेत** खण्ड-परशुर्+++(=रुद्रः)+++ मण्डूक-मञ्जूषिकाम् ॥ २७ ॥+++(4)+++
</details>

<details><summary>मूलम् - २७</summary>

अपि च, 

चिन्ताशेषदुरर्थदन्तुरवचः कन्थाशतग्रन्थिलाः 

सिद्धान्ता न समिन्धते यतिवरग्रन्थानुसन्धायिनि ।  
मुक्ताशुक्तिविशुद्ध[^72] सिद्धतटिनीचूडालचूडापदः  

[^72]:
     मुक्ताशिल्प-------च


किं कुल्यां कलयेत खण्डपरशुर्मण्डूकमञ्जूषिकाम् ॥ २७ ॥
</details>


<details><summary>प्रभावली - २७</summary>

गुरु-ग्रन्थान् पुनर् अपि प्रकारान्तरेण स्तौति — अपिचेत्यादि ।  
चिन्तैव शिष्यते येषु तानि चिन्ताशेषाणि,  
न तु स्वार्थज्ञानजनकानि ।  
दुरर्थैः दुष्टाः दन्तुराणि विषमाणि ।  
तानि वचः कन्थाशतानि ; ततस्तत आहृत्य ग्रथिता 

X२३९  
**कन्था** ।  
वचांस्यपि ततस्ततोऽपहृत्य निवेशितानीति भावः ।  
तैः ग्रन्थिलाः सञ्जातग्रन्थयः । सिद्धान्ताः ; इतरसिद्धान्ताः ।  
यतिवरग्रन्थानुसन्धायिनि ; श्रीभाष्याद्यनुसन्धानवति पुंसि । न समिन्धते ; प्रबन्धतया न शोभन्त इत्यर्थः ।  
दृष्टान्तमाह —  
मुक्ताशुक्तिभिः विशुद्धा या सिद्धतटिनी गङ्गा, तया चूडालं सञ्जात- चूडं, चूडापदं शिरो यस्य सः । खण्डपरशुः ; रुद्रः । मण्डूकमञ्जूषिकाम् ; 

X२४०  

भेकपेटिका-भूताम् ।  
कुल्याम्; अल्पाम् कृत्रिम-सरितम् ।  
कलयेत ; सिन्धुत्वेन गणयेत किमित्यर्थः ॥ २७ ॥
</details>


<details><summary>प्रभाविलासः - २७</summary>

चिन्ताशेषेति । चिन्तैव शेषो येषां तानि; न तु तत्त्वार्थज्ञान-  
जनकानीत्यर्थः । दुरर्थानि च दन्तुराणि च वचांसि तान्येव कन्थाशतानि, तैर्ग्रन्थिला ग्रन्थियुक्ताः । मुक्ताशुक्तिवद्विशुद्धया सिद्धतटिन्या आकाशगङ्गया चूडालमवतंसितं चूडापदं शिरो यस्य सः । खण्डपरशुः ; शिवः । मञ्जुषिकाम्; पेटिकाम् । कुल्या; अल्पा कृत्रिमा सरित् । चिन्ता - शेषेत्यधिकरण विषयवाक्य संशयानां प्रायो वैरूप्यमुक्तम्, निष्फलत्वं वा । दुरर्थेति पूर्वपक्षसिद्धान्तयोरप्रमाणमूलत्वमुक्तम् । दन्तुरेति तत्रापि कुटिल- कुदृष्टिकल्पनोक्तिः । वचः कन्थेति व्याख्यानव्याख्येयापदेशेन चतुष्पञ्च- ग्रन्थशबलितत्वेन दुःशब्दत्वोक्तिः । तस्या व्यापित्वं वक्तुं शतेत्युक्तिः । तत्र च दुरर्थातिसङ्कटरचनमभिप्रेत्य ग्रन्थिला इत्युक्तम् ।  
विवरण-वाचस्पत्यसुरेश्वरवार्तिकानामेककर्तृकमतव्याख्यानप्रवृत्तावपि परस्पर विहतैका- विद्यानानाविद्यादिभेदेन प्रस्थानभेदात् सिद्धान्ता इत्युक्तिः । अनुसन्धायिनि अध्ययनपाटववति । न समिन्धते ; न स्वाद्या भवन्तीत्यर्थः । अत्र सर्वत्र भाष्यकार शिष्यादिविषयकरतिः प्रतिश्लोकं प्रतीयत इति भावध्वनिभेदा द्रष्टव्याः ॥ २७ ॥
</details>

### शास्त्र-वाह्य-गुण-स्पर्शि-प्रत्याख्यानम्
<details open><summary>विश्वास-प्रस्तुतिः - २८</summary>

भगवन्, अ-परिमित-बहु-मतावष्टब्धे जगति  
परिमितम् एतद् भवन्-मतम् इति  
पारिषद-पार्श्व-वर्तिनः[^73] केचित् **प्रलपन्ति** ।  
प्रतिवदामि तावद् एतान् ।  
(परिवृत्याक्लोक्य च ) भो भो देवानाम्-प्रियाः, 

[^73]:
     पार्षद---------ड, च, छ


कु-मति-विहित-ग्रन्थ--ग्रन्थि--प्रभूत-मतान्तर-  
ग्रहिल-मनसः **पश्यन्त्व्** अल्पां यतीश्वर-भारतीम् ।  
विकट--मुर-भिद्--वक्षः-पीठी--परिष्करणोचितः  
कुल-गिरि-तुला-रोहे **भावी** कियान् इव कौस्तुभः ॥ २८ ॥+++(5)+++
</details>

<details><summary>मूलम् - २८</summary>

भगवन्, अपरिमितबहुमतावष्टब्धे जगति परिमितमेतद्भवन्मतमिति पारिषदपार्श्ववर्तिनः[^73] केचित्प्रलपन्ति । प्रतिवदामि तावदेतान् । (परिवृत्याक्लोक्य च ) भो भो देवानाम्प्रियाः, 

[^73]:
     पार्षद---------ड, च, छ


कुमतिविहितग्रन्थग्रन्थिप्रभूतमतान्तर- 

ग्रहिलमनसः पश्यन्त्वल्पां[^74] यतीश्वरभारतीम् । 

[^74]:
     पश्यन्त्यल्पाङ्ग व छ


विकटमुरभिद्वक्षः पीठीपरिष्करणोचितः 

कुलगिरितुलारोहे भावी कियानिव कौस्तुभः ॥ २८ ॥
</details>


<details><summary>प्रभावली - २८</summary>

बहुमतानि; बहूनि दुर्मतानि ; तैः आक्रान्ते जगति । भवन्मतमिति ; लक्ष्मणार्यमतमिति । देवानाम्प्रियाः; अजाः, अजसदृशाः । कुमतीति ; कुमतिभिः विहिताः ग्रन्था एव ग्रन्थयः तैः प्रभूतानि महत्तराणि तेषु मतान्तरेषु प्रहिल- 

  

X२४१  
"" 

मनसः बद्धहृदयाः । अल्पां पश्यन्ति; अल्पत्वादसमीचीनमिदं मतमिति मन्यन्त इति भावः । महत्त्वाल्पत्वे सम्यक्त्वासम्यक्त्वयोर्न प्रयोजके, तथा अदर्शनादित्याह — विकटेति । परिष्करणोचितः कौस्तुभमणिः कुलगिरिणा समं तुलायामारोहणे कियानिव भावी; न किचिदपि । तदप्याकारतोऽतिसूक्ष्मत्वेऽपि कौस्तुभस्य श्लाध्यता कुलगिरेः किमस्तीति भावः ॥ २८ ॥
</details>


<details><summary>प्रभाविलासः - २८</summary>

अपरिमितेत्यादि । एतान् प्रतिवदामीत्यनेन विमाननं नाम प्रतिमुखसन्धेरङ्गमुक्तम्, " अनिष्टवस्तुविक्षेपो विमाननमितीर्यते " इति लक्षणात् । कुमतीति । कुमतिभिः शङ्करादिभिर्विहिता ग्रन्था एव ग्रन्थयः, ताभिः प्रभूतेषु प्रचुरेषु मतान्तरेषु ग्रहिलमनसः संलग्नमनसः । न च महत्त्वाल्पत्वयोर्गुणदोषप्रयोजकत्वमित्याह — विकटेति । विकटायाः विस्तृतायाः मुरभिद्वक्षः पीठ्याः परिष्करणे अलङ्करणे उचितः । कुलगिरिः ; मन्दराद्रिः ; तेन तुलारोहे । ग्रहिलमनस इत्यल्पत्वदर्शने हेतुर्दोष 

उक्तः ॥ २८ ॥
</details>

<details open><summary>विश्वास-प्रस्तुतिः - २९</summary>

अपि च- 

स्थविर-निगम-स्तोम-स्थेयां यतीश्वर-भारतीम्  
कु-मति-भणिति--क्षोभ-क्षीबाः **क्षिपन्तु भजन्तु** वा ।  
रस-परिमल--श्लाघा-घोष--स्फुटत्--पुट+++(=आवरण)+++-भेदनं  
लवण-वणिजः कर्पूरार्धं किम् इत्य् **अभिमन्वते** ॥ २९ ॥
</details>

<details><summary>मूलम् - २९</summary>

अपि च- 

स्थविरनिगमस्तोमस्थेयां यतीश्वरभारतीम्[^75] 

[^75]:
     पद्धतिम् ----क, ड


कुमतिभणितिक्षोभक्षीबाः क्षिपन्तु भजन्तु वा ।

रसपरिमल श्लाघाघोषस्फुटत्पुटभेदनं 

लवणवणिजः कर्पूरार्धं किमित्यभिमन्वते ॥ २९ ॥
</details>


<details><summary>प्रभावली - २९</summary>

ननु भगवन्मतपरिग्रहीतारो विरला इत्यत आह - स्थविरेति । स्थविराः ; पुराणा ये निगमाः । निगमशब्देन वेदान्ता विवक्षिताः । तत्स्तोमस्य स्थेया; विवादपदनिर्णेत्री, तां यतीश्वरभारतीम् । कुमतीनां ग्रन्थः यो मनःक्षोभः, तेन मत्ताः पुमांसः क्षिपन्तु धिक्कुर्वन्तु वा ; भजन्तु वा । भजने यथा गौरवं नास्ति, तथा क्षेपणेsपि लाघवं नास्तीति भावः । उक्तमर्थ दृष्टान्तेन द्रढयति-रसेति । 

X२४२  
रसश्च परिमलश्च कर्पूरसम्बन्धिनौ, तयोः श्लाघाघोषेण स्फुटद्विदीर्ण पुटभेदनं पत्तनं यस्य । पत्तनं भिन्नं यथा भवति तथोच्चैः श्लाघ्यमान-रस-परिमलवदित्यर्थः । कर्पूरस्या मूल्यम् । लवणवणिजः ; लवणक्रेतारः । इति ; इत्थमिति । किमभिमन्वते; न जानन्तीत्यर्थः । रसपरिमलधर्मोऽर्घ उपचरितः । यथा लावणिकस्य कर्पूरश्लाघ्यत्वाज्ञानं कर्पूरस्य न दोषावहं, तथा भयमप्यपरिग्रहस्तेषामेव दोषाय, नास्मन्मतस्येति भावः ॥ २९ ॥
</details>


<details><summary>प्रभाविलासः - २९</summary>

स्थविरेति । स्थविरनिगमानां वेदानां स्तोमेन स्थेयां स्थिराम् । यद्वा स्थविरनिगमस्तोमानां स्थेयां परस्परविरोधं परिहृत्यार्थनिर्णयं कुर्वतीं विवादपद निर्णेत्रीम् " विवादपद निर्णेता स्थेयः " इति काशिकाकारोक्तेः । क्षीबाः ; मत्ताः । रसपरिमलयोः श्लाघाया घोषेण स्फुटत् भिद्यत् पुटभेदनं पत्तनं यस्य तम् । कर्पूरार्घम् ; कर्पूरमूल्यम् । “मूल्ये पूजाविधावर्घः” 

इत्यमरः ॥ २९ ॥
</details>

<details open><summary>विश्वास-प्रस्तुतिः - ३०</summary>

( आकाशे कर्णे दत्वा )  
किं ब्रूथः? नवीनम् एतद् भगवतो मतम् इति ।  
(सहस्तास्फालनं विहस्य ) 

किञ्चित् केनापि दृष्टं प्रतिहत-विषयं, तेन तत् +++(मतम् उपात्तम्)+++, ते च +++(मते)+++ तैस् तैर्  
द्वे **चोपादायिषातां**+++(=स्वीकृते भवतः)+++, द्वितयम् अपि सद् इत्य् अप्रमत्तो **न वक्ता** ।  
इत्थं सत्य् एक-भक्तैर् +++(यदृच्छया)+++ इतर-परिहृतौ न व्यवस्थान-सिद्धिः  
**प्रत्येतव्यं** तद् अर्थ्यं पटुतर-मतिभिः प्राक्तनं नूतनं वा ॥ ३० ॥
</details>

<details><summary>मूलम् - ३०</summary>

( आकाशे कर्णे दत्वा ) किं ब्रूथः नवीनमेतद्भगवतो मत- 

मिति । (सहस्तास्फालनं विहस्य ) 

किञ्चित्केनापि दृष्टं प्रतिहतविषयं तेन तत्ते च तैस्तैर्  
द्वे चोपादायिषातां द्वितयमपि[^76] सदित्यप्रमत्तो न वक्ता ।  
इत्थं सत्येकभक्तैरितरपरिहृतौ न व्यवस्थान सिद्धिः  

[^76]:
     द्वयमपि च-----ख


प्रत्येतव्यं तदर्थ्यं पटुतरमतिभिः प्राक्तनं नूतनं वा ॥ ३० ॥
</details>


<details><summary>प्रभावली - ३०</summary>

अत्र नवीनमेतत् भगवन्मतमिति कैश्चिदुपांशूक्तम् । तत्र कर्णे दत्वा ; तच्छ्रुत्वा । शिष्य आह—– किं बूथ; नवीनमेतद्भगवतो मतमिति किमुच्यते ? सहस्तास्फालनं विहस्योच्चैराह किञ्चिदिति । 

यत्किचिज्ज्ञानं येन केनापि पुंसा यत्र कुत्रचिदुपाधौ दृष्टं, तज्ज्ञानं तेनैव पुंसा तत्रैव बाधितविषयं दृष्टम् । तैस्तैर्वादिभिस्ते द्वे च ज्ञाने **उपादायिषाताम्** ; स्वीकृते भवतः । द्वितयम्; उभयमपि ज्ञानं सत् प्रामाणिकमिति अप्रमत्तो न वदति । इत्थं सति ; उभयज्ञानसाधुत्वस्य  
वक्तुमशक्यत्वे सति । एकभक्तैः ; एकस्मिन् यत्रकुत्रचिद्भक्तिमद्भिः अङ्गीकारवद्भिः । इतरस्य यस्य कस्यापि परिहर्तव्यत्वे सति । व्यवस्थानम् ; नियमः । नियमो न सिध्यतीत्यर्थः ।  
कदाचिद्वाधितं वा परिगृहीतं स्यात्, अबाधितं वा ।  
अबाधितमेव परिग्राह्यमिति नियमो न स्यात् ।  
तत्; तस्मात् । अर्थ्यम्; अर्थादनपेतम् ।  
अबाधितार्थं यज्ज्ञानं तत् प्राक्तनं पुराणं नूतनं वा भवतु ।  
तदेव प्रत्येतव्यम् ; विश्वसितव्यं परिग्रहे । पटुतरमतिभिः ; युक्तिचतुरैः ॥ ३० ॥
</details>


<details><summary>प्रभाविलासः - ३०</summary>

किञ्चिदिति । किञ्चिन्मतं केनापि केनचिन्मतेन प्रतिहतविषयं बाधितप्रतिपाद्यं दृष्टम् । तेन प्रतिहतेन मतेन । तच्च प्रतिघातकं मतं प्रतिहतविषयम् । ते च मते ते एव मते । तैस्तैः ; मतैः । द्वे च मते उपादायिषाताम् ; स्वीकृते भवतः । अप्रमत्तः ; बुद्धिविपर्यासरहितः । द्वितयमपि सदिति न वक्ता न वदिष्यति । इत्थं सति साधुत्व-  
स्योभयत्रापि वक्तुमशक्यत्वे सति । एकभक्तैः ; उभयोरेकतराभिनिवेशबद्भिः । इतरपरिहृतौ न व्यवस्थानसिद्धिः ; व्यवस्थानं न सिध्यती त्यर्थः । तत् तस्मात्कारणात् । अर्थ्यम् ; अर्थादनपेतम् । प्राक्तनं नूतनं वा प्रत्येतव्यम् ; प्रामाणिकैः स्वीकर्तव्यम् । तदुक्तम्- 

> पुराणमित्येव न साधु सर्वे न चापि काव्यं नवमित्यवद्यम् । 
सन्तः परीक्ष्यान्यतरद्भजन्ते मूढः परप्रत्ययनेयबुद्धिः ॥” 

इति ॥ ३० ॥
</details>

<details open><summary>विश्वास-प्रस्तुतिः - ३१</summary>

किञ्च ; 

तदात्वे नूतनं सर्वम्  
आयत्यां +++(कालवेलायाम्)+++ च पुरातनम् । 
न दोषायैतद् उभयं  
न गुणाय च कल्पते ॥ ३१ ॥
</details>

<details><summary>मूलम् - ३१</summary>

किञ्च ; 

तदात्वे नूतनं सर्वमायत्यां च पुरातनम् । 

न दोषायैतदुभयं न गुणाय च कल्पते ॥ ३१ ॥
</details>


<details><summary>प्रभावली - ३१</summary>

यद्यवश्यं पुराणस्यैव साधुत्वमङ्गीक्रियते, तर्हि पुराणस्यापि निर्माणकाले नूतनत्वादपरिग्राह्यतैव स्यादित्याशयेनाह —तदात्व इति । तदात्वे ; तस्मिन् 

X२४४  
काले, निर्माणकाल इत्यर्थः । सर्वमपि वस्तु नूतनं भवति । **आयत्याम्**; उत्तरकाले सर्वमपि पुरातनम् । अत एतदुभयं नूतनपुरातनत्वरूपं दोषहेतुरपि न, गुणहेतु रपि न ॥ ३१ ॥
</details>


<details><summary>प्रभाविलासः - ३१</summary>

नूतनत्वपुरातनत्वयोः कालोपाधिकतया 'इदमेव नूतनम् ' इति न व्यवस्थितमित्याह — तदात्व इति । तदात्वे ; तदानीम् । आयत्याम् ; उत्तरकाले ॥ ३१ ॥
</details>

### शास्त्र-स्पर्शि-प्रत्याख्यानाभावः
<details open><summary>विश्वास-प्रस्तुतिः - ३२</summary>

गुरुः -- भद्र, किम् एतैः किम्-पचानैः ?  
अपरे पुनर् अर्थ-संस्पर्श-दोष-वादिनः प्रतिक्षिप्यन्ताम् । 

शिष्यः - भगवन्, निरस्त-निखिल-दोष-गन्धे भगवन्-मते  
कथम् अर्थ-संस्पर्शिनो दोषाः स्वप्ने ऽपि केनचिद् उद्भाव्येरन्[^77] ?  
इह हि - 

[^77]:
      उद्भावनीयाः-------क, ख


श्रुति-श्रेणी-चूडा-पद--बहु-मते लक्ष्मण-मते  
स्व-पक्ष-स्थान् **दोषान्** वितथ-मतिर् **आरोपयति** यः ।
स्व-हस्तेनोत्क्षिप्तैः स खलु निज-गात्रेषु बहुलं  
गलद्भिर् जम्बालैर् गगन-तलम् **आलिम्पति** जडः ॥ ३२ ॥+++(5)+++
</details>

<details><summary>मूलम् - ३२</summary>

गुरुः -- भद्र, किमेतैः किम्पचानैः ? अपरे पुनरर्थसंस्पर्श- दोषवादिनः प्रतिक्षिप्यन्ताम् । 

शिष्यः - भगवन्, निरस्तनिखिलदोषगन्धे भगवन्मते कथ- मर्थसंस्पर्शिनो दोषाः स्वप्नेऽपि केनचिदुद्भाव्येरन्[^77] ? इह हि - 

[^77]:
      उद्भावनीयाः-------क, ख


श्रुतिश्रेणीचूडापदबहुमते तावकमते.[^78] 

[^78]:
      लक्ष्मणमते -- घ.


स्वपक्षस्थान्दोषान्वितथमतिरारोपयति[^79] यः ।

[^79]:
     मृषारेषाद्दोषान् – क.


स्वहस्तेनोत्क्षिप्तैः स खलु निजगात्रेषु बहुलं 

गलद्भिर्जम्बालैर्गगनतलमालिम्पति जडः ॥ ३२ ॥
</details>


<details><summary>प्रभावली - ३२</summary>

कुमति-विहितेत्य् आरभ्य चतुर्भिः श्लोकैः शास्त्रमात्र-स्पर्शिदोषवादिनो निरस्ताः । इदानीं शास्त्रप्रतिपाद्यार्थस्पर्शिदोषवादिनो निरसनीया इत्याह- किमेतैरिति । **किम्पचानाः** ; क्षुद्राः । अन्ये पुनः; शास्त्रार्थविषयदोषवादिनः । इह हि ; भवन्मते । श्रुतिश्रेणीति । श्रुतिश्रेण्याः चूडापदानि उपनिषदः ; तत्र बहुमते पूजिते भवन्मते स्वपक्षे दृष्टान् दोषान् वितथमतिः; वेदान्तमतस्य दूषितत्वाभावात् व्यर्थमतिः । यः कश्चिद्वादी आरोपयति ; आरोप्य दूषयितुमिच्छति ।  
जडः स्वहस्तेनोत्क्षिप्तैः । निजगात्रेषु ; निजपक्षेष्विति गम्यते । बहुलमापतद्भिः जम्बालैः पङ्कैः गगनतलं स्वतो निर्मलमा लिम्पति खलु । आलेप्तुमिच्छति । न च तत्कार्यकरं भवति ; कितु स्वोपर्येव पततीत्यर्थः ॥ ३२ ॥
</details>


<details><summary>प्रभाविलासः - ३२</summary>

किम्पचानैः; क्षुद्रैः । श्रुतीति । वितथमतिः; मिथ्यादृष्टिः । स्वमते लग्नानि दूषणानि लक्ष्मणमते आरोपयितुमशक्यानीति धिया निजगात्रेष्वित्युक्तम् । जम्बालैः ; पङ्कैः ॥ ३२ ॥
</details>

<details open><summary>विश्वास-प्रस्तुतिः - ३३</summary>

किञ् च, अभञ्जनीयः खल्व् अयम् अ-शेषैर् अपि भगवत्-सिद्धान्तः । 
इह किल मोघ-प्रलापा एव मूढाः प्रतिवावदूकाः ।  

**निमीलयतु** लोचने न हि तिरस्-कृतो भास्करः  
श्रवः **स्थगयतु** स्थिरं पर-भृतः किमु ध्वाङ्क्षति । 
स्वयं **भ्रमतु** बालिशो न खलु बम्भ्रमीति क्षितिः  
**कद्-अर्थयतु** मुष्टिभिः कथय किं नभः क्षुभ्यते ॥ ३३ ॥ +++(5)+++
</details>

<details><summary>मूलम् - ३३</summary>

किञ्च, अभञ्जनीयः खल्वयमशेषैरपि भगवत्सिद्धान्तः । इह 

किल मोघप्रलापा एव मूढाः प्रतिवावदूकाः । 

निमीलयतु लोचने न हि तिरस्कृतो भास्करः 

श्रवः स्थगयतु स्थिरं[^80] परभृतः किमु ध्वाङ्क्षति । 

[^80]:
    स्वयं----क ख


स्वयं भ्रमतु बालिशो न खलु बम्भ्रमीति क्षितिः 

कदर्थयतु मुष्टिभिः कथय किं नभः क्षुभ्यते ॥ ३३ ॥
</details>


<details><summary>प्रभावली - ३३</summary>

मोघप्रलापाः ; व्यर्थदूषणरूपप्रलापाः, प्रतिवादिन इत्यर्थः । एतदेव दूषणैरभञ्जनीयत्वं दृष्टान्तैर्दृढीकरोति — निमीलयत्विति । भास्कर तिरस्करण - बुद्ध्या स्वलोचने निमीलयतु कश्चित् । भास्करस्तेन न तिरस्कृतो भवति । कोकिले काकबुद्ध्या स्वश्रोत्रे कराभ्या स्थिरं स्थगयतु भाच्छादयतु । तेन परभृतः कोकिलः ध्वाङ्क्षति किम् ? काकवद्भवति किम् ? बालिशः मूर्खः 

X२४६  
कश्चित् भूभ्रमणबुद्ध्या स्वयमेव भ्रमतु । तेन क्षितिर्न खलु भृशं भ्राम्यति । कश्चि- न्नभश्चूर्णीकरणबुद्ध्या नभो मुष्टिभिः पीडयतु । तेन कि नभः क्षुभ्यते ॥ ३३ ॥
</details>


<details><summary>प्रभाविलासः - ३३</summary>

X२४५ 

निमीलयत्विति । निमीलयतु; जगति तमः स्तादिति धियेति गावः । न तिरस्कृतः तावता जगति न तम इति भावः । श्रवः नोत्रं स्थिरं स्थगयतु; दृढमाच्छादयतु । स्थग आच्छादने " इति तुः । कोकिलालापस्य श्रोतुमनर्हताबुद्धयेति भावः । ध्वाङ्क्षति ध्वाङ्ङ्क्षवदाचरति ; काको भवति किमु । स्वयं भ्रमत सर्वक्षितिभ्रमणभ्रान्त्येति भावः । कदर्थयतु पीडयतु ॥ ३३ ॥
</details>

### विवेक-व्यवसाय-प्रशंसा
<details open><summary>विश्वास-प्रस्तुतिः - ३४</summary>

गुरुः - सूनृतमेव सौम्य **भाषसे** ।  
अद्य खलु सर्व-प्रति-कथक-समापन-प्रवृत्तस्य[^81] ते  
सभापतिं सभ्यं च विमृशामि ।  
( इति ध्यानम् अभिनयति )

[^81]:
     कलह added after

राजा -- सेना-पते, अयम् इहास्मद्-उपसर्पणावसरः । 

सेनापतिः - मह्यम् अपि रोचते महाराजस्य मनीषितम् । 

(उभाव् उपसर्पतः)[^82] 

[^82]:
       उभावुपसर्पतः omitted क, ख, ग


शिष्यः -- सन्निहितः खलु भगवन्, सभापतिः सेनापति-द्वितीयः[^83] । 

[^83]:
      उभौ----क, ख, ग

गुरुः - ( परिवृत्यावलोक्य स-हर्ष-बहुमानम् ) 

**उदितः** सहसा स एष काले  
व्यवसायातप-सेवितो विवेकः । 
**विनिवर्तयति** स्वयं प्रजानां  
विचिकित्सा-रजनीं विलुप्त-बोधाम् ॥ ३४ ॥
</details>

<details><summary>मूलम् - ३४</summary>

गुरुः - सूनृतमेव सौम्य, भाषसे । अद्य खलु सर्वप्रति- कथकसमापनप्रवृत्तस्य[^81] ते सभापतिं सभ्यं च विमृशामि । 

[^81]:
     कलह added after


( इति ध्यानमभिनयति ) 

राजा -- सेनापते, अयमिहास्मदुपसर्पणावसरः । 

सेनापतिः - मह्यमपि रोचते महाराजस्य मनीषितम् । 

(उभावुपसर्पतः)[^82] 

[^82]:
       उभावुपसर्पतः omitted क, ख, ग


शिष्यः -- सन्निहितः खलु भगवन्, सभापतिः सेनापति - 

द्वितीयः[^83] । 

[^83]:
      उभौ----क, ख, ग


गुरुः - ( परिवृत्यावलोक्य सहर्षबहुमानम् ) 

उदितः सहसा स एष काले व्यवसायातपसेवितो विवेकः । 

विनिवर्तयति स्वयं प्रजानां विचिकित्सारजनीं विलुप्तबोधाम् ॥ ३४ ॥
</details>


<details><summary>प्रभावली - ३४</summary>

सूनृतम् ; सत्यं प्रियं च । समापनम् ; निरासः । सभापतिः ; राजा । सभ्यः; जयापजययोः सम्भावनादण्डविधायकः । उभौ ; सभ्यसभापती उपसर्पतः । सन्निहितः खल्वित्यादि वदति शिष्यः । परिवृत्य; समन्तत इत्यर्थः । स्वयमुपसर्पणात् हर्षः ; राजनि बहुमानश्च । उदितः ; दर्शनं प्राप्तः । सहसा ;  
अतर्कितम् । व्यवसाय एवातपः । विचिकित्सा सन्देह एव रात्रिः, ताम् । कीदृशीम् ? विलुप्तनिश्चयज्ञानाम् ॥ ३४ ॥
</details>


<details><summary>प्रभाविलासः - ३४</summary>

सूनृतम् ; सत्यं प्रियं च । उदित इति । स एषः स एवायं सूर्यः । विलुप्तबोधाम् ; प्रतिबद्धवस्तुनिश्वयाम् । अत्र विचिकित्सोपशम-  
X२४७ 

कथनेन प्रतिमुखसन्धेः शमो नामाङ्गं निरूपितम्, " अरत्युपशमः शमः " इति लक्षणात् ॥ ३४ ॥
</details>

<details open><summary>विश्वास-प्रस्तुतिः - ३५</summary>

अयं च--  

विवेकस्य गुण-श्रेयान्  
व्यवसायश् चमूपतिः । 
स्व-पक्षे +++(विवादे)+++ तिष्ठमानेभ्यः  
स्वयम् **आगत्य तिष्ठते** ॥ ३५ ॥
</details>

<details><summary>मूलम् - ३५</summary>

अयं च--  

विवेकस्य[^84] गुणश्रेयान् व्यवसायश्चमूपतिः । 

[^84]:
     विवेकश्च------ख


स्वपक्षे तिष्ठमानेभ्यः स्वयमागत्य[^85] तिष्ठते ॥ ३५ ॥

[^85]:
     सूरिभिः सह----ख

</details>


<details><summary>प्रभावली - ३५</summary>

अयं च ; व्यवसायश्च । गुणैः श्रेष्ठः विवेकस्य सेनापतिः, स्वपक्षे तिष्ठमानेभ्यः - तिष्ठतेर् आत्मनेपदम् ॥ ३५ ॥
</details>


<details><summary>प्रभाविलासः - ३५</summary>

विवेकस्येति । तिष्ठमानाः ; विवादनिर्णयायात्मानं प्रकाशयन्तस् तिष्ठन्तः, तेभ्यः । तिष्ठतेः आत्मानं प्रकाशयंस् तिष्ठति ॥ ३५ ॥
</details>

<details open><summary>विश्वास-प्रस्तुतिः - ३६</summary>

राजा - ( स-विनयम् ) [^86]  
उचितम् उपचरति विवेक इह स-सेना-पतिर् भगवन्तम् । 

गुरुः - महाराज, सर्वत्र कुशली भूयाः । अपि च - 

शाक्यौलूक्य+++(=काणादाः)++++आक्ष-पाद+++(=नैयायिक)+++--क्षपणक -कपिल+++(=साङ्ख्य)++++अमर्त्य-वन्द्य+++(=बृहस्पति)+++--प्रधानैर्  
अन्यैर् आम्नाय-चर्चा-कवच-धृति-कनद्--गो-मुख--द्वीपिभिश्+++(=व्याघ्रैश्)+++ च ।  
बंहीयः+++(=बहुलः)+++ **क्षोभिता** ऽपि श्रुतिर् इह बहुधा **जायमानेन** गोप्त्रा,  
काले काले **ऽभिगुप्ता** कलहम् **अतितरन्त्य् अक्षता**[^88] **रक्षतात्** त्वाम् ॥ ३६ ॥

[^88]:
      अक्षतं---ग; 'अतितरत्यक्षतं रक्षता' इति प्रभावळीसम्मतः पाठः ।

</details>

<details><summary>मूलम् - ३६</summary>

राजा - ( सविनयम् ) [^86] उचितमुपचरति विवेक इह ससेना- 

[^86]:
      उचितं omitted---ख


पतिर्भगवन्तम् । 

- 

गुरुः - महाराज, सर्वत्र कुशली भूयाः । अपि च - 

शाक्यौलूक्याक्षपादक्षपणक कपिलामर्त्यवन्द्यप्रधानै- 

रन्यैराम्नायचर्चाकवचधृतिकनद्गोमुखद्वीपिभिश्च ।  
बंहीयः [^87] क्षोभितापि श्रुतिरिह बहुधा जायमानेन गोप्त्रा, 

[^87]:
     बह्वीयः---all MSS---


काले कालेऽभिगुप्ता कलहमतितरन्त्यक्षता[^88] रक्षतात्त्वाम् ॥ ३६ ॥

[^88]:
      अक्षतं---ग; 'अतितरत्यक्षतं रक्षता' इति प्रभावळीसम्मतः पाठः ।

</details>


<details><summary>प्रभावली - ३६</summary>

उचितं; योग्यम् । ससेनापतिर्विवेकोऽयं राजा । सर्वत्र ; इहामुत्र च । शाक्येति । शाक्याः बौद्धाः । औलूक्याः ; काणादाः ; पशुपतिरुलूको भूत्वा 

X२४८  
 

कणादाय वैशेषिकमतमुपदिदेशेति प्रसिद्धिः । आक्षपादाः ; नैयायिकाः । क्षपणकाः ; जैनाः । कापिलाः ; साङ्ख्याः । अमर्त्यवन्द्यः ; बृहस्पतिः ; तन्मतनिष्ठा उच्यन्ते । एते प्रधाना येषां तैः हिरण्यगर्भादिभिः । उक्ता एते बाह्याः । अथ कुदृष्टीनाह— अन्यैरित्यादि । आम्नायचर्चा मीमांसैव कवचं, तस्य धृत्या धारणेन, कनन्तः प्रकाशमानाः गोमुखद्वीपिनः ; गोमुखमिव मुखं येषां ते च द्वीपिनः गोमुखव्याघ्राः । तेषां गोमुखत्वात् गावो विश्वस्य तत्समीपमायान्ति; ता हिंसन्ति व्याघ्रत्वात् । वैदिकभ्रान्त्या समाश्रितानेतेऽपि हिसन्ति । ते च भट्टप्रभाकर मतानुवर्तिनः प्रच्छन्नबौद्धाः । उक्तैरेतैः बह्वी ( बंहि ) यः बहु (ल) तर क्षोभं प्राप्तापि श्रुतिः इह जगति बहुधा जायमानेन अनेकधावतरता त्वां चिद- चिदीश्वरतत्त्वविवेकम् अक्षतं यथा तथा रक्षतात्तद्द्वारा वेदस्य रक्षणं, तत्काले बादरायणदत्तात्रेयादिरूपेण, गुप्ता श्रुतिः कलहं दुष्टसिद्धान्तैः सह कलहम -  
तिक्रामति । अत्र " अजायमानो बहुधा विजायते " " परित्राणाय साधूनाम् C काणादशाक्यपाषण्डैः" इत्यादिकमनुसन्धेयम् ॥ ३६ ॥
</details>


<details><summary>प्रभाविलासः - ३६</summary>

शाक्येति । शाक्याः बौद्धाः । औलूक्याः ; काणादाः । आक्ष- पादाः ; नैयायिकाः । क्षपणकः; जिनः । अमर्त्यवन्धः ; बृहस्पतिः ।  
;;  

स हि लोकायतमतं प्रवर्तयामास । अन्यैः; भट्टगुरुमुरारिप्रभृतिभिः । आम्नायः ; वेदः । स्यादाम्नायः सम्प्रदाये कुलेऽध्ययनवेदयोः इति निघण्टुः । द्वीपिनः ; व्याघ्राः । बह्वी (बंही) यः ; बहु (ल) तरम् । बहुधा जाय- 

मानेन ; मत्स्यहयग्रीवादिरूपेण प्राप्तावतारेण । गोप्त्रा; रक्षकेण विष्णुना, 

लक्ष्म्या सह हृषीकेशो देव्या कारुण्यरूपया । 

रक्षकः सर्वसिद्धान्ते वेदान्तेऽपि च गीयते ॥ 

इति स्मरणात् । अक्षता ; कुत्रचिदपि क्षतिमप्राप्ता । श्रुतिस्त्वां रक्षतात् ; रक्षतु । अत्र, " परित्राणाय साधूनाम्" इत्याद्युक्तप्रयोजनत्रयं द्रष्टव्यम् ।  
X२४९ 

अत्र श्लोके बहुधा जायमानेनेत्यादिना भगवत्प्रभावख्यापनेन तत्रत्य श्रुतिविषयकरतिप्रतीतेः प्रेयोऽलङ्कारः, प्रेयः प्रियतराख्यानम्" इति लक्षणात् ॥ ३६ ॥
</details>

### वादम् प्रत्य् आदेशः
<details open><summary>विश्वास-प्रस्तुतिः - ३७</summary>

राजा - भगवन्,  
अद्य खलु भगवद्-अवलोकनाद् एव सम्मुखी-कृत-सकल-मङ्गलानाम् अस्माकम्  
अधिको ऽयम् आशीर्वादः । 

गुरुः - राजन् विमर्श-काले[^89] सु-चरित-वशात्[^90]  
सेनापति-सेवितः **सन्निहितोऽसि** ।  
तद् **आदिश्यताम्** अयम् अन्तेवासी  
समीहित-समर्थनाय सदसस्-पतिना महाराजेन ।  

राजा - अत्र भवद्-अभिप्रेतम् **आदिशामि** ।  
( शिष्यमवलोक्य)  
सौम्य[^92] ब्रह्मन्  
सम्यग् **उपसन्नो** ऽसि  
सर्व-विदं भगवन्तम् । इह च— 

[^89]:
     विमर्शसमये - ख.


[^90]:
     विधिवशात्--------क


[^92]:
     सौम्य omitted------ख


स्वयं त्रय्य्-अन्त-सिद्धान्तो  
**विभाति** गुरुर् एष ते ।  
प्रभुः प्रवदतां यो ऽभूत्  
स वादस् त्वं **मतो**[^93] मम ॥ ३७ ॥

[^93]:
     सम्मतो मम -------घ

</details>

<details><summary>मूलम् - ३७</summary>

राजा - भगवन्, अद्य खलु भगवदवलोकनादेव सम्मुखी- कृतसकलमङ्गलानामस्माकमधिकोऽयमाशीर्वादः । 

गुरुः - राजन् विमर्शकाले[^89] सुचरितवशात्[^90] सेनापति सेवितः सन्निहितोऽसि । तदादिश्यतामयमन्तेवासी समीहितसमर्थनाय सदसस्पतिना महाराजेन ।  
राजा - अत्र भवदभिप्रेतमादिशामि । ( शिष्यमवलोक्य) सौम्य[^92] ब्रह्मन् सम्यगुपसन्नोऽसि सर्वविदं भगवन्तम् । इह च— 

[^89]:
     विमर्शसमये - ख.


[^90]:
     विधिवशात्--------क


[^92]:
     सौम्य omitted------ख


स्वयं त्रय्यन्तसिद्धान्तो विभाति गुरुरेष ते ।

प्रभुः प्रवदतां योऽभूत्स वादस्त्वं मतो[^93] मम ॥ ३७ ॥

[^93]:
     सम्मतो मम -------घ

</details>


<details><summary>प्रभावली - ३७</summary>

सम्मुखीकृतम् ; अभिमुखीकृतम् । अयमाशीर्वादः; सर्वत्र कुशली भूयाः इत्युक्त इत्यर्थः । अधिकः ; अतिरिक्तः ; भवदवलोकनेनैव सर्वमङ्गलस्य प्राप्तत्वात् । विमर्शकाले ; स्मरणकाले । सुचरितम् ; सुकृतम् । आदिश्यताम् ; आज्ञाप्यताम् । अन्तेवासी; शिष्यः । अभिलषित कार्यस्य 

' 

•[^91] 

[^91]:
     अस्य श्लोकस्योत्तरार्धे मूलपाठे सर्वेष्वपि कोशेषु 'बह्वीय' इत्येव दृश्यते । व्याख्यातारश्च तमेव पाठमवलम्ब्य 'बहुतरम्" इति व्याचक्षते । तथापि ' वह्नीयः इति पाठः लेखकप्रमादापतित इति निश्चित्य मूले ' बहीयः' इति पाठोऽस्माभिर्निवेशितः । बहुशब्दादीयसुन्प्रत्यये " बहोलोम्पो भू च बहोः” इति पाणिभ्यनुशासनेन 'भूयः' इति ' वहीयः' इति तु बहुलशब्दादीयसुन्प्रत्यये “ प्रस्थस्फवर्बहि" इत्याद्यनु- भाव्यम् । शासनेन सिध्यति । यद्यपि मुग्धबोधे बहुशब्दस्यैवेयमुनि 'बहीयः' इति रूपमुक्तम् तथापि बहीय इत्यस्य नैवोपपत्तिः । 


सम्पादनाय । सदसस्प 

X२५०  
तिना; सभापतिना । अत्र अस्मिन्नवसरे भवतो यदभिप्रेत तदाज्ञापयामि । सौम्येति सम्बोधने । सर्वज्ञमिमं भगवन्तं गुरुं यथाशास्त्रमुपसन्नोऽसि । इह च ; युत्र- योर्मध्ये । एष ते गुरुः साक्षाद्वेदान्तसिद्धान्त एव विभाति । प्रवदतां प्रकर्षेण वादं कुर्वतां यः प्रभुरभूत् सुवादित्व निर्वाहकोऽभूत् स वादः त्वमिति मम मतम् । वादस्य सुवादित्वनिर्वाहकत्वादेव गीतायां " वादः प्रवदतामहम् 

" इति गीतम् ॥ ३७ ॥
</details>


<details><summary>प्रभाविलासः - ३७</summary>

Commentary for this sloka seems to be missing in "प्रभाविलास"॥ ३७ ॥
</details>

<details open><summary>विश्वास-प्रस्तुतिः - ३८</summary>

इदं त्व् इह भवता प्रथममवधातव्यम् 

शिष्यः - **आज्ञापयतु** महाराजः । 

राजा- 

सत्त्व-स्थान् निभृतः **प्रसादय**, सतां वृत्तिं **व्यवस्थापय**  
**त्रस्य**+++(=त्रस्तो भव)+++ ब्रह्म-विद्--आगसस्, तृणम् इव त्रै-वर्गिकान् **भावय** ।  
नित्ये शेषिणि **निक्षिपन्** निज-भरं +++(अनिवार्यापराधसहितं)+++, सर्वं-सहे +++(यतः -)+++ श्री-सखे  
धर्मं **धारय** चातकस्य कुशलिन्[^95] धारा-धर+एकान्तिनः ॥ ३८ ॥
</details>

<details><summary>विश्वास-टिप्पनी</summary>

> “प्रपन्नश् +++(वृष्टि-बिन्दु-काङ्क्षी)+++ चातको यद्-वत्  
प्रपत्तव्यः +++(व्याधानुकम्पी)+++ कपोतवत् ।"  
रक्ष्य-रक्षकयोर् एतत्  
लक्षणं लक्ष्यम् एतयोः ।  

इति स्मारितम्। 
</details>


<details><summary>मूलम् - ३८</summary>

इदं त्विह भवता प्रथममवधातव्यम् 

शिष्यः - आज्ञापयतु महाराजः । 

राजा- 

सत्त्वस्थान्निभृतः[^94] प्रसादय सतां वृत्तिं व्यवस्थापय

[^94]:
     यदुत added before ---क


 त्रस्य ब्रह्मविदागसस्तृणमिव त्रैवर्गिकान्भावय ।  
नित्ये शेषिणि निक्षिपन्निजभरं सर्वंसहे श्री सखे  

धर्मं धारय चातकस्य कुशलिन्[^95] धाराधरैकान्तिनः ॥ ३८ ॥

[^95]:
     कुशली-----घ

</details>


<details><summary>प्रभावली - ३८</summary>

> 

अथ 'भगवदभिप्रेतमादिशामि इत्युक्तमादिशति राजा - इदं त्विति । इदम् ; वक्ष्यमाणम् । सत्त्वस्थानिति । सात्त्विकान् निभृतः विनयवान् भजस्व ; 

X२५१  
प्रसन्नान् कुरु । सदाचारेणानुष्ठानेन सताम् वृत्ति व्यवस्थापय परिपालय । व्यवस्थापयेत्यनेन श्रेष्ठाचारेण सदाचारो व्यवस्थितो भवति । तदुक्तम्; यद्यदा चरति श्रेष्ठः " इति । ब्रह्मविदामपराधेभ्यः त्रस्य; भीतिं कुरु । 

X२५२  
चिरं मा कार्षीरित्यर्थः । त्रैवर्गिकान्; त्रिवर्गनिष्ठान् तृणमिव भावय । तद्विषये उदासीनो भव । नित्ये शेषिणि; निरुपाधिकशेषिणि । सर्वंसहे; सर्वापराधसहनसमर्थे । तत्र हेतुमाह — श्रीसख इति । निजं भरम्; आत्मरक्षाभरम् । कृतकृत्यता दृष्टान्तपूर्वमाह - धर्ममिति । यथा चातकः स्वाभिलषितप्राप्तौ स्वप्रवृत्तिं विहाय जलदैकगतिर्वर्तते,  
तथा स्वाभिलषिते भगवत्-कृपाऽवलोकनेनेत्यर्थः ।  
धाराधरैकान्ती ; जलदैकगतिः ॥ ३८ ॥
</details>


<details><summary>प्रभाविलासः - ३८</summary>

सदसस्पतिना सभापतिना । सत्त्वस्थानिति । सत्त्वस्थान् सात्त्विकान् । निभृतः; निश्चलः । ज्ञेयार्थे संशयादिरहित इत्यर्थः ।  
" अथ 

अत्र " साधवस्त्वभिगन्तव्याः सन्तः सङ्गस्य भेषजम्" इत्यादिकं द्रष्टव्यम् । सतां वृत्तिम्; यथा सन्त आचरन्ति तमाचारम्, यदि ते कर्मविचिकित्सा वा वृत्तविचिकित्सा वा स्यात् । ये तत्र ब्राह्मणाः सम्मर्शिनः । युक्ता आयुक्ताः । अलूक्षा धर्मकामाः स्युः । यथा ते तत्र वर्तेरन् । तथा तत्र वर्तेथाः । " इति श्रुतेः । व्यवस्थापय स्वयं विहितानुष्ठाननिषिद्धवर्जनाभ्यां स्थिरीकुरु । "स्वयमाचरते यस्मादाचारे स्थापयत्यपि" इति ह्युक्तम् ।  
ब्रह्मविदागसः ; ब्रह्मविद- पचारात् । त्रस्य त्रस्तो भव; 

> वैनतेयस्य वृत्तान्तं  
स्मारं स्मारम् अहर् निशम् ।  
भव-भीतश् च वर्तेत  
तदीयेष्व् अपचारतः ॥  
> 
> आयुः श्रियं यशो धर्मं  
लोकान् आशिष एव च । 
हन्ति श्रेयांसि सर्वाणि  
पुंसो महद्-अतिक्रमः ॥ 

इति स्मरणात् । तृणमिव त्रैवर्गिकानिति ; मुमुक्षाभञ्जकत्वात् तृणमिव भावयेत्युक्तम्, "संसर्गे तैश्च वर्जयेत्" इत्युक्तत्वात् । त्रैवर्गिकत्यागः कथं सेत्स्यतीत्याशङ्कय ततोऽधिकपुरुषार्थलाभादित्याह - नित्य इति ।  
नित्यनिरतिशयानन्द-ब्रह्मण एव पुरुषार्थभूतत्वादित्यर्थः । " तत्तु समन्वयात् " इति ह्युक्तम् ।  
तादृशपुरुषार्थलाभे को हेतुः ? अत आह—  
शेषिणीति । शेषित्व-निर्वाहार्थं शेषरक्षणमुचितमिति भावः ।  
शेषित्वेऽप्यपराधभूयस्त्वेन शेषरक्षणं कथं सेत्स्यतीत्यत आह- सर्वंसह इति । उक्तहेतोरेव सर्वसहनमपि सम्भवतीति भावः ।  
सर्वसहने हेत्वन्तरमाह -— श्रीसख इति । 

"न कश्चिन्नापराध्यति"+++(5)+++ इति श्रियोऽप्य् अपराध-सहनस्याभिमतत्वाद् इति भावः ।  
चातकस्येत्य् आकार-त्रय-सम्पत्तिरुक्ता । तेन 

> “प्रपन्नश् +++(वृष्टि-बिन्दु-काङ्क्षी)+++ चातको यद्-वत्  
प्रपत्तव्यः +++(व्याधानुकम्पी)+++ कपोतवत् ।"  
रक्ष्य-रक्षकयोर् एतत्  
लक्षणं लक्ष्यम् एतयोः ।

इति प्रमाणं स्मारितम् । परिकरो नामालङ्कारः ; 

यत्राभिप्रायगर्भा स्याद्विशेषणपरम्परा । 

तत्राभिप्रायविदुषामयं परिकरो मतः ॥ 

इति लक्षणात् ॥ ३८ ॥
</details>

<details open><summary>विश्वास-प्रस्तुतिः - ३९</summary>

सेनापतिः — ब्रह्मन्, **अवधारितं** हि भवता महाराजस्य[^96] वचनम् ।  
शिष्यः -- किम् अन्यद् **अवधातव्यम्**[^97] ? 

राजा-

**परिचिनु** निगमान्त-भारतीं  
**परिहर** बाह्य-जनेन सङ्गमम् । 
**परिचर** नियमेन सज्जनान्  
**परिभव** मोह-मुखान् विरोधिनः ॥ ३९ ॥


</details>

<details><summary>मूलम् - ३९</summary>

सेनापतिः — ब्रह्मन्, अवधारितं हि भवता महाराजस्य[^96] वचनम् ।  
शिष्यः -- किमन्यदवधातव्यम्[^97] ? 

[^96]:
     अवधारय भूयस्तरां महाराजस्य ड. छ.


[^97]:
     अवधार्यम्----क


राजा-[^98] 

[^98]:
     प्रभावली मते सेनापतिवाक्यमेतत्.


परिचिनु निगमान्तभारतीं परिहर बाह्यजनेन सङ्गमम् । 

परिचर नियमेन सज्जनान् परिभव[^99] मोहमुखान्विरोधिनः ॥ ३९ ॥

[^99]:
     बाह्यमुखान्-----क

</details>


<details><summary>प्रभावली - ३९</summary>

X२५३  
किमन्यदवधार्यम्; इदमवधृतमिति भावः । परिचिन्विति । सेनापतिवाक्यमेतत् । परिचिनु; परिशीलय । बाह्यजनेन ; वेदान्तसिद्धान्तबहिर्भूतजनेन । सज्जनाः ; भागवताः । परिभव; जहीत्यर्थः ॥ ३९ ॥
</details>


<details><summary>प्रभाविलासः - ३९</summary>

परिचिन्विति । बाह्यजनेनेति ; " वाङ्मात्रेणापि संसर्ग तैः सताम् तु निषेधति" इत्युक्तत्वात् ॥ ३९ ॥
</details>

<details open><summary>विश्वास-प्रस्तुतिः - ४०</summary>

गुरुः - आयुष्मन्, अवहित-मनाः शृणु । 

शिष्यः- महान् अयं प्रसादः । 

राजा -- ब्रह्मन्, 

प्रमाण-पथ-विभ्रष्ट-  
प्रधानार्थ-विमर्दनैः ।  
स्थाली-पुलाक-नीत्यैव  
**निवर्त्याः** प्रतिवादिनः +++(तत्-प्रधानार्थ-ग्रहणतः)+++॥ ४० ॥+++(5)+++

न खल्व् अखिलम् अपि निघृष्यते  
सुवर्ण-खण्डो वर्ण-निष्कर्षाय । +++(5)+++
</details>

<details><summary>मूलम् - ४०</summary>

गुरुः - आयुष्मन्, अवहितमनाः शृणु । 

शिष्यः- महानयं प्रसादः । 

राजा -- ब्रह्मन्, 

प्रमाणपथ[^100] विभ्रष्टप्रधानार्थविमर्दनैः । 

[^100]:
     पद------घ ड च छ


स्थालीपुलाकनीत्यैव निवर्त्याः प्रतिवादिनः ॥ ४० ॥

न खल्वखिलमपि निघृष्यते  
सुवर्णखण्डो वर्णनिष्कर्षाय ।
</details>


<details><summary>प्रभावली - ४०</summary>

अवहितं सावधानं मनो यस्य सः । दुर्वादप्रपञ्चो न कर्तव्यः ; तन्-मत-प्रधानार्थ एव निरसितव्य इत्याह – प्रमाणेति । प्रमाणपदात् विभ्रष्टं यत्तेषां 

 X२५४  
प्रधानप्रमेयं तन्निरसनैः । स्थालीपुलाकन्यायेन प्रधानार्थनिरसनैः निवर्त्याः ; निरस्याः ॥ ४० ॥

अस्मिन्नर्थे निदर्शनान्तरमप्याह -- न खल्विति । निघृष्यते ; लिख्यते । वर्णनिकर्षाय; स्वर्णशलाकावर्णपरीक्षणाय । 
</details>


<details><summary>प्रभाविलासः - ४०</summary>

प्रमाणेति । मायिनां जगन्मिथ्यात्वं, साङ्ख्यानां स्वतन्त्रप्रकृतित्वं, कुमारिलगुरूणां निरीश्वरत्वं, नैयायिककाणादानामसत्कार्यपरमाण्वादिकल्पन- मित्याद्याः प्रधानार्थाः । एकस्मिन् पुलाके पक्वे सर्वमन्नं पक्वमिति स्थाली-  
पुलाकन्यायः । अत्रैकदेशज्ञानेन समुदायज्ञानात् प्राप्तिर्नाम नाट्यालङ्कारः 

'प्राप्तिः सा समुदायस्य ज्ञानं यच्चैकदेशतः " इति लक्षणात् ॥ ४० ॥
</details>

## वादः
### वादाह्वानम्
<details open><summary>विश्वास-प्रस्तुतिः - ४१</summary>

शिष्यः - यद् आदिशति महा-राजः ।  
तद् अहं[^101] **सन्धुक्षयामि**  
कथा-समर-सन्नाहाय कौतस्-कुतान् । किञ्चिद् उच्चैः- 

[^101]:
     तदिह---क; राजा---तदहं---घ


**जयति** सकल-विद्या-वाहिनी--जन्म-शैलो  
जनि-पथ--परिवृत्ति-श्रान्त--विश्रान्तिशाखी । 
निखिल-कुमति-माया--शर्वरी--बाल-सूर्यो   
निगम-जल-धि--वेला-पूर्ण-चन्द्रो यतीन्द्रः ॥ ४१ ॥+++(5)+++
</details>

<details><summary>मूलम् - ४१</summary>

शिष्यः - यदादिशति महाराजः । तदहं[^101] सन्धुक्षयामि कथासमरसन्नाहाय कौतस्कुतान् । किञ्चिदुच्चैः- 

[^101]:
     तदिह---क; राजा---तदहं---घ


जयति सकलविद्यावाहिनीजन्मशैलो 

जनिपथ परिवृत्तिश्रान्त[^102] विश्रान्तिशाखी । 

[^102]:
     श्रान्ति----ख


निखिलकुमतिमायाशर्वरीबालसूर्यो 

निगमजलधिवेलापूर्णचन्द्रो यतीन्द्रः ॥ ४१ ॥
</details>


<details><summary>प्रभावली - ४१</summary>

अथ वादाय दुर्वादिन आह्वयामी- त्याह -- तदहमिति । सन्धुक्षयामि ; प्रवर्तयामीत्यर्थः । सन्नाहाय; उद्योगाय । कौतुस्कुताः ; कुतः कुत इति वादिनः । जयतीति । सकलविद्याः ; शब्दतर्क- मीमासा वेदान्तादयः । ता एव वाहिन्यो नद्यः, तासा जन्मशैलः ; तासामुत्पत्ति- स्थलमित्यर्थः ; यथा गङ्गाया हिमवान् । जनेः पन्थाः संसरणमार्गः, तत्र परिवृत्तिभिः यातायातैः श्रान्तानां विश्रान्तिशाखी विश्रमतरुः । निखिलानां कुम- 

X२५५  
तीनां या माया सैव शर्वरी, तस्या निवर्तने बालसूर्यः । निगमा एव जलधयः, तेषाम् वेला सतोषत उत्सर्पणम्, तत्र पूर्णचन्द्रः । चन्द्रोदयेऽम्बुधय उत्सर्पन्तीति प्रसिद्धिः । जयति ; सर्वोत्कर्षेण वर्तते ॥ ४१ ॥
</details>


<details><summary>प्रभाविलासः - ४१</summary>

सन्धुक्षयामि क्षोभयामि । कौतस्कुताः ; कुतः कुत इति पृच्छन्तो वादिनः । जयतीति । जनिपथे; संसारमार्गे । परिवृत्या; सञ्चारेण ।  
श्रान्तानां विश्रान्तेः ; विश्रमस्य । शाखी ; वृक्षः । वेला ; जलस्योच्छ्रासः ॥ ४१ ॥
</details>

<details open><summary>विश्वास-प्रस्तुतिः - ४२</summary>

(नेपथ्ये) 

तर्क-व्याकृति-तन्त्र-शिक्षित-धियः पक्षेषु बाह्येष्व् अपि  
प्रत्यक्षी-कृत-पौरुषा वयम् अमी मध्ये-सभं **ब्रूमहे** । 
वादाटोपम् **उपेयुषः** प्रतिभटान् आ-सेतु-हेमाचलं  
तूलाया ऽपि तृणाय वा न च तुष-च्छेदाय+++(=खण्डाय)+++ **मन्यामहे** ॥ ४२ ॥+++(4)+++
</details>

<details><summary>मूलम् - ४२</summary>

(नेपथ्ये) 

तर्कव्याकृतितन्त्रशिक्षितधियः पक्षेषु बाह्येष्वपि 

प्रत्यक्षीकृतपौरुषा वयममी मध्येसभं ब्रूमहे । 

वादाटोपमुपेयुषः प्रतिभटानासेतुहेमाचलं  

तूलायापि तृणाय वा न च तुषच्छेदाय मन्यामहे ॥ ४२ ॥
</details>


<details><summary>प्रभावली - ४२</summary>

तर्केति । तर्कतन्त्रं न्यायशास्त्रम; व्याकृतितन्त्रं व्याकरणशास्त्रं शब्दशास्त्रम् ; तत्र शिक्षितधियः । बाह्येष्वपि ; ततो व्यतिरिक्तेषु । पक्षेषु ; चार्वा- कबौद्धजनसाङ्ख्ययोगमीमासादिदुःशास्त्रेषु सर्वैः प्रत्यक्षतोऽनुभूतसामर्थ्याः अमी वयम् इह मध्येसभं सभामध्ये वदामः । किमित्यत्राह - वादसम्भ्रमं प्राप्तान् वादेषु मत्सदृशो नास्तीति गर्वं प्राप्तान् प्रतिभवान् प्रतिवादिनः सेतुमारभ्य हेमाचलपर्यन्तदेशेषु तूलायापि न मन्यामहे । तुषच्छेदः ; तुषकणिका ॥ ४२ ॥
</details>


<details><summary>प्रभाविलासः - ४२</summary>

तर्केति । व्याकृतिः व्याकरणम् । तन्त्रम् ; पूर्वमीमासा । आटोपः सम्भ्रमः ॥ ४२ ॥
</details>

<details open><summary>विश्वास-प्रस्तुतिः - ४३</summary>

सेनापतिः - आर्य, **श्रूयते** किल प्रतिभट-वादिनां प्रगल्भ-वादः । 

शिष्यः -- ( स-क्रोधम् ) अलम् अलम् अतिगर्वेण ।  

यतीश्वर-सरस्वती सुरभिताशयानां सतां  
**वहामि** चरणाम्बुजं प्रणति-शालिना मौलिना ।  
तद्-अन्य-मत--दुर्-मद--ज्वलित-चेतसां वादिनां  
शिरःसु निहितं मया पदम् अ-दक्षिणं **लक्ष्यताम्** ॥ ४३ ॥+++(5)+++
</details>

<details><summary>मूलम् - ४३</summary>

सेनापतिः - आर्य, श्रूयते किल प्रतिभटवादिनां प्रगल्भ-वादः । 

शिष्यः -- ( सक्रोधम् ) अलमलमतिगर्वेण ।  
यतीश्वरसरस्वती सुरभिताशयानां सतां 

वहामि चरणाम्बुजं प्रणतिशालिना मौलिना । 

तदन्यमतदुर्मदज्वलितचेतसां वादिनां 

शिरःसु निहितं मया पदमदक्षिणं लक्ष्यताम् ॥ ४३ ॥
</details>


<details><summary>प्रभावली - ४३</summary>

X२५६  
आर्येति शिष्यसम्बोधनम् । प्रगल्भः ; उद्धतः । यतीश्वरेति । यतीश्वर- सरस्वत्या श्रीभाष्यादिरूपया सुरभितं तत्त्वरहस्येषु संशयविपर्ययरहितं तादृशं मनो येषा सताम् ; त एव सन्त इति भावः । तदन्यमतानि श्रीभाष्यकारमतादन्यानि तेषु दुर्मदः दुरभिमानः, तेनाग्निना ज्वलितं दग्धचेतो येषां दुर्वादिनां शिरःसु अदक्षिणं पदं वामपादं मया निहितं लक्ष्यताम् ; वीक्ष्यतामिति ॥ ४३ ॥
</details>


<details><summary>प्रभाविलासः - ४३</summary>

यतीश्वरेति । आशयः ; अभिप्रायः । तदन्यमतेषु ; श्रीभाष्य- विरुद्धमतेषु दुर्मदेन ज्वलितचेतसाम् । लक्ष्यतामिति प्रतिवादिसान्निध्य- मुक्तम् ॥ ४३ ॥
</details>

<details open><summary>विश्वास-प्रस्तुतिः - ४४</summary>

राजा — भगवन्, अ-भङ्गुर--स्वामि-भक्तेर् अवसरोपपन्नं  
+++("न रावणसहस्रं मे युद्धे प्रतिभटं भवेत् " इति वदतः)+++  
हनूमत इवेदम् आर्यस्य विकत्थनम् ।+++(5)+++  

गुरुः --- (स्वगतम्) क इवाभिप्राय इह विकत्थनम् उद्घाटयतो विवेकस्य ?  
(प्रकाशम् ) महाराज,  

श्रुति-सिद्धान्त-शूरस्य  
तद्-विरुद्धान् **निरुन्धतः** ।  
**वल्गितं**+++(=उद्गमनम्)+++ वावदूकस्य  
कृतिनः किं न **शोभते** ॥ ४४ ॥
</details>

<details><summary>मूलम् - ४४</summary>

राजा — भगवन्, अभङ्गुरस्वामिभक्तेरवसरोपपन्नं हनूमत इवेदमार्यस्य विकत्थनम् ।  
गुरुः --- (स्वगतम्) क इवाभिप्राय इह विकत्थनमुद्घाटयतो विवेकस्य ? (प्रकाशम् ) महाराज, 

श्रुतिसिद्धान्तशूरस्य तद्विरुद्धान्निरुन्धतः[^103] । 

[^103]:
     निरस्यतः इति प्रभावलीसम्मतः पाठः


वल्गितं वावदूकस्य कृतिनः किं न शोभते ॥ ४४ ॥
</details>


<details><summary>प्रभावली - ४४</summary>

अवसरोपपन्नम् ; कालोचितम् । हनूमत इव ; "न रावणसहस्रं मे युद्धे प्रतिभटं भवेत् " इति वदतः । विकत्थनम्, आत्मश्लाघनम् ।  

क इवाभिप्रायः ।  
इह ; शिष्ये विकत्थनं सूचयतः ।  

श्रुतीति । वेदान्तसिद्धान्ते शूरस्य ।  
तद्विरुद्धान् सिद्धान्तान् निरस्यतः । कृतिनः ; समर्थस्य । वल्गितम् ; उद्गमनम्, आत्मश्लाघेति यावत् । वल्गितशब्देन धानुष्कस्येवेति दृष्टान्तः सूच्यते । किं न शोभते ; शोभत एवेत्यर्थः ॥ ४४ ॥
</details>


<details><summary>प्रभाविलासः - ४४</summary>

हनुमत इति । अनेन, 

> दासोऽहं कोसलेन्द्रस्य  
रामस्याक्लिष्टकर्मणः ।  
हनूमान् शत्रुसैन्यानां  
निहन्ता मारुतात्मजः ।  
न रावणसहस्रं मे  
युद्धे प्रतिबलं भवेत् ।  
शिलाभिस्तु प्रहरतः  
पादपैश्च सहस्रशः ॥  

इत्यादि स्मारितम् । श्रुतीति । वल्गितम् ; विकत्थनम् । युक्तमिति शेषः । अत्र सामान्येन विशेषसमर्थनरूपोऽर्थान्तरन्यासः ; 

> ज्ञेयः सोऽर्थान्तरन्यासो  
वस्तु प्रस्तुत्य किञ्चन ।  
तत्साधनसमर्थस्य  
न्यासो योऽन्यस्य वस्तुनः ॥

इति लक्षणात् ॥ ४४ ॥
</details>

### गुरु-स्तुतिः
<details open><summary>विश्वास-प्रस्तुतिः - ४५</summary>

X२५७ 

शिष्यः - ( स-विनय-भयं[^104] स्वगतम् )  
अ-तर्कितोपनतम् आत्म-श्लाघन-दोषम् **अपमार्ष्टुम्**  
**अभिष्टवानि** देशिकान् तद्-दर्शनं च । (प्रकाशम् )  

हृद्या हृत्-पद्म-सिंहासन-रसिक--हय-ग्रीव--हेषोर्मि-घोष-  
क्षिप्त-प्रत्यर्थि-दृप्तिर् **जयति** बहु-गुणा **पङ्क्तिर्** अस्मद्-गुरूणाम् ।  
दिक्-सौधाऽऽबद्ध-जैत्र-+++(गुरु-रूप-)+++ध्वज-+++(ग्रन्थ-रूप-)+++पट-+++(व्याख्या-रूप-)+++पवन-स्फाति+++(=वृद्धि)+++-निर्धूत-तत्-तत्-  
सिद्धान्त-स्तोम+++(=गुल्म)+++-तूल+++(=कार्पास)+++-स्तबक-विगमन-व्यक्त--सद्-वर्तनीका+++(=मार्गा)+++ ॥ ४५ ॥+++(5)+++  
+++(रहस्य-त्रय-सारे ऽपि वर्तते।)+++
</details>

<details><summary>मूलम् - ४५</summary>

X२५७ 

शिष्यः - ( सविनयभयं[^104] स्वगतम् ) अतर्कितोपनत[^105] 'मात्म- श्लाघनदोषमपमार्ष्टुमभिष्टवानि देशिकान् तद्दर्शनं च । (प्रकाशम् )  


[^104]:
     सभयम्--------क


[^105]:
     तोपस्थितमात्म-----ग


हृद्या हृत्पद्मसिंहासनरसिकहयग्रीवहेषोर्मिघोषक्षिप्तप्रत्यर्थिदृप्तिर्जयति बहुगुणा पङ्क्तिरस्मद्गुरूणाम् ।  
दिक्सौधाबद्धजैत्रध्वजपटपवनस्फातिनिर्धूततत्तत्सिद्धान्तस्तोमतूलस्तबकविगमनव्यक्तसद्वर्तनीका ॥ ४५ ॥
</details>


<details><summary>प्रभावली - ४५</summary>

गुरुसन्निधेर्विनयः । स्ववल्गितस्य परबोधनाद्भयम् । आत्मश्लाघनदोषम् अपमाष्टुम् ; अपनेतुम् । अभिष्टवानि ; अभिष्टुतिम् करवाणि । तद्दर्शनम् ; 

' 

X२५८  
तज्ज्ञानं च । हृद्येति । हृदा अनुसन्धातुं योग्या हृद्या । हृत्पद्ममेव सिंहासनं, तत्र रसिको यो हयग्रीवः, तस्य हेषा शब्दः, तदूर्मिघोषेण क्षिप्ता निरस्ता प्रतिवादिनां दृप्तिः गर्वो यया सा । बहुगुणा ; शमदमादिसद्गुणवती । दिक्सौधेत्यादि । अष्ट दिश एव सौधाः, तत्र बद्धाः ये जयसूचकाः ध्वजाः, 

। तेषां पढ़पवनस्य स्फात्या बाहुल्येन निर्धूताः निरस्ताः, तत्तत्सिद्धान्तस्तोमा 

  

X२५९  
एव तूलस्तबकाः तूलपुजाः, तेषा विगमनेन व्यक्ता स्पष्टदृष्टा सद्वर्तनी सन्मार्गो यस्याः सा । अस्मद्गुरूणां पङ्क्तिः जयति । अयं देशिकाभिष्टवः ॥ ४५ ॥
</details>


<details><summary>प्रभाविलासः - ४५</summary>

हृद्येति । हृद्या मनोहरा, हृदि ध्येया च; ध्यायेज्जपेन्नमेद्भक्त्या " इति स्मरणात् । अन्यत्र कण्ठधार्या । हृत्पद्मसिंहासने रसिकस्य स्थितस्य हयग्रीवस्य हेषाणामूर्मयः तरङ्गाः, तेषां घोषेण क्षिप्ता प्रत्यर्थिनाम् इप्तिर्दर्पो यया सा तथोक्ता । अन्यत्र विरोधिनिवर्तिका । बहुगुणा ; शमाद्यनेकगुणा, बहुतन्तुस्यूता च । गुरूणाम् ; आचार्याणाम्, अन्यत्र श्रेष्ठमणीनाम् । पङ्क्तिः; परम्परा हारश्च । 

गुणस्त्वावृत्तिशब्दादिज्येन्द्रिया मुख्यतन्तुषु । " 

गुरुस्तु गीष्पतौ श्रेष्ठे गुरौ पितरि दुर्जरे ॥" 

इति च निघण्टुः । दिश एव सौधाः, तेष्वाबद्धानां जैत्राणां जयज्ञापकानां ध्वजपटानां पवनस्य स्फात्या वृद्ध्या निर्धूतानां तत्तत्सिद्धान्तानां स्तोमाः समूहाः, त एव तूलस्तबकाः निर्बीजकार्पासराशयः, तेषां विगमनेन निरासेन व्यक्ता सद्वर्तनी सतां मार्गों यस्याः सा तथोक्ता । " स्फाति- 

"  
। 

वृद्धी प्रथा ख्याती " इत्यमरः । अत्र जैत्रध्वजादिपदैवीररसाभिव्यक्ते- र्भाविलं नाम गुणः । " हर्षादिभारवशतो वाग्वृत्तिर्भावितं मतम् " इति 

लक्षणात ॥ ४५ ॥
</details>

<details open><summary>विश्वास-प्रस्तुतिः - ४६</summary>

किञ् च ; 

नाथाश्लेष--स-नाथन--श्रुति-वधू--वैधव्य-खेद-च्छिदं  
प्राचीनां नय-पद्धतिं यति-पतिः **प्राचीकशन्**+++(←काश्+णिच्)+++ नैष चेत् ।  
व्यासो हास-रसोचितो, विगलितः प्राचेतसश् चेतसः,  
क्लृप्तः केलि-शुकः शुकः, स च परं बाधाय बोधायनः ॥ ४६ ॥+++(5)+++
</details>

<details><summary>मूलम् - ४६</summary>

किञ्च ; 

नाथाश्लेषसनाथनश्रुतिवधूवैधव्यखेदच्छिदं[^106] 

[^106]:
     सनातनश्रुति----ग


प्राचीनां नयपद्धतिम् यतिपतिः [^107] प्राचीकशन्नैष चेत् ।  
व्यासो हासरसोचितो विगलितः[^108] प्राचेतसश्चेतसः 

[^107]:
     कशे. काशेर्वा अनूदितो णिजन्तस्येदं रूपम् । 


[^108]:
     परिहृतः-----ग


क्लृप्तः केलिशुकः शुकः स च परं[^109] बाधाय बोधायनः ॥ ४६ ॥

[^109]:
     मुधा----क

</details>


<details><summary>प्रभावली - ४६</summary>

अथ तद्दर्शनमभिष्ठोति--नाथेति । नाथः कान्तः; श्रुतिसीमन्तिन्याः कान्ती विष्णुः । दुर्वादिभिः श्रुतिः नाथेन विरहिता कृता । तथा हि ब्रह्मैव नास्ति, ब्रह्म निर्गुणमित्यादिप्रतिपादनात् । श्रीरामानुजमते तु - श्रुतिवध्वाः नाथाश्लेषेण विष्णुसम्बन्धप्रतिपादनेन सनाथनात् सनाश्रीकरणात श्रुतिवध्वाः वैधव्यखेदं 

' सनातनश्रुति-ग. 

X२६०  
छिनत्तीति श्रुतिवधूवैधव्यखेदच्छिदम् । प्राचीनाम् ; अनादिसिद्धाम् । नयपद्धतिम्- नयैरुपपत्तिभिः विशिष्टां वेदान्तसिद्धान्तपद्धतिम् । एष यतिपतिः न प्राची- कशचेत् ; न प्रकाशितवान् यदि । शरीरशरीरिभावं जगद्ब्रह्मणोः प्रतिपादयन्ति श्रुतयः व्यासस्तु तद्विरुद्धं किमपि प्रतिपादयतीत्यतो बालिश इव परिहासपदं भवति । प्राचेतसस्तु चेतसः परिहृतः ; विगलितचेता भवति । श्रीशुकः 

X२६१  
क्रीडार्थशुकवत् प्रक्षिप्यते । एव बोधायनोऽपि परं केवलं श्रुतिबाधायैव भवति । भाष्यकारैरैक्यश्रुतेः शरीरशरीरिभावद्वारा ऐक्यतात्पर्यस्य दर्शितत्वात् सर्वग्रन्थसामञ्जस्यमिति भावः ॥ ४६ ॥
</details>


<details><summary>प्रभाविलासः - ४६</summary>

नाथेति । नाथ ईश्वरः, तेनाश्लेषः सम्बन्धः, तस्य सनाथनात् सम्पादनादित्यर्थः । श्रुतिवधूवैधव्यखेदच्छिदम् ; निरीश्वरमीमांसकैरीश्वरो नास्तीति कथनेन श्रुतेर्यः खेदः, तस्य छिदम् । एतेन " बिभेत्यरूपश्रुताद्वेदो मामयं प्रतरेदिति" इति वचनं स्मारितम् । दूरयात्रादिना प्रोषिते भर्तरि केनचिद्वञ्चकेन " तव भर्ता नास्ति" इति ख्यापिते वध्वा वैधव्यशङ्कया खेदो जायते । पुनश्चाप्तया कयाचित् पतिमानाय्य प्रदर्शिते स खेदो निवर्तते, तद्वत् । प्राचीनाम् ; व्यासकाशकृत्स्त्रटङ्कद्रमिडगुहदेवनाथयामुनप्रभृतिभिः प्रवर्तिताम् । नयपद्धतिम् न्यायसरणिम् । न प्राची-  
कशच्चेत्; न प्रकाशयामास चेत् । व्यासः; सूत्रकारः । हासरसोचितः ; शारीरकसूत्राणां तत्तद्वादिभिस्तात्पर्यापरिज्ञानेने तस्ततोऽर्थवर्णनेन विरुद्धार्थबो धकतया भ्रान्तप्रलपनपरः स्यात् । प्राचेतसः; 

'बहवो नृप कल्याणा गुणाः पुत्रस्य सन्ति ते । 

अक्षय्यं मधुहन्तारं जानामि त्वां सुरोत्तमम् । 

शक्तः स पुरुषव्याघ्र स्रष्टुं पुनरपि प्रजाः । 'अङ्गुल्ययेण तान् हन्यामिच्छन् हरिगणेश्वर । 

"" 

" 

" श्रीवत्सवक्षा नित्यश्रीरजय्यः शाश्वतो ध्रुवः ॥इत्यादिनोभयलिङ्गविभूतिविशिष्टं नारायणाख्यं परं ब्रह्मेति कान्तासम्मिततया तत्त्वनिर्णयप्रवृत्तो वाल्मीकिरपि चेतसः परिहृतः स्यात् । शुकः केलिशुकः; श्रीभागवतस्यापाततोऽर्थान्तरभ्रमजनकत्वेन तत्त्वार्थानिर्णायकतया कथामात्रकथनोपयोगेन लीलानिमित्तं स्यात् । बोधायनः सूत्रवृत्तिकारतया प्रसिद्धोऽप्यतिविस्तीर्णप्रणयनेन प्रयासमात्रशेषः स्यात् ।  
इति । 

अत्र 

अत्र नाथाश्लेषादिपदेन वध्वादिपदेन च शृङ्गाररसो व्यज्यते । तदुक्तं काव्यप्रकाशे" पदैकदेशरचनावर्णेष्वपि रसादयः " ह्रस्वाक्षराणा संयुक्ताद्यतया गुरुत्वेनातिगाढत्वादौर्जित्यं 

नाम गुणः “यद्वन्धस्यातिगाढत्वमौर्जित्यं तदुदाहृतम्” इति लक्षणात्॥ ४६ ॥
</details>

<details open><summary>विश्वास-प्रस्तुतिः - ४७</summary>

राजा - ( स-प्रसादम् ) अभङ्गुर-गुरु-भक्तेर् आर्यस्य  
क इव न जेतव्यः? तथा हि- 

अ-शिथिल-गुरु-भक्तिस् तत्-प्रशंसादि-शीलः 
प्रचुर-बहु-मतिस् तद्-वस्तु-वास्त्व्-आदिके ऽपि । 
गुणवति **विनियोक्तुं गोपयन्** सम्प्रदायं  
कृत-विद् अन्-अघ-वृत्तिः किं न **विन्देन्** निधानम् ॥ ४७ ॥

+++(रहस्य-त्रय-सारे ऽपि वर्तते।)+++
</details>

<details><summary>मूलम् - ४७</summary>

राजा - ( सप्रसादम् ) अभङ्गुरगुरुभक्तेरार्यस्य क इव न 

जेतव्यः १ तथा हि- 

अशिथिलगुरुभक्तिस्तत्प्रशंसादिशीलः 

प्रचुरबहुमतिस्तद्वस्तुवास्त्वादिकेऽपि । 

गुणवति विनियोक्तुं गोपयन्सम्प्रदायं 

कृतविदनघवृत्तिः किं न विन्देन्निधानम् ॥ ४७ ॥
</details>


<details><summary>प्रभावली - ४७</summary>

आर्यस्यास्य क इव न जेतव्यः ? सर्वेऽपि जेतुं शक्या इत्यर्थः । तदेव प्रतिपादयति - तथाहीति । अशिथिला दृढा गुरौ भक्तिर्यस्य । गुरोः प्रशंसा- प्रणामशुश्रूषादिस्वभावः । तस्य गुरोर्वस्तुषु आदिशब्देन श्रीकोशादिग्रहणम् । 

X२६२  
तेषु प्रचुरो बहुमानो यस्य । किञ्च गुणवति ; " सद्बुद्धिः" इति श्लोकोक्तगुण- पौष्कल्यवति शिष्ये लब्धे । विनियोक्तुम् ; उपदेष्टुम् । सम्प्रदायम् ; गुरुपरम्परायातदर्शनीयरहस्यजातम् । गोपयन् ; अपात्रेष्वनुपदिशन् । आचार्येण स्वस्मिन् कृतमुपकारं विदन् कृतज्ञः । अनघवृत्तिः ; निरपराधोत्तरकृत्यः । कश्चित् **निधानं** किं न विन्देत्; मनीषितं प्राप्नोत्येवेत्यर्थः ॥ ४७ ॥
</details>


<details><summary>प्रभाविलासः - ४७</summary>

अशिथिलेति । आदिपदेन नमस्कारादयः । वस्तुपदेन पुत्रदारादिसङ्ग्रहः । आह च मनुः- 

> " गुरुदारे सपिण्डे वा  
गुरुवद्वृत्तिमाचरेत् ” 

इति । आपस्तम्बश्च - "आचार्यवद् आचार्यपुत्रे वृत्तिः " इति ;  
" गुरु-दार-सुतादौ तु गुरुवद् वृत्तिम् आचरेत् " इति च ।  
वास्तु; गृहम् ।  
आदिशब्देन स्थानादि ।  

> " तेषु त्व् अविद्यमानेषु  
स्थानासन-विहारवान् " 

इति मनुस्मरणात् । गुणवति; आस्तिक्यादिगुणयुक्ते । 

> "आस्तिको गुणशीलश्च  
शीलवान् वैष्णवार्चकः । 
गम्भीरश्चतुरो धीरः  
शिष्य इत्यभिधीयते ॥ " 

इति भरद्वाजः ।  

> आचार्यपुत्रः शुश्रूषुर्  
ज्ञानदो धार्मिकः शुचिः । 
आप्तः शक्तोऽर्थदः साधुः  
स्वोऽध्याप्या दश धर्मतः ॥" 

इति मनुः ।

> कृतज्ञाद्रोहि-मेधावि-  
शुचि-कल्यानसूयकाः ।  
अध्याप्याः साधु शक्ताप्त-  
स्वार्थदा धर्मदस् तथा ॥

इति याज्ञवल्क्यः ।

कृतवित् ; आचार्यैर्निष्प्रत्युपकारम् उपकृतमिति ज्ञानवान् । 

> " ब्रह्मविद्याप्रदानस्य  
देवैरपि न शक्यते ।  
प्रतिप्रदानमपि वा  
दद्याच् छक्तित आदरात् ॥” 

इति स्मरणात् । अनघवृत्तिः; शुश्रूषादिषु कौटिल्याहङ्कारादिरहितः । निधानम् ; निरतिशय-पुरुषार्थ-भूत-ब्रह्म--स्व-रूपम्, “यथा हिरण्यनिधिं निहितम् " इत्य्-आदि-श्रुतेः ॥ ४७ ॥
</details>

<details open><summary>विश्वास-प्रस्तुतिः - ४८</summary>

शिष्यः -- देव, सिद्धान्त-बलाद् एव **विजिगीषे**[^110] ।  
तद् अत्र **सम्पश्यतां** महाराजः । 

निराबाधा बोधायन-भणिति+++(→वृत्ति)+++-निष्यन्द-सुभगा  
विशुद्धोपन्यास-व्यतिभिदुर+++(=मिश्रित)+++-शारीरक-नयाः ।   
अकुण्ठैः कल्पन्ते यति-पति-निबन्धा निज-मुखैर्  
अ-निद्राण--प्रज्ञा-रस--धमनि+++(=नाल)+++-वेधाय सुधियाम् ॥ ४८ ॥ +++(4)+++
</details>

<details><summary>मूलम् - ४८</summary>

शिष्यः -- देव, सिद्धान्तबलादेव विजिगीषे[^110] । तदत्र 

[^110]:
     जेतव्यान् added after


सम्पश्यतां महाराजः । 

निराबाधा बोधायनभणितिनिष्यन्दसुभगा 

विशुद्धोपन्यासव्यतिभिदुरशारीरकनयाः । 

अकुण्ठैः कल्पन्ते यतिपतिनिबन्धा निजमुखै- 

रनिद्राणप्रज्ञारसधमनिवेधाय सुधियाम् ॥ ४८ ॥
</details>


<details><summary>प्रभावली - ४८</summary>

सिद्धान्तबलादेव मे विजिगीषे, न बुद्धिबलादित्याह - सिद्धान्तेति । विजिगीषे; विजेतुमिच्छामि । सिद्धान्तबलं दर्शयति - निराबाधेति । आबाधः ईषद्वाधः, तेनापि रहिताः । बोधायनभणितिः वृत्तिग्रन्थः, तस्य निष्यन्दः प्रसरः, तद्रूपत्वात सुभगाः । विशुद्धेन दोषरहितेनोपन्यासेन व्यतिभिदुराः संयुक्ताः, प्रकाशमाना इत्यर्थः, शारीरकसूत्रस्य नयाः न्यायाः यत्र ते । यतिपति- 

X२६४  
निबन्धाः ; श्रीभाष्यादयः ।  
**अकुण्ठैः**; केनचिद्वाधाभावात् तीक्ष्णैः । **निजैर्मुखैः**; मुखशब्देन लक्षणया प्रधानप्रतिपाद्यार्था उच्यन्ते; तैः साधनैः ।  
**सुधियाम् अनिद्राणप्रज्ञा** सैव **रसः**, तत्सिद्ध्यर्थ **धमनिवेधाय** सिरावेधाय कल्पन्ते ; समर्धा भवन्ति । 
यथा तदभिज्ञैः सिरावेधे कृते रुधिर-रूपो रसः प्रसरति,  
एवं निजार्थ-श्रवणमात्रेण प्रज्ञातिशयं जनयन्तीत्यर्थः ॥ ४८ ॥
</details>


<details><summary>प्रभाविलासः - ४८</summary>

X२६३ 

निराबाधा इति । **निराबाधाः** ईषदपि बाधरहिताः " ईषदर्थे कियायोगे" इति वचनात् । **बोधायनभणितिः** ; वृत्तिग्रन्थः, तस्या निष्यन्दवत् **सुभगाः** निष्यन्देन सुभगा वा । तदनुसारिण इति यावत् । 

"तन्मतानुसारेण " इति ह्यभाषि ।  
अनेन शङ्कर-भाष्यस्य बोधायन-वृत्तिविरोधः सूचितः ।  
**विशुद्धोपन्यासेन व्यतिभिदुरा** मिश्रिताः शारीर- कनया व्याससूत्राणि येषु ते । अनेन शाङ्करीयभाष्यस्य सूत्र-विरोधः सूचितः । उक्तं च तैरेव - 

> शङ्करः शङ्करः साक्षाद्  
व्यासो नारायणः स्वयम् ।  
तयोर् विरोधे सम्प्राप्ते  
शङ्करः किं करिष्यति ॥  

इति । निजमुखैः; शास्त्रमुखैः, ग्रन्थैकदेशैर्वा । निजमुखैश् छात्रैः पठ्यमाना इति शेषो वा । अनिद्राणप्रज्ञारसधमनिषेधाय ; असङ्कुचितज्ञानप्रसराय । धमनिवेधे हि रसः सर्वतः प्रसरतीति प्रसिद्धिः । अत्र पादचतुष्टयं घोषव दक्षरप्रायत्वात् स्फुटवर्णनिर्वाहो नाम समतागुणः । तदुक्तम् 

मृदुस्फुटविमिश्राणां वर्णानां बन्धक्लप्सिषु । आपादचूडं निर्वाहः समता धीमतां मता ॥ 

इति ॥ ४८ ॥
</details>

<details open><summary>विश्वास-प्रस्तुतिः - ४९</summary>

किञ्च[^111]  

[^111]:
    आपादचूडमनपायिनि दर्शनेऽस्मिन्नाशासनीयमपरं[आशंसनीयमपरं---ख] न विपक्षहेतोः । 
    आपातशान्तिमधुरान् पुनरस्मदीयानन्योन्यवैरजननी विजहात्वसूया ॥
    राजा - ब्रह्मन्, उत्सर्यते पुनरियमीदृशेन भवद्वचनेन । शिष्यः जितं तर्हि विपश्चित्तया । राजा - किमुच्यते । शिष्यः [शिष्यः omitted---ख] added after किञ्च क, ख. 


दृष्टे ऽपह्नुत्य्-अभावाद् अनुमिति-विषये लाघवस्यानुसाराच्  
छास्त्रेणैवावसेये विहति-विरहिते नास्तिकत्व-प्रहाणात् ।  
नाथोपज्ञं **प्रवृत्तं**, बहुभिर् **उपचितं** यामुनेय-प्रबन्धैस्  
**त्रातं** सम्यग् यतीन्द्रैर् इदम् अखिल-तमः-कर्शनं दर्शनं नः ॥ ४९ ॥+++(5)+++
</details>

<details><summary>मूलम् - ४९</summary>

किञ्च[^111]  

[^111]:
    आपादचूडमनपायिनि दर्शनेऽस्मिन्नाशासनीयमपरं[आशंसनीयमपरं---ख] न विपक्षहेतोः । 
    आपातशान्तिमधुरान् पुनरस्मदीयानन्योन्यवैरजननी विजहात्वसूया ॥
    राजा - ब्रह्मन्, उत्सर्यते पुनरियमीदृशेन भवद्वचनेन । शिष्यः जितं तर्हि विपश्चित्तया । राजा - किमुच्यते । शिष्यः [शिष्यः omitted---ख] added after किञ्च क, ख. 


दृष्टेऽपह्नुत्यभावादनुमितिविषये लाघवस्यानुसारा-  
च्छास्त्रेणैवावसेये विहतिविरहिते नास्तिकत्वप्रहाणात् ।  
नाथोपज्ञं प्रवृत्तं बहुभिरुपचितं यामुनेयप्रबन्धै-  
स्त्रातं सम्यग्यतीन्द्रैरिदमखिलतमः कर्शनं दर्शनं नः ॥ ४९ ॥
</details>


<details><summary>प्रभावली - ४९</summary>

यतिपतिनिबन्धानां कैर्हेतुभिर्मतान्तरेभ्य आधिक्यम् ? केन वा हेतुना 

X२६५  
ज्ञानातिशयहेतुत्वमिति शङ्कायामाह - दृष्टेति । दृष्टे ; प्रत्यक्षगम्ये वस्तुनि । अपहूनुतिः; अपलापः, तदभावात् । अनेन बौद्धादिमतात् प्रच्छन्नबौद्धमताच्च व्यावृत्तिरुक्ता । ते तु प्रत्यक्षसिद्धं जगदपलपन्ति । अनुमितिविषये ; अनुमेये वस्तुनि । लाघवस्याङ्गीकारात् । अनेन न्यायवैशेषिकमतव्यावृत्तिः, तयोर्मते परिमाणतारतम्यावधित्वेन परमाण्वभ्युपगमनगौरवात् । अत्र तु त्रसरेणोरेव परिमाणतारतम्यावधित्वसम्भवे परमाणुरूपधर्मिकल्पनस्याधिकस्यानङ्गीकारात् लाघवस्यानुसारः । शास्त्रेणैवावसेये; आगमगम्ये । विहतिविरहिते ; प्रमाणा- 

X२६६  
न्तरबाधरहिते ; ईश्वर इति शेषः । नास्तिकत्वस्य त्यागात् । अनेन परिगृहीत- नास्तिक्ययोर्भट्टगुरुमतयोर्व्यावृत्तिः । सम्प्रदायागतत्वादप्यस्य दर्शनस्य ज्ञानाधिक्यजनकत्वमाह -- नाथोपज्ञमित्यादि । नाथस्य नाथमुनेः उपज्ञा आद्यज्ञानं यथा भवति तथा प्रवृत्तमित्यर्थः । बहुभिः यामुनेयस्य आलवन्दारित्यपरनामधेयस्य प्रवन्धैः सिद्धित्रयागमप्रामाण्यादिभिः संवर्धितम् । यतीन्द्रैः; श्रीभाष्यकारैः । सम्यक् त्रातम् ; भाव्यादिप्रणयनेन प्रतिमतभङ्गपूर्वकं रक्षितम् । नोऽस्माकमिदं दर्शनम् ; अखिलतमःकर्शनम् ; यथार्थज्ञानहेतुत्वादखिलाज्ञानापनोदनमित्यर्थः ॥ ४९ ॥
</details>


<details><summary>प्रभाविलासः - ४९</summary>

दृष्ट इति । दृष्टे ; प्रत्यक्षे । अपहनुत्यभावात् ; 'अयं पद एतत्तन्तु-  
निष्ठात्यन्ताभावप्रतियोगी इति मतान्तरवत् प्रत्यक्षापलापाभावात् । नन्वलातचक्रादिप्रत्यक्षापह्नवस्तवापि सम्मत इत्यत आह - विहतीति । अन्यथाख्यातौ बाधसम्भवात् तदपलापो युक्त इत्यर्थः । अनुमितिविषये ; परमाण्वादिसाधकानुमानस्थले । लाघवस्यानुसारात् ; त्रसरेणोरेवाणुपरि- माणतारतम्य विश्रान्तिविषयत्वेन तदतिरिक्ताप्रामाणिक गौरवस्यानङ्गीकारादि- त्यर्थः । यद्वा " विवादगोचरापन्नं प्रमाणज्ञानं स्वप्रागभावव्यतिरिक्त- इत्यादिविशेषसाध्यकानुमानादिस्थले[^112] सर्वसम्प्रतिपन्नज्ञानाभावादिना सकल- व्यवहारसिद्धौ[^113] अप्रामाणिकगुरुभूतभावरूपाज्ञानकल्पनाननुसारादित्यर्थः । शास्त्रेणैवावसेये; ईश्वरे । विहतिविरहिते; तदङ्गीकारे कर्मानुष्ठानादेरविरोध इत्यर्थः । उक्तं च सूत्रकारैः- विरोधः कर्मणीति चेन्नानेक-  
प्रतिपत्तेर्दर्शनात् " इत्यादिना । नास्तिकत्वप्रहाणात् श्रुतित्वा विशेषेऽपि " निःसारा वेदान्ताः " इत्यादिनास्तिकत्वनिरासात् । यद्वा " यः सर्वज्ञः सर्ववित् " " स्वाभाविकी ज्ञानबलक्रिया च " इति शास्त्रबोध्ये सगुणे ब्रह्मणि " एकमेवाद्वितीयम् " " तत्त्वमसि " नेह नानास्ति किञ्चन " अयमात्मा ब्रह्म" इत्यादिवाक्यानाम् “यो विज्ञानमन्तरो यमयति " य आत्मानमन्तरो यमयति" इत्यादिघटकश्रुत्यनुसारेण शरीरशरीरिभावादिविशिष्टैक्यपरत्वेन विहतिविरहिते सत्येव मुख्यार्थपरित्यागरूपनास्तिकत्वपरित्यागदित्यर्थ । नाथः ; ईश्वरः । स एवोपज्ञा आद्यज्ञानं यथा तथा उपज्ञा ज्ञानमाद्यं स्यात् " इति निघण्टुः । श्रीपाञ्चरात्र श्रीगीतादिना विशिष्टाद्वैतस्य प्रवर्तितत्वात् तदुक्तिः । यद्वा नाथः ; नाथमुनिः । भीमादिपदवन्नामैकदेशेन नामग्रहणम् । नाथमुनेः पूर्वमपि सम्प्रदायस्याविच्छेदेऽप्युपज्ञेति स्पष्टत्वाभिप्रायम् । यामुनेयप्रबन्धैः ; सिद्धित्रयागमप्रामाण्यस्तोत्र- रत्नगीतार्थसङ्ग्रहप्रभृतिभिः । शारीरकसूत्रगीताभाष्यादिप्रणयनेन दर्शनस्थापनेन च यतीन्द्रैः सम्यक् त्रातमित्युक्तम् । अत्रोक्तविशेषणानां दर्शना- तिशयप्रतिपादकत्वादुदारता नाम गुणः, 

[^112]:
      ‘विवादगोचरापन्नं प्रमाणज्ञान स्वप्रागभावव्यतिरिक्तस्वविषयावरणस्वनिवर्त्यस्वदेश- गतवस्त्वन्तरपूर्वकं भवितुमर्हति अप्रकाशितार्थप्रकाशकत्वात् अन्धकारे प्रथमोत्पन्नप्रदीप- प्रभावत्' इत्यनुमानशरीरं पञ्चपादिकाविवरणकारोक्तमवगन्तव्यम् ।


[^113]:
     एतत्प्रकारश्च श्रीभाष्यश्रुतप्रकाशिकादौ स्पष्टः ।


श्लाघ्यैर्विशेषणैर्योग्यबन्धां विदुरुदारताम् " इति लक्षणात् ॥ ४९ ॥
</details>

### क्षुद्र-वादि-वारणम्
<details open><summary>विश्वास-प्रस्तुतिः - ५०</summary>

राजा - किम् उच्यते[^114] ? 

[^114]:
     राजा -- किमुच्यते omitted—क.


(नेपथ्ये 'तर्कव्याकृति ' इत्यादि पुनः पठित्वा  
सप्रतिज्ञं महान् कल-कलः ।  
सर्वे समाकर्णयन्ति) 

(तर्क-व्याकृति-तन्त्र-शिक्षित-धियः पक्षेषु बाह्येष्व् अपि  
प्रत्यक्षी-कृत-पौरुषा वयम् अमी मध्ये-सभं **ब्रूमहे** ।
वादाटोपम् **उपेयुषः** प्रतिभटान् आ-सेतु-हेमाचलं  
तूलाया ऽपि तृणाय वा न च तुष-च्छेदाय+++(=खण्डाय)+++ **मन्यामहे** ॥ ४२ ॥)

शिष्यः - (' यतीश्वर' इत्यादि पुनः पठन्न्  
अर्धोक्ते विरम्य  
राजानम् अवलोकयति) 

(यतीश्वर-सरस्वती सुरभिताशयानां सतां  
**वहामि** चरणाम्बुजं प्रणति-शालिना मौलिना ।)

राजा - पठ्यतां पठ्यताम् । 

शिष्यः - ( शेषं पठति) 

(तद्-अन्य-मत--दुर्-मद--ज्वलित-चेतसां वादिनां  
शिरःसु निहितं मया पदम् अ-दक्षिणं **लक्ष्यताम्** ॥)

राजा - आर्य, सर्वज्ञाद् भगवतः समासादित-सर्व-विद्या-निधेर् अत्र-भवतः[^115]  
सम्प्रति विपश्चिताम् अपश्चिमैर् ऐतैर् आपतद्भिः  
संव्यवहारेण संशय-प्रशमनम् इच्छामि । 

[^115]:
     रपि भवतः ड. च. छ. 


शिष्यः - ( स-गर्व-हासम् ) निशमयतु निपुणम् एतन् महाराजः - 

पर्याप्तं **पर्यचैषं** कण-चरण-कथाम्, आक्षपादं **शिशिक्षे**,  
मीमांसा-मांसलात्मा **समजनिषि**, मुहुः साङ्ख्य-योगौ **समाख्यम्** ।  
इत्थं तैस् तैर् यतीन्द्र-त्रुटित--बहु-मृषा-तन्त्र--कान्तार-पान्थैर्  
अन्तर्-मोह-क्षपान्धैर् अहह **किम्** इह नश् +++(चर्चादिषु)+++ **चिन्तनीयं** तनीयः ॥ ५० ॥ +++(4)+++
</details>

<details><summary>मूलम् - ५०</summary>

राजा - किमुच्यते[^114] ? 

[^114]:
     राजा -- किमुच्यते omitted—क.


(नेपथ्ये ' तर्कव्याकृति ' इत्यादि पुनः पठित्वा सप्रतिज्ञं महान् कलकलः । सर्वे समाकर्णयन्ति) 

शिष्यः - (' यतीश्वर' इत्यादि पुनः पठन्नर्धोक्ते विरम्य 

राजानमवलोकयति) 

राजा-पठ्यतां पठ्यताम् । 

शिष्यः - ( शेषं पठति) 

राजा - आर्य, सर्वज्ञाद्भगवतः समासादितसर्वविद्यानिधेरत्रभवतः[^115] सम्प्रति विपश्चितामपश्चिमैरैतैरापतद्भिः संव्यवहारेण संशयप्रशमनमिच्छामि । 

[^115]:
     रपि भवतः ड. च. छ. 


शिष्यः - ( सगर्वहासम्[^116] ) निशमयतु निपुणमेतन्महाराजः - 

[^116]:
    सगर्वम् क. 


पर्याप्तं पर्यचैषं कणचरणकथामाक्षपादं शिशिक्षे 

मीमांसामांसलात्मा समजनिषि मुहुः साङ्ख्ययोगौ समाख्यम् ।  
इत्थं तैस्तैर्यतीन्द्रत्रुटितबहुमृषातन्त्र कान्तारपान्थै- 

रन्तर्मोहक्षपान्धैरहहकिमिह नश्चिन्तनीयं तनीयः ॥ ५० ॥
</details>


<details><summary>प्रभावली - ५०</summary>

X२६७  
किमुच्यते ; किं वक्तव्यमिदमित्यर्थः । " तर्कव्याकृतितन्त्रशिक्षितधियः " इति श्लोकं पुनरपि पठित्वा सप्रतिज्ञम् ; प्रतिज्ञापूर्वकमभवदिति शेषः । " यतीश्वरसरस्वतीसुरभिताशयानाम्" इति पुनः पठन्नात्मश्लाघाभीत्या विरम्य  

X२६८  
राजानमवलोकयति । यद्यपि सर्वज्ञाद् गुरोः प्राप्तसर्वविद्यस्य तव वाक्यमेव मम संशयप्रशमायालम्, तथापि सम्प्रति विद्वदप्रगण्यैरेतैः समं व्यवहारेण वादमुखे- नात्मनः संशयप्रशमनमिच्छामि । गर्वस्तु तेषां तुच्छत्वात् । हासस्तदज्ञत्वात् । निशमयतु; शृणोतु । पर्याप्तमिति । **कणचरणकथाम्** ; वैशेषिकशास्त्रम् । पर्याप्तम् ; यथेष्टम् । पर्यचैषम् परिचितवानस्मि । **आक्षपादम्** ; न्यायशास्त्रम् । **शिशिक्षे**; शिष्यान् शिक्षितवानस्मि । मीमांसया पूर्वोत्तरया उपचितदेहः समजनिषि । साङ्ख्यशास्त्रं योगशास्त्रं च **समाख्यं** प्रकाशितवानस्मि । इत्थं वैशेषिकादिशास्त्रपरिश्वये सति यतीन्द्रेण त्रुटितानि छिन्नानि बहूनि मृषातन्त्राण्येव कान्तारं दुर्गमं तत्र पान्थैः प्रविष्टमात्रैः । अन्तर्मोहः अज्ञानम्, तदेव क्षपा रात्रिः, तया अन्धैः; स्वपरमात्मदर्शनासमर्थैरित्यर्थः । तैस्तैर्वादिभिः सह इह नः **तनीयः** अत्यल्पमपि **चिन्तनीयं** परामर्शनीयं किमस्ति ? अहहेति खेदे ; आश्चर्ये वा ॥ ५० ॥
</details>


<details><summary>प्रभाविलासः - ५०</summary>

अपश्चिमैः प्रथमैः । पर्याप्तमिति । कणचरणः कणभक्षः । 

“चरगतिभक्षणयोः " इति धातुः । पर्यचैषम् ; परिचयं कृतवानस्मि । शिशिक्षे,  
शिक्षितोऽस्मि । समजनिषि ; जातोऽस्मि । समाख्यम् ; सम्यक् व्याख्या- तवानस्मि । यतीन्द्रत्रुटितं बहु मृषातन्त्रमेव कान्तारं दुर्गमं वर्त्म, तत्र पान्थैः । अन्तर्मोहेनैव क्षपया रात्र्या अन्धैः । तनीयः ; स्वल्पम् । अह 

यद्भुते ॥ ५० ॥
</details>

<details open><summary>विश्वास-प्रस्तुतिः - ५१</summary>

किञ् च ; 

यद्य् एकं यति-सार्वभौम-कथितं **विद्याद्** अविद्या-तमः-  
प्रत्यूषं प्रतितन्त्रम् अन्तिम-युगे कश्चिद् विपश्चित्तमः ।  
तत्रैकत्र झटित्य् **उपैति** विलयं तत्-तन्-मत-स्थापना--  
हेवाक+++(=अभिलाष)+++-प्रथमान--हैतुक-कथा-कल्लोल-कोलाहलः ॥ ५१ ॥+++(5)+++
</details>

<details><summary>मूलम् - ५१</summary>

किञ्च ; 

यद्येकं[^117] यतिसार्वभौमकथितं[^118] विद्यादविद्यातमः- 

[^117]:
     यद्येतं----ख


[^118]:
     गदितं----ड छ


प्रत्यूषं प्रतितन्त्रमन्तिमयुगे कश्चिद्विपश्चित्तमः ।  
तत्रैकत्र झटित्युपैति विलयं तत्तन्मतस्थापना- 

हेवाकप्रथमानहैतुककथाकल्लोलकोलाहलः ॥ ५१ ॥
</details>


<details><summary>प्रभावली - ५१</summary>

अन्यद्रव्यस्तीत्याह -- किञ्चेत्यादि । यतीन्द्रमते एकग्रन्थ परिशीलनवतो- 

X२६९  
ऽपि पुरतः प्रतिवादिनो वादाहवे न स्थातुं क्षमा इत्याह-यदीति ।  
यतिसार्वभौमेन प्रकाशितम्, अज्ञानान्धकारस्य प्राक्सन्ध्यायमानम् एकं प्रतितन्त्रसिद्धान्तं विशिष्टाद्वैतरूपं कलियुगे कश्चिद्विद्वदग्रेसरः विद्यात्, तस्मिन्नेकस्मिन् ; एक- स्मिन्नेव पुंसि ।  
तत्तदित्यादि ।  
तानि तानि मतानि तत्तन्मतानि तत्स्थाप- नाया प्रतिष्ठापनायां वाकेन अभिलाषेण प्रथमाना ये हैतुकाः तेषां वादकल्लोल- कोलाहलः झडिति विलय शान्तिमुपैति ।  
तान् सर्वानयमेक एव जेतुं शक्नोतीत्यर्थः ॥ ५१ ॥
</details>


<details><summary>प्रभाविलासः - ५१</summary>

यद्येकमिति । प्रतितन्त्रम् ; स्वशास्त्रसिद्धान्तम् ।  
“स्वतन्त्र एव सिद्धोऽर्थः परतन्त्रैर्निराकृतः ।

 प्रतितन्त्रो यथा न्याये सर्वज्ञस्य प्रमाणता ॥”

इति लक्षणात् । तत्तन्मतस्थापनायां हेवाकेनाभिलाषेण प्रथमानानां हैतुकानां कथाकल्लोलानां कोलाहलः ॥ ५१ ॥
</details>

<details open><summary>विश्वास-प्रस्तुतिः - ५२</summary>

गुरुः -- महाराज,  
एते +++(अव्यक्ततया)+++ मोघ-प्रलाप-मुखर--सुख-दुन्दुभयः  
कलह-कोलाहल--कुतूहलिनः कथकाः ; 

श्वा-वराह-कलह-क्रमाद् अमी  
**सम्पतन्ति** निगमान्त-रोधकाः । 
तान् इमान् युगल-वाद-सिद्धये  
**वारयत्व्** अयम् असौ चमूपतिः ॥ ५२ ॥
</details>

<details><summary>मूलम् - ५२</summary>

गुरुः -- महाराज, एते मोघप्रलापमुखरसुखदुन्दुभयः कलहकोलाहल कुतूहलिनः कथकाः ; 

श्वावराहकलहक्रमादमी सम्पतन्ति निगमान्तरोधकाः । 

तानिमान्युगलवादसिद्धये वारयत्वयमसौ चमूपतिः ॥ ५२ ॥
</details>


<details><summary>प्रभावली - ५२</summary>

मोघेन प्रलापेन मुखरं शब्दायमानं मुखं तदेव दुन्दुभयो येषां ते । दुन्दुभिवदव्यक्तं घोषयन्स इत्यर्थः । वादकोलाहले कुतूहलिनः सम्पतन्तीत्युत्तरत्र सम्बन्धः । श्वेति । वेदान्तसिद्धान्तदूषकाः सन्तः श्वावराहकलहक्रमात् ; 

X२७०  
अनेके श्वानः एकं वराहं परिवृत्य कलहायन्ते, तन्न्यायात् । इमं कलहयितुं युगपत्सम्पतन्ति । तानेतान् युगलवादसिद्धये द्वन्द्वकथासिद्धयर्थम् अयं चमूपतिः वारयतु ; नियमयत्वित्यर्थः ॥ ५२ ॥
</details>


<details><summary>प्रभाविलासः - ५२</summary>

श्वावराहेति । एकस्मिन् वराहे बहुश्वसन्निपातः श्वावराहकलहक्रमः । युगलवादः ; द्वन्द्ववादः । अनेन नर्माख्यं प्रतिमुखसन्धेरङ्गं निरूपितम् ।  
" परिहासवचो नर्म " इति लक्षणात् ॥ ५२ ॥
</details>

<details open><summary>विश्वास-प्रस्तुतिः - ५३</summary>

शिष्यः - (सान्तर्हासम्) 

+++(केवलाभेद-वादिषु विशिष्य)+++   
अध्यक्षम्, यच् छ्रुतं +++(→शब्दः "द्वा सुपर्णा" इत्यादिः)+++ वा +++(प्रमाणम्)+++ - लघु तद् इति **भवत्य्** आदिमो वादि-मोहस्  
+++(पुनः)+++ "तत्त्वोदर्का न तर्कास्", +++(इति चेत्)+++ तद् इह जगति **किं** मेधया **साधयामः** ।  
**तिष्ठन्त्य्** एते लघिष्ठाः, कतिचन **दधतो** मानसे मान-सेतुं  
हंहो सभ्यान् +++(व्यक्ति-गताक्षेपाद्य्-)+++अ-सभ्य--स्थपुट+++(=विषम)+++--मुख-पुटा दुर्-जना **निर्जयन्ति** ॥ ५३ ॥+++(5)+++
</details>

<details><summary>मूलम् - ५३</summary>

शिष्यः (सान्तर्हासम्) 

अध्यक्षम् यच्छ्रुतं वा लघु तदिति भवत्यादिमो वादिमोह- 

स्तत्त्वोदर्का न तर्कास्तदिह[^119] जगति किं मेधया साधयामः ।  
तिष्ठन्त्येते[^120] लघिष्ठाः कतिचन दधतो मानसे मानसेतुं  

[^119]:
     तदिति-------ग


[^120]:
     तिष्ठत्वेतत्------ढ


हंहो[^121] सभ्यान सभ्य[^122] स्थपुटमुखपुटा दुर्जना निर्जयन्ति ॥ ५३ ॥

[^121]:
     हा हा---ड


[^122]:
     सभ्याः----च

</details>

<details><summary>प्रभावली - ५३</summary>

**सान्तरिति** । अन्तर्मनसि हसन्नित्यर्थः ।  
अध्यक्षमिति । भेदवादिनो यत् वस्तु,  
तदध्यक्षं वा प्रत्यक्षगम्यं वा ; श्रुतं वा, "द्वा सुपर्णी " इत्यादिश्रुतिगम्यं वा ।  
नाद्यः, प्रत्यक्षस्य युक्तिबाधितत्वात् ।  
न द्वितीयः, अद्वितीय-श्रुत्यादि-बाधितत्वात् ।  
तदेतदाह – लघ्विति ।  युक्त्यादि-बाधितत्वात् तुच्छत्वमित्यर्थः ।  
इदम् अभेदवादि-दूषणं भेदवादी परिहरति- इत्यादिमो वादिमोह इति ।  
इदं दूषणं वाद्य्-अज्ञान-कृतम् इत्यर्थः ।  
तर्हि तर्केण भेदादि-वस्तु-सिद्धिर्  
इति वदन्तं भेदवादिनं  
दूषयत्य् अभेदवादी **तर्कास् तत्वोदर्का न** भवन्ति ।  
तर्कस्य कस्मिंश्चिद् अप्य् अर्थे ऽप्रतिष्ठानाद् इति ।  
इदम् अभेद-वादि-दूषणं भेद-वादी परिहरति-- तद् इहेति ।  

X२७१  

यस्मात् तर्कस्य वैयर्थ्यत्वयोक्तं,  
तत् तस्मात् सर्वेषाम् एवासाध्यं किमपि न स्यादित्यर्थः ।  
इत्येवं सम्भूय प्रवदतां मध्ये ये प्रलपन्ति, ते तिष्ठन्तु ।  
एते कथञ्चित् सोढुं शक्याः,  
युक्त्याभास-सहितत्वात् ।  
ये तु केचन तुच्छाः केवल-वाचाटत्वमात्रमवलम्ब्य  
प्रामाणिकान् निर्जयन्ति  
तेषां प्रलपनम् एवातिदुःसहम् इत्याशयेनाह- लघिष्ठाः कतिचनेत्यादि ।  
अतिशुण्ठाः केचनाहङ्कारग्रस्त-मनसः, अ-सभ्य-स्थ-पुट-मुख-पुटाः समान हैंः?? वाग्जालैः  
**स्थपुटं** विषमितं **मुखपुटं** येषां ते भूत्वा  
सभ्यान् सभार्हान् प्रामाणिकान् केवल-तर्क-बलेन निर्जयन्ति ।  
हंहो इत्यव्ययमति दुःसहार्थं वर्तते ॥ ५३ ॥
</details>

<details><summary>प्रभाविलासः - ५३</summary>

किञ्चित् प्रमाणावलम्बनेन वादः प्रवर्तते ।  
तद्-अवलम्बने कथं स इत्य्-आशयवान् आह — अध्यक्षमिति ।  
अध्यक्ष--श्रुत-शब्दाभ्याम् अनुमानं च सङ्गृहीतम् ।  
प्रमाण-जातं तुच्छम् इति प्रथमतो वदन्तीत्य् अर्थः ।  
तत्त्वाध्यवसाय-हेतुं तर्कम् अपि न सहन्त इत्याह-- तत्त्वेति ।  
उदर्कः ; उत्तर-फलम् ।  
न केवलं प्रमाणादि-लघूकरणं,  
प्रामाणिकानपि लघयन्तीत्याह - तिष्ठन्त्वेत इति ।  
मानसेतुम्, गर्वोन्नतिम् ।  
असभ्यैः; असम्बद्ध-प्रलापैः  
स्थपुटानि विषमाणि मुख-पुटानि येषां ते तथोक्ताः ।  
हंहो इत्याश्वर्ये ॥ ५३ ॥
</details>

<details open><summary>विश्वास-प्रस्तुतिः - ५४</summary>

निशम्यतां चैतत् सभापति-सेनापतिभ्याम् -- 

बाधादिभिः स्व-मत--हेतु-गणे **निरस्ते**   
नित्यागम-**प्रतिहतेषु** निजागमेषु ।  
प्रागल्भ्य-मात्र-शरणाः प्रतिवावदूकाः  
सम्भूय वाद-करणेऽपि **न** मे **प्रभूताः** ॥ ५४ ॥+++(4)+++
</details>

<details><summary>मूलम् - ५४</summary>

निशम्यतां चैतत्[^123] सभापतिसेनापतिभ्याम् -- 

[^123]:
     चेदं----ख ग घ


बाधादिभिः स्वमतहेतुगणे निरस्ते 

नित्यागमप्रतिहतेषु निजागमेषु ।  
प्रागल्भ्यमात्रशरणाः प्रतिवावदूकाः 

सम्भूय वादकरणेऽपि न मे प्रभूताः ॥ ५४ ॥
</details>


<details><summary>प्रभावली - ५४</summary>

एते दुर्वादिनः सम्भूय वादकरणेऽपि न मे पर्याप्ता इत्याह-बाधादि- भिरिति । एषां धाष्टर्यमात्रशरणत्वमुपपादयति- बाधादिभिरिति । स्वमते यो युक्तिगणः प्रत्यक्षानुमानरूपः तस्मिन् बाधा सिद्ध्यादिभिर्निरस्ते सति । निजा- 

X२७२  
गमेषु तैः प्रमाणतया परिगृहीतेषु आगमेषु नित्यागमैः वेदवाक्यैः प्रतिहतेषु सत्सु । स्वमते प्रत्यक्षानुमानागमरूपप्रमाणासम्भवात् प्रागल्भ्यं वाचाटत्वरूपं तदेव शरणं गतिः येषां ते, एते प्रतिवादिनः सर्वे मिलित्वाद्य मे वादकरणे न पर्याप्ताः ॥ ५४ ॥
</details>


<details><summary>प्रभाविलासः - ५४</summary>

बाधेति । आदिपदेन व्याघातादिकमुच्यते । नित्यागमः ;  
वेदः ॥ ५४ ॥
</details>

<details open><summary>विश्वास-प्रस्तुतिः - ५५</summary>

( विहस्य स-हस्तास्फालनम्[^124] ) 

[^124]:
     सहस्तास्फालनं omitted ख


अहो नु खल्व् अन्धैर् अन्धस्य यष्टिः प्रदीयते,  
पङ्गोर् वा पङ्गुभिर् अतिवहनम्,+++(4)+++  
यद् एते कर्मान्धकार-प्रतिहत-मतयः कु-मतयो  
महामोहस्य साचिव्यम् आचरन्ति । 

किञ् च -

वशिक+++(=क्षुद्र)+++-तटिनी--वर्षारम्भ-प्रवाह--विडम्बकैर्  
अ-लघुभिर् अपभ्रश्यद्-गुम्फोपलम्भित-डम्बरैः ।  
+++(जित्वा)+++ **उपकरणयन्त्य्** एते बालान् उदग्र-कुतूहलान्  
उपल-निकर-ग्रास-प्रायैर् उपन्यसन-क्रमैः ॥ ५५ ॥+++(4)+++
</details>

<details><summary>मूलम् - ५५</summary>

( विहस्य सहस्तास्फालनम्[^124] ) 

[^124]:
     सहस्तास्फालनं omitted ख


अहो नु खल्वन्धैरन्धस्य यष्टिः प्रदीयते । पङ्गोर्वा पङ्गुभिरतिवहनम् । यदेते कर्मान्धकारप्रतिहतमतयः कुमतयो महामोहस्य साचिव्यमाचरन्ति । 

किञ्च ;

  

वशिकतटिनीवर्षारम्भप्रवाह विडम्बकै- 

रलघुभिरपभ्रश्यद्गुम्भोपलम्भितडम्बरैः ।  
उपकरणयन्त्येते बालानुदग्रकुतूहला- 

नुपलनिकरग्रासप्रायैरुपन्यसनक्रमैः ॥ ५५ ॥
</details>


<details><summary>प्रभावली - ५५</summary>

दुर्वादिभिः क्रियमाणं महामोहसाचिव्यं परिहसति --- अहो नु इत्यादि । अन्धैः ; जात्यन्धैः । पङ्गुः ; पादहीनः । अतिवाहनम् ; देशान्तरप्रापणम । कर्म पुण्यपापरूपम्, तदेवान्धकारः तेन प्रतिहतबुद्धयः । कुमतयः ; कुदृष्टयः । 

X२७३  
साचिव्यम् ; सचिवताम् । नन्वेतेषां वाग्वैखरी सर्वानपि वशीकर्तु प्रभवतीत्यत्राह - वशिकेति ।  

वशिकतटिनी; क्षुद्रनदी, तम्याः वर्षारम्भे वृष्टयुपक्रम- काले यः प्रवाहः, तद्विडम्बकैः प्रवाहानुकारिभिः ।  
क्षुद्रनदीप्रवाहो वृष्टिसमय एव बहुलं प्रसर्पति,  
उत्तरक्षण एव क्षीयते; तादृशैरित्यर्थः ।  
**अलघुभिः** बहुभिः **अपभ्रश्यद्भिः**  
**गुम्फैः** अपशब्दभरित-निरर्थकोपन्यास-सन्दर्भैः  
**उपलम्भितो** ज्ञापितो **डम्बरः** शुष्कसम्भ्रमः येषां तैः ।  
उपल-निकर-ग्रासप्रायैः; पाषाण-ग्राससदृशैः **उपन्यसन-क्रमैः** उपन्यास-परिपाटिभिः ।  
**उदग्र-कुतूहलान्** सम्भ्रम-मात्र-कुतूहलयुक्तान्, नत्वर्थविशेषे ।  
**बालान्**; अज्ञान् । **उपकरणयन्ति** ; स्वोपकरण-भूतान् कुर्वन्ति । न प्राज्ञानिति भावः ॥ ५५ ॥
</details>


<details><summary>प्रभाविलासः - ५५</summary>

वशिकेति । वशिकतटिनीनाम् ; क्षुद्रनदीनां वर्षारम्भप्रवाहं विडम्बयन्तीति तथोक्तैः । अपभ्रश्यद्भिः ; प्रस्खलद्भिः । गुम्भैः ; बहु-प्रलापैः । उपलम्भितं प्रापितं डम्बरं येषां तैस्तथोक्तः । उपलेति कर्कशशब्दग्रन्थिलत्वमुच्यते ॥ ५५ ॥
</details>

<details open><summary>विश्वास-प्रस्तुतिः - ५६</summary>

अहह अमीषां प्रतिवावदूकानां प्रवादम् अनुमोदमाना महा-मोह--पक्ष-पतिनो  
गर्दभ-गाने[^125] सृगाल-विस्मयम् अनुस्मारयन्ति[^126] ।+++(4)+++ 

राजा - सेनापते,  
**नियम्यन्ताम्** एते निर्भर-निगमान्त--वैर-विप्लुत-प्रतिपत्तयः प्रत्येक-कथा-प्रवर्तनाय ।  

सेनापतिः — **नियच्छामि**[^127] तान् एतान् निरर्थकाद् आटोपात्[^128]  
(परिवृत्यावलोक्य)  
भो भो त्रयी-बाह्याः कु-दृष्टयश् च,  

अलम् इह मिथः-श्लाघा-माद्यन्--मितम्-पच-सम्मतैर्  
अन्-अघ-परिषत्-प्रत्यादिष्ठैर् अलीक-विकत्थनैः ।  
अ-वितथ-कथा--धौरेयाणाम् **अनुप्रसृतौ** सतां  
ध्रुवम् इह भवद्-वृत्तेर् **आविर्-भविष्यति पङ्गुता** ॥ ५६ ॥
</details>

<details><summary>मूलम् - ५६</summary>

अहह अमीषां प्रतिवावदूकानां प्रवादमनुमोदमाना महामोहपक्षपतिनो गर्दभगाने[^125] सृगालविस्मयमनुस्मारयन्ति[^126] । 

[^125]:
     गानेषु----ग घ ङ


[^126]:
     ानुसरन्ति----क


राजा - सेनापते, नियम्यन्तामेते निर्भरनिगमान्तवैरविप्लुतप्रतिपत्तयः प्रत्येककथाप्रवर्तनाय ।  
सेनापतिः — नियच्छामि[^127] तानेतान्निरर्थकादाटोपात्[^128] (परिवृत्यावलोक्य) भो भोत्रयीबाह्याः कुदृष्टयश्च, 

[^127]:
      तानिमान् ग. च.


[^128]:
     वादाटोपान् घ ड ; निरर्थकाटोपान् च, छ.


अलमिह मिथःश्लाघामाद्यन्मितंपचसंमतैरनघपरिषत्प्रत्यादिष्टैरलीकविकत्थनः ।  
अवितथकथाधौरेयाणामनुप्रसृतौ सतां ध्रुवमिह भवद्वृत्तेराविर्भविष्यति पङ्गुता ॥ ५६ ॥
</details>


<details><summary>प्रभावली - ५६</summary>

दुर्वादिसम्भ्रमानुमोदिनो महामोहपक्षीयान् परिहसति - अहहेत्यादिना । प्रवादम् ; वाक्कोलाहलम् । अनुमोदमाना महामोहपक्षीया. कामक्रोधादयोऽज्ञाश्च । गर्दभानां गानविषये, सृगालाः जम्बुकाः, तेषा विस्मयम् अद्भुतं ज्ञापयन्तीत्यर्थः । निर्भराः, महार्थपरिपूर्णाः तेषु वेदान्तेषु, वैरं वैमुख्यम्, तेन विप्लुतप्रतिपत्तयः  

X२७४  
नष्टबुद्धयः । निरर्थकादाटोपात्; निष्प्रयोजनात् सम्भ्रमात् । वेदबाह्याः ; चाव- कादयः । कुदृष्टयः; शङ्करादिमतानुवर्तिनः । विदुषां पुरतोऽनृतप्रलापैरलम् । तेषां पुरतोऽलीकविकत्थनेन भवतामज्ञत्वं प्रत्यक्षितं स्यादित्याह -- अलमिति । अन्योन्यप्रशंसया गर्वयुता ये क्षुद्राः तत्सम्मतैः, विद्वद्गोष्ठीभिः प्रत्याख्यातैः अनृतजल्पैरिहालम् । यथार्थवादधुरन्धराणां सतामनुसरणे, तत्सन्निधावित्यर्थः । भवद्वृत्तेः ; भवतां वर्तनस्य, वैदुष्यस्येत्यर्थः । पङ्गुता; विकलता । ध्रुवं नियत- माविर्भविष्यति । अतो महतां पुरतस्तैरलमिति ॥ ५६ ॥
</details>


<details><summary>प्रभाविलासः - ५६</summary>

सेनापते नियम्यन्तामिति वेदवादविषयप्रीतिसूचनान्नर्मद्युत्याख्यं प्रतिमुखसन्धेरङ्गं निरूपितम्, “अनुरागोद्घाटनार्था प्रीतिर्नर्मद्युतिर्भवेत् " इति लक्षणात् । अलमिति । मितम्पचाः; क्षुद्राः । अनुप्रसृतौ; अनुसरणे ॥ ५६ ॥
</details>

<details open><summary>विश्वास-प्रस्तुतिः - ५७</summary>

शिष्यः -- भगवन्, इतः प्रसार्यतां दृष्टिः । 

माहा-राष्ट्रीम् मागधीं शौरसेनीं  
लाटीं गौडीम् इत्थम् अन्यादृशीं च । 
**अङ्गीकुर्वन्त्य्** आगमी-कृत्य दत्तां  
हास्यां भाषां हन्त बुद्धार्हताद्यैः ॥ ५७ ॥+++(4)+++
</details>

<details><summary>मूलम् - ५७</summary>

शिष्यः -- भगवन्, इतः प्रसार्यतां दृष्टिः । 

माहाराष्ट्रीम्[^129] मागधीं शौरसेनीं लाटीं गौडीमित्थमन्यादृशीं च । 

[^129]:
     महाराष्ट्रीं------क,ख,च


अङ्गीकुर्वन्त्यागमीकृत्य दत्तां हास्यां भाषां हन्त बुद्धार्हताद्यैः ॥ ५७ ॥
</details>


<details><summary>प्रभावली - ५७</summary>

भगवन्निति गुरोरामन्त्रणम् । इतः ; अत्र । माहाराष्ट्रीमिति । माहाराष्ट्री 

---X२७५  
हाराष्ट्रसम्बन्धिनी प्राकृतभाषा । मगधदेश सम्बन्धिनी मागधी । शूरसेन देशभवा गौरसेनी । लाटदेश सम्बन्धिनी लाटी । गौडदेशभवा गौडी । अन्यादृशीम् उक्तभाषाव्यतिरिक्तं भाषान्तरं च । तच्चापभ्रशम्पेशाचादयः । बौद्धार्हताद्यैः ; बौद्धः सुगत' ; आर्हताः जैनाः ; तदाद्यैः । आगमीकृत्य दत्ताम्; तत्तन्मतार्थ-? माणविषयान् प्रबन्धीकृत्य वितीर्णा हास्यां संस्कृतभाषिभिः परिहास्याम् भाषां ?कृतरूपाम् अङ्गीकुर्वन्ति अङ्गीकृत्य तया व्यवहरन्तीत्यर्थः ॥ ५७ ॥
</details>


<details><summary>प्रभाविलासः - ५७</summary>

माहाराष्ट्रीमिति । माहाराष्ट्रीप्रभृतयः प्राकृतभाषाविशेषाः ॥ ५७ ॥
</details>

<details open><summary>विश्वास-प्रस्तुतिः - ५८</summary>

अहं त्व् अशेष-भाषा-वेदी  
तत्-तद्-अभ्यस्त-भाषयापि तार्किकान् एतान्[^130] **प्रतिक्षेप्स्यामि**[^131] ।  
वदन्ति हि -  
"पिशाचानां पिशाच-भाषयैवोत्तरं देयम्" इति । +++(5)+++

गुरुः- भद्र, यथा-रुचि दैवीम् अदैवीं वा[^132] भाषां[^133] पुरस्कुर्याः । 

[^132]:
     वा परिणतां-------क


[^133]:
     भणितिं-------ख, ग


अपि तु[^134] दैव्यैव विश्व-हृदयङ्-गमा ।  
महा-राजोऽपि प्रायशस् तस्याम् एव दत्त-दृष्टिः । 

[^134]:
     विशेषतो added after-----क

राजा - भगवन्, अतिधृष्टोऽयं भवत्-प्रसाद-गोचरो महानुभावः[^135] - 
सेना-पतिः - देव, किम् अत्र चित्रम्[^136] ? 

[^135]:
     महानुभावो बालः - इति प्रभावलीसम्मतः पाठः


[^136]:
     किमत्र चित्रं omitted क


कथा-कलह--कौतुक-ग्रह-गृहीत--कौतस्-कुत-  
प्रथा-जल-धि--सम्प्लव--ग्रसन-कुम्भ-सम्भूतयः ।   
**जयन्ति** सुधियो यति-क्षिति-भृद्--अन्तिकोपासन--  
प्रभाव-परिपक्त्रिम--प्रमिति--भारती-सम्पदः ॥ ५८ ॥+++(४)+++

[^137]:
     स्वभाव---क


[^138]:
     प्रमति-----क

</details>

<details><summary>मूलम् - ५८</summary>

अहं त्वशेषभाषावेदी तत्तदभ्यस्तभाषयापि तार्किकानेतान्[^130] 'प्रतिक्षेप्स्यामि[^131] । वदन्ति हि पिशाचानां पिशाचभाषयैवोत्तरं देयमिति । 

[^130]:
     कांस्तानेतान्----ग


[^131]:
     प्रतिक्षिपामि---च


गुरुः- भद्र, यथारुचि दैवीमदैवीं वा[^132] भाषां[^133] पुरस्कुर्याः । 

[^132]:
     वा परिणतां-------क


[^133]:
     भणितिं-------ख, ग


अपि तु[^134] दैव्यैव विश्वहृदयङ्गमा । महाराजोऽपि प्रायशस्त- 

[^134]:
     विशेषतो added after-----क


स्यामेव दत्तदृष्टिः । 

राजा - भगवन्, अतिधृष्टोऽयं भवत्प्रसादगोचरो महानुभावः[^135] ।-्  
सेनापतिः - देव, किमत्र चित्रम्[^136] ? 

[^135]:
     महानुभावो बालः - इति प्रभावलीसम्मतः पाठः


[^136]:
     किमत्र चित्रं omitted क


कथाकलहकौतुकग्रहगृहीतकौतस्कुत- 

प्रथाजलधिसम्प्लवग्रसनकुम्भसम्भूतयः । 

जयन्ति सुधियो यतिक्षितिभृदन्तिकोपासन- 

प्रभावपरिपक्त्रिमप्रमिति[^137][^138] भारतीसम्पदः ॥ ५८ ॥

[^137]:
     स्वभाव---क


[^138]:
     प्रमति-----क

</details>


<details><summary>प्रभावली - ५८</summary>

तत्रभवता कि क्रियत इत्यत्राह --- अहं चेत्यादि ।  
प्रतिक्षेप्स्यामि ; प्रत्या- यास्यामि । संस्कृतिनां प्राकृतभाषापरिग्रहनिषेधमाशड्क्य कचित्सङ्कटे तत्परि- हानुमति दर्शयति वदन्ति हीति । सन्त इति शेषः । तत्तदवसरोचितं यथेष्टं 

X२७६  
देवीं संस्कृतरूपाम्; “दैवीं वाचं यच्छामि " इत्युक्तेः ।  
अत्रैव मानुषीं, प्राकृतरूपाम्; " मानुषाद्दैव्यमुपैमि " इत्युक्तेः ।  
भणिति भाषां पुरस्कुर्याः अङ्गीकुर्वित्यर्थः ।  
दैव्येव भाषा सर्वमनोहरेत्यत्र हेतुमाह - महाराज इति । विवेकोऽपि संस्कृतभाषाया प्रायशो दत्तदृष्टिः । गोचरः ; विषयः । बालः ; माणवकः । देवेति राजा सम्बोध्यते । कथेत्यादि । कथारूपकलहे कौतुकमेव ग्रहः पिशाचः, तेन गृहीता ये कौतुस्कुताः, तेषा प्रसिद्धिरेव जलधिः, तस्य सम्प्लवस्य प्रवाहस्य, ग्रसने चुलकी करणे, कुम्भसम्भूतयः अगस्त्याः । यतिक्षितिभृदित्यादि । यति- क्षितिभृत् यतीन्द्रः, तदन्तिके उपासनम् अवस्थानम्, तस्य प्रभावेण परि- पक्त्रिमाः परिणमन्त्यः प्रमितिभारतीसम्पदः ज्ञानवच सम्पदो येषा ते सुधियः जयन्ति ; उत्कर्षेण वर्तन्ते; यद्वा दुर्वादिनो जयन्ति । किमत्र चित्रमिति सम्बन्धः ॥ ५८ ॥
</details>


<details><summary>प्रभाविलासः - ५८</summary>

भगवन्नतिघृष्टोऽयमिति प्रगमनं नाम प्रतिमुखसन्धेरङ्गं निरूपितम्,  
। 

उत्तरोत्तरवाक्यैरनुरागबीजप्रकाशनं प्रगमनम् " इति लक्षणात् । कथेति । ग्रहः ; पिशाचः । प्रथा; प्रसिद्धिः । सैव जलधेः सम्प्लवः समृद्धिः । कुम्भसम्भूतिः ; अगस्त्यः । अन्तिकोपासनम् ; समीपशुश्रूषणम् । परिपक्त्रिमा परिपक्वा ॥ ५८ ॥
</details>

<details open><summary>विश्वास-प्रस्तुतिः - ५९</summary>

अपि च,[^139] 

[^139]:
    किञ्च---क


विकल्पाटोपेन श्रुति-पथम् अशेषं **विघटयन्**  
यद्-ऋच्छा--निर्दिष्टे यति-नृ-पति--शब्दे **विरमति** ।  
वितण्डाऽहङ्-कुर्वत्--प्रतिकथक-वेतण्ड+++(=गज)+++-पृतना-  
वियात-व्यापार-व्यतिमथन--संरम्भ-कलहः ॥ ५९ ॥
</details>

<details><summary>मूलम् - ५९</summary>

अपि च,[^139] 

[^139]:
    किञ्च---क


विकल्पाटोपेन श्रुतिपथमशेषं विघटयन् 

यदृच्छानिर्दिष्टे यतिनृपतिशब्दे विरमति ।

वितण्डाहङ्कुर्वत्प्रतिकथकवेतण्डपृतना- 

वियातव्यापारव्यतिमथन संरम्भकलहः ॥ ५९ ॥
</details>


<details><summary>प्रभावली - ५९</summary>

X२७७  
यतीन्द्रसिंहनादश्रवणमात्रेण दुर्वादिगजानामन्योन्यकलहो निवर्तत इत्याह- विकल्पेति । विकल्प सम्भ्रमेणा शेषं वेदमार्ग विघटयन् पीडयन् । वितण्डेत्यादि । वितण्डाः शुष्कवादाः, तन्मात्रेणाहङ्कुर्वन्तः प्रतिवादिन एव गजघटा, तस्याः वियातव्यापारेण प्रगल्भशुष्कोपन्यासरूपव्यापारेण व्यतिमथने अन्योन्यनिर से यः सम्भ्रमविशिष्टः कलहः । यद्वा संरम्भः कोपः, तद्विशिष्टः कलहः वादरूपः । यतिनृपतिशब्दे; यतीन्द्रस्य शब्दः सिंहनादः श्रीभाग्यादिरूपः, तस्मिन् । यदृच्छानिर्दिष्टे ; यदृच्छया उच्चारित एव । विरमति ; उपरतो भवतीति ॥ ५९ ॥
</details>


<details><summary>प्रभाविलासः - ५९</summary>

विकल्पेति । यतिनृपतिशब्दे ; यतिनृपतिरिति शब्दे । वितण्डायामहङ्कुर्वन्तः प्रतिकथका एव वेतण्डाः गजाः, तेषां पृतनायाः सेनायाः, वियातव्यापारेण धृष्टव्यापारेण व्यतिमथने मर्दने संरम्भेण कोपेन कलहः विरमतीति पूर्वेणान्वयः ॥ ५९ ॥
</details>

<details open><summary>विश्वास-प्रस्तुतिः - ६०</summary>

शिष्यः -- सभा-पति--सेना-पति--साक्षिकं प्रवृत्तस्य   दया-रूप--देशिक-दृष्टि--दृढ-दंसितस्य[^140]+++(=वीक्षितस्य)+++ कथाऽहवेषु कस् त्रासः ?  
अद्य हि-[^141]  

अर्थ्या **तिष्ठति** मामिका मतिर् असाव् आजन्म राजन्वती,  
पत्या संयमिनाम् अनेन[^142] जगताम् अत्याहित+++(=महा-भीति)+++-च्छेदिना +++(राज्ञा)+++। 
यत् सारस्वत-दुग्ध-सागर--सुधा-सिद्धौषधास्वादिनां  
**प्रस्वापाय न बोभवीति** भगवन्-माया-महा-यामिनी ॥ ६० ॥
</details>

<details><summary>मूलम् - ६०</summary>

शिष्यः -- सभापतिसेनापतिसाक्षिकं प्रवृत्तस्य दयारूपदेशिकदृष्टिदृढदंसितस्य[^140] कथाहवेषु कस्त्रासः ? अद्य हि-[^141]  
अर्थ्या तिष्ठति मामिका मतिरसावाजन्म राजन्वती 

[^140]:
     दंशितस्य------च, छ


[^141]:
     तथा हि------क


पत्या संयमिनामनेन[^142] जगतामत्याहितच्छेदिना । 

[^142]:
       अशेष-----ख


यत्सारस्वतदुग्धसागरसुधासिद्धौषधास्वादिनां 

प्रस्वापाय न बोभवीति भगवन्मायामहायामिनी ॥ ६० ॥
</details>


<details><summary>प्रभावली - ६०</summary>

X२७८  
सभापतिसेनापती साक्षिणौ यस्मिन् कर्मणि तथा प्रवृत्तस्य । देशिकदृष्ट्या दृढं दंसितस्य कवचितस्य । स्वावस्थां प्रकाशयति - अर्थ्येति । जगतामत्याहितं महाभीति संसारभीति छिनत्तीति सः तेन । संयमिनां यतीनां पत्या यतीन्द्रेण । 

आजन्म ; जन्मारभ्य । राजन्वती; सुराजयुक्ता । मामिकासौ मतिः अर्ध्या ; अर्थः प्रयोजनं ; प्रकृतप्रयोजनानु गुणवादाहवाभिलाषिणी तिष्ठतीत्यर्थः । यतीन्द्र- सेविनामिदं किमाश्चर्यमित्याह - यत्सारस्वतेति । यस्य सारस्वतं वाक्समूहः श्रीभाष्यादिः, स एव दुग्धसागरः, तस्य सुधा ब्रह्मणो जगत्कारणत्वोपायत्व- प्राप्यत्वादितात्पर्यम्, सैव सिद्धौषधं रसायनविशेषः, तदास्वादिनां तदनुभव-शीलानां पुंसा, भगवन्मायैव महायामिनी अतिदीर्घा रात्रिः प्रस्वापाय ज्ञाननिद्रा- पादनाय न प्रभवति । तादृशस्य यतीन्द्रस्य कृपया मम दुर्वादिविजय कियानिति भावः ॥ ६० ॥

X२७९  
</details>


<details><summary>प्रभाविलासः - ६०</summary>

अर्थ्येति । अर्थ्या; अर्थादनपेता । **अत्याहितम्** ; महाभीतिः । यस्य संयमिपतेः सारस्वतमेव दुग्धसागरः, तत्र सुधा प्रतिपाद्यं निरति- शयानन्दं ब्रह्म तदेव सिद्धौषधं तस्यास्वादिनाम् । माया प्रकृतिः । महायामिनी; प्रलयरात्रिः । प्रस्वापाय, बन्धायेत्यर्थः । " मामेव ये प्रपद्यन्ते मायामेतां तरन्ति ते " इति स्मरणात् । अत्र प्रस्वापायेति प्रपदेन प्रसिद्धस्वापव्यतिरेको व्यज्यत इत्युपसर्गेणालङ्कारध्वनिः । न च महायामिनीति वाच्यानुग्राहकतया वाच्यसिद्ध्यङ्गत्वम्; वस्तुव्यङ्ग्यालङ्काराणां मध्यमकाव्यतानिषेधात् । आह च ध्वनिकारः  
" व्यज्यन्ते वस्तुमात्रेण यदालङ्कृतयस्तदा । 

ध्रुवं ध्वन्यङ्गता तासां काव्यवृत्तेस्तदाश्रयात् " 

इति ॥ ६० ॥
</details>

<details open><summary>विश्वास-प्रस्तुतिः - ६१</summary>

अपि च वयम् एतावन्तम् अनेहसम्+++(←ईह् =अस्पर्धि)+++  
अनेक-साहस्र-वैतण्डिक-मण्डल-मण्डितेषु  
तुण्डीर-चोल-पाण्ड्य-केरल-कर्णाट-नेपाल-मालव-गौड-लाटादि-कटकेष्व्  
अखण्डिताहङ्कारा,  
निष्कण्टकेन नीति-घण्टा-पथेन  
निगम-सञ्चरेषु **सञ्चरमाणाः**,  
सद्भिर् एव जात-सख्याः **सुख्यामः** ।  
किं बहुना ? 

**आस्तां** नाम यतीन्द्र-पद्धति-जुषाम् आजान-शुद्धा मतिस्,  
+++(आस्तां)+++ तच् चाव्याज-विदग्ध-मुग्ध-मधुरं सारस्वतं +++(प्रबन्धजातं)+++ शाश्वतम् ।  
को वा चक्षुर् **उदञ्चयेद्** अपि पुरः साटोप-तर्क-च्छटा-  
शस्त्राशस्त्रि-विहार-सम्भृत-रणास्वादेषु वादेषु नः ॥ ६१ ॥+++(4)+++
</details>

<details><summary>मूलम् - ६१</summary>

अपि च वयमेतावन्तमनेहसमनेकसाहस्रवैतण्डिकमण्डल-[^143] 

[^143]:
     मण्डल omitted-----क ख ग 


मण्डितेषु तुण्डीर चोलपाण्ड्य केरल कर्णाटनेपालमालवगौडलाटादिकटकेष्वखण्डिताहङ्कारा निष्कण्टकेन नीतिघण्टापथेन निगमसञ्चरेषु सञ्चरमाणाः सद्भिरेव जातसख्याः सुख्यामः । किं बहुना ? 

आस्तां नाम यतीन्द्रपद्धतिजुषामाजानशुद्धा[^144] मतिस्  
मतिस्तच्चाव्याजविदग्धमुग्धमधुरं सारस्वतं शाश्वतम् ।  
को वा चक्षुरुदञ्चयेदपि पुरः साटोपतर्कच्छटा-  
शस्त्राशस्त्रिविहारसम्भृतरणास्वादेषु वादेषु नः ॥ ६१ ॥


[^144]:
     आजानसिद्धा - इति प्रभाविलासपाठः

</details>


<details><summary>प्रभावली - ६१</summary>

स्वस्य सर्वदेशविजयित्वं प्रकटयति- अपिचेत्यादि । वयम् ; आत्मनि बहुवचनम् ; छात्रसहितत्वाद्वा । एतावन्तमनेहसम ; एतत्कालपर्यन्तम् । वैतण्डिकाः ; अन्तरसारवादिनः । पाण्ड्यात्पश्चिमः केरलदेशः । प्रादक्षिण्येन निर्दिशति । तत उत्तरतः कर्णाटः । ततोऽप्युत्तरतो नेपालादयः । लाटादिदेशानां कटकेषु राजस्थानेषु वादेष्वखण्डितपौरुषाः नीतिघण्टापथेन नीतिविशिष्टेन महता मार्गेण वैदिकमार्गेषु प्रवर्तमानाः सद्भिः विद्वद्भिरेव कृतमैत्राः सुखं प्राप्ताः स्मः । बहुना प्रलापेन कि 

  

X२८०  
प्रयोजनम् । श्रीभाग्यादिवेत्तारः श्रीभाष्यादिशास्त्रं च तिष्ठन्तु । केवलं मम पुरतः वादाहवे को विद्वान् चक्षुरुन्मीलयितुं शक्त इत्याह-- आस्तामिति । यतीन्द्रस्य पद्धतिः मतं, तज्जुषां महताम्, आजानशुद्धा स्वतो निर्मला या मतिः, सा आस्तां नाम । तस्याः दुर्वादिनो न पर्याप्ता इति भावः ।  

तेषां महताम्, अव्याजं यथा तथा स्वभावत इत्यर्थः,  
विदग्धं प्रौढम्,  
मुग्धं ललितम् मधुरं रसवत्,  
यत् सारस्वतं सततानुभाव्य सारस्वतं प्रबन्धरूपमस्ति तच्च आस्ताम् ।  

तदप्येतेषां निरसने नापेक्षणीयमिति भावः । केवलमस्माकं पुरः पुरत, साटोपा ससम्भ्रमा या तर्कच्छटा युक्त्युपन्यास परम्परा अनुमानप्रयोगपरम्परा वा, सैव शस्त्राशस्त्रि शस्त्रै. शस्त्रैश्च प्रवृत्तं युद्धं तदेव विहारो लीला; तेन सम्पादितयुद्धरसवत्सु वादेषु को वा दुर्बादी तिष्ठतु । सकलशास्त्रमूर्धाभिषिक्तो वा अन्यः कश्चित् चक्षुरुद- ञ्चयेदपि ? चक्षुरुन्मीलयितुमपि न शक्नोति किमुत प्रत्युत्तर दातुमित्यपि - शब्दार्थः ॥ ६१ ॥
</details>


<details><summary>प्रभाविलासः - ६१</summary>

आजान सिद्धा; स्वभावसिद्धा । विदग्धम् ; प्रगल्भम् । मुग्धम् ;  
सुन्दरम् । मुग्धः सुन्दरमूढयोः " इत्यमरः । साटोपाभिः साडम्बराभिः तर्कच्छटाभिरेव शस्त्रैः प्रवृत्तं युद्धं, तेनैव विहारेण सम्भृतो रणास्वादो युद्धानुभवो येषु तेषु ॥ ६१ ॥
</details>

<details open><summary>विश्वास-प्रस्तुतिः - ६२</summary>

सेनापतिः----[^145] किम् उच्यते ?  

[^145]:
     किञ्च.; 
    व्याकुर्वत्करनिर्वहच्छ्रुतिशिरोरक्षां यतिक्ष्माभृत- 
    स्तामेतां हृदये निधाय तमसो वित्रासिकामासिकाम् । 
    कोटीरेषु कुदृष्टिबाह्यपृतनानासीरमासीदतां 
    मायामूढदृशां दिशामि चरणं दाक्षिण्यवैदेशिकम् | added before - क, 


एकयैव गुरोर् दृष्टया  
द्वाभ्यां वापि **लभेत** यत् । 
न तत् +++(रुद्रस्य)+++ तिसृभिर् +++(चतुर्मुखस्य)+++ अष्टाभिः  
+++(इन्द्रस्य)+++ सहस्रेणापि कस्यचित्[^146] ॥ ६२ ॥+++(5)+++

[^146]:
     लभ्यते----च

</details>

<details><summary>मूलम् - ६२</summary>

सेनापतिः----[^145] किमुच्यते ?  
एकयैव गुरोर्दृष्टया द्वाभ्यां वापि लभेत यत् । 

[^145]:
     किञ्च.; 
    व्याकुर्वत्करनिर्वहच्छ्रुतिशिरोरक्षां यतिक्ष्माभृत- 
    स्तामेतां हृदये निधाय तमसो वित्रासिकामासिकाम् । 
    कोटीरेषु कुदृष्टिबाह्यपृतनानासीरमासीदतां 
    मायामूढदृशां दिशामि चरणं दाक्षिण्यवैदेशिकम् | added before - क, 


न तत्तिसृभिरष्टाभिः सहस्रेणापि कस्यचित्[^146] ॥ ६२ ॥

[^146]:
     लभ्यते----च

</details>


<details><summary>प्रभावली - ६२</summary>

X२८१  
। 

एकयेति । **एकयैव दृष्टया** कृपादृष्ट्या, **द्वाभ्यां** बाह्यदृष्टिभ्यां वा, शिष्यः यत्प्रयोजनं श्रेयो वा लभते प्राप्नुयात्,  
तत् कस्यचिद् गुरोर् अन्यस्य रुद्रस्य तिसृभिः दृष्टिभिर् अपि न लभते ।  
चतुर्-मुखस्याष्टाभिर् अपि दृष्टिभिः न लभते ।  
इन्द्रस्य सहस्रेणापि दृष्टिभिः न लभते ॥ ६२ ॥
</details>


<details><summary>प्रभाविलासः - ६२</summary>

एकयेति । आचार्यो मन्त्रोपदेशसमये शिष्यमङ्के निधाय आपाद- मस्तकं कृपया आलोकयेदिति सम्प्रदायः ; तदिदमुक्तम् - एकयेति । तदुक्तं भरद्वाजेन - " स्वकरेण स्पृशन् गात्रं मन्त्रविद्भावयेद् दृशम् " इति । 'दयारूपदेशिक दृष्टिदृढदंसितस्य ' इत्यधस्तादप्युक्तम् । श्रीवेदान्ताचार्यो बाल्ये वयसि वात्स्यवरदाचार्येण कृपया सम्यगवलोकित इति प्रसिद्धिः । उक्तं च तत्त्वमुक्ताकलापे - " वरदगुरुकृपालम्भितोद्दाम भूमा " इति । ज्ञानोपदेशरूपा द्वितीया दृष्टिः । कस्यचित्; शङ्करादेः । शङ्कराद्यवलोकनेनापि दुर्लभ इत्यर्थः । तदुक्तम्- 

पश्यत्येनं जायमानं ब्रह्मा रुद्रोऽथवा पुनः । 

रजसा तमसा चास्य मानसं समभिप्लुतम् ॥ " 

इति ॥ ६२ ॥
</details>

<details open><summary>विश्वास-प्रस्तुतिः - ६३</summary>

अध्यासीन-तुरङ्ग-वक्त्र--विलसज्-जिह्वाग्र-सिंहासनाद्  
आचार्याद् इह देवतां समधिकाम् अन्यां **न मन्यामहे** ।  
यस्यासौ **भजते** कदाचिद् अजहद्-भूमा स्वयं +++(अवतारेण)+++ भूमिकां  
मग्नानां भविनां भवार्णव-समुत्ताराय नारायणः ॥ ६३ ॥+++(5)+++
</details>

<details><summary>मूलम् - ६३</summary>

अध्यासीनतुरङ्गवक्त्रविलसज्जिह्वाग्रसिंहासना-[^147] 

[^147]:
     The entire stanza is omitted-ख. ग. 
    

दाचार्यादिह देवतां समधिकामन्यां न मन्यामहे ।  
यस्यासौ भजते कदाचिदजहद्भूमा स्वयं भूमिकां 

मग्नानां भविनां भवार्णवसमुत्ताराय नारायणः ॥ ६३ ॥
</details>


<details><summary>प्रभावली - ६३</summary>

अयं श्लोकः प्रभावल्यां न व्याख्यातः ॥
</details>


<details><summary>प्रभाविलासः - ६३</summary>

X२८२  

" देवम् इवाचार्यमुपासीत " इति श्रुतिमभिप्रयन्नाह - अध्यासी-  
नेति । अध्यासीनेनाधिरूढेन तुरङ्गवक्त्रेण हयग्रीवेण विलसत् जिह्वाग्रमेव सिंहासनं यस्य तस्मात् । तमेव विशिनष्टि - यस्यासाविति । अजहद्भूमा ; अजहत्स्वरूपस्वभावः । असौ नारायणः यस्याचार्यस्य भूमिकामवतारं भजते, आचार्यः सन्नवतरतीत्यर्थः ; 
साक्षान्नारायणो देवः कृत्वा मर्त्यमयीं तनुम् । 

मग्नानुद्धरते लोकान् कारुण्याच्छास्त्रपाणिना । " 

इति स्मरणात् ॥ ६३ ॥
</details>

### साङ्ख्य-निरासः
<details open><summary>विश्वास-प्रस्तुतिः - ६४</summary>

गुरुः - महाराज,  
भव्य-भाषितेन भवच्-चमू-पतिना **नियमितास्**  
त एते पर-मत-कथक-धौरेयाः[^148] ।  
प्रत्येकम् **उपतिष्ठन्ताम्**[^149] ।  

(शिष्यमवलोक्य)  

शृणु सौम्य, श्रुति-शिरः-प्रत्यासन्नतया  
प्रथम-समुत्थितानां साङ्ख्यानां  
सम्प्रति[^150] स्वमतोपन्यासम्[^151] ।  
अमी च,[^152]

[^148]:
    कथक omitted. क 


[^149]:
     तिष्ठन्ते क


[^150]:
     सम्प्रति omitted


[^151]:
     पन्यासः ----गa


[^152]:
      अमी च -omitted---क ख् ग


कपिलासुरि--पञ्च-शिखा--ऽदि-मुनि-  
प्रतिपादित-साङ्ख्य-मत-प्रवणाः । 
प्रकृतिं पुरुषं च **विभज्य**, परं  
पुरुषं **न पठन्त्य्** अवरुद्ध-धियः ॥ ६४ ॥+++(4)+++  
+++(तोटकम्।)+++
</details>

<details><summary>मूलम् - ६४</summary>

गुरुः - महाराज, भव्यभाषितेन भवच्चमूपतिना नियमितास्त एते परमतकथक धौरेयाः[^148] । प्रत्येकमुपतिष्ठन्ताम्[^149] । (शिष्यमवलोक्य) शृणु सौम्य, श्रुतिशिरः प्रत्यासन्नतया प्रथमसमुत्थितानां साङ्ख्यानां सम्प्रति[^150] स्वमतोपन्यासम्[^151] । अमी च,[^152]

[^148]:
    कथक omitted. क 


[^149]:
     तिष्ठन्ते क


[^150]:
     सम्प्रति omitted


[^151]:
     पन्यासः ----गa


[^152]:
      अमी च -omitted---क ख् ग


कपिलासुरिपञ्चशिखादिमुनिप्रतिपादित[^153] साङ्ख्यमतप्रवणाः । 

[^153]:
     प्रतिबोधित---ड च


प्रकृतिं पुरुषं च विभज्य परं पुरुषं न पठन्त्यवरुद्ध[^154] धियः ॥ ६४ ॥

[^154]:
     वदन्त्यघ---ख

</details>


<details><summary>प्रभावली - ६४</summary>

भव्यं मङ्गलम् । एकैकश उपतिष्ठन्तामित्यर्थः । श्रुतिशिरः प्रत्यासन्न- 

“ अजामेकाम्" इत्यादिश्रुत्यन्तसिद्धप्रयोजनादिस्वीकारात् प्रत्यास-  
ति वेदितव्यम् । अनेन तर्कपादे प्रथमत एव 

" 

स्मृत्यनवकाशदाषप्रसङ्ग चेत्" इत्यादिना साङ्ख्यमतदूषणसङ्गतिरुक्ता भवति । तन्मतप्रक्रिया अति--- कपिलेति । कपिलः, आसुरि, पञ्चशिख इत्यादिमुनिभिः प्रतिपा- साङ्ख्यमते प्रवणाः नम्राः, प्रकृति पुरुषं च पृथग्विभज्य पठित्वा रात्मानावीशते देव एकः ' इत्यादिवाक्यपठितेषु प्रधानपुरुषेश्वरेषु तेपुरुषौ पृथक्त्वेन तत्त्वे अङ्गीकृत्य ईश इत्युक्तं परं पुरुषं न पठन्ति कुर्वन्ति । तत्र हेतुमाह -- अघेति ; पापेन मूढबुद्धयः ॥ ६४ ॥
</details>


<details><summary>प्रभाविलासः - ६४</summary>

नया ; 

साङ्ख्यमतस्य प्रथमनिरासे हेतुमाह - श्रुतिशिर इति । कपिलेति ।  
X२८३ 

लादयः साङ्ख्यमतप्रवर्तकाः । परमपुरुषापटने हेतुमाह - अधरुद्धधिय 

॥ ६४ ॥
</details>

<details open><summary>विश्वास-प्रस्तुतिः - ६५</summary>

शिष्यः -- (स्वगतम् ) सम्प्रवृत्तेऽस्मिन् वादे  
संवननीयाश्+++(=वशीकर्तव्याः)+++ चैते प्रथमं सभासदः । (प्रकाशम् ) 

अक्षय्य-शान्ति-मकरन्द-रस-प्रसक्तान्  
अभ्यर्थये[^155] मुर-भिद्-अङ्घ्रि--सरो-ज--भृङ्गान् । 
कामं **प्रसीदत** यथा ऽहम् अनन्यभावः 
कर्णामृतानि भवताम् **अवतारयेयम्** ॥ ६५ ॥

(आपाद-चूडम् अनपायिनि दर्शनेऽस्मिन्न्  
आशासनीयम्+++(=प्रार्थनीयम्)+++ अपरं न विपक्ष-हेतोः । 
आपात-सौख्य-मधुरान् पुनर् अस्मदीयान्  
अन्योन्य-भेद-जननी **विजहात्व्** असूया)
</details>

<details><summary>मूलम् - ६५</summary>

शिष्यः -- (स्वगतम् ) सम्प्रवृत्तेऽस्मिन्वादे संवननीयाश्चैते 

प्रथमं सभासदः । (प्रकाशम् ) 

अक्षय्यशान्तिमकरन्दरसप्रसक्ता- 

नभ्यर्थये[^155] मुरभिदङ्घ्रिसरोजभृङ्गान् । 

[^155]:
     मधुजिद०------घ


कामं प्रसीदत यथाहमनन्यभावः 

कर्णामृतानि भवतामवतारयेयम् ॥ ६५ ॥

(आपादचूडमनपायिनि दर्शनेऽस्मिन्नाशासनीयमपरं न विपक्ष हेतोः । 
आपातसौख्यमधुरान्पुनरस्मदीयानन्योन्यभेदजननी विजहात्वसूया)
</details>


<details><summary>प्रभावली - ६५</summary>

संवननीयाः ; वशीकर्तव्याः । वशीकरणप्रक्रियां दर्शयति-अक्षय्येति । यः नित्यो यः शान्तिरेव मकरन्दरसः, तत्र प्रसक्तान् तदनुभव परानित्यर्थः । ?दः असिरोजविषये भृङ्गायमाणमानसान् युष्मान् सभ्यान् अभ्यर्थये 

X२८४  
प्रार्थये । किमित्यत्राह —— काममिति । भृशं प्रसीदत; मयीति शेषः । यथा येन प्रकारेणाहमनन्यचित्तः सन् भवता कर्णयोरमृतानि अमृतवत्सरसानि वचनानि भवतारयेयं प्रवेशयेयम् । कर्णरस्यानि वचनानि यथा वदेयं तथा प्रसीदत ॥ ६५ ॥
</details>


<details><summary>प्रभाविलासः - ६५</summary>

संवननीयाः; वशीकरणीयाः । अक्षय्येति । मकरन्दरसपदेन वधिक पुरुषार्थो लक्ष्यते " तत्र सन्ति हि रसाश्चतुर्विधाः " इतिवत् ॥ ६५ ॥
</details>

<details open><summary>विश्वास-प्रस्तुतिः - ६६</summary>

(गुरुम् अवलोक्य[^156] सविनयम् अञ्जलिं बद्ध्वा)  
भगवन्,  
भगवद्-आज्ञया **प्रतिक्षिपामि** तावत् साङ्ख्यान् । 


प्रधान+++(=प्रकृति)+++-पुरुषौ यदि प्रकृति-यन्त्रितैर् +++(भवद्भिः)+++ **आहतौ**  
+++(श्रुति-प्रतिपादित-)+++परः **किम् अपराध्यति** श्रुति-सहस्र-चूडा-मणिः ।  
कुतर्क-शत-कर्कशैर् +++(भवद्भिर्)+++ यदि विभुः **प्रतिक्षिप्यते**  
भवत्-परिगृहीतम् +++(प्रकृति-पुरुषादि)+++ अप्य् अपहरन्तु पाटच्चराः+++(=तस्कराः [चार्वाक-परमाणुवादि-निभाः])+++ ॥ ६६ ॥
</details>

<details><summary>मूलम् - ६६</summary>

(गुरुमवलोक्य[^156] सविनयमञ्जलिं बद्ध्वा) भगवन्, भगवदाज्ञया प्रतिक्षिपामि तावत्साङ्ख्यान् । 

[^156]:
     आपादचूडमनपायिनि दर्शनेऽस्मिन्नाशासनीयमपरं न विपक्ष हेतोः । 
    आपातसौख्यमधुरान्पुनरस्मदीयानन्योन्यभेदजननी विजहात्वसूया ॥added before-----च 


प्रधानपुरुषौ यदि प्रकृतियन्त्रितैराहतौ 

परः किमपराध्यति श्रुतिसहस्रचूडामणिः । 

कुतर्कशतकर्कशैर्यदि विभुः प्रतिक्षिप्यते 

भवत्परिगृहीतमप्यपहरन्तु पाटच्चराः ॥ ६६ ॥
</details>


<details><summary>प्रभावली - ६६</summary>

>> 

साङ्ख्यान् प्रथमं प्रतिक्षिपति - प्रधानेति । प्रधानं प्रकृतिः, पुरुषः प्रत्यगात्मा, प्रकृत्या बद्धैः भवद्भिः स्वीकृतौ यदि, ताभ्यां सह परिगणितः "प्रधान-क्षेत्रज्ञपतिः" इत्यादि-श्रुति-सहस्र-प्रतिपादितः परः भवद्भ्यः किमपराध्यति ; कमपराधं कृतवान् । अनादरेण तर्कैः वयं परमपुरुषं प्रतिक्षिपाम इत्यत्राह --- कर्कशैरिति । कठिनैः कुतर्कशतैः विभुः ईश्वरः प्रतिक्षिप्यते यदि, तर्हि भवद्भिः परिगृहीतं पधानपुरुषरूपमपि वस्तु **पाटच्चराः** तस्कराः वैशेषिकचार्वाकादयः  

X२८५  
अपहरन्तु । सम्भावनाया लोट् । वैशेषिकाः जगत्कारणत्वेन परमाणूनङ्गीकृत्य प्रकृतिमपलपन्ति । चार्वाकादयः शरीरव्यतिरिक्तं प्रत्यगात्मानमपहरन्ति । भवत्सर्वस्वं चोरा अपहरेयुरिति च ध्वन्यते ॥ ६६ ॥
</details>


<details><summary>प्रभाविलासः - ६६</summary>

प्रतिवन्द्या दूषयति-- प्रधानेति । प्रधानपुरुषयोः क्वचित्प्रतिपादन- स्यान्यपरत्वं दर्शयितुं श्रुतिसहस्रेत्युक्तिः । एवमनन्यपरश्रुतिसहस्रबोधितानङ्गीकारे निमित्तमुक्तम् - प्रकृतियन्त्रितैरिति ; अविद्या परवशैरित्यर्थः । पाटच्चराः ; तस्कराः, चार्वाका इति यावत् । तैः प्रधानपुरुषयोरप्यनम्युपगमादिति भावः । अनेन निरोधो नाम प्रतिमुखसन्धेरङ्गमुक्तम्, “छद्मना हितागमननिरोधनं निरोधः " इति लक्षणात् ॥ ६६ ॥
</details>

<details open><summary>विश्वास-प्रस्तुतिः - ६७</summary>

सेनापतिः - देव, 

विश्व-पतिम् आर्य-वचसा[^157] साङ्ख्याः  
**सम्मत्य** विगत-संरम्भाः ।  
+++(२४ तत्त्वेभ्यः परं)+++ **गणयन्ति** पञ्च-विंशं  
+++(आत्मनि पृथग् गणिते)+++ षड्-विंशं, +++(काले स्वीकृते च)+++ सप्त-विंशं वा ॥ ६७ ॥
</details>

<details><summary>मूलम् - ६७</summary>

सेनापतिः------- देव, 

  

विश्वपतिमार्यवचसा[^157] साङ्ख्याः सम्मत्य विगतसंरम्भाः । 

[^157]:
      वचनात्-----------च 


गणयन्ति पञ्चविंशं षड्विंशं सप्तविंशं वा ॥ ६७ ॥
</details>


<details><summary>प्रभावली - ६७</summary>

नामार्यवचसा ईश्वराङ्गीकारं दर्शयति- विश्वपतिमिति ।  
सेश्वर-शिष्यस्य वचसा  
विगतक्रोधाः सन्तः  
विश्वपतिं "पतिं सर्वेश्वरम्" अङ्गीकृत्य  
तत्पङ्क्तौ पञ्च-विंशं चतुर्विंशति-तत्त्वानन्तरं स्वीकुर्वन्ति ।  
जीवस्य पञ्चविंशत्वे  
ईश्वरं षड्विंशतया,   
स्परं?? कालं षड्विंशतया अङ्गीकृत्य  
ईश्वरं सप्तविंशतयाङ्गीकुर्वन्ति॥ ६७ ॥
</details>


<details><summary>प्रभाविलासः - ६७</summary>

विश्वपतिमिति । " पतिम् विश्वस्यात्मेश्वरम् ” इति श्रुत्या विश्वपति- य; अङ्गीकृत्य । अन्तर्भूतात्मकानि तत्त्वानि चतुर्विंशतिः ; इत्येकः पक्षः । पञ्चविश आत्मा ; षड्विंशः ईश्वर इत्यन्यः । सप्तविंश ईश्वर इत्यपरः ॥ ६७ ॥
</details>

### योग-निरासः
<details open><summary>विश्वास-प्रस्तुतिः - ६८</summary>

राजा- भगवन्, यदि[^158] खल्व् एते सेश्वरताम् आनीताः,  
भजन्तु तावत् भवत्-क्षमा-गोचराः साङ्ख्यास् त्रय्य्-अन्त-पार्श्वम् । 

[^158]:
      अद्य---क


गुरुः- - महाराज, मैवं वादीः ।  
किन्तु अभ्युपगतेश्वराणाम् अपि  
साङ्ख्यानां  
प्रायिक-संवाद--योग-समय--सिद्ध-- 
परिच्छिन्नैश्वर्येश्वर-पक्ष-प्रणिहित-चक्षुषां  
प्रतिवक्तव्यम् अयम् आदिश्यताम् औपनिषद-वादी[^159] । 

[^159]:
     प्रतिवक्तव्यार्थं------ग, घ


राजा - आदिष्ट एवायम् ईदृशेन भगवतो वाक्येन । 

शिष्यः- 

य एते योगाख्ये कतिचिद् अपतन्त्रे पठितिनः  
+++("प्रधानम् एव जगदुपादानम्" इति मन्यमानाः)+++  
**प्रजल्पन्त्य्** ऐश्वर्यं प्रतिफलन+++(=प्रतिबिम्ब)+++-कल्पं भगवतः ।  
स्वतः सिद्धान् बोध-प्रशकन-बलादीन् गुण-गणान्  
**गृणन्तस्** त्रय्य्-अन्ताः **प्रतिभणितिर्** +++(←)+++एषाम् अवितथा ॥ ६८ ॥+++(4)+++
</details>

<details><summary>मूलम् - ६८</summary>

राजा- भगवन्, यदि[^158] खल्वेते सेश्वरतामानीताः, भजन्तु तावत् भवत्क्षमागोचराः साङ्ख्यास्त्रय्यन्तपार्श्वम् । 

[^158]:
      अद्य---क


गुरुः- - महाराज, मैवं वादीः । किन्तु अभ्युपगतेश्वराणामपि  
साङ्ख्यानां प्रायिकसंवादयोगसमयसिद्धपरिच्छिन्नैश्वर्येश्वरपक्षप्रणिहित- चक्षुषां प्रतिवक्तव्यमयमादिश्यतामौपनिषदवादी[^159] । 

[^159]:
     प्रतिवक्तव्यार्थं------ग, घ


राजा - आदिष्ट एवायमीदृशेन भगवतो वाक्येन । 

शिष्यः- 

य एते योगाख्ये कतिचिदपतन्त्रे पठितिनः 

प्रजल्पन्त्यैश्वर्यं प्रतिफलनकल्पं भगवतः । 

स्वतः सिद्धान् बोधप्रशकनबलादीन् गुणगणान् 

गृणन्तस्त्रय्यन्ताः प्रतिभणितिरेषामवितथा ॥ ६८ ॥
</details>


<details><summary>प्रभावली - ६८</summary>

भजन्तु ; त्रय्यन्तसिद्धान्तवदादरणीया भवन्तु । किन्तु ; केचिदस्तीत्यर्थः । किं तदित्याह -- अभ्युपगतेति। अभ्युप- 

X२८६  
गतेश्वराणामपि तेषां  
प्रायिकसंवादो यो योगसमयः,  
तत्रोक्तपरिच्छिन्नैश्वर्येश्वर-पक्ष-प्रणिहितदृशा प्रतिवक्तव्यार्थम् आज्ञाप्यतामित्यर्थः । प्रायिको बहुस्थलसिद्धः । उपनिषत्सिद्धान्तवादी साङ्ख्यमतं निरस्य तत्प्रत्यासन्नं योगतन्त्रमपि " एतेन योगः प्रत्युक्तः 

इति शास्त्रानुसारेण दूषयति-य एत इति । 

योगाख्ये अपतन्त्रे तन्त्राभासे य एते कतिचित् पठितिनः पठनवन्तः  
भगवत ईश्वरस्य ऐश्वर्य **प्रतिफलनकल्पं** प्रतिबिम्बकल्पं प्रजल्पन्ति ।  
एवं हि योगमतप्रक्रिया- प्रधानम् एव जगदुपादानम् । ईश्वरस्तु निमित्तकारणमात्रम् । ईश्वरस्य 

X२८७  
ज्ञानशक्त्यादिगुणाः प्रतिफलनकल्पा इति । तत्र " यः सर्वज्ञः सर्ववित् " "स्वाभाविकी ज्ञानबलक्रिया च " इत्यादित्रय्यन्ता एव प्रत्युत्तरमित्याह - स्वतः सिद्धानिति ।  
ज्ञानशक्त्यादिगुणान् स्वतः सिद्धान् गृणन्तः त्रय्यन्ता एव एषामपि प्रत्युत्तरमित्यर्थः । प्रधानमेव जगदुपादानमित्यादेरपि " सोऽकामयत बहु स्यां प्रजायेय" इत्यादिकमिति हृदयम् ।  
प्रतिभणितिः; प्रत्युत्तरमागम- विधानेन दर्शितमित्युक्तं भवति ॥ ६८ ॥
</details>


<details><summary>प्रभाविलासः - ६८</summary>

" 

योगशास्त्रोक्तप्रक्रियाणामविरुद्धानां ग्राह्यतया प्रायिकेत्युक्तिः । य एत इति । अपतन्त्रे ; शास्त्राभास इत्यर्थः । एतेन योगः प्रत्युक्तः इति साख्यमतनिरासानन्तरमुक्तदूषणातिदेशेन योगशास्त्रस्य निरस्ततया प्रसिद्धेः योगाख्ये इत्युक्तम् । पठितिनः ; पाठवन्तः । प्रतिफलनम् ; आरोपः । तस्यानिर्वचनीयताव्यावृत्तये कल्पमित्युक्तिः । स्वतः सिद्धा - निति " स्वाभाविकी ज्ञानबलक्रिया च " इति श्रुतिरुपात्ता । प्रशकनम् ;  
शक्तिः । तेन " परास्य शक्तिर्विविधैव श्रूयते " इति श्रुतिरभिमता । प्रतिभणितिः; प्रतिवचनम् ॥ ६८ ॥
</details>

### काणाद-भङ्गः
<details open><summary>विश्वास-प्रस्तुतिः - ६९</summary>

सेनापतिः- देव,  

**कृतं** साङ्ख्य-कृतान्त-स्थैः  
कृपणैर् अथ **शिक्षितैः** । 
काणाद-मत-भङ्गाय  
**कार्यम्** आर्यस्य **शासनम्** ॥ ६९ ॥
</details>

<details><summary>मूलम् - ६९</summary>

सेनापतिः- देव,  

कृतं साङ्ख्यकृतान्तस्थैः कृपणैरथ शिक्षितैः । 

काणादमतभङ्गाय कार्यमार्यस्य शासनम् ॥ ६९ ॥
</details>


<details><summary>प्रभावली - ६९</summary>

कृतमिति । साख्यमतस्थैः कृपणैः दीनैः अद्य शिक्षितैरलम् । काणाद- मतभङ्गायार्यस्याज्ञापनं कार्यमिति ॥ ६९ ॥
</details>


<details><summary>प्रभाविलासः - ६९</summary>

कृतमिति । कृतम् ; अलम् । कृतान्तः ; सिद्धान्तः ॥ ६९ ॥
</details>

<details open><summary>विश्वास-प्रस्तुतिः - ७०</summary>

राजा - नियुक्त एवायं भगवता[^160]  
यथार्हं निगमान्त-विपक्ष-पक्षप्रतिक्षेपाय । 

[^160]:
    भगवता omitted च, छ

शिष्यः - महाराज, अनुतिष्ठामि यथा-नियोगम् ।  
इह हि,  

+++(विशेष-निभ-)+++असद्-द्रव्य-सृष्टि-प्रभृत्य्-अर्थ-क्लृप्त्या  +++(ब्रह्मोपादनत्वादि-)+++श्रुति-प्रक्रियाणाम् अधिक्षेपतश् च । 
उलूकोपदेशापदेश-प्रवृत्तः  
**कथा-शेषितो** ऽसौ कणाद-प्रणादः ॥ ७० ॥
</details>

<details><summary>मूलम् - ७०</summary>

राजा - नियुक्त एवायं भगवता[^160] यथार्हं निगमान्तविपक्ष- 

[^160]:
    भगवता omitted च, छ


पक्षप्रतिक्षेपाय । 

  

शिष्यः - महाराज, अनुतिष्ठामि यथानियोगम् । इह हि,  
असद्द्रव्यसृष्टिप्रभृत्यर्थक्लृप्त्या श्रुतिप्रक्रियाणामधिक्षेपतश्च ।

उलूकोपदेशापदेशप्रवृत्तः कथाशेषितोऽसौ कणादप्रणादः ॥ ७० ॥
</details>


<details><summary>प्रभावली - ७०</summary>

भगवता ; यतीन्द्रेण । यथानियोगं ; नियोजनानुसारेणेत्यर्थः । इह हि काणादमते अप्रामाणिकार्थकल्पनात् प्रामाणिकार्थपरित्यागाच्च तेषां मतमनादरणीयमित्याह - असदिति । 

X२८८.  
असद्द्रव्यस्य अवयवातिरिक्तावयविनः सृष्टिः । प्रभृतिशब्देन समवायपारिमाण्डल्यग्रहणम् ।  

एतेषां कल्पनया श्रुतिप्रक्रियाणां ब्रह्मोपादानकारणत्वादीनां दूषणाच्च  

उल्लूकोपदेश-व्याजेन प्रवृत्तः  
कणादस्य प्रणादः,  
प्रणादरूपं वैशेषिक-शास्त्रं  
सर्वैरनादृतत्वात्  
लोके अस्तीति प्रसङ्ग-मात्र-शेषितोऽभूत् ॥ ७० ॥
</details>


<details><summary>प्रभाविलासः - ७०</summary>

असदिति । अवस्थावत्त्वस्य स्वमतेऽपि सिद्धत्वात् द्रव्यग्रहणम् । प्रभृतिपदेन सामान्य-विशेष-समवायादिकम् उच्यते । श्रुतिप्रक्रियाणाम् ; " आत्मन आकाशः सम्भूतः " " प्रकृतेर्महान् " " न हि द्रष्टुर्दृष्टेर्विपरिलोपो विद्यते " 

एषोऽणुरात्मा चेतसा वेदितव्यः " " रसं ह्येवायं लब्ध्वानन्दी भवति " “ एतस्माज्जायते प्राणो मनः सर्वेन्द्रियाणि च " इत्याद्युक्त गगनोत्पत्ति- प्रकृत्युपादानत्वज्ञान नित्यत्वात्माणुत्वानन्दानुभवमनः सृष्टिप्रभृतिप्रक्रियाणाम् । उलूकेति । कणाद उलूको भूत्वा स्वशास्त्रं प्रवर्तयामासेति प्रसिद्धिः 

॥ ७० ॥
</details>

<details open><summary>विश्वास-प्रस्तुतिः - ७१</summary>

गुरुः -- (सबहुमानम् ईक्षते ) 

शिष्यः - (सापहासम् )  
आकर्ण्यताम् इदम् अत्यद्भुतं महाराजेन ।  

राजा - किं तत् ? 

शिष्यः - एते किल कणचरणमतानुवर्तिनः[^161] परमानन्द- 

[^161]:
     सारिणः---घ


लक्षणं[^162] परमपुरुषसाम्यमपहाय[^163] पाषाणसाधर्म्यलक्षणं मोक्षमा- चक्षते । तथाच कुम्भकर्ण एव विजयेत[^164] । शाप एव तस्यानुग्रहः 

[^162]:
     सगरं------क


[^163]:
     साधर्म्य-----ख


[^164]:
     विजयी स्यात्------क, ख


स्यात् । 

राजा - सत्यमेतत् । 

सेनापतिः - देव, 

अर्धवैनाशिकास्तावदार्येण विमुखीकृताः । 

वैनाशिकगणास्त्वेते विनाश्या वेददूषकाः ॥ ७१ ॥
</details>

<details><summary>मूलम् - ७१</summary>

गुरुः -- (सबहुमानमीक्षते ) 

शिष्यः - (सापहासम् ) आकर्ण्यतामिदमत्यद्भुतं महाराजेन ।  
राजा - किं तत् ? 

शिष्यः - एते किल कणचरणमतानुवर्तिनः[^161] परमानन्द- 

[^161]:
     सारिणः---घ


लक्षणं[^162] परमपुरुषसाम्यमपहाय[^163] पाषाणसाधर्म्यलक्षणं मोक्षमा- चक्षते । तथाच कुम्भकर्ण एव विजयेत[^164] । शाप एव तस्यानुग्रहः 

[^162]:
     सगरं------क


[^163]:
     साधर्म्य-----ख


[^164]:
     विजयी स्यात्------क, ख


स्यात् । 

राजा - सत्यमेतत् । 

सेनापतिः - देव, 

अर्धवैनाशिकास्तावदार्येण विमुखीकृताः । 

वैनाशिकगणास्त्वेते विनाश्या वेददूषकाः ॥ ७१ ॥
</details>


<details><summary>प्रभावली - ७१</summary>

-- 

अत्र दूषणान्तरं वक्तुमुपक्षिपति - आकर्ण्यतामिति । परमानन्दो लक्षणं यस्य तत् । पाषाणसाधर्म्यरूपम् आचक्षते वदन्ति । तथात्वे को दोष 

X२८९  
इत्यत्राह - विजयेतेति । मोक्षप्राप्त्या विजयेत । तस्मिन् पक्षे कुम्भकर्णस्य शाप एवानुग्रहः कृतः स्यात् । अर्धवैनाशिकास्त्विति । अर्धवैनाशिकाः ; अर्धवेदबाह्याः साख्यादयः । आगमस्यानुमानमन्तरेण पृथक्प्रामाण्यानङ्गीकारात् अवैदिकपरमाणुकारणत्वकल्पनाच्च वैदिकादृष्टेश्वराद्यङ्गीकाराच्चैषामर्धवैनाशिकत्वम् । वैनाशिकाः ; पूर्णवेदबाह्याः बौद्धादयः ॥ ७१ ॥
</details>


<details><summary>प्रभाविलासः - ७१</summary>

सबहुमानमिति । शिष्यवचनेन तुष्टिप्रतीतेरनुनयो नाम नाट्यालं-  
कारः, वचसा कर्मणा प्रीतिर्यस्मिन्ननुनयो हि सः" इति लक्षणात् । भवतु कुम्भकर्णविजय इत्यत आह - शाप एवेति । एतेषां पदार्थतत्त्वज्ञान- वैयर्थ्येन शापार्थं मुमुक्षुप्रवृत्तिः स्यादित्यर्थः । अर्धवैनाशिकाः; वेदप्रामाण्यमङ्गीकृत्यार्थविशेषेषु भ्रान्ताः ॥ ७१ ॥
</details>

<details open><summary>विश्वास-प्रस्तुतिः - ७२</summary>

राजा - (साशङ्कम् ) आर्य, पर्याप्तोऽसि कुतकेन्न्द्रजालको- 

विदानां तथागतानां निरासे ? 

शिष्यः - (सामर्षमिव ) राजन्, अपर्याप्तास्त्वेते त्वदादिष्टस्य ममैकस्यापि प्रतिक्षेपाय । तथा हि- 

कथयति जडो विश्वं वैभाषिकः क्षणभङ्गुरं 

परमनुमितं बाह्यं सौत्रान्तिको मतिचैत्र्यतः । 

तदिदमनृतं योगाचारस्तथा निखिलं परः[^165] 

[^165]:
     परे---ख ग


स्ववचनहताः सर्वे गर्वं त्यजन्ति ममाग्रतः ॥ ७२ ॥
</details>

<details><summary>मूलम् - ७२</summary>

राजा - (साशङ्कम् ) आर्य, पर्याप्तोऽसि कुतकेन्न्द्रजालको- 

विदानां तथागतानां निरासे ? 

शिष्यः - (सामर्षमिव ) राजन्, अपर्याप्तास्त्वेते त्वदादिष्टस्य ममैकस्यापि प्रतिक्षेपाय । तथा हि- 

कथयति जडो विश्वं वैभाषिकः क्षणभङ्गुरं 

परमनुमितं बाह्यं सौत्रान्तिको मतिचैत्र्यतः । 

तदिदमनृतं योगाचारस्तथा निखिलं परः[^165] 

[^165]:
     परे---ख ग


स्ववचनहताः सर्वे गर्वं त्यजन्ति ममाग्रतः ॥ ७२ ॥
</details>


<details><summary>प्रभावली - ७२</summary>

X२९०  
साशङ्कम् ; बौद्धानामैन्द्रजालिकत्वदर्शनादाशङ्का । पर्याप्तोऽसि ; समर्थोऽंसि किमिति प्रश्नः । पर्याप्तोऽसीति शङ्कनात् सामर्षं ममैकस्याप्येते सर्वे प्रतिक्षेपायापर्याप्ता इत्याह-- अपर्याप्तास्त्विति । तदेव प्रतिपादयति — कथयतीति । जडः वैभाषिकः सौगतैकदेशी विश्वं जगत् क्षणभङ्गुरं कथयति । सौत्रान्तिकस्तु बाह्यं पदार्थ घटपटादिकं मतिवैचित्र्यतः ज्ञानस्य विचित्रभावात् 

तथा हि[^166] 

[^166]:
     अपि च -----क ख


X२९१  
नानाकाराद्धेतोः केवलमनुमानगम्यं वदति । तदिदं वैभाषिकसौत्रान्तिकाभ्यां क्षणिकत्वेनानुमेयत्वेन च कथितं जगत् योगाचारः अनृतं मिथ्येति वदति । परः ; माध्यमिकः । निखिलम् ; ज्ञातृज्ञेयज्ञानं सर्वमपि मिथ्येति वदति । अनृतमिति । अनृतशब्दस्तुच्छ पर्यायः । एवमन्योन्यं स्वस्ववचनहताः स्ववचनविरोधादेव सर्वम् एते वैभाषिकादयः मम सन्निधौ गर्वहीना वर्तन्ते ॥ ७२ ॥
</details>


<details><summary>प्रभाविलासः - ७२</summary>

आर्य पर्याप्तोऽसीत्यादिना पर्युपासनं नाम प्रतिमुखसन्धेरङ्गमुक्तम्, “इष्टजनानुयः पर्युपासनम्” इति लक्षणात् । बाह्याश्चतुर्विधाः- वैभाषिकसौत्रान्तिकयोगाचारमाध्यमिकभेदात् । तेषु वैभाषिको बाह्यमान्तरं च सर्वे सत्; प्रत्यक्षानुमाने प्रमाणे इति जल्पति । सौत्रान्तिकस्तु बाह्यं बुद्धिवैचित्र्यकृतमनुमेयमाह । योगाचारस्तु विज्ञानातिरिक्तं सर्वे भ्रान्तिकल्पितमाह । त्रयोऽपि क्षणिकवादिनः । माध्यमिकस्तु बाह्यमाभ्यन्तरं च शून्यमेवेति प्रलपति । तदेतदन्योन्यव्याहतिमुपदर्शयन्नाह - कथयतीति ॥ ७२ ॥
</details>

<details open><summary>विश्वास-प्रस्तुतिः - ७३</summary>

दन्तादन्तिविधानलम्पटधियो दिङ्नागमुख्या बुधाः[^167] 

[^167]:
     जडाः-----क


शृण्वन्त्वद्य विपद्यते परमियं शिक्षा भवत्पक्षतः ।

 बुद्ध्वा बोध्यमुदाहरन्ति विशदं[^168] बुद्धादयश्चेज्जितं  

[^168]:
     परमं


नो वेद्धन्त जितं पुनस्तदिह नस्तूर्य तु जोघुष्यते ॥ ७३ ॥
</details>

<details><summary>मूलम् - ७३</summary>

दन्तादन्तिविधानलम्पटधियो दिङ्नागमुख्या बुधाः[^167] 

[^167]:
     जडाः-----क


शृण्वन्त्वद्य विपद्यते परमियं शिक्षा भवत्पक्षतः ।

 बुद्ध्वा बोध्यमुदाहरन्ति विशदं[^168] बुद्धादयश्चेज्जितं  

[^168]:
     परमं


नो वेद्धन्त जितं पुनस्तदिह नस्तूर्य तु जोघुष्यते ॥ ७३ ॥
</details>


<details><summary>प्रभावली - ७३</summary>

तेषां व्यक्तगर्वत्वमेव प्रतिपादयति तथाहीत्यादि । गजा यथा दन्तादन्ति युध्यन्ते, एवं वादविधाने लम्पटबुद्धयः । दिङ्नागो नाम कश्चित्सौगतमत- प्रवर्तकः ; तत्प्रभृतयो बौद्धाः मद्वचः शृण्वन्तु । अद्य इदानीं भवत्पक्षतः भवत्पक्षाणां युष्मत्पक्षस्थानाम् । यद्वा भवत्पक्षतः भवत्पक्षे इयं शिक्षा सर्वं क्षणिकमिति शिक्षा परं केवलं विपद्यते विपदं प्राप्नोति । कुत इत्यत्राह -बुद्धेति । बुद्धादयो भवन्तो बोध्यमर्थं बुद्ध्वा उदाहरन्ति वा अबुद्ध्वा वा ? प्रथमे 

X२९२  
बोध्यबोधनक्षणादनन्तरक्षणिकत्वकथनात् क्षणिकत्वं भग्नम् । अबुद्धा चेदाश्रया- सिद्धेः क्षणिकत्वं गतम् । तथाचास्माभिर्जितम् । उभयथा क्षणिकत्वस्य साधयितुमशक्यत्वात् अस्माभिर्जितमिति नस्तूर्यं भृशं ध्वनति ॥ ७३ ॥
</details>


<details><summary>प्रभाविलासः - ७३</summary>

क्षणिकत्वनिरासेन तान्निरस्यति - दन्तादन्तीति । दिङ्नागो नाम कश्चित् बौद्धमताचार्यः । दिङ्नागानां दन्तादन्तिलम्पटत्वं युक्तमिति ध्वन्यते । बुद्धादयो बोध्यं विशदं बुद्ध्वोदाहरन्तीति चेत्, अस्माभिर्जितम् ; बोधक्षणोदाहरणक्षणयोर्बोद्धुः स्थिरत्वाङ्गीकारात् । अबुद्ध्वा चेत्, पुनर्जितम् ; अज्ञात्वैव यस्किञ्चित्प्रलपनादित्यर्थः ॥ ७३ ॥
</details>

<details open><summary>विश्वास-प्रस्तुतिः - ७४</summary>

सेनापतिः -- (सश्लाघम् ) देव, परिमितगम्भीरमक्षोभ्यमिदं पारिषदहृदयङ्गममार्यवचनमुपश्रुत्य पलायिताः सौगतापशदा दिशि दिशि[^169] प्रविशन्ति । अपितु अयं माध्यमिको नाम बौद्धमतना- सीरवीरः कथितमपि दूषणमनादृत्य[^170] वैयात्यमात्रावष्टम्भेन पाण्डित्यं स्वं[^171] प्रख्यापयति । तदयं विशेषतोऽप्युन्मूलयितव्यः । यश्चैवमुद्घोषयति[^172] 

[^169]:
     प्रतिदिशं---घ ङ


[^170]:
       अवमत्य---क


[^171]:
     स्वं omitted क ख ड


[^172]:
      यस्यायमुद्धोषः - क.


भाषा वैभाषिकाणां शुभमनुभवतु[^173] स्वस्ति सौत्रान्तिकेभ्यो 

[^173]:
     मुखमनु---घ


योगाचाराः प्रयोगं[^174] विजहतु किमु तत्किङ्करैः शङ्कराद्यैः ।  
मिथ्यातत्त्वव्यवस्थाविघटन घटनोद्दण्डशौण्डीर्यचण्डो 

[^174]:
     विचारं प्रजहतु-----क; प्रमाणम्----छ


निस्तत्त्वाद्वैतवादी निरुपधिककथादुर्जयो[^175] ' निर्जिहीते .॥ ७४ ॥

[^175]:
     निर्जिहीते; वादाय निर्गच्छति । । ७४ । ।

</details>

<details><summary>मूलम् - ७४</summary>

सेनापतिः -- (सश्लाघम् ) देव, परिमितगम्भीरमक्षोभ्यमिदं पारिषदहृदयङ्गममार्यवचनमुपश्रुत्य पलायिताः सौगतापशदा दिशि दिशि[^169] प्रविशन्ति । अपितु अयं माध्यमिको नाम बौद्धमतना- सीरवीरः कथितमपि दूषणमनादृत्य[^170] वैयात्यमात्रावष्टम्भेन पाण्डित्यं स्वं[^171] प्रख्यापयति । तदयं विशेषतोऽप्युन्मूलयितव्यः । यश्चैवमुद्घोषयति[^172] 

[^169]:
     प्रतिदिशं---घ ङ


[^170]:
       अवमत्य---क


[^171]:
     स्वं omitted क ख ड


[^172]:
      यस्यायमुद्धोषः - क.


भाषा वैभाषिकाणां शुभमनुभवतु[^173] स्वस्ति सौत्रान्तिकेभ्यो 

[^173]:
     मुखमनु---घ


योगाचाराः प्रयोगं[^174] विजहतु किमु तत्किङ्करैः शङ्कराद्यैः ।  
मिथ्यातत्त्वव्यवस्थाविघटन घटनोद्दण्डशौण्डीर्यचण्डो 

[^174]:
     विचारं प्रजहतु-----क; प्रमाणम्----छ


निस्तत्त्वाद्वैतवादी निरुपधिककथादुर्जयो[^175] ' निर्जिहीते .॥ ७४ ॥

[^175]:
     निर्जिहीते; वादाय निर्गच्छति । । ७४ । ।

</details>


<details><summary>प्रभावली - ७४</summary>

सश्लाघम् ; सप्रशंसम् । यद्यपि परिमितं, तथापि बह्वर्थगर्भितं परैरदूष्यं सभ्यमनोहरं च । सौगतहतकाः दशसु दिक्षु प्रविष्टाः । अपितु ; तथापि । अथ माध्यमिक इति प्रसिद्धः बौद्धमताग्रयायी कथितमपि क्षणिकत्वदूषणमनादृत्य प्रागल्भ्यमात्राश्रयतया स्वपाण्डित्यं प्रख्यापयति । उन्मूलयितव्यः ; उद्धरणीयः । विशेषतो निरसनीय इत्यर्थः । तस्य बिरुदं कथयति यश्चैव- 

X२९३  
आदि । वैभाषिकाणां शास्त्रं शुभं प्राप्नोतु । सौत्रान्तिकेभ्यः स्वस्त्यस्तु । गं जगन्मिथ्यात्वसाधनानुमानं त्यजन्तु । शङ्कराद्यैः ; शङ्करादिभिः । तत्कि - 

, 

विज्ञानमात्रमेव सत्यम्, अन्यत्सर्व मिथ्येति तद्वचनाङ्गीकारात् । मिथ्या- त्यादि । मिथ्यातत्त्वं शून्यतत्वम्, तस्य व्यवस्था स्थापनम्, तस्य विघटनं [म्, तस्य घटनं नाम परिहरणम, तेनोद्दण्डमुच्छृङ्खलं शौण्डीर्य सामर्थ्य, तेनः परवादिषु कुपितः । निस्तत्त्वम्, तत्त्वं किमपि नास्ति, सर्व शून्य- 

सर्वशून्यता । तदद्वैतवादी ; तदेवास्ति, अन्यन्नास्तीति वादी । शून्य- द्वैितवादीत्यर्थः । निरुपधिककथा अद्वैतवादः तेन हेतुना दुर्जयः । उपधि- 

। निर्जिहीते; वादाय निर्गच्छति ॥ ७४ ॥
</details>


<details><summary>प्रभाविलासः - ७४</summary>

अस्त्वेतत् स्वस्य सर्वनिर्वाहकतया स्वान्तर्भूतैर्न भेतव्यमिति माध्यमिकः प्रत्यवतिष्ठते - भाषेति । प्रमाणं विजहतु; प्रमाणगवेषणप्रयासो मास्त्वित्यर्थः । तत्किङ्करैः; तन्मतानुसारिभिः । तदुक्तम् —  
वेदोऽनृतो बुद्धकृतागमोऽनृतः 

प्रामाण्यमेतस्य च तस्य चानृतम् । 

बोद्धानृतो बुद्धिफले तथानृते 

यूयं च बौद्धाश्व समानसंविदः ॥

। मिथ्या; सद्विलक्षणत्वम् । तत्त्वम् ; असद्विलक्षणत्वम् । तयोर्व्यवस्था- टनस्य घटनं करणम् ; तत्रोद्दण्डेनोच्छृङ्खलेन शौण्डीर्येण सामर्थ्येनः प्रचण्डः । यद्वा मिथ्यातत्त्वस्य शून्यतत्त्वस्य व्यवस्थायां यत् परैः विघटनं, तस्य पुनर्विघटने; शून्यत्वनिर्वाह इत्यर्थः । निरुपधि- थायाम् ; अकपटवादे । " कपटोsस्त्री व्याजदम्भोषधयश्छद्मकैतवे मरः । वितण्डावाद इत्यर्थः । निर्जिहीते; निर्गच्छति ॥ ७४ ॥
</details>

<details open><summary>विश्वास-प्रस्तुतिः - ७५</summary>

इति ।  
राजा -आर्य,[^176] विश्वमिथ्यात्व[^177] व्यवस्थापने[^178] वैतण्डिकपण्डितम्मन्यः शून्यवादी पुनः शून्यतां प्रापयितव्यः[^179] । 

[^176]:
     भगवन्-----क


[^177]:
     मिथ्यातत्त्व-----ख


[^178]:
     स्थापनशौण्डीर्यचण्डो---क; स्थापन---क


[^179]:
     प्रमापयितव्यः---क


गुरुः - भद्र, सावधानमभिदध्याः । 

शिष्यः किमत्रावघातव्यम् । अयं खलु जननीवन्ध्यात्वप्रतिज्ञानसंवादिभिरयथायथ प्रलापैरात्मनोऽपि मौनमाजन्ममरण- 

मुपपिपादयिषति[^180] । अपि च ;[^181] 

[^180]:
      उपपादयुह्यति-----क ख


[^181]:
     राजा - तथा कुर्याः । शिष्यः--राजन्, तर्कानपञ्चकान्यतमहानिनान्तरीयक- 
    सां दूषणे न विशेषतः प्रयतितव्यम् । तथा हि--- क.


परस्पर विघट्टन त्रुटिततर्कशस्त्रच्छटा- 

तिरस्कृतचमत्कृतिः स्वयमखण्डि वैतण्डिकः ।  
किमत्र परिशिष्यते किमपि दूषणोद्भावनं 

स्वतो निहतमुद्गरप्रहरणप्रयासायते ।॥ ७५ ॥
</details>

<details><summary>मूलम् - ७५</summary>

इति ।  
राजा -आर्य,[^176] विश्वमिथ्यात्व[^177] व्यवस्थापने[^178] वैतण्डिकपण्डितम्मन्यः शून्यवादी पुनः शून्यतां प्रापयितव्यः[^179] । 

[^176]:
     भगवन्-----क


[^177]:
     मिथ्यातत्त्व-----ख


[^178]:
     स्थापनशौण्डीर्यचण्डो---क; स्थापन---क


[^179]:
     प्रमापयितव्यः---क


गुरुः - भद्र, सावधानमभिदध्याः । 

शिष्यः किमत्रावघातव्यम् । अयं खलु जननीवन्ध्यात्वप्रतिज्ञानसंवादिभिरयथायथ प्रलापैरात्मनोऽपि मौनमाजन्ममरण- 

मुपपिपादयिषति[^180] । अपि च ;[^181] 

[^180]:
      उपपादयुह्यति-----क ख


[^181]:
     राजा - तथा कुर्याः । शिष्यः--राजन्, तर्कानपञ्चकान्यतमहानिनान्तरीयक- 
    सां दूषणे न विशेषतः प्रयतितव्यम् । तथा हि--- क.


परस्पर विघट्टन त्रुटिततर्कशस्त्रच्छटा- 

तिरस्कृतचमत्कृतिः स्वयमखण्डि वैतण्डिकः ।  
किमत्र परिशिष्यते किमपि दूषणोद्भावनं 

स्वतो निहतमुद्गरप्रहरणप्रयासायते ।॥ ७५ ॥
</details>


<details><summary>प्रभावली - ७५</summary>

' निरुपधिककथा निरधिष्ठानमवाद इति साम्प्रदायिकोऽर्थः 

X२९४  
विश्वमिथ्यात्वं सर्वशून्यत्वं तद्व्यवस्थापने । शून्यवादी माध्यमिकः । पुनरिति वाक्यालङ्कारे । शून्यताम् ; तुच्छताम् । किमत्रेति ; अवधातव्यमत्र किमस्तीत्यर्थः । तदेव दर्शयति-अयं खल्विति । यथा जननी मे वन्ध्येति प्रतिज्ञा व्याहता, तत्सदृशैरित्यर्थः । अयथायथम् ; असङ्गतम् । प्रलापैः ; सर्वे शून्यमित्यादिप्रलापैः । सर्वमित्यनुभवेनैव सर्वत्वस्य सिद्धेस्तस्य शून्यत्वप्रतिज्ञाने व्याहृतिरिति भावः । सर्वमित्यनुभवस्यासत्वे शशविषाणवदनुभवस्यैवाभावात् सर्वमिति वचनानुपपत्तिः । तेन स्वस्य सर्वदा मौनब्रतमेवोपपादयितुमिच्छतीति भावः । अस्य स्ववचनमेव खण्डनमित्याह -- परस्परेति ।  
अन्योन्यं यद्विघट्टनं हननं तेन भग्ना या तर्कशस्त्रच्छटा, तर्का एव शस्त्राणि तेषां छटा, तया न्यक्कृतसामर्थ्यः वैतण्डिकः माध्यमिकः स्वयमेवाखण्डि । तस्मात् तन्मतदूषणेऽस्माभिर्वक्तव्यं किं परिशिष्यत इत्याह- किम- 

। प्रेति । तथाप्यस्माभिरुद्भावितं चेद् दूषणं, तत् दूष्याभावादप्रयोजनं स्यादित्याह- स्वत इति । स्वयमेव खण्डितो यो मुद्गरः मुसलं तस्य पुनः खण्डनवत् व्यर्थो भवति ॥ ७५ ॥
</details>


<details><summary>प्रभाविलासः - ७५</summary>

परस्परेति । परस्परं विघट्टनेन व्याघातेन त्रुटिताभिस्तर्काणामेव  
शस्त्राणां छटाभिः तिरस्कृता चमत्कृतिश्वमत्कारो यस्य सः । स्वतो निहते पुरुषे मुद्गरेण प्रहरणं वितथमिति न्यायः । तमिममाह — स्वत इति ॥ ७५ ॥
</details>

<details open><summary>विश्वास-प्रस्तुतिः - ७६</summary>

[^182] ( नेपथ्ये ) पिशाचाः पिशाचाः । 

[^182]:
     राजा - ( सन्तोषं नाटयति) added before क.


सेनापतिः 

X२९५ 

देव,[^183] मा मैवम् । दिगम्बरास्त्वेते[^184] सौग- 

[^183]:
     महाराज ---क


[^184]:
     अमी-----क ख


तमत[^185] निरसन सन्तोषविषादशवलिताः प्रत्यक्षं परोक्षं च प्रमाणमनु- 

[^185]:
     मत omitted---क


रुन्धानाः प्रतारयन्ति पामरान् ।  
शिथिलोदयसप्तभङ्गिशिक्षा[^186] विषमोपन्यसनव्यथा विलक्षाः । 

[^186]:
     शैली-----क


मलिनास्त इमे मयूरपिच्छभ्रमणैरेव[^187] विलोभयन्ति मन्दान् ॥ ७६ ॥

[^187]:
     भ्रमणेनैष-----?

</details>

<details><summary>मूलम् - ७६</summary>

[^182] ( नेपथ्ये ) पिशाचाः पिशाचाः । 

[^182]:
     राजा - ( सन्तोषं नाटयति) added before क.


सेनापतिः 

X२९५ 

देव,[^183] मा मैवम् । दिगम्बरास्त्वेते[^184] सौग- 

[^183]:
     महाराज ---क


[^184]:
     अमी-----क ख


तमत[^185] निरसन सन्तोषविषादशवलिताः प्रत्यक्षं परोक्षं च प्रमाणमनु- 

[^185]:
     मत omitted---क


रुन्धानाः प्रतारयन्ति पामरान् ।  
शिथिलोदयसप्तभङ्गिशिक्षा[^186] विषमोपन्यसनव्यथा विलक्षाः । 

[^186]:
     शैली-----क


मलिनास्त इमे मयूरपिच्छभ्रमणैरेव[^187] विलोभयन्ति मन्दान् ॥ ७६ ॥

[^187]:
     भ्रमणेनैष-----?

</details>


<details><summary>प्रभावली - ७६</summary>

आगच्छतो दिगम्बरानालोक्य जनो वदति--पिशाचाः पिशाचा इति । आगच्छन्तीति शेषः । मा मैवम्; जनैर्यथोच्यते, एवं नेत्यर्थः । सौगत- निरसनेन सन्तोषः सता क्षणिकत्वनिरसनेन; विषादः परमाणुकारणत्वेनेति 

X२९६  
मन्तव्यम् । परोक्षम् ; अनुमानम् । पामरप्रतारणप्रकारमाह-शिथिलेति । शिथिलमूला या सप्तभङ्गी; स्यादस्ति स्यान्नास्तीत्यादिका, तस्याः शिक्षार्थ यो विषमोपन्यासः, अस्ति नास्तीति व्याहतोपन्यास इत्यर्थः ; तेन व्यथया मनः पीडया, विलक्षाः लज्जिताः मलिनाः मलपङ्कधारिणः मन्दान् अज्ञान् विलोभयन्ति वञ्चयन्ति ॥ ७६ ॥
</details>


<details><summary>प्रभाविलासः - ७६</summary>

क्षणिकत्वनिरासेन सन्तोषः । स्वयूथ्यपराजयेन विषादः । शिथिलेति । व्याहतत्वेनोपन्यासक्षण एवं निरस्तप्रायत्वं वक्तुं शिथिलोदयेत्युक्तम् । सप्तभङ्गी - स्यादस्ति, स्यान्नास्ति, स्यादस्ति च नास्ति च, स्यादवक्तव्यः स्यादस्ति चावक्तव्यः स्यान्नास्ति चावक्तव्यः स्यादस्ति च नास्ति चावक्तव्य इत्येवंरूपा । मयूरपिच्छभ्रमणानि ; जीवहिंसापरि- हारार्थानि परव्यामोहनमन्त्रशक्त्यभिनयार्थानि वा ॥ ७६ ॥
</details>

<details open><summary>विश्वास-प्रस्तुतिः - ७७</summary>

तत्प्रतिक्षेपार्थमयमनुज्ञायतामार्यः । 

राजा- 

प्रतिक्षिप्तं विदधतां विहितं प्रतिषेधताम् । 

क इवान्यः प्रतिक्षेपः कार्यः स्ववचनादृते ॥ ७७ ॥
</details>

<details><summary>मूलम् - ७७</summary>

तत्प्रतिक्षेपार्थमयमनुज्ञायतामार्यः । 

राजा- 

प्रतिक्षिप्तं विदधतां विहितं प्रतिषेधताम् । 

क इवान्यः प्रतिक्षेपः कार्यः स्ववचनादृते ॥ ७७ ॥
</details>


<details><summary>प्रभावली - ७७</summary>

प्रतिक्षिप्तमिति । स्यान्नास्तीति निषिद्धं स्यादस्तीति विदधताम् । विहितम् ; एकदेशेन ; अन्याशेन प्रतिषेधतां स्ववचनादृते को वान्यः प्रतिक्षेपः ; स्ववचनमेव तेषां प्रतिक्षेपकमिति भावः ॥ ७७ ॥
</details>


<details><summary>प्रभाविलासः - ७७</summary>

प्रतिक्षिप्तमिति शास्त्रेणेति शेषः ॥ ७७ ॥
</details>

<details open><summary>विश्वास-प्रस्तुतिः - ७८</summary>

( गुरुमवलोक्य) भगवन्, अमीषामादित्यस्तम्भनपाषाणस्फोटनप्रतिमाजल्पनादि विप्रलम्भोपायानां[^188] भवत्प्रसाद एव प्रति- 

[^188]:
     Add नानाविध--क


कर्ता । 

X२९७ 

गुरुः --- महाराज, तथाविधकुहकवृत्तीनां राजभिरेव दण्डो 

दातव्यः । 

शिष्यः - ( सापहासम् ) 

भक्ष्याभक्ष्यस्वपरसमय' स्थापनादूषणादि- 

ष्वैकान्त्यं ये जहति विहतिं क्वापि नैते विदन्ति । 

देवैरेषां निगमपदवीदूषणोदीर्णरोषै- 

र्दत्तो नूनं स्थिरशिरसिजोल्लुञ्छनेनैव दण्डः ॥ ७८ ॥
</details>

<details><summary>मूलम् - ७८</summary>

( गुरुमवलोक्य) भगवन्, अमीषामादित्यस्तम्भनपाषाणस्फोटनप्रतिमाजल्पनादि विप्रलम्भोपायानां[^188] भवत्प्रसाद एव प्रति- 

[^188]:
     Add नानाविध--क


कर्ता । 

X२९७ 

गुरुः --- महाराज, तथाविधकुहकवृत्तीनां राजभिरेव दण्डो 

दातव्यः । 

शिष्यः - ( सापहासम् ) 

भक्ष्याभक्ष्यस्वपरसमय' स्थापनादूषणादि- 

ष्वैकान्त्यं ये जहति विहतिं क्वापि नैते विदन्ति । 

देवैरेषां निगमपदवीदूषणोदीर्णरोषै- 

र्दत्तो नूनं स्थिरशिरसिजोल्लुञ्छनेनैव दण्डः ॥ ७८ ॥
</details>


<details><summary>प्रभावली - ७८</summary>

तद्वश्व नोपायानां भवत्प्रसाद एव प्रतिक्षेपकः । भक्ष्याभक्ष्येति । सप्तभ- हात् भक्ष्याभक्ष्यादिषु च सर्वत्र ऐकान्त्यं नियमं ये 'विजहति एते विहति न विदन्ति । तेषामेषां निगमपथेऽपि दूषणेनोज्जृम्भितरोषैर्दैवैरेव स्थिराणां

शिरसिजानां केशानामुल्लुञ्छनमुद्धरणं, तेनैव दण्डो दत्तः ॥ ७८ ॥
</details>


<details><summary>प्रभाविलासः - ७८</summary>

तेषां जीवनादिकमप्यनवस्थितमित्याह - भक्ष्याभक्ष्येति । उल्लु- 

- । मयेऽत्यन्तखेदं सूचयितुं स्थिरेत्युक्तम् । अनेन वज्रं नाम प्रतिमुख उक्तम्, “प्रमुखनिष्ठुरवचनं वज्रम्" इति लक्षणात् ॥ ७८ ॥
</details>

<details open><summary>विश्वास-प्रस्तुतिः - ७९</summary>

शेषं तु भगवति महाराजे चायतते ।  
राजा -- सेनापते, आः कष्टममीषामालोकनम् । उत्सार्यन्ता- 

मेते दृष्टिगोचरात् । 

सेनापतिः देव, भवत्प्रतापतपनप्रतिहतदृष्टयो दिवाभीता[^189] इवानार्याधिष्ठितेषु गिरिगह्वरेषु[^190] निभृतं निलीयन्ते । 

[^189]:
     इवार्यानधिष्ठितेषु----क


[^190]:
     गहनगह्वरेषु----क--ङ


[^191] राजा - के पुनरेते क्षपणकादिवदनैगमिकलिङ्गधारिणः किमप्युग्रं व्रतमास्थाय तापसविडम्बिनस्त्रय्यन्तमुपरुन्धते ? 

[^191]:
     राजा omitted---क


गुरुः - प्रमथगणानुकारिणः केचन दुराचाराः । एते च नैगमकर्म कलमोपमर्दिनः कडङ्गरीया इव दूरपरिहरणीयाः[^192] । 

[^192]:
     दूरीकरणीयाः----क


शिष्यः - स्वयमेवैते दूरीभवन्ति । 

यथा- कपिलकणादबुद्धकचलुञ्छनतन्त्रकथा- 

कलकलकोविदेषु कथकेषु गलन्मतिषु । 

मुनिवरसापराधजनमोहन कौतुकिना 

पशुपतिना यदुक्तमपयान्त्यथ तत्प्रवणाः ॥ ७९ ॥
</details>

<details><summary>मूलम् - ७९</summary>

शेषं तु भगवति महाराजे चायतते ।  
राजा -- सेनापते, आः कष्टममीषामालोकनम् । उत्सार्यन्ता- 

मेते दृष्टिगोचरात् । 

सेनापतिः देव, भवत्प्रतापतपनप्रतिहतदृष्टयो दिवाभीता[^189] इवानार्याधिष्ठितेषु गिरिगह्वरेषु[^190] निभृतं निलीयन्ते । 

[^189]:
     इवार्यानधिष्ठितेषु----क


[^190]:
     गहनगह्वरेषु----क--ङ


[^191] राजा - के पुनरेते क्षपणकादिवदनैगमिकलिङ्गधारिणः किमप्युग्रं व्रतमास्थाय तापसविडम्बिनस्त्रय्यन्तमुपरुन्धते ? 

[^191]:
     राजा omitted---क


गुरुः - प्रमथगणानुकारिणः केचन दुराचाराः । एते च नैगमकर्म कलमोपमर्दिनः कडङ्गरीया इव दूरपरिहरणीयाः[^192] । 

[^192]:
     दूरीकरणीयाः----क


शिष्यः - स्वयमेवैते दूरीभवन्ति । 

यथा- कपिलकणादबुद्धकचलुञ्छनतन्त्रकथा- 

कलकलकोविदेषु कथकेषु गलन्मतिषु । 

मुनिवरसापराधजनमोहन कौतुकिना 

पशुपतिना यदुक्तमपयान्त्यथ तत्प्रवणाः ॥ ७९ ॥
</details>


<details><summary>प्रभावली - ७९</summary>

X२९८  
शेषम् ; दण्डनशेषं तु । भगवति ; गुरौ । महाराजे ; त्वयि च । आयतते ; अधीनं भवति । अवशिष्टो दण्डो युष्माभिरेव कर्तव्य इत्यर्थः । कष्टम् ; पापजनकम् । गिरिगह्वरेषु पर्वतप्रान्तदेशेषु । निभृतं निः सम्भ्रमं गूढा वर्तन्ते । अथ पाशुपतमतनिरासायोपक्रमः के पुनरित्यादि । क्षपणकाः ; 

  

X२९९  
जैनाः । अवैदिकचिह्नधारिणः । उग्रं व्रतं पाशुपतम् । तापसानुकारिणः उपरुन्धते पीडयन्ति । प्रमथगणाः ; तदनुचराः । वैदिकधर्माख्यसस्यस्य भक्षकाः । कर्डकरीयाः ; चौर्यतः सस्यमक्षका गवादय । स्वयमेव दूरभवनं दर्शयति — कपिलेति । कचलुञ्छनाः ; जैनाः । तच्छास्त्रमधिकृत्य वादकोलाहलेषु कोविदाः समर्था ये कथकवादिनः, तेषु गलन्मतिषु भ्रष्टमतिषु पराजितेष्वित्यर्थः । तद् दृष्ट्वा, मुनिवरः ; गौतमः । केनचित्कारणेन तस्मिन् शिष्या अपाराध्यन्निति कथा पुराणेष्वनुसन्धेया- 

“त्रिपुण्ड्रधारिणो यूयं भस्मोद्धूलनतत्पराः । 

भविष्यथ त्रयीबाह्या मिथ्याज्ञानप्रवर्तकाः ॥” 

इत्यादि । जनानां मोहने कुतूहलिना पशुपतिना यदुक्तं पाशुपतं शास्त्रं, तत्प्रवणाः तच्छास्त्रनिष्ठाः पाशुपताः । अथ ; त्वद्दर्शनानन्तरम् । अपयान्ति; स्वयमेवापसरन्ति ॥ ७९ ॥
</details>


<details><summary>प्रभाविलासः - ७९</summary>

कडङ्करीयाः पशवः । कपिलेति । मुनिवरः गौतमः । स खलु 

सापराधान् शिष्यान् शशाप । तदुक्तम्-  
त्रिपुण्डधारिणो यूयं भस्मोद्धूलनतत्पराः । 

भविष्यथ त्रयीबाह्या मिथ्याज्ञानप्रवर्तकाः ॥

इति । तानधिकृत्य प्रवृत्तं पाशुपतं शास्त्रम् ॥ ७९ ॥
</details>

<details open><summary>विश्वास-प्रस्तुतिः - ८०</summary>

सेनापतिः - देव, अमी पुनरार्यवचनमसहमाना दिगम्ब 

रादिवत् केनापि विप्रलम्भोपायेन[^193] 

[^193]:
      आत्ममायावष्टम्भेन-------क


स्वसिद्धान्तश्रद्धासंवर्धनाय 

यदकाण्ड एव 

प्रयतन्ते । तत्र तावदिमां प्रत्यायनामारचयन्ति --यदकाण्ड एव

वर्पासमयमादर्शयन्ति[^194] । 

[^194]:
      आनयन्ति -------क


(नेपथ्ये) 

पलायध्वम् पलायध्वम् ।  
राजा - किम्, किम् ? 

(इत्यवलोकयति) 

सेनापतिः - नान्यत्किचित् । 

अक्ष्णोरञ्जनवर्तिका यवनिका विद्युन्नटीनामियं 

स्वर्गङ्गायमुना वियज्जलनिधेर्वेलातमालाटवी । 

वर्षाणां कबरी पुरन्दरदिशालङ्कारकस्तूरिका 

कन्दर्पद्विपदर्पदानलहरी कादम्बिनी जृम्भते ॥ ८० ॥
</details>

<details><summary>मूलम् - ८०</summary>

सेनापतिः - देव, अमी पुनरार्यवचनमसहमाना दिगम्ब 

रादिवत् केनापि विप्रलम्भोपायेन[^193] 

[^193]:
      आत्ममायावष्टम्भेन-------क


स्वसिद्धान्तश्रद्धासंवर्धनाय 

यदकाण्ड एव 

प्रयतन्ते । तत्र तावदिमां प्रत्यायनामारचयन्ति --यदकाण्ड एव

वर्पासमयमादर्शयन्ति[^194] । 

[^194]:
      आनयन्ति -------क


(नेपथ्ये) 

पलायध्वम् पलायध्वम् ।  
राजा - किम्, किम् ? 

(इत्यवलोकयति) 

सेनापतिः - नान्यत्किचित् । 

अक्ष्णोरञ्जनवर्तिका यवनिका विद्युन्नटीनामियं 

स्वर्गङ्गायमुना वियज्जलनिधेर्वेलातमालाटवी । 

वर्षाणां कबरी पुरन्दरदिशालङ्कारकस्तूरिका 

कन्दर्पद्विपदर्पदानलहरी कादम्बिनी जृम्भते ॥ ८० ॥
</details>


<details><summary>प्रभावली - ८०</summary>

दिगम्बराः ; जैनाः । वञ्चनोपायेन स्वमते सर्वेषामादराभिवृद्धये प्रयस्यन्ति । तत्र विप्रलम्भने । इमाम्; अकाले जलदोद्गमनरूपाम् । 

X३००  
प्रत्यायनाम्; विश्वासजननम् । इमामिति सामान्यत उक्तां विशेषतो दर्शयति - यदिति । अकाण्डे ; अकाले । वर्षासमयम्; प्रावृट्कालम् । पलायध्वं पलायध्वम् इति वर्षोद्गमं दृष्ट्वा जनो वदति । नान्यत्किचित्; अन्यत्किञ्चित् स्वाभाविकं नास्तीत्यर्थः, अस्यैन्द्रजालिकत्वात् । अक्ष्णोरिति । अक्ष्णोः ; लोचनयोः, अञ्जनशलाका । विद्युन्नटीनां नृत्यन्तीनां यवनिका तिरस्करिणी । स्वर्गङ्गायाः समीपस्था यमुना । आकाशाख्यसमुद्रस्य वेलायां सञ्जाततमाला- 

  

; 

  

X३०१  
टवी । वर्षाः प्रावृट् , तस्याः कबरी केशपाशस्थानीया । पुरन्दरदिशायाः पूर्वदिगङ्गनायाः अलङ्कारार्थे कस्तूरिका । कन्दर्पगजस्य दर्पण मदेन सञ्जाता मदजलवीचिः । इति जनैरुत्प्रेक्ष्यमाणा इय मेघमाला ऊर्ध्वं प्रसर्पति ॥ ८० ॥
</details>


<details><summary>प्रभाविलासः - ८०</summary>

अक्ष्णोरिति । अञ्जनवर्तिका नीलाञ्जनलेपनम् । यवनिका ; तिरस्करिणी बिम्बग्रहणो चितोच्यते । तदुक्तं सङ्गीतचूडामणौ- 

" नीरन्ध्रा तत्र कर्तव्या स्निग्धा यवनिका समा । 

अपरे द्वे यवनिके नीहारावरणोपमे ॥

प्रेक्षकाणां वितन्वाना नयनानन्दकन्दलम् ।

नेपथ्यान्तरिता भूत्वा नर्तकी नृत्यमाचरेत् ॥” 

इति । कादम्बिनी; मेघमाला । अत्र परम्परा नाम रूपकप्रभेदोऽलङ्कारः,  
"विकृतं प्रकृतादन्यत् स्यादेतच्च चतुर्विधम् ।

 परम्परा मेखला च मालारूपकरूपके ॥" 

इत्युक्तत्वात् ॥ ८० ॥
</details>

<details open><summary>विश्वास-प्रस्तुतिः - ८१</summary>

किञ्च

प्रत्यग्रप्रतिबुध्यमानकलिकानीरन्ध्रनीपाटवी 

निःसाधारणनिःसरन्मधुसुधासौरभ्यसारस्पृशः । 

क्रोडादम्बुमुचां क्षरन्ति कतिचित्क्रोडीकृता दन्तिभि- 

र्धारासिक्तवसुन्धरासुरभयो झञ्झासमीराङ्कुराः ॥ ८१ ॥
</details>

<details><summary>मूलम् - ८१</summary>

किञ्च

प्रत्यग्रप्रतिबुध्यमानकलिकानीरन्ध्रनीपाटवी 

निःसाधारणनिःसरन्मधुसुधासौरभ्यसारस्पृशः । 

क्रोडादम्बुमुचां क्षरन्ति कतिचित्क्रोडीकृता दन्तिभि- 

र्धारासिक्तवसुन्धरासुरभयो झञ्झासमीराङ्कुराः ॥ ८१ ॥
</details>


<details><summary>प्रभावली - ८१</summary>

तत्र मन्दवायून् वर्णयति-- प्रत्यग्रेति । तत्क्षणविकसत्कोरकनिबिडिता या नीपानां कदम्बानामटवी, तस्या असाधारणं यथा तथा निर्यन्मकरन्दामृतस्य सौरभ्ये परिमले यः सारांशः, तत्स्पृशः । दन्तिभिः क्रोडीकृताः; उपगृहीताः, आहता इत्यर्थः । वसुन्धरायाः परिमलवन्त इमे कतिचित्समीराङ्कुरा अम्बुमुचा क्रोडात् अङ्कात् निःसरन्तीत्यर्थः ॥ ८१ ॥
</details>


<details><summary>प्रभाविलासः - ८१</summary>

प्रत्यग्रेति । प्रत्यग्रं नूतनं यथा तथा प्रतिबुध्यमानाभिः कलिकाभिः कोरकैः नीरन्ध्राणां नीपाना कदम्बानाम् अटव्या निःसाधारणं निरर्गलं यथा तथा निःसरन्त्या मधुसुधायाः सौरभ्यसारं स्पृशन्तीति तथोक्ताः । अनेन सौरभ्योक्तिः । दन्तिभिः क्रोडीकृता इति मान्द्योक्तिः । झञ्झासमीराङ्कुराः अम्बुमुचां मेघानां क्रोडादालोडनात् उत्पन्नाभिः धाराभिः सिक्ताया वसुन्धरायाः सुरभयो येषां ते तथोक्ताः सन्तः क्षरन्ति निर्गच्छन्ति । अनेन शैत्योक्तिः ॥ ८१ ॥
</details>

<details open><summary>विश्वास-प्रस्तुतिः - ८२</summary>

(सर्वे ससम्भ्रमाद्भुतमवलोकयन्ति) 

राजा - भगवन्, किमस्त्यमीषां प्रतीकारः ? 

गुरुः-- राजन्, किमस्माभिरत्र यतितव्यम् ? 

स[^195] कैटभतमोरविर्मधुपरागजञ्झामरु-[^196] 

[^195]:
     यतः added before------------क


[^196]:
     निलो--क


द्धिरण्यगिरिदारणस्त्रुटितकालनेमिद्रुमः ।

किमत्र बहुना भजद्भवपयोधिमुष्टिन्धयः 

कथं[^197] न भवति स्वयं कपटकर्मनिर्मूलनः ॥ ८२ ॥

[^197]:
     प्रभुः प्रतिभटैः कृतां विघटयेत मायामिमाम्---- क

</details>

<details><summary>मूलम् - ८२</summary>

(सर्वे ससम्भ्रमाद्भुतमवलोकयन्ति) 

राजा - भगवन्, किमस्त्यमीषां प्रतीकारः ? 

गुरुः-- राजन्, किमस्माभिरत्र यतितव्यम् ? 

स[^195] कैटभतमोरविर्मधुपरागजञ्झामरु-[^196] 

[^195]:
     यतः added before------------क


[^196]:
     निलो--क


द्धिरण्यगिरिदारणस्त्रुटितकालनेमिद्रुमः ।

किमत्र बहुना भजद्भवपयोधिमुष्टिन्धयः 

कथं[^197] न भवति स्वयं कपटकर्मनिर्मूलनः ॥ ८२ ॥

[^197]:
     प्रभुः प्रतिभटैः कृतां विघटयेत मायामिमाम्---- क

</details>


<details><summary>प्रभावली - ८२</summary>

X३०२  
ससम्भ्रमाद्भुतम्; वर्षादर्शनात् सम्भ्रमः, अकालातर्कितागमनादद्भुतम् । अमीषाम् ; ऐन्द्रजालिकव्यापाराणाम् । भगवानेवात्र प्रतिकर्तेत्याह -- स कैटभेति । कैटभाख्यान्धकारस्य सूर्यः । मधुः ; मध्वाख्यो राक्षसः, स एव परागः, तस्य झञ्झावातः । हिरण्यासुर एव गिरिः । कालनेमिरेव द्रुमः । अत्र किं बहुना भाषितेन । भजतां भवपयोधेः मुष्टिधयः ; मुष्ट्या चुलकीकृत्य अगस्त्यवत्पाता । एवं सर्वविरोधिनिरासको भगवान् इह कपटकर्मण ऐन्द्रजालिकस्य स्वयमेव निर्मूलनः कथं न भवति ; भवस्येवेत्यर्थः ॥ ८२ ॥
</details>


<details><summary>प्रभाविलासः - ८२</summary>

।  
स कैटभेति । मधुर्नाम कश्चित् दैत्यः । हिरण्येति; हिरण्याक्ष- हिरण्यकशिपू । मुष्टिधयः ; नाशक इत्यर्थः । अत्र पूर्वार्धेन वीररसः । तृतीयपादेन शान्तरसः । श्लोकेन समाधानालङ्कारेण भगवद्विषयकरत्याख्यो भावश्च व्यज्यत इत्येषामङ्गाङ्गिभावेन सङ्करः । तेनैकस्यैवानेकरूपतयाद्भुतरसो व्यज्यते ॥ ८२ ॥
</details>

<details open><summary>विश्वास-प्रस्तुतिः - ८३</summary>

सर्वे[^198] -----(सहर्षविस्मयम् ) प्रसन्नाः खल्वेता दिशो विदिशश्च

[^198]:
     राजा-----(सविस्मयं विलोक्य)


गुरुः[^199] -- भक्तजनवत्सले भगवति प्रसेदुषि किं नाम न प्रसीदति ? 

[^199]:
     शिष्यः------क


राजा - भगवन्, अमी पुनः सात्त्वतं शास्त्रमधीयानास्त्रय्यन्तवादिभिरैक्यमिवापन्ना बल्बजप्रायबहुविधविद्याजल्पविमुखीकृतमानसा बहिरन्तश्च शुद्धाः श्वेतद्वीपवासिन इव शुभंयवः पुरुषास्तामिमामौपनिषदीं परिषदमुपजिगमिषन्ति । अपि च, 

परमपुरुषप्रत्यासत्त्या विमुक्तपृथग्जना- 

-स्तदभिगमनोपादानाद्यैरवन्ध्यमनोरथाः ।  
नमति[^200] दिविषद्वर्गे नाथप्रभाव समीक्षया 

[^200]:
     अत्र " यस्त्वैवं ब्राह्मणो विद्यात् । तस्य देवा असन् वशे " इति श्रुत्यर्थोऽनुसन्धेयः । 


[^201] जहति त इमे मानाटोपं परस्परजीविताः ॥ ८३ ॥

[^201]:
      प्रतिजहदहकारास्तेऽमी परस्पर----- क

</details>

<details><summary>मूलम् - ८३</summary>

सर्वे[^198] -----(सहर्षविस्मयम् ) प्रसन्नाः खल्वेता दिशो विदिशश्च

[^198]:
     राजा-----(सविस्मयं विलोक्य)


गुरुः[^199] -- भक्तजनवत्सले भगवति प्रसेदुषि किं नाम न प्रसीदति ? 

[^199]:
     शिष्यः------क


राजा - भगवन्, अमी पुनः सात्त्वतं शास्त्रमधीयानास्त्रय्यन्तवादिभिरैक्यमिवापन्ना बल्बजप्रायबहुविधविद्याजल्पविमुखीकृतमानसा बहिरन्तश्च शुद्धाः श्वेतद्वीपवासिन इव शुभंयवः पुरुषास्तामिमामौपनिषदीं परिषदमुपजिगमिषन्ति । अपि च, 

परमपुरुषप्रत्यासत्त्या विमुक्तपृथग्जना- 

-स्तदभिगमनोपादानाद्यैरवन्ध्यमनोरथाः ।  
नमति[^200] दिविषद्वर्गे नाथप्रभाव समीक्षया 

[^200]:
     अत्र " यस्त्वैवं ब्राह्मणो विद्यात् । तस्य देवा असन् वशे " इति श्रुत्यर्थोऽनुसन्धेयः । 


[^201] जहति त इमे मानाटोपं परस्परजीविताः ॥ ८३ ॥

[^201]:
      प्रतिजहदहकारास्तेऽमी परस्पर----- क

</details>


<details><summary>प्रभावली - ८३</summary>

X३०३  
तदानीमेवापगमात् विस्मयः । प्रसेदुषि प्रसन्ने सति । दिशां प्रसदनं नाश्चर्यमिति भावः । अथ पाञ्चरात्रिकाणामवैदिकत्वमाशङ्क्य परिहर्तुमुपक्रमते - अमी पुनरित्यादि । सात्त्वतम् ; पाश्चरात्रं शास्त्रम् । वेदान्तिभिरैकराश्यमापन्ना इव स्थिताः । बल्बजा ; गोमयादुत्पन्नास्तृणविशेषाः, तत्सदृश्यः । बाहुल्यात्तुच्छत्वाच्च तत्सादृश्यम् ; बहुविधा विद्यास्त्रैवर्गिक्यः ; तासां पाठे विमुखीकृत- चित्ताः । यद्वा विद्या एव जल्पः । बहिः शरीरतः, अन्तः मानसतश्च परिशुद्धाः । शुभंयवः; शुभान्विताः । औपनिषदीम् ; औपनिषदानां वेदान्तिनां गोष्ठीमुपगन्तुमिच्छन्ति । पुनरपि तान् श्लाघते - अपिचेति । परमपुरुषे भगवति प्रत्यासत्त्या । 

X३०४  
यद्वा परमपुरुषाः भागवताः । पृथग्जनाः; नीचाः । तस्य परमपुरुषस्य यान्य भिगमनीदीनि तैः सफलाभिलाषाः ; अभिगमनादीनां भगवत्कैकर्यरूपत्वादवन्ध्यमनोरथत्वम् ; तेषाम् । नाथस्य भगवतः प्रभावं समीक्ष्य देववर्गे नमस्कुर्वति सति अमी गर्वेण जातं सम्भ्रमं त्यजन्ति । परस्परं जीवितं येषाम् । परस्परं जीवितं जीवनवृत्तिर्येषामिति वा ॥ ८३ ॥
</details>


<details><summary>प्रभाविलासः - ८३</summary>

साच्चतं शास्त्रम् ; पाञ्चरात्रम् । बल्बजम् ; तृणविशेषः । शुभं- यवः । शुभान्विताः । परमपुरुषेति । विमुक्तपृथग्जना इति । अनेन 

" वरं हुतवहज्वालापञ्जरान्तर्व्यवस्थितिः । 

न शौरिचिन्ताविमुखजनसंवासवैशसम् ॥ "  
इति स्मारितम् । तदभिगमनम् ; तस्य भगवतोऽभिगमनम् । उपादानम् ; यागार्थद्रव्य सङ्ग्रहः, 

पूर्वमेव यथान्यायमभिगम्य जगद्गुरुम् । 

उपादाय च यागार्थान् सम्भारान् नियतः स्वयम् ॥ 

इति भरद्वाजस्मरणात् । आदिपदेनेज्यास्वाध्याययोगा उक्ताः, " अभि- गमनोपादानेज्यास्वाध्यायमन्वहं योगः " इत्युक्तत्वात् । नमतीति ; " सर्वेऽस्मै देवा बलिमावहन्ति " इत्युक्तत्वात् ॥ ८३ ॥
</details>

<details open><summary>विश्वास-प्रस्तुतिः - ८४</summary>

किमेतन्मते प्रतिवक्तव्यमार्यस्य ? 

गुरुः - (कर्णौ पिधाय) न खलु ; न खलु । 

न बाधः प्रतिरोधो वा वेदसात्त्वतयोर्मिथः । 

कुदृशां तद्भ्रमो वार्यः श्रुत्योरिव परीक्षकैः[^202] ॥ ८४ ॥

[^202]:
     परस्परम्-------घ

</details>

<details><summary>मूलम् - ८४</summary>

किमेतन्मते प्रतिवक्तव्यमार्यस्य ? 

गुरुः - (कर्णौ पिधाय) न खलु ; न खलु । 

न बाधः प्रतिरोधो वा वेदसात्त्वतयोर्मिथः । 

कुदृशां तद्भ्रमो वार्यः श्रुत्योरिव परीक्षकैः[^202] ॥ ८४ ॥

[^202]:
     परस्परम्-------घ

</details>


<details><summary>प्रभावली - ८४</summary>

प्रतिवक्तव्यम्; दूषणीयम् । न खल्वित्युक्तमुपपादयति--न बाध इति । 

  

X३०५  
वेदसात्त्वतयोः; वेदपाश्चरात्रयोः । मिथः; अन्योन्यम् । बाधः ; प्रबलेन दुर्बलस्य पीडा ; स नास्ति । तुल्ययोः पीडनं प्रतिरोधः । सोऽपि नास्ति । बाधप्रतिरोधाभावात् पाञ्चरात्रे परिहर्तव्यदूषणाशो नास्तीत्यर्थः । कर्तव्यं किञ्चिदस्तीत्याह - कुहशामिति । कुदृशां कुदृष्टीना तमः परस्परबाधप्रतिरोधभ्रमो- ऽस्ति । यथान्येषां श्रुत्योर्बाधप्रतिरोधभ्रमे उभयोरपि प्रामाण्यात् विषयव्यवस्था परीक्षकैः कल्प्यते, एवं श्रुतिपाञ्चरात्रयोः कुदृष्टीनां बाधप्रतिरोधभ्रमस्य परिहारो वक्तव्य इत्यर्थः ॥ ८४ ॥
</details>


<details><summary>प्रभाविलासः - ८४</summary>

न बाध इति । अधिकबलेन प्रतिहतिर्बाधः । तुल्यबलेन प्रतिहतिः  
प्रतिरोधः । श्रुत्योरिवेति । " उदिते जुहोति ” “ अनुदिते जुहोति " इति श्रुत्योरिव भेदाभेदश्रुत्योरिवेति वा ॥ ८४ ॥
</details>

<details open><summary>विश्वास-प्रस्तुतिः - ८५</summary>

शिष्यः -- तदहं वारयामि । शृण्वन्तु च[^203] परमपुरुषप्रणीते पञ्चरात्रतन्त्रे[^204] तन्त्रान्तरवत् प्रादेशिकदोषोत्प्रेक्षकाः[^205] पण्डितम्मन्याः- 

[^203]:
     च omitted-------क ख


[^204]:
     तन्त्रेऽपि----क, ख


[^205]:
     दोषोद्भावका इति प्रभाविलासपाठः


आरोहन्त्वनवद्यतर्कपदवीसीमादृशां मादृशां 

पक्षे कार्तयुगे निवेशितपदाः पक्षे पतद्भ्यः परान् ।  
सर्वानुश्रवसारदर्शिसशिरःकम्पद्विजिह्वाशन- 

क्रीडाकुण्डलमौलिरत्नघृणिभिः[^206] सारात्रिकाः सूक्तयः ॥ ८५ ॥

[^206]:
     क्रीडाकुण्डलि-------क, ग, च

</details>

<details><summary>मूलम् - ८५</summary>

शिष्यः -- तदहं वारयामि । शृण्वन्तु च[^203] परमपुरुषप्रणीते पञ्चरात्रतन्त्रे[^204] तन्त्रान्तरवत् प्रादेशिकदोषोत्प्रेक्षकाः[^205] पण्डितम्मन्याः- 

[^203]:
     च omitted-------क ख


[^204]:
     तन्त्रेऽपि----क, ख


[^205]:
     दोषोद्भावका इति प्रभाविलासपाठः


आरोहन्त्वनवद्यतर्कपदवीसीमादृशां मादृशां 

पक्षे कार्तयुगे निवेशितपदाः पक्षे पतद्भ्यः परान् ।  
सर्वानुश्रवसारदर्शिसशिरःकम्पद्विजिह्वाशन- 

क्रीडाकुण्डलमौलिरत्नघृणिभिः[^206] सारात्रिकाः सूक्तयः ॥ ८५ ॥

[^206]:
     क्रीडाकुण्डलि-------क, ग, च

</details>


<details><summary>प्रभावली - ८५</summary>

वारयामि; दुदृष्टिभ्रमं वारयामि । शृण्वन्त्विति । साक्षाद्भगवत्प्रणीते भ्रमस्यावकाशो नास्तीति सूच्यते— परमपुरुषेत्यादिना । तन्त्रान्तरवत्; पाशुपतादिवत् । क्वचित्क्वचिद्दोषमुत्प्रेक्षमाणाः ; " वासुदेवात् सङ्कर्षणो जायते " इत्येकदेशगतजीवोत्पत्त्यादिदोषोद्भावकाः । विज्ञानादिभावे वा तदप्रतिषेधः " इति सूत्रकृतव परिहारे कृते तस्यान्यथा वर्णनं कुर्वन्त आत्मानं सूत्रकृतोऽपि पण्डितं मन्यमाना इत्यर्थः । श्रोतव्यं किमित्यत्राह — आरोहन्त्विति । अनवद्या 

X३०६  
या तर्कपदवी सत्तर्कपदवी, तस्याः सीमादृशां पारदृश्वनां मादृशाम् । सत्तर्कपरि- कर्मितवेदान्तपक्षपरिग्रहमात्रात् सादृश्यम् । पूर्वाचार्याणां पक्षे वेदान्तसिद्धान्ते । कीदृशे कार्तयुगे ; कृतयुगसमृद्धिविजृम्भणात् । तत्र निवेशितपदाः ; वेदान्त- सिद्धान्तमनुप्रविश्य स्थिता इत्यर्थः । सर्वेति । अनुश्रूयत इत्यनुश्रवो वेदः । सर्ववेदसारदर्शी गरुत्मान्, तस्य वेदात्मकत्वात् । सशिरःकम्प ; भगवत्पुरतः श्रीपाञ्चरात्रसारार्थश्रवणात् शिरःकम्पः तेन सहितः । सशिरःकम्पचासौ द्विजिह्वाशनश्च; द्विजिह्वाः सर्पाः अशनं यस्य तस्य विहगेश्वरस्य संहिताकर्तुः । क्रीडाकुण्डलयोः ; पद्ममहापद्माख्यौ नागौ, तयोः । मौलिरत्नस्य कान्तिभिः सारात्रिकाः नीराजनवत्यः, नीराजिता इत्यर्थः । सूक्तयः पक्षे पतद्भ्यः पक्ष- 

X३०७  
पातिभ्यः परान् अपक्षपातिनो व्यासादीन् पाञ्चरात्रप्रामाण्यवादिनः आरोहन्तु आश्रयन्तु । आश्रित्य प्रमाणतया जयन्त्वित्यर्थः । व्यासादिभिः प्रामाण्यस्य स्वग्रन्थे समर्थितत्वात् पक्षपतिभिः युष्माभिः यत्किञ्चिदुच्यताम् नामेति भावः ॥ ८५ ॥
</details>


<details><summary>प्रभाविलासः - ८५</summary>

प्रादेशिक दोषोद्भावकाः; 'जीवो जायते ' इत्यादिदोषारोपकाः । आरोहन्त्विति । कार्तयुगे ; कृतयुगसम्बन्धिनि; ज्ञानलक्षण इत्यर्थः,  
ध्यायन् कृते यजन् यज्ञैस्त्रेतायां द्वापरेऽर्चयन् " इति स्मरणात् । यद्वा दोषगन्धरहिते, प्रामाणिक इत्यर्थः । निवेशितपदाः ; प्राप्तव्यवसिताः, निष्णाता इति यावत् । " पदं व्यवसितत्राणस्थानलक्ष्माङ्घ्रिवस्तुषु " इति निघण्टुः ; निक्षिप्तचरणा वा । सर्वानुश्रवाणां सकलवेदानां सारदर्शिनः ; 

“त्रिवृत्ते शिरो गायत्रं चक्षुः स्तोम आत्मा साम ते तनूर्वामदेव्यम् " इत्यादिना प्रसिद्धवैभवस्य सशिरः कम्पस्य द्विजिह्वाशनस्य गरुत्मतः क्रीडाकुण्डलानां लीलार्थं भूषणतया धृतानां सर्पाणाम्, “सुपर्णे वैनतेयं च नागारिं नागभूषणम्" इति स्मरणात् । मौलिरत्नानां घृणिभिः प्रभाभिः सारात्रिकाः सनीराजनाः मादृशां सूक्तयः मादृशां पक्षे पतद्भ्यः  
परान् अस्मत्पक्षपातिविरोधिपक्षनिष्ठान् आरोहन्त्वित्यन्वयः । अत्र रत्न- घृणिष्वारोप्यमाणस्यारात्रिकत्वस्य प्रकृतोपयोगात् परिणामालङ्कारः । 

" आरोप्यमाणमारोपविषयात्मतया स्थितम् । 

प्रकृतस्योपयोगित्वे परिणाम उदाहृतः ॥ " 

इति लक्षणात् ॥ ८५ ॥
</details>

<details open><summary>विश्वास-प्रस्तुतिः - ८६</summary>

निरूपितं हि सात्त्वतप्रामाण्यं निखिलनिगमव्यसनव्यसनिना मतिमन्थान निर्मथितनिगमसिन्धुसमुदितमहाभारतचन्द्रचन्द्रिकानिरवशेषमुषितभुवनभवनोदरतिमिरेण बादरायणेन भगवता नारायणेन । 

तत्र च,  
स्वतः सर्वावेक्षी श्रुतिशत[^207] शिरस्त्राणचरणः 

[^207]:
     श्रुतिगण------क


स्वभृत्यान्नस्त्रातुं यदिदमनघं तन्त्रमकृत । 

इदं श्रेयः पुण्यं[^208] हिततममितीव व्यपदिशन् 

[^208]:
     पथ्यं-------घ


मुनिः पाराशर्यः प्रकटयति मानं तदखिलम् ॥ ८६ ॥
</details>

<details><summary>मूलम् - ८६</summary>

निरूपितं हि सात्त्वतप्रामाण्यं निखिलनिगमव्यसनव्यसनिना मतिमन्थान निर्मथितनिगमसिन्धुसमुदितमहाभारतचन्द्रचन्द्रिकानिरवशेषमुषितभुवनभवनोदरतिमिरेण बादरायणेन भगवता नारायणेन । 

तत्र च,  
स्वतः सर्वावेक्षी श्रुतिशत[^207] शिरस्त्राणचरणः 

[^207]:
     श्रुतिगण------क


स्वभृत्यान्नस्त्रातुं यदिदमनघं तन्त्रमकृत । 

इदं श्रेयः पुण्यं[^208] हिततममितीव व्यपदिशन् 

[^208]:
     पथ्यं-------घ


मुनिः पाराशर्यः प्रकटयति मानं तदखिलम् ॥ ८६ ॥
</details>


<details><summary>प्रभावली - ८६</summary>

निरूपितमिति; समर्थितमित्यर्थः । तस्य सर्वज्ञत्वं दर्शयति - निखिलेत्यादिना । निखिलवेदानां व्यसने विभजने व्यसनिना तात्पर्यवता । मतिमन्था- नेत्यादि ; बुद्धिरेव मन्थानदण्डः । निगमसिन्धोः समुदितो यो महाभारतचन्द्रः, तस्य चन्द्रिका तदर्थज्ञानं, तेन निरवशेषं निःशेषं यथा तथा मुषितं भुवनमेव भवनं तस्य उदरम्, उदरशब्देन तदन्तर्वर्तिजन उच्यते, तिमिरम् अज्ञानं येन बादरायण- रूपिणा । तत्र च ; महाभारते । कुत्र पाञ्चरात्रप्रामाण्यं प्रतिपादितमित्यत्राह -- 

X३०८  
स्वत इति । सर्वावेक्षी ; सर्वज्ञ इत्यर्थः । श्रुतिशतस्य ; वेदगणस्य शिरस्त्राणं शिरीभागरक्षकं चरणं यस्य ; सर्ववेदप्रतिपाद्यपादारविन्द इत्यर्थः । स्वभृत्यान्; स्वशेषभूतान् । नः; अस्मान् । त्रातुम्; संसारादुद्धर्तुम्; अस्मदुज्जीवनार्थमित्यर्थः । अनघम् ; निर्दोषम् ; स्वतः प्रमाणभूतमित्यर्थः । तन्त्रम् ; श्रीपाञ्चरात्रशास्त्रं कृतवान्, तत्रेति शेषः । इदम् ; श्रीपाञ्चरात्रशास्त्रतन्त्रम् । श्रेयः परमपुरुषार्थप्रदम् । पुण्यम्; पापाच्छोधकम् । हिततमम् ; परमहितप्रतिपादकम् । इतीव; इवशब्दोऽलङ्कारे । इत्युपदिशन् । अनेन " इदं श्रेय इदं पुण्यम्" इत्यादिमहाभारतवचनं सूच्यते । तत्र इदमिति शब्देन प्रकृतस्य पाञ्चरात्रस्य ग्रहणमिति द्योतयितुमत्रापि 'इदं श्रेयः '  
" इदं शतसहस्राद्धि भारताख्यानविस्तरात् । 

आविध्य मतिमन्थानं दघ्नो घृतमिवोद्धृतम् । 

भविष्यति प्रमाणं वा एतदेवानुशासनम् " ॥

इति वचनमत्रानुसन्धेयम् । पाराशर्यः ; व्यासः । तदखिलम् ; पाश्चरात्रशास्त्रमापादमस्तकं प्रमाणमिति प्रकटयति । अन्येषां तन्त्राणां क्वाचित्कं प्रामाण्यम् ; श्रीपाञ्चरात्रं तु सर्वत्र प्रमाणमित्युक्तवान् ॥ ८६ ॥
</details>


<details><summary>प्रभाविलासः - ८६</summary>

बादरायणेन भगवतेति 

“कृष्णद्वैपायनं व्यासं विद्धि नारायणं परम् ।

को ह्यन्यः पुण्डरीकाक्षान्महाभारतकृद्भवेत् ॥ "  
इति स्मारितम् । स्वत इति । सर्वावेक्षी सर्वज्ञः । श्रुतिशतानां शिरस्त्राणभूतं चरणं यस्य सः । इदं श्रेयः इत्यादिना भारतवचनं स्मारितम् । यथोक्तम्- 

" इदं शतसहस्राद्धि भारताख्यानविस्तरात् 

आविध्य मतिमन्थानं दध्नो घृतमिवोद्धृतम् ॥ 

नवनीतं यथा दध्नो द्विपदां ब्राह्मणो यथा । 

आरण्यकं च वेदेभ्य ओषधीभ्यो यथामृतम् ॥

 इदं महोपनिषदं चतुर्वेदसमन्वितम् ।  
साङ्ख्ययोगकृतान्तेन पञ्चरात्रेति शब्दितम् ॥ 

इदं श्रेय इदं पुण्यमिदं हितमनुत्तमम् । 

ऋग्यजुःसामभिर्जुष्टमथर्वाङ्गिरसैस्तथा । 

भविष्यति प्रमाणं वा एतदेवानुशासनम् ॥ " 

इति ॥ ८६ ॥
</details>

<details open><summary>विश्वास-प्रस्तुतिः - ८७</summary>

सेनापतिः- देव, अपर इवायं पाराशर्यः पञ्चरात्रतन्त्रं 

प्रतिष्ठापितवान् । 

राजा - भगवन्, गुरुकुमारिलमतानुसारिणः किमेते निरसनीया भवच्छिष्येण ? 

गुरुः - महाराज, अमी पुनरागमाभिरक्षणे प्रवृत्ता वेदान्तपरित्यागिनस्तोषयितव्या भीषयितव्याश्च[^209] ।  
शिष्यः -- (सापहासम् ) 

[^209]:
      जिगीषितव्याश्च----- घ.


निरस्ताखिलदोषेषु निगमान्तेषु सत्स्वमी । 

कथं सदसि मीमांसाकबन्धमनुरुन्धते ॥ ८७ ॥
</details>

<details><summary>मूलम् - ८७</summary>

सेनापतिः- देव, अपर इवायं पाराशर्यः पञ्चरात्रतन्त्रं 

प्रतिष्ठापितवान् । 

राजा - भगवन्, गुरुकुमारिलमतानुसारिणः किमेते निरसनीया भवच्छिष्येण ? 

गुरुः - महाराज, अमी पुनरागमाभिरक्षणे प्रवृत्ता वेदान्तपरित्यागिनस्तोषयितव्या भीषयितव्याश्च[^209] ।  
शिष्यः -- (सापहासम् ) 

[^209]:
      जिगीषितव्याश्च----- घ.


निरस्ताखिलदोषेषु निगमान्तेषु सत्स्वमी । 

कथं सदसि मीमांसाकबन्धमनुरुन्धते ॥ ८७ ॥
</details>


<details><summary>प्रभावली - ८७</summary>

अयम् ; शिष्यः । अपरः पाराशर्य इव प्रतिष्ठापितवानित्यनेन ग्रन्थकर्त्रा श्रीवेदान्तगुरुवर्येण श्रीपाश्चरात्ररक्षा कृतेति सूचितम् । अथ गुरुकुमारिलशिक्षामुपक्रमते - गुरुकुमारिलेत्यादि । आगमेत्यादि । आगमाः; वेदाः । तद्रक्षण- 

      

X३१०  
प्रवृत्तत्वात् तोषयितव्याः । वेदान्तपरित्यागात् भीषयितव्याः । निगमान्तेषु ; वेदान्तेषु । सकलदोषवर्जितेषु सत्स्वपि अमी; गुरुकुमारिला । सदसि ; सभ्यानां पुरत इत्यर्थः । कबन्धम् ; पूर्वभागव्याख्यारूपमीमासाम् । पूर्वभागमात्रं कथमनुवर्तन्ते ? ॥ ८७ ॥
</details>


<details><summary>प्रभाविलासः - ८७</summary>

X३०९ 

देव अपर इवायमित्यादिना पुष्पं नाम प्रतिमुखसन्धेरङ्गमुक्तम् ।  
" अनुरागप्रकाश विशेषवचनं पुष्पम्" इति लक्षणात् । निरस्तेति । निरस्ता अखिलदोषाः वेदमात्रे प्रमाणलक्षणशङ्कितदोषाः अनृतपौनरुक्त्यादयः, शारीरकचतुःसूत्र्यां व्युत्पत्त्यभावादयश्च[^211] येषां ते तथोक्ताः, तेषु । कथमिति । निर्दोषत्वानन्यपरत्वादिना विरोधाभावे तुल्येऽपि कबन्ध मात्रानुसरणे राहुमात्रानुसरणं किं न स्यादिति भावः ॥ ८७ ॥

[^211]:
     व्युत्पत्त्यभावः प्रतिपत्तिदौःस्थ्यमन्येन सिद्धत्वमथाफलत्वम् । 
    एतानि वै सूत्रचतुष्टयेनानारम्भमूलानि निराकृतानि ॥” इति अत्रानुसन्धैयम्

</details>

<details open><summary>विश्वास-प्रस्तुतिः - ८८</summary>

अयं खल्वखिलवैदिकसदः[^210] शिखामणीनामध्यात्मविदां निर्णयः -- पापवत् परित्यक्तकाम्यधर्मैर्नित्यनैमित्तिकानुष्ठान निष्णातैर्विष्णुभक्तैर्भवितव्यमिति । अत एव कर्मब्रह्ममीमांसयोरैकशास्त्यमामनन्ति सन्तः ।  
राजा - ( सपरितोषम् ) भगवन्, यथाश्रुतं सर्वम्[^212] यथाहृदयमुपपाद्य स्वपक्षं रक्षता परपक्षांश्च प्रतिक्षिपता प्रशमितनिगमान्तखेदेन भवदन्तेवासिना स्थूणानिखननन्यायेन स्थिरीकृतमिदं सम्यग्ज्ञानम् । तथाप्यामुक्तनिगमकञ्चुकानाममुक्तवाह्यवर्त्मनां कथं प्रतीकारः ? 

[^210]:
     खलु निखिल-------घ छ


[^212]:
     सर्वं omitted -----ग


गुरुः – (सान्तर्हासम्) 

नियत्या वैयात्यान्निगमपदवीमुज्झितवतां 

परेषामेतेषां परिहसनगुम्भार्हवचसाम् । 

पुरन्ध्री सम्भाव्यस्वमतरुचिनीरन्धितधिया- 

महङ्कारं सोढुं प्रभवति कथङ्कारमवनिः ॥ ८८ ॥
</details>

<details><summary>मूलम् - ८८</summary>

अयं खल्वखिलवैदिकसदः[^210] शिखामणीनामध्यात्मविदां निर्णयः -- पापवत् परित्यक्तकाम्यधर्मैर्नित्यनैमित्तिकानुष्ठान निष्णातैर्विष्णुभक्तैर्भवितव्यमिति । अत एव कर्मब्रह्ममीमांसयोरैकशास्त्यमामनन्ति सन्तः ।  
राजा - ( सपरितोषम् ) भगवन्, यथाश्रुतं सर्वम्[^212] यथाहृदयमुपपाद्य स्वपक्षं रक्षता परपक्षांश्च प्रतिक्षिपता प्रशमितनिगमान्तखेदेन भवदन्तेवासिना स्थूणानिखननन्यायेन स्थिरीकृतमिदं सम्यग्ज्ञानम् । तथाप्यामुक्तनिगमकञ्चुकानाममुक्तवाह्यवर्त्मनां कथं प्रतीकारः ? 

[^210]:
     खलु निखिल-------घ छ


[^212]:
     सर्वं omitted -----ग


गुरुः – (सान्तर्हासम्) 

नियत्या वैयात्यान्निगमपदवीमुज्झितवतां 

परेषामेतेषां परिहसनगुम्भार्हवचसाम् । 

पुरन्ध्री सम्भाव्यस्वमतरुचिनीरन्धितधिया- 

महङ्कारं सोढुं प्रभवति कथङ्कारमवनिः ॥ ८८ ॥
</details>


<details><summary>प्रभावली - ८८</summary>

। 

इदमनुचितमिति वक्तुं कर्मब्रह्ममीमांसयोरैकशास्त्रयं महद्भिः परिगृहीतमियैस्यैकशास्त्र्यहेतुं दर्शयति- अयं खल्वित्यादि । अखिलेत्यादिविशेषणद्वयेन निर्णेतॄणामुभयभागनिष्ठत्वमुक्तम् । उभयभागविशिष्टस्य वेदस्य महावाक्यार्थं 

  .  
दर्शयति - पापवदित्यादि । अयं पूर्वभागनिर्णीतोऽर्थः । विष्णुभक्तैरिति वेदान्तनिर्णीतोऽर्थः । अत एव ; महावाक्यार्थस्यैवं निर्णयादित्यर्थः । सन्तः ; बोधायनादयः । सम्यग्ज्ञानस्य स्थिरीकरणात् परितोषः । हृदयम्; तात्पर्यार्थः । परपक्षप्रतिक्षेपेण प्रशमित निगमान्तखेदो भवति । निखातायाः स्थूणायाः परिमितसञ्चालनेन दृढीकरणं स्थूणानिखननम् । तन्न्यायेन वेदान्तसिद्धं सम्यग्ज्ञानं निश्चलीकृतम् । तथापीति । आमुक्तम्; पिनद्रम् । अमुक्तं बाह्यादीनां बौद्धादीनां वर्त्म यैस्तेषां गुरुकुमारिलानां शङ्करादितन्मतनिष्ठानां च कथं निरास इत्यर्थः । नियत्येति । नियत्याः ; विधेः । वैयात्यात्; धाष्टर्थात्, विधिवशादित्यर्थः । निगममार्गे त्यक्तवतां परेषाम्; चार्वाकबौद्धादीनाम् । एतेषाम्; गुरुकुमारिलशङ्करमतानुवर्तिनाम् । परिहसनेति ; कथाकाले परिहासवाक्याहंवचना-. 

X३१२  
नाम् । पुरन्ध्रीति ; यदेतैः स्वप्रणीतं शास्त्रमुच्यते, तत् स्वस्वपुरन्ध्रीभिः सम्भाव्यं, नेतरैः । तादृशे स्वग्रन्थे नीरन्ध्रं सन्ततं बद्धबुद्धीनाम् । अहङ्कारम्; गर्ववाक्यम् । इयमवनिः कथं सोढुं समर्था स्यात् । सैव तान् हिनस्तीति 

भावः ॥ ८८ ॥
</details>


<details><summary>प्रभाविलासः - ८८</summary>

सन्तः ; बोधायनादयः । " संहितमेतच्छारीरकं जैमिनीयेन  
X३११ 

षोडशलक्षणेन " इति बोधायनः । " विंशतिलक्षणमेकं शास्त्रम्" इति चाचार्याः । आमुक्तम्; पिनद्धम् । नियत्येति । नियतिः दुष्कर्म ।  
वैयात्यम् ; धार्ष्ट्यम् । युक्तीनामाभासतया पुरन्ध्रीसम्भाव्येत्युक्तिः ॥ ८८ ॥
</details>

<details open><summary>विश्वास-प्रस्तुतिः - ८९</summary>

शिष्यः - महाराज,[^213] छिन्नमूलाः खल्वेते बाह्यनिरसनेन । 

[^213]:
     विचिन्त्य added before ----क


तथा हि-

गाथा ताथागतानां गलति गमनिका कापिली कापि लीना 

क्षीणा काणादवाणी द्रुहिणहरगिरः सौरभं नारभन्ते ।

क्षामा कौमारिलोक्तिर्जगति गुरुमतं गौरवाद् दूरवान्तं 

का शङ्का शङ्करादेर्भजति यतिपतौ भद्रवेदीं त्रिवेदीम् ॥ ८९ ॥
</details>

<details><summary>मूलम् - ८९</summary>

शिष्यः - महाराज,[^213] छिन्नमूलाः खल्वेते बाह्यनिरसनेन । 

[^213]:
     विचिन्त्य added before ----क


तथा हि-

गाथा ताथागतानां गलति गमनिका कापिली कापि लीना 

क्षीणा काणादवाणी द्रुहिणहरगिरः सौरभं नारभन्ते ।

क्षामा कौमारिलोक्तिर्जगति गुरुमतं गौरवाद् दूरवान्तं 

का शङ्का शङ्करादेर्भजति यतिपतौ भद्रवेदीं त्रिवेदीम् ॥ ८९ ॥
</details>


<details><summary>प्रभावली - ८९</summary>

कथं प्रतीकार इत्यत्रोत्तरं दर्शयति- छिन्नमूला इति । एते; प्राभाकरादयः, बाह्यारातिनिरसनेनैव छिन्नमूलाः खलु तच्छास्त्रयुक्तिभिरेव स्वशास्त्रप्रणयनादिति भावः । तदेतदुपपादयति - तथाहीत्यादिना । गाथा ताथागता - नामिति । यतिपतौ; यतीन्द्रे । त्रिवेदीं भद्रवेदीम् ; त्रिवेदीरूपां मङ्गल- 

X३१३  
वेदिकाम् । भजति ; आरूढवति, प्रमाणत्वेन स्वीकुर्वति सति । ताथागता- नाम बौद्धमतानुवर्तिनाम् । गाथा युक्तिराहित्यात् गलति ; स्रंसते, शिथिलतामेति । कापिली; कपिलमुनिप्रणीता । गमनिका ; सङ्गतिप्रदर्शनदिशा । कापि ; कुत्रापि । लीना; अन्तर्हिता न ज्ञायते । काणादसबन्धिनी वाणी क्षीणा । दुहिणहरयोः गिरः ; योगपाशुपततन्त्राणीत्यर्थः । सौरभम् ; गम्भीरताम् । नारभन्ते ; बालवाक्यवत् न प्रकाशन्त इत्यर्थः । कौमारिलानाम् ; भाट्टानाम् । उक्तिः ; शास्त्रम् । क्षामा ; क्षीणा । जगतीति सर्वत्रानुषञ्जनीयम् । गुरोः ; प्रभाकरस्य मतं गौरवात् अपूर्वादिकल्पनागौरवात दूरोत्सारितम् । शङ्करादेः शङ्करभास्करयादवत्रयस्य । का शङ्का ; निरासविषयशङ्काया अवकाश एव नास्ति, ताथागतमतनिरासेनैव निरस्तत्वादिति भावः ॥ ८९ ॥
</details>


<details><summary>प्रभाविलासः - ८९</summary>

गाथेति । तथागतः ; बुद्धः ; तन्मतानुसारिणः ताथागताः । गाथायाः कुत्राप्यनुप्रवेशानर्हतया गलतीत्युक्तिः । प्रकृत्युपादानत्वाद्यभ्युपगमेsपि स्वातन्त्र्याभ्युपगमापराधेन कापि लीनेत्युक्तिः । " यत् किञ्चिदन्यदपि वा मतम्" इत्युक्तरीत्या भेदादिप्रक्रियाणां बहूनां स्वीकारेऽप्येकदे- शविरुद्धतया क्षीणेत्युक्तिः । तदुक्तार्थलेशोऽप्यनादृत इति वक्तुं सौरभं  
नारभन्त इत्युक्तिः । एकदेशानुपादेयतया क्षामेत्युक्तिः । गुरुद्वेषप्रवृत्ततया दूरवान्तमित्युक्तम् । समूलोन्मूलिताः शङ्करादय इत्याह- का शङ्केति । 

। आदिपदेन यादवभास्करौ ग्राह्यौ । अत्र प्रत्यक्षे गुरुकीर्तनात् उद्दिष्टं नाम नाट्यालङ्कारः । “ उद्दिष्टं स्यात् परोक्षे च प्रत्यक्षे चार्थकीर्तनम् " इत्य- 

मृतानन्दवचनात् ॥ ८९ ॥
</details>

<details open><summary>विश्वास-प्रस्तुतिः - ९०</summary>

अथवा पारिप्लवविविधपरिकल्पनाकल्लोल कलहजनितसिता-[^214] 

[^214]:
     कल्पोरु -----क


सितविकल्पविप्लवेन[^215] सिद्धिकामजनमोहनप्रवृत्तांस्तानिमान् प्रति- 

[^215]:
     कल्पनेन-----च


क्षिपामि । (सहस्तास्फालनं विहस्य )  
अविद्यामाहात्म्यादनहमिदमर्थे[^216] जगदिदं 

[^216]:
     दनिदमहमर्थे------क


गृणन्त्येते भातं गगन इव गन्धर्वनगरम् । 

अवन्ध्यैर्व्याघातैरतिपतितविन्ध्यद्रढिमभि- 

र्निबन्ध्यास्ते वन्ध्यासुतनृपतिवैतालिकगणे ॥ ९० ॥
</details>

<details><summary>मूलम् - ९०</summary>

अथवा पारिप्लवविविधपरिकल्पनाकल्लोल कलहजनितसिता-[^214] 

[^214]:
     कल्पोरु -----क


सितविकल्पविप्लवेन[^215] सिद्धिकामजनमोहनप्रवृत्तांस्तानिमान् प्रति- 

[^215]:
     कल्पनेन-----च


क्षिपामि । (सहस्तास्फालनं विहस्य )  
अविद्यामाहात्म्यादनहमिदमर्थे[^216] जगदिदं 

[^216]:
     दनिदमहमर्थे------क


गृणन्त्येते भातं गगन इव गन्धर्वनगरम् । 

अवन्ध्यैर्व्याघातैरतिपतितविन्ध्यद्रढिमभि- 

र्निबन्ध्यास्ते वन्ध्यासुतनृपतिवैतालिकगणे ॥ ९० ॥
</details>


<details><summary>प्रभावली - ९०</summary>

यद्यपि प्रतिक्षिप्तप्रायं तथापि तन्मतं प्रतिक्षिपामि । अथवेति शङ्करमतदूषणमारभ्यते । विशेषतः प्रतिक्षेपः कर्तव्य इत्यर्थः । पारिप्लवाः ; चलाः । त्रिचतुरकक्ष्यामात्र विश्रमयोग्या इत्यर्थः । विविधाः परिकल्पनाः, तदर्थः कल्लोल- कलहः ; निरर्थकलह इत्यर्थः, तेन जनिताः सितासित विकल्पाः दुर्विभाव्य- 

X३१४  
विकल्पाः ; त एव विप्लवः उपद्रवः तेन । सिद्धिकामाः मोक्षकामा त एव जनाः, तन्मोहनप्रवृत्तान् इमान् शङ्करमतनिष्ठान् । हस्तयोरास्फालनं यस्मिन्स्तथा विहस्य । अविद्येति । एते; मायिनः । अनहमिदमर्थे; अनहमर्थे अनिदमर्थे च ; अहमर्थेदमर्थव्यतिरिक्तज्ञानमात्रे ब्रह्मणि । अविद्याया माहात्म्यात्; अज्ञानवशात् । इदं जगत्; सर्वं प्रपञ्चं भातं भ्रान्तं गृणन्ति । किमिव ? गगने गन्धर्वनगरं यथा भ्रान्त्या गृह्यते, तद्वत् । य एते एव गृणन्ति, ते अवन्ध्यैः अपरिहरणीयैः व्याघातैः परस्परव्यावृत्तिरूपतः अतिपतित- 

X३१५  
विन्ध्यद्रढिमभिः अतिपतितोऽतिक्रान्तो विन्ध्यस्य द्रढिमा यैः, विन्ध्या- दप्यधिकद्रढिमवद्भिः । बन्ध्यासुतनृपतिवैतालिकगणे; वन्ध्यासुतश्चासौ नृप- तिश्च तस्य वन्दिगणे निबन्ध्याः ; अत्यन्तानुपपन्नानहमिदमर्थाव्यतिरिक्त- सदसदनिर्वचनीयाद्यर्थवादित्वात् वन्ध्यासुतगोष्टष इत्यर्थः ॥ ९० ॥
</details>


<details><summary>प्रभाविलासः - ९०</summary>

शङ्करमतमनुवदति --- अविद्येति । अविद्यापदेन सदसद्विलक्षणमनिर्वचनीयमायातमः पदवाच्यमज्ञानमुच्यते ; " नासदासीनो सदासीत्तदानीम् " “तम आसीत् ” “ मायां तु प्रकृतिं विद्यात्" इति श्रुतेः । तस्या माहात्म्यात्; आच्छाद्य विक्षिपतीत्येवंरूपसामर्थ्यात् । अहमर्थः अहङ्कारः, " अथातोऽहङ्कारादेशः " अथात आत्मादेशः " इत्यात्मनोऽहङ्कारस्य पृथगभिधानात् । इदमर्थः पृथिव्यादिभूततत्कार्याणि । तदुभयविलक्षणे साक्षिचैतन्यमात्र इत्यर्थः, “ साक्षी चेता केवलो निर्गुणश्च " इत्यादिश्रुतेः । इदमिति प्रस्तुतनिर्देशेन इदमहंरूप चिद्विलक्षणमुच्यते " अहमिति तावत्प्रथमोऽध्यासः" इत्युक्तत्वात् ; प्रतिभासतो युष्मदर्थत्वाभावेऽपि लक्षणतो युष्मदर्थत्वाङ्गीकाराच्च । भातम् ; 

। कल्पितम् ; प्रतीतिमात्रशरीरमिति यावत् ।  
एतच्च "नेह नानास्ति किञ्चन " " एकमेवाद्वितीयम्" इत्यादिश्रुतिबलात् कल्प्यते । अनुमानं च दर्शयति —– गगन इति । नीरूपनिरवयवादेरप्यधिष्ठानत्वं समस्तीति वक्तुं गगनोपादानम् । अतिपतितविन्ध्यद्रढिमभिः ; अतिक्रान्तविन्ध्याचलदाढर्यैः । वस्तुनो द्वैरूप्याभावेन सदसद्वैलक्षण्यव्याहतिः । अहमर्थस्यानात्मत्वे प्रत्यक्त्वव्याहतिः । प्रमेयस्याभिधेयस्य निर्विशेषत्व- व्याहतिः ॥ ९० ॥
</details>

<details open><summary>विश्वास-प्रस्तुतिः - ९१</summary>

अपि च, 

निध्यायन्त्वनसूयवः शुभगुणं निर्दोषमाराध्यमि- 

त्यध्वा विश्वविशेष शून्यकथकैरप्यादितः[^217] स्वीकृतः ।  
यद्यर्थस्थितिरेतदेकशरणा सप्रत्यवायो भव- 

[^217]:
     विवेक------ध


त्यध्यक्षादिविरुद्ध निर्गुणकथानिर्वाह गर्वाहवः ॥ ९१ ॥
</details>

<details><summary>मूलम् - ९१</summary>

अपि च, 

निध्यायन्त्वनसूयवः शुभगुणं निर्दोषमाराध्यमि- 

त्यध्वा विश्वविशेष शून्यकथकैरप्यादितः[^217] स्वीकृतः ।  
यद्यर्थस्थितिरेतदेकशरणा सप्रत्यवायो भव- 

[^217]:
     विवेक------ध


त्यध्यक्षादिविरुद्ध निर्गुणकथानिर्वाह गर्वाहवः ॥ ९१ ॥
</details>


<details><summary>प्रभावली - ९१</summary>

स्वाभ्युपगमविरोधं चाह - निध्यायन्त्विति । अनसूयकः पण्डिताः 

X३१६  
निध्यायन्तु वक्ष्यमाणं पश्यन्त्वित्यर्थः । तत्किमित्यत्राह । आदितः ; प्रथम- सूत्रे । विश्वविशेषशून्यकथकैः ; शास्त्रस्य विषयप्रयोजन सिद्ध्यर्थे निर्विशेषचिन्मात्र ब्रह्मेत्युपगच्छद्भिरेव अध्वा शुभगुणं निर्दोषमित्यध्वा गुणोपसंहारपादे गुणोपसंहारानुपसंहारचिन्तनार्थम् उपास्यं ब्रह्म सगुणं निर्दोषमित्ययं मार्गः स्वीकृतः । ब्रह्मसगुणत्वस्यावास्तवत्वे प्रत्यक्षादिप्रमाणविरोधः, तेषा सविशेषविषयत्वात् । सगुणत्वस्य वास्तवत्वे निर्विशेषवस्तुप्रतिपादनविरोध इत्याह--- यद्यर्थस्थिति- 

स्थूलारुन्धतीन्यायेन विभूतिविग्रहगुणविशिष्टमवलम्ब्य पश्चान्निर्विशेषदर्शनं सुलभमिति भावः । अर्थस्थितिः ; वस्तुतत्वनिर्णयः । एतदेकशरणा; सगुणवस्तुमात्र पर्यवसिता यदि । सप्रत्यवायः ; सदोषः, वितथ इत्यर्थः । प्रत्यवायमेव विवृणोति - अध्यक्षादीति । " इदमित्थमिति हि सर्वा प्रतीतिः" इति श्रीभाष्योक्तेरध्यक्षग्रहणम् । आदिपदेनानु. मानशब्दौ गृहीतौ, अनुमानस्य सविकल्पकैकगोचरत्वात् शब्दस्य प्रवृत्तिनिमित्तसापेक्षत्वादित्युक्तेः । 

  

X३१७  
अर्थस्थितिः ; अर्थतत्त्वम् । एतदेकशरणा; सगुणब्रह्मविषयिणी चेत् । अध्यक्षादीति । प्रत्यक्षादिप्रमाणविरुद्धः ब्रह्मणो निर्गुणत्वकथाया निर्वाहरूपो गर्वेण क्रिय-

माणः वादाहवः सप्रत्यवायः दोषदुष्टो भवतीत्यर्थः ॥ ९१ ॥
</details>


<details><summary>प्रभाविलासः - ९१</summary>

श्रुतीनामर्थान्तरपरत्वं 'मिथो भेदम्' इति लोके वक्ष्यति । परैरपि सविशेषवस्तुनोऽभ्युपगमात् तत्रैव सकलवेदान्तपर्यवसाने सति, अप्रामाणिक निर्विशेषकल्पनं निष्प्रयोजनमित्याह -- निध्यायन्त्विति[^218] । अन-  
सूयवः असूयारहिताः सन्तः निध्यायन्तु पश्यन्तु । विश्वविशेष- शून्यकथकैः ; निर्विशेषचिन्मात्रवादिभिः शाङ्करीयैरप्यादितः शुभगुणं समस्त कल्याणगुणरत्नं निर्दोषं हेयगुणरहितं ब्रह्म आराध्यम् उपास्यमिति अध्वा मार्गः स्वीकृतः । अशेषगुणशून्यस्य ध्यातुमशक्यत्वात् सगुणं ब्रह्म प्रथममुपास्यमिति स्वीकृतमित्यर्थः । अर्थस्थितिः ; वस्तुस्थितिः । एतदेक- शरणा यदि; पूर्वोक्तसगुणब्रह्मोपासनपरा यदि । तदा अध्यक्षादिविरुद्ध- निर्गुणकथा निर्वाहगर्वाहवः; अध्यक्षादिभिः प्रत्यक्षानुमानागम रूपप्रमाणविरुद्धाया निर्गुणकथाया निर्वाहे गर्वेण कृत आहबः वादरूपो विग्रहः ।  
सप्रत्यवायो भवतिः सदोषो भवति । मायिभिः प्रथमं स्वीकृतं सगुणत्वं वास्तवं वा न वा । प्रथमे निर्विशेषवस्तुप्रतिपादनविरोधः । प्रत्यक्षादिप्रमाणविरोधः । तेषां वस्तुतः सविशेषवस्तुविषयत्वादित्यर्थः ॥ ९१ ॥

[^218]:
     A. MS. of the Prabhāvilāsa reads thus : 
    मिथ्यायन्त्विति । निरभिनिवेशेन सम्यक् विचारयन्तु । शुभगुणमिति ; " समस्त- कल्याणगुणात्मकोऽसौ " इति वचनं स्मारितम् । निर्दोषमिति ; " अपहतपाप्मा " इति श्रुतिरभिप्रेता । श्राराध्यम्; उपास्यम् । इतिशब्दः प्रकारवचनः । श्रध्वा ; मार्गः । प्रादित इति ; अनिष्पन्नसमाधीनां प्रथमतो निर्विशेषवस्तुन आलम्बनत्वायोग्यतया 

</details>

<details open><summary>विश्वास-प्रस्तुतिः - ९२</summary>

अतः स्थाने खलु मेघनादवदङ्कुरितविश्वव्यामोहनेन शङ्करदत्तेन केनापि मायातन्त्रेण समानाधिकरणोपप्लवमाचरतामाचरित-[^219] 

[^219]:
     समानाधिकरण------क, ख, ग


;  
तमः प्रवृत्तीनामनवरतकर्बुर प्रकृतीनां कलिब्रह्ममीमांसकानामेतेषां निरासाय लक्ष्मणाचार्यप्रादुर्भावः । हन्त, परिगृहीतपौण्ड्रकाद्वैतानाममीषां नित्यमुक्तवादोऽपि नित्यमुक्तवादतामापादयति । तथा हि-  
मुक्तस्य नित्यमविशिष्टतनोरपूर्वां 

मुक्तिं प्रकल्पयितुमात्तविचारयत्नः । 

स्वप्नप्रसूनमकरन्दरसस्य मन्ये 

स्वादुत्वमन्यदुपपादयितुं क्षमेत ॥ ९२ ॥
</details>

<details><summary>मूलम् - ९२</summary>

अतः स्थाने खलु मेघनादवदङ्कुरितविश्वव्यामोहनेन शङ्करदत्तेन केनापि मायातन्त्रेण समानाधिकरणोपप्लवमाचरतामाचरित-[^219] 

[^219]:
     समानाधिकरण------क, ख, ग


;  
तमः प्रवृत्तीनामनवरतकर्बुर प्रकृतीनां कलिब्रह्ममीमांसकानामेतेषां निरासाय लक्ष्मणाचार्यप्रादुर्भावः । हन्त, परिगृहीतपौण्ड्रकाद्वैतानाममीषां नित्यमुक्तवादोऽपि नित्यमुक्तवादतामापादयति । तथा हि-  
मुक्तस्य नित्यमविशिष्टतनोरपूर्वां 

मुक्तिं प्रकल्पयितुमात्तविचारयत्नः । 

स्वप्नप्रसूनमकरन्दरसस्य मन्ये 

स्वादुत्वमन्यदुपपादयितुं क्षमेत ॥ ९२ ॥
</details>


<details><summary>प्रभावली - ९२</summary>

एवमसमञ्जसत्वात्तेषां निवारणाय लक्ष्मणमुनिप्रादुर्भाव इति सदृष्टान्तमाह- व्रत इति । लोकव्यामोहकत्वादित्यर्थः । स्थाने; युक्तं खलु । मेघनाद- 

[[९२]]

X३१८  
वत्; इन्द्रजिद्वत् । विश्वव्यामोहः अङ्कुरितो येन । शङ्करदत्तेन; शङ्करनाम्ना भाष्यकृता ; प्रसिद्धशङ्करेण च । मायातन्त्रेण ; अविद्याप्रधानशास्त्रेण; शाम्बर- तन्त्रेण च । समाधिकरणोपप्लवम् । समानाम् ; सविशेषवस्तुप्रतिपादकतया एकरूपाणाम् । अधिकरणानाम्; आनन्दमयादीनाम् । उपप्लवम्; उपरोधम् । अन्यत्र समेनाधिकेन च रणेन प्राणिनामुपद्रवम् । तमः ; अज्ञानं तन्मूलाः प्रवृत्तयः आचरिता यैः । अन्यत्रान्धकारे प्रवृत्तिः कृता यैः । कर्बुरप्रकृतीनाम् ; शबलितप्रकृतीना, नानास्वभावानामित्यर्थः । अन्यत्र राक्षसप्रकृतीनाम् । कलियुगानुरूपब्रह्ममीमांसकाः शङ्करादयः । तन्निरसनाय लक्ष्मणमुनिप्रादुर्भावः । यथा मेघनादादिराक्षसविनाशाय लक्ष्मणस्य रामावरजस्य प्रादुर्भावः, तद्वत् । अर्थान्तरमपि दूषयति-- हन्तेति । हन्तेति हर्षे; विषादे वा । पौण्ड्रकाद्वैतानाम्; स्वरूपैक्याद्वैतम् । यथा पौण्डूको वासुदेवोऽहमिति स्वरूपैक्य- बुद्ध्या वदन्महतीं विपदं प्राप, तथा स्वरूपैक्यबुद्ध्या ब्रह्माहमस्मीति वादिनो- 

X३१९  
ऽपीति भावः । अमीषां नित्यमुक्तवादोऽपि; नित्यमुक्तोऽहमिति वादश्व । नित्यमुक्तवादनाम; नित्यं मुक्तो वादो यैस्तत्ताम् । नित्यमुक्तवादस्या- नुपपन्नत्वात् मौनितामापादयतीत्यर्थः । तदेव प्रतिपादयति--तथाहीत्यादि । नित्यमुक्तस्य; सासारिकदुःखमुक्तस्य । अत एव अविशिष्टतनोः ; अविशिष्ट- स्वरूपस्य एकरूप स्वरूपस्यात्मनः । अपूर्वाम्; पूर्वमविद्यमानाम् । मुक्तिं कल्पयितुं स्वीकृतविचारयत्तः पुरुषः स्वप्नप्रसून मकरन्द रसस्य स्वप्नदृष्टपुष्प- रसस्यान्यत् स्वादुत्वं कल्पयितु क्षमेत ; शक्तो भवेत् । स्वप्नदृष्टसुमनोमकरन्द- रसप्राया नित्यमुक्तिर्मिथ्येत्यर्थः । ततोऽप्यन्यमुक्ति कल्पयन् पूर्वोक्तमकरन्दरस- स्याप्यन्यत्स्वादुत्व कल्पयितुं शक्त इत्यर्थः । इति मन्ये ॥ ९२ ॥
</details>


<details><summary>प्रभाविलासः - ९२</summary>

[^220] स्थाने; युक्तम् । शङ्करदत्तेन; शङ्करनाम्ना भाष्यकृता दत्तेन । पशुपतिदत्तेन । मायातन्त्रेण ; अविद्याप्रधानसिद्धान्तेन । अन्यत्र  
शाम्बरतन्त्रेण । समाधिकरणोपप्लवम् समानाम् ; एकरूपाणाम् ; ; 

[^220]:
     अत इत्यादि । मेघनादः ; इन्द्रजित् । शङ्करः ; भाष्यकर्ता, अन्यत्र शिवः । [; मायावादिभाष्येण, शाम्बरतन्त्रेण च । समानां सविशेषवस्तुप्रतिपाद- करणानामीत्यादीनामुपप्लवम् । अन्यत्र समेनाधिकेन च रणेन युद्धेनोपप्लवम् । ज्ञानमन्धकारश्च । लक्ष्मणः; श्रीरामानुजाचार्यः, सौमित्रिश्च । पौण्ड्रकाद्वैतम् ; नीत्यद्वैतम् । पौण्ड्रको हि वासुदेव एवाहमिति भ्रान्तः । नित्यमुक्तवादताम् ; वादताम् । मुक्तस्येति । मुक्तामुक्तभेदे हि अमुक्तस्य मुक्त्यर्था प्रवृत्तिर्युज्यते । न्तीत्याह - श्रविशिष्टतनोरिति । "अमृतेन हि प्रत्यूढाः " इति नित्यमुतेरेवा- त्वेन मुक्तस्य मुक्त्यन्तरकल्पनमतिसाहसमित्याह स्वप्नेति । A. 


सविशेषवस्तुप्रतिपादनैकस्वभावानामित्यर्थः । अधिकरणानाम् ; आनन्दमयाद्यधिकरणानाम् । उपप्लवम् ; उपद्रवम् । अन्यत्र समेनाधिकेन च रणेन युद्धेन । तमः अज्ञानम् । अन्यत्रान्धकारः । कलि ब्रह्ममीमांसकानां शङ्करमत- स्थानाम् । लक्ष्मणः ; लक्ष्मणमुनिः । अन्यत्र सौमित्रिः । परिगृहीत- पौण्ड्रकाद्वैतानामिति पौण्डुको वासुदेवोऽहमिति वदन् महतीं विपदमुप-  
गतः । एवं ब्रह्माहमिति ब्रह्मैक्यवादिनोऽपीति भावः । नित्यमुक्तवादोऽपि ; नित्यमुक्तोऽहमिति वादोऽपि । नित्यमुक्तवादताम् ; नित्यं मुक्तो वादो यैस्तेषां भावः तत्ता, ताम् । नित्यमुक्तवादोऽनुपपन्नत्वान्नित्यमौनितामापादयतीत्यर्थः । तस्यानुपपन्नतामेव प्रतिपादयति - तथाहीत्यादिना । मुक्तस्येत्यादि । नित्यम् सदा । मुक्तस्याविशिष्टतनोः ; केनापि विशेषेणाविशिष्टस्वरूपस्य । अपूर्वाम् पूर्वमविद्यमानाम । मुक्तिं प्रकल्पयितुमात्तविचारयत्नः पुरुषः स्वप्नप्रसूनमकरन्दरसस्यान्यदेव स्वादुत्वं कल्पयितुं शक्त इत्यर्थः ॥ ९२ ॥
</details>

<details open><summary>विश्वास-प्रस्तुतिः - ९३</summary>

आलक्ष्यतामयं रजनिचरवंशबान्धवानां राहुमीमांसकानां सुभगा भिक्षुकन्यायः, यदेते निगमान्तपरित्यागिनः परानधिक्षिपन्ति, प्रतिक्षिपन्ति च स्वयमेव निगमान्तान् । अतः सभाकम्पा-  
भावप्रतिपादकजडपुरुषप्रयुज्यमानभसापङ्काभाववचनवदपहास्यवच 

साममीषां प्रतिक्षेपेऽप्यपत्रपामहे । श्रुतयस्तु त्रिभुवनसंरक्षणे प्रवृत्ताः प्रतिक्षिपन्ति । यदपि चैतेषां चिदचिदीश्वरयाथात्म्यतस्कराणामन्तिमयुगमस्करिणां नित्यानित्यवस्तुविवेकादिसाधनचतुष्टयाभि- धानम्, तच्च तत्त्वातत्त्वविवेकाभावः, रागद्वेषादिसाधनसम्पत्, लौकिकवैदिक[^222] धर्मानुष्ठानवैमुख्यं, बुभुक्षुत्वं चेति यथानुष्ठानं विपरिणामेन परिहसन्ति सन्तः ।  
गुरुः- भद्र, किमत्र विस्तरेण ! 

[^222]:
     कर्मानुष्ठान---क,घ,ङ


शिष्यः -- भगवन्, पक्षान्तरमपि प्रतिक्षिपामि । 

यदि भास्कर यादवप्रकाशौ 

निगमान्तस्थितिनिर्णयप्रवीणौ[^223] ।

[^223]:
     परमार्थस्थिति—घ


अपरैः किमिवापराद्धमार्यै- 

रयथाभाषणचातुरीधुरीणैः ॥ ९३ ॥
</details>

<details><summary>मूलम् - ९३</summary>

आलक्ष्यतामयं रजनिचरवंशबान्धवानां राहुमीमांसकानां सुभगा भिक्षुकन्यायः, यदेते निगमान्तपरित्यागिनः परानधिक्षिपन्ति, प्रतिक्षिपन्ति च स्वयमेव निगमान्तान् । अतः सभाकम्पा-  
भावप्रतिपादकजडपुरुषप्रयुज्यमानभसापङ्काभाववचनवदपहास्यवच 

साममीषां प्रतिक्षेपेऽप्यपत्रपामहे । श्रुतयस्तु त्रिभुवनसंरक्षणे प्रवृत्ताः प्रतिक्षिपन्ति । यदपि चैतेषां चिदचिदीश्वरयाथात्म्यतस्कराणामन्तिमयुगमस्करिणां नित्यानित्यवस्तुविवेकादिसाधनचतुष्टयाभि- धानम्, तच्च तत्त्वातत्त्वविवेकाभावः, रागद्वेषादिसाधनसम्पत्, लौकिकवैदिक[^222] धर्मानुष्ठानवैमुख्यं, बुभुक्षुत्वं चेति यथानुष्ठानं विपरिणामेन परिहसन्ति सन्तः ।  
गुरुः- भद्र, किमत्र विस्तरेण ! 

[^222]:
     कर्मानुष्ठान---क,घ,ङ


शिष्यः -- भगवन्, पक्षान्तरमपि प्रतिक्षिपामि । 

यदि भास्कर यादवप्रकाशौ 

निगमान्तस्थितिनिर्णयप्रवीणौ[^223] ।

[^223]:
     परमार्थस्थिति—घ


अपरैः किमिवापराद्धमार्यै- 

रयथाभाषणचातुरीधुरीणैः ॥ ९३ ॥
</details>


<details><summary>प्रभावली - ९३</summary>

X३२०  
एषामन्यदपि विरुद्धाचरणं दर्शयति- आलक्ष्यतामिति । रजनिचरवंशबान्धवानाम् ; रावणादिवंशबन्धूनाम् ; कपटिनामित्यर्थः । राहुमीमांसकानाम; पूर्वोत्तरमीमांसयोरेकावयवत्वेऽपि पूर्वावयवानङ्गीकारेण वेदशिरोभागविचाररूपो- त्तरमीमासामात्रं परिगृहीतवतामेतेषाम् । सुभगेति; विपर्ययलक्षणा, दुर्भगेत्यर्थः । दुर्भगाभिक्षुकन्यायस्त्वयम् - स्नुषया भिक्षुकाय भिक्षायां प्रत्याख्यातायां भिक्षौ निवृत्ते, श्वश्रूरागत्य ' एहि भिक्षो, स्नुषा कि जानाति ' इत्युक्त्वा, अनन्तरं भिक्षाशया भिक्षावागते, स्वयमेव भिक्षा नास्तीत्युक्तवती । तमेव न्यायं तेषु दर्शयति- 

  

X३२१  
यदेत इति । निगमान्ताः ; " यः सर्वज्ञः सर्ववित्" इत्यादयः । परान् ; बाह्यान् । अधिक्षिपन्ति; स्वग्रन्थे दूषयन्ति । स्वयमेव निगमान्तान् प्रतिक्षिपन्ति च ; निगमान्ताः भेदश्रुत्यादयः । अपहास्यवचसामेषां निरासोऽप्यस्माकमवद्यकर इत्याह-अत इति ; निगमान्तप्रतिक्षेपात् । यथा सभाकम्पो मास्त्विति विवक्षन् जडपुरुषः जाड्यात् भसापको मास्त्विति प्रयुङ्क्ते, तद्वत् अपहास्यवचसाममीषां शङ्करादीनां प्रतिक्षेपेऽप्यपत्रपामहे; लज्जामहे । एषां श्रुतय एव प्रतिक्षेपिका इत्याह- श्रुतयस्त्विति ; भेदश्रुतयः । तुशब्दोऽवधारणे । एषां प्रतिक्षेपे जगद्रक्षणं कृतं स्यादिति सूचनाय त्रिभुवनेत्याद्युक्तम् । यदपि चैषां साधनचतुष्टयकल्पनं तत् दूषयति - यदपि चेति । चिदचिदीश्वग्याथात्म्यम्; चितो याथात्म्यम् ईश्वरा पृथक् सिद्धस्वरूपत्वं तच्छेषत्वं च । अचितो याथात्म्यं सत्यत्वे सति आच्छादकत्वम् । ईश्वरस्य याथात्म्यमुभयलिङ्गत्वादि । 

X३२२  
तत्सर्वमपलपताम् । अन्तिमयुगमस्करिणाम् ; कलियुगसन्न्यासिनाम् । नित्या- नित्यविवेक इत्यस्य स्थाने तत्त्वातत्त्वविचाराभावः, शमदमादिसाधनसम्पदित्यस्य रागद्वेषादिसपत्, इहामुत्रफलभोगविराग इत्यस्य लौकिकवैदिक धर्मानुष्ठानवैमुख्यम्; मुमुक्षुत्वं चेत्यस्य बुभुक्षुत्वं चेति नित्यानित्यवस्तुविवेकाद्यनुष्ठानेषु तस्वातत्त्वविचाराभावाद्यनुष्ठानविपरिणामेन तेषां साधनचतुष्टयाभिधानं परिहसन्ति तन्त्रान्तरस्था महान्तः । किमत्रेति ; विस्तरेणालमित्यर्थः । पक्षान्तरमपि भास्करादिपक्षमपीत्यर्थः । प्रतिक्षिपति यदीति । निगमान्तस्थितेः वेदान्तार्थस्य निर्णये समर्थों यदि । अपरैः; जिनादिभिः । आर्यैः; तन्मतस्थानां पूज्यैः । अयथाभाषणम् ; स्यादस्ति स्यान्नास्तीति परस्परव्याघातभाषणम् ; तन्त्र चतुरैरित्यर्थः । किमपराद्धम् ; को वापराधः कृतः । ते वा वेदान्तार्थ- 

  

X३२३  
निर्णायका भवन्तु । वेदान्तार्थविरुद्धप्रलापिनस्त इति चेत्, तदत्रापि समानमिति भावः ॥ ९३ ॥
</details>


<details><summary>प्रभाविलासः - ९३</summary>

रजनिचरवंशबान्धवानाम्;[^221] अहमेव ब्रह्मेति वादित्वादिति भावः । राहुमीमांसकानामिति ब्रह्मभागपूर्ववृत्तत्वेन पूर्वमीमांसानङ्गीकारात् तत्त्वम् । सुभगाभिक्षुकन्याय इति; कश्चिद्भिक्षुः कस्याश्चित्सुभगाया गृहं मिक्षार्थमागतः । तस्याः स्नुषा 'भिक्षो, भिक्षा नास्ति' इति प्रत्याचख्यौ । ततः स प्रतिनिवृत्तो बभूव । तं निवृत्तं सुभगा समालोक्य किं निवर्तसे इत्युवाच । भिक्षुश्च तस्यै तस्याः स्नुषाया भिक्षाप्रत्याख्यानमाचख्यौ । तत् सा श्रुत्वा तं ' पुनरेहि गृहम् । न सा स्वतन्त्रा प्रत्याख्यानाय। इत्युवाच । भिक्षाशया तस्मिन् पुनर्गृहं समागते स्वयमेव ' भिक्षा नास्ति,  
गच्छ ' इत्युवाच। सोऽयं सुभगाभिक्षुकन्यायः । तमेव न्यायं तेषु दर्शयति- यदेत इति । श्रुतयस्त्विति । श्रुतयः ; भेदश्रुतयः । अन्तिमयुगमस्करि- 

[^221]:
     आलक्ष्यतामित्यादि । भिक्षुके भिक्षार्थं गृहं प्रविष्टे स्नुषया परिहते श्वश्रूरागत्य न स्नुषा स्वतन्त्रा किन्त्वहमेवेति तं पुनर्गृहं प्रवेश्य स्वयं नास्तीत्याह । सोऽयम् सुभगाभिक्षुकन्यायः । यदीति । अपरैः माध्यमिकादिभिः । अयथाभाषणम्; स्यादस्ति,स्यान्नास्तीत्यादिकम् । A 


। ;  
णाम् ; कलियुगसन्न्यासिनाम् । यदीति । भास्करयादवप्रकाशौ निगमान्तस्थितिनिर्णयप्रवीणौ यदि वेदान्तस्थितिनिश्चयनिपुणौ यदि । अयथाभाषणचातुरीधुरीणैः; स्यादस्ति, स्यान्नास्ति इत्ययथाभाषणचातुरीधुरीणैः । अपरैरार्यैः बालैः । किमिवापराद्धम् ; यथा वाह्या वेदान्त-  
निर्णयाय न प्रवीणाः, तथा तावपि न वेदान्तनिर्णयप्रवीणावित्यर्थः ॥ ९३ ॥
</details>

<details open><summary>विश्वास-प्रस्तुतिः - ९४</summary>

अत एव निर्गुणब्रह्मवादिनां प्रच्छन्नबौद्धप्रसिद्धिवदनयोरपि जैनगन्धिवेदान्तिनाविति नामधेयमनुशोश्रूयामहे । इदं किल निखिलोपनिषदेकरहस्यम्-[^224]  
मिथो भेदं तत्त्वेष्वभिलपति भेदश्रुतिरतो[^226] 

[^224]:
     ऐकरस्यम्-----क ख


[^226]:
     असौ---क ख ङ


विशिष्टैक्यादैक्यश्रुतिरपि च सार्था भगवती ।

 इमावर्थौ गोप्तुं निखिलजगदन्तर्यमयिता 

निरीशो लक्ष्मीशः श्रुतिभिरपराभिः[^227] प्रणिदधे ॥ ९४ ॥

[^227]:
     रमूभिः?“---च

</details>

<details><summary>मूलम् - ९४</summary>

अत एव निर्गुणब्रह्मवादिनां प्रच्छन्नबौद्धप्रसिद्धिवदनयोरपि जैनगन्धिवेदान्तिनाविति नामधेयमनुशोश्रूयामहे । इदं किल निखिलोपनिषदेकरहस्यम्-[^224]  
मिथो भेदं तत्त्वेष्वभिलपति भेदश्रुतिरतो[^226] 

[^224]:
     ऐकरस्यम्-----क ख


[^226]:
     असौ---क ख ङ


विशिष्टैक्यादैक्यश्रुतिरपि च सार्था भगवती ।

 इमावर्थौ गोप्तुं निखिलजगदन्तर्यमयिता 

निरीशो लक्ष्मीशः श्रुतिभिरपराभिः[^227] प्रणिदधे ॥ ९४ ॥

[^227]:
     रमूभिः?“---च

</details>


<details><summary>प्रभावली - ९४</summary>

एवं जैनैः समानयोगक्षेमत्वात् जैनगन्धिवेदान्तिनाविति नाम जगति प्रसिद्धमित्याह- अत एवेति । तत्र दृष्टान्तमाह-निर्गुणब्रह्मवादिनाम् ; शङ्करस्य । एकस्मिन् बहुवचनम् । प्रच्छन्नबौद्ध इति यथा प्रसिद्धं जगति नाम, तद्वदनयोः भास्करयादवयोरपि जैनगन्धिवेदान्तिनाविति नाम निन्यमनुशृणुम इत्यर्थः । मायावादमसच्छास्त्रं प्रच्छन्नं बौद्धमुच्यते " इति पाद्मे पुराणे । एवं जैनगन्धिवेदान्तिनाविति पूर्वाचार्यग्रन्थेषु । एकस्य वस्तुन ऐकरूप्यानङ्गीकारात् जैनग- न्धित्वमिति भावः । शङ्करादिभिरुक्तार्थस्य वेदान्तार्थत्वव्यावृत्तये सकलवेदान्तसारार्थं सङ्गृह्य दर्शयति- इदं किलेति । यद्वा भवन्मते मिथो विरुद्धार्थयोर्भेदा- 

X३२४  
भेदश्रुत्योः कथं निर्वाह इत्याकाङ्क्षायामस्मन्मतरहस्यं श्रूयतामित्याह - इदमिति । एकं रहस्यम्; ऐककण्ठ्यरूपम् । रहस्यार्थमेव दर्शयति-- मिथ इति । असौ भेदश्रुतिः ; मायिभिः निरस्यमाना भेदश्रुतिः "द्वा सुपर्णा" इत्यादिः । तत्त्वेषु ; चिदचिदीश्वरेषु । मिथः स्वरूपभेदं वदति । ऐक्यश्रुतिः, “सर्व खल्विदम् 

। ब्रह्म इत्यादिका । विशिष्टैक्यात्; चिदचिद्विशिष्टब्रह्मणः एकत्वेनैक्यप्रतिपाद-  
नात् । साथ; सप्रयोजना । भगवती ; पूज्या ; विशिष्टाद्वैतप्रतिपादनात् विशिष्टाद्वैतज्ञानस्य उपासनादाववश्यम्भावात् । इमावर्थौ; भेदं चाभेदं च । गोप्तुम्; मुख्यार्थतया रक्षितुम् । निखिलजगतामन्तर्यामी सर्वशरीरी निरीशः नियन्त्रन्तररहितः लक्ष्मीपतिः अपराभिः श्रुतिभिः ; "यः पृथिव्यां तिष्ठान् " " य आत्मनि तिष्ठन् " " सर्वभूतान्तरात्मा" इत्यादिकाभिः । प्रणिदधे ; अभिहितोऽभूत् । तस्मादस्मन्मते सर्वश्रुतीनामविरोधो मुख्यार्थत्वं चेति भावः ॥ ९४ ॥
</details>


<details><summary>प्रभाविलासः - ९४</summary>

जैनगन्धिवेदान्तिनाविति; एकस्य वस्तुनः ऐकरूप्याकथनात् तथात्वम् । सूत्रकृतापि तन्मतं प्रतिक्षिप्तम् - " नैकस्मिन्नसम्भवात् " इति । स्वमते भेदाभेदश्रुतिनिष्कर्षणं दर्शयन् तासां श्रुतीनामर्थं दर्शयति-- मिथ[^225]  
इति । भेदश्रुतिः ; " द्वासुपर्णा सयुजा सखायौ ” इत्यादिभेदप्रतिपादिका श्रुतिः । तत्त्वेषु चिदचिदीश्वरतत्त्वेषु । मिथः ; परस्परम् । भेदमभिलपति ; कथयति । यदि भेद एव तत्त्वं, तर्हि अभेदश्रुतेः का गतिरित्याशङ्क्याह — अत इति । यतो भेदश्रुतिस्तत्त्वेषु परस्परभेद प्रतिपादनमात्रपरा, अतो हेतोर्भगवती ऐक्यश्रुतिः ; " सर्वं खल्विदं ब्रह्म " इत्याद्यभेद- प्रतिपादिका श्रुतिरपि विशिष्टैक्यात् चिदचिद्विशिष्टस्य ब्रह्मण एकत्वात् साथ अर्थवती, न तु विहितभेदनिषेधपरत्वादित्यर्थः । एवं भेदाभेद- 

[^225]:
     मिथ इति । भेदश्रुतिः ; "भोक्ता भोग्यं प्रेरितारं च मत्वा पिप्पलं स्वाद्वत्ति अनश्नन्नन्योऽभिचाकशीति " " पतिं विश्वस्यात्मेश्वरम्" इत्यादिका | ऐक्यश्रुतिः ; " सर्व खल्विदं ब्रह्म" " तत्त्वमसि " इत्यादिका । तस्या अर्थमाह- विशिष्ठैक्यादिति । अपराभिः ; यः पृथिव्यां तिष्ठन् य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति" इत्यादिभिः । गोष्तुम् ;मुख्यार्थापरित्यागेन घटयितुम् । निष्पन्नमर्थमाह – जगदन्तर्यमथितेति । " नेह नानास्ति " इति श्रुतिमर्थतो विशदयति-- निरीश इति । "न तत्समश्चाभ्यधिकश्च दृश्यते " इति श्रुत्यन्तरानुगुण्येनेश्वरान्तरभेदनिषेधपरा सेति भावः । देवताविशेष निर्णयार्थमाह- लक्ष्नीश इति । -- A.


-  
X३२५ 

श्रुत्योर्विषयं विविच्य घटकश्रुतीनामपि विषयं विविनक्ति - इमाविति । यमयिता; निखिलजगदन्तर्यामितया समस्तं जगदन्तः प्रविश्य नियन्ता । निरीशः ; स्वस्थ नियन्त्रन्तर र हितः । लक्ष्मीशः श्रियः पतिः । अपराभिः श्रुतिभिः ; " यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयति, य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति " " 

एष सर्वभूतान्तरात्मा" " अपहतपाप्मा दिव्यो देव एको नारायणः " इत्यादिभिश्चिद- चितोर्ब्रह्मणश्च शरीरात्मभावप्रतिपादिकाभिः श्रुतिभिः । इमौ ; भेदविशिष्टैक्य- रूपावर्थौ । गोप्तुम् ; घटक श्रुत्युक्तशरीरशरीरिभावमन्तरेण तयोर्मुख्यार्थत्वाघटनात् रक्षितुमित्यर्थः । प्रणिदधे; अभिहितः । एवं सति भेदाभेदश्रुत्योर्मुख्यार्थापरित्यागः शारीरकसूत्रस्वारस्यं चेत्यभिप्रायः । इतरेषु व्याख्यातृषु सूत्रास्वारस्यं तत्र तत्र भाष्ये द्रष्टव्यम् । शरीरलक्षणं च कणादादिभिरभिहितं त्रय्यन्तस्थापितशरीराविषयं मन्वानेन भगवता भाष्यकारेण " यस्य चेतनस्य यत् द्रव्यं सर्वात्मना स्वार्थे नियन्तुं शक्यं शैषतैकस्वरूपं तत् तस्य शरीरम् " इति वदताभ्यधायि ॥ ९४ ॥
</details>

<details open><summary>विश्वास-प्रस्तुतिः - ९५</summary>

राजा - ब्रह्मन्,  

तत्त्ववृत्तोभयभ्रष्टपाषण्डि गणसङ्कुलः[^228] । 

[^228]:
     पाषण्ड------क ख


कृती भवति कालोऽयं कृतिना सम्प्रति त्वया ॥ ९५ ॥
</details>

<details><summary>मूलम् - ९५</summary>

राजा - ब्रह्मन्,  

तत्त्ववृत्तोभयभ्रष्टपाषण्डि गणसङ्कुलः[^228] । 

[^228]:
     पाषण्ड------क ख


कृती भवति कालोऽयं कृतिना सम्प्रति त्वया ॥ ९५ ॥
</details>


<details><summary>प्रभावली - ९५</summary>

X३२६  
राजा शिष्यं प्रशंसति ब्रह्मन्निति । तत्त्वेति । तत्त्वभ्रष्टः, वृत्तभ्रष्टः, उभयभ्रष्टः । तत्त्वं ज्ञानम् । वृत्तमाचारः । तत्त्वज्ञानाद्भष्टाः भाट्टप्राभाकराः । वृत्तभ्रष्टाः शङ्करादयः । उभयभ्रष्टाः चार्वाकबौद्धादयः । 

" तत्त्वपाषण्डिनः केचिद्वृत्तपाषण्डिनः परे । 

अपरे तत्त्ववृत्ताभ्यां ज्ञेयाः पाषण्डिनः कलौ ॥ 

इत्युक्तेः । एवं त्रिविधपाषण्डिगणसङ्कुलः अयं कालः कलियुगाख्यः सम्प्रति कृतिना कुशलेन विदुषा च त्वया कृतकृत्यो भवति ; कृतयुगीभवति च ॥ ९५ ॥
</details>


<details><summary>प्रभाविलासः - ९५</summary>

तच्चेति । तत्त्वभ्रष्टाः शैवादयः । वृत्तभ्रष्टाः विशिष्टाद्वैतैकदेशिनो दर्शनाभिनिवेशेन त्यक्तवैदिकाचाराः । केचिदुभय भ्रष्टाः कुदृष्टिप्रभृतयः ; ते हि प्रायेणावैदिककर्माभिनिवेशवन्तः । अत्र राजवाक्येनानुवर्तन- प्रतीतेर्दाक्षिण्यं नाम नाट्यालङ्कारः, " दाक्षिण्यं लक्ष्णया वाचा परचित्तानु वर्तनम् " इति लक्षणात् ॥ ९५ ॥
</details>

<details open><summary>विश्वास-प्रस्तुतिः - ९६</summary>

शिष्यः- महाराज, सर्वमेतद्भगवतः प्रसादेन[^229] । अद्य हि- 

[^229]:
     प्रभावेण---ग


कणादपरिपाटिभिः कपिलकल्पनानाटकैः 

कुमारिलकुभाषितैर्गुरुनिबन्धनग्रन्थिभिः ।  
तथागत कथाशतैस्तद्नुसारिजल्पैरपि  

प्रतारितमिदं जगत्प्रगुणितं यतीन्द्रोक्तिभिः ॥ ९६ ॥
</details>

<details><summary>मूलम् - ९६</summary>

शिष्यः- महाराज, सर्वमेतद्भगवतः प्रसादेन[^229] । अद्य हि- 

[^229]:
     प्रभावेण---ग


कणादपरिपाटिभिः कपिलकल्पनानाटकैः 

कुमारिलकुभाषितैर्गुरुनिबन्धनग्रन्थिभिः ।  
तथागत कथाशतैस्तद्नुसारिजल्पैरपि  

प्रतारितमिदं जगत्प्रगुणितं यतीन्द्रोक्तिभिः ॥ ९६ ॥
</details>


<details><summary>प्रभावली - ९६</summary>

भगवतः प्रभावेणेति । भगवच्छन्दः विवेकपरः ; गुरुपरो वा । उक्तमेव दर्शयति-अद्य हीति । कणादेति । कणादस्य परिपाटयः वैशेषिक-  
ग्रन्थाः । कपिलस्य कल्पना साङ्ख्यशास्त्राणि । तान्येव नाटकानि, अनृजुत्वात् । कुमारिलस्य भट्टस्य सुभाषितानि सुभाषितसदृशैः ग्रन्थैः । गुरोः प्राभाकरस्य निबन्धनान्येव ग्रन्थयः ; पीडावहत्वात् । तथागतस्य सुगतस्य कथा कथावदनृजुभिः शतैः ग्रन्थशतैः । तदनुसारिणः शङ्करादयः, तेषां प्रलापैः । इदमनुक्तानामप्युपलक्षणम् । वञ्चितं जगत् यतीन्द्रोक्तिभिः श्रीभाष्यादिभिः प्रगुणितं प्रकृष्टज्ञानादिगुणयुक्तं कृतम् ; स्वस्वरूपेऽवस्थापितमिति यावत् ॥ ९६ ॥
</details>


<details><summary>प्रभाविलासः - ९६</summary>

X३२७ 

कणादेति । कणादस्य परिपाटिभिः रीतिभिः । प्रगुणितम् ; 

निष्कण्टकीकृतमित्यर्थः ॥ ९६ ॥
</details>

<details open><summary>विश्वास-प्रस्तुतिः - ९७</summary>

किञ्च,

मुकुन्दाङ्घ्रिश्रद्धाकुमुदवनचन्द्रातपनिभा 

मुमुक्षामक्षोभ्यां ददति मुनिवृन्दारकगिरः । 

स्वसिद्धान्तध्वान्तस्थिर कुतुकदुर्वादिपरिषद्- 

दिवाभीतप्रेक्षादिनकरसमुत्थानपरुषाः ॥ ९७ ॥
</details>

<details><summary>मूलम् - ९७</summary>

किञ्च,

मुकुन्दाङ्घ्रिश्रद्धाकुमुदवनचन्द्रातपनिभा 

मुमुक्षामक्षोभ्यां ददति मुनिवृन्दारकगिरः । 

स्वसिद्धान्तध्वान्तस्थिर कुतुकदुर्वादिपरिषद्- 

दिवाभीतप्रेक्षादिनकरसमुत्थानपरुषाः ॥ ९७ ॥
</details>


<details><summary>प्रभावली - ९७</summary>

यतीन्द्रसूक्तीरभिष्टौति – मुकुन्देति । मुकुन्दाङ्घ्रिविषयिणी या श्रद्धा आदरातिशयः सैव कुमुदवनं तस्य चन्द्रातपसदृशाः । स्वसिद्धान्तेति ; स्वसिद्धान्त एव ध्वान्तं तत्र स्थिरं कुतुकं येषां तेषां दुर्वादिनां परिषदेव 

X३२८  
दिवाभीतः उलूकः, तस्य प्रेक्षायाः दिनकरस्य सूर्यस्य समुत्थानवत् उदयवत् निष्ठुराः । मुनिवृन्दारकस्य ; मुनीन्द्रस्य श्रीमाष्यकारस्य । गिरः शृण्वत्ताम् जनानाम् अक्षोभ्यां परैरविचाल्यां मोक्षेच्छां ददति ॥ ९७ ॥
</details>


<details><summary>प्रभाविलासः - ९७</summary>

मुकुन्देति। मुनिबृन्दारकः ; मुनिदेवः । स्वसिद्धान्त एव ध्वान्तः,  
तत्र स्थिरकुतुकानां दुर्वादिनां परिषदेव दिवाभीता उल्लूकाः, तेषां प्रेक्षाया दृष्टेः दिनकरसमुत्थानवत् सूर्योदयवत् परुपाः कठिनाः ॥ ९७ ॥
</details>

<details open><summary>विश्वास-प्रस्तुतिः - ९८</summary>

सेनापतिः---- देव, 

वशंवदवचोवृत्तिर्वादाहव महारथः । 

परिभूतविपक्षोऽसौ पारितोषिकमर्हति ॥ ९८ ॥
</details>

<details><summary>मूलम् - ९८</summary>

सेनापतिः---- देव, 

वशंवदवचोवृत्तिर्वादाहव महारथः । 

परिभूतविपक्षोऽसौ पारितोषिकमर्हति ॥ ९८ ॥
</details>


<details><summary>प्रभावली - ९८</summary>

देवेति विवेकसम्बोधनम् । दुर्वादिविजयादयं पारितोषिकार्ह इत्याह- वशंवदेति । वचोवृत्तिः ; वाग्व्यवहारः; सा वशंवदा स्वाधीना यस्य सः । वादाख्ये आहवे महारथः । परिभूताः पराजिताः विपक्षा येन सः । परितोषेण देयं वस्तु पारितोषिकम् ॥ ९८ ॥
</details>


<details><summary>प्रभाविलासः - ९८</summary>

वशंवदेति । स्वदर्शनतदनुबन्धिरक्षणं कुर्वन् परपक्षमजयदिति महा- 

रथत्वरूपणम्, 

" आत्मानं सरथिं चाश्वान् रक्षन् युध्येत यो नरः । 

स महारथसञ्ज्ञः स्यादित्याहुनतिकोविदाः ॥ 

६ • 

, 

इत्युक्तत्वात् । अत्रोपन्यासो नाम प्रतिमुखसन्धेरङ्गमुक्तम्, पारितोषिकदाने वशंवदेत्यादिनोपपत्तिकथनात् । तदुक्तम् - उपपत्तियुतं वाक्यमुपन्यासं प्रचक्षते " इति ॥ ९८ ॥
</details>

<details open><summary>विश्वास-प्रस्तुतिः - ९९</summary>

शिष्यः सेनापते,  

दयया देशिकेन्द्रस्य दृष्ट्या चास्य महीपतेः । 

परितोषेण चैवं ते प्राप्तोऽहं पारितोषिकम् ॥ ९९ ॥
</details>

<details><summary>मूलम् - ९९</summary>

शिष्यः सेनापते,  

दयया देशिकेन्द्रस्य दृष्ट्या चास्य महीपतेः । 

परितोषेण चैवं ते प्राप्तोऽहं पारितोषिकम् ॥ ९९ ॥
</details>


<details><summary>प्रभावली - ९९</summary>

X३२९  
एवम्भूतेन ते परितोषेण चाहं पारितोषिकं प्राप्तवानेव । नेतोऽधिकं वाञ्छामीति भावः ॥ ९९ ॥
</details>


<details><summary>प्रभाविलासः - ९९</summary>

TODO?? There is no commentary of प्रभाविलास for sloka 99. ॥ ९९ ॥
</details>

<details open><summary>विश्वास-प्रस्तुतिः - १००</summary>

राजा --- भगवन्, प्रियहितमेवासौ वदति । 

सेनापतिः- ततश्व, 

सभाजयितुमिच्छामि प्रत्यक्षितसभाजयम् । 

एतं भगवतश्छात्रमेकभक्त्या परिष्कृतम् ॥ १०० ॥
</details>

<details><summary>मूलम् - १००</summary>

राजा --- भगवन्, प्रियहितमेवासौ वदति । 

सेनापतिः- ततश्व, 

सभाजयितुमिच्छामि प्रत्यक्षितसभाजयम् । 

एतं भगवतश्छात्रमेकभक्त्या परिष्कृतम् ॥ १०० ॥
</details>


<details><summary>प्रभावली - १००</summary>

प्रियं च तत् हितं च तदेव । असौ; सेनापतिः । सभाजयितुम् ; पूजयितुम् । सभाजयः ; सभास्थप्रतिवादिजयः । सर्वैः प्रत्यक्षितः सभाजयो यस्य तम् । भगवतः ; भवत इति शेषः । एकभक्तया ; एका मुख्या भक्तिः, तया; अलङ्कृतम् ॥ १०० ॥
</details>


<details><summary>प्रभाविलासः - १००</summary>

सभाजयितुमिति । सभाजयितुम् पूजयितुम् ॥ १०० ॥
</details>

<details open><summary>विश्वास-प्रस्तुतिः - १०१</summary>

शिष्यः - महाराज, भगवन्त एव सम्भावनामर्हन्ति । 

गुरुः -- त्वमपि मन्नियोगेन । 

राजा -भगवन्, 

त्रय्यन्तस्थापकोऽयं दृढतरममुना तत्वदृष्टिश्च दिष्टा 

दिष्ट्या चादिष्टमेतद्दिशि दिशि लडहो[^230] डिण्डिमस्ताडनीयः ।  
शुष्कोपन्यास शिक्षापटिमकटुरटद्वैरिविद्वत्करोटी- 

[^230]:
     सुदृढं------ङ च छ


कुट्टाकक्रीडमष्टापदकटकमसौ वामपादे विभर्तु ॥ १०१ ॥
</details>

<details><summary>मूलम् - १०१</summary>

शिष्यः - महाराज, भगवन्त एव सम्भावनामर्हन्ति । 

गुरुः -- त्वमपि मन्नियोगेन । 

राजा -भगवन्, 

त्रय्यन्तस्थापकोऽयं दृढतरममुना तत्वदृष्टिश्च दिष्टा 

दिष्ट्या चादिष्टमेतद्दिशि दिशि लडहो[^230] डिण्डिमस्ताडनीयः ।  
शुष्कोपन्यास शिक्षापटिमकटुरटद्वैरिविद्वत्करोटी- 

[^230]:
     सुदृढं------ङ च छ


कुट्टाकक्रीडमष्टापदकटकमसौ वामपादे विभर्तु ॥ १०१ ॥
</details>


<details><summary>प्रभावली - १०१</summary>

मन्नियोगेन ; मच्छासनेन । त्रय्यन्तेति । अयम्; भगवतः शिष्यः 

X३३०  
त्रय्यन्तसिद्धान्तस्थापकः । दृढतरं स्थापक इति वा सम्बन्धः । अमुना तत्त्व- ज्ञानं दृढतरं दत्तम् । एतज्जयसूचनाय लडहो डिण्डिमः चारुर्वाद्यविशेषः दिशि दिशि ताडनीय इत्येतत् आदिष्टम् । शुष्केति । शुष्कोपन्यासः ; वितण्डा अप्रामाणिकप्रलापः, तच्छिक्षाया पटिमा पटुत्वं तेन क्रूरं यथा तथा नदन्तः शब्दयन्तः, ये वरिविद्वांसः प्रतिवादिनः तेषा करोटीषु शिरोऽस्थिषु कुट्टनं करोतीति कुट्टाका क्रीडा यस्य तत् । 

अष्टापदकटकं स्वर्णमञ्जीरं मया दत्तं वामे पादे धारयतु ॥ १०१ ॥
</details>


<details><summary>प्रभाविलासः - १०१</summary>

त्रय्यन्तेति । दिष्टा ; निरूपिता । शुष्कोपन्यासस्य शिक्षाया अभ्यासस्य पटिम्ना दार्ढ्येन कटु कठिनं यथा तथा रटतां प्रलपतां वादिविदुषां करोटीषु शिरोऽस्थिषु कुट्टाकं कुट्टनं, तदेव क्रीडा यस्य तत् । वाम- पादे ; 'पदमदक्षिणं लक्ष्यताम्' इत्युक्तलक्षणवामपादे इत्यर्थः ॥ १०१ ॥
</details>

<details open><summary>विश्वास-प्रस्तुतिः - १०२</summary>

(इति कटकं ददाति) 

शिष्यः -- (गुरुमवलोकयति) 

गुरुः - भद्र, अस्त्वेवमलङ्घनीया खलु राजाज्ञा । 

शिष्यः - यदाज्ञापयति भगवान् । ( इति कटकमाधत्ते) 

गुरुः - आयुष्मन्, अवधार्यतामेतदद्य प्रभृति ते कर्तव्यम् -  
सत्कारकीर्तिधनलब्धिषु निर्व्यपेक्षः 

प्रश्नोचितेषु परया कृपया प्रसीदन् । 

सत्तर्कतन्त्र परिकर्मितमाशरीरा- 

च्छारीरक प्रवचनव्रतमाद्रियेथाः ॥ १०२ ॥
</details>

<details><summary>मूलम् - १०२</summary>

(इति कटकं ददाति) 

शिष्यः -- (गुरुमवलोकयति) 

गुरुः - भद्र, अस्त्वेवमलङ्घनीया खलु राजाज्ञा । 

शिष्यः - यदाज्ञापयति भगवान् । ( इति कटकमाधत्ते) 

गुरुः - आयुष्मन्, अवधार्यतामेतदद्य प्रभृति ते कर्तव्यम् -  
सत्कारकीर्तिधनलब्धिषु निर्व्यपेक्षः 

प्रश्नोचितेषु परया कृपया प्रसीदन् । 

सत्तर्कतन्त्र परिकर्मितमाशरीरा- 

च्छारीरक प्रवचनव्रतमाद्रियेथाः ॥ १०२ ॥
</details>


<details><summary>प्रभावली - १०२</summary>

अस्त्वेवम्; तथास्तु धारयेत्यर्थः । आधत्ते धारयति । इतः परं 

कर्तव्यं शिष्यस्याज्ञापयति- अवधार्यतामिति । कर्तव्यं सङ्गृह्य उपदिशति--- 

X३३१  
सत्कारेति । सत्कारः; पूजा । कीर्तिः ; ख्यातिः । धनस्य लब्धिः ; लाभः । ख्यातिलाभ पूजास्वित्यर्थः । निर्व्यपेक्षः ; अपेक्षारहितः । प्रश्नोचितेषु ; उचित- प्रश्नेषु शिष्येष्वित्यर्थः । सत्तर्कः ; प्रमाणानुग्राहकस्तर्कः । सतर्करूपं यत् तन्त्रं ब्रह्ममीमांसा तेमालङ्कृतम् । शारीरकस्य वेदान्तशास्त्रस्य प्रवचनं व्याख्यानं, सत्र व्रतं नियमम् । आशरीरम् ; एतद्देहावसानावधि । आद्रियेथाः ; आदरेण कुर्वित्यर्थः ॥ १०२ ॥
</details>


<details><summary>प्रभाविलासः - १०२</summary>

सत्कारेति । धनलब्धिः ; धनलाभः ॥ १०२ ॥
</details>

<details open><summary>विश्वास-प्रस्तुतिः - १०३</summary>

शिष्यः - यदादिशति भगवान् । 

(नेपथ्ये) 

गम्यताम्, गम्यताम् । आः कष्टमापतितम् । 

रागद्वेषाभिख्यया ख्यातपूर्वौ 

मृढावेतौ दानवो मोहभृत्यौ ।  
निष्प्रत्यूहौ निर्जिहाते विरक्तिम् 

बन्दीकर्तुं विष्णुभक्त्या समेताम् ॥ १०३ ॥
</details>

<details><summary>मूलम् - १०३</summary>

शिष्यः - यदादिशति भगवान् । 

(नेपथ्ये) 

गम्यताम्, गम्यताम् । आः कष्टमापतितम् । 

रागद्वेषाभिख्यया ख्यातपूर्वौ 

मृढावेतौ दानवो मोहभृत्यौ ।  
निष्प्रत्यूहौ निर्जिहाते विरक्तिम् 

बन्दीकर्तुं विष्णुभक्त्या समेताम् ॥ १०३ ॥
</details>


<details><summary>प्रभावली - १०३</summary>

यदादिशतीत्यङ्गीकृतवान् । उत्तराङ्कपात्रं सूचयितुं पीठिकामारचयति- नेपथ्ये गम्यतामित्यादि । आगच्छन्तौ रागद्वेषावालोक्य जनास्तत्रस्थान् वदन्ति - युष्माभिर्गम्यताम्, अन्यत्र पलाय्यतामिति । कष्टं कृच्छ्रं सम्प्राप्तम् । कष्टापतनं विवृणोति - रागेति । रागः द्वेषः इत्यभिख्यया नाम्ना पूर्वख्यातौ दानवौ 

X३३२  
असुरौ महामोहस्य भृत्यौ विष्णुभक्त्या सहितां विरक्तिम् बन्दीकर्तुं— रागेण विरक्तिः बन्दीक्रियते, द्वेषेण च विष्णुभक्तिः एवं बन्दीकर्तु निर्विघ्नं यथा तथा निर्जिहाते ; निर्गच्छतः । अतो गम्यतामिति पूर्वेण सम्बन्धः । भगवन्निति गुरोः सम्बोधनम् । अद्यान्यस्मिन् क्रियमाणै अन्यदापतितमित्याह - अधेति । वेतालशान्त्यर्थं शान्तिकर्मणि क्रियमाणे वेतालस्योदयः अभिवृद्धिर्भवति । तद्वदिह परपक्षप्रतिक्षेपे क्रियमाणे रागद्वेषोपद्रवः संवृत्त इत्यर्थः । तत्; तस्मात् ।  
साधयन्तु गच्छन्तु, समीहितकार्यसमर्थनाय । निर्मूलनाय; समूलोच्छेदनाय प्रयत्नं कुर्मह इति परितोऽपसृत्य निष्क्रान्ताः सर्वे ॥ १०३ ॥
</details>


<details><summary>प्रभाविलासः - १०३</summary>

पात्रप्रवेशं सूचयति - आः कष्टमित्यादिना । रागद्वेषेति । ख्यात-  
पूर्वी; ' रागप्रमोहमुखम् ' इत्यत्रेति भावः ॥ १०३ ॥
</details>

<details open><summary>विश्वास-प्रस्तुतिः - १०४</summary>

(सर्वे ससम्भ्रममाकर्णयन्ति) 

राजा - भगवन्, अद्य खलु शान्तिकर्मणि वेतालोदयः संवृत्तः । तत्साधयन्तु भवन्तः समीहितसमर्थनाय । वयमपि वैरिबलनिर्मूलनाय सम्प्रयतामहे । 

(इति परिक्रम्य निष्क्रान्ताः सर्वे ) 

इति कवितार्किकसिंहस्य सर्वतन्त्र स्वतन्त्रस्य श्रीमट्वेङ्कटनाथस्य वेदान्ताचार्यस्य कृतिषु सङ्कल्पसूर्योदये प्रतिमतभङ्गो[^231] नाम द्वितीयोऽङ्कः । ॥ १०४ ॥

[^231]:
     परपक्ष प्रतिक्षेपो - ख. घ.  

</details>

<details><summary>मूलम् - १०४</summary>

(सर्वे ससम्भ्रममाकर्णयन्ति) 

राजा - भगवन्, अद्य खलु शान्तिकर्मणि वेतालोदयः संवृत्तः । तत्साधयन्तु भवन्तः समीहितसमर्थनाय । वयमपि वैरिबलनिर्मूलनाय सम्प्रयतामहे । 

(इति परिक्रम्य निष्क्रान्ताः सर्वे ) 

इति कवितार्किकसिंहस्य सर्वतन्त्र स्वतन्त्रस्य श्रीमट्वेङ्कटनाथस्य वेदान्ताचार्यस्य कृतिषु सङ्कल्पसूर्योदये प्रतिमतभङ्गो[^231] नाम द्वितीयोऽङ्कः । ॥ १०४ ॥

[^231]:
     परपक्ष प्रतिक्षेपो - ख. घ.  

</details>


<details><summary>प्रभावली - १०४</summary>

इति श्रीनृसिंहराजविरचितायां सङ्कल्पसूर्योदयव्याख्यायां प्रभावल्यां प्रतिमतभङ्गो नाम द्वितीयोऽङ्कः ॥ १०४ ॥
</details>


<details><summary>प्रभाविलासः - १०४</summary>

अत्र सम्प्रयतामह इति विरक्तिविष्णुभक्त्यादिसहायगवेषणयत्नवर्ण-  
X३३३ 

नात् वर्णसंहाराख्यं प्रतिमुखसन्धेरङ्गमुक्तम्, “ सहायानुवृत्तिवर्णनेन कथाया वर्णनं वर्णसंहृतिः " इति लक्षणात् । 

इति[^232] श्रीमहोबलाचार्यकृते सङ्कल्पसूर्योदयव्याख्याने प्रभाविलासाख्याने प्रतिमतभङ्गो नाम द्वितीयोऽङ्कः । ॥ १०४ ॥

[^232]:
     इत्यात्रेयगोत्रसम्भवेन श्रीमदहोबिलनाम्ना विरचिते - C.

</details>


