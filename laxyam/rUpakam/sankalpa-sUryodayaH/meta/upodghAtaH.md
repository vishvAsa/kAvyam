+++
title = "उपोद्घातः"

+++

उपोद्घातः 

श्रीपतेः सत्यसङ्कल्प-  
सूर्योदय-निराकृते ।  
मायान्ध-तमसे+++(←अन्धतमसम्)+++ पुंसां  
ब्रह्मानन्दथुर्+++(←आ + टु-नदि समृद्धौ + थुस्)+++ एधते ॥  
इति राद्धान्तम् अत्यन्त-  
हृद्यं वेदान्त-संसदः । 
ग्रन्थेऽस्मिन् स्पष्टम् आचष्ट  
कविर् वेदान्तदेशिकः ॥ 

कवि-तार्किक-सिंहस्य श्रीमतो वेङ्कटनाथ-महा-देशिकस्य  
वाग्विलसिते ध्वन्यतम् अमिदं सङ्कल्पसूर्योदयाख्यं नाटकं  
भगवद्-रामानुज-मुनेर् औपनिषदं सिद्धान्तं व्यावृण्वत्  
सुमहद् उपकरोति मुमुक्षु-लोकस्य  
सत्यापयति च वेदान्ताचार्यकं निबन्धुर् इति  
सुविदितम् एतद् विदुषाम् । 

## भगवत्-सङ्कल्पः
सत्य-सङ्कल्पस्य निरुपाधिकसुहृदो भगवतो यः सङ्कल्पः  
'अमुं मोक्षयिष्यामि ' इत्य्-आद्य्-अध्यवसाय-रूपः,  
स एव मुमुक्षूणां मोक्ष-साधनम् इत्यौपनिपदः सिद्धान्तोऽत्र  
प्रधानप्रतिपाद्यो विषयः ।  
यथा-यथं भक्ति-प्रपत्तिभ्याम् आराधितस्य भगवतो  
निरर्गल-प्रसराया दयाया घनी-भूयम् आपन्नात्  
परवाहाद्+++(=वाहनात्??)+++ एवोदय-गिरेस्  
तदीय-दिव्य-सङ्कल्प-रूपस्य सूर्यस्योदये  
पुंसोऽनादि-सिद्धम् अपि त्रिगुण-त्रियामानु-बन्धि-मोहान्ध-तमसं  
समूल-काषं कषितम् अनवशेषं विलयम् उपैति । 

सूर्यो ह्युदीयमानो  
न तमसो मात्रया ऽप्य् अवशेषं सहते ।  
ततो मुक्तस्य यथाऽभिलषित-मोक्ष-साम्राज्य-सिद्धिर् इति  
भगवद्-रामानुजीयं सिद्धान्त-रहस्यम् ।  
अयम् एव चौपनिषदः सिद्धान्त इति तदीयो निर्णयः ।  

तथाहि- 

> नायमात्मा प्रवचनेन लभ्यो,  
न मेधया, न बहुना श्रुतेन ।  
यम् एवैष वृणुते तेन लभ्यस्,  
तस्यैष आत्मा विवृणुते तनूं स्वाम्' ॥
[^1] 

इति मुण्डके श्रूयते ।  
अत्रात्मशब्दः परमात्मपरः, प्रकरणात् ।  
पूर्वस्मिन् वाक्ये हि " स वेदैतत् परमं ब्रह्म धाम "  
इति परमात्मा प्रस्तुतः ।  
प्रवचन-शब्देन मननं लक्ष्यते ।  
मेधा-शब्दोऽत्र निदिध्यासन-वाची ।  
तद् अयम् अर्थः- **अयम् आत्मा** परमात्मा **प्रवचनेन** केवलमननेन **न लभ्यः** ।  
**मेधया** केवल निदिध्यासनेन च **न लभ्यः** ।  
**बहुना श्रुतेन** 'बहुभ्यः श्रोतव्यं बहुधा श्रोतव्यम् ' इति विहितेन श्रवणेनापि **न लभ्यः** ।  
तर्हि केन पुनर् लभ्य इत्य् अत्राह -  

> यम् एवैष वृणुते तेन लभ्य 

इति । एष परमात्मा यम् उपासकं पुरुषं वृणुते  
' अयं मुक्तो भवतु' इति स्व-सङ्कल्प-विषयं करोति,  
तेन पुरुषेण लभ्यः ।  
तस्यैवोपासकस्य एष परमात्मा  
स्वां **तनूं** स्वस्वरूपं, स्व-याथात्म्यम् इति यावत् ।  
**विवृणुते** प्रकाशयति ।  
स्वानुभवम् उत्पादयतीत्यर्थः ।  

तथा- 

> अणोर् अणीयान् महतो महीयान्  
आत्मा गुहायां निहितोऽस्य जन्तोः ।  
तम् अक्रतुं पश्यति वीतशोको  
धातुः प्रसादान् महिमानम् ईशम् ॥ 

इति । अयम् **आत्मा** परमात्मा  
**अणोर् अणीयान्** सर्वसूक्ष्मवस्तु प्रवेशयोग्यतया, निरतिशय सौक्ष्म्ययुक्तः ।  
**महतो महीयान्** सर्वप्रपञ्च व्यापकः ।  
एतादृश **आत्मा अस्य जन्तोः**** हृदयआत्म्-आगुहायां **निहितः** ।  
**तम् अक्रतुम्** अपहत-पाप्मानं **महिमानं** महिमशालिनम् **ईशं** सर्वशेषिभूतं यदा **पश्यति**,  
तदा **धातुः** सर्व-जगत्-स्रष्टुस् तस्य परमात्मनः **प्रसादात्** प्रसाद-मूलक-सङ्कल्पात् **वीतशोको** भवति - मुक्तो भवतीत्यर्थः । 

भक्त्य्-आदेर् मोक्षोपायत्व-कथनं तु  
भगवत्-प्रसाद-सङ्कल्प-द्वारैवेति ध्येयम्;  
यथा क्षीरस्य कलिल+++(=मिश्रण)+++-द्वारा दध्य्-उत्पादकत्वेऽपि  
क्षीराद् दधीति प्रामाणिकं व्यपदेशः । यद् आहुः- 

[^1]: मुण्ड उ. ३. २. ३.
[^2]: मुण्ड उ. ३.२.१.
[^3]: तै-उ, २. १०, १. 

> " क्षीराद् इदं तत इदं च ततो दधीति  
क्षीराद् दधीति वदतां किल को विशेषः " 11 

इति । तत् सिद्धं भगवत्-सङ्कल्प एव पुंसां मोक्ष-हेतुर् इति ।  
तथा च वक्ष्यत्य् अत्रैव ग्रन्थे -  

"शुभस् तत्-सङ्कल्पश् चुलकयति संसार-जलधिम् " 

इति । अतः सङ्कल्पसूर्योदय इत्यस्य नामधेयमुचितमन्वर्थे चोत्पश्यन्ति विपश्चितः । 

## प्रबोध-चन्द्रोदयः
ग्रन्थस्यास्य सङ्कल्प-सूर्योदय इति नामधेय-करणेन  
प्रबोध-चन्द्रोदयाख्याद् अपरस्माद् अध्यात्म-विषय-प्रतिपादकान् नाटकाद्  
अस्य वैलक्षण्यं प्रदर्शितं भवति ।  
तद्धि नाटकं भगवत्-पाद-शङ्कराचार्यस्योपनिषदं सिद्धान्तं प्रकटयत्  
ज्ञानान् मोक्ष इति तदीय-सिद्धान्त-सारं प्रतिपादयति । 

"अविद्याऽस्तमयो मोक्षः, सा +++(→अविद्या)+++ संसार" इति तन्-मत-प्रक्रिया ।  
उदाहृतः " त् त्वम् असि " इत्य्-आदि-महा-वाक्यार्थ-विमर्शात्  
'अहं ब्रह्मास्मि' इति जीव-ब्रह्माभेदापरोक्ष-रूप--तत्त्व-ज्ञाने जाते चन्द्रोदये  
तम इव तद्-भेद-ज्ञान-रूपाविद्या स्वयम् एव विलीयते ।  
स एव मोक्षः ।  
न तु तत्-साध्यं मोक्षो नाम किञ्चिद् दशान्तरं समस्ति ।  
ज्ञानस्यैव मोक्ष-साधनत्वम् उपनिषदः प्रतिपादयन्ति ।  
तथा हि - "ब्रह्म-विदाप्नोति परम्"  
"ब्रह्म वेद ब्रह्मैव भवति"  
"तम् एव विदित्वा ऽतिमृत्युम् एति ।  
नान्यः पन्था विद्यतेऽयनाय "  
इत्यादिकाः श्रुतयो हि ज्ञानस्यैव मोक्ष-साधनत्वम् अभिदधति ।  

[^3-1]: Quoted in न्यायसिद्धानम्. १.
[^3-3]: ब्रह्मसिद्धिः ३. १०६.
[^3-5]: तै उ. १.२.१.
[^3-7]: श्वेउ. ३.८.
[^3-2]: सङ्कल्पसू. १९३.
[^3-4]: छाउ ६.८. ८.
[^3-6]: मुण्ड उ. ३. २, ९,

तादृश-तत्त्व-ज्ञाने जाते ऽपि  
दग्ध-पट-न्यायेनाविद्या वासनात्मना कञ्चित् कालम् अनुवर्तमाना  
ज्ञानिनम् अपि पुरुषम् अमुक्तम् इवावगमयति । +++(5)+++  
तदा स जीवन्मुक्त इत्युच्यते ।  
तथा च प्रबोधे जाते ऽप्य्  
अविद्याया वासनात्मना ऽनुवर्तनात्  
प्रबोधोदयश् चन्द्रोदयात्मना रूप्यत  
इति महद्-औचित्यम् ।  
चन्द्रोदये हि तमो न सर्वात्मना विलीयते ।  
किं तु तत्र तत्र विरलेषु वृक्षाद्य्-अधः प्रदेशेषु छायात्मना ऽवतिष्ठते ।  

आह च लोकानुभव-रसिकः कवि-सार्वभौमः -  

> "क्वचित् प्रभा चान्द्रमसी तमोभिश्  
छाया-विलीनैः शबलीकृतेव" 

इति ।  
अतो यथा प्रबोध-चन्द्रोदयो निर्विशेष-ब्रह्माद्वैत-मत-रीत्या  
औपनिषदं सिद्धान्तम् अवबोधयति,  
तथा ऽयं सङ्कल्प-सूर्योदयो ऽपि  
स-विशेष-ब्रह्माद्वैत-रीत्या तम् एव सिद्धान्तम् अवबोधयतीति  
बाह्य-तमो-निरसने सूर्याचन्द्रमसाव् इवान्तर-तमो-निरसने द्वाव् अपीमौ ग्रन्थौ  
महद् उपकुरुतो लोकस्येति सिद्धम् । 

## नाटकत्वम्
नाटकं चेदं दशभिर् अङ्कैः परिकर्मितम् ।  
दशाङ्कत्वाविशेषे ऽपि नाटक-प्रकरणयोः  
प्रख्यातोत्पाद्येतिवृत्तत्वादिना भेदः ।  
प्रमाण-पद-मूर्धाभिषिक्तोपनिषद्-आदि-प्रख्यातम्  
इतिवृत्तम् अत्रोपनिबद्धम् ।  

## पात्राणि
परावर-शुद्धाशुद्धादि-विवेचनात्मा विवेको नायकः ।  
सुमतिस् तस्य प्रिया ।  
व्यवसाय-शम-दमादयः परिजनाः ।  

तथा परावर-शुद्धाशुद्ध-वैचित्त्य्+++(=सम्भ्रम)+++-आत्मा महामोहः प्रतिनायकः ।  
दुर्मतिस्तस्य प्रिया ।  
काम-क्रोधादयस् तत्-परिजनाः ।  

पुरुष-मोक्षणोद्युक्तो विवेकस्  
तत्-परिपन्थिनं महामोहं पराजित्य  
पुरुषं भगवत्-समाधाव् आधाय  
भगवतो दया-निघ्नेन सङ्कल्पेन  
तं संसारान् मोचयतीत्य् अत्रत्येतिवृत्तत्-असङ्क्षेपः । 

## शान्तरसः
### अत्र शान्तः प्रधानः
यतः रसश् चात्र शान्तः प्रधान-भूतः ।  
वीरादयस् तु तद्-अङ्गतया विनिवेशिताः,  
प्रधान-रसस्य रस्यतातिशयः सञ्जायेत ।  
यथोक्तम् -  

> "रसाः कार्य-वशात् सर्वे  
मिलन्त्येव परस्परम् " 

इति ।  

"नाटके वीर-शृङ्गारयोर् अन्यतरस्यैव प्राधान्यम्" इति  
लक्षणकारोक्तिस् तु तत्-प्रायिकत्वाभिप्रायिकैव ।  
अत एव नागानन्दादौ शान्त-रसस्य प्राधान्येन निवेश उपपद्यते ।  
शान्त-रस-विषये विप्रतिपत्तयो विविधा दृश्यन्ते ।  

[^4-2]: भावप्रकाशः Graek. p. 134.
[^4-1]: रगुवंशः १३.५६. 

### आक्षेपाः
#### कवि-नट-रसिकाभावः
तथाहि-  
तत्र केचिद् एवम् आहुः - 

> पुंसाम् अनादि-काल-प्रवाहायात-राग-द्वेषादि-कलुषाणाम् अनुच्छेद्यत्वात्  
प्रायशो विद्वांसोऽपि तदाविष्टचेतस एव वर्तन्ते ।  
अतो लोके शान्ति-रसाभिनिवेशवतां कवीनां  
तद्-आस्वाद-रसिकानां च भावुकानां  
सुतराम् असम्भवात्  
काव्येषु तन्निवेशासम्भव एव

+इति । 

#### असाम्प्रदायिकता
अन्ये तु — 

> तादृश-कवि-भावुक-नट-सामाजिकासम्भवो दूरत आस्ताम् ।  
सति हि कुड्ये+++(=भित्तौ)+++ तत्र चित्र-लेखन-विचारः ।  
शान्तो नाम रस एवाप्रसिद्धः ।  
नाट्याचार्यो भरत-मुनिर् अपि, 
>
> > " शृङ्गारहास्यकरुणा  
>> रौद्रवीरभयानकाः ।
>> बीभत्साद्भुतसञ्ज्ञौ चेत्य्  
>> अष्टौ नाट्ये रसाः स्मृताः ' 11 
> 
> इत्य् अष्टाव् एव रसान् पर्यजगणत् ।  
> तदनुगुणं चाग्रेऽपि 
> 
>> रतिर् हासश् च शोकश् च  
>> क्रोधोत्साहो भयं तथा ।
>> जुगुप्सा विस्मयश् चेति  
>> स्थायिभावाः प्रकीर्तिताः "
> 
> इत्य् अष्टाव् एव स्थायिभावान् आचष्ट ।  
> अतः शान्तो नाम नवमो रसः  
> शमो नाम तत्स्थायिभावश् च  
> सम्प्रदायविरुद्धाव् एव

+इत्याहुः । 

#### दुरभिनेयत्वम्
अपरे तु वस्तुतः शान्त-रसाभाव-वादाभिनिवेशवन्तोऽपि  
तद्-अत्यन्तापलापे स्व-हृदय-संवादम् अलभमाना इवैवं वदन्ति - 

> श्रव्यकाव्येषु यद्य् अपि कथञ्चित् शान्त-रस-निवेशः सम्भवतु नाम,  
> तथापि दृश्य-काव्येष्व् अभिनय-प्रधानेषु सुतरां तदसम्भव एव,  
> समस्त-व्यापार-प्रविलय-रूपस्य शमस्य सर्वथा ऽभिनयायोगात् ।  
> अतो रूपकेषु शान्ति-रस-निवेशो ऽसाम्प्रदायिको ऽप्रामाणिकश् च

+इति । 


[^5-1]: नाट्यशा - ६.१५. (Kāvyamālā)
[^5-2]: नाट्यशा६. १७. 

### उत्तरसङ्क्षेपः
#### अस्ति शान्तो रसः
परे तु — 

> अस्त्य् एव शान्तो नाम नवमो रसः ।  
शमस् तस्य स्थायि-भावः ।  
स च श्रव्यकाव्येषु नाटकादिषु च निवेशार्ह एव ।  
सम्भवन्ति च कतिचित्  
परावर-तत्त्वज्ञा जित-राग-द्वेषास् तद्-अभिनय-निपुणा नटाः;  
तथा कतिचन सात्त्विकास् तदास्वाद-रसिकाश् च सामाजिकाः ।  
ते हि निदिध्यासन-बलेन विधूत-कर्माणो राग-द्वेषादीन् विजित्य  
परे निष्कले ब्रह्मणि निहित-मनस्कास् त्रैवर्गिक-पुरुषार्थ-निःस्पृहाश् च सन्तो  
मोक्षौपयिके शान्तरसे निरन्तर-स्पृहयालवो भवन्ति ।  

#### साम्प्रदायिकता
> शान्तस्यासाम्प्रदायिकत्ववादस् तु  
>
> > "तस्माद् एवं विच्  
छान्तो दान्त उपरतस् तितिक्षुर्  
आत्मन्य् एवात्मानं पश्येत् [^6-1]”  
>
> इति श्रुति-वाक्योपन्यसनेन प्रत्युत्तरयितव्यः ।  
सा हि श्रुतिः पूर्ववाक्ये 
>
> > "स वा एष महान् अज आत्मा  
> योऽयं विज्ञानमयः  
> प्राणेषु य एषो ऽन्तर् हृदय आकाशस्  
> तस्मिञ् शेते  
> सर्व-वशी सर्वस्येशानः [^6-2]"
>
> इत्य्-आदिना परमात्म-गुणान् अभिधाय  
तस्माद् "एवं विद्" इति एवं-शब्देन  
पूर्वोक्त-गुण-विशिष्टत्वं परमात्मनः प्रत्यभिज्ञाप्य  
विद् इति तज्-ज्ञानं विधाय  
तत्-फलतया शान्तो दान्त इत्य्-आदिना  
शमं दमादि-परिकर्मितम् अभिदधाति ।  
अतः श्रुति-मूलकत्वान् नासाम्प्रदायिकत्व-शङ्का युक्ता । 
>
> नाट्याचार्येण न परिगणित  
इति शङ्काप्य् एवं प्रतिविधातव्या ।  
>
> तत्र हि साम्प्रदायिकोऽयं पाठः-- 
>
> > शृङ्गार-हास्य-करुणा  
रौद्र-वीर-भयानकाः । 
बीभत्साद्भुत-शान्ताश् च  
नव नाटये रसाः स्मृताः ॥[^6-3]  
> > 
> > रतिर् हासश् च शोकश् च  
क्रोधोत्साहो भयं तथा । 
जुगुप्सा विस्मय-शमाः  
स्थायिभावाः प्रकीर्तिताः [^6-4] ॥ " 
>
> इति ।  
उपरि च "अथ शान्तो नाम रसः" इत्य् आरभ्य  
शान्त-रस-स्वरूपं,  
तस्य विभावानुभावादींश् च  
सविस्तरम् उपपादयति भरत-मुनिः । 
>
> तद्-विवरण-कर्ता अभिनव-गुप्तश् चेमम् एव पाठम् ऊरीकृत्य  
शान्त-रस-सद्भावम् अत्र व्यवस्थाप्य ध्वन्यालोक-लोचनेऽपि  
बहुभिर् युक्तिभिस् तं प्रत्यतिष्ठिपत् । 
>

#### स्वभिनेयता
> शमस्य समस्त-व्यापार-प्रविलय-रूपस्याभिनयासम्भव-शङ्का तु न विचारसहा ।  
कामम् अस्तु तादृशी दशा पुरुषस्य शान्ति-पर्यन्तावस्थायाम् ।  
ततः पूर्वतनावस्थासु तु यथायथं व्यापार-सम्भवाद्  
अभिनया ऽर्हता ऽस्त्य् एव ।  
अन्यथा शृङ्गारादीनाम् अपि पर्यन्तावस्थासु  
स्त्री-पुंस-सुरतादि-रूपास्व् असभ्यतया ऽभिनयानर्हतैवेति  
तेषाम् अपि रसत्वं परित्याज्यम् आपद्येत


[^6-1]: बृ३. ६.४, २२.
[^6-3]: नाट्यशा -- p. 268. Gaek.
[^6-5]: नाट्यशा -- p. 333. Gaek.
[^6-2]: बृ उ. ६. ४, २०.
[^6-4]: नाट्यशा - p. 269. Gaek.

इति वदन्ति । 

### ग्रन्थकारोपपत्तिः
एषु च चरमं पक्षमवलम्बतेऽयं ग्रन्थकारः ।  
तथा हि 

> सन्तो णाम रसो णत्थित्ति गन्धव्वा अमदेसिएहिं समत्थिज्जइ ।  
> ता अत्थ कहं तारिसस्स रसस्स णिवेसो ?"  

इति नटीचोद्यम् उपक्षिप्य  

> "आर्ये, न खल सम्भावयामि तान् अहं भरतागम-पार-दृश्वनः " 

इति सूत्रधारवाक्येन तत्प्रतिक्षिपन्  
शान्त-रसासत्त्व-वादिनां सम्प्रदायानभिज्ञत्वम् आह ।  

### रसत्वे भरताद्यङ्गीकारः
विपर्यस्त-पाठं प्रभ्रष्ट-पाठं च  
यं कञ्चित् कोशम् आलम्ब्य  
तत्रादर्शन-मात्रेण तद्-असत्त्वत्वादो न विदग्ध-गोष्ठीषु शोभते ।  
बहुषु कोशान्तरेषु यथावत्-पाठो  
व्याख्यातृभिर् आदृतश् च दृश्यत एवेति तदाशयः ।  

अथवा अस्तु नाम तद्-रीत्या भरतेनापरिगणितः शान्तो रस इति ;  
नैतावता सोऽत्यन्ताय निह्नवम् अर्हति ।  
बहवो हि भरताशय-तत्त्व-विद उद्भटादयस्  
तं निर्विशङ्कं लक्षयन्तो निदर्शयन्तश् च दृश्यन्ते । 
यथा काव्यालङ्कार-सार-सङ्ग्रहे उद्भटः 

> "शृङ्गार-हास्य-करुण- 
रौद्र-वीर-भयानकाः ।  
बीभत्साद्भुत-शान्ताश् च  
नव नाटये रसाः स्मृताः ॥  
रतिर्हासश्च शोकश् च  
क्रोधोत्साहौ भयं तथा ।  
जुगुप्सा-विस्मय-शमाः  
स्थायिभावाः प्रकीर्तिताः ॥ 

इति ।  
काव्यप्रकाशे मम्मटोऽपि -  

> " निर्वेद-स्थायि-भावोऽस्ति  
शान्तोऽपि नवमो रसः " 

इति । 

[^7-1]: ' सङ्कल्पसूर्योदयः - p. 46.
[^7-3]: काव्यालङ्कारसारसङ्ग्रहः - p. 33. Gaek.
[^7-4]: काव्यप्रकाशः p. 138. Bombay. 


तथा साहित्यदर्पणे विश्वनाथश्च ---

> शान्तः शम-स्थायि-भाव उत्तम-प्रकृतिर् मतः ।  
कुन्देन्दु-धवल-च्छायः श्री-नारायण-दैवतः ।  
अनित्यत्वादिना ऽशेष-वस्तु-निःसारता तु या । 
परमात्म-स्वरूपं या तस्यालम्बनम् इष्यते ।  
पुण्याश्रम-हरि-क्षेत्र तीर्थ-रम्य-वनादयः ।  
महा-पुरुष-सङ्गाद्यास् तस्योद्दीपन-रूपिणः ।  
रोमाञ्चाद्याश् चानुभावास् तथा स्युर् व्यभिचारिणः ।  
निर्वेद-हर्ष-स्मरण-मति--भूत-दयादयः ॥ " +++(5)+++

इति । सङ्गीत-रत्नाकरे शार्ङ्गदेवश्च-  

> "शृङ्गार-हास्यौ करुणो  
रौद्रो वीरो भयानकः ।  
बीभत्सश् चाद्भुतः शान्तो  
नवधेति रसो मतः ॥  
शान्तस्य शम-साध्यत्वान्  
नटे च तद्-असम्भवात् ।  
अष्टावेव रसा नाट्येष्व्  
इति केचिद् अचूचुदन् ।  
तद् अचोद्यं यतः किञ्चिन्  
न रसं स्वदते नटः ।+++(5)+++  
सामाजिकास् तु लिहते  
रसान्, पात्रं नटो मतः ।।  
ते शुद्ध-हृदयाः शान्तं  
स्व-विभाव-विभावितम् ।  
एकाग्र-चेतसः सन्तो  
ऽनुभवन्तीति युज्यते ॥  
जुगुप्सां स्थायिभावं तु  
शान्ते केचिद् बभाषिरे ।  
उत्साहम् आहुर् अन्येऽन्ये  
शमं सर्वात् परे विदुः ॥ 

इति ।  

अथवा किम् अनेन ग्रन्थान्तर-वचन गवेषण-प्रयासेन ?  
नाट्याचार्यो भरत-मुनिर् एवान्यत्र  
शान्त-रस-महिमानं वर्णयन्  
शान्त-रसाङ्गीकारे हस्तम् अवलम्बयति ।  

यथा - 

[^8-1]: साहित्यदर्पण; ३.
[^8-2]: सङ्गीतरत्नाकरः ७, १३६९-१३७४. 

> स्वं स्वं निमित्तम् आसाद्य  
शान्ताद् उत्पद्यते रसः ।  
पुनर् निमित्तापाये तु  
शान्त एव प्रलीयते ॥ 

इति । अनेन च वचनेन 

> ' शान्त एक एव रसः ।  
अन्ये च शृङ्गारादय  
एतस्यैव विकृतिभूता  
उदधौ वायु-वशात् तरङ्गा इवास्माद् एवोत्पद्यन्ते ।  
वायोर् अपाये वीचयः पुनर् उदधाव् इव  
विभावादीनां नाशे ऽन्ये रसाः  
शान्त एव प्रलीयन्ते '

इति मतम् उक्तं भवति ।  
मतम् एतद् एव  
शृङ्गारम् एकम् एव रसम् अभ्युपगम्य 

> शृङ्गार-वीर-करुणाद्भुत-रौद्र-हास्य- 
बीभत्स-वत्सल-भयानक-शान्त-नाम्नः ।  
आम्नासिषुर् दश रसान् सुधियो वयं तु  
शृङ्गारम् एव रसनाद् रसम् आमनामः ॥ 

इति वदतो भोजस्य मार्गदर्शि भवतीति विभावनीयम् ।  
श्रीवेङ्कट-नाथो ऽप्यन 

> "ललित-मनसां प्रीत्यै बिभ्रद् रसान्तर-भूमिकाम्  
अन्-अवम-गुणो यस्मिन् नाट्ये रसो नवमः स्थितः „ 

इति वदन्  

> शान्त एक एव रसः  
अन्ये रसा एतस्यैव विकृतय  

इति भरत-मुन्युत्थापितं मतम् उपोद्बलयति ।  
शान्तस्य रसान्तर-भूमिका-परिग्रहे निमित्तम् उक्तं  
"ललितमनसां प्रीत्यै" इति ।  
"त्रि-वर्ग-निष्ठानां प्रीत्यै" इति तद्-अर्थः ।  

तथा ऽत्रैव चतुर्थे ऽङ्के- 

> स्व-सम्बोधः **सौधः**, शुभ-गुण-गणो **मण्डन-विधिः**,  
समाधिः **सम्भोगो**, रहसि जपशैली **रति-कथा** ।  
सुषुप्ते लोके ऽद्य श्रुति-परिषद्-अन्तः-पुर-गतो  
**मुनिः** शान्ति-व्याजान् **मुखरयति** शृङ्गार-निगमम् ॥ 

इति ।  
इत्थं शान्त-रसस्यासाम्प्रदायिकत्वं निराकृत्य  
साम्प्रदायिकत्वं स्थापितम् । 

[^9-1]: नाट्यशा. P. 336, Gack.
[^9-3]: सङ्कल्पसू. १ - ३.
[^9-2]: शृङ्गारप्रकाशः १०६.
[^9-4]: सङ्कल्पसू. ४-५७. 

१० 

### रसिकादि-सद्भावः
> अथ पुंसाम्  
अनादि-काल-प्रवाहायात-  
राग-द्वेषादि-कलुष-समाक्रान्त-चित्ततया,  
शान्त-रसाभिनिवेशिनां तद्-आस्वाद-रसिकानां चासम्भवात्  
शान्त-रसासम्भव 

इति वादं  
प्रतिवदत्य् अयं ग्रन्थकारश् चेटीसूत्रकृतोर् वचनेन । यथा - 

> अथवा तादृशान् सभ्यान्  
मत्वा जगति दुर्लभान् ।  
शङ्के शान्ति-रसोल्लासम्  
अशक्यम् अभिमेनिरे ॥ 

इति । अयं भावः -  
सत्यं तद्-आस्वाद-रसिका विरला एव ।  
न त्व् अत्यन्तं तेषाम् असम्भवः ।  
सन्त्य् एव पाञ्च-कालिक-वर्त्मना भगवत्-परिचर्या-रतास्  
तद्-बलाद् एव निर्धूत-राग-द्वेषादि-मलाः  
कतिपये परावर-तत्त्व-ज्ञा भावुकाः,  
ये किल प्रभवन्त्य् अमुकं रसम् आस्वादयितुम् ।  
आह च ध्वन्यालोक-कारः- 

> " शान्तश् च तृष्णा-क्षय-सुखस्य यः परिपोषस्  
तल्-लक्षणो रसः प्रतीयत एव ।  
यदि नाम सर्वजनानुभव-गोचरता तस्य नास्ति,  
नैतावता ऽसाव् अ-लोक-सामान्य-महाऽनुभाव--चित्त-वृत्ति-विशेषवत्  
प्रतिक्षेप्तुं शक्यः " 

इति । इदमत्र विवक्षितम् - 

> ननु शान्तरसः प्रतीयतां नाम कैश्चित;  
किन्तु सर्वेषां श्लाघास्पदं न भवतीति चेत्,  
तर्हि वीतरागाणां शृङ्गारो न श्लाघ्य इति  
सोऽपि रस-भावात् परिच्यवेत

+इति ।  
शान्त-रसाभिनिवेशिनो न सन्तीति चोद्यं तु — 

> "होदु णाम सणअ-सणन्दणादि-मुणिअण-सङ्गहीदो  
> सो वि तारिसो रसो " 

इति सनक-सनन्दनादि-निर्देशेन प्रत्युक्तम् । 

[^10-1]: सङ्कल्पसू. १-१८.
[^10-2]: ध्वन्यालोकः ३-२६.
[^10-3]: सङ्कल्पसू. P. 49. 


### स्वभिनेयता
> शमस्य समस्त-व्यापारोपरति-रूपत्वाद् अभिनयासम्भव 

इति वादश् चैवम् उपक्षिप्य प्रत्य्-उक्तः -

> " नटी - तह वि कहं णिप्पन्द-णिहिल-करण-णिप्पाद-णिज्जजो  
अप्पहाणो एसो सव्व-जण-पेक्ख-णिज्जेण  
णाडअ-उत्तन्देण सम्पाइज्जइ ?  
> सूत्रधारः - आर्ये, मैवं वादीः ।  
> न हि वयम् अवधूत-निखिल-धर्माणाम् अलेपकानां मतम् अभिनेष्यामः,  
> येनैवम् आशङ्कसे ।  
> सन्ति खलु भगवता गीताचार्येण 
> सहस्रशः प्रतिपादिताः  
> सात्त्विकेन त्यागेन परिकर्मिता  
> निवृत्ति-धर्म-पद्धति-नियता विविधा व्यापाराः,  
> यद्-अभिनयेन रङ्गोपजीविनाम् आजीवावकाशः "

इति । 

[[११]]

अयमत्र भावः – 

शान्तो हि रसः परमात्म-योग-निष्ठैः  
सनक-सनन्दनादि-सदृक्षैर् मुमुक्षुभिर् आस्वाद्यः ।  
ते हि सर्वकर्म-परित्यागिनः श्रूयन्ते –  

> “ न कर्मणा न प्रजया धनेन  
> त्यागेनैके अमृतत्वम् आनशुः 

इति ।  

> मोक्षस्य कर्मणां च विरोधात्  
> सर्व-कर्म-परित्यागो मुमुक्षुभिः कर्तव्य  

इति त्यागेनेत्यस्यार्थः ।  
अत एव  

" नैष्कर्म्य-सिद्धिं परमाम्" इत्यादि सङ्गच्छते ।  
अतः 

> सकल-व्यापारोपरतिरूप-योग प्रधानः शान्तो रसोऽभिनेतुं न शक्यत

इति चेत्; नैवम् - न कर्मणेत्यादौ श्रूयमाणस् त्यग-शब्दो  
न कर्म-स्वरूप-त्याग-विषयः ।  
किं तु फल-सङ्ग--कर्तृत्व-त्याग-विषयः,  
यः सात्त्विक-त्याग इत्य् उच्यते तत्त्व-वेदिभिः ।  
यद् आह भगवान् गीताचार्यः  

> “ कार्यम् इत्य् एव यत् कर्म  
> नियतं क्रियतेऽर्जुन ।
> सङ्गं त्यक्त्वा फलं चैव  
> स त्यागः सात्त्विको मतः ॥ " 

इति ।  
कर्मस्वरूपत्यागं स एव विनिन्दति -  

> " मोहात् तस्य परित्यागस्  
> तामसः परिकीर्तितः" 

इति ।  
एवं च परम-मुक्ति-रूप-फल-लब्धेः पूर्वतनावस्थासु  
सर्वास्व् अपि कर्मणां नियतत्वान्  
न सर्व-व्यापारोपरति-प्रसङ्गः ।  
“ शान्तो दान्त उपरतः " इत्यत्रोच्यमानोपरतिस् तु  
प्राकृत-तृष्णा-क्षय-रूपः शान्तस्य स्थायिभाव इति ।  

एवं च समस्त-व्यापारोपरति-रूपावस्था  
न कदापि बद्धावस्थायां पुरुषस्य सम्भवति ।  
अतः शान्तस्य पर्यन्तावस्थायाम् अपि  
पुरुषस्य सव्यापारत्वम् एवेति  
न कदापि शान्तस्याभिनयानर्हता । 

[^11-1]: सङ्कल्पसू. P. 49.
[^11-3]: भ.गी. १८. ४९.
[^11-5]: भ.गी. १८-७.
[^11-2]: तै-उ, २.१०.२१.
[^11-4]: भ. गी. १८. .
[^11-6]: बृ. उ. ६-४-२१, 

[[१२]] 

प्रत्युत रसान्तराणाम् एव पर्यन्तावस्थायाम् अभिनयानर्हता सुस्पष्टेति  
तदपेक्षया शान्त एवाभिनये साधीयान् इत्य् उक्तं भवति ।+++(5)+++  

यद् आहात्रैव- 

> " असभ्य-परिपाटिकाम् अधिकरोति शृङ्गारिता  
परस्पर-तिरस्कृतिं परिचिनोति वीरायितम् ।  
विरुद्ध-गतिर् अद्भुतस्, तद्-अलम् अपसारैः परैः  
शम् अस्तु परिशिष्यते शामित-चित्त-खेदो रसः ॥"+++(5)+++ 

इति । परिपोष-पर्यन्तावस्थायाम् अपि  
शान्तस्य रसनीयत्वं रसनाऽर्ह-सदस्य-सम्पत्तिं चाह  
स्वयम् एव कविः-  
"रसपरिपोषश् च सहृदय-ग्राह्यः" इति । 

एवं स्थिते 

> शान्त-रसस्य सुतराम् असम्भवः,  
तुष्यतु-न्यायेन श्रव्य-काव्येषु तद्-अङ्गीकारेऽपि  
रूपकेषु सुतराम् असम्भवः,  
तथा कृत्वा चिन्तायाम् अपि,  
प्राधान्यस्य सुतराम् असम्भवात्  
तस्य रूपकेष्व् अप्रधानतयैव निवेश 

इति च बहुधा वादेभ्यो बिभ्यतो ये  
"नागानन्दादिषु दया-वीर एव रसो, न शान्तः,  
तत्-सद्-भावे ऽप्य् अङ्गतयैव तन्-निवेशो  
नाङ्गितये"ति वदन्ति,  
तान् मनसि निधायाहात्र कविः- 

> " शम-धन-निधिं सत्त्वप्रायं प्रयोगम् अयोगिनः  
स्व-गुण-वशतः स्तोतुं यद् वा **वरीव्रतु** +++(←वृ)+++ निन्दितुम् ।  
किम् इह बहुभिः, किं नश् छिन्नं, न विश्वम् अनीश्वरं  
तद्-उपनिहिता **जाग्रत्य्** एवं चतुर्-दश +++(→आदित्यचन्द्रावनिलोऽनलश्च …)+++ साक्षिणः  ॥ २३ ॥" 

इति । तदेवं शान्तस्य रसत्वे प्राधान्ये च  
मनाग् अपि न विमन्तव्यम् इति स्थितम् । 

### शान्त-रस-प्रधानाः ग्रन्थाः
अथ शान्त-रस-प्रधानेषु ग्रन्थेषु  
कतिचित् प्रधानतमा निर्दिश्यन्ते ।  

ब्रह्म-मीमांसा-परा उपनिषदः  
पञ्चमाम्नायसारो महाभारतं भक्ति-विरक्ति-प्रदं  
श्रीभागवतमित्यादयो ग्रन्थाः  
शान्त-रस-प्रधाना इत्य्-अत्र नास्ति विसंवादो विपश्चिताम् ।

[^12-1]: सङ्कल्पसू. १-१९.
[^12-2]: सङ्कल्पसू. १-२१.
[^12-3]: सङ्कल्पसू. १-२३.उपोद्घातः 

[[१३]] 

बौद्धाचार्याश्वघोषस्य बुद्धचरितं सौन्दरानन्दं च शान्तरस-प्रधानमेव ।  
एवं बहूनि श्रव्य-काव्यानि शान्त-रस-प्रधानानि निर्देष्टुं शक्यन्ते ।  

#### रूपकाणि
रूपकेषु च --- 

१. शारीपुत्रप्रकरणम् – अश्वघोषस्य  
२. प्रबोधचन्द्रोदयः  
३. मोहपराजयः – यशःपालस्य -कृष्णमिश्रस्य.. -कृष्ण मिश्रस्य 
४. चैतन्यचन्द्रोदयः कविकर्णपूरस्य.  
५. विद्यापरिणयः - - आनन्दरायमखिनः .  
६. धर्मविजयः – शुक्लभूदेवस्य. 
७. भावनापुरुषोत्तमम् — रत्नखेट-श्रीनिवासदीक्षितस्य  
८. मुक्तिपरिणयः - सुन्दरदेवस्य  
९. जीवन्मुक्ति-कल्याणम् - नल्लादीक्षितस्य.  
१०. चित्तवृत्तिकल्याणम् - तस्यैव  
११. सिद्धान्तभेरी —– सुदर्शनाचार्यस्य.  
१२. विवेकविजयः रामानुजकवेः.  
१३. भक्तिवैभवम्  — जीवदेवस्य .  
१४. मिथ्याज्ञान-खण्डनम् - रविदासस्य.  
१५. पूर्ण-पुरुषार्थचन्द्रोदयः — जातवेदसः.   
१६. प्रबोधोदयः – शुक्लेश्वरनाथस्य.  
१७. ज्ञानसूर्योदयः - -वादि-चन्द्रस्य.  
१८. स्वानुभूतिनाटकम् - अनन्तपण्डितस्य.  
१९. विवेक-चन्द्रोदयः - शिवकवेः.  
२०. धर्मोदयः - धर्मदेवस्य  
२१. माया-विजयः - अनन्तनारायणस्य.   
२२. ज्ञानचन्द्रोदयः – पद्मसुन्दरस्य.  
२३. षण्मतनाटकम् -- जयन्त भट्टस्य.  
२४. चित्सूर्यालोकः नृसिंह-दैवज्ञस्य  
२५. स्वात्मप्रकाशः - सुन्दर-शास्त्रिणः  
२६. कृष्णभक्ति-चन्द्रिका --- अनन्तदेवस्य.   
२७. भर्तृहरिर्निर्वेदनाटकम् — हरिहरस्य । 

सर्वाण्यप्येतानि शान्तरसप्रधानानि  
कानिचिद् अध्यात्म-विषयाणि चेत्य् अवगन्तव्यम् ।  

(Vide, for more details on these works, pages 36 to 41 of the Number of Rasas by Dr. V. Raghavan, No. 23 of the Publications of the Adyar Library, 1940.)

## विषयः
अथायम् अत्र ग्रन्थे प्रतिपादितो विषयः - 

देहिनां गुणभूता विवेक-सुमति-व्यवसायादयो  
मोह-दुर्मति-लोभादयश् चात्र पात्रतया परिकल्पिताः । 

तत्र विवेक-सुमत्यादयः सात्त्विकाः,  
मोह-दुर्मत्य्-आदयश्च यथायथं तामसा  
राजसाश् च गुणा इति विभागः । 

[^14-1]विवेकोऽत्र धीरोदात्तो नायकः ।  
पुरुषस्य संसारान् मोचनं च तद्-ईहितं प्रयोजनम् ।  
संसृति-दव-दहन-दंदह्यमानं देहिनम्  
अवितुकामो विवेकः सुमत्यादिसहायः  
पुरुषस्य प्राकृत-वैषयिक सुख-वैमुख्यम् उपजनय्य  
तं समाधाव् अवस्थापयितुं प्रयतते ।  

[^14-1]: 

    > "महासत्त्वोदार-स्थिर-मधुर-गम्भीर-हृदयः  
      कृपोत्साहोत्तुङ्गः कृतविद् अभिगम्यः प्रणयिनाम् ।  
      श्रुत-प्रज्ञा-मेधा-स्मृति-जलधिर् अक्षुद्र-चरितस्  
      त्वम् एकः सर्वासाम् अनघ-भणितीनाम् अभिमतः ॥+++(5)+++  
      धीरोदातानुकूलोत्तम-गुण-महिमा नायकेष्व् अग्र्रणीस् त्वम् " । 
      - सङ्कल्पसू. १० ७०, ७१. 


मोहस्तु तद्-अरातिर् दुर्मत्य्-आदि-सहायः  
पुरुषस्य प्राकृत-वैषयिक-सुख-लोलुपतां सम्पाद्य  
तं संसृताव् एव गाढम् अभिनिवेशयितुम् उद्युङ्क्ते ।  

अन्ततो विवेको मोहं सपरिवारं पराजित्य  
पुरुषं च पर-ब्रह्म-समाधि-प्रवणम् अवस्थाप्य  
तत्-प्रसन्न-भगवत्-कृपोत्थापितेन भगवत्-सङ्कल्पेन  
संसाराद् उन्मोच्य  
परब्रह्मानुभव-रूपं मोक्ष-साम्राज्यं प्रापयति ।  

तत्र च विवेक-सुमत्यादीनां सद्-गुणानां पुरुषोपकार-परत्वं  
मोह-दुर्मत्य्-आदीनां दुर्गुणानां पुरुषापकार-प्रसितत्वं च  
सुनिपुणं सुव्यक्तं चोपपादितं कविना । 


### ०१ स्वपक्ष-प्रकाशः
तत्र स्वपक्ष-प्रकाशो नाम प्रथमोऽङ्कः ।  

आदौ विष्कम्भे  
महा-मोहानुयायिनां काम-रति-वसन्तानां  
मिथः संलाप-मुखेन  
देहिनां तैर् उपजायमाना अनर्था,  
राग-द्वेषादिभिः क्रियमाणो महा-मोहस्योपकारो,  
विवेकस्यापकारश् चेत्य् एते प्रतिपादिताः । 

ततो नित्य-निर्मलानन्द-स्वरूपस्यापि पुरुषस्यानादिसिद्ध-कर्माख्याविद्यया संसृतिबन्धः,  
तन्-मोचको भगवान् श्रियः पतिर् एव पर-तत्त्वम्,  
तद्-इतराणि सर्वाण्य् अप्य् अवर-तत्त्वानि,  
भगवत्-सङ्कल्प एक एव पुरुषं संसारान् मोचयितुं क्षमः,  
भगवत्य् अनन्य-भक्ति-प्रपत्ती एव तत्-प्रसादन-समर्थे,  
सकल-पुरुषार्थ-प्रदाने भगवान् एक एव प्रभुः,  
आत्मनां भगवच्छेषतैकरसत्वम् एव नैसर्गिकं स्व-रूपम्  
इत्यादिकम् उपवर्णितम् । 

[[१५]] 

### ०२ पर-पक्ष-प्रतिक्षेपः
पर-पक्ष-प्रतिक्षेपो नाम द्वितीयोऽङ्कः ।  
तत्र प्रवेशके सुमति-सख्योर् विचारणा-श्रद्धयोः संवाद-मुखेन  
पुरुष-प्रतारणाय महा-मोह-कृतस्य बाह्याबाह्य-कथक-प्रेरणस्योपक्षेपः ।  

ततो गुरु-शिष्ययोः प्रवेशम् उपक्षिप्य,  
विवेक-व्यवसाययोः सन्निधाने सदसि गुर्व्-अनुग्रहात्  
शिष्येण साङ्ख्य-योग-काणादानां, बौद्ध-जैन-पाशुपतानां, भाट्ट-प्राभाकराणां, तथा शाङ्कर-भास्कर-यादवीयानां च मतानां  
निरासो दिङ्-मात्रेण प्रदर्शितः ।  

प्रसङ्गागतं च पाञ्च-रात्राप्रामाण्य-वादं निराकृत्य  
तत्प्रामाण्यं च समर्थितम् ।  
अनेन शारीरके अविरोधाध्याये  
पर-पक्ष-निराकृति-प्रकरण-मध्ये दृश्यमानं पाञ्चरात्राधिकरणं  
पाञ्चरात्र-प्रामाण्य-निरास-परमेव भवितुम् अर्हतीति  
परेषाम् उद्घोषः प्रत्युक्तः,  
तत्र पाञ्चरात्राप्रामाण्य-निरासार्थं प्रवृत्तत्वात् तस्याधिकरणस्येति मन्तव्यम् । 

अनेन च गुरु-शिष्य-वृत्तान्त-प्रसङ्गेन कविर् अयं  
भगवद्-रामानुजं गुरुम्, आत्मानं च शिष्यम् अनामोल्लेखं परिकल्प्य  
चिरात् स्वहृदये विपरिवर्तमानम्  
आत्मनो भगवद्-रामानुज-साक्षाच्-छिष्यत्वालाभ-जनितं खेदं  
लघयितु-काम इव सन्दृश्यते । 

### ०३ मुक्त्युपायारम्भः
मुक्त्य्-उपायारम्भो नाम तृतीयोऽङ्कः ।  
एवं मुक्त्य्-उपाय-प्रवृत्त्य्-औपयिकं पुंसां भगवच्-छेषतैक-रसत्वं  
प्रथमेऽङ्के प्रतिपाद्य  
द्वितीयेऽङ्के तद्-अपलापिनां मतानि निराकृत्य  
तद् एव सुदृढं व्यवस्थापितम् । 

अनन्तरं तृतीयेऽङ्के विष्कम्भे  
विवेक-बलात् दूरी-कृत-निषिद्धाचाराणाम् अपि  
काम-कामानां केवल-कर्मठानां  
त्रिवर्गाभिलाषेण प्रवृत्ति-धर्म-निरतत्वं,  
विरक्ति--विष्णु-भक्त्योस् त्रिवर्ग-वैरस्यापादिकयोर् अपि  
प्रायशो राग-द्वेष-बलान् मोघ-प्रवृत्तित्वं  
चोपपादितम् । 

ततश् चिर-काल-सञ्चित-पुण्य-सञ्चय-महिम्ना  
योगारम्भ-विरोधि-त्रैगुण्य-निरासाय  
भगवन्तं प्रपन्नः पुरुषः  
सर्वेश्वरे भगवति निरवधि-प्रेमानुध्यान-रूपं समाधिं कर्तुम् ईहेत । 

तत्र चालम्बन-भूतस्य समस्त-कल्याण-गुणाकरस्य भगवत्-स्वरूपस्य रस्यतातिशयात्  
तद्-अन्यत्र विरक्तिः स्वयम् एवोदयते ।  
पुंसा विरक्तिर् द्विधा समुदेति -  
एका संसार-दोष-दर्शनात्,  
अपरा पर-ब्रह्म-रस्यतातिशयात् ।+++(5)+++  

[[१६]]

तयोः प्रथमाम् अपेक्ष्य  
द्वितीयैव महते फलाय कल्पते ।  
तदात्वे च पुरुषो नित्य-नैमित्तिकानि कर्माणि  
सात्त्विक-त्याग-पुरः-सरं केवलं भगवद्-आराधन-वेषेणानुतिष्ठन्  
निषिद्धानि काम्यानि च कर्माणि सर्वात्मना स्वरूपतः परित्यजन्  
योगम् अभ्यस्येत् +++(स्वशेषतैकरसत्वात्)+++।  

भगवत्-प्रसाद-लिप्सया समाधिम् आतस्थुषा पुरुषेण  
भागवतापचारो दूर-परिहरणीयः ।  
तथा बलवद् अवहित-चेतसोऽपि योगिनः  
सम्भवन्त्य् अन्तरा ऽन्तरा सिद्धिविरोधिनो  
बहवो ऽन्तरायाः ।  

तथाहि-- योग-निश्रेणिकायां पञ्चषाणि पदान्य् आरूढस्यानुषङ्गिक्यः सिध्यन्त्य् अणिमाद्याः सिद्धयः ।  
यदि तासु मनो रज्येत,  
तदा तत्-प्राप्त्यैव कृत-कृत्यम्-मन्यो ऽसौ  
पुनः संसृताव् एव परिवर्तेत ।  
अतो मनीषिणा ता दूरतः परिहर्तव्याः ।  

प्र-घट्टकम् एनम् अतिक्रम्य  
निश्रेणिकायां तद्-उपरि पञ्चष-पदारोहणे  
स्वात्मानुभवो नाम महान् गर्तो  
ऽस्य पन्थानम् आवृत्य तिष्ठेत् ।  
तत्र निपतितः पुरुषः प्रायशो नान्यल् लिप्सेत ।+++(4)+++  

> "यं लब्ध्वा चापरं लाभं  
मन्यते नाधिकं ततः " (1 भ. गी. ६-२२.) 

इत्य् उक्त-रीत्या तद्-उपजनितम् आनन्दम् एव  
निरतिशय-लाभं मन्वानस्  
तत्रैव निरतो, ब्रह्मानुभव-रूपं मोक्षम् अपि विस्मरेत् । 

तस्माद् एते ऽन्तराया अवहित-मनसा दूरतः परिहरणीयाः ।  
एवं दृढ-सङ्कल्पेन चेतसा  
मुक्त्य्-उपाय-भूतः समाधिर् आरम्भणीयः । 

### ०४ कामादिव्यूहभेदः
कामादिव्यूहभेदो नाम चतुर्थोऽङ्कः ।  
एवम् अवहितेन चेतसा  
समारब्ध-समाधेर् अपि पुरुषस्य चित्तं  
पूर्वानुभूत-विषय-वासना-कलुषितं  
समाधौ न स्थिरतराम् अवस्थितिम् अवाप्नुयात् ।  
विषयेभ्यः प्रसभ-विनिवर्तितम् अपि चेतस्  
तदा तदोद्बोधक-समवधाने  
पुनर् अपि सांसारिक-भोगेभ्यः स्पृहयेत्,  
यथा सौभरि-विश्वामित्रादेः ।  
परं तु योगी  
कञ्चित् कालं वैषयिकं सुखम् अनुभूय  
पुनस् तत्र दोष-दृष्टया विरज्येत ।  
पुनर् उद्बोधक-समवधाने प्राकृत-भोगेषु प्रसजेत् ।  
पुनर् आत्मनो गर्हणीयतमाम् अवस्थाम् अवबुध्यापत्रपेत ।  
एवं महति सङ्कटे वर्तमानो  
ऽत्यन्त-शोचनीयां दशाम् आपद्यातितरां सीदेत् ।  

तदा च केचित् कातर-हृदयाः  
समाधिम् एवात्यन्तायावधूय  
पूर्वं जिहासितां संसृतिम् एव  
पुनः शरणम् अन्विच्छेयुः ।  
तेषु च विवेको ऽकिञ्चित्करः ।  
किञ्च प्रक्रान्त-योगम् एनं यदि कश्चिद् अवजानाति,  
न बहु-मन्यते परैर् उपादीयमानां बहुमति विहन्तिं वा  
तदा योगिनो ऽप्य् अस्य दुर्निवारः क्रोधः शत-गुणितः प्रभवेत् ।  
ततश् चायं प्रक्रान्तं योगम् अवज्ञा-हेतुम् अवधार्य  
तं विहाय  
क्रोधात् समुत्थितो ऽवजानन्तं हन्तुं प्रयतेत ।  
ततस् तद् एव रन्ध्रं समासाद्य  
राग-क्रोधौ मात्सर्यादि-परिवारौ लोभ-तृष्णाभ्यां सहाभेद्यं व्यूहं परिकल्प्य  
पुरुषम् अभिहन्तुं प्रयतेयाताम् ।  

तदा ऽनेन तितिक्षा-मुदितादि-कवचम् उपष्टभ्य  
दृढ-सत्त्व-विवेक-बलात्  
रागादि-व्यूहं भित्त्वा  
समाधौ स्थैर्यं सम्पादनीयम् । 

### ०५ दम्भाद्य्-उपालम्भः
दम्भाद्य्-उपालम्भो नाम पञ्चमोऽङ्कः ।  
तद् एवं रागादि-व्यूह-भेदेन  
पुनः प्रक्रान्त-योगः पुरुषः  
सर्व-जन-समक्षं रागादि-जन्य-प्रवृत्ताव् अपत्रपमाणो ऽपि  
सर्वात्मना ऽऽत्मानं ततो नियन्तुम् अशक्नुवन्  
रहसि तत्-प्रवृत्तिम् ईहते ।  
तदा चात्मनो भ्रंशं निगूहयितुं,  
स्वस्य समाधि-निष्ठतां प्रथयितुं  
तेन प्राकृतान् जनान् प्रतारयितुं च  
दम्भं कुहनां चावलम्बते । 

दर्पश् च तदा स्वयम् एव दम्भस्य साहायकम् आचरति ।  

ततश् चात्मानम् अमानुष-योग-सिद्धि-बल-सम्पन्नं लोकातीत-महिमानं च  प्रथयितुम्  
अतथ्ये पथि पदं निदधाति पुरुषः ।  
"सर्वम् अपि लोहं कनकी-कर्तुं प्रभवेयम्"  
इति ब्रुवन्  
सञ्चित्य लोह-जातं पुट-पाके निक्षिप्य धमति ।  
प्रतारिताश् च जना  
अनल्पं वित्तम् अस्मै प्रयच्छन्ति ।  
तेन चाभीष्टान् भोगान् सम्पाद्यानुभवति ।  

तथा ऽऽत्मनो ऽतीतानि जननान्तराणि स्मरन्न् इव  
किम् अपि किम् अप्य् असम्बद्धम् अश्रद्धेयं च प्रलपति ।  
जनाश् च प्रतारिताः  
"संवर्त-भरतादिवद् योग-सिद्धो ऽयम् उन्मत्तचर्य"  
इति विशेषतो बहु मन्यन्ते । 

एवं लब्धावकाशो ऽयं कथा-प्रसङ्गे  
स्ववृत्तान्तम् एवम् अतथ्यम् असम्भाव्यम् अपि  
बहुमत्य वर्णयति - 

> ' पूर्वं जामदग्न्यो वसुन्धरां कृत्स्नां विजित्य  
> सर्वस्व-दक्षिणे यज्ञे  
> तां मह्यं प्रदित्सन्  
> मां प्रतिग्रहीतुं प्रार्थयत ।  
> निःस्पृहस् त्व् अहं तद्-अर्थनां नाकार्षम् '

इति । 

[[१८]] 

अन्यदा चैवं विकत्थते- 

> 'कस्मिंश्चिन् निशीथे  
> जनेषु सर्वेषु सुषुप्तेषु  
> कश्चन दिव्यः पुरुष आगत्य  
> मां ब्रह्मलोकागमनाय प्रार्थयत ।  
> अहम् अपि तद्-अर्थनां निराकर्तुम् अपारयिष्णुः  
> सत्य-लोकम् अगमम् ।  
> तत्र च हिरण्य-गर्भादिभिर् उद्धृतार्घ्यैर्  
> अहम् अनन्य-सामान्यम् अभ्यर्चितः  
> पुनर् अत्र लोकोद्धरणाय प्रेषितः' 

इति । एवम् एभिर् अन्यैश् च प्रतारणैः  
प्रतार्यमाणा जनाः  
प्रभूतं द्रविणम् अस्योपहरन्ति ।  
अयं त्व् अनादरम् अभिनयन् सर्वम् अपि तन् निराकरोति ।  
तेन च जना एधित-श्रद्धास्  
ततोऽप्य् अधिकानि धनानि तच्-छिष्य-व्यपदेशिने कस्मैचिद् अर्पयन्ति ।  
तैर् एव धनैर् उभाव् अपि मिष्टं भोगम् अनुभवत  
इति लोकस्थितिः ।  

अस्मिन्न् एव व्यतिकरे असूया-समाश्लिष्टः  
सर्वान् अपि महत्तरान् विनिन्दितुम् उद्युङ्क्ते ।  
यथा – 

> लोकेऽद्य यावत् प्रसिद्धानि  
> सर्वाण्य् अप्य् अवैदिकानि वेदिकानि वा मतानि  
> न हृदयङ्-गमानि ।  
> 
> तत्र साध्व्--अ-साधु--कर्म-फल--भाज आत्मनो ऽनङ्गीकारात्  
> कृत्याकृत्य-व्यवस्था-वैयाकुली-प्रसङ्गेनावैदिकानि मतानि सर्वाण्य् अपि  
> न हृदयङ्-गमानि ।  
> वैदिक-ब्रुवेष्व् अपि  
> केषुचिन् मतेषु निरीश्वर-वादिषु  
> सृष्टि-प्रलयानुपपत्त्या न विमर्श-सहता ।  
> 
> औपनिषदेष्व् अपि मतेषु निर्विशेषाद्वैत-वादे  
> अ-बाधित-दृष्टापह्नवादयो बहवो दोषाः ।  
> स-विशेषाद्वैत-वादे सर्व-शरीरितया सकल-प्रपञ्च-दोष-भाक्त्वादयो ब्रह्मणो दोषाः ।  
> केवल-द्वैत-वादेऽपि ब्रह्मानुपादानत्व+आनन्द-तारतम्यादयो बहवो दोषा इति,  
> 
> तान्य् अपि न हृदयङ्-गमानि 

\+ इति । 

> तत्-प्रवर्तकाणाम् आचार्याणां न्यूनतैव

+इति ।  
नैतावतापि विश्राम्यन्ति ।  
किन्तु 

> "धर्म-संस्थापनार्थम् अवतीर्ण" इति  
"विग्रहवान् धर्म" इति च  
श्रद्-दधानैर् उद्घुष्यमाणो राघवो  
जुगुप्सनीयतमं स्त्रीवधम् अकरोत्,  
अन्तर्हितो भूत्वा वालिनं जघान,  
समरे वीर-गर्हणीयं द्वित्र-पदापक्रमणम् अनुमेने,  
उपदशान् मासान् राक्षसावासोषितां युवतीं भार्यां  
पुनर् निर्विशङ्कम् अङ्गीचकार  

\+इत्यादिकं वदन्न् आत्मानम् एतादृश-दोष-गन्धासंस्पृष्टं विकत्थते ।  

आत्मानं सकल-तन्त्र-पारदृश्वानं कथयन्  
तत्र तत्र सिद्धान्तेषु दोषान् अशङ्कनीयान् उद्भावयति ।  

[[१९]]

> औपनिषदराद्धान्तिनः भव-भय-भीता  
> भव-रस-निमग्नं श्री-जानिं पुरुषोत्तमम् उपसद्यात्मनो मुक्तान् प्रख्यापयन्तो  
> मुक्तौ कामिताभिः स्त्रीभिर् वा यानैर् वा विहरन्तीति महद् इदं सारस्यम् ।  
> न खलु वृश्चिक-भयात् पलायमानैर्  
> आशी+++(=विषदन्त)+++-मुख-मुखे निपतितव्यम् 

इति च परिहसन्ति ।  
इत्थम् अनर्थ-निदान-भूतेषु दम्भादिषु  
प्रक्रान्त-समाधिभिर् मनो न विधेयम् इति प्रतिपाद्यते । 

### ०६ स्थान-विशेष-सङ्ग्रहः
स्थान-विशेष-सङ्ग्रहो नाम षष्ठोऽङ्कः ।  

> प्रक्रान्त-समाधिना पुरुषेण दम्भ-दर्पादि-रहितेन भाव्यम्  

इत्य् उक्त्वा  

> धारणादि-सिद्ध्यर्थं समाधि-विघातक-विषय-वर्जितं स्थानम् अन्वेष्टव्यम् 

इति वक्तुं  
सर्वेषाम् अपि पुण्य-क्षेत्राणां पुण्य-तीर्थानां चाद्यत्वे  
कलिना प्रदूषितत्वं  
समान्येन विष्कम्भे महा-मोह-कञ्चुकि-वाक्येनाभिधाय  
व्यपदिष्टानां पुण्य-क्षेत्र-तीर्थानां दुष्टत्व-प्रतिपादन-पुरः-सरं  
यत्र कुत्रापि स्थितस्यात्मनो हृदय-गुहैव योगस्य विविक्तं स्थानम्  
इति निर्णीयते ।+++(5)+++ 

तत्र पुण्य-क्षेत्र-तीर्थानां व्यपदिष्टानाम् अपि दुष्टत्वं प्रत्येकम् आह -  

चतुर्दशस्व् अपि भुवनेषु  
क्षितिर् एकैव धर्मास्पदम् ।  
इतराणि तु भोग-भूमयः ।  
क्षित्याम् अपि भारत-खण्ड एव प्रशस्त-तमः ।  

तत्र रजत-गिरिर् यद्य् अपि काम-दहनेन भवानी-पतिनाध्युषितः,  
तथापि न परमैकान्तिनां भागवतानाम् आदरास्पदम् इति  
स हेय एव ।  

गन्ध-मादन-गिरिर् अपि  
त्रैवर्गिक-भोगास्पदम् इति  
न मुमुक्षुभिर् आदरणीयः ।  

गन्धमादन-वनं च यद्य् अपि रघुपति-ध्यानैक-परायणेन मारुतिना संश्रितं,  
तथापि वीणा-मृदङ्गादि-सङ्गीत-रव-प्रचुरम् इति  
चित्त-विक्षोभकम् एव ।  

हिम-गिरिर् अपि विद्या-धरादि--मिथुन-भोग-स्थानम् इति  
न समाधि-स्थानं भवितुम् अर्हति । 

अनन्तरम् आर्यावर्ते च  
साकेत-मधुरे रघु-यदु-पत्य्-अवतार-देश-भूते यद्य् अपि ग्राह्ये,  
तथापि पाषण्डि-गणाकीर्णत्वाद्  
अ-धर्म-विप्लुते इति  
न समाधि-योग्ये । 

हरि-क्षेत्रं च पुण्य-तम--चक्र-तीर्थ-महितम् अपि  
भगवन्-मूर्ति-सालग्राम-भेदिभिर् लुब्धकापशदैर्+++(←अप+शद् पतने)+++ आकीर्णत्वान्  
न वासार्हम् । 

वाराणसी तु +++(रामतापनीयोपनिषद्-उक्त-)+++राम-षड्-अक्षर-ध्यानोपदेश-परेण महादेवेनाध्युषितम् अपि  
म्लेच्छ-प्रायाधिपत्यात्  
लुप्त-सदाचारेति न ग्राह्या । 

[[२०]] 

दक्षिणा-पथे च मरु-भूमिः  
कुसीद-जीविभिर् अनार्यैर् लुब्धैर् अधिष्ठितत्वान् न योग्या ।  

दक्षिण-बदरिका-प्रख्यो भगवद्-रामानुज-विजय-साक्षि-भूतो यादवाचलो  
भगवन्-नारायणस्य स्वयं-व्यक्ति-क्षेत्र-भूतो ऽपि  
दुः-सह-पवनावेग इति  
न साधकस्य स्थानं भवति । 

केरल-देशस् तु श्री-पद्म-नाभावास-भूतोऽपि  
तुरीय-पुरुषार्थोपरोधि-केवल-प्रवृत्ति-धर्मोपदेष्टृ-जामदग्न्य-परिगृहीतत्वान्  
न योग-योग्यं स्थानम् । 

पाण्ड्य-देशो यद्य् अपि महा-भागवतोत्तम-श्री-शठ-कोप-सूर्य्-अवतार-महनीयः,  
तथा ऽपि नल-सेतु-दर्शन--कुतूहलि-जन-सङ्घ--गतागत-घोष-मुखरितत्वान्  
न समाधिम् एधयति । 

चोल-भूमिस् त्व् अपवर्ग-पथ-वैदेशिकैः कु-कविभिर् आकृष्ट-जनतेति  
न सम्भावनार्हा ।  
तत्र यद्य् अपि श्रीरङ्ग-क्षेत्रं स्वयं व्यक्तं पुण्य-तमं माननार्हं विभाति,  
तथा ऽपि तत्रापि सम्भवन्त्य् एव योग-विघ्नाः ।  

एवं तुण्डीर-देशे सत्य-व्रत-क्षेत्रं+++(=काञ्ची)+++  
तत उत्तरतो वेङ्कटाद्रिश् च  
यद्य् अपि भगवद्-अभिव्यक्ति-भूते,  
परन्तु तत्रापि जाग्रत्य् एव योग-प्रत्यूहाः । 

अतो यत्र कुत्रचिद् एकान्ते देश उपविश्य  
हृदय-गुहावसथं परमात्मानम् अन्तर्यामिणं श्रियः पतिं ध्यायेद्  
इति प्रतिपादितम् । 

पूर्वोक्त-विचार-सारः सङ्गृहीतो ऽमुना श्लोकेन कविनैव 

> सा काशीति न चाकशीति+++(=चकास्ति, छान्दस-रूपम्)+++, भुवि सा ऽयोध्येति नाध्यास्यते  
सा ऽवन्तीति न कल्मषाद् अवति, सा काञ्चीति नोदञ्चति ।  
धत्ते सा मधुरेति नोत्तम-धुरां, मान्यापि नान्या पुरी 
या वैकुण्ठ-कथा-सुधा-रस-भुजां रोचेत नो चेतसे।  
> सङ्क. सू. ६.३८.

### ०७ शुभाश्रयनिर्धारणम्
[[૨૪]]

शुभाश्रय-निर्धारणं नाम सप्तमोऽङ्कः ।  
एवं सदाचार-शील-परमैकान्ति-भागवताभिमतं  
यं कञ्चिद् देश-विशेषम् आस्थाय  
हृदय-कमल-रूप-योग-पीठे  
भगवतो ध्यान-प्रकारो ऽत्र प्रतिपाद्यते ।  

तत्र च विष्कम्भे व्युत्थान-दशायां  
सदाचार्योपदेश--भगवच्-छास्त्रादिभिर् अनुभूतस्य  
भगवद्-दिव्य-स्वरूपस्य संस्कारेण  
स्मृति-पथमानीतस्य निदिध्यासनं  
तत्र किञ्चित्-प्रमादादिना निद्रालस्यादि-प्रसङ्गे  
मोहवशात् संस्कार-विच्छेदान् निदिध्यासन-विलय-प्रसङ्गः,  
तदात्वे च दृढेनाध्यवसायेन पुनः संस्कारोद्बोध-सम्भवात्  
भगवद्-अनुध्यान सन्तति-लाभ इत्य्-आदिकम् उच्यते । 

हृदय-कमलाख्ये  
ज्ञान-भक्ति-वैराग्य-शान्त्य्-आख्यैश् चतुर्भिर् मणि-स्तम्भैर् अवष्टब्धे रत्नमण्डपे  

दिव्य-किरीट-हार-केयूर-कटकादि-विभूषितं  
शङ्ख-चक्र-गदा-पद्म-शार्ङ्गादिभिर् उपासितं  
श्रीवत्स-वनमाला--श्री-तुलसी--कौस्तुभोज्ज्वलं  
हरिं पीताम्बर-धरं ध्यायेद्  
इति च सङ्ग्रहेण प्रतिपादितम् । 

ततः संस्कारेण चित्त-भित्तौ लिखितस्य प्र-पञ्चालेख्यस्य  
विवेक-सुमति-व्यवसायैर् दर्शन-व्याजेन  
ध्यानालम्बन-विशेष-निर्णयौपयिक-भगवद्-अवताराणां वर्णनं,  
कर्म-पर-वशानां हिरण्य-गर्भादीनां ध्यान-विषयताऽनर्हतया  
भगवद्-दिव्य-स्वरूप-दिदृक्षा,  
तत्रा ऽपि वासुदेव-सङ्कर्षणादि-पर-व्यूहानां दुर्-अधिगमत्वात्  
मत्स्य-कूर्मादि-दिव्यावतारेषु निदिध्यासन-सौकर्यं,  
निदिध्यासनस्यापि मोक्ष-प्रदत्वं च प्रतिपाद्य,  

> मत्स्यः कूर्मो वराहश् च  
नारसिंहश् च वामनः ।  
रामो रामश् च रामश् च  
कृष्णः कल्की च ते दश ॥ 

इत्य्-आद्य्-उक्तानां दशानाम् अवताराणां  
महिमातिशयम् उपवर्ण्य  
तेष्व् अन्यतमस्यालम्भनार्हता चोपपादिता । 

### ०८ मोहादिपराजयः
मोहादि-पराजयो नामाष्टमोऽङ्कः ।  
एवं व्यूह-भेदनेनापदिशम् अपक्रान्ताः कामादयो  
दुर्वासनाभिनिवेशाभ्याम् उपष्टब्धा  
महा-मोह-साहायकम् आधित्सवः  
पुनर् अपि पुरुषस्योपक्रान्त-समाधेश्  
चित्तं विषयाभिमुखम् आक्रष्टुम् उद्युञ्जते ।  
एतम् एवोचित-कालम् आकलय्य  
महामोहः,  
कामादिभिर् मूल-बलैः परिवृतः  
स्वयम् एव राजानं विवेकम् अभियोक्तुं प्रवर्तते ।  

[[२२]]

ततः सालम्बनं समाधिम् आस्थितस्य पुरुषस्य कामादिभिर् अक्षोभ्यतां  
तत एव विवेकस्य सर्वथा ऽप्य् अजय्यतां चावधार्य  
दुर्वासनाऽभिनिवेशाभ्यां मोह-पक्षाद् अपक्रम्य  
सुवासना-समाध्य्-अभिनिवेशनाम्ना  
स्व-पक्षाश्रिताभ्याम् उपष्टब्धो विवेकः  
कामादीन् स-परिवारान् निहन्तुम् उद्युङ्क्ते । 

ततो नारद-तुम्बुरु-संवाद-मुखेन  
विवेक-महामोहयोः समर-वर्णनम्,  
अन्ते विवेकेन महामोहस्य विध्वंसनं,  
विवेकस्य समाधि-सम्पादन-त्वरेत्य्-आदिकं सरसम् उपवर्णितम् । 

### ०९ समाधि-सम्भवः
समाधि-सम्भवो नाम नवमोऽङ्कः ।  
एवं भगवत्-कटाक्षैधित-विभवेन विवेकेन  
मोहादिषु पराजितेषु  
पुरुषस्य भक्ति-प्रावण्यं भूयो ऽभिवर्धते ।  
परं त्व् इदानीम् अपि कर्म-नाम्न्य् अविद्या  
निरस्तान् अपि कामादीन् पुनर् उद्बोध्य  
पुरुषस्य सत्-कारादिष्व् अभिलाषं पर-परिभवनादिषु क्रोधं चोत्थापयेत् ।+++(5)+++  
अस्मिन् समये योगिना प्रमाद-रहितेनावधातव्यम् ।  
समाधि-सिद्धये भगवन्तं शरणम् उपगम्य  
वर्णाश्रमादि-धर्मेष्व् अवहितेन भाव्यम् ।  
एवम् अहर् अहर् अनुष्ठीयमान-वर्णाश्रम-धर्मानुगृहीतोपासनाख्याराधन-प्रीतो भगवान्  
प्राप्त-कालम् अनन्त-दुस्तर-कर्म-सञ्चयरूपाविद्यां विनिवर्त्य  
समाधि-सिद्धिं प्रयच्छेत् ।  
एवं निष्प्रत्यूह-समाधेः  
पुंसो मोक्ष-सिद्धये कर्तव्यं  
किम् अपि नावशिष्यते ।  
परं शास्त्रीय-मर्यादाम् अनतिलङ्घयन्,  
भगवत्-कृपैक-नियतः  
केवलं शरीर-पात-समय-प्रतीक्षो वर्तेत ।+++(5)+++  
तादात्विकी चास्यैषावस्था स्वापोद्बोध-व्यतिकर-निभा भवेत् ।  
नात्यन्तायास्य परिपूर्ण-ब्रह्मानुभवः,  
नापि यथा-पूर्वं संसारे गाढम् आसङ्गः ।  
अस्मिन्न् अवसरे  
यदृच्छोपनत-सदाचार्योपदिष्ट-मन्त्रानु-सन्धानेन  
समाधेः संसिद्धिर् भवतीति विशदम् उपवर्णितम् । 

### १० निःश्रेयसलाभः
निःश्रेयसलाभो नाम दशमोऽङ्कः ।  
विनिष्पन्न-समाधेः पुरुषस्योपासनाख्येन समाराधनेन  
प्रीतो भगवान् अस्मिन् प्रसीदति ।  
तत्-प्रसादेन च प्रेरितो  
भगवतो दिव्य-सङ्कल्प उदेति ।  
तत्र सुहृत्सु सुकृतानि  
दुष्कृत्सु दुष्कृतानीति विभज्य  
सङ्क्राम्यन्ते ऽस्य कर्माणि ।  

[[२३]]

ततो ऽर्चिर्-आदिना ऽध्वना  
योगिनः परम-पद-प्राप्तिः,  
तत्र च ब्रह्म-सायुज्य-लक्षणं मोक्षं प्राप्तस्य  
निरतिशय-ब्रह्मानन्दानुभवः,  
अ-पुनर्-आवृत्तिः संसृताव्  
इत्य्-आदिकम् उक्त्वा  
स्वकीयं प्रबन्ध-करणं  
सात्त्विक-त्यागेन भगवति वासुदेवे समर्पयति कविः । 

### सङ्ग्रहः
एवं सुविशदम् अध्यात्म-शास्त्र-रहस्यं प्रतिपादन-परतया  
शारीरक-शास्त्र-प्रकरण-भूतम् इदं रूपकम्  
इति वक्तुं शक्यम् ।  
त्रि-वर्गैक-प्रतिपादन-पराणां  
तत्रापि सांसारिक-भोग-प्रवणाधिकारिकाणां नाटकानाम् **अनुपादेयत्वम्**,  
अपवर्गौपयिक--पर-विद्या--प्रतिपादकानाम् अध्यात्म-शास्त्र-सम्बद्धानां ग्रन्थानाम् **एवोपादेयत्वं** च **मन्यमानेन**  
मान्येनानेन कविना  
नाटकम् इदं लोकानुजिघृक्षया प्रणीतम्  
इति तद्-वाक्येनैवावगम्यते । 

यथा – 

> “आदिष्टोऽस्मि अधिजिगमिषितमुक्तिघण्टापथैरौपनिषदरहस्योपदेशदेशिकैरसमीचीनपराङ्मुखैरार्यमिश्रैः" 

इति, 

" 
अपदिश्य किमप्यशेषगुस्यै 
निगमान्तेषु निरूढगौरवेण । 
प्रविभक्त हिताहितः प्रयोगः 
कविना कारुणिकेन कल्पितोऽसौ ॥ 

इति, श्रुतिपथ्यं नाथप्रीत्यै नाटकमयै व्यधितैतत् " इति च । अनेन चैतत् ज्ञायते औपनिषदमतान्तरसिद्धान्तप्रकाशनपरेण केनापि प्रयोगान्तरेणोद्वेजिताः परमैकान्तिनः सामाजिका आचार्यमेनं सद्दर्शनरहस्य प्रकाशक प्रयोगकरणाय प्रार्थयन्त । ततस्तदभ्यर्थनामङ्गीकृत्य वेदान्त - गुरुरयं मुमुक्षुजनानुग्रहाय वेदान्तसम्मतरहस्यार्थप्रकाशकमेनं ग्रन्थं निरमिमीतेति । तच्चोद्वेजकं प्रयोगान्तरं किं नाम स्यादिति विमर्शे । औचित्यात् प्रायेण कृष्णमिश्रकृतं प्रबोधचन्द्रोदयाभिधमेवेत्यूहितुं साम्प्रतम् । एवञ्च स्वमतस्थापना भिसन्धिरेव ग्रन्थकर्तुरेतस्य ग्रन्थस्य करणे निदान - मित्यवगम्यते । अत्र केचित् कृष्णमिश्रेण सहाचार्यस्य वादे प्रसक्के 
1 सङ्कल्पसू. P. 13. 
सङ्कल्पसू. १-११. 
सङ्कल्पसू. १-१५० 
२४ 
सङ्कल्पसूर्योदयः 
पराभूतेन कृष्णमिश्रेण स्वकीये प्रबोधचन्द्रोदये प्रदर्शिते तत्स्पर्धया ग्रन्थमेनमरचयन्नाचार्या इत्यैति परिकल्पयन्ति । तत्तु न हृदयङ्गमम् ; न वा विचारसहम् । आचार्या हीमे स्पर्धादिषु सर्वात्मना विमुखा विरक्ताप्रेसराः कालमयापयन्निति तच्चरित्र विमर्श कैर सकृदुदुघुष्यते । तथा च- 
" यः ख्यातिलाभपूजासु विमुखो वैष्णवे जने । क्रयणीयदशां प्राप्तस्तस्मै भव्याय मङ्गलम् ।। 
इति कुमारवेदान्ताचार्याणां मङ्गलाशासनम् । 
"" 
किञ्च कृष्णमिश्रः कीर्तिवर्मनृपसमकालिक इति तदीयनाटकादवगम्यते । स कीर्तिवर्मा 1065 AD. काले बभूवेति चरित्रविमर्शका निरणैषुः । आचार्याश्वमे ततोऽब्दानां द्विशत्या अनन्तरं 1268 A.D. काले कृताबतारा इति कथमेषां तेन कृष्णमिश्रेण वादः स्पर्धा वा युज्यतामिति सुधियो विभावयन्तु । 
आचार्यवयरेभिर्विरचितानि ग्रन्थान्तराणि यथा- - 
१. शतदूषणी — निर्विशेषब्रह्माद्वैत मतनिरासः शतसङ्ख्याकैर्वादैरत्र क्रियते । परन्तु षट्षष्टिर्वादा एवाधुना समुपलभ्यन्ते । परिशिष्टास्तु वादाः प्रनष्टाः । " शातितः शतदुषण्यां शङ्करादिमुधाग्रहः " इति तत्त्वटीकायामनुवादात् शतं वादाः सम्पूर्णाः कृता इति ज्ञायते । अत्रादिपदेन भास्करयादवप्रकशयोर्गहणं स्यात् । उपलभ्यमाना वादाश्चेत्थम् - १. ब्रह्मशब्दवृत्त्यनुपपत्तिः, २ . जिज्ञासानुपपत्तिः, ३. ऐकशास्त्र्यसमर्थनम् ४. अविधेयज्ञानभङ्गः, ५. बाधितानुवृत्तिभङ्गः, ६. विविदिषासाघनत्वभङ्गः, ७. शब्दजन्यप्रत्यक्षभङ्गः, ८. साधनचतुष्टय पूर्ववृत्तत्वभङ्गः, ९ परेषां कथानधिकारः, १०. निर्विशेषस्वयम्प्रकाशभङ्गः, ११. निर्विशेषविषय निर्विकल्पकभङ्गः, १२. सन्मात्रमाहिप्रत्यक्षभङ्गः, १३. मेददूषण निस्तारः, १४. वेदप्रामाण्यपरिग्रहानु- 
, 
उपोद्घातः 
२५° 
पपत्तिः, १५. दृश्यत्वानुमान निरासः, १६. व्यावर्तमानत्वानुमानभङ्गः, १७. दृग्दृश्य सम्बन्धानुपपत्तिपरिहारः, १८. बाह्यप्रकाशानुपपत्तिः, १९. ब्रह्माज्ञाननिरासः, २०. अवेद्यत्वभङ्गः, २१. संविदनुत्पत्तिदूषणम् २२. संविन्निर्विकारत्वानुमानभङ्गः, २३. संविन्नानात्वनिषेधकानुमानभङ्गः, २४. निर्विशेषत्वानुमानभङ्गः, २५. संविदात्मत्वभङ्गः, २६. अहमर्थात्मत्वसमर्थनम्, २७. ज्ञातृत्वाध्यासभङ्गः, २८. साक्षित्वभङ्गः, २९. प्रत्यक्षशास्त्रयोर्विरोधपरिहारः, ३० असत्यात्सत्य सिद्धिभङ्गः, ३१. जीवन्मुक्तिभङ्गः, ३२. बाघार्थसामानाधिकरण्यभङ्गः, ३३. संविदद्वैतभङ्गः, ३४. उपदेशानुपपत्तिः, ३५. तिरोधानानुपपत्तिः, ३६. आत्माद्वैतभङ्गः, ३७. जीवेश्वरैक्यभङ्गः, ३८. अखण्डवाक्यार्थभङ्गः, ३९ भावरूपाज्ञानभङ्गः, ४०. जीवाज्ञानभङ्गः, ४१. अविद्यास्वरूपानुपपत्तिः, ४२. मायाविद्याविभागभङ्गः, ४३. अविद्या निवर्तकानुपपत्तिः, ४४. अविद्यानिवृश्यनुपपत्तिः, ४५. ब्रह्मणः शब्दावेद्यत्वनिरासः, ४६. निष्प्रपञ्चीकरण नियोगभङ्गः, ४७. विकल्पाप्रामाण्यभङ्गः, ४८. उपबृंहणवैघट्यम्, ४९. ऐक्योपदेशान्यथानुपपत्तिभङ्गः, ५०. शास्त्राधिकारभङ्गः, ५१. मुक्तसंविन्निर्विषयत्वभङ्गः, ५२. सगुणनिर्गुणश्रुतिव्यवस्थाः, ५३. ब्रह्मोपादानत्वान्यथानुपपत्तिभङ्गः, ५४. मायोपादानत्वान्यथानुपपत्तिभङ्गः, ५५. कार्यान्यथानुपपत्तिभङ्गः, ५६. आनन्त्य निरूपणम्, ५७. निर्विशेषब्रह्मानन्दत्वभङ्गः, ५८. निर्विशेषब्रह्मनित्यत्वभङ्गः, ५९. अद्वितीयश्रुतिविसंवाद., ६०. सत्त्वासत्त्वविवेकः, ६१. जीवैक्यभङ्गः, ६२. अपशूद्राधिकरण विरोधः, ६३. अधिकारिविवेकः, ६४. यतिलिङ्गभेदभङ्गः, ६५. अलेपकमतभङ्गः, ६६. सूत्रस्वारस्यभङ्ग इति । एतद्ग्रन्थकरणपूर्वकं विशिष्टाद्वैतमतस्थापनपरितुष्टेन भगवता श्रीरङ्गनाथेनाचार्याय वेदान्ताचार्य इति सञ्ज्ञा दत्तेति प्रथा । 
२. तत्त्वमुक्ताकलापः - विशिष्टाद्वैत सिद्धान्तरीत्या वेदान्तरहस्यार्थ - प्रकाशकः पद्यरूपोऽयं ग्रन्थः । अत्र च पञ्चभिः सराभिख्यैर्भागैर्यथाक्रमं 
n 
'२६ 
सङ्कल्पसूर्योदयः 
जडद्रव्य-जीव-नायक - बुद्धि- अद्रव्याणां स्वरूपादिकं निर्णीतम् । आहत्यात्र पद्यसङ्ख्या ५००, अयं च ग्रन्थः सायणात्मजेन माधवेन सर्वदर्शनसङ्ग्रहे व्यपदिष्टः । 
३. सर्वार्थसिद्धिः - पूर्व निर्दिष्टस्य तत्त्वमुक्ताकलापस्य व्याख्या- 
रूपोऽयं ग्रन्थः । अत्र च प्रकाशात्मवाचस्पतिचित्सुखादिभिरभिहिता 
निर्विशेषाद्वैत सम्बद्धा बहवो वादा अनूध निरस्ताः । 
४. अधिकरणसारावलिः -- भगवद्रामानुजीयश्रीभाष्यरीत्या ब्रह्मसूत्राधिकरणविषयसङ्ग्रहरूपः पद्यात्मकोऽयं ग्रन्थश्चतुर्भिरध्यायैः प्रविभक्तः । आहत्यात्र श्लोकसङ्ख्या ५६२. " तेन देवेन दत्तां वेदान्ताचार्य सञ्ज्ञामवहितबहुवित्सार्थमन्वर्थयामि " इति स्वकीयवेदान्ताचार्य सञ्ज्ञाया अनुवाददर्शनात् शतदूषण्या अनन्तरमयं ग्रन्थो निर्मित इत्यवगम्यते । तथात्र तत्त्वमुक्ताकलापस्य नाम्ना निर्देशात्तदनन्तरं कृत इत्यपि ज्ञायते । 
५. अधिकरणदर्पणम् - अयं ग्रन्थोऽधुना लुप्तः कुत्रापि न लभ्यते । परं तु निक्षेपरक्षायां समुद्धृतः । विशिष्टाद्वैत सिद्धान्तरीत्या ब्रह्मसूत्राणां सङ्ग्रहेणाधिकरणविभागविषयादिप्रदर्शकः स्यादित्यूह्यते । 
६. सच्चरित्ररक्षा — अस्मिन् ग्रन्थे श्रीवैष्णवसमय सिद्धस्य सुदर्शनपाञ्चजन्यधारणस्य, द्वादशोर्ध्वपुण्ड्रधरणस्य, भगवन्निवेदितोपयोगस्य च वैधता निरवद्यता भगवत्प्रीणनता चेति यथाक्रमं त्रिभिरधिकारैरुपपादितम् । तत्र च प्रमाणतया श्रुतिस्मृतिपुराणवचनानि प्रदर्शितानि । अन्ते चात्राधिकारत्रयोपपादितान् विषयानेवं सङ्गृह्णाति ग्रन्थकारः - 
“ शमितभवभयानां शङ्खचक्रादिचिहै- 
दिविषदधिकभूनां दीव्यतामूर्ध्वपुण्ड्रैः । 
प्रथितगुणगणानां प्रापणप्राशनाद्यै- 
रयमहमनघानामस्मि पात्रं दयायाः ॥ " 
इति । 
उपोद्घातः 
२७ 
७. निक्षेपरक्षा -- निक्षेपः, प्रपत्तिः, शरणागतिः, न्यासः इत्यादीन्येकार्थवाचकानि पर्यायपदानि । निक्षेपोऽपि दहरशाण्डिल्यादिविद्याभिरविशिष्टफलतया वेदान्तेषु विकल्प्यमाना ब्रह्मविद्येति परमसिद्धान्ते विमन्यमानानां वादिनां प्रत्यवस्थानान्युपक्षिप्य श्रुत्यादिप्रमाणोपन्यासपूर्वकं तानि निरस्य निक्षेपस्य ब्रह्मविद्यात्वमत्र व्यवस्थाप्यते । भागद्वयात्मकेऽस्मिन् अन्ये पूर्वभागे, 
स्वरूपलक्ष्मानुष्ठान विध्यदृष्टेर्निषेधतः 
ऐक्यादशक्तेरख्यातेः सम्प्रदायविरोधतः ॥ 
इति नवधाशङ्क्य, उत्तरभागे तेषामाक्षेपाणां प्रत्येकं समाधानं कृतम् । अत्र च शतदूषण्यधिकरणदर्पणसच्चरित्ररक्षाणां निर्देशात् तदनन्तरकालिकोऽयं ग्रन्थ इत्यवगम्यते । 
८. श्रीपाञ्चरात्ररक्षा -- अत्र श्रीपाञ्चरात्रस्य भगवच्छास्त्रतया प्रख्यातस्य प्रामाण्यव्यवस्थापनपूर्वकं तस्य वेदाविरुद्धत्वं पाञ्चकालिकानामभिगमनोपादाने ज्या स्वाध्याययोगानां भगवदाराधनत्वं नित्यानुष्ठेयत्वमित्यादीन्युपपादितानि । अत्र च त्रयोऽधिकाराः —— सिद्धान्तव्यवस्थापनम् नित्यानुष्ठानस्थापनम् नित्यग्रन्थव्याख्यानं चेति । अस्मिन् ग्रन्थे निक्षेपरक्षा निर्दिष्टेति ततः परोऽयम् । 
, 
९. न्यायपरिशुद्धिः - अत्र गौतमीयन्यायसूत्राणां वेदान्तसमयबहिष्कारपक्षे स्थितेऽपि तेषां कथञ्चिदबहिष्कारोऽपि वर्णयितुं शक्यत इति प्रतिज्ञाय तत्रत्यानां प्रत्यक्षानुमानादिविचारपराणां सूत्राणां वेदान्तसमयानुकूल्येनार्थवर्णनं क्रियते । प्रत्यक्ष अनुमान - शब्द स्मृति - प्रमेयाख्यैः पञ्चभिरध्यायैर्विभक्तोऽयं ग्रन्थः । श्रीपाञ्चरात्ररक्षा नामतोऽत्र निदिष्टेति तदनन्तरप्रवृत्तोऽयं ग्रन्थः । 
૨૮ 
सङ्कल्पसूर्योदयः 
१०. सेश्वरमीमांसा – जैमिन्युपज्ञं पूर्वमीमांसादर्शनमर्वाचीनव्याख्याकारोक्तरीत्या न निरीश्वरपरम्, किन्तु सेश्वरपरमेवेति जैमिनीय सूत्राणां दिङ्मात्रेण व्याख्याप्रदर्शनपरोऽयं ग्रन्थः । प्रथमाध्यायप्रथम द्वितीयपादयोरेव ग्रन्थ उपलभ्यते । अत्र च तत्त्वमुक्ताकलापस्य न्यायपरिशुद्धेश्व परामर्श - दर्शनात्तदनन्तरोत्पन्नोऽयं ग्रन्थः । 
११. मीमांसापादुका - अयं च ग्रन्थः पूर्वोदितसेश्वरमीमांसाप्रतिपादितविषयाणां पद्यात्मकः सङ्ग्रहः । अत्राहत्य पद्यानि १७३. 
१२. तात्पर्यचन्द्रिका — श्रीभगवद्गीताभाष्यस्य भगवद्रामानुजीयस्य व्याख्यारूपोऽयं ग्रन्थः । प्रायेण प्रतिश्लोकं प्रतिवाक्यं प्रतिपदं चावतरणवितरणपूर्वकं भाष्यकृदाशयाविष्करणरीतिस्तथा स्वसिद्धान्तस्थापनधोरणी चान्यादृशी दरीदृश्यतेऽत्राचार्याणाम् । अत्र शतदूषण्याः सेश्वरमीमांसाया - श्रीलेखात्ततः परोऽयं ग्रन्थः । 
१३. गीतार्थसङ्ग्रहरक्षा —— श्रीभगवद्गीता बहुभिर्बहुधा व्याख्यानव्याजेनापन्थानं नीत्वा विप्लावितेति मन्वानो भगवान् यामुनाचार्यस्तस्याः समञ्जसं साम्प्रदायिकं चार्थमवबोधयितुं गीतार्थसङ्ग्रहं नामातिसङ्क्षिप्तं ग्रन्थं ३२ श्लोकैर्जमन्थ । तस्यातिगाढत्वादतिसङ्क्षिप्तत्वाच्च मितमतीनां दुरवबोधतामाकलय्य तदाशयं यथावद्विशदयितुं ग्रन्थमेनमर चयन्नाचार्याः । अत्र च कर्मज्ञानभक्तियोगानां निष्कृष्टं स्वरूपं परस्परं सम्बन्धः सार्थक्यं च विशदमुपपादितम् । अत्र निक्षेपरक्षा तात्पर्यचन्द्रिका च निर्दिष्टेति ततः पश्चात्तनोऽयं ग्रन्थः । 
१४. न्यायसिद्धाञ्जनम् -- न्यायपरिशुद्धावन्तिमे परिच्छेदे सङ्ग्रहेण निर्दिष्टस्य प्रमेयतत्त्वस्य विस्तरेण बिचारोऽत्र क्रियते । अत्र च षट् परिच्छेदाः - जडद्रव्य - जीव- ईश्वर - नित्यविभूति-बुद्धि- अद्रव्यसञ्ज्ञकाः । षष्ठे परि- 
२९ 
च्छेदेमध्य एव विच्छिन्नोऽयं ग्रन्थः । उपरि भागो नोपलभ्यते । तात्पर्यचन्द्रिकाया अत्र निर्देशः क्रियते । 
१५. तत्त्वटीका --- श्रीभगवद्रामानुजीयश्रीभाष्यस्य विवरणरूपोऽयं ग्रन्थः । विस्तृतव्याख्यायां श्रुतप्रकाशिकायामविचारिता बहवो विषया भाष्यकृदाशयस्थिता अत्राविष्कृताः । जीज्ञासाधिकरणमपरिसमाप्यैव विच्छिन्नोऽयं ग्रन्थ इति क्रिं ब्रूमः कालस्य दौर्गत्यम् । अयं च ग्रन्थ आचार्येणाष्टाविंशे श्रीभाष्यप्रवचने कृत इत्यभिहितम् । 
1 
१३. ईशावास्योपनिषद्भाष्यम् – भगवद्रामानुजमुनयो वेदार्थसङ्ग्रहश्रीभाष्याभ्यामेवोपनिषदो व्याख्यातप्राया इति मन्वानाः पृथगुपनिषद्भाष्यं नाम ग्रन्थं नारचयन्निति विदितमेतत् । अथापीशावास्यवाक्यानामर्थः सुस्पष्टं नावगत इति तदीयमाशयमनुसृत्यैवास्या उपनिषदो भाष्यमभाषिष्टासावाचार्यः । अदसीयं भाष्यमनुरुध्यैव नारायणमुनिभिर्व्याख्यान्तरमप्यारचितमित्यवगम्यते । 
१७. रहस्यरक्षा — श्रीवैष्णवसमयाचारसिद्धस्य प्रपदनस्य स्वरूपं, महिमा, अङ्गानि, अनुष्ठानावश्यकता इत्यादीन्यवश्यज्ञातव्यान्यत्राविष्कृतानि । अयं च ग्रन्थस्त्रिभिरधिकारैः क्रमेण भगवद्रामानुजविरचितस्य गद्यत्रयस्य, भगवद्यामुनाचार्यविरचितस्य स्तोत्ररत्नस्य, तैरेव विरचितायाश्चतुः श्लोक्याश्च भाष्यरूपः । प्रपदनस्य मोक्षसाधनत्वे श्रियो विभुत्वे च विप्रतिपन्नानां सयूथ्यानां केषाञ्चिदाक्षेपस्य सप्रमाणं समाधिमभिधाय सिद्धान्तः समर्थितः । 
१८. वादित्रयखण्डनम् - श्रीशङ्कर भास्कर यादव प्रकाशमतानां खण्डनरूपोऽयं ग्रन्थः । अतीव सङ्क्षिप्तः सुललितश्चायं ग्रन्थः । अयं शतदूषणीसर्वार्थसिद्धयादिप्रौढतमग्रन्थानां निर्मातृभिः श्रीवेदान्तदेशिकैर्विरचित इति वक्तुं नानन्यथासिद्धं दृढतरं च प्रमाणमुपलभ्यते विना प्रारम्भे कचित्पुस्तकेषु विलिखितात् " श्रीमान् वेङ्कटनाथार्यः " इत्यादिध्यानश्लोकात् तथान्ते 
३० 
सङ्कल्पसूर्योदयः 
विलिखितात् " कवितार्किकसिंहस्य कृतिषु वादित्रयखण्डनं समाप्तम् " इति वाक्याच्च । एतद्ग्रन्थवाक्यशैल्यादिपरिशीलने ग्रन्थोऽयं सुप्रसिद्धवेदान्तदेशिक विरचितो भवितुमर्हति वा न वा इति सन्देहो जायते । 
१९. चकारसमर्थनम् — अयं ग्रन्थो लुप्तः । अदसीयां शतदूषणीमामूलाग्रं विमृष्टवता विद्यारण्येनैकत्र पङ्क्तौ चकारस्याधिक्ये उद्घाटिते तदावश्यकता समर्थनपरमिदं पत्रमिति द्राविडवैभवप्रकाशिकादावुक्तम् । 
- 
२०. न्यासविंशतिः सव्याख्या - अस्मिन् ग्रन्थे प्रपत्त्यपरपर्यायस्य न्यासस्यानुष्ठानप्रकारः, तदौपयिकशिष्याचार्यादिलक्षणम्, भक्तिप्रपत्त्योरधिकारिविभाग इत्यादिकं विंशत्या श्लोकैर्निरूप्यते । अन्ते चोपसंहारस्वानुष्ठानमुखेन द्वौ श्लोकावुपनिबद्धौ । आहत्यात्र २२ श्लोकाः । श्लोकानामभिप्रायविवरणमुखेनाचार्येणैवास्या व्याख्यापि विरचिता । 
२१. द्रमिडोपनिषत्तात्पर्यरत्नावली - अयं ग्रन्थः पद्यरूपः श्रीशठकोपाख्य दिव्य सूरेः गाथात्मक दिव्य प्रबन्धस्यार्थसङ्ग्रहरूपः । अत्र १३०. पद्यानि वर्तन्ते । तत्रादौ उपोद्घाततया १० पद्यानि ततः प्रतिदशकमेकैकमिति दशकशतस्य १०० पद्यानि, प्रतिशतकमेकैकमिति शतकदशानां १० पद्यानि, अन्ते चोपसंहारपराणि षट् पद्यानि, मध्ये १-४ -१ गाथायाः एकम् ४ ७. १ गाथायाः एकम् ४ ९-१ गाथायाः द्वे, इत्याहत्य चत्वार्यधिकानि पद्यानीति प्रविभागः - 1 
- 
२२. द्रमिडोपनिषत्सारः - अयमपि पद्यनिबद्धः । अत्र २६ पद्यानि श्रीशठकोपगाथार्थसङ्ग्रहरूपाणि वर्तन्ते । 
1 
२३. यादवाभ्युदयः — श्रीकृष्णस्यावतारमारभ्य भारतयुद्धसमाप्तिपर्यन्तां कथां चतुर्विंशत्या सगैंर्वर्णयति कविसिंहोऽसावाचार्यवर्यः । वर्णनारामणीयकेन पदविन्याससौकुर्मार्यादिना च कालिदासीयस्य रघुवंशस्य भूयसानुकरोतीदं काव्यरत्नम् । क्वचित् कचित्तमतिशेते च । 
उपोद्घातः 
३१ 
२४. हंससन्देशः - मारुतिमुखान्मैथिलीं लङ्कायामशोकवनिकागतामवगत्य राघवो राजहंसमेकं मैथिलीसकाशं प्रति दूतं प्रेषयतीति प्रतिपादनीयोऽत्र वस्तुविशेषः । ग्रन्थोऽयमाश्वासद्वयोपनिबद्धः । प्रथमाश्वासे ६० पद्यानि द्वितीये च ५० पद्यानि सन्ति । भूयसा कालिदासीयस्य मेघसन्देशस्यानुकरोति लघुकाव्यरत्नमिदम् । मेघसन्देशे प्राकृतभोगप्रवणो यक्षः स्वभर्तुः कोपात्कान्तया विरहितो दक्षिणस्या दिश उत्तरां दिशं प्रति कामरसालम्बनभूतां कान्तामुद्दिश्य कामरसोद्दीपकं तामसं कृष्णवर्णे मेघं दूततया प्रहिणोतीति कविकल्पितं वस्तूपनिबद्धम् । हंससन्देशे तु अपवर्गश्रेयःप्रदो रघुपतिः स्वसङ्कल्पेनैव दयिताविरहमनुभवन् स्वस्य सहधर्मचारिण जगन्मातरं मैथिलीमुद्दिश्य उत्तरस्या दिशो दक्षिणां दिशं प्रति सात्त्विकं शुक्लवर्णे राजहंसं दूततया प्रेषयतीति महत् विषयवैलक्षण्यम् । अत्र चान्यापदेशेन कश्विदौपनिषदोऽर्थविशेषः परिस्फुरति । तथाहि- अनादिकर्मवासनया भगवतो विश्लिष्यन् जीवः संसारसागरवेष्टितः क्वचित् दुःख्यन् परितप्यते । एवं गच्छति काले यदा जीवस्य प्रारब्धसुकृतवशात् मुमुक्षा जायते, तदैवापवर्गसुखप्रदो भगवांस्तामेव मुमुक्षां व्याजीकृत्य तद्बोधनार्थे कञ्चित् सात्त्विकमाचार्ये परमहंसरूपिणं प्रेषयति । तेन चाचार्येण स्वनिकटं प्राप्य दत्तमन्त्ररत्नाद्युपदेशोऽधिगततत्त्वज्ञानो जीवो भगवन्तं प्रपद्य संसारान्मुक्तो भवतीति वेदान्तरहस्यभूतोऽर्थोऽत्र वस्तुत्वेन निवेशित इति युक्तं काव्यस्यास्य हितोपदेशपरत्वमाचार्यस्य चास्य वेदान्ताचार्यत्वमध्यवस्यन्ति सन्तः । 
२५. सुभाषितनीवी – सुभाषितानां मूलधनरूपोऽयं ग्रन्थः । अत्र द्वादश प्रद्धतय उपनिबद्धाः । ता यथा - १. अनिपुणपद्धतिः, २. दृप्तपद्धतिः, ३. खलपद्धतिः, ४. दुर्वृत्त पद्धतिः, ५. असेव्यपद्धतिः, ६. महापुरुषपद्धतिः, ७. समचित्तपद्धतिः ८. सदाश्रितपद्धतिः, ९. नीतिपद्धतिः, 
३२ 
सङ्कल्पसूर्योदयः 
१०. वदान्यपद्धतिः, ११. सुकविपद्धतिः, १२. परीक्षितपद्धतिश्चेति । आहत्य पद्यसङ्ख्या १४५. अत्र च प्रायेण राज्ञामावश्यकनीतयो बोध्यन्ते । इदं च स्वपदाश्रिताय माधवात्मजाय सर्वज्ञशिङ्गप्पाग्ने भूपतये सदुपदेश - बोधनार्थं विरचय्य प्रहितमिति वैभवप्रकाशिकायामुक्तम् । 
२६. वैराग्यपञ्चकम् - आचार्यवर्यस्यास्य वैराग्यकाष्ठामाविष्करोतीदं श्लोकपञ्चकम् । एतत्समकालिकेनैतस्मिन् सुमहतीं मान्यताप्रतिपत्तिमाबिभ्राणेन च विजयनगर साम्राज्यधुरन्धरेणविद्यारण्येन स्वामिनो राजसदस्वनितरसाधारणीं सम्माननां कारयितुं राजसकाशादाह्वानपत्रिकां काञ्चनशिबिकां च सम्प्रेष्याभ्यर्थितोऽयं वेदान्तदेशिकः स्वस्य ख्यातिलाभपूजासु वैमुख्यं चातकवृत्त्या भगवच्चरणारविन्दकैङ्कर्यानुभवप्रतीक्षतां परेषां विदुषामतिक्षुद्रभूपतिप्रसादलभ्यख्यातिलाभ पूजौन्मुख्येन शोचनीयतां चाविष्क लोकपञ्चकमेतत् विलिख्य प्रतिसन्दिदेशेति प्रसिद्धिः । अन्ते चैवमुपसंहृतमाचार्येण -- 
" नास्ति पित्रार्जितं किञ्चिन्न मया किञ्चिदार्जितम् । अस्ति मे हस्तिशैला वस्तु पैतामहं धनम् ॥ " 
इति । सर्वैरप्यवश्यपठनीयमास्वादनीयं चेदं श्लोकपञ्चकम् । 
२७. समस्यासहस्रम् - अयं ग्रन्थो लुप्तः । स्तोत्ररत्नभाष्यस्यान्ते “ अगणि सदसि सद्भिर्यः समस्यासहस्री " इत्यभिधानात् एतत्कर्तकमासीदिति विज्ञायते । इदं च सुभाषितनीवीव सुनीतिबोधकं सुभाषितरूपं स्यादित्युन्नीयते । 
२८. पादुकासहस्त्रम् - श्रीरङ्गनाथस्य पादुकामधिकृत्य स्तोत्ररूपोऽयं ग्रन्थः । अत्र च ३२ पद्धतयः सन्ति । ता यथा - १. प्रस्तावपद्धतिः, २· समाख्यापद्धतिः, ३. प्रभावपद्धतिः, ४. समर्पणपद्धतिः, ५. प्रतिप्रस्थान -• 
उपोद्घातः 
३३ 
पद्धतिः, ६. अधिकारपरिग्रहपद्धतिः, ७. अभिषेकपद्धतिः, ८. निर्यातनापद्धतिः, ९. वैतालिकपद्धतिः, १०. शृङ्गारपद्धतिः, ११. सञ्चारपद्धतिः, १२. पुष्पपद्धतिः, १३. परागपद्धतिः, १४. नादपद्धतिः, १५. रत्नसामान्यपद्धतिः, १६. बहुरत्नपद्धतिः, १७. पद्मरागपद्धतिः, १८. मुक्तापद्धतिः, १९. मरतक पद्धतिः, २० इन्द्रनीलपद्धतिः, २१. बिम्बप्रतिबिम्बपद्धतिः, २२. काञ्चनपद्धतिः, २३. शेषपद्धतिः, २४. द्वन्द्वपद्धतिः, २५. सन्निवेशपद्धतिः, २६. यन्त्रिक पद्धतिः, २७. रेखापद्धतिः, २८. सुभाषितपद्धतिः, २९. प्रकीर्णपद्धतिः, ३०. चित्रपद्धतिः, ३१. निर्वेद पद्धतिः, ३२. फलपद्धतिरिति । अत्र च द्रमिडोपनिषत्प्रबन्ध निर्माता श्रीशठकोपमुनिः श्रीरङ्गनाथपादुकाया अवतारविशेष इति, अत एवोभयोरपि श्रीशठकोपसमाख्येति च प्रतिपाद्य द्रमिडोपनिषद्गाथासमसङ्ख्याकैः सहस्त्रेण लोकैस्तत्रत्या विषयाः सचमत्कारं प्रतिपादिताः । उपरि चाष्टौ श्लोका उपसंहारपरा इत्याहत्याष्टाधिकसहस्रलोक वर्तन्ते । 
२९. अच्चुअस अअं — भगवद्भक्तिनिमग्नोऽसौ देशिकवर्यः " भक्तिः शृङ्गारवृत्त्या परिणमति' " इत्युक्तरीत्या भक्तिशृङ्गारमनुभवन् श्रीशठकोप इवात्मानं भगवदत्यन्तपरतन्त्रां तदनुभवैकपरां नायिकां भगवन्तं च स्वानुभवविषयभूतं कान्तं वल्लभं सम्भाव्य स्त्रीणां तत्रापि मुग्धानां समुचितया प्राकृतभाषया भगवन्तं स्वाभिलषितं प्रार्थयते । अत्र १०१ श्लोका वर्तन्ते । 
३०. दयाशतकम् श्रीवेङ्कटाद्विनाथस्य भगवतः श्रीनिवासस्य दयामधिकृत्य श्लोकशतेन स्तोत्ररूपोऽयं ग्रन्थः । आहत्यात्र लोकसङ्ख्या १०५. 
- 
३१-५४. अन्ये स्तोत्रग्रन्था यथा - १. हयग्रीवस्तोत्रम्३३ श्लोकाः । २. दशावतारस्तोत्रम् - १३ श्लोकाः । ३. भगवद्धयानसोपानम् - १२ श्लोकाः । ४. गोपालविंशतिः - २१ श्लोकाः । 
द्रमिडोपनिषत्तात्पर्यरत्नावली - ३. 
1 
E 
३४ 
- 
सङ्कल्पसूर्योदयः 
५. श्रीस्तुतिः - २५ श्लोकाः । ६. न्यासदशकम् - १० श्लोकाः । ७. अभीतिस्तवः - २९ श्लोकाः । ८. वरदराजपञ्चाशत् - ५१ श्लोकाः । ९. वेगा सेतुस्तोत्रम् (यथोक्तकारिस्तोत्रम् ) - १० श्लोकाः । १०. अष्टभुजाष्टकम - १० श्लोकाः । 
१२. परमार्थस्तुतिः - १० 
( दीपप्रकाशस्तोत्रम् ) - ५९ 
। 
११. कामासिकाष्टकम् – ९ श्लोकाः । श्लोकाः । । १३. शरणागतिदीपिका श्लोकाः । १४. देवनायकपञ्चाशत् - 
५३ श्लोकाः । १५. देहलीशस्तुतिः२८ श्लोकाः । १६. न्यासति - लकम् – ३२ श्लोकाः । १७. रघुवीर गद्यम् । १८. भूस्तुतिः- 
। ३३ श्लोकाः । १९. गोदास्तुतिः - २९ श्लोकाः । २० षोडशायुधस्तोत्रम् १९ श्लोकाः । २१. सुदर्शनाष्टकम -९ । २२. गरुडदण्डकः । २३ः गरुडपञ्चाशत् - ५२ श्लोकाः । २४. यतिराजसप्ततिः७४ श्लोकाः । आहत्य स्तोत्रग्रन्थाः २४. 
- 
५५-५९. १. वेदार्थसङ्ग्रहव्याख्यानम् । २. हरिदिनतिलकम् । ३. आराधनकारिका । ४. यज्ञोपवीत प्रतिष्ठा । ५. भूगोल निर्णयः सव्याख्यः - इत्येते पञ्च ग्रन्था अप्याचार्यैर्विरचिता इति वदन्ति । अत्र प्रथमो लुप्तः । अन्ये चत्वार उपलभ्यन्ते । 
इति सङ्कल्पसूर्योदयेनानेन सह षष्टिः (६०) ग्रन्थाः संस्कृतभाषामयाः । 
अथ संस्कृतद्रमिडभाषासम्मेलनरूपमणिप्रवालभाषामया रहस्यनाम्ना प्रथिता ग्रन्थाः - 
६१. रहस्यत्रयसारः- अत्र श्रीवैष्णव सम्प्रदायसिद्धा विशिष्टाद्वैतप्रतितन्त्रसिद्धान्तभूताश्चानेके विषयाः प्रतिपाद्यन्ते । मूलमन्त्रद्वयचरमश्लोकाख्यमन्त्रत्रयस्य विस्तरेण विवरणरूपतया रहस्यत्रयसार इत्यस्य नाम प्रथते । अत्र चतुर्भिर्भागैर्विभक्ता द्वात्रिंशदधिकारा वर्तन्ते । ते च - १. उपोद्घाताधि- 
उपोज्ञातः 
३५ 
कारः, २. सारनिष्कर्षाधिकारः, ३. प्रधानप्रतितन्त्राधिकारः, ४. अर्थपञ्चकाधिकार, ५. तत्त्वत्रयचिन्तनाधिकारः, ६. परदेवतापारमार्थ्याधिकारः, ७. मुमुक्षुत्वाधिकारः, ८. अधिकारिविभागाधिकारः, ९. उपायविभागाधिकारः, १०. प्रपत्तियोग्याधिकारः, ११. परिकरविभागाधिकारः, १२. साङ्गप्रपदनाधिकारः, १३. कृतकृत्याधिकारः, १४. स्वनिष्ठाभिज्ञानाधिकारः, १५ उत्तरकृत्याधिकारः, १६. पुरुषार्थ काष्ठाधिकारः, १७. शास्त्रीयनियमनाधिकारः, १८. अपराधपरिहाराधिकारः, १९ स्थानविशेषाधिकारः, २०. निर्याणाधिकारः २१ गतिविशेषाधिकारः, २२. परिपूर्णब्रह्मानुभवाधिकारः । इति प्रथमो भागः । २३. सिद्धोपायशोधनाधिकारः, २४. साध्योपायशोधनाधिकारः, २५. प्रभावव्यवस्थाधिकारः, २६. प्रभावरक्षाधिकार. । इति द्वितीयो भागः । २७. मूलमन्त्राधिकारः, २८. द्वयाधिकारः, २९. चरमश्लोकाधिकारः । इति तृतीयो भागः । ३०. आचार्यकृत्याधिकारः, ३१. शिष्यकृत्याधिकारः, ३२. निगमनाधिकारः । इति चतुर्थो भागः । 
६२. परमतभङ्गः - अत्र चतुर्विंशत्याधिकारैः स्वसिद्धान्तस्थापनपूर्वकं लौकायतिक, बौद्ध, शाङ्कर, भास्करीय, यादवप्रकाशीय, वैयाकरण, वैशेषिक, नैयायिक, कौमारिल, प्राभाकर, कापिल, योग, पाशुपतादिमतानां विस्तरेण निरासः कृतः । अत्र शतदूषणीसेश्वरमीशादस्य तदनन्तरकालिक - त्वमवगम्यते । 
६३. गुरुपरम्परा सारः -- अत्र श्रीवैष्णवगुरुपरम्परायाः क्रमः, प्रतिदिनं तदनुसन्धानावश्यकता, तद्विरचितग्रन्थानां नामानीत्यादिकं सङ्ग्रहेण निरूप्यते । अयं च ग्रन्थः प्रायेण रहस्यत्रयसारेण सहानुसन्धीयते, तथा कोशेषु प्रकाश्यते च । अथापि ततो भिन्न एव । 
६४. परमपदसोपानम् - अत्र ब्रह्मविद्भिरधिरोहणीयस्य परमपदस्य प्राप्तिक्रमः कथ्यते । अत्र नव पर्वाणि वर्तन्ते । तानि यथा - १. विवेक- 
३६ 
सङ्कल्पसूर्योदयः 
पर्व, २. निर्वेदपर्व, ३. विरक्तिपर्व, ४. भीतिपर्व, ५. प्रसादहेतुपर्व, ६. उत्क्रमणपर्व, ७. अर्चिरादिमार्गपर्व, ८. दिव्यदेशप्राप्तिपर्व, ९. मोक्षानुभवपर्वेति । 
६५. हस्तिगिरिमाहात्म्यम् — ब्रह्माण्डपुराणोक्तप्रकारेण सत्यत्रतक्षेत्रापरपर्याय काञ्चीनगरीस्थस्य हस्तिगिरेर्माहात्म्यं तत्र हिरण्यगर्भेणाश्वमेधकरणं, तत्र भगवतो वरदराजस्याविर्भाव इत्यादिकसुपवर्णितम् । 
1 
६६. स्तेयाविरोधः इदनामा कश्चन ग्रन्थो गुरुणानेन कृत इति पूर्वाचार्यैः परिगण्यते । परं त्वधुना लुप्तः । श्रीपरकालेन भक्ताप्रेसरेणान्येषां धनान्याहृत्य श्रीरङ्गादिक्षेत्रेषु भगवदालय निर्माणादिकं कृतमित्यैति विमन्यमानानामयं समाधानप्रदर्शक इति सम्प्रदायावगम्योऽस्य विषयः । 
६७-९४. अथ लघुरहस्यनाम्ना प्रथिताः सम्प्रदायग्रन्थाः । ते च अमृतरञ्जनीति अमृतास्वादनीति च भागद्वयेन विभिद्य व्यवह्रियन्ते । तत्राद्या यथा -- १. सम्प्रदायपरिशुद्धिः, २. तत्त्वपदवी, ३. रहस्यपदवी, ४. तत्त्वनवनीतम्, ५. रहस्यनवनीतम्, ६. तत्त्वमातृका, ७. रहस्यमातृका, ८. तत्त्वसन्देश, ९ रहस्यसन्देशः, १०. रहस्य सन्देशविवरणम् ११. तत्त्वरत्नावली १२. तत्त्वरत्नावली विषयसङ्ग्रहः, १३. रहस्यरत्नावली, १४. रहस्यरत्नावलीहृदयम्, १५. तत्त्वत्रयचुलकम्, १६. रहस्यत्रयचुलकम्, १७. सारदीप इत्याहत्य १७ रहस्यानि । द्वितीया यथा----- १. सारसारः, २. अभयप्रदानसारः, ३ तत्त्वशिखामणिः (लुप्तः), रहस्यशिखामणिः, ५. अञ्जलिवैभवम्, ६. प्रधानशतकम्, ७. उपकार- 
· 
" 
# 
सङ्ग्रहः, ८. सारसङ्ग्रहः, ९. मधुरकविहृदयम्, १० मुनिवाहनभोगः, विरोधपरिहार इत्याहत्य ११ रहस्यानि । एवममृतरञ्जन्यमृतास्वादन्योराहत्य २८ रहस्यानि । 
1 
९५-११२. द्रामिडगाथारूपाः १८ ग्रन्थाः । ते च श्रीदेशिक- 
उपोद्घातः 
३७ 
प्रबन्धनाम्ना व्यवह्रियन्ते । ते यथा - १. मुम्मणिक्को (मणित्रयमाला), २. पदुप्पा (कन्तुकगाथा, ३. कल्पा, ४. अम्मानप्पा, ५. ऊशल्पा, ६. एशल्पा, ७. अडैक्कलप्पत्तु, ८. अर्थपञ्चकम् ९ श्रीवैष्णवदिनचर्या, १०. पन्निरुनामम् ११. तिरुच्चिन्नमालै, १२. गीतार्थसङ्ग्रहगाथा, १३. नवरत्नमाला, १४. आहारनियमः, १५. तिरुमन्त्रच्चुरुक्कु, १६. द्वयच्चुरुक्कु, १७. चरमश्लोकच्चुरुक्कु, १८. प्रबन्धसार इति । 
११३. निगमपरिमलम् - अयं ग्रन्थो लुप्तः । श्रीशठकोपदिव्यसूक्तीनां विस्तृतव्याख्यानरूपोऽयमिति चतुःसप्ततिसहस्र ( ७४०००) ग्रन्थपरिमित इति च पूर्वाचार्याणामभिप्रायः । 
११४. शिल्पसारः -- शिल्पशास्त्रार्थसारसङ्ग्रहरूप एतन्नामा कश्चन ग्रन्थः श्रीवेदान्तदेशिकैर्विरचित इति केचिदभिप्रयन्ति । अयं ग्रन्थो 
तोsना नोपलभ्यते । 
११५. गुरुरत्नावलिः । भागद्वयात्मकोऽयं ग्रन्थः श्रीवैष्णवगुरुपरम्परां प्रकाशयति । अयमपि ग्रन्थोऽनेनाचार्येण कृत इत्यवगम्यते । 
एवमाहत्य ११५ ग्रन्था एतैर्विरचिताः । 
अथेत्थमस्य ग्रन्थकर्तुरभिमन्ता औपनिषदमतप्रक्रिया -- विशिष्टाद्वैतमस्याभिरुचितं गुरुपरम्परागतमौपनिषदं मतम् । विशिष्टाद्वैतं नाम विशिष्ट - स्याद्वैतम् । अशेषचिदचिद्विशिष्टस्य ब्रह्मणोऽद्वैतम् एकत्वमित्यर्थः । चिदचिदीश्वररूपेण तत्त्वानि त्रिविधानि । तत्र चितामचितां चेश्वरेण सह प्रकार प्रकारिभावेन सम्बन्धः । चितः अचितश्च प्रकारभूताः । ईश्वरस्तु प्रकारी । तेषां प्रकारत्वं चापृथक्सिद्धसम्बन्धेन शरीरतया । एवं च चिदचिदच्छरीरकं ब्रह्मैकमेव तत्त्वमित्युक्तं भवति । तत्र प्रकारभूतानां चिदचितां प्रकारिभूतस्य ब्रह्मणश्चात्यन्तविलक्षणत्वेन परस्परं भेदः । तथा प्रकाराणां 
३८ 
सङ्कल्पसूर्योदयः 
चितामचितां च परस्परं भेदः । एवं चितोऽपि परस्परं प्रत्येकं भिन्नाः । तथा अचितोऽपि । तथापि विशिष्टस्य ब्रह्मण एकत्वात् एकत्वव्यपदेशस्तदितरनिषेधश्च शास्त्रेषु । 
पदार्थों द्विधा -- द्रव्यम्, अद्रव्यं चेति । तत्र द्रव्यं षोढा - त्रिगणं, कालः, जीवः, ईश्वरः, नित्यविभूतिः, मतिश्चेति । 
तत्र महदाद्यवस्थाश्रयं त्रिगुणम् । परस्परसम्मिश्रसत्त्वरजस्तमोगुणकत्वात् त्रिगुणमित्युच्यते । तत्र च गुणत्रयस्य परस्परमुत्कर्षापकर्षवैधुर्येण साम्येनावस्थितिः । तच्च विचित्रसृष्टद्युपकारकत्वात् मायेति, महदादिविकारप्रकृतित्वात् मूलप्रकृतिरिति विद्याविरोधित्वात् अविद्येति, भगवतो लीलोपकरणत्वात् लीलाविभूतिरिति, सर्वप्रपञ्चप्रधानकारणत्वात् प्रधानमिति, अतिसूक्ष्मत्वात् गुणसाम्यावस्थाया अप्यस्फुटत्वाच्च अव्यक्तमिति चोच्यते । इदमेवावस्थाभेदात् -- प्रकृतिः, महानू, अहङ्कारः, एकादशेन्द्रियाणि, पञ्चतन्मात्राणि, पञ्च भूतानि चेति चतुर्विंशतिधा भवति । तत्रापि मान्त्रया भेदमवलम्ब्य अव्यक्ताक्षरविभक्ततमोऽविभक्ततमोरूपावस्थाचतुष्टयमुदाहरन्ति । तत्र गुणत्रयसाम्यावस्थायामव्यक्तमिति व्यपदेशः । सा चावस्था गुणत्रयवैषम्यस्याव्यवहितपूर्वावस्था । गुणसाम्यावस्थस्यैव चेतन समष्टि गर्भत्व - मक्षरशब्देन व्यपदिश्यते । अतश्च सर्वे प्राकृततत्त्वजातं चिदचिदात्मकमिति मन्तव्यम् । यदाहुर्महर्षयः -- “ प्रधानादिविशेषान्तं चेतनाचेतनात्मकम् " इति । एतादृशं चेतनसमष्टिगर्भत्वमपि यत्र विवेक्तुमशक्यं तदवस्थमतिसूक्ष्मं तमः शब्देनोच्यते । तच्च द्वेधा - विभक्तम्, अविभक्तं चेति । अक्षराद्यनन्तरावस्थौन्मुख्य बिशिष्टं विभक्तं तमः । तदौन्मुख्यरहितमविभक्तं तमः । तच्च परमात्मशरीरतयापि चिन्तयितुमशक्यं सलिलविलीनलवणकरूपं सर्वज्ञपरमात्मैकवेद्यमवतिष्ठते । अत्र चेत्थं निदर्शनं वक्तुं शक्यते - कुसूलनिहितबीजस्थानीयमविभक्तं तमः । मृन्निहितबीजस्थानीयं विभक्तं तमः । सलिल- 
उपोद्घातः 
३९ 
संसृष्टाईशिथिलावयवबीजतुल्यमक्षरम् । उच्छूनबीजसमानमव्यक्तम् । अङ्कुर- 
स्थानीयो महानिति । 
अथ महान् - अहङ्काराव्यवहितपूर्वावस्थाविशिष्टं त्रिगुणं महान् । बुद्धितत्त्वं महानिति साङ्ख्योक्तिस्तु बुद्धेरात्मधर्मत्वादनादरणीया । स च महान् सात्त्विकः, राजसः, तामसश्चेति त्रिधा भिद्यते । सर्वत्र गुणत्रयसत्त्वेऽपि तत्तद्गुणस्योन्मेषवशात्तथा तथा व्यवहारः । 
। 
अथाहङ्कारः — इन्द्रियशब्दतन्मात्रान्यतरान्यवहितपूर्वावस्थाविशिष्टं त्रिगुणमहङ्कारः । अभिमानोऽहङ्कार इति साङ्ख्योक्तिस्तु अहङ्कारस्यात्मधर्मत्वादनादरणीया । अत्रेदमवधेयम् -- अहङ्कारशब्दस्त्रिष्वर्थेषु प्रयुज्यते । अनात्मनि देहादावहमिति प्रातीतावेकः । तदा चाभूततद्भावे विप्रत्ययमुत्पाद्य व्युत्पन्नोऽयं शब्दः । तादृशप्रतीतिहेतौ त्रिगुणविकारे अपरः । प्रत्यगात्मनोऽहंशब्दार्थतया प्रतीतावन्यः । स चायं त्रिगुणद्रव्यविकारभूतोऽहङ्कारः सात्त्विकराजसतामसभेदेन त्रिविधान्महत उत्पद्यमानः स्वयमपि सात्त्विकादिभेदेन त्रिविधः । 
तत्र सात्त्विकाहङ्कारस्य वैकारिक इति, तामसाहङ्कारस्य भूतादिरिति च नामान्तरम् । वैकारिकादेकादशेन्द्रियाणि भूतादेः शब्दतन्मात्रं चोत्पद्यते । राजसाहङ्कारस्तूभयोरप्यनुग्राहकः । 
अथेन्द्रियाणि - सात्त्विकाहङ्कारोपादानकं द्रव्यमिन्द्रियम् । तच्च द्विविधम्ज्ञानेन्द्रियं कर्मेन्द्रियं चेति । ज्ञानप्रसरणशक्तमिन्द्रियं ज्ञानेन्द्रियम् । तच्च षोढा – मनः श्रोत्रचक्षुर्ब्राणरसनात्वग्भेदात् । उच्चारणाद्यन्य- 
। तमक्रियाशक्तमिन्द्रियं कर्मेन्द्रियम् । तच्च पञ्चधा - वाक्पाणिपादपायूपस्थभेदात् । 
। 
अथ तन्मात्राणि भूतानामव्यवहित पूर्वसूक्ष्मावस्थं द्रव्यं तन्मात्रम् । तादृशी चावस्था तन्मात्रा । तन्मात्रमेव भूतोपादानम् । तच्च पञ्चधाशब्दतन्मात्र, स्पर्शतन्मात्र, रूपतन्मात्र, रसतन्मात्र, गन्धतन्मात्रभेदात् । 
४० 
सङ्कल्पसूर्योदयः 
1 
1 
अथ भूतानि - विशिष्टशब्दादिविषयाधिकरणं भूतमिति भूतसामान्यलक्षणम् । तच्च पञ्चधा --- आकाशवायुते जोजलपृथिवीभेदात् । तेषां सृष्टिक्रमश्चेत्थम् -- शब्दतन्मात्रादाकश उत्पद्यते । आकाशात् स्पर्शतन्मात्रम् । तस्माद्वायुः । वायोः रूपतन्मात्रम् । तस्मात्तेजः । तेजसो रसतन्मात्रम् । तस्माज्जलम् । जलात् गन्धतन्मात्रम् । तस्मात् पृथिवीति । तत्रोत्तरोत्तरस्मिन् भूते पूर्वपूर्वभूतगुणा अनुवर्तन्त इति सिद्धान्तः । लयक्रमस्तु व्युत्क्रमे - णानुसंवेयः । अन्धकारः पार्थिवं द्रव्यम्, अबाधितनीलादिप्रतीतेः । सर्वाण्यप्येतानि भूतानि प्रत्यक्षाणि । 
अथ पञ्चीकरणप्रक्रिया - पञ्च भूतानि प्रत्येकं द्विधा कृत्वा भागमेकं निधाय भागान्तरं चतुर्धा विभज्य तांश्चतुरो भागान् भूतान्तरेषु चतुर्षु संयोजयेत् । एवं सर्वेषु भूतेषु क्रियमाणेष्वेकैकस्य भूतस्याधै स्वभागः, अर्घान्तरं चतुर्णो भूतान्तराणां भागैः समुच्चितमिति ज्ञातव्यम् । तथाच सर्वाणि भूतानि सर्वभूतावयवसमाहाररूपाणि । तथापि स्वस्वभागस्य भूयस्तया परभागानामल्पीयस्तथा चाकाशादिव्यपदेशः । एवं सम्मेलने प्रकृतिमहदहङ्कारादिगणने चाष्टीकरणाद्यपि ज्ञेयम् । 
अथ शरीरम् - पञ्च भूतानि प्रकृतिमहदहङ्काराश्चेत्यष्टौ शरीरोपादानभूतानि । तत्र शरीरं नाम - चेतनं प्रति सर्वात्मना आधेयतया विधेयतया शेषतया चापृथसिद्धप्रकारभूतं वस्तु । 
अथ कालः- अयमप्यचिद्विशेयो गुणत्रयरहितो विभुर्नित्यो निमेषकाष्ठाकला मुहूर्तदिवसादिपरिणामी भूतादिव्यवहारहेतुश्च । विभोरपि परिणामित्वं न विरुध्यते । प्रत्यक्षश्चायम्, वर्तमानो घट इत्यादिप्रतीतेः । 
I 
अथ जीवः - अणुश्चेतनो जीवः । स च न देह एव, नेन्द्रियाण्येव, नापि प्राणा एव, 'मम देहः, मम नेत्रं, मम प्राणाः' इत्यदिव्यतिरेकदर्शनात् । नापि संविदेव, 'सोsहं जानामि ' इति संविदाश्रयत्वप्रतीतेः । नापि धीरियं 
उपोद्घातः 
४१ 
अबाधात् ; भ्रान्तित्वेऽपि ज्ञातारमन्तरेणानुपपत्तेः । किञ्च ग्रहमर्थतया ह्यात्मनः प्रतीतिः । धियश्चाहमर्थत्वासम्भवः, अहं जाना- अर्थनिष्ठतया प्रतीतेः । नापि चिच्छायापत्त्या अन्तःकरणस्यैव प्रतीतिरहमर्थत्वं चेति युक्तम्, अचाक्षुषयोर्विम्बाधिकरणयोश्छायापत्त्य। अध्यासमात्रे छायापत्त्युपचार इति चेत्; अत्रेदं विवेचनीयम्---- कस्याध्यास इति । अन्तःकरणे चैतन्यस्येति चेत्, तर्हि तत्र मेव मिथ्या स्यात् । जपायामध्यस्तो हि रक्तिमा मिथ्येति परेषां 1 चैतन्ये अन्तःकरणस्याध्यास इति चेत्, तर्हि ज्ञानस्यान्तःश्रयता भ्रमः स्यात्, न तु अन्तःकरणस्य ज्ञातृत्वं भ्रमः । स चात्मा ति प्रतीतिसिद्धः पुण्यपापादिकर्ता च । कर्तृत्वं च तस्य परमपुरुषा। स च स्वयम्प्रकाशो नित्यो नाना च । तस्य स्वयम्प्रकाशत्वात् [ ज्ञानत्वव्यपदेशोऽपि । तदेवं ज्ञानं धर्मिभूतज्ञानं धर्मभूतज्ञानं चेति म् । धर्मिभूतज्ञानं जीवः । धर्मभूतज्ञानं तस्य धर्मः । स च जीवः रीरं भिन्नः । सौभरिप्रभृतीनां शरीरेषु त्वेकमेव शरीरं जीववत् । नि तु धर्मभूतज्ञानव्याप्ततया सुखाद्युपलब्धिसाधनानि भवन्ति । धर्मभूतय शास्त्रप्रमाणेन कर्मकृतसङ्कोचाभ्युपगमात् बद्धदशायां सङ्कुचितत्वम् । शायां तु कर्माभावात् विकासित्वात् सर्वविषयत्वमिति ज्ञेयम् । जीवस्य स्वेऽपि देहसम्बन्धोत्पत्तिविनाशप्रयुक्ताः 'उत्पन्नो जीवः नष्टो जीवः ' दिका व्यवहाराः । स च जीवस्त्रिविधः - बद्धमुक्त नित्यभेदात् । तत्रः संसारिणः कर्मपरवशा ब्रह्मादिस्तम्बपर्यन्ताः । मुक्ताः कञ्चित्कालं रिणो भूत्वा भक्तिप्रपत्तिभ्यां समाराधितभगवत्सङ्कल्पेन निवृत्त संसाराः । Tः कदाचिदप्यसंसारिणो भगवदनुभवतत्कैङ्कर्यपरा अनन्तगरुडादयः । अथ ईश्वरः -- विभुश्चेतन ईश्वरः । अयमेव परब्रह्मेति भगवानिति इति परमपुरुष इति नारायण इति सर्वशरीरीति चोच्यते । स सर्वमपि 
F 
४२ 
सङ्कल्पसूर्योदयः 
चिदचिदात्मकं जगत् अन्तर्यामितया व्याप्य वर्तते । अतः सर्वमपि जगत् शरीरवाचिपदानां शरीरिपर्यन्तताया लोकसिद्धत्वेन 
तस्य शरीरम् । 
सर्वाण्यपि पदान्यपर्यवसानवृत्त्या भगवत्पराणि । अत एव " सर्वे खल्विदं 
तदेवाभिस्तद्वायुस्तत्सूर्यस्तदु चन्द्रमाः 
ब्रह्म' 
1 " " विश्वमेवेदं पुरुषः 
" 
इत्यादिसामानाधिकरण्यश्रुतिः । अयमीश्वरश्चिदचिद्विशिष्टयेषेण जगदुपादा नम् । यथोक्तम्- 
सच्च त्यचाभवत् " " इत्यादि । सङ्कल्पविशिष्टवेषेण निमित्तकारणम् । यथोक्तम् - " सोऽकामयत बहु स्यां प्रजायेयेति । इदं 
। सर्वमसृजत " इति । कालादिरूपेण सहकारिकारणं च । स चायमीश्वरोऽनन्त कल्याणगुणनिधिः, अस्पृष्टदोषगन्धश्च । एतदेव ब्रह्मण उभयलिङ्गमित्युच्यते । श्रुतिस्मृत्यादिषु ब्रह्मनैर्गुण्यवादा ब्रह्मणो हेयगुणनिषेधपराः । सागुण्यवादाः स्वाभाविकज्ञानशक्त्यादिकल्याणगुणवैशिष्टयपराः । भाविकी ज्ञानबलक्रिया च " इति गुणानां स्वाभाविकत्वं हि श्रूयते । एकस्मिन्नेव हि वाक्ये "विजिघत्सोऽपिपासः " इति हेयगुणान्निषिध्य 
" 
7 
" स्वा- 
सत्यकामः सत्यसङ्कल्पः " " इति गुणोन्तिर्हश्यते । अतः सगुणनिर्गुणवाक्ययोरुत्सर्गापवादन्यायेनोपक्रमोपसंहारन्यायेन वा विषयव्यवस्था । नियतपौर्वापर्यादपच्छेदन्यायस्य नात्रावसरः । अनियतपौर्वापर्यस्थले हि सः । ' ब्रह्म निर्विशेषम् । तस्याच्छादिकया अविद्यया तिरोधानान्न प्रकाशः । विक्षेपिकया अविद्यया तस्मिन् प्रपञ्चाध्यासः । स एव सृष्टिः ' इ त वादस्तु न विचारसहः, ब्रह्मणो ज्ञानानन्दमयस्या विद्यादिदोषगन्धायोगात् । तस्य निर्धर्मकत्वे तिरोवेयधर्माभावात्तिरोधानायोगः । तत्स्वरूपस्यैव तिरोधाने तस्यैव हानिप्रसङ्गः । ' प्रपञ्चो मिथ्या दृश्यत्वात् व्यावर्तमानत्वात्' इत्यपि 
। 
3 
1 
छा- उ. ३-१४. 
महा-उ. ३. 
महा-उ. १-७. 
5 
तै-उ, २-७-१. 
तै- उ. २-६-१. 
० श्वे. उ. ६-८. 
8 
छा-उ. ८-१-५. 
छा-उ. ८-१-५.उपोद्घातः 
४३ 
, 
न सम्यक् प्रपञ्चोपहितस्य ब्रह्मणो दृश्यत्वेन मिथ्यात्वापातात् । एममनुपहितस्यापि । घटे देशान्तरं नीते ' इहेदानीं घटो न सन् ' इति सत्त्वस्य व्यावर्तमानत्वेन सत्त्वसामान्यस्यापि मिथ्यात्वप्रसङ्गाच्च । न च तत्तद्देशकालावच्छेदेन व्यावर्तमानत्वविवक्षणान्न दोषः, तथाहि सति तादृशप्रतीतेर्भ्रमत्वाङ्गीकारात् । वाचस्पत्युक्तरीत्या मिथ्यापदस्यानित्यपरत्वे तु न कोऽपि विवादः, प्रपञ्चानित्यत्वस्य सर्वेषामभिमतत्वात् । 
ब्रह्मैव च जगत उपादानं निमित्तं च । ब्रह्मस्वरूपस्याविकारित्वेन प्रकारभूतचिदचिदंशे परिणामाङ्गीकारः । तत्राप्यचिदंशे स्वरूप विकारः । चिदंशे तु धर्मभूतज्ञानांश इति विवेकः । नित्यस्यापि जीवधर्मभूतज्ञानस्य कर्मकृतसङ्कोच - विकासात्मक विकारः प्रामाणसं प्रतिपन्नत्वेनेष्ट एव । निमित्तत्वं तु स्वरूपेणैव । ब्रह्मनिर्विशेषवादे तु तत्स्वरूप एव विकारस्याङ्गीकरणीयत्वान्निर्विकारत्वश्रुतिविरोधः । मायारूपोपाध्यंशे विकार इति तु न सुवचम् उपाधेस्तदभिन्नत्वे स्वरूपानतिरेकात् । भिन्नत्वे तु सविशेषत्वमेवायातम् । " सदेव सौम्येदमग्र आ सीत् एकमेवाद्वितीयम्" इत्यादौ इदमिति स्थूलचिदचिच्छरीरकं ब्रह्म परामृश्य तस्य सृष्टेः प्राणिदानीं परिदृश्यमानानामरूपविभागानर्हतया केवलं सच्छब्दवाच्यसूक्ष्मचिदचिच्छरीरकब्रह्मोपादनकत्वं सदेवेत्येकमेवेति चोच्यते । अद्वितीयमिति निमित्तान्तरराहित्य मित्यभिन्ननिमित्तोपादानत्वं सिध्यति । एवं च सद्विद्यादिरपि षड़िधतात्पर्यलिङ्गैः सविशेषब्रह्मोपासनपरैव । " सत्यं ज्ञानमनन्तम्" इत्यादिभिर्ब्रह्म सत्यत्वादिविशिष्टमेव बोध्यत इति सविशेषमेव ब्रह्म । यत्तु – ' सत्यं ज्ञानमनन्तमिति वाक्यमखण्डार्थपरम्, लक्षणवाक्यत्वात्, प्रकृष्टप्रकाशचन्द्र इति वाक्यवत् । न चैतत् स्वरूपबोधकं न भवतीति वक्तुं शक्यते, कश्चन्द्र इति चन्द्रस्वरूपस्यैव पृष्टत्वेनोत्तरस्थापि स्वरूपबोधकत्वावश्यकत्वात् । यदेव पृष्टुं तदेव हि प्रतिवक्तव्यम्, अन्यथा 
'तै- उ. २-१-१. 
छ-उ. ८-२-१. 
४४ 
सङ्कल्पसूर्योदयः 
आम्रान् पृष्टः कोविदारानाचष्टे इति न्यायावतारप्रसङ्गादित्' इति । तत्रेदं वक्तव्यम् --- सत्यादिवाक्यं लक्षणपरमिति सर्वसम्मतम् । लक्षणं हि नामासाधारणो धर्मः । तद्वाचिनः कथं निर्विशेषपरत्वम् ? दृष्टान्तोऽपि साध्यविकलः, तस्यापि वाक्यस्य चन्द्रासाधारणधर्मप्रतिपादनपरत्वात् । नाप्यपृष्टोत्तरम्, प्रष्टा खलु सामान्यतश्चन्द्रशब्दार्थ प्रतिपद्य तद्विशेषजिज्ञासुस्तदसाधारणधर्ममप्राक्षीत् । वक्ता च तदसाधारणधर्मरूपं लक्षणं प्राहेति कोऽत्र विरोधः ? अतः प्रश्नोऽपि सविशेषपरः, उत्तरमपि तथैवेत्यवगन्तव्यम् । 
" भिन्नप्रवृत्तिनिमित्तानां शब्दानामेकस्मिन्नर्थे वृत्तिः सामानाधिकरण्यम्" इति हि शब्दविद आमनन्ति । यत्त्वत्र भिन्नप्रवृत्तिनिमित्तानामिति प्रायिकाभिप्रायम् कोशपठितेषु पर्यायपदेषु तदभावादिति कस्यचिदाधुनिकस्य कल्पनं तत्तु नादरणीयम् - - पर्यायपदेष्वपि " अमरा निर्जरा देवाः " इत्यादिषु प्रवृत्तिनिमित्तभेदसत्त्वात्, अन्यथा घटः घटः घटः इत्यादिवदुन्मत्तप्रलापापातात् । सोऽपि हि " न सोऽस्ति प्रत्ययो लोके यः शब्दानुगमादृते । अनुविद्धमिव ज्ञानं सर्वे शब्देन भासते ॥ " इत्यादिना शब्दानुविद्धामेव तत्तत्पदार्थप्रतीतिमाचष्टे । इदं ब्रह्मैव हिरण्यगर्भादिशरीरकं जगत् सृजति । विष्णुरूपेण रक्षति । रुद्रान्तकाद्यन्तर्यामितया तच्छरीरकं संहरतीति तदेव जगज्जन्मस्थितिलयकारणं भवति । एवं च निरुपाधिकं ब्रह्म सोपाधिकमीश्वर इत्युच्यत इति परेषां मतं नाङ्गीक्रियत इति ज्ञेयम् । 
} 
स चायमीश्वरः परव्यूह विभवार्चान्तर्यामिरूपेण पञ्चधात्मानं प्रतिपद्यते । परो नाम श्रीवैकुण्ठे श्रीभूमिनीलासहितः षाड्गुण्यपरिपूर्णः परब्रह्मपरवासुदेवनारायणादिशब्दवाच्यः । व्यूहो नाम स एवोपासनाद्यर्थं बासुदेवसङ्कर्षणप्रद्युम्नानिरुद्धमेदेन चतुर्धा व्यूह्मावस्थितः । केशवादयो 
1 महा.प्र. १-२-४२. 
नाम. १-१-७. 
3 
वाक्य. १-१२४. 
उपोद्घातः 
1 
४५ 
व्यूहावान्तरभेदाः । विभवो नाम मत्स्यकूर्माद्यवतारविशेषाः । अर्चा नाम स्वयंव्यक्त देवसैद्धमानुषादिभेदेन देवालयादिषु समर्च्यमानो मूर्तिविशेषः । अन्तर्यामी नाम समस्तचिदचिदन्तर्व्याप्त्या तेषां ध्यानोपयोगितया सदा सन्निहितः स्वरूपविशेषः । अणुरूपे जीवे ब्रह्मणः कथमन्तः प्रवेश इति चेत् ; अत्र केचित् - अघटितघटनाशक्त्येति वदन्ति । वस्तुतस्तु तदप्रविष्टभागाभावो दशदिक्सम्बन्ध एव वा सर्वव्याप्तिरिति न दोष इति । 
1 
अथ नित्यविभूतिः । इयं शुद्धसत्त्वशब्देन चोच्यते । रजस्तमोऽसंसृष्टशुद्धसत्त्ववती नित्यविभूतिः । अचेतना चेयम् । स्वयम्प्रकाशत्वात् ज्ञानात्मिका । इयं च नित्यमुक्तेश्वराणामिच्छानुरूपशरीरादिरूपेणावतिष्ठते । तत्र नित्यमुक्तयोः शरीरपरिग्रहो - भगवदभिमत कैङ्कर्यलाभाय । भगवतस्तु स्वभोगाय स्वशेषभूत नित्यमुक्तानन्दाय मुमुक्षूपास्यत्वसिद्धये च स्वसङ्कल्पादेव । 
शुद्धसत्त्वमयं श्रीवैकुण्ठं प्राप्तस्य निर्दुःखनिरतिशयानन्दरूपभगवदनुभवतः कैङ्कर्यात्मको मोक्षः । न तु स्वात्मानुभवरूपकैवल्यमेव, तस्य परिमिता - नन्दप्रदत्वात् । एवं चाप्राकृतशुद्धसत्त्वमय लोकप्राप्त्यनन्तरमेव जीवस्य मुक्त इति व्यवहारः । न तु ततः पूर्वमिति स्थितिः । पराभ्युपगता जीवन्मुक्तिर्न सम्मन्यते, जीवतो मुक्तत्वासम्भवात् । मुक्तिसादृश्यात् गौणव्यवहारे तु न विरोधः । 
अथ मतिः । अर्थप्रकाशो मतिः । सा च जीवेश्वरनिष्ठा । नित्येष्वीश्वरे चाविकारा नित्या विभुश्च । तथापि सा बद्धानां तिरोहिता । मुक्तानां पूर्वे तिरोहिता, अनन्तरमाविर्भूता । तस्या उत्पत्तिनाशादिव्यवहारस्तु सङ्कोचविकासपरः । सा च स्वतः प्रमाणभूता स्वप्रकाशा च । यतः सा सङ्कोच विकासबती, अतो द्रव्यम् । नियमेनात्माश्रितत्वात् गुणश्च । एकस्यैव द्रव्यत्वं गुणत्वं च न विरुद्धम् । न हि वयमाक्षपादा इवाद्रव्यमेव गुणमाचक्ष्महे । किं तु अवस्थाश्रयो द्रव्यम्, नियमेन किञ्चिदाश्रितं 
४६ 
सङ्कल्पसूर्योदयः 
गुण इति द्रव्यगुणयोर्लक्षणं ब्रूमः । यथा प्रभा प्रभावतो गुणोऽप्युष्णस्पर्शा - श्रयत्वात् प्रभावन्तं विहायान्यत्र प्रसरणाच्च द्रव्यमपि, तथा प्रकृतेऽपि । सैषा मतिरेवोपाधिभेदात् सुखदुःखेच्छाद्वेषकामसङ्कल्पव्यवहार भाग्भवति । प्रत्यक्षानुमानशब्दजाः प्रमितयोsपि तद्भेदा एव । तत्र ज्ञातकरणजज्ञानस्मृतिभिन्ना मतिः प्रत्यक्षप्रमितिः । सा च द्विविधा - निर्विकल्पकस विकल्पकमेदात् । उभयविधापि विशिष्ट विषयैव, इन्द्रियार्थसम्बन्धैकजन्या च । केचित्तु शब्दजन्यामपि प्रत्यक्षप्रमितिमिच्छन्ति ; तथाहि ' तत्त्वमसि' इत्यादिवाक्यार्थेऽवगते जीवाभिन्नब्रह्मसाक्षात्कारो जायते । दृश्यते च ' दशमस्त्वमसि' इति वाक्यात् दशमत्वापरोक्षप्रमितिः । अत एव श्रूयते - " यत्साक्षादपरोक्षाद् ब्रह्म' " इति । अत्रेदं वक्तव्यम् -- शब्दस्यापरोक्षज्ञानजनकत्वं न सम्भवति, व्याघातात । अज्ञातकरणजन्यत्वस्यं प्रत्यक्षत्वस्य ज्ञात करणके शाब्देऽवृत्तेः । यद्यपि संस्कारस्य परोक्षस्मृतिजनकतैकस्वभावस्यापि कचिदपरोक्षभूतप्रत्यभिज्ञाजनकत्वं दृष्टम्, तथापि तत्रेन्द्रियसहभावरूपविशेषसत्त्वात् तथात्वम् । अत्र तु शब्दस्य न तादृशेन्द्रियसहभावोऽस्तीति वैषम्यम् । दशमस्त्वमसीति दृष्टान्तोऽप्यसङ्गतः । तत्र त्वमर्थमत्रं प्रत्यक्षम् । दशमोऽहमिति तु न प्रत्यक्षमिति सर्वसम्प्रतिपन्नम् । अयं भावः -- दशमस्त्वमसीति वाक्यं दृष्टान्तयतः कोऽभिप्रायः । किमयमुपदेशोऽनवगतदशमभावं प्रति ? उत अवगतदशमभावं प्रति ? आद्ये दशमत्वस्यानवगतत्वात् उपदेशलभ्यं तदिति परोक्षमेव । यदीन्द्रियं पुरुषवचनमनपेक्ष्यात्र स्वतन्त्रमेव बोधयेत् तर्हि कुतोऽनवगतं तत् ? यदि च त्वमर्थे विशेष्यांशे चक्षुः सन्निकर्षयोग्यतामात्रेण विशेषणांशे शब्दजन्येऽपि ज्ञाने प्रत्यक्षत्वाभ्युपगमः, तर्हि धर्मत्रांस्त्वमसीति कार्तान्तिकोपदेशादौ धर्मादेरपि प्रत्यक्षत्वं प्रसजेत् । द्वितीयं तु पक्षे माषराशिप्रविष्टमषीन्यायेन 
बृ-उ. ३-४-१. 
, 
उपोद्घातः 
૪૭ 
पूर्वापरापरोक्षधीनैरन्तर्येण मध्यवर्तिशब्दजन्यधियोऽप्यपरोक्षत्वव्यवहारः, यदि तादृशो व्यवहारः प्रामाणिकः स्यात् । 
मोक्षसाधनतयावगते भक्तिप्रपत्ती अपि मतिभेदावेव । तत्र भक्तिर्नाम यमनियमाद्यङ्गवती तैलधारावदविच्छिन्नस्मृतिसन्ततिरूपा । सा च त्रैवर्णिकमात्राधिकारा कर्मयोगज्ञानयोगाङ्गिका च । सा च दहरविद्यादिभेदेन बहुधा । प्रपत्तिर्नाम न्यासविद्या । तस्याः पञ्चाङ्गानि - 
66 
आनुकूल्यस्य सङ्कल्पः प्रातिकूल्यस्य वर्जनम् । 
रक्षिष्यतीति विश्वासो गोप्तृत्ववरणं तथा । 
4 
आत्म निक्षेपकार्पण्ये षड्विधा शरणागतिः ॥ " 
इति । अत्रात्मनिक्षेपोऽङ्गी । इतराणि तदङ्गातिविवेकः । अस्यां च प्रपत्तावधिकुर्वाणैरवश्यावगन्तव्याः पञ्चार्थाः । ते च --- 
प्राप्यस्य ब्रह्मणो रूपं प्राप्तुश्च प्रत्यगात्मन । 
प्राप्त्युपायः फलं चैव तथा प्राप्तिविरोधि च ' ।। 
इति । किञ्चैषा प्रपत्तिस्त्रैवर्णिकैस्तदितरैश्चाधिकर्तुं शक्या, न तु भक्तियोगवत् त्रैवर्णिकैरेव । अस्याश्च " ब्रह्मणे त्वा महस ओमित्यात्मानं युञ्जीत " " तस्मान्न्यासमेषां तपसामतिरिक्तमाहुः * " " मुमुक्षुर्वै शरणमहं प्रपद्ये " इत्यादिवैदिकवाक्यप्रतिपाद्यत्वेऽपि सत्यवदनादिवत् सर्वाधिकारत्वं 
" न विरुध्यत इति सम्प्रदायः । भक्तियोगस्य साधनभक्तिरिति न्यासयोगस्य साध्यभक्तिरिति च प्रख्यान्तरम् । तत्र साधनभक्तिः प्रारब्धेतरकर्मनाशनी । साध्यभक्तिस्तु प्रार्थनानुसारेण प्रारब्धकर्मणोऽपि विनाशनीति सिद्धान्तः । प्रपत्तेरपि ज्ञानविशेषरूपतया ब्रह्मज्ञानान्मुक्ति वदन्तीभिस्तदितरोपाय निषेधपराभिश्व श्रुतिभिर्न विरोधः । प्रपत्तिलक्षणं तु- 
1 
अहि. सं. ३७-२-२७, २८. 
3 महा- उ. २४१. 
महा-उ, २४-१, 
2 
हारी - सं. 5 श्वे-उ. ६-१८, 
४८ 
सङ्कल्पसूर्योदय. 
44 
त्वमेवोपायभूतो मे भवेति प्रार्थनामतिः । 
शरणागतिरित्युक्ता सा देवेऽस्मिन् प्रयुज्यताम् ' ॥ 
"" 
इत्यादिकमुक्तम् । विस्तरस्तु श्रीमद्रहस्यत्रयसारे निक्षेपरक्षादौ चावगन्तव्यः । भक्तस्य भगवदनुभव एव फलम् प्रपन्नस्य तु तत्कैर्यमपीति फलभेदकल्पनं तु न चतुरश्रम् प्रमाणाभावात् । 
" 
" 
अथ अद्रव्यम् - संयोगरहितमद्रव्यम् । तच्च सत्त्वरजस्तमांसि 
। शब्दस्पर्शरूपरसगन्धाः संयोगः शक्तिरिति दशधा । सङ्ख्यापरिमाणादीनां दर्शनान्तरोक्तानां तत्तद्द्रव्यस्वरूपमादायोपपत्तेर्नातिरिक्तता । 
एवं नाथयामुनयतीन्द्रादिसत्सम्प्रदाय सिद्धोऽप्ययं विशिष्टाद्वैत सिद्धान्तो भगवद्रामानुज शिष्यपरम्परायामन्यतमैः श्रीप्रणतार्तिहरदेशिकैः श्रीगोविन्दयतिभिश्च प्रवर्तितः वात्स्य वरदाचार्याद्यैः श्रीलोकाचार्याद्यैश्च सूक्ष्मेक्षिकया विमृष्टो मनागिवाष्टादशसु विषयेषु मतिभेदमापद्यत । स च भेद इत्थं समगृह्यताभियुक्तैः- 
6 
भेदः स्वामिकृपाफलान्यगतिषु श्रीव्यात्युपायत्वयो- 
स्तद्वात्सल्यदयानिरुक्तिवचसोन्यसे च तत्कर्तरि । धर्मत्याग विरोधयोः स्वविहिते न्यासाङ्गहेतुत्वयोः 
प्रायश्चित्तविधौ तदीयभजनेऽणुव्याप्तिकैवल्ययोः ' ॥ 
। 
"" 
इति । अयमर्थः - १. भगवतः कृपा निर्हेतुका पुरुषार्थं जनयति । तस्याः सहेतुकत्वे भगवतोऽवाप्तसमस्तकामत्वं भज्येत । अतो भगवति मुक्तिं दित्सति सति पुरुषस्यानिवारणमात्रमपेक्षितम् । लोकेऽपि स्वामी स्वकीयवस्तुनो रक्षणे स्वयमेव प्रवर्तते, न तु तदीयां रक्षापेक्षां प्रतीक्षते । 
1 अहि-सं. ३७-३१. 
अष्टाद - वि. २. 
उपोद्घातः 
४९ 
अतो निर्हेतुकैव भगवत्कृपा । भक्तिप्रपत्तिभ्यां न मनागपि तत्रोपयोग इति 
परेषां मतम् । 
श्रीवेदान्तदेशिकमतं तु भगवत्कृपा निर्हेतुकापि भक्तिप्रपत्यो- 
रन्यतरं व्याजमवलम्व्यैव प्रवर्तते । यथोक्तम्- 
'सर्वज्ञोऽपि हि विश्वेशः सदा कारुणिकोऽपि सन् । 
संसारतन्त्रवाहित्वाद्रक्षापेक्षां प्रतीक्षते ॥ " 
इति । अन्यथा सर्वमुक्तिप्रसङ्गो मोक्षोपाय विधिशास्त्रवैयथ्र्यै च स्यात् । सूत्रकारश्च " वैषम्यनैर्धृण्ये न, सापेक्षत्वात् " इत्याह । सा स्वरूपतो निर्हेतुकापि व्याजं कञ्चनावलम्व्यैव रक्षणोन्मुखा भवति । न च तावता तस्याः कापि हानिः । यथा कल्पकतरुरीप्सितप्रदोऽप्यर्थिनामेव ददाति, नान्येषामित्येतावता तस्य मनागपि न वदान्यताहा निस्तथा प्रकृतेऽपीति । 
२. फलं मोक्षः । स च भक्तियोगनिष्ठानां भगवदनुभव एव । प्रपत्तियोगनिष्ठानां तु भगवत्कैङ्कर्यम् । एषा च व्यवस्था तत्क्रतुन्यायसिद्धा । अतः फले द्वयोर्भेदो वर्तत इति परेषां मतम् । 
स्वमतं तु — भक्तप्रपन्नयोरुभयोरपि मुक्तत्वाविशेषात् भगवदनुभवस्तरकैकयै चेत्युभयमपि फलमेव । न हि वयमानन्दतीर्थीया इव मुक्तितारतम्यवादिनः । न चात्र तत्क्रतुन्यायविरोधः । स हि न्याय उपासनायां ये विषयाः, तेषां फलदशायामवश्यम्भावित्वमभिसन्धत्ते न त्वन्येषामभावम् । यदाहुराचार्याः-- 
इति । 
'उपासितगुणादेर्या प्राप्तावप्यवहिष्क्रिया । सा तत्कतुनयग्राह्या नाकारान्तरवर्जनम्' 
1 लन्त. १७.७८. * ब्र-सू. २-१-३४. 
G 
11 
$ 
रह-सारः. ९. 
५० 
सङ्कल्पसूर्योदयः 
३. अन्यगतिः --- प्रपत्तिव्यतिरिक्तोपायः । 
क्तियोगाचार्याभिमानयोगभेदाच्चतुर्विधो मोक्षोपायः । पेक्षया मोक्षसाधक इति परेषां मतम् । 
कर्मयोगज्ञानयोगभ- 
स प्रत्येकमन्यान- 
स्वमतं तु — प्रपत्तिव्यतिरिक्तो मोक्षोपायो भक्तियोग एक एव । उपासनाविरोधिपापनाशनेन कर्मयोगस्य आत्मावलोकनसाधनतया ज्ञानयोगस्य व परम्परया साधनत्वम् । आचार्याभिमानयोगस्तु प्रपत्तियोगभेद एवेति । 
सम 
1 
४. श्रीव्याप्तिः - श्री ः स्वरूपेणाणुः, न विभुः । किञ्च सा जीवकोटावेवान्तर्भवति, न त्वीश्वरकोटौ ; ईश्वरद्वित्वप्रसङ्गादिति परेषां मतम् । स्वमतं तु - श्रीः विभुरेव, “यथा सर्वगतो विष्णुस्तथैवेयं द्विजोस्वयैतद्विष्णुना चाम्ब जगद् व्याप्तं चराचरम्" इत्याद्युक्तेः । सा चेश्वरकोटावेवान्तर्भवति । न चेश्वर द्वित्वप्रसङ्गः, श्रीविशिष्टस्यैव तत्त्वात् । यदाहुः-- “ उभयाधिष्ठानं चैकं शेषित्वम् " इति । आत्महविःसमर्पणे अमाविष्णुसमुदायस्येव लक्ष्मीश्वरसमुदायस्यैवोद्देश्यत्वमिति निष्कर्षः । 
" 
५. श्रिय उपायत्वम् - मोक्षोपायत्वं भगवत एव न लक्ष्म्याः । सा तु पुरुषकारतया परम्परया मोक्षोपायभूता, न साक्षात् । अन्यथोपाय द्वित्वं प्रसजेदिति परेषां मतम् । 
स्वमतं तु -- श्रीरपि भगवानिव साक्षान्मोक्षप्रदेव । यथोक्तम् - " आत्मविद्या च देवि त्वं विमुक्तिफलदायिनी " इति । यथा भगवतः श्रीविशिष्टतयैव मोक्षप्रदत्वेऽपि तदविनाभावान्नोपायद्वित्वं, तथा श्रियोऽपि भगवन्महिषीत्ववेषेणैव मोक्षप्रदत्वात नोपायद्वित्वप्रसक्तिरिति । 
६. वात्सल्यम् — दोमभोग्यत्वमेव वात्सल्यम् । 
अतः प्रपन्नैः क्रियमाणान् दोषान् भगवान् शक्चन्दनादीव भोग्यतया स्वीकरोति । 
1 fa-g. 1-c-14. 
2 प-सं. 
वि. पु. १-९-१२४. 
1 
उपोद्घातः 
५१ 
अत एव " दोषो यद्यपि तस्य स्यात् सतामेतद्गर्हितम् " इति भगवद्वचनं 
सङ्गच्छत इति परेषां मतम् । 
------ 
स्वमतं तु — दोषादर्शित्वमेव वात्सल्यम् । अदर्शनं नामोपेक्षा । एतदेवाभिप्रेत्य सहस्रनामस्तोत्रे ' अविज्ञाता' इत्युच्यते । भक्तदोषादर्शित्वमेव हि तत्राविज्ञातृत्वम्, अन्यथा सर्वज्ञत्वविरोधात् । परोक्तरीत्या दोषभोग्यत्वे भगवत्प्रीतिकामेनाकृत्य करणादेरवश्यकर्तव्यता प्रसजेत् । प्रायश्चित्तविधिवैयर्थ्यापातश्च । 
७. दया – परदुःखदुःखित्वं दया । अत एव " व्यसनेषु मनुष्याणां भृशं भवति दुःखितः " इति वचनं सङ्गच्छते । तद्धि गुणवर्णनप्रकरणे दृश्यते । अतो भगवतो गुणरूपा दया परदुःखदुःखित्वरूपैव । दृश्यते हि श्रीरामभद्रस्य परदुःखदर्शनेन स्वयं दुःखित्वमिति परेषां मतम् । 
-- 
स्वमतं तु - परदुःखासहिष्णुत्वमेव दया। सा च तन्निराकरणेच्छापर्यन्ता, शक्तौ सत्यां निराकरणपर्यन्ता च । परदुःखदुःखित्वरूपत्वे भगवतः सदा दुःखित्वप्रसङ्गः । अनन्ते हि जीववर्गे प्रायशः सर्वे दुःखिन एव वर्तन्ते । तान् दृष्टा भगवतापि नित्यदुःखिनैव भवितव्यमिति हेय प्रत्यनी - कत्यविरोधः । " भृशं भवति दुःखितः " इत्यादिकं तु दुःखाभिनयमात्रपरमित्यगत्या सर्वैः समाधातव्यम् । 
८. न्यासः - भगवति रक्षोन्मुखे स्वस्यानिवारणमात्रं परशेषतैकरसात्मयाथात्म्यज्ञानं वा प्रपत्तिः । न त्वान्मसमर्पणरूपा मानसी क्रिया, अत्यन्तपरतन्त्रस्य स्वरूपविरुद्धत्वेन कचियानुपपत्तेः । स्वामिनि स्वकीयस्वभूतस्यात्मनो रक्षण उन्मुखे सतिस्वाद्रष्ट्रानस्यैव वैमर्थ्याचे ति परेषां मतम् । 
रामा. ६-१८-३. 
१२ 
सङ्कल्पसूर्योदयः 
स्वमतं तु — आत्म निक्षेपानुष्ठानमेव न्यासः । न तु केवलं पारतन्त्र्यज्ञानादिः । अत एव " मुमुक्षुर्वै शरणमहं प्रपद्ये " " मामेकं शरणं ब्रज" इत्यादावनुष्ठानविधिः सङ्गच्छते । किञ्च " रक्षापेक्षां प्रतीक्षते " इति पुंसो रक्षापेक्षा कर्तव्यतयोपदिश्यते । अनिवारणमात्रस्य न्यासत्वे निवारणासमर्थानामचितामनिवारणस्य स्वतः सिद्धतया नित्यमुक्तत्वं स्यात् । 
1 
९. न्यासकर्ता - गीतायां भगवता विविधान् धर्मान् भक्त्यङ्गतयो - पन्यस्यान्ते सर्वधर्मपरित्यागविधानात् भक्तौ विश्वासमान्यमुदेति । तादृशविश्वास मान्द्यवान् प्रपत्तावधिकारी । किञ्च प्रपत्तिगर्भितद्र मिडवेदान्ताध्याय्येव प्रपन्नः, नान्य इति परेषां मतम् । 
स्वमतं तु — अनन्यगतिः अकिञ्चनः विलम्बाक्षमश्च न्यासाधिकारी । ज्ञानशक्त्यादिमान् विलम्बक्षमश्च भवत्यधिकारीति प्रमाणिकी व्यवस्था सर्वाचार्यसम्मता । "न भक्तिमांस्त्वच्चरणारविन्दे । अकिञ्चनोऽनन्यगतिः " " इति यामुनेयश्रीसूक्त्या भक्तिराहित्यादाकिञ्चन्यमनन्यगतित्वं चाधिकारतया प्रतीयते । न तु भक्तौ विश्वासमान्द्यम् । किं चाधीतद्रमिडप्रबन्धः प्रपन्नो नेतर इति पक्षोऽपि न साधुः । न हि प्रपत्तिगर्भितसूक्तिपाठमात्रेण कश्चित् प्रपन्नो भवितुमर्हति । अन्यथोपासना गर्भितोपनिषद्वाक्यपटनमात्रेणोपासकः स्यात् । अत आकिञ्चन्यादिविशिष्ट एव 
। प्रपत्तावधिकारीति । 
1 
१०. धर्मत्यागः सर्वधर्मान् परित्यज्येति चरमश्लोके सर्वधर्मपरित्यागवचनात् प्रपन्नैः काम्यकर्माणीच नित्यनैमित्तिक कर्माण्यपि त्याज्यानि, देवतान्तरगर्भितत्वात् । किञ्च सर्वधर्मत्यागस्य प्रपत्त्यङ्गतया विधानात् प्रपत्तिसाद्गुण्यार्थे नित्यनैमित्तिकानामपि कर्मणां त्यागोऽवश्यकर्तव्य इति परेषां मतम् । 
लेख, ६-१८ 
3 17-iîl, 16-44. सन्त, १७.७०. 
4. स्तो-२, १२./ 
उपोद्घातः 
५३ 
स्वमतं तु — विहितत्वादकरणे प्रत्यवायावहत्वाच्च नित्यनैमित्तिककर्माणि प्रपन्नैरपि न परित्याज्यानि । सूत्रकारश्च " विहितत्वाच्चाश्रमकर्मापि " इत्याह । तेषां देवतान्तरगर्भितत्वशङ्का तु प्रतर्दन विद्यान्यायेन तत्तदेवतान्तर्यामिपरत्वेन वा " " साक्षादप्यविरोधं जैमिनिः" इति न्यायेन वा तेषां भगवत्परतया समाधातव्या । सर्वधर्मपरित्यागवचनं तु फलत्यागादिपरम् । 
११. विरोधः - स्वतः शेषभूतस्य पुंस उपायान्तरमुपासनं स्वरूपविरुद्धम् । अत एव तत्राप्रवृत्तिः । न तु ज्ञानशक्त्याद्यभावात् । किञ्च अहमित्येवोपासीत ' इत्युपासनस्याहङ्कारगर्भितत्वोक्तेश्चानुपादेयतेति परेषां 
मतम् । 
स्वमतं तु — उपासनं स्वरूपविरुद्धं न भवति । आत्मयाथात्म्य विद एवोपासनं विहितम् । 'अहमित्येवोपासीत ' इत्यत्रत्याहंशब्दोऽस्मदर्थपरः । न तु प्राकृतमहत्तत्त्वकार्याहङ्काराख्यदोषपरः । तस्मात् आकिञ्चन्यविरुद्धमुपासनम्, न स्वरूपविरुद्धम् । 
१२. स्वविहितम् स्वमुद्दिश्य शास्त्रेषु विहिता वर्णाश्रमधर्मा लोकसङ्ग्रहार्थमेव प्रपन्नैः करणीयाः । नावश्यकर्तव्यबुद्धया, प्रपन्नानां तत्त्यागविधानात् । ते चानुष्ठिता धर्मा विधवाद्यलङ्कारा इव निष्फलाः । न केवलमेतावदेव । पातकानीव सवासनं परित्याज्या इति परेषां मतम् । 
" 
श्रुतिः 
स्वमतं तु – “ मनीषी वैदिकाचारं मनसापि न लङ्घयेत्" " " स्मृतिर्ममैवाज्ञा' इत्यादिभिरकरणे प्रत्यवायस्मृते वर्णाश्रमधर्माः प्रपन्नै- 
" 
रप्यनुष्ठेया एव । न तु परित्याज्याः । 
१३. न्यासाङ्गानि - आनुकूल्य सङ्कल्पादीनि न्यासाङ्गतया विहि- 
अ-सू ३-४-३२. 
18, 
ल. स, १७-९४. 
अ. सू, १-२-२८. 
* fa, 4, 4-11. 
५४ 
सङ्कल्पसूर्योदयः 
तान्यपि परमैकान्तिभिः प्रपदने नावश्यानुष्ठेयानि । किन्तु यथासम्भवं ग्राह्याणि । काम्यकर्मस्वेव हि साङ्गानुष्ठानं नियतम् । मुमुक्षूणां फलकामनाभावात् तेषामङ्गानां न नियमेनानुष्ठानावश्यकतेति परेषां मतम् । 
स्वमतं तु — अङ्गानां विहितत्वान्नियमेनानुष्ठानमावश्यकमेव । मुमुक्षुभिः फलसङ्गत्यागोऽपि प्रधानफलत्वाभिसन्धित्यागविषयः, तेषां भगवदनुभवकैङ्कर्यादिफलसम्बन्धस्यावर्जनीयत्वात् । अतस्तादृशफलावाप्त्यर्थे साङ्गप्रपदनानुष्ठानमावश्यकमेव । 
. 
१४. न्यासस्य हेतुत्वम् - " नायमात्मा प्रवचनेन लभ्यः " इति श्रुत्या भगवतः सिद्धोपायस्यैव साधनत्वावगत्या न साध्योपायस्य प्रपदनस्य मोक्षोपायत्वम् । तस्याधिकारिविशेषणत्वेनान्वयस्त्विष्ट एवेति परेषां मतम् । 
१५. स्वमतं तु प्रपदनस्यापि साधनत्वमस्त्येव । अत एव उपायः सुकरश्चायं दुष्करश्च मतो मम " इति प्रपदनस्योपायत्वोक्तिः सङ्गच्छते । " नायमात्मा" इति श्रुतेस्तु सिद्धोपायस्य भगवतः प्राधान्ये तात्पर्यम् । न त्वेतावतान्यस्योपायत्वनिषेधः । साधनद्वित्वं तु शास्त्रसिद्धत्वान्न दोषाय । अन्यथा भक्त्यादेग्ध्युपायत्वं न स्यात्, तस्यापि भगवत्प्रसादमन्तरा फलप्रदानसामर्थ्याभावात् । किं बहुना ? ज्योतिष्टोमादीनामपि स्वर्गादिसाधनत्वं न स्यात् । तैस्तैः कर्मभिराराधितो भगवानेव तत्तत्फलानां प्रदायक इत्येव हि परम सिद्धान्तः । 
प्रायश्चित्तविधिः – प्रपन्नैर्बुद्धिपूर्व पापे कृतेऽपि भगवतः क्षमैव प्रायश्चित्तस्थाने स्थित्वा तत्पापं व्यपोहयति । अतः स्मृत्यादिविहितं कृच्छचान्द्रायणादि न कर्तव्यम् । " सर्वपापेभ्यो मोक्षयिष्यामि " इति 
। सर्वशब्दः पूर्वाधानीवोत्तराधान्यपि क्रोडीकरोति । एवं सत्यपि यदि प्रायश्चित्त- 
1 मु-उ, ३-२-३. 
'मु.३, ३.२.३. 
ल.त, १७.१०४. 
गी. भ, १८.६६. 
उपोद्घातः 
५५ 
करणेच्छा, तदापि पुनः प्रपदनमेव कार्यम् । न स्मृत्याद्युक्तम्, " प्रायश्चिचिरियं सा तु यत्पुनः शरणं व्रजेत् " इति वचनादिति परेषां मतम् । 
स्वमतं तु — बुद्धिपूर्वोत्तराधे प्रपन्नेन शक्तौ सत्यां स्मृत्याद्युक्तं प्रायश्चितं कर्तव्यम् । अशक्तौ पुनः प्रपदनमिति व्यवस्था । एवं च शक्ताशक्तविषयतया प्रायश्चित्तव्यवस्था । अन्यथा स्मार्तस्य प्रायश्चित्तविधेरानर्थक्यं स्यात् । अप्रपन्नविषयः स भविष्यतीति चेत्, मानसवारुणस्नानयोरप्येवं व्यवस्थापत्तौ धर्मवैयाकुलीप्रसङ्गः । किञ्च निमित्ते सत्येव नैमित्तिकस्योदय इति भाव्यधमुद्दिश्य पूर्वमेव प्रपदनस्योदय इति न सम्भाव्यमेतत् । 
8 
१६. तदीयभजनम् न शूद्रा भगवद्भक्ता विप्रा भागवताः स्मृताः " " चण्डालमपि वृत्तस्थं तं देवा ब्राह्मणं विदुः " इत्यादिशास्त्रात् भागवताः शूद्रचण्डालजातयोऽपि विप्रैर्भागवतब्राह्मणा इव वन्दनादिभिः पूजनीयाः, नानादरणीया इति परेषां मतम् । 
स्वमतं तु — भागवता अपि शूद्रा भागवत ब्राह्मणैः सङ्ग्राह्याः, नाभागवतशूद्रा इवानादरणीयाः । किन्तु आशीर्वचनसादरसम्भाषणादिभिः सन्तोषणीयाः, न तु वन्दनीयाः । यावच्छरीरपातं देहाश्रिता जातिस्तिष्ठत्येव, न तु प्रपन्नत्वादिनापैति । देवसुरभिरपि गौरव भवितुमर्हति । परं त्वितरगवीभ्यो विशिष्यत इत्येव वक्तुं शक्यते । तद्वत् प्रपन्नः शूद्रोऽपि शूद्र एव । परं त्वितरशूद्रेभ्यो विशिष्यते । 
" न शूद्रा भगवद्भक्ताः इत्यादिकं न हि निन्दान्यायेन भक्त्युत्कर्षप्रतिपादनपरम् । तथाच यथा “ पितृभिर्भ्रातृभिश्चैव पतिभिर्देवरैस्तथा" इत्यादिवचनैर्दुहित्रादयो भूषणादिना पूज्या इत्युच्यते तथा ब्राह्मणैरपि यथाशास्त्रं यथाधिकारं च भागवतशूद्राः पूज्या इत्येवोच्यते । 
66 
ल-त, १७.९१, 4 भार- आध्र, १०८-३२. 
9 
भार- आश्र, १०८-३२. * भार-आथ, १०६.८. मनु. ३-५५, 
५६ 
सङ्कल्पसूर्योदयः 
१७. अणुव्याप्तिः -- अणुपरिमाणे जीवे परमात्मनः कथमन्तर्व्याप्तिः सावयवे खलु वस्तुन्यन्तर्भागबहिर्भागादिव्यवस्था । जीवश्च निरवयवोऽणुश्च । " अन्तः प्रविष्टः शास्ता जनानां सर्वात्मा' " इत्यादिभिः 
। 
कथमन्तः प्रवेश उच्यमानो घटेतेति शङ्कायाम्, ईश्वरस्याघटित घटनासामर्थ्यादन्तः प्रवेशो युज्यत इति परेषां मतम् । 
स्वमतं तु — सर्वत्राबाधितेनार्थेनैव शास्त्रार्थनिर्वाहः कार्यः । अन्यथा परपक्षेषु बाधे उद्घाटिते अघटित घटनासमर्थेश्वरेच्छया न दोष इति परेणोक्ते किमस्माभिः प्रतिवस्तुं शक्येत ? तस्मादणौ जीवे ईश्वरस्य सर्वव्याप्तिर्नाम दशदिक्सम्बन्धः, जीवस्येश्वरव्याप्तिरहितभागवैधुर्यं वेत्यास्थेयम् । 
१८. कैवल्यम् — कैवल्यं नाम भगवदनुभवं विना आत्ममात्रानुभवः । तद्वतां स्थानमपि परमपद एव कचित्कोणे । तानश्वरमेव । अत एव केवलजीवोपासकस्याचिरादिमार्गेण गमनम निवृत्तिश्च श्रीगीताभाष्ये प्रपञ्चितम् । अत एव च कदाचिन्मोक्षोपायसम्पादनयोग्यसंसारादपि कैवल्यस्यात्यन्तिकभगवदनुभवादिविघ्नकरस्य नरकप्रायतां सात्त्विका विवेकिनो मन्वत इति परेषां मतम् । 
1 
स्वमतं तु केवलात्मानुभवतां प्रकृतिमण्डल एवावस्थानम् । नश्वरश्च केवलात्मानुभवः । अयं भावः -- उपासका द्विविधाः ; ब्रह्मात्मकस्वात्मोपासकाः स्वात्मशरीरकब्रह्मोपासकाश्चेति । प्रथमे पश्चाभिविद्यानिष्ठाः प्राकृतस्थाने हिरण्यगर्भादिस्थानादुपर्यधस्ताद्वा यत्र कुत्रचित् स्थित्वा स्वात्मानुभवमवाप्य ततोऽचिरादिमार्गेण परमपदं प्राप्य यथावस्थितपरि पूर्णब्रह्मानुभवं तत्कैकयै च प्राप्नुवन्ति । द्वितीये तु मध्ये स्वात्मानुभवविलम्बमन्तरा द्रागेवार्चिरादिमार्गेण परमपदं प्राप्य यथावस्थितपरिपूर्णब्रह्मानुभवं तत्कैकयै चावाप्नुवन्ति । गीताभाष्ये आत्मोपासकस्यार्चिरादि- 
'तै-आर, ३-२००४, 
उपोद्घातः 
५७ 
मार्गेण गमनमात्मानुभवश्चोच्यमानं पूर्वोक्तपञ्चाग्निविद्यानिष्ठ विषयमेवेत्यवगन्तव्यम् । एवं विलम्बेन परमपुरुषार्थप्राप्तावपि किञ्चिदपि विलम्बमसहमानानुद्दिश्य कैवल्यस्य नरकप्रायत्वोक्तिरिति मन्तव्यम् । 
इत्थं केषुचिद्विषयेषु सयूथ्याभिप्रायभेदे सत्यपि प्रधान प्रतितन्त्रसिद्धान्ते न मनागपि मिथो विमतिरिति त्रिवेदीभद्रवेदीमधिरूढोऽयं विशिष्टाद्वैत सिद्धान्त इति यथायथं निगमयति ग्रन्थकारः - 
इति । 
दृष्टेऽपहृनुत्यभावादनुमितिविषये लाघवस्यानुसारा- 
च्छास्त्रेणैवावसेये विहतिविरहिते नास्तिकत्वप्रहाणात् । नाथोपज्ञं प्रवृत्तं बहुभिरुपचितं यामुनेयप्रबन्धै- 
स्त्रातं सम्यग्यतीन्द्रैरिदम खिलतमः कर्शनं दर्शनं नः ॥ 
अथ श्रीवेदान्तदेशिकचरित्रादिपराः कतिपये प्राचीनग्रन्थाः- 
१. वेदान्तदेशिकमङ्गलाशासनम् - ( कुमारवेदान्ताचार्य) वरदनाथकृतम् . २. वेदान्तदेशिक विग्रहध्यानपद्धतिः. 
३. वेदान्तदेशिकप्रार्थनाष्टकम् . 
* 
वेदान्तदेशिकप्रपत्तिः. वेदान्तदेशिक दिनचर्या. 
६. वेदान्तदेशिकान्तादिस्तुतिः (पिल्लैयन्तादि . ) 
," 
७. सप्ततिरत्नमालिकास्तोत्रम् — (प्रतिवादिभयङ्कर) अण्णनाचार्यकृतम् . ८. वेदान्तदेशिक वैभवप्रकाशिका - (वाधूल) महाचार्यकृता. ९. वेदान्तदेशिक विंशतिः. 
१०. वेदान्तदेशिक सहस्रनामस्तोत्रम् (आत्रेय ) गोपालदेशिककृतम् . 
सङ्क. सू २-४९. 
H 
५८ 
सङ्कल्पसूर्योदय. 
११. आचार्यपञ्चाशत् - (आत्रेय) वेङ्कटाध्वरिकृता. १२. अब्दमालिकास्तोत्रम् - श्रीनिवासाचार्यकृतम् . १३. आचार्यविंशतिः - ( बुक्कपट्टण ) अण्णयाचार्यकृता. १४. आचार्यदण्डकः - वेङ्कटाचार्यकृतः. 
१५. 
१६. आचार्याष्टकम् 
१७. द्वादशप्रासाष्टकम् (श्रीशैल ) श्रीनिवासाचार्यकृतम् . १८. नक्षत्रमालिकास्तोत्रम् (श्रीशैल ) श्रीनिवासराघवाचार्यकृतम् . १९. ताराहारावलिः - जगन्नाथाचार्यकृता. 
२०. वेदान्तदेशिकगद्यम् (श्रीशैल) वेङ्कटाचार्यकृतम् . 
२१. 
-- (कौशिक) वेदान्ताचार्यकृतम् ( आचार्य- 
चम्वन्तर्गतम् ). 
२२. वेदान्तदेशिक दिनचर्या -- (श्रीभाष्य ) श्रीनिवासाचार्यकृता २३. वेदान्तदेशिकमङ्गलाशासनम् - - - परकालय तिकृतम् . 
२४. वेदान्तदेशिक विग्रहध्यान सोपानपदवी ( श्रीभाष्य ) श्रीनिवासा 
२५. वेदान्तदेशिक वैभवम् ---- वेङ्कटाचार्यकृतम् . 
२६. 
चार्यकृता. 
वेदान्तदेशिकस्तोत्रम् - - - ( बालधन्वि) विद्याकरकृतम् . 
२७. वेदान्ताचार्यविजयचम्पूः - (कौशिक) वेदान्ताचार्यकृता. 
२८. वेदान्तदेशिक विंशतिनक्षत्रमालिका – (श्रीशैल) वेङ्कटाचार्यकृता. २९. वेदान्तदेशिकविजयः - (श्रीशैल ) श्रीनिवासाचार्यकृतः. ३०. वेदान्तदेशिकाष्टोत्तरशतनामस्तोत्रम् - (श्रीशैल) बैङ्कटाचार्यकृतम् . ३१. आचार्यावतारघट्टार्थः -- परकालयतिकृतः . 
३२. वेदान्तदेशिकप्रपत्तिः - (कौशिक) श्रीनिवासाचार्यकृता. 
उपोद्घातः 
३३. आचार्यगुणादर्शः वेङ्कट पाट्टराचार्यकृतः. 
३४. वेदान्तदेशिकशतकम् - वेङ्कटाचार्यकृतम् . ३५. वेदान्तदेशिकचरितम् . 
३६. वेदान्तदेशिकप्रार्थनासप्तकम् - ३७ आचार्यदशकम्. 
३८. आचार्यद्वात्रिंशत् — श्रीनिवाससूरिकृता. ३९. आचार्यशेखरः 
४०. गुरुतिलकस्तुतिः -- गरुडदासकृता. 
४१. गुरुपरम्पराप्रभावः -- तृतीय ब्रह्मतन्त्र स्वतन्त्रस्वामिकृत.. 
५९ 
एषा ग्रन्थानां परिशीलनेनावगम्यमानमाचार्यवर्यस्य श्रीवेङ्कटनाथस्यावतारादिचरित्रमित्थम्- 
1 
- 
श्रीभगवद्रामानुजान्तेवासिवृन्देषु तन्मतस्थापनधुरन्धरतया परिगणिताश्चतुःसप्ततिराचार्याः । तेषु चैते त्रयः श्रीमद्वेकटनाथदेशिकस्य जन्मवंशे विद्यावंशे च कूटस्थाः समभूवन अनन्तसोमयाजी जनककूटस्थः । वेदान्तोदयनापरनामा प्रणतार्तिहराचार्यो मातामहकूटस्थो रहस्यमन्त्रार्थोम्पदेशपरम्परा कूटस्थश्च । कुरुकाधीशनामा शठकोपसूरिर्विद्या वंशकूटस्थः । विश्रुतविभवां काञ्चीनगरीमधिवसतो विश्वामित्रसगोत्रस्यानन्तसोमयाजिन आत्मजन्मा पुण्डरीकाक्षयज्वा नाम । तस्यात्मजोऽनन्तसूरिः, यः किल श्रीमद्वेकटनाथस्य जनक - ताभाग्यमुदवहत् । प्रणतार्तिहराचार्यस्यात्रिसगोत्रस्यात्मजन्मा रामानुजाचार्यो नाम । तस्यात्मजो रङ्गराजापरनामा पद्मनाभाचार्यो नाम । तस्य च पुत्रो रामानुजाचार्यः, पुत्री च तोताद्रद्र्यम्बा या किल श्रीमद्वेकटनाथस्य प्रसूरभूत् । आचार्यवर्यस्यास्यावतारवैभवमेवं वदन्ति महान्तः यामिन्यामेकस्यां परमात्मात्मयोगरूपां योगनिद्रामास्थितवतोऽनन्तसूरेः स्वमे भगवान् श्रीवेङ्कटेश्वर 
६० 
सङ्कल्पसूर्योदयः 
आविर्भूय तं सहधर्मचारिण्या तोताद्र्यम्बया सह स्वसेवनार्थ वृषाद्रिमागन्तुमन्वशिषत् । प्रभात एव प्रमुदितौ तौ दम्पती काञ्च्याः प्रस्थाय वेङ्कट गिरिमासाद्य भगवन्तं श्रीनिवासमासेव्य तत्रैवैकां वासतेयीं क्षेत्रवासमकुरुताम् । तदा श्रीवेङ्कटेशस्तयोः स्वप्न आविर्भूय स्वीयां मणिमयीं दिव्य-- घण्टां तोताद्रयम्बाया हस्ते वितीर्य 'सैषा युवयोः पुत्रतामापत्स्यते ' इत्यनुगृह्यान्तरघात् । अनन्तसूरिपत्नी च सद्य एव तां मणिघण्टामप्राकृततेजोरूपेण स्वगर्भमाविशन्तीमद्राक्षीत् । अथ प्रभाते प्रबुद्धावेतौ दम्पती सुदितमानसौ काञ्चीमागत्य कुमारावतारक्षणं प्रतीक्षमाणावास्ताम् । अथ द्वादशवर्षावसाने निखिल भागवतलक्षणसम्पन्नमर्भकमनन्तपत्नी सुषुवे । स चावतारकालः ४३६९ तमे कल्यब्दे ११९० मिते शालिवाहनशकाब्दे ( 1268 A. D. ) विभवनामसंवत्सरे भाद्रपदशुक्लदशम्यां श्रवणनक्षत्रयुक्तं शुभदिनमिति प्राचा ग्रन्थेषु प्रतिपाद्यते' । केचित्तु तत्समनन्तरे शुक्लनामनि संवत्सरेऽवतार इति वदन्ति । बालश्च यथाविधि जातकर्मादिभिः संस्कृतः श्रीवेङ्कटेश प्रसादात् श्रीवेङ्कटेश दिव्यघण्टावतारतया श्रीवेङ्कटेशतीर्थोत्सव दिनेऽवतीर्ण इति कृत्वा वेङ्कटनाथ इत्येव नाम्नाहूतो दिने दिनेऽन्यादृशीं सुषमाभिवृद्धिमावहन्नवर्धत । 
एतस्मिन्नेव काले पूर्वोदितस्य भगवद्रामानुजान्तेवासिष्वन्यतमस्य कुरुकाधीशापरनामधेयस्य शठकोपसूरेः प्रशिष्यः, विष्णुचित्तगुरोः शिष्यश्च वात्स्यवरदगुरुः (नडादुर् - अम्माल इति ख्यातः) काञ्च्यां श्रीभाष्यादिकं शिष्येभ्यो व्यावृण्वन्नवर्तत । तेषु च शिष्येषु श्रुतप्रकाशिकाकारः सुदर्शनसूरिः, न्यायकुलिशकारो वेङ्कटनाथमातुलश्वात्रेय रामानुजाचार्यः, अन्ये च 
16 
" 
उदभूवेङ्कटेशः केळीयोग्ये तु विभवाब्दे " इति प्राचां वचनम् । यद्यप्यनेन वचनेन शकाब्दः ११९१ इति लभ्यते, तथाप्यतीतसंवत्सराणां परिगणने ११९० तमे शकाब्द एव विभवाब्दः समभूदिति कृत्वा तथैवात्र निर्देशः कृतः । Vide L. D. Swami. kannu Pillai's Indian Ephermeris Vol. I-Part I, page 250. 
उपोद्घातः 
६१ 
बहवः सुप्रसिद्धा अवर्तन्त । कदाचित् षड्वर्षदेशीयोऽयं बालकः स्वमातुलेन रामानुजाचार्येण सह वात्स्यवरदाचार्यस्य श्रीभाष्य प्रवचनगोष्ठीं सेवितुमागतोऽदसीयाजान सिद्धदिव्यब्रह्मवर्चसदर्शनव्यमेषु तदवतारवैभवातिशयश्रवणपरेषु च सर्वेषु श्रीभाष्यव्याख्यान विच्छेदप्रकरणं विस्मृत्याचार्येण सह तच्चिन्तापरेषु तत्प्रकरणं स्मारयामास । तेन च विस्मयाविष्टो वरदगुरुरस्य मेधाविशेषं 
प्रशस्य 
+ 
बल्स, 
प्रतिष्ठापितवेदान्तः प्रतिक्षिप्त बहिर्मतः । 
भूयास्त्रैविद्यमान्यस्त्वं भूरिकल्याणभाजनम् ।। ' 
इत्यनुजग्राह । तमेनं स्वकीयं वृत्तान्तं ग्रन्थकारोऽयं नाटकेऽत्र शिष्यं प्रति गुर्वनुग्रहापदेशेन प्रकटीकरोति । अथ वरदगुरुरेनं ' स्यादसौ' इत्याशास्य स्वशिष्यस्यात्रेयरामानुजस्य हस्ते सकलाः कलाः शिक्षयितुं विशिष्य भगवद्रामानुज सिद्धान्ततत्त्वमवबोधयितुं चार्पयामास । स च तथेत्यङ्गीकृत्य स्वयमपि 
स्यादसौ' इत्यमुमनुजग्राह । 
1 
अथ जनकेनानन्तसूरिणा यथाकालमुपनीतोऽयं वेङ्कटनाथो मातुलात रामानुजाचार्यादेव पञ्चसंस्कारपूर्वकं भगवन्मन्त्रान् साङ्गान्वेदान् काव्यनाटकालङ्कारान् पदवाक्यप्रमाणान्युभयवेदान्तग्रन्थांश्च वयसो विंशतेरव्देभ्यः पूर्वमेवाधिजगे । ततः कृतसमावर्तन उभयकुलविशुद्धां कन्यामुपयम्य सहधर्मचारिण्या तया सह पाञ्चकालिकवर्त्मना भगवन्तं वासुदेवमाराधयन्नाचार्योपासनपरोऽवर्तत । अथाचार्ये रामानुजाचार्ये परिणते वयसि पर मुपयाते तत्सूनुना तच्चरमकैङ्कर्यं यथावत्कारयित्वा ग्रन्थप्रवचनतत्परः शब्दतर्कमीमांसादीनि सामान्यशास्त्राणि श्रीभाष्यादिकं शारीरकं शास्त्रं च शिष्यानध्यापयन् काञ्च्यामेव काञ्चित्कालकलामयापयत् । 
1 सङ्कल्पसू. २.१५. 
३२ 
सङ्कल्पसूर्योदयः 
अथ सदाचार्योपदिष्टेन गारुत्मतेन मन्त्रेण गरुत्मन्तमारिराधयिषुः काञ्चयाः प्रस्थाय तत्सानिध्यविदितमहिम गरुडनदीलावितपरिसरमोषधिगिरिराजपरिकर्मित महीन्द्रपुरनामकं क्षेत्रमागत्य तत्र हेमाब्जनायिकासमेतं भगवन्तं देवनाथमासेवमानोऽयमाचार्यवर्य ओषधिगिरौ गारुत्मतं मनुमनवरतं जपन्नास्त । ततः प्रसन्नेन गरुत्मतोपदिष्टं श्रीहयग्रीवमन्त्रमनुसन्दधानस्तेनैव समर्पिता हयग्रीवार्चामूर्तिमर्चयंस्तत्रैव कञ्चित्कालमवात्सीत् । अथैकदा प्रसन्नो हयवदनोऽस्मै वेङ्कटनाथाय प्रतिमतनिरसनपटीयर्सी सकलतन्त्रनिष्णातता वादाहवशूरता चान्वगृह्णात् । ततो भगवतो देवनाथस्यादेशात् देवनायकपञ्चाशतं गोपालविंशतिं स्तेयाविरोधादिकं तथा कतिचन द्राविडप्रबन्धांश्च तत्रैवाग्रथ्नात् । 
अथ स्वजन्मभूमिं काञ्चीं जिगमिषुरहीन्द्रपुरात् प्रस्थाय मध्येमार्ग गोपपुर्यो देहलीशमासेव्य देहलीशस्तुतिं सदाचारनिर्णयपरा सच्चरित्ररक्षां च सङ्ग्रथ्य काञ्चीमागतः श्रीवरदराजं संसेव्य वरदराजपञ्चाशतमन्यांश्च बहून् संस्कृतद्राविडप्रबन्धान् रचयंस्तत्रैवोभयवेदान्तप्रवचनपरोऽनेकैर्विनेयवगैः सह कतिचिद्वत्सरान् सुखमनैषीत् । 
अथौत्तराहेषु दिव्यदेशेषु भगवत्सेवामारचयितुकामो देशिकवरः काञ्चीतो वेङ्कटादि प्राप्य तत्र श्रीनिवासं भगवन्तं संसेवमानो दयाशतकेन तं स्तुत्वा ततः पुरुषोत्तमादिवदरिकाश्रमपर्यन्तेषु दिव्यदेशेषु भगवन्मूर्तीरासेव्य पुनः काचीं प्रतिनिवृत्य यथापुरं ग्रन्थप्रवचनपरोऽध्यास्त । 
ततः कलेः ४४१७ तमे शालिवाहनशकस्य १२३८ तमे ( 1316 A. D.) नलसंवत्सरे श्रावणे मासि रोहिण्यां देशिकवर्यस्यास्य कुमारः समजनि । स च श्रीवरदराजप्रसादलब्धो वरदराजावतारश्चेति कृत्वा वरदनाथ इति नाम्नाकारितोऽभूत् । पितुरेव सकाशात् ब्रह्मोपदेश-उपोद्घातः 
६३ 
पूर्वकं साङ्गान् वेदान् सर्वाणि तन्त्राणि सरहस्यमध्यात्मतत्त्वं चाधिगत्य वरदनाथस्तश्चरणारविन्दन्यस्तात्मरक्षाभरस्तदेकदैवतस्तत्रैवोवास । 
कदाचित् देवाधिराजस्य ब्रह्मोत्सवे महता वैभवेन प्रवर्तमाने देवस्याग्रभागे द्रमिडान्नायपारायणगोष्ठीं प्रयान्तीमाक्षिपत्सु मतान्तरस्थेषु विद्वत्सु, भगवदेकान्तद्रमिडाम्नायपारायणस्यानवद्यतां भगवत्कैङ्कर्यरूपतां च प्रसाध्य यथापुरमुत्सववैखरीं स्थापयामासाचार्यवर्यः । तेन च प्रसन्नेन श्रीदेवाधिराजेन स्वाराधनार्थमुपयुज्यमानयोः श्रीचिह्नाख्ययोर्वाद्ययोर कम स्मै प्रदाप्यानुजग्राह । अत एवाधुनापि तस्मिन् दिव्यदेशे श्रीवरदराजस्वामिसन्निधावेकमेव तद्वाद्यमुपयुज्यत इति द्रढयत्येतच्चरितं भूतार्थम् । 
& 
1 
एवं गच्छति काले केचिन्मतान्तरस्थाः पण्डिताः श्रीरजमागत्य तत्र भगवद्रामानुज सिद्धान्तप्रवर्तनपरान् सुदर्शनसूरिलोकाचार्यादीन् शास्त्रविषये वादाहवाया हूय 'अस्मानजित्वा श्रीरङ्गनाथस्य नित्याराधनादिकं पाञ्चरात्रप्रक्रियया न कर्तव्यम्' इति निरबध्नन् । सुदर्शनसूर्यादयश्च परिणतवयस्कतया चिरं वादावं सोहुमशक्नुवन्तः श्रीवेङ्कटनाथदेशिकं तस्यां धुरि साभ्यर्थनं नियोजयितुकामा. श्रीमच्छ्रीरङ्गनाथस्य विष्वक्मेनस्य शासनम्' इति मुद्रयाङ्कयित्वा किञ्चिदभ्यर्थनापत्रं देशिकवर्याय सपरि है प्रजिध्युः । वेङ्कट - नाथोऽपि श्रीमुखं तत् प्रणतिनम्रेण शिरसा प्रतिगृह्य तद्वचनावसानक्षणमेव स्वयात्रारम्भक्षणं विधाय श्रीरङ्गमागम्य वादे प्रतिकथकान्निर्जित्य भगवदाराधनं यथापूर्वं निरवर्तयत् । न चातिप्रीतो भगवान् रङ्गधुरीणोऽस्मै शेषापटश्रीशठकोपादिकमनुगृह्याचा वेदान्ताचार्य सञ्ज्ञया भागवत विद्वद्गोष्ठ्यां मृख्यापयामास । तन्महिषी च सर्वतन्त्र स्वतन्त्रनाम्ना तं प्राख्यापयत् । ततस्तद्वादक्रमसाक्षिणो विद्वांसो मिलित्वा तं वादक्रमं मन्थरूपेण विलिख्य तस्य ग्रन्थस्य शतदूषणीति नामाकार्षुः । यतस्तत्र शतं दूषणान्यविचाल्यान्यघट्यन्त, ततोऽसौ शतदूषणीति नाम्ना प्रसिद्धिमगमत् । अद्यापि श्रीरङ्गनायकीदेव्या 
६४ 
सङ्कल्पसूर्योदयः 
आलयस्याप्रभागे श्रीवेङ्कटनाथदेशिकस्यालयसन्निवेशोऽनितरसाधारणो वृत्ता- 
न्तमेनं प्रत्याययति । 
एवं कस्मिंश्चित्काले गते अहीन्द्रनगराधिपस्य भगवतः श्रीदेवनाथस्य लावण्यनिधेर्दिव्यमङ्गलविग्रहस्य सेवनेच्छया तं देशमागत्य प्रणतसत्यं तं भगवन्तमासेवमानो ग्रन्थप्रवचनपरोऽवर्तत । तदा पूर्व श्रीरङ्गे पराभूता वावदूका बाह्यानबाह्यांश्च कथकानाकार्य तैर्मिलिता वादायाचार्यवर्यस्यास्य निकटमाजग्मुः । आचार्यास्तु वादनिःस्पृहा अपि भगवतः श्रीदेवनायकस्य निदेशात् भगवद्रामानुज सिद्धान्तप्रतिष्ठापनं परमं भगवत्कैङ्कर्यं मन्वानास्तै सह वादाहवमवतीर्य सर्वानपि तान् प्रत्येकं जिगाय । कैङ्कर्येणानेनातितरां प्रसन्नः श्रीदेवनाथः कवितार्किक सिंहनाम्नाचार्यवर्यमेनमाहूय शेषापटादिकमनुगृह्य स्वकटाक्षपात्रमकार्षीत् । तमेतं वादक्रमं तत्र मिलिता विद्वांस आनुपूर्वीक्रमेण विलिख्य परमतभङ्गनाम्ना ग्रन्थमेनं प्रख्यापयामासुः । तत्रापि श्रीवेङ्कटनाथदेशिकस्यालय सन्निवेशविशेषो वृत्तान्तमेनं संस्मारयति । तत्रैव क्षेत्रे भगवन्तं देवनाथं सेवमानो बहून् वत्सरानुवास देशिकवरः । तदैव स्वमन्दिरे श्रीहयवदनाराधनाय तीर्थसङ्ग्रहार्थं यथावास्तुशास्त्रविधि स्वकरेण कञ्चन कूपं निर्ममे यः किलाधुनापि श्रीदेशिक दिव्यमन्दिरे परिपाल्यने सर्वैरपि यात्रिकैः संसेव्यते च । 
अथ ततः प्रस्थाय पुनः काञ्चीमवाप्य श्रीदेवाधिराज सेवापरोऽवर्तत । एवं देशिकवर्यस्यानितरसाधारणं वैदुष्यं ज्ञानानुष्ठानादिकं चोपश्रुत्य तदा विजयनगर राज्यधुरन्धरो विद्यारण्यः स्वामिनमेनं तद्राजसभामागत्य तेन राज्ञा वितीर्यमाणं सम्मानादिकं स्वीकर्तुं राजपत्रिकामुखेन प्रार्थयत । गुरुवर्यस्तु सम्मानादिनिःस्पृहतया तदाह्वानं निराकुर्वाणः पञ्चभिः श्लोकै प्रत्युत्तरयामास । त एव श्लोका वैराग्यपञ्चकनाम्नाधुना प्रथामुपगताः । तांश्च श्लोकानवेक्ष्य विद्यारण्यो गुरुवर्यस्य वैराग्यं प्रशस्य तस्मिन्नधिकतरां बहुमतिमुदवहत् । 
उपोद्घातः 
६५ 
एवं ज्ञानवैराग्यानुष्ठानशेवधावाचार्यवर्ये काञ्चीमधिवसति कैश्विदसूयालुभिः सयूथ्यैः प्रेषितः कश्चित् वर्णी देशिकवरमुपगम्यात्मनो विवाहार्थं धनमयाचत । ततो दिशिकोऽयं श्रीस्तुत्या कमलां प्रसाद्य तस्मै वर्णिने यथेप्सितं धनमदापयदिति वैभवप्रकाशिकायामुक्तम् । 
अथ दाक्षिणात्य दिव्यदेशेषु भगवन्मूर्तीः सेवितुकामः काञ्चीतः प्रस्थाय कुरुकापुरीमासाद्य श्रीशठकोपमुनेर्व कुलभूषणस्य सेवां कुर्वंस्तदा देशात् द्रमिडोपनिषद्भाष्यस्य व्याख्यां निगमपरिमलाख्यामारचयत्, या किलाद्य कलिमहिम्ना केवलं नामशेषा वर्तते । ततो भगवद्रामानुज विजयसाक्षिभूतं यादवाचलं प्राप्य तत्र सम्पत्कुमारमङ्गलाशसनेन कृतकृत्यमात्मानं मन्यमानो यतिराजसप्तत्या यतिवरं संसेवमानस्तत्रैव कञ्चित्कालमुवास । 
अत्रान्तरे पुनरपि श्रीमतो रङ्गनाथदेवस्याराधनोत्सवादिकं प्रतिमतस्यैः प्रतिहतमाकर्ण्य श्रीरङ्गं त्वरितं प्रतिनिवर्तमाने वेङ्कटनाथे मध्येमार्गमेकां यामिनीं कस्मिंश्चिदग्रहारे वसति सति, भगवान् हयवदनस्तस्यां रात्रौ स्वावासभूतगृहस्वामिनं स्वं दिव्यरूपं प्रदर्यानुजमाहेति वदन्ति । अथ श्रीरङ्गमागत्य वादिनो विजित्य स्वमतस्थापनपूर्वकं भगवदाराधनादिकं यथापुरं प्रावर्तयत् । तस्मिन्नेवावसरे सङ्कल्पसूर्योदय मिमं निरमिमीतेति प्रथा । 
एवं श्रीरङ्गनाथस्य सेवापरे देशिकवरे श्रीरङ्गमधिवसति डिण्डिमसार्वभौमाख्यः कश्चित् कविराचार्यमिमं कवितार्किकसिंहमुपश्रुत्य तदसहनो- Sमूनि स्वप्रशंसापद्यान्यनुचरैराचार्यवर्यस्य समीपेऽचकथत्- 
" छित्त्वा - सर्वाण्यरण्यान्यतिविषमलतागुल्मदुर्गाणि सद्यः प्राप्तं मां पक्कणान्तं बत भषकततिर्बुकणैर्धिक्करोति । लज्जन्ते हन्तुमेनां मदकरटिघटा कुम्भपीठीविपाट- 
atraiture in as नखराः किं करोमि क यामि ।। 
1 
६६ 
सङ्कल्पसूर्योदयः 
प्राज्ञानामेव राज्ञां सदसि न सहते जल्पमल्पेतरेषां 
क्षुद्रेष्वाक्षेपमुद्रां न खलु गणयते डिण्डिमः सार्वभौमः । भाङ्कुर्वकुक्षिभरिषु भयभरभ्रान्तभोगीन्द्रसुन- 
भ्रूणशी किमम्भः फणिषु पतगराट् सम्भ्रमी बम्भ्रमीति ॥ 
"" 
इति । विकत्थनमेतदुपश्रुत्य देशिकवरः किञ्चित् स्मयमानवदन इत्थं प्रत्यवो- 
चत्-- 
'स्पर्धन्तां सहजं नु कुञ्जरतया दिकुकुञ्जरैः कुञ्जरा 
ग्राम्या वा वनवासिनो मदजलप्रस्विन्नगण्डस्थलाः । हा कालस्य विपर्ययं शृणु सखे प्राचीनपालीमला- 
स्वादस्निग्धकपोलभित्तिरधमः कोलोsपि संस्पर्धते ॥ बायैर्वर्णाम्बरैर्मा भ्रमन्तु च्छित्वा गर्भाभ्यन्तरं शोधयन्तु । 
निर्णेतारो नीरसत्वेन को वा डिण्डीराणां डिण्डिमानां च भेदः ॥ इति । ततो डिण्डिमः स्वामिनोऽनेन प्रतिवचनेनैव भग्नदर्पः पुनर्यादवाभ्युदयश्रवणजनितरसास्वादपरवशहृदयः स्वामिनश्चरणारविन्दयोः प्रणन्नम्ये- 
स्थमुपश्लोकयामास- 
इति । 
" घोटीघाटीकठोरस्फुट विकटकथाटोपवाचाटकोटी- 
कोटीराघाटपेटीपुटघटितमणीसङ्घसङ्घट्टिताङ्घ्रिः । खर्वीकुर्वन् स गर्दै जयति कविततेः सर्वतन्त्र स्वतन्त्रो 
वेदान्ताचार्यवर्यो विघटितजडधीसङ्कटो वेङ्कटेशः ॥ वेदे सञ्जातखेदे मुनिजनवचने प्राप्तनित्यावमाने 
सङ्कीर्णे सर्ववर्णे सति तदनुगुणे निष्प्रमाणे पुराणे । मायावादे समोदे कलिकलुषवशाच्छुन्यवादे विवादे 
धर्मत्राणाय योऽभूत्स जयति भगवान् विष्णुघण्टावतारः ।। " 
उपोद्घातः 
६७ 
अनेन डिण्डिमकविसार्बभौमेन प्रौढदेवराय पुराख्यमूलाण्डग्राममधितस्थुषां डिण्डिमकवीनां मध्येऽन्यतमेन भाव्यमित्युन्नीयते । अत्र केचित् - अत्र निर्दिष्टो डिण्डिमकविर्विजयनगरसाम्राज्याधिपं प्रौढदेवरायमाश्रितः सालुवाभ्युदयस्य भागवतचम्प्वाश्व रचयिता राजनाथडिण्डिम एवेति वदन्ति' । तत्रेदं विम्रष्टव्यम् - विजयनगर साम्राज्यस्य प्रथमराजपरम्परायां प्रथितास्त्रयः प्रौढदेवराया अवर्तन्त - देवरायः प्रथमः, देवरायो द्वितीयः, देवरायस्तृतीय इति । तत्र प्रथमस्य राज्यभरणसमयः A. D. 1402 आरभ्य 1422 पर्यन्तः । द्वितीयस्य A D 1422 आरभ्य 1446 पर्यन्तः । तथा तृतीयस्य A D 1446 आरभ्य 1465 पर्यन्त इति तच्चरित्रविमर्शकैर्निर्णीतः । सालुवाभ्युदयस्य रचयिता राजनाथडिण्डिमः सालुवनरसिंहनरपतिमाश्रितः । स नरपतिर्विजयनगर साम्राज्यस्य द्वितीयराजपरम्परायां प्रसिद्धः । तस्य राज्यभरणसमयः A D 1485 आरभ्य 1492 पर्यन्तः । भागवतचम्प्या रचयिता राजनाथस्तु सालुवाभ्युदयकर्तुः पौत्रः अच्युतरायमाश्रितः । अच्युतरायस्य साम्राज्य समयो विजयनगर साम्राज्यस्य तृतीयराजपरम्परायां A D 1529 आरभ्य 1542 पर्यन्त इति प्रसिद्धः । 
1 
See page 137 of the work 'Desika and his works by G. Srinivasan, Triplicane Madras. 
'See the following references for more particulars on the family of Dindima poets and their patrons: 
(a) Vijayanagar Administration by Dr. T. V. Mahalingam, 
1940, pp. 415 to 417. 
(b) History of classical Sanskrit Literature by Dr. M. Krishna- 
machariar, 1937, pp. 220 to 224. 
(c) Papers Contributed by Mr. A. N. Krishna Ayyangar and 
published in the --- 
Annals of the Bhandarkar Oriental Research Institute 
Silver Jubilee, Poona 1942, pp. 23, to 29: 
Adyar Library Bulletin Vol V. 1941, pp. 59–68; The Volume of Studies in Indology, published by the 
Oriental Book Agency, Poona 1941, pp. 16. 
६८ 
सङ्कल्पसूर्योदयः 
एवं स्थिते सालुवाभ्युदयकर्ता भागवतचम्पूकर्ता च राजनाथौ भिन्नावेव । तयोश्च भागवतचम्पूकर्तुः प्रौढदेवरायाश्रितत्वं कथमपि न सम्भवेत् । सालवाभ्युदय कर्तुस्तत् बाल्ये सम्भवदपि श्रीवेङ्कटनाथेन सह समागमवृत्तान्तं न सर्वथा समसयेत् । श्रीवेङ्कटनाथस्य डिण्डिमकविसमागमवृत्तान्तो हि श्रीरङ्गनाथस्य दिव्यप्रतिष्ठायाः पूर्वकाले वृत्तः । दिव्यप्रतिष्ठा च A. D. 1347 वत्सरे कारितेति वक्ष्यते । ततस्ततः पूर्वं प्रायशः A. D. 1330 वत्सर एतेनोदन्तेन वृत्तेन भवितव्यमिति निर्णयः । 
श्रीरङ्गमधिवसन् श्रीवेङ्कटनाथदेशिकः कदाचित् भगवत्सेवार्थ रङ्गास्थानमण्डपमागत्य सम्मिलितैर्भागवतोत्तमैर्विद्वद्वरैरभ्यर्थितोऽविलम्बेनैकस्मिन् यामिनीभागे श्रीरङ्गनाथपादुकाविषयं पादुकासहस्रं नाम ग्रन्थरत्नमग्रथ्नात् । तच्च भगवत्सन्निधौ परिपठ्यमानं द्रमिडोपनिषत्सारगर्भितमिति औपनिषदरहस्यार्थबन्धुरमिति च सर्वे सभ्या विबुधवरा अन्वमोदन्त । तदेनां श्लाघामसहमानो वरवरनामा श्रीलोकाचार्यावरजः स्वयं श्रीरङ्गनाथपदकमलसहस्रकरणं प्रतिज्ञाय कतिपयपद्यरचनेनैव विश्रान्तप्रतिभाबलो विलज्जितो बभूव । देशिकवर्यास्तु वृत्तान्तमिममाकर्ण्यात्मानं यथाकथञ्चिदपि भागवतापचारहेतुकौटौ पतितमाशङ्कमान इत्थं स्वनैच्यानुसन्धानेन तं प्रसादयामास - 
इति । 
(6 
सूते सूकरयुवतिः सुतशतमत्यन्तदुर्भगं झटिति । 
करिणी चिराय सूते सकुलमहीपाललालितं कलभम् ॥ 
एवमत्र श्रीरङ्गे देशिकबरे शिष्यवर्गैः साकं श्रीभगवद्रामानुजसिद्धान्तप्रवचनपरे निवसति, कलेः ४४३० तमे ( 1329 AD. ) संवत्सरे शुक्कनामनि चैत्रमासे पुनर्वसु नक्षत्रयुते शुभदिने तत्तनयो वरदनाथः स्वामिनां चरणारविन्दयोः शिष्यभावमवाप्याध्यात्मशास्त्राधिगममारेभे । तदा च तद्धयानपद्यमिदं स्वयमेव सम्प्रध्यानुसन्दधे - 
उपोद्घातः 
श्रीमान् वेङ्कटनाथार्यः कवितार्किक केसरी । 
वेदान्ताचार्यवर्यो मे सन्निधत्तां सदा हृदि ।। 
६९ 
इति । अथ सदस्याः सुदर्शन भट्टादयो महान्तः लोकमिमं भावपुष्टमभिनन्द्य ' इतः प्रभृति श्रीभाष्यादिशारीरकशास्त्रमन्थपठनसमये शिष्यैरयं श्लोक आदावनुसन्धेयः' इति नियमं चक्रुः । अथैकदा शिष्येषु विरक्ततमः कश्चित् देशिकवर्यस्याभ्यनुज्ञया तुरीयाश्रमं स्वीचक्रे, यः किलाधुना ब्रह्मतन्त्र स्वतन्त्र मुनिरिति नाम्ना व्यवह्रियते । 
एवं दिक्षु विदिक्षु च विसृत्वरीमाचार्यवर्यप्रथामसहमानाः केचित् सयूथ्याः स्वामिनश्चरणारविन्द योरपराद्धुमारभन्त । देशिकवर्येणानुष्ठेये पितृश्राद्धे निमन्त्रितान् विमान् सम्भेद्य तेषामागमनं विजघ्नुः । अपराह्न - पर्यन्तं प्रतीक्ष्यापि विप्राणामनागमनेन चेखिद्यमानमानसोऽयं वेङ्कटनाथगुरुः स्वाराध्यं हयवदनं भगवन्तमेव शरणमुपगम्य निमन्त्रयाञ्चक्रे । हयवदनोऽपि विप्ररूपेणागत्य श्राद्धान्नमुपभुज्यानुजग्राह । तेन च भग्नमनोरथास्ते सयूथ्या असूयालबो देशिकवरमेनं श्रीरङ्गात् प्रस्थापयितुमुचितमुपायमन्विष्यन्तो बभूवुः । 
एकदा देशिकवर्य एकान्त उपविश्य पूर्वाचार्यग्रन्थेषु कञ्चन विषयमालोचयन् तदौचित्यसामञ्जस्यादिष्ववगाढमानसोऽभूत् । तदा वीथ्यां कश्चित् वाधूलो लक्ष्मणाचार्यनामाचार्यपुरुषः शिष्यैः परिवृतो गच्छन्नास्त । विषयान्तरव्यमचित्ततया वेङ्कटनाथस्तस्य गमनं नाजानात्, नोदतिष्ठन्च । एतदेव रन्ध्रमवलम्ब्य लक्ष्मणाचार्य शिष्येष्वन्यतमः सरभसमागत्य देशिकवर्ये चरणयोराचकर्ष । सद्य एवावगतार्थो वेङ्कटनाथ आत्मानं भागवतविषये कृतापराधमवगत्य विषीदन् स्वस्याहंयुतां परैरुद्भावितां न्यषेधत् । यथा 
सङ्कल्पसूर्योदयः 
'अहन्ते नाहं ते विहरणपदं देशिकगिरः 
स्वदन्ते नः स्वान्ते सपदि गतसन्देहविषयाः । अनायासा यासामहिपतिशया सा भगवती 
धराधारा धाराधरनिकरसाधारणरुचिः ।। 
इति । एवमपराधसहने प्रार्थितेऽपि यदा परे नाक्षाम्यन् तदा श्रीर विहाय नातिदूरस्थं सत्याकालनामानं ग्राममधितष्ठौ । अथ जातानुशयैः परैः सपादपतनमभ्यर्थितः पुनः श्रीरङ्गमागत्यावसत् । 
एवं केषुचिद्वत्सरेषु गतेषु कलियुगस्य ४४३७ ( 1336 A.D.) नमे धातृसंवत्सरे मालिक - काबूरितिनाम्नस्तुरुष्क सेनापतेर्नियोगेन सहसा तुरुष्काः केचिदश्वारूढा आयुधहस्ताः श्रीरङ्गमभिपत्य भगवन्मन्दिरादाभरणादिकं तु प्रायतन्त । अत्रान्तरे सुदर्शनसूर्यादयो भगवन्मन्दिरपालका यथाकथञ्चित् श्रीरङ्गनाथाच मन्दिराद्वहिरानीय कचित् गूढं परिरक्ष्य तदाभरणादिकं चान मन्दिराभ्यन्तर एव क्वचिदन्तर्भूमि गूढं निक्षिप्य मन्दिरात् बहिर्विग्रहान्तरं नूनमेकमवस्थाप्य परिमितैराभरणैस्तदलङ्कृत्य सेवमाना इव सङ्घशोऽवतस्थिरे । तुरुष्कास्तु तं देशमागत्य तं विग्रहमाभरणानि चापहृत्य जग्मुः । तदा मन्दिराधिकारिषु प्रधानतमः सुदर्शन सूरिस्तुरुष्क सैन्यैर्हि - सितोऽस्वस्थदेहः श्रीवेदान्तदेशिकमाहूय तस्य हस्ते स्वस्य द्वौ कुमारौ श्रीभाष्यव्याख्यां श्रुतप्रकाशिकां च समर्प्य स्वकुमारावध्यात्मतत्त्वमवबोधयितुं श्रुतप्रकाशिकां सच्छिष्येषु प्रवर्तयितुं च प्रार्थयत । वेङ्कटनाथोऽपि स्वाचार्यस्य वादिहंसाम्बुवाहस्य सतीर्थ्य इति बहुमत्या तन्निदेशं शिरसा जग्राह । ततः श्रीरङ्गनाथस्यान्यत्र गमनात्तत्र तत्सेवामकुर्वन् क्षणमपि वर्तितुमशक्नुवानस्ततः प्रस्थाय शिष्यैः साकं पुनः सत्याकालं ततो यादवाचलं च प्राप्य तत्र श्रुतप्रकाशिकादिप्रवचनपरोऽवसत् । एतस्मिन्नन्तरे भक्तैः श्रीरङ्गनाथार्चापि वेङ्कटाद्रिं प्रापय्य तत्र समाराधितावर्तत । 
उपोद्घातः 
७१ 
यादवाचलमधिवसति वेङ्कटनाथदेशिके द्रमिडोपनिषद्भाष्यव्याख्यां निगमपरिमलं कुमारवेदान्ताचार्यात् ब्रह्मतन्त्रस्वतन्त्रयतिर्यथावदधिजगे । तदैव यतिनानेन श्रीवेङ्कटनाथगुरु विषयः 
" रामानुजदयापात्रं ज्ञानवैराग्यभूषणम् । 
श्रीमद्वेकटनाथायै बन्दे वेदान्तदेशिकम् ।। 
इति ध्यान श्लोकः, कुमारवेदान्ताचार्यविषयः 
श्रीमल्लक्ष्मण योगीन्द्र सिद्धान्त विजयध्वजम् । 
विश्वामित्रकुलोद्भूतं वरदार्यमहं भजे ॥ " 
"} 
इति ध्यानश्लोकश्च स्वयमेव कृत्वानुसंहितौ । अनयोः श्लोकयोरवतारकालः कलि 4439 शक 1260 (A. D. 1338) तमो बहुधान्यसंवत्सर इति निर्णीतः । 
/ 
एवं स्थिते चेञ्जिभूमिपतिः गोप्पणो देशिकवर्यस्य महिमातिशयमुपश्रुत्य यादवाचलमागत्य गुरुवर्य सिषेवे । तदा वेङ्कटनाथो गोप्पणं वेङ्कटाद्रेः श्रीरङ्गनाथमानीय श्रीरङ्गे तं पूर्ववत् प्रतिष्ठापयितुमादिदेश । गोप्पणोऽपि तन्निदेशं शिरसा धारयन् परिजनैः सह वेङ्कटाद्रिं प्राप्य श्रीरङ्गनाथं स्वनगरं चेजिनामकं प्रापय्य तत्रैव कञ्चित्कालमाराध्य पुनः श्रीरङ्गं प्रापय्य श्रीवेङ्कटनाथाय वृत्तान्तमेनं व्यजिज्ञपत् । श्रीवेङ्कटनाथदेशिकोऽपि महता सन्तोषेण श्रीरङ्गमागत्य श्रीरङ्गनाथस्य यथाविधि महता वैभवेन प्रतिष्ठां निर्वर्तयामास । प्रतिष्ठा चैषा कलिसंवत्सरे ४४४८ ( 1347 A. D. ) तमे सर्वजित्यब्दे निर्वृतेति श्रूयते । 
वृत्तान्तश्चैष श्रीरङ्गनाथदिव्यालयप्राकारे शिलाशासनरूपेण श्लोकाभ्यामाभ्यामुत्कीर्णोऽद्यापि परिदृश्यते- 
** 
आनीयानीलशृङ्गद्युतिरचितजगद्रञ्जनादञ्जनाद्रे- 
क्षेज्यामाराध्य कञ्चित्समयमथ निहत्योद्धनुण्कांस्तुरुष्कान् । 
७२ 
इति । 
सङ्कल्पसूर्योदयः 
लक्ष्मीक्ष्माभ्यामुभाभ्यां सह निजनगरे स्थापयन् रङ्गनाथं सम्यग्वर्थी सपर्यो पुनरकृत यशोदर्पणो गोप्पणार्यः ॥ विश्वेशं रङ्गराजं वृषभगिरितटाद्गोप्पणक्षोणिदेवो 
नीत्वा स्वां राजधानीं निजबल निहतो त्सिक्ततौरुष्क सैन्यः । कृत्वा श्रीरङ्गभूमिं कृतयुगसहितां तं च लक्ष्मीमहीभ्यां 
संस्थाप्यास्यां सरोजोद्भव इव कुरुते साधुचर्यां सपर्याम् ॥ 
अथानन्तरे कल्यब्दे ४४४९ ( 1348 A. D. ) तमे सर्वधारिवर्षे श्रीरङ्गनाथस्याध्ययनोत्सवे मतान्तरैराक्षिप्य प्रतिषिद्धे श्रीमान् वेङ्कटनाथदेशिकः प्रमाणोपन्यासपूर्वकं तान् समाधायोत्सवं यथापूर्वं निरवर्तयत् । 
एवं स्थिते विजयनगरनृपतिसदसि लब्धप्रतिष्ठयोः विद्यारण्याक्षोभ्यतीर्थयोः स्वस्वमतविषये वादे प्रवर्तमाने श्रीवेङ्कटनाथदेशिको माध्यस्थ्य- - मवलम्ब्य श्रीरङ्गात् निर्णयमेवं विलिख्य प्राहिणोत् - 
" असिना तत्त्वमसिना परजीवप्रभेदिना । 
विद्यारण्य महारण्यमक्षोभ्यमुनिरच्छिनत् ॥ " 
· 
इति । स चायमक्षोभ्यतीर्थः श्रीजयतीर्थस्य गुरुः कलौ ४४५७ ( 1356 A D . ) तमे संवत्सर आसीदिति निर्णीयते । एष च वृत्तान्तः सङ्कर्षणाख्येन कविना कृते श्रीजयतीर्थविजयेऽपि निबद्धो लक्ष्यते । 
यथा- 
- 
इति । 
(( 
अक्षोभ्यतीर्थमुनिराज खिलैर भेद्यो 
दुर्वादिवारणविदारणकेसरीन्द्रः । 
सत्तत्वमस्य भिधवागसिना स्म विद्या- 
रण्यं छिनत्ति परजीवविभेदिना तम् ॥ 
1 जय-वि. २-२३. Adyar Library MS. No. 8- D. 22.उपोद्घातः 
७३ 
एवं श्रीरङ्गे वसन् देशिकवर्यः श्रीभगवद्रामानुज सिद्धान्त निर्धारणपरः पाञ्च कालिकवर्त्मना भगवन्तमाराधयन्नवर्तत । 
अथ देशिकवर्येण शिष्याणामभ्यर्थनामनुसृत्य स्वयमेव रचितां स्वस्य लोहमयीमच समुचितं पीठं कृत्वा तेन योजयितुं नियुक्तस्तथा कर्तु - मपारयन् कश्चित् दृप्तः शिल्पिवरस्तथा स्वयं करणेन विगतदर्पोऽकारि । एष च वृत्तान्तः शालिवाहन शकस्य १२९० ( 1368 A.D.) तमे कीलकान्दे धनुर्मासे समवर्तनेत्युक्तम् । एषैवार्चाहीन्द्रनगरे तत्कुमारेण वरदनाथेन प्रतिष्ठापिताधुनापि समभ्यर्च्छत इति महता निर्णयः । 
अथात्यन्तपरिणते वयसि वर्तमानोऽयमाचार्यवर्यः श्रीमद्रहस्यत्रयसारं नाम ग्रन्थरत्नमारचय्य सर्वेपकारकेणानेन ग्रन्थेन सुमहदुपचकार मुमुक्षुलोकस्येति तस्य ग्रन्थस्य समाप्तौ ग्रथितेन पद्येनावगम्यते । यथा 
इति । 
(( 
निर्विष्टं यतिसार्वभौमवचसामावृत्तिभिर्यौवनं 
निर्धूतेतरपारतन्त्र्यविभवा नीताः सुखं वामराः । अङ्गीकृत्य सतां प्रसत्तिमसतां गर्वोऽपि निर्वापितः 
शेषायुष्यपि शेषिदम्पतिदयादीक्षामुदीक्षामहे ॥ " 
एवं महता वैभवेन स्वावतारप्रयोजनं निर्वर्त्य चातकवृत्त्या भगवतः कृपामेव मोक्षसाम्राज्य सम्पादनक्षमां प्रतीक्षमाणः कल्यब्दे ४४७० शालिवाहनशकस्य १२९१ (1669 AD. ) तमे सौ म्यवत्सरे वृश्चिकमासे कृत्तिकायुक्तराकायां भगवतो लीलाविभूतिभूतामिमां धरित्रीं विहाय नित्यविभूर्ति प्रापत् । पुनश्चांशेन श्रीशैलनाथस्य भगवतः श्रीनिवासस्याराधनार्थघण्टात्मना भक्तजनानुग्रहायार्चात्मना चावतीर्य लोकाननुगृह्णन् वर्तत इति सन्तो विभावयन्ति' । 
1 " अब्दे सौम्ये च वारे गतवति तरणौ वृश्चिकं कृत्तिक 
I 
राकायां वेङ्कटेशो यतिनृपतिमतं सर्वतः स्थापयित्वा । 
७४ 
सङ्कल्पसूर्योदयः 
अस्याचार्यस्यापदान विशेषाणां कालनिर्णय श्वेत्थम्- 
कलि. शालि. A.D. अब्दः 
वेङ्कटनाथदेशिकस्यावतारः 
४३६९ 
११९० 1268 विभवः 
वतारः 
तत्कुमारस्य वरदनाथस्यावतारः ४४१७ 
श्रीमान् वेङ्कटनाथार्यध्यानश्लोका- 
डिण्डिमसार्वभौमसमागमः 
श्रीरङ्गे तुरुष्कोपद्रवः रामानुजदयापात्रध्यानश्लोका- 
१२३८ 1316 नलः 
४४३० 
१२५१ 1329 शुकः 
४४३१ १२५२ 1330 प्रमोदः 
४४३७ १२५८ 1336 धातृनामकः 
वतारः 
४४३९ 
१२६० 1338 बहुधान्यः 
श्रीरङ्गनाथप्रतिष्ठा 
४४४८ 
१२६९ 1347 सर्वजित् 
श्रीरङ्गे अध्ययनोत्सवस्थापनम् 
४४४९ 
१२७० 1348 सर्वधारी 
विद्यारण्याक्षोभ्यतीर्थवादे माध्य- 
स्थ्यवहनम् 
४४५७ 
१२७८ 1356 दुर्मुखी 
वेङ्कटनाथस्यार्चा निर्माणम् 
४४६९ १२९० 1368 कीलकः 
अवतारसमापनम् 
४४७० १२९१ 1369 सौम्यः 
न्तश्व-- 
श्रीवेङ्कटनाथदेशिकसमकालिकास्तच्चरितसम्बद्धाश्चाचार्या इतरे महा- 
- 
१. वात्स्य वरदाचार्यः । अयं काञ्च्यां भगवद्रामानुजप्रियभागिनेयस्य पुत्रात् देवराजगुरोर्लब्धजन्मा । अस्य चावतारकालः कलि ४२६६ 
वेदान्ताचार्यवर्यो विरचितविविधानेकदिव्यप्रबन्धः 
श्रीशैलाधीशघण्टाकृतिवपुरभवद्देशिकेन्द्रो दयालुः " ॥ 
Vide page 197 of the Guruparamparāprabhāva by Trtiya - Brahmatantrasvatantrasvāmin, Printed at the Sri-Vani-Bhushanam Press, Triplicane, Madras, 1913. 
उपोद्घातः 
७५ 
( 1165 A. D. ) तमः पार्थिवाब्द इति वदन्ति । भगवद्रामानुजप्रशिष्यस्य श्रीविष्णुचित्तगुरोरयमन्तेवासी । अस्य च नडादूर्-अम्माल् इति साम्प्रदायिको व्यवहारः । आत्रेय -रामानुजः सुदर्शनसुरिश्चास्यान्तेवासिषु विश्रुतनामानौ । परिणते वयसि वर्तमानस्यास्य श्रीभाष्यप्रवचनगोष्ठ्यां श्रीवेङ्कटनाथः षड्वर्षदेशीयस्तदनुग्रहपात्रमभूत् । तत्त्वसारप्रमेयमालादिकमनेन कृतम् । 
२. आत्रेय -रामानुजाचार्यः । अयं भगवद्रामानुजान्तेवासिनो वेदान्तोदयननाम्नः प्रणतार्तिहराचार्यस्य पौत्रात् रङ्ङ्गराजगुरोर्लब्धजन्मा । अस्य चावतारकालः कलि ४३२१ ( 1220 A. D.) तमो विक्रमाब्द इति वदन्ति । श्रीवेङ्कटनाथगुरोर्जन न्यास्तोताद्र्यम्बायाः सोदरः । वात्स्य - वरदगुरोरवाप्त समस्त कलाकलापः । अस्मादेव श्रीवेङ्कटनाथेनाखिल कलाकलापोऽधीतः । अनुपदं निर्देक्ष्यमाणस्य सुदर्शनसूरेः सतीर्थ्यः । न्याय कुलिशग्रन्थोऽनेनाकारि । 
३. सुदर्शनसूरिः । अयं हारीतकुलतिलकस्य वाग्विजयिसूग्रास्मजः । वात्स्य वरदगुरोरवाप्तसकल विद्याकलापः । पूर्वं निर्दिष्टस्यात्रेयरामानुजाचार्यस्य सतीर्थ्यः । श्रीभाष्यस्य श्रुतप्रकाशिकां नाम विस्तृतां श्रुतप्रदीपिकां नाम सङ्क्षिप्तां च टीकां चकार । श्रीरङ्गक्षेत्रे तुरुष्कैः कलि ४४३७ (1336 A, D.) तमे धात्रव्द उपद्रुते स्वकीयां श्रुतप्रकाशिकां श्रीवेङ्कटनाथहस्ते परिपालनार्थ प्रदाय परमपदमगात् । 
४. श्रीलोकाचार्यः । अयं कृष्णपादगुरोस्तनयः । भगवद्रामानुजान्तेवासिनो गोविन्द भट्टस्य शिष्यपरम्परायामतीव प्रसिद्धिमुपगतः । तत्त्वत्रयादीनां ग्रन्थानां निर्माता । श्रीवेङ्कटनाथमपेक्ष्य चयसा ज्येष्ठः प्रथमं क्वचित्कचित् सिद्धान्तविषये तद्वैमत्यमा स्थितोऽप्यन्ते तदैकमत्यमापद्य सिद्धान्तप्रवचनपरोऽभूदिति कथ्यते । पश्चात् श्रीवेङ्कटनाथस्यान्तेवासितामप्यभ्युपागमदिति केचिद्वदन्ति । 
७६ 
सङ्कल्पसूर्योदयः 
५. वरदनाथः । अयमस्याचार्यवर्यस्य तनुजः । कुमारवेदान्ताचार्य इति नयिनाराचार्य इति च व्यवह्नियते । कल्यब्दे ४४१७ ( 1316 A. D.) 
1 तमे नलसंवत्सरे काञ्च्यामस्यावतारः । अनेन स्वपितृपादात् श्रीवेङ्कटनाथदेशिकादेवाखिलाः कला अशिक्ष्यन्त । कलि ४४३० ( 1329 A. D.) तमे शुक्ल संवत्सरे शारीरकं शास्त्रमध्ये तुमारभमाणेनानेन 'श्रीमान् वेङ्कटनाथार्यः' इत्यादिध्यानश्लोकः स्वयं निर्मायानुसंहितः । ब्रह्मतन्त्र स्वतन्त्रस्य सतीर्थ्यस्य द्रमिडोपनिषद्भाष्य सम्प्रदायमुपदिदेश । अधिकरणसारावलीव्याख्याया अधिकरण चिन्तामणेः, मीमांसापादुकाव्याख्यायाः परित्राणस्यान्येषां च कतिपयग्रन्थानां रचयिता । अनेन शाकल्यमल्लो नाम मतान्तरस्थः कश्चन मात्रिकोsस्थापकुर्वन् मन्त्रबलेनैव पराजित इत्यैतिहासिकाः । एष च वृत्तान्तः 1380 A. D. संवत्सरे रेचकोण्डाधिपस्य सर्वज्ञशिङ्गस्य राज्याधिपत्यसमये निर्वृत्त इति च वदन्ति' । 
1 
६. ब्रह्मतन्त्र स्वतन्त्रः । अयं श्रीवेङ्कटनाथस्य शिष्यकोटिष्वन्यतमः । संसृतौ परमां विरक्तिमधिगम्य तुरीयमाश्रममारूढः । श्रीमद्रहस्यत्रयसार - श्रीभाष्यगुरुपरम्परासु श्रीमतो वेदान्तदेशिकस्य शिष्यत्वेन तत्सम्प्रदाय प्रवर्तकतयानुसन्धीयते । अनेन च श्रीदेशिकानुमत्या विमताः केचिद्वादे पराजीयन्तेति कथ्यते । द्रमिडोपनिषत्सम्प्रदाये श्रीवरदनाथस्य शिष्यभावमुपगत्य तत्सम्प्रदायप्रवर्तकोऽनुसन्धीयते । अयमेव चाधुना महीशूरपुरे विराजमानस्य श्रीपरकालमठस्य स्थापक इति प्रथा । 
७. विद्यारण्यः । मायणस्यात्मजेषु माधवसायणभोगनाथेषु त्रिष्वयं ज्येष्ठो माधवाचार्यनामा । विद्यारण्य इति तस्यैव नामान्तरम् । अयं 
' Vide page 210 of the History of classical Sanskrit Literture by M. Krishnamacharıar. 1937 and pp. 3 and 4 of Seshagirı Sastris Report No. 1, 1898. 
उपोद्घातः 
विजयनगरस्थसङ्गमवंश्यभूपानाममात्यो गुरुश्चासीत् । हरिहररायस्य प्रथमस्य ( 1336 A. D. ) विजयनगरराज्यस्थापने महत् साहाय्यमकरोदिति वदन्ति । पराशरमाधवीयं नाम धर्मशास्त्रनिबन्धनं पञ्चदशीनामकमद्वैतवेदान्तप्रकारणमन्ये च बहवो धातुवृत्त्यादयो ग्रन्था अनेनारच्यन्त । किञ्चिन्न्यूनाधिके ( 1356 A D.) तमे संवत्सरे अक्षोभ्यतीर्थमुनेरस्य च वेदान्तविषयविचारे प्रवृत्ते श्रीवेङ्कटनाथेन ताटस्थ्यमवलम्ब्याक्षोभ्यतीर्थपक्षानुकूलो निर्णयः कृतः । तेन च किञ्चिदिव विमनायमानेन विद्यारण्येनादसीयशतदूषण्यामेकत्र चकारस्य वैयर्थ्ये समुद्भाविते देशिकवर्येण चकारसमर्थनाख्यं पत्रमेकं विरचय्य तत्समाहितमिति वदन्ति । 
1 
८. अक्षोभ्यतीर्थः । 
श्रीमदानन्दतीर्थीयद्वैतमतप्रवर्तकाचार्येष्वन्य- 
तमः श्रीमज्जयतीर्थस्य टीकाकारस्याचार्यश्च । अयं च श्रीमदानन्दतीर्थीयमत- 
Į गुरुपरम्परासु पञ्चमं स्थानमलञ्चकार । तथाहि - १ आनन्दतीर्थः, २ तस्य शिष्यः पद्मनाभतीर्थः, ३ तस्य शिष्यो नृसिंहतीर्थः, ४ तस्य शिष्यो माघवतीर्थः, ५ तस्य शिष्यः अक्षोभ्यतीर्थ इति' । विद्यारण्य - स्यास्य च वेदान्तविषयविचारे प्रवृत्ते श्रीवेङ्कटनाथेन ताटस्थ्यमवलम्ब्यास्य पक्षे स्वस्य सम्मतिराविष्कृतेति वदन्ति 
९. हरिहररायः प्रथमः । विजयनगर साम्राज्यप्रतिष्ठापकेषु भूपालेषु प्रधानतमः । अस्य साम्राज्ये विद्यारण्यः सचिवपद मुदवहत् । एतद्धस्तेनैव विद्यारण्योऽभ्यर्थनापत्रं विलेख्य श्रीवेङ्कटनाथं सभागमनायाजुहावेत्यूह्यते । अस्य च राज्यभरणसमयः 1336 - 1356A, D. इति निर्णीतः । 
A Vide Jayatirthavijaya, I – 46 to 49. Adyar Library MS. No. 8- D-22. 
a Vide Vijayanagar Administration, by Dr. T. V. Mahalingam, page 415; Madras 1940. 
७८ 
सङ्कल्पसूर्योदयः 
१०. सर्वज्ञशिङ्गभूपालः । अयं मद्रराजधान्यन्तर्गतस्य वेङ्कट गिरिनामकस्य खण्डदेशस्य पालकेषु चतुर्थवर्णजभूमिपालेष्वन्यतमः । तस्य च कूटस्थवंशः रेचर्लेति प्रसिद्धः । अस्य च राज्यभरणसमयः 1330 to 1380 A. D. इति निर्णीतः । श्रीवेङ्कटनाथवेदान्तदेशिकस्य शिष्योऽयं कदाचिदाचार्यमुपसद्य स्वेन यथा धर्मपथादप्रच्युतेन वर्तितव्यं तथोपदेशमभ्यर्थयामास । श्रीवेदान्तदेशिकः तत्त्वसन्देशं नामाध्यात्मतत्त्वबोधकं द्रमिडभाषारूपं ग्रन्थं सुभाषितनीवीनामकं लौकिकधर्मोपदेशकं संस्कृतसुभाषितं च विरचय्य तस्मै प्राहिणोदिति कथयन्ति । अयं रसार्णवसुधाकरं नामालङ्कारग्रन्थमरचयत् । 
अथास्य श्रीवेङ्कटनाथदेशिकस्यात्मगुणपूर्तिः- 
" 
आत्मगुणाश्चाष्टौ गौतमेन परिगणिताः । यथा- अथाष्टावात्मगुणाः । दया सर्वभूतेषु क्षान्तिरनसूया शौचमनायासो मङ्गलमकार्पण्यमस्पृहेति । यस्यैते चत्वारिंशत्संस्कारा न चाष्टावात्मगुणा न स ब्रह्मणः सायुज्यं सालोक्यं च गच्छति " इति । 
तत्र दया नाम सर्वभूतहितचिन्तनम् । वेदानधिकारिणा सदाचाराणां स्त्रीशूद्रादीनां चण्डालपर्यन्तानामपि मोक्षोपायाधिकारसिद्धये ब्रह्मज्ञानसम्पादनाय च द्रमिडभाषारूपाणामध्यात्मविषयकग्रन्थानां करणेन श्रीरङ्गनाथप्रतिष्ठादिकरणेन चानेनाचार्येण सुमहदुपकृतं लोकस्येति सुव्यक्तमेतत् । 
क्षान्तिः सुखदुःखादिद्वन्द्वसहिष्णुता । यथाह व्यासः - 
66 
आकुष्टोऽभिहतो वापि नाक्रोशेनापि ताडयेत् । 
अदुष्टो वाङ्मनःकायैः सा तितिक्षा क्षमा स्मृता 
॥ 
" 
इति । कदाचिदाचार्यस्यावज्ञाकरणार्थे विमतस्थैः कैश्चित् स्वपादरक्षा 
'Vide M. Seshagırı Sastris Report No. I, page 7, Madras 1898. ' Gautamadharmasūtra VIII-20 to 22. 
'Quoted by Maskarın. 
उपोद्घातः 
७९ 
देशिकवर्यस्य मन्दिरदेहल्यां रात्रौ निबध्यावलम्बिता । प्रातरभिगमनकाले यदा देशिकवर्यो मन्दिरान्निश्चक्राम, तदोपरि निबद्धां पादरक्षामवलोक्य कृत्यमिदं नूनं सयूथ्यैः कैश्चिद्भागवतैराचरितमिति मत्वा स्वस्य धन्यवादमेवमवादीत्- 
कर्मावलम्बकाः केचित् केचिज्ज्ञानावलम्बकाः । 
वयं तु हरिदासानां पादरक्षावलम्बकाः ।। 
इति । अन्यदैकस्मिन् दिवसे लक्ष्मणाचार्यस्य वीथीयात्रायामासीनमेन - माचार्यं कश्चित् पदयोराचकर्ष । तदापि देशिकवर्यस्य मनो नाक्षुभ्यत् । केवलम् " अहन्ते नाहं ते विहरणपदम् ' " इत्यादिश्लोकपठन एव प्रवृत्तम् । इत्यादिकं तत्क्षमायाः पर्याप्तं निदर्शनम् । 
अनसूया नाम गुणवत्सु प्रद्वेषाभावः । स्वयमनितरसाधारणवैदुष्यभूषितोऽपि स्वसमकालभवेषु श्रीलोकाचार्य सुदर्शनसूर्यादिषु विद्वदग्रणीषु न मात्सर्यमुवाह देशिकवर्यः, प्रत्युताभियुक्तकोटिषु तान् परिगणय्य तदीयग्रन्थानां प्रकटनमप्यारचयत् । न केवलमयमेवानसूयालुः । किन्तु परेषामप्यनसूयामुपदिशति । यथा- 
इति । 
आपादचूड मनपायिनि दर्शनेऽस्मि - 
नाशासनीयमपरं न विपक्षहेतोः । 
आपातशान्तिमधुरान्पुनरस्मदीया- 
नन्योन्यवैरजननी विजहात्वसूया 
112 01 
शौचं नाम द्रव्यादिशुद्धिः । भगवदाराधनोपयुक्तानां द्रव्याणामुपादाने परमैकान्तिभि• श्रीत्रियैरुपहृतमयाचितोपनतं द्रव्यमेव स्कीकुर्वन् 
Vide page 70 of this Introduction. 
* Vide page 264 of the text 
८० 
सङ्कल्पसूर्योदयः 
"न राज्ञः प्रतिगृह्णीयात् " इति निषिद्धं प्रभूतमपि राजद्रव्यं न स्वीचकारेति विजयनगर नरपत्याह्वान निराकरणादिना ज्ञायते । 
अनायासो नामात्मपीडानारम्भः । 
दुरीश्वरद्वारबहिर्वितर्दिकादुरासिकायै रचितोऽयमञ्चलिः " " इति वदता स्पष्टीकृतोऽयं गुणः । 
2 
मङ्गलं नाम प्रशस्तकर्माचरणम् । नित्यनैमित्तिकानि कर्माणि मङ्गलानां च मङ्गलम्' ” इत्युक्तपरममङ्ङ्गलभूत भगवदाराधनैकवेषेणानुतिष्ठन् क्षयिष्णुफलानि काम्यानि कर्माणि सर्वात्मना परिहरंश्चात्मनो मङ्गलैकतानतामभिव्यक्ति देशिकवर्यः । 
अकार्पण्यं नामापद्यप्यदीनता । श्रीरङ्गक्षेत्रे तुरुष्कैरुपद्रुते कृत्याकृत्य विभाग निपुणोऽयमाचार्यों दैन्यमवधूय सद्यः श्रीरङ्गात् प्रस्थाय यदुशैलं प्राप्य तत्रत्य एव श्रीरङ्गनाथस्य पुनरालये प्रतिष्ठापनसंविधानानि कुर्वन्नास्तेति पर्याप्तमिदं निदर्शनम् । किञ्च धनरहितोऽपि कदाचिदपि कार्पण्यं नावलम्बत । 
अस्पृहा नाम यदृच्छालाभसन्तोषः । 
" नास्ति पित्रार्जितं किञ्चिन्न मया किञ्चिदार्जितम् । अस्ति मे हस्तिशैला वस्तु पैतामहं धनम् ॥ " 
इति वदता सम्यगाविष्कृतोऽसौ गुणः । 
श्रीवेङ्कटनाथदेशिकैरत्र नाटके ग्रन्थान्तरेभ्यः समुद्धृतेषु वाक्येषु बहून्युपनिषद्वाक्यानि लौकिकन्यायवाक्यानि च सन्त्यपि न विशेषतोऽत्र गणनामर्हन्ति । अत्र प्रस्तावनायां समुद्धृतः 
" न तच्छास्त्रं न सा विद्या न तच्छिल्पं न ताः कलाः । 
5 
नासौ योगो न तज्ज्ञानं नाटके यन्न दृश्यते ॥ 
2 
मनु, ४-८४. 
वै. रा. ४. 
4 वैरा. प. ६. 
महा. आनु. २५४.१०. 
सं.सू. १ २०. 
उपोद्घातः 
८१ 
इति श्लोकः अमृतानन्दकृते अलङ्कारसङ्ग्रहेऽनयैवानुपूर्व्या पठ्यते ' । प्रभाविलासकारोsहोबलोऽपि " अमृतानन्दश्लोकमुदाहरति — न तदिति" " इति पद्यमिदमलङ्कारसङ्ग्रहादुद्धृतं निर्दिशति । तस्मादलङ्कारसङ्ग्रहकारो- Sमृतानन्दः कवेरस्मात्पूर्वकालिक इत्यवगम्यते । तस्य समयः प्रायेण 1200 A. D. भवेदिति वक्तुं शक्यते । पञ्चमेऽङ्के " तुण्डीरं मण्डलं मे कुलपतिरपि स्कन्दभूपालबन्द्यः' 8 11 इति दर्पवाक्येन स्कन्दभूपालं कञ्चन निर्दिशति कविः । स च स्कन्दभूपालः " कश्चित् शूद्रप्रभुः " इति प्रभाविलासे विवृतः 1 स च भूपालो गण्डगोपालराय इति तदीयं किमपि शासनं शकाब्दे ११५३ ( A. D. 1230 ) तमे प्रवर्तितमुपलभ्यत इति च चरित्रविमर्शकाः साम्प्रदायिकाश्च कथयन्ति । दर्पवाक्ये स्वकुलपतिः स्कन्दभूपालवन्द्य इत्युक्तेः प्रकृतग्रन्थकर्तुः कालविशेषनिर्णय स निर्देशः कथमपि नोपकर्तुं प्रभवतीति प्रमाणान्तरैः कविकालः सुस्पष्टं निर्णीत एवेति च तस्य भूपालस्योदन्ताद्यन्वेषणेऽस्माभिर्नातीव परिश्रमः कर्तव्य इत्युदास्महे । 
अत्र मुद्रितयोः प्रभाविलासप्रभावयोव्र्व्याख्ययोः प्रभाविलासस्य कर्ता श्रीमान् अहोबलसूरिः प्रारम्भश्लोके आत्मानम त्रिगोत्रजं श्रीपराङ्कुशसंयमिशिष्यं च निर्दिशति । यथा - 
" श्रीशं श्रियं वेङ्कटदेशिकेन्द्रं पराङ्कुशायै यमिनं प्रणम्य । 
अहोबलोऽयं विवृणोमि विद्वान् सङ्कल्पसूर्योदयमत्रिवंश्यः ॥ " 
1 अलंसं. ७. 
अलं-सं. 
2 सं.सू. १-२०. 
4 
सं-सू. ५-३६. 
5 
Vide the Introduction to the Pādukāsahasra, page 12. Kāvya. - 
सं-सू. ५.३६. 
mālā Series, No 92, Bombay 1911 and L. D. Swamikannu Pillai's 
Indian Ephermeris, Vol I - Part II page No. 79. 
6 
● Vide page 1 of the text, 
K 
८२ 
सङ्कल्पसूर्योदयः 
इति । अनेनैवाहोबलसूरिणा वाल्मीकिरामायणस्य व्याख्याद्वयं नाम्ना तनिश्लोकीति वाल्मीकिहृदयमिति च रचितम् । तत्र तनिश्लोक्यारम्भे- 
" भक्तप्रतिष्ठा नीलाद्रौ कलिता येन सूरिणा । 
सर्वतन्त्र स्वतन्त्रं तं पराङ्कुशमुनिं भजे ॥ 
इति स्वगुरुं पराङ्कुशमुनिं नीलाद्रौ भक्तार्चाप्रतिष्ठाकारिणं निर्दिशति । 
वासन्तिकापरिणयाख्यनाटककर्ता 
श्रीशठकोपमुनिरप्येनं पराङ्कुशमुनिं 
स्वस्थ गुरुं पुरुषोत्तमे भक्तप्रतिष्ठाकारिणं च निर्दिचति । यथा - 
66 
पूर्वं यस्तु मुकुन्ददेवविभुना स्कन्धे धृतान्दोलिकः 
प्राप्तः श्रीपुरुषोत्तमं रचितवान् भक्तप्रतिष्ठापनम् । 
लब्ध्वा दन्तितुरङ्गरत्न शिबिकाच्छत्रद्वयीचामर- 
द्वन्द्वादीनि ययौ पुनश्च विजयी कर्णाटसिंहासनम् ' ॥ ' 
" 
इति । अतः श्रीशठकोप मुनिरात्रेयरामानुजश्चेत्युभावप्येकस्यैव श्रीपराङ्कुशमुनेरछात्राविति निश्चीयते । श्रीपराङ्कुशमुनिरयं श्रीमदहोबलमठास्थानमलङ्कुर्वतां यतीनां मध्ये षष्ठः । अतः षष्ठपराङ्कुशस्वामीति प्रसिद्धिमुप- 
गतः । यथा- 
{. enftqurishingfa: (1398-1458 a. d.) 
२. नारायणमुनिः ( 1459-1472 A. D. ) 3. qīsgayfa: (1473-1485 a. D.) ४. श्रीनिवासशठकोपमुनिः (1485 1494 A D.) ५. वण्शठकोपमुनिः (1494-1492 A. D.) 
' Vide R. No. 1629, of the T. C. Madras Government Oriental MSS. Library. 
2 
* Vide D. 12662 of the D. C. Madras Government Oriental Library.उपोद्घातः 
६. षष्ठ - पराङ्कुशमुनिः (1499-1513 A. D. ) 9. xftas¬ìqġfa: (1513-1521 a. d.) 
८३ 
अहोबलसूरिणा प्रभाविलासे समुद्धृतेषु ग्रन्थेषु प्रधानतमा इमे 
ग्रन्थाः । यथा -- 
१. चमत्कारचन्द्रिका — विश्वेश्वरकृता ( 1350 A. D. ) 
२. साहित्यचिन्तामणिः - वीरनारायणकृतः (1420 A. D. ) ३. नाटकपरिभाषा - ( रसार्णवसुधाकरान्तर्गता) शिङ्गभूपालकृता 
(1350 a. D.) 
४. अलङ्कारसङ्ग्रहः --- अमृतानन्दकृतः ( 1200 A. D. ) 
अतः प्रभाविलासकृत् अहोबलसूरिः 
सन्निकर्षे बभूवेति निश्चेतुं शक्यते । 
1530 A. D. कालस्य 
द्वितीयव्याख्यायाः प्रभावल्या रचयिता नृसिंहराजाचार्यः । अयं प्रभावत्याः प्रारम्भे समाप्तौ चानन्तायै श्रीशैलतातार्यतनयं प्रणमति । अनन्तायै च ब्रह्मतन्त्रयतिसम्प्रदाय निष्ठमावेदयति । अतो नृसिंहराजाचार्येणानेन प्रायोऽनन्तार्यशिष्येण भाव्यमिति, तेनानन्तार्येण च श्रीपरकालमठसम्बद्धेन भाव्यमिति चावगम्यते । तस्य च कालं विशिष्य निर्धारयितुमधुना न पार्यते । परं तु नातीव प्राचीनो नाप्यर्वाचीन इति वक्तुं शक्यते । प्रायः 1840 A. D. कालस्यासन्नेन तेन भाव्यमित्यूह्यते । 
इदमत्र प्राप्तकालं किञ्चिदावेदनीयमवशिष्यते । सङ्कल्पसूर्योदयस्य प्रभावलीसमाख्यया प्रथिते द्वे व्याख्ये वर्तेते । ते च परस्परं भिन्ने । तत्रैकाधुनात्र प्रकाश्यमाना नृसिंहराजाचार्यकृता । अपरा चाज्ञातकर्तृनामधेया । परं तु तत्प्रारम्भे " वरदार्यमहं वन्दे वरणीयगुणाकरम् ' " इति मङ्गलकरणात् तत्कर्ता वरदाचार्यशिष्य इति ज्ञायते । कोऽयं वरदाचार्यः, कश्च 
1 Vide the Sarkalpasuryodaya, Pandit Series, Benares. 
८४ 
सङ्कल्पसूर्योदयः 
तच्छिष्योऽत्र भवितुमर्हतीति विमर्शे औचित्यात् कौशिकवरदाचार्यशिष्यो भारद्वाजश्रीनिवासो भवेदित्यूहने नानौचित्यमिति भाति । एवं स्थिते वस्तुतत्त्वे काञ्चीपुरस्थप्राचीन विद्यासभिकैः ( Conjeevaram O. L. Institute ) 1901 A. D. तमे वत्सरे सङ्कल्पसूर्योदयव्याख्या काचित् प्रभावली - समारव्या आन्ध्रलिप्यां मुद्राप्य प्रकाशिता । सा च भारद्वाजश्रीनिवासाचार्यकृतेति तत्र निर्दिष्टा । तस्याः स्वरूपे विमृश्यमाने आदितः पञ्चानामङ्कानां व्याख्या सम्प्रत्यत्र प्रकाश्यमानायाः नृसिंहराजीयप्रभावलीतो न भिद्यत इति, तथा षष्ठादिदशमान्तानामङ्कानां व्याख्या पूर्वोक्तद्वितीयप्रभावलीतो न भिद्यत इति च विज्ञायते । एवं तत्र व्याख्याद्वयसाङ्कर्ये सत्यप्येकव्याख्यारूपेण तत्रापि भारद्वाज श्रीनिवासाचार्यकृतत्वेन च प्रकाशनं किन्निबन्धनमिति न ज्ञायते । अडयार पुस्तकालये नृसिंहराजाचार्यकृता प्रभावलीव्याख्या आदित आरभ्य दशानामप्यङ्कानामनुस्यूतोपलभ्यत इति सैवात्र मुद्रणे परिगृहीता प्रकाशिता चेति विभावयन्तु सुधियः । 
