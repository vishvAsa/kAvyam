+++
title = "०५ सुन्दरकाण्डम्"

+++

अथ सुन्दरकाण्डम् ।



जितं भगवता तेन हरिणा लोकधारिणा ।  
अजेन विश्वरूपेण निर्गुणेन गुणात्मना ॥ १ ॥  
पौलस्त्यदर्पविपुलं विलङ्घ्य जलधिं कपिः ।  
विस्मयानन्दनिस्पन्दां विदधे विवुधावलीम् ॥ २ ॥  
तमालतालतालीसहिन्ताललवलीवनैः ।  
तगरागुरुपुंनागलवङ्गगहनैर्व्रजन् ॥ ३ ॥  
स हेमवप्रजच्छन्नां रत्नाद्युतिदुकूलिनीम् ।  
लङ्कामङ्के त्रिकूटस्य ददर्श दयितामिव ॥ ४ ॥  
स संक्षिप्य वपुः क्षिप्रं महोत्सवमिवाधनः ।  
निपपाताशु लङ्कायां चोत्तरद्वारशेखरे ॥ ५ ॥  
ततः क्षपाचरपुरीरत्नमन्दिररश्मिभिः ।  
तिरस्कृत इवासक्तं जगामास्तं दिवाकरः ॥ ६॥  
अथाययौ तमःस्तोकमयूरच्छदभूषणा ।  
तारकामौक्तिकस्मेरा शर्वरी शर्वरीशनैः ॥ ७ ॥  
कण्ठेषु नीलकण्ठानां गण्डेषु मददन्तिनाम् ।  
तमः प्रगल्भतां लेभे कुन्तलेषु च योषिताम् ॥ ८ ॥  
यामिनी कामिनीस्निग्धस्नानधौतकचत्विषि ।  
बभार तिमिरस्फारे तारा कुसुमसंक्षयम् ॥ ९ ॥  
गवाक्षजातावदनैरिन्द्रनीलगृहेर्मुहुः ।  
पीतो गीर्णमिवासक्तं ससर्प विपुलं तमः ॥ १०॥


_________


१. 'च' शा०.

२. 'ल' शा०,


दिव्यरत्नमयी लङ्का दीप्रदीप्तांशुभिर्वभौ ।  
नभःप्लवनभीत्येव वद्धा कनकशङ्कुभिः ॥ ११ ॥  
रराज रजनीराजपुत्रीदीपावलीवृता ।  
बिभ्राणा चर्मकमयीं कलिकामालिकामिव ॥ १२ ॥  
दीपांशुशवलैलर्लङ्का नीलरत्नगृहैर्वभौ।  
वभ्रुभ्रूश्मश्रुभिर्व्याप्ता परैरिव निशाचरैः ॥ १३ ॥  
अथोद्ययौ निशाकान्तः शिवचूडामणिः शशी।  
दिग्वधूमण्डनकलाविलासमणिदर्पणः ॥ १४ ॥  
लेभे स्फटिकहर्म्येषु क्रान्तस्तरलकान्तिषु ।  
विधुः सुधाब्धिकल्लोलदोलाकेलिसुखं पुनः ॥ १५ ॥  
रेजुमर्मनोजविजयध्वजचामरचारवः ।  
तुषारहारकर्पूरतारास्तारापतेः कराः ॥ १६ ॥  
हरप्लुष्टे स्मरे चन्द्रे सलिले लाञ्छनच्छलात् ।  
पतिते विवभुः कीर्णाः शीकरा इच तारकाः १७ ॥  
स्मरस्मेरातपत्रेण रजनीस्मितकान्तिना ।  
व्योममानसहंसेन शुशुभे शशिना निशा ॥ १८ ॥  
चन्द्रोदयप्रहृष्टानां निशाचरमृगीदृशाम् ।  
बभूव वदनैव्या॑प्तालङ्का शशिशतैरिव ॥ १९ ॥  
ज्योत्स्नानवसुधापानसमुद्भूतो महोदधिः ।  
वभौ क्षिप्तपरावृत्तः स्फीतफेनसितांशुकः ॥ २० ॥  
हेमप्राकारजघने लङ्कायाः क्षुभितोऽम्वुधिः ।  
परिखामेखलाकृष्टिं वीचिहस्तैरिवाकरोत् ॥ २१ ॥  
बद्धकोशेषु मधुपाः कमलेषु न लेभिरे ।  
हृदयेषु गुणज्ञानां दोषलेशा इवान्तरम् ॥ २२ ॥  
विकासविषदे ज्योत्स्नां प्रासादाभिमुखी शनैः ।  
इन्दोः कुमुद्वतीं चक्रुः प्रेमदूता इवांशवः ॥ २३ ॥


_________


१.'चम्पक' शा०.

२. 'पुरा' शा०. ३. 'दोद्द्योतां' शा०.


यवुश्चन्द्रकरसोराः कुमुदामोदमन्थराः ।  
सुदृशां सुरतक्लान्ति विच्छेदसुहृदोऽनिलाः ॥ २४ ॥  
कान्ता कान्ताङ्कपर्यङ्के ज्योत्स्नास्वच्छोत्तरच्छदे ।  
वभुर्मधुनलीमत्ता मूर्ता इव रतिश्रियः ॥ २५ ॥  
स्फुटस्फटिकसौधेषु स्फीतचन्द्रांशुहारिषु ।  
वभुः कान्ताः सुधासिन्धुतरङ्गान्तर्गता इव ॥ २६ ॥  
प्रक्षालित इव क्षीरैः कर्पूरैरिव पूरिते ।  
जगति ज्योत्स्नया जाते घटिते स्फटिकैरिव ॥ २७ ॥  
उत्प्लुत्य लघुसंचारः सौधप्राकारशेखरैः ।  
रक्षसां सुखसुप्तानां भवनान्यविशत्कपिः ॥ २८ ॥  
मणिवेश्मप्रहस्तस्य महापार्श्वस्य वादिनः ।  
विभीषणस्येन्द्रजितः कुम्भकर्णस्य मालिनः ॥ २९ ॥  
वक्रस्य वज्रदंष्ट्रस्य धूम्राक्षस्य शठस्य च ।  
विद्युज्जिह्वस्य भीमस्य संपातेर्जन्बुमालिनः ॥ ३० ॥  
विकटस्य सुदंष्ट्रस्य सारणस्य शुकस्य च ।  
विरूपाक्षस्य मत्तस्य घसस्य प्रघसस्य च ॥ ३१ ॥  
महोदरमहाकायविद्युन्मालिसुमालिनाम् ।  
प्रविश्यापश्यदुधानसक्तकान्तामधूत्सवम् ॥ ३२ ॥  
सुगन्धिश्वासलोलोर्मिदोलारूढचलोत्पलम् ।  
मधुप्रियार्पितं रामा मूर्तं रागमिवाययुः ॥ ३३ ॥  
प्रियासमागमः सारः सत्यं विभवसंपदाम् ।  
दयितासंगमस्यापि जीवतां पानकेलयः ॥ ३४ ॥  
हर्म्यं चन्द्रोदयः कान्तामधुगीतं सुहृत्कथः ।  
एतास्ताः पूर्वपुण्यानां स्फीताः फलसमृद्धयः ॥ ३५ ॥  
रागो लीला च सुदृशां लावण्यं नवयौवनम् ।  
जैत्रमस्त्रं स्मरस्यैतन्मदेनास्फुरितं यदि ॥ ३६ ॥


_________


१. 'मदा लीना' शा.. २. 'पुण्यपूर्णानां' शा०.


लोलाक्षस्खलितालापं सुगन्धिमधुपाटलम् ।  
धन्यास्ते पद्मवदना वदनाब्जं पिबन्ति ये ॥ ३७॥  
नमो मदाय महते स्वस्ति रागाय रागिणाम् ।  
मानिनी यत्प्रसादेन स्वयं कण्ठावलस्विनी ॥ ३८ ॥  
इति सारानुकूलाभिः कथामिः सहते मधु ।  
वधूबिम्बाधरासङ्गलग्नरागमिवापपुः ॥ ३९ ॥  
प्रागल्भ्यशिक्षागुरुणा विश्वाससुहृदो वभुः ।  
सुरतारम्भदूतेन मदेन मदिरेक्षणः ॥ ४० ॥  
पूर्व दृशि ततश्चित्ते कपोलयुगले ततः ।  
प्रौढतां प्रययौ रागः प्रमदानां महोत्सवे ॥४१॥  
मधुस्रस्तांशुकं तासां वपुर्दृष्ट्वैव कामिनाम् ।  
पदे पदे धृतिच्छेदं खलप्रीतिरिवाययौ ॥ ४२ ॥  
भेजिरे वल्लभोत्सङ्गं प्रेमकोपेऽपि ताः स्वयम् ।  
न नाम सहते मानं मदश्चपलचक्षुषाम् ॥ ४३ ॥  
रतस्यायं न मानस्य कालः कमललोचने ।  
इतीचासां मियाकृष्टा जगुर्मुखरमेखलाः ॥ ४४ ॥  
कृतास्पदे हृदि मुदा मदेन मदनेन च ।  
प्रियापराधाः सुदृशामवकाशं न लेभिरे ॥ ४५ ॥  
यदुत्सक्ताः समुत्सृष्टा लज्जाविनयवर्जिताः ।  
मुग्धानामभयं चेष्टाः सा मदस्य प्रगल्भता ॥ ४६ ॥  
शशाशङ्ककिरणोत्तंसे हर्म्ये हरिणचक्षुषाम् ।  
मधूत्सवे मदोत्तंसे रागोत्तंसमभून्मनः ॥ ४७ ॥  
इति चन्द्रोदयः ॥ १ ॥  

विविच्य मदनोद्यानपालीं वेश्मसु मन्त्रिणाम् ।  
रत्नांशुहासिनी प्राप राजधानीं प्लवंगमः ॥ ४८॥


_________


१. "विचित्य प्रमदो शा०.


मणिदर्पणसंक्रान्तप्रतिमैश्चन्द्ररश्मिभिः ।  
शुभ्राभ्रपक्षविक्षेपैः प्लवमानामिवाम्बरे ॥ १९ ॥  
से प्रविश्य महाभोगं कैलासशिखरोपमम् ।  
भवनं दशकण्ठस्य ददर्शोल्लिखिताम्बरम् ॥ ५० ॥  
रक्षितं राक्षसैरात्तस्त्रैरञ्जनमेचकैः ।  
कालकूटावृतप्राप्तं सुधाम्बुधिमिवोद्गतम् ॥ ५१ ॥  
संगीतवेश्मभिर्वारा गृहैरापणमन्दिरैः ।  
विमाननवसंभारैर्व्याप्तं निखिलकौतुकैः ॥ ५२ ॥  
अपश्यत्तत्र तुरगान्प्रमाणावर्तहेषितैः ।  
श्लाध्या सत्त्वनवोदारैस्त्रैलोक्यजयशंसिभिः ॥ ५३ ॥  
स ददर्श दशास्यस्य चतुर्दन्तान्मदद्विषान् ।  
कैलासोच्छासनभयात्सेवायातानिवाचलान् ॥ ५४ ॥  
वर्णकं विविधाश्चर्यवर्गसर्गे प्रजापतेः ।  
रत्नांशुलेखाविन्यासैः खप्रभावमिवोद्वमन् ॥ ५५ ॥  
वेल्लप्रभावा भ्रूभङ्गतर्जितामरभूधरम् ।  
विमानं पुष्पकं नाम ददर्श त्रिदशद्विषः ॥ ५६ ॥  
दुर्लभा त्रिदशेन्द्रस्य कुतो वैश्रवणस्य सा ।  
रावणस्य गृहे लक्ष्मीं मारुतिर्यां व्यलोकयत् ॥ ५७ ॥  
अथान्तःपुरमैश्वर्यस्फारकल्पतरोः फलम् ।  
स राक्षसपतेर्दिव्यं विवेशानेककौतुकम् ॥ ५८ ॥  
कपाटसंपुटैः श्लिष्टैः स्फाटिकैः स्फुटकान्तिभिः ।  
असंवृतमिबोद्भूतप्रभावावरणं मुहुः ॥ ५९ ॥  
मुक्ताप्रालम्बधवलं तप्तकाञ्चनजालकम् ।  
प्रवालनीलवैडूर्यस्तम्भसंभारविभ्रमम् ॥ ६० ॥


_________


१. 'मन्दिर' शा.. २. 'तां' शा०. ३. 'खड्गै' शा०. ४. 'प्रान्तं' शा०.

५. 'दारा' शा०. ६. 'त्पताका शा०.


मणिकुट्टिमसंक्रान्तसितस्रग्दाममण्डलम् ।  
शासनाद्दशकण्ठस्य शेपेणेव धृतं स्वयम् ॥ ६१ ॥  
स्फीतरनकृतालोकं वृद्धकञ्चुकिरक्षितम् ।  
पातालमिव मातङ्गभुजंगीभङ्गिभूपितम् ॥ ६२ ॥  
चन्दनागुरुकर्पूरधूपधूमान्धकारितम् ।  
निशाचरपतिप्रीत्या निशयेव समाश्रितम् ॥ ६३ ॥  
ददर्श तत्र सुरतक्लान्तकान्ताजनं कपिः ।  
चित्रन्यस्तमिव प्रौढनिद्रामुद्रितलोचनम् ॥ ६४ ॥  
दृश्यस्तनोरुजघनं तासां कान्ततरं वपुः ।  
विलोक्य विवभुर्दीपा विस्मयादिव निश्चलाः ॥ ६५ ॥  
कुचैः कान्तनखोच्छिष्टैः पीतदष्टाधरैर्मुखैः ।  
प्रत्यग्ररतवृत्तानां तरुणीनाममुच्यत ॥ ६६ ॥  
हेमगौरोरुयुगलं नखोल्लेखैर्मृगीदृशाम् ।  
रतिच्युतैरिचाकीर्णं बभौ कुङ्कुमकेसरैः ॥ ६७ ॥  
तासां प्रियहठाकर्षहेलाविलस्तवेणिका ।  
मध्ये सुष्वाप निभृतरतिखिन्नेव शर्वरी ॥ ६८ ॥  
क्लमस्रस्तोत्तरीयास्ताः खेदवारिकणैर्वभुः ।  
रतित्रुटितहाराप्रसंसक्तैरिव मौक्तिकैः ॥ ६९ ॥  
निद्रानिमीलिते तासां लोचनोत्पलकानने ।  
स्वप्रभाप्रतिभा प्राप क्षणं कर्णोत्पलावली ॥ ७० ॥  
प्रोच्छूनारुणगण्डैस्ताः कुण्डलाताण्डवाहतैः ।  
ऊचुः स्रस्तैः संचिकुरैविपरीतरतोत्सवम् ॥ ७१ ॥  
तासां रतिरणसस्तकणोत्पलदलच्युता।  
लेखेव त्रिवली कूले लीना रोमावली वभौ ॥ ७२ ॥  
सुप्तपारावते मूकमेखले रतिमन्दिरे ।


_________


१. 'णाव' शा.. २. 'सार' शा०. ३. 'वृत्तान्तां' ४. ध यकुल' शा०.


निस्पन्ददीपे विवभौ निःशब्दविजयी स्मरः ॥ ७३ ॥  
सुरकिंनरगन्धर्वनागविद्याधरात्मजाः ।  
दृष्ट्वा रावणकान्तास्ताः कपिर्विस्मयमाययौ ॥ ७ ॥  
उपसृत्य शनैः स्फाररत्नपर्यङ्कशायिनम् ।  
स ददर्श दशग्रीवं पर्यस्तमिव मन्दरम् ॥ ७५ ॥  
मदनिद्राप्रबन्धेन मदिरामोदशालिना।  
श्वासानिलेन महता क्षिपन्तं मधुपावलीः ॥ ७६ ॥  
सहारेणोरसा रक्तचन्दनार्द्रेण भूषितम् ।  
उदयाद्रितटेनेव शशिसंध्याभ्रशोभिना ॥ ७७ ॥  
त्रैलोक्यदक्षिणैः प्रौढकान्तालिङ्गनदक्षिणैः ।  
भुजैर्नीलमणिस्तम्भप्रभैर्दीप्ताङ्गदैर्वृतम् ॥ ७८ ॥  
संक्रान्तदीपैर्भ्राजिष्णुं रत्नकेयूरशेखरैः ।  
नीलाचलमिव व्याप्तं दीप्तौपधिवनैर्निशि ॥ ७९ ॥  
सर्वाभरणरत्नाप्रविम्वितप्रमदावनम् ।  
यातं रामारसोत्कण्ठ्यात्कामिनीमयतामिव ॥ ८० ॥  
मन्दारमालां शबलां पारिजातस्य पल्लवैः ।  
मूर्तामिव क्षतां कण्ठे वहन्तं त्रिदिवश्रियम् ॥ ८१ ॥  
विभ्राणं हंसधवलं वासः श्वासतरङ्गितम् ।  
क्षीरार्णचमिवोद्भूतकान्ताकान्तामुखेन्दुभिः ॥ ८२ ॥  
आरुह्य रत्नसोपानैः शीर्पान्ते मणिवेदिकाम् ।  
चिरं रावणमालोक्य हनूमान्विस्मितोऽभवत् ॥ ८३ ॥  
वीणावेणुमृदङ्गेपु निपण्णाः प्रौढनिद्रया ।  
प्रियास्तस्य वभुः पार्श्वे वाद्यानामिव देवताः ॥ ८४ ॥  
संपूर्णचन्द्रवदनां मदनानन्दकौमुदीम् ।  
मन्दोदरी ददर्शाथ कपिस्त्रैलोक्यसुन्दरीम् ॥ ८५ ॥

१. 'शुशुभे शा.. २. 'कृत्ता' शा०.


मनःसंवनने सक्तां नयनानन्दवर्षिणीम् ।  
शक्तिं रतिपतेर्मूर्तां सुधांशोर्वाधिदेवताम् ॥ ८६ ॥  
नखोल्लेखैः सनाथाभ्यां वालपल्लवपाटलैः ।  
कुचकाञ्चनकुम्भाभ्यां विहितानङ्गमङ्गलाम् ॥ ८७ ॥  
तां विलोक्यानवद्याङ्गीं पर्याप्तेन्दुशतद्युतिम् ।  
सीतेयमिति विज्ञाय हृष्टः कपिरचिन्तयत् ॥ ८८ ॥  
लावण्येन्दुमहोरूपमहोकान्तिसुखी तनुः ।  
इयं सा मन्मथमयी वरं रामस्य वल्लभा । ८९ ॥  
अथवा राघववधूः कथमेवंविधा भवेत् ।  
न श्रुताः स्त्रस्तचारित्रा रघूणां कुलयोषितः ॥ ९०!!  
सेयं त्रैलोक्यजयिनः प्राज्यसाम्राज्यदेवता ।  
मूर्ता रतिपतेः शक्तिः सक्ता रावणवेश्मनि ॥ ९१ ॥  
इति निश्चित्य मनसा पौलस्त्यान्तःपुराङ्गनाः ।  
मारुतिर्लघुसंचारिर्द्रष्टुमन्याः समुद्ययौ ॥ ९२ ॥  
विचित्रभक्ष्यभोज्यार्थपानकामवसेविते ।  
आस्तीर्णहेममाणिक्यस्तम्भमृङ्गारभाजने ॥ ९३ ॥  
कल्पपादपपुष्पाढ्ये नाभिकर्पूरधूपिते ।  
चचार मारुतिः पश्यन्मन्दिरे मन्दिरे श्रियम् ॥ १४ ॥  
तेषु तेष्वथ देशेषु स राममहिषीं शनैः ।  
विचिन्त्याचिन्तयत्क्षिप्रं निष्फलोद्योगदुःखितः ॥ ९५ ॥  
अहो नु हेलयावाप्तः कियान्किल्बिषसंचयः ।  
मया विवसनाः स्पष्टं पश्यता परयोपितः ॥ ९६ ॥  
अनिच्छयैव सुकृतं दुष्कृतं वा पुराकृतैः ।  
कर्मानुबन्धवैचित्रैः जन्तूनां जातु जायते ॥ १७ ॥  
संकल्पेनाप्यसंस्पृष्टा योपितो ब्रह्मचारिणः ।  
कथं ममापि निर्वस्त्रपरस्त्रीदर्शनोद्यमः ॥ ९८ ॥


_________


१. 'ण्वाद' शा०. २. 'नून' शा..

२१


उन्मूलिता हि मर्यादाः प्रच्छन्नच्छिन्नपौरुषाः ।  
सद्वृत्तपरिपन्थिन्यो जयन्ति विधिवामताः ॥ ९९ ॥  
अथवा चेतसा सत्यं निःसङ्गेन मयाङ्गनाः।  
दृष्टा विधातृवैचित्र्यमयःकनकपुत्रिकाः ॥ १००!!  
न मनो म्लानिमातङ्कः कश्चिन्मे शीलविप्लवः ।  
शुभाशुभविचेष्टासु प्रमाणं देहिनां मनः ॥ १०१ ॥  
सप्रासादगृहोद्याना दृष्टेयं निखिला पुरी ।  
न तु दृष्टा जनकजा मूढेनैव मयात्मधीः ॥ १०२ ॥  
इयमुद्योगशक्तिर्भे दुराशेवानुतापिनी ।  
असाधुजनसेवेव वत निष्फलतां गता ॥ १०३ ॥  
न भवन्ति फलावाप्तिलप्तक्लेशाः समुद्यमाः ।  
उत्साहविमुखे नित्यमप्राप्ते स्पष्टतां विधौ ॥ १०४ ॥  
सत्कर्मारम्भसंभारफलं हरति हेलया।  
कृपावतरणे पाशच्छेदी सर्वात्मना विधिः ॥ १०५ ॥  
पौरुषोत्साहयोगेऽपि याति यद्वन्ध्यतां श्रमः ।  
सा गुणद्वेपिणो धातुः स्वच्छन्दप्रभविष्णुता ॥ १०६ ॥  
विघ्नाघ्राता महोद्योगा फलसिद्धिरनित्यता ।  
विनाशप्रेक्षको लोकः कथमासाद्यते यशः ॥ १०७ ॥  
आश्चर्यचर्याविपुलः कृतः केवलमुद्यमः ।  
त्रपाकरः परस्याग्रे कथ्यमाना फलं विना ॥ १०८ ॥  
इहाप्यदृष्ट्वा वैदेहीं वृथैवोल्लङ्घ्यसागरम् ।  
किं वक्ष्याम्यबलोद्योगयोगः प्लवगपुंगवम् ॥ १०९॥  
गृहीत्वायं किमायातो लम्बमानभुजद्रुमः ।  
इति वक्ष्यन्ति मां सर्वे सांप्रतं हसिताननाः ॥ ११० ॥  
सीता मया न दृष्टेति कालकूटोत्कटं वचः ।  
श्रुत्वैव जीवितं व्यक्तं रामस्त्यक्ष्यति सानुजः ॥ १११ ॥


_________


१. 'वीराः स्वासूयह' शा०.


कुलचूडामणौ तस्मिन्प्रयाते कीर्तिशेपताम् ।  
कथं रघुकुलस्यापि जीविताशा भविष्यति ॥ ११२ ॥  
वरं सुहृत्क्षयोद्विग्नः सुग्रीवो मित्रवत्सलः ।  
सामात्यभृत्यखजनस्तनुत्यागं करिष्यति ॥ ११३ ॥  
इति सर्वक्षयं घोरं द्रष्टुं गच्छाम्यहं कथम् ।  
अदृष्टेष्टवियोगस्य तपो मे नान्यदुत्तमम् ॥ ११४ ॥  
विपुलक्लेशवैफल्यदुःखसंतप्तचेतसाम् ।  
विधिवैमुख्यदग्धानां विवेकः श्रमवारिदः ॥ ११५ ॥  
इष्टे नष्टे सुखे भ्रष्टे कष्टे निकटवर्तिनि ।  
अमूढमनसां युक्तं वैराग्याभरणं तपः ॥ ११६ ॥  
अस्मिन्पयोनिधेस्तीरे निनिकेतो निराश्रयः ।  
हस्तादौ वा मुखादौ वा भवाम्येष गतस्पृहः ॥ ११७ ॥  
शरीरत्यागयोग्यैव मानम्लानिरियं मम ।  
शाम्यति प्रौढमनसा स्वातस्य प्रशमाम्बुभिः ॥ ११८ ॥  
अज्ञाते जानकीवृत्ते किं वृथैव हतेन मे ।  
रावणेनातिसिक्तेन स्त्रीसनाथासभूमिषु ॥ ११९ ॥  
अथवा विचिता नेयमशोकवनिका मया ।  
रक्ताशोकवटैस्तस्यां रतिराग इव स्थितः ॥ १२० ॥  
शर्वर्यां स्तोकशेषायामिति संचिन्त्य मारुतिः ।  
जगामाशोकवनिका पुष्पपातोपमैः पदैः ॥ १२१ ॥  
इत्यन्तःपुरपरिचयः ॥२॥  
सुरान्सरामसुग्रीवान्मनसा प्रणिपत्य सः ।  
वल्ली विलासिनीवृत्तललितामविशन्महीम् ॥ १२२ ॥  
सुजवेन ब्रज-वृक्षमञ्जरीर्वक्षसा क्षिपन् ।  
हेमवृक्षरजःपुञ्जे बभूव कनकप्रभः ॥ १२३ ॥


_________


१. 'नूनं' शा. २. दुर्य शा०.


नानारत्नच्छदैर्दिव्यैः सौरभैः सुरपादपैः ।  
सपुष्पवाष्पैराकीर्णः कृतातिथ्य इबाबभौ ॥ १२४ ॥  
अशोकवनिकां तस्मिन्गाहमाने मनोजवे ।  
समुद्भूतैरलिकुलैर्बभूवुः श्यामला दिशः ॥ १२५ ॥  
विहङ्गैर्नीलरक्ताङ्गैः कूजद्भिः कनकच्छदैः ।  
प्रवालचञ्चुचरणैः स्त्रस्तैर्व्याप्तमभून्नभः ॥ १२६ ॥  
प्रवर्धमानबेगस्य तस्य गात्रानिलैर्मुहुः ।  
वनिका प्रोषितेवाभूत्यक्तपुष्पविभूषणा ॥ १२७ ॥  
लोलालिमालाकबरी सा तरङ्गितमानसा ।  
दीक्षेव शुशुभे सस्तकिञ्जल्कपटलांशुका ॥ १२८ ॥  
सा लुप्ततिलका स्रस्तचन्दनागुरुपल्लवा ।  
बभौ रतान्तक्लान्तेव क्लिष्टबिम्बफलाधरा ॥ १२९ ॥  
बभार पुष्पमालां सा छिन्नां वेश्येव रागिणा ।  
कपिसिंहेन नखरोल्लेखितस्तबकस्तनी ॥ १३० ॥  
तस्यां निष्पत्रकुसुमा न वभुः कपिकम्पिताः ।  
पादपाः प्रौढकितवैर्मुग्धा इव पराजिताः ॥ १३१ ॥  
तत्र केचिददृश्यन्त तरवो हृतवल्कलाः ।  
वेश्याभिर्भुक्तसर्वस्वा विटा इव निरम्बराः ॥ १३२ ॥  
विपुलाः पादपाः क्षिप्रं कपिना निष्फलीकृताः ।  
बभूवुः शोकजनका दैवेनेव मनोरथाः ॥ १३३ ॥  
आयासिता तरुश्रेणी मारुतेर्वेगविप्लवैः ।  
अकम्पत प्रजेवोग्रैर्लुण्ठिता राजवल्लभैः ॥ १३४ ॥  
सरत्रकदलीकुञ्जे कान्ताकल्पलतावने ।  
मन्दारोदारवीथीषु केलिकल्लोलिनीतटे ॥ १३५ ॥  
हेमपङ्कजिनीपुञ्जे क्रीडावैडूर्यपर्वते ।  
तत्र तत्र च बभ्राम वैदेहीदर्शनाशया ॥ १३६ ॥  
इत्यशोकवनिकाप्रवेशः ॥ ३ ॥


अथेन्द्रनीलतरुभिर्मुक्ताकुसुमहासिभिः ।  
आलिङ्गितमिव प्रौढस्कन्धैर्विटपबाहुभिः ॥ १३७ ॥  
मणिस्तम्भसहस्रेण धृतं कनकवेदिकम् ।  
कपिर्ददर्श प्रासादं स्वसंकल्पमिवोन्नतम् ॥ १३८ ।  
तत्र काञ्चनशाखस्य महतः शिंशिपातरोः ।  
अपश्यन्मारुतिर्मूले नारीं कमललोचनाम् ॥ १३९ ॥  
कनकस्निग्धगौरेण नयनानन्दबन्धुना ।  
देहकान्तिवितानेन संदेहितशशिप्रभाम् ॥ १४० ॥  
विरहापाण्डुरमुखां चिन्तया तनुतां गताम् ।  
रहितां सितपक्षेण सुधाकरकलामिव ॥ १४१ ॥  
अपरिम्लानचरितां परिम्लानाधराननाम् ।  
विच्छिन्नजीवितस्नेहामविच्छिन्नमनोरथाम् ॥ १४२ ॥  
आबद्धवेणिकां वक्रपद्मनेत्रोत्पलाशयाम् ।  
दीर्घां पश्चादिवालीनां वहन्तीं भृङ्गसंततिम् ॥ १४३ ॥  
पाणिखा(?)पारुणच्छायाकपोलोल्लिखिता धृतिम् ।  
दुःखाग्निधूमनिवहैरिव वाष्पाकुलेक्षणाम् ॥ १४४ ॥  
कुलविद्यामनभ्यासादनङ्गस्येव विस्मृताम् ।  
इन्दोरम्रावलिप्तस्य द्युतिं निपतितामिव ॥ १४५ ॥  
तां वीक्ष्य राक्षसस्त्रीभिर्विरूपाक्षीभिरावृताम् ।  
व्याघ्रीभिरिव घोराभिर्मृगीं चकितलोचनाम् ॥ १४६ ॥  
सहसा विस्मयावेशवशगः प्लवगः क्षणम् ।  
विमर्शहर्षकारुण्यनिश्चलः समचिन्तयत् ॥ १४७ ॥  
इयं श्रीः पुण्यलावण्यसुधासिन्धुसमुद्गता ।  
विलासपारिजातस्य स्वसा कुसुमक्रोमला ॥ १४८ ॥  
प्रांशुवंशोदिता तन्वी शुचिशीला दुकूलिनी।  
साम्राज्यविजयारम्भवैजयन्ती मनोभुवः ॥ १४९ ॥


_________


१. 'हासित' शा०.


यदि चिन्ताकुला नेयं रतिः प्रोषितभर्तृका ।  
तत्सैव निश्चितं कान्ता राममानसमानसी ॥ १५० ॥  
इयमेव तदारमाभिर्दृष्टा रक्षोहृता सती।  
उत्सृष्टपुष्पाभरणा लतेव पवनाकुला ॥ १५१ ॥  
इयं सा रघुनाथस्य धृतिर्दूरतरं गता।  
विदिता जीविताशेव वियोगतनुतां गता ॥ १५२ ॥  
अस्याः कृते कीर्तिलता फलिता सा जटायुषः ।  
साधुवादोल्लसत्सर्वजनजिह्वाग्रपल्लवा ॥ १५३ ॥  
अस्याः कृते सितच्छन्नतिलका कलशस्तनी ।  
प्राप्ता श्रीः कपिराजेन चारुचामरहासिनी ॥ १५४ ॥  
अस्याः कृते कपिवरैः पृथ्वी सगिरिसागरा ।  
दर्शनायोद्यतैः क्रान्ता दिवाकरकरैरिव ॥ १५५ ॥  
अहो वताप्रतिहता प्रतिकूलविलासिनी ।  
सर्वत्र विवृतद्वारा दैवशक्तिर्गरीयसी ॥ १५६ ॥  
विपदः सर्वगामिन्यो दुर्लङ्घ्या भवितव्यता ।  
कष्टं कुटिलचेष्टस्य विधेरस्खलिता गतिः ॥ १५७ ॥  
त्रैलोक्यरक्षादक्षस्य रधुनाथस्य जीवतः ।  
लक्ष्मणस्य च वीरस्य वैदेही विपदां पदम् ॥ १५८ ॥  
इमां विना विशालाक्षी कथं जीवति राघवः ।  
नियतान्यथ वायूंषि सर्वथा न न जीव्यते ॥ १५९ ॥  
वियोगहारितरतेर्विपुले व्यसनानले ।  
जीवितालम्ववसुधा प्रियावाप्तिमनोरथः ॥ १६० ॥  
इति चिन्तयतस्तस्य चिरं निर्वर्ण्य जानकीम् ।  
कार्यवैफल्यजा चिन्ता क्षपेव तनुतां ययौ ॥ १६१ ॥  
इति सीतादर्शनम् ॥ ४ ॥


_________


१. 'मन्मथा' शा.. २. 'विधिरस्खलितादरः' शा०.

३. 'लम्बनसुधा' शा०.


ततः प्रपेदे प्रत्यूषसंध्यारुणरुचिः शशी ।  
पाणिखापभराताम्रप्रोपितावदनद्युतिम् ॥ १६२ ॥  
प्रवृत्तेष्वग्निहोत्रेषु प्रभाते ब्रह्मरक्षसाम् ।  
सभ्रूभङ्ग इव व्योम्नि धूमलेखातरङ्गिते ॥ १६३ ॥ .  
उदिते गगनाम्भोधिकौस्तुभे विपुलप्रभे ।  
मित्रे जगत्रयीनेत्रशतपत्रविकासिनि ॥ १६४ ॥  
कुमुद्वतीं परित्यज्य लक्ष्मीर्भेजे सरोजिनीम् ।  
प्रायः पर्यायगामिन्यः संपदो विपदस्तथा ॥ १६५ ॥  
पद्मसेवाप्रणयिनः कुमुद्वत्यां च निष्ठुराः ।  
समृद्धिसचिवाश्चेरुबित्ता इव मधुव्रताः ॥ १६६ ॥  
व्योम्नः श्यामा विरहिणस्तारकाझुकणावली ।  
बालमित्रकरोन्सृष्टा जगामादर्शनं शनैः ॥ १६७ ॥  
बभौ स्वर्णमयी लङ्का व्याप्ता वालातपश्रिया ।  
कुङ्कुमोन्मृष्टगात्रेव शोणांशुकवती वधूः ॥ १६८ ॥  
सुरकिंनरगन्धर्वविद्याधरमृगीदृशाम् ।  
नृपप्रावोधिकैगीतैर्विजिते भृङ्गशिञ्जिते ॥ १६९ ॥  
क्षणं दशाननस्थानप्रारम्भक्षुमिते जने ।  
सेवासंदर्शनव्यग्रसमग्रामात्यमण्डले ॥ १७० ॥  
सीतां सुनिश्चितं ज्ञात्वा तरुपल्लवसंभृतः ।  
पश्यन्नलक्ष्यस्तामेव कपिस्तस्थौ क्षपावधि ॥ १७१ ॥  
अथाम्बरसरश्चम्बिरविबिम्बाम्बुजं शनैः ।  
प्रम्लानदिननालान्ते परिश्रान्तमलम्वत ॥ १७२ ॥  
दीप्तिमौषधिशैलेषु तापं विरहिणीषु च ।  
निक्षिप्येव जगामास्तं वित्रस्तकिरणो रविः ॥ १७३ ॥  
सूर्यरत्नगृहैर्लङ्का वासरस्याशु गच्छतः ।  
क्षणमंशुकसंसक्ता हस्तालम्बमिवाकरोत् ॥ १७४ ॥


_________


१. 'कुमुदल्यागनिष्टुराः' शा०.


स्फारस्फटिकहर्म्येषु कान्ताकेलिमितेषु च ।  
ध्वजांशुकेषु च दिनं सावशेषमिवाभवत् ॥ १७५ ॥  
ततः संध्यासवापूर्णं तमःस्तोमोत्पलावृतम् ।  
तारकाकुसुमसेरं बभौ गगनभाजनम् ॥ १७६ ॥  
शोणरत्नगृहालोकरक्तचन्दनचर्चिता ।  
राक्षसीमुक्तकेशेव तमोभिरभवत्क्षपा ॥ १७७ ॥  
निशि प्रवर्धमानेव नीलरत्नगृहावली ।  
चिरायातस्य तमसः प्रत्युत्थानमिवाकरोत् ॥ १७८ ॥  
अथो निशीथमन्थाद्रिव्याप्ते गगनसागरे ।  
उद्ययौ विकटध्वान्तकालकूटे सुधाकरः ॥ १७९ ॥  
अशोकवनिकोद्देशे बभौ विम्वं क्षपापतेः ।  
छत्रीभूतमिवाशेषपुष्पकोशोद्गतं रजः ॥ १८० ॥  
चन्द्रांशुहाससुभगे रराज रजनीमुखे ।  
कुमुदामोदमत्तालिमालालोलालकावली ॥ १८१ ॥  
प्रौढे निशाकरालोके सीतां मारुतनन्दनः।  
ददर्श हर्षरहितां बद्धामिव करेणुकाम् ॥ १८२ ॥  
विरहानलसंतप्तश्वासधूसरिताननाम् ।  
संततानुकणामर्षकषायारुणलोचनाम् ॥ १८३ ॥  
अपश्यत्तां समावृत्त्य स्थिता विकृतविग्रहाः ।  
नानाप्राणिमुखीर्घोरा नानायुधपरिग्रहाः ॥ १८४ ॥  
एकानेकोग्रविस्तीर्णप्रांशुहस्खाङ्गभूपणाः ।  
रक्षःपतिसमादिष्ट राक्षसीस्तीवविक्रमाः ॥ १८५ ॥  
ताभिरप्यर्दितां वाग्भिर्भर्तृशोकपरायणाम् ।  
तरुस्कन्धगतः सीतां दृष्ट्वाभूदुःखितः कपिः ॥ १८६ ॥  
अथार्धरात्रे निःशब्दे प्रौढपानमदोत्कटः ।  
दष्टः कन्दर्पसर्पण व्यबुध्यत दशाननः ॥ १८७ ॥


_________


१. 'तीक्ष्ण' शा.

सजृम्भारम्भनिःश्वासैः प्रेङ्खोलितनखैर्मुहुः ।  
प्रदीपैर्विहितालोकः सप्रणामैरिवागतः ॥ १८८ ॥  
उत्थाय पदसंरम्भश्लश्रमाल्यवरांशुकः ।  
निद्राकपायनयनः क्षणं सीतामचिन्तयत् ॥ १८९ ॥  
स सीताचिन्तनोद्भूतं धर्तुं विषमसायकम् ।  
न शशाकोत्पथारूढं मूर्खं नवमिवेश्वरः ॥ १९० ॥  
सलोलहारस्रग्दामभूषणः पुष्पशेखरः ।  
जगामाशोकवनिकां चूर्णमान इवाचलः ॥ १९१ ॥  
तं विकोलकलवाणसखेलाहंसमालिनः ।  
अनुजग्मुः प्रियतमा महोदधिमिवाध्वगाः ॥ १९२ ॥  
ता हेमदीपभृङ्गारच्छन्नवेत्रकराः पुरः ।  
तस्यावभुर्मेरुतटे जाता हेमलता इव ॥ १९३ ॥  
जयालोकय मार्गोऽयमेते सेवासमागताः ।  
इति तस्याकुलालापः ससर्प स्त्रीजनः पुरः ॥ १९४ ॥  
दूरादागच्छतस्तस्य कान्ताकङ्कणनिःखनम् ।  
रशनानूपुरारावं तारं शुश्राव मारुतिः ॥ १९५ ॥  
स ददर्श तमायान्तं योपिद्भिः परिवारितम् ।  
मूर्तं मदमिवाशेषलोकधैर्यापहारिणम् ॥ १९६ ॥  
स्फुटं विज्ञाय पौलस्त्यमसामान्येन तेजसा ।  
धीरोऽपि मारुतिर्द्रष्टुं नाभूत्सप्रतिभः क्षणम् ॥ १९७ ॥  
स तस्य त्रिदशैश्वर्यसंहाराश्चर्यकारिणः ।  
तेजसा शङ्कितः क्षिप्रमभूत्पल्लवसंवृतः ॥ १९८ ॥  
सीतापि रावणं वीक्ष्य दिव्याभरणदीप्तिभिः ।  
नीलाभ्रमिव विद्युद्भिः कुर्वाणं कपिला दिशः ॥ १९९ ॥  
भज्यमानेव सहसा बेपमानानुवर्षिणी ।  
शीकरानिलवेगेन नलिनीय समाहता ॥ २०० ॥


_________


१. 'हेमतटे' क-ख. २. 'सेनाः समानताः' शाक-ख.


अधोमुखीससंकोचमूरुप्रच्छादितोदरी ।  
वाहुस्तम्बिकवन्धेन विनिगृह्य पयोधरौ ॥ २०१ ॥  
भयशोकावमानानां तुल्यं निपतिता वशे ।  
विवेश स्वमिवाकारं ह्रिया भूविवरार्थिनी ॥ २०२ ॥  
सीतामालोक्य पौलस्त्यः क्षितिं दैत्यहृतामिव ।  
सहसा राक्षसाकृष्टां मन्त्रहीनामिवाहुतिम् ॥ २०३ ॥  
दीर्घदुःखानलक्रान्तां प्राणत्यागसुखार्थिनीम् ।  
रामसंगमसंकल्पैर्दूतैराश्वासितामिव ॥ २०४ ॥  
उत्कण्ठाकुण्ठितधृतिर्जगाद जलदस्वनः ।  
कुर्वन्नुद्याननलिनीं हंसालीं भयविह्वलाम् ॥ २०५ ॥  
अद्यापि वामनयने किमस्मान्नाभिभाषसे ।  
पेशले वज्रकठिनः कोऽयं ते हृदि दुर्ग्रहः ॥ २०६॥  
प्रसादामृतदिग्धेन मुग्धे मधुरचक्षुषा ।  
विलोकयन्ति यत्कान्तास्तत्तासां चारुभूषणम् ॥ २०७॥  
इयं ते ललिता मूर्तिर्वीराणां धृतिहारिणी ।  
त्रिजगज्जयिनः शक्तिं मूर्ती मन्ये मनोभुवः ॥ २०८ ॥  
भूषणैर्भूपयात्मानं लायध्येनापि भूपितम् ।  
गुणैरिवापरिम्लानं रूपं यौवनभूषितम् ॥ २०९ ॥  
संभोगरहिता सुभ्रु नेयं ते शोभते तनुः ।  
गुणज्ञैरपरामृष्टा सुकवेरिव भारती ॥ २१० ॥  
दष्टाधरं रतिक्लान्तं विस्त्रस्तकबरीभरम् ।  
सुदृशां भाति संभोगसौभाग्याभरणं वपुः ॥ २११ ॥  
प्रसीद मे प्रणयिनः कुरु चारुस्मितं वचः ।  
कामं कामः सकामोऽस्तु कार्मुके सफलश्रमः ॥ २१२ ॥  
किं मे संदर्शनादेव तनुं तन्धि निगूहसे ।  
अकामां कामिनीं सत्यं न संस्पृशति रावणः ॥ २१३ ॥


त्यज भीरु भयं मा मे भव प्रीतिपराङ्मुखी ।  
अयं त्वच्चरणानम्रो मौलिः क्षमां परिचुम्बति ॥ २१४ ॥  
सेना सुभटहीनेव शशिहीनेव शर्वरी ।  
समृद्धिस्त्यागहीनेव भोगहीना न शोभसे ॥ २१५ ॥  
असंभोगपरिम्लाना वाङ्गी प्रक्षीणयौवना ।  
कान्ता कस्य न दुःखाय श्वभ्रजातेव वल्लरी ॥ २१६ ॥  
सौभाग्यरहिताः कान्ताः कामं कानकपुत्रिकाः ।  
यदि कान्तनखोल्लेखखण्डिता न कुचस्थली ॥ २१७ ॥  
वैडूर्यहेमहर्म्येषु चन्द्रिकोल्लासहासिषु ।  
खैरं वरासवक्षीत्रा भैज मां सुन्दरि स्वयम् ॥ २१८ ॥  
सुखसख्यसारसेरा मदोद्यानमधुक्षपाः ।  
न भवन्ति चिरं चारुनयने यौवनश्रियः ॥ २१९ ॥  
सुखेषु यदि वैमुख्यं संभोगे यदि नादरः ।  
अद्वितीयमिदं धात्रा तकिमर्थ कृतं वपुः ॥ २२० ॥  
त्वां वीक्ष्य मम लोलाक्षि रोचते न वधूजनः ।  
भृङ्गः कल्पलतां प्राप्य वल्लीपु रमते कथम् ॥ २२१ ॥  
देवि त्रैलोक्यजयिनः श्रियं मे विश्वविश्रुताम् ।  
प्रसादसुमुखी क्षिप्रं देहि यस्मै त्वमिच्छसि ॥ २२२ ॥  
मद्भुजोपार्जिताशेषसाम्राज्यविजयोऽर्जितः ।  
स्वजन्मपूजां भजतां जनको जनकस्तव ॥ २२३ ॥  
स्त्रीविरामेण रामेण विस्मृतेन शुचिस्सिते ।  
शुष्कवल्कलिना तेन क्रियते निष्फलेन किम् ॥ २२४ ॥  
मतिस्ते यातु सुश्रेणि रतिलीलानुकूटताम् ।  
सुरसीमन्तिनीसीम्नि क्रियतामासनग्रहः ॥ २२५ ॥  
विद्याधरीकरोदश्चचामरोच्चालितांगुका ।  
दर्शनानुग्रहव्यग्रा भव त्रिदशयोषिताम् ॥ २२६ ॥


_________


१. 'खगी' इति स्यात. २. 'मदिराक्षि भजस्व नाम् शा०.


इति राक्षसराजस्य वचः श्रुत्वा मनस्विनी ।  
कोपशोकानलाक्रान्ता विधाय तृणमन्तरे ॥ २२७ ॥  
कुर्वाणा कुचयोरथुकणैर्मुक्तावलीमिव ।  
क्षितिं निरीक्ष्यमाणैव जगाद जनकात्मजा ॥ २२८ ॥  
संकल्पस्त्यज्यतामेष खदारयादरोऽस्तु ते ।  
न मामर्हसि संप्राप्तुमेकपत्नीं कुलोचिताम् ॥ २२९ ॥  
अहं रामस्य नान्यस्य विद्येव विदितात्मनः ।  
दयिता दानशीलस्य शुद्धा कीर्तिरियोचिता ॥ २३० ॥  
स्वदारहरणे ज्ञात्वा दुःखामर्षविषव्यथाम् ।  
परस्त्रीहरणे बुद्धिरपशोः कस्य जायते ॥ २३१॥  
परदारपरामर्धकुत्सया कुत्सितात्मनाम् ।  
पुरुषोत्तमरक्ता श्रीर्न करोति पदं गृहे ॥ २३२ ॥  
कथं सन्तो न सन्तीह सन्तोऽपि न वदन्ति वा ।  
तदुक्तं न प्रमाणं वा तव नाशाभिलापिणः ॥ २३३ ॥  
जाता विध्वस्तशीलस्य निर्लजस्य प्रमादिनः ।  
चारुचामरहासिन्यो न भवन्ति विभूतयः ॥ २३४ ॥  
विजितं दर्पमोहाभ्यां निर्लजमजितेन्द्रियम् ।  
विपदः स्वयमायान्ति वेश्या मुग्धमिवेश्वरम् ॥ २३५ ॥  
भूपतेर्व्यसनासङ्गः प्रजानां क्षयलक्षणम् ।  
अपर्वणि सहस्रांशोरिव राहुसमागमः ॥ २३६ ॥  
निसर्गदुर्गमों मार्गः क्षत्रवर्गो निरर्गलः ।  
कष्टं केनोपदिष्टोऽयमनिष्टपिशुनेव च ॥ २३७ ॥  
सर्वथा रघुनाथस्य प्रतापः कोपसंभृतः ।  
विचरिष्यति लङ्कायां धूमकेतुरिवोदितः ॥ २३८ ॥  
रामचापच्युतैर्वाणैरासन्नो रक्षसां क्षयः ।  
यद्यस्ति ते सुहृत्कश्चित्प्रतीकारो विचिन्त्यताम् ॥ २३९ ॥


_________


१. 'राजान' ख. २. 'ते' शा०.


अवश्यं त्वयि मग्नायाः पयःपङ्काशये श्रियः ।  
दीर्घरामशरश्रेणी हस्तालम्बं करिष्यति ॥ २४० ॥  
रुचिरैरचिरायातै रामलक्ष्मणसायकैः 1  
अयशःशेषतामेव प्रयास्यसि निपातितः ॥ २४१ ॥  
रामबाणमये लोके दिक्षु सर्वासु सर्वतः ।  
विचार्यानार्य जानीहि क्व ते रक्षा भविष्यति ॥ २४२ ॥  
जन्मान्तरेषु दुर्वृत्तनरकामिच्छलेन ते ।  
प्रशान्तिं रामकोपाग्निर्न हतस्यापि यास्यति ॥ २४३ ॥  
इति सीतावचः श्रुत्वा परुषं राक्षसेश्वरः ।  
तां प्रत्युवाच निःश्वस्य कोपादाताम्रलोचनः ॥ २४४ ॥  
यान्ति प्रगल्भतां सान्त्वैरवमानैश्च वश्यताम् ।  
स्त्रियः कुटिलचारिण्यः प्रणयस्य न भाजनम् ॥ २४५ ॥  
अनुकूलविरुद्धस्य प्रतिकूलाभिलापिणः ।  
सर्वथा विषमः पन्थाः मन्मथस्य प्रसादिनः ॥ २४६ ॥  
विमुखीष्वन्यकामासु यद्वामावधिका रुचिः ।  
सा ह्यगम्याभिकामस्य कामं कामस्य बामता ॥ २४७॥  
ललना परुषं ब्रूते तत्रापि प्रणयी जनः ।  
अहो विरक्तसक्तस्य रागस्यानुचिता गतिः ॥ २४८ ॥  
नीचानां निम्नगानां च योपितां च स्वभावतः ।  
धृतानामपि यत्नेन नोन्नते जायते रतिः ॥ २४१ ॥  
वधार्हासि च वैदेहि मम विप्रियकारिणी ।  
किं करोम्येष दुर्वृत्तस्त्वां रक्षति मनोभवः ॥ २५० ॥  
वचः क्रकचतुल्यं ते विपौषविषमं मनः ।  
रामस्यापि कथं नाम त्वं नित्यकठिने प्रिया ॥ २५१ ॥  
मानं मार्ष्टि मतिं हन्ति जनयत्येव लाघवम् ।  
एवंरूपः प्रयत्नोऽस्याः प्रायेणाविषये रतिः ॥ २५२ ॥


_________


१. 'वधयोग्याति' शा..


अद्याप्ययं जनः सीते त्वत्प्रसाद प्रतीक्षते ।  
सद्वृत्त इव रागोऽयं सदोषेष्वपि वत्सलः ॥ २५३ ॥  
सर्वथा यदि सावज्ञा न करिष्यति मे वचः ।  
याते मासद्धये वध्या भविष्यसि न संशयः ॥ २५४ ॥  
इति संतर्जितां सीतां सुरगन्धर्वयोषितः ।  
दृष्ट्वा नेत्रौष्ठसंज्ञाभिस्तदाश्वासं प्रचक्रिरे ॥ २५५ ॥  
सावदन्निर्भया शोकसंतप्ता मैरणैषिणी ।  
रक्षन्ती वाससा गात्रे रक्षोदर्शनदूषणम् ॥ २५६ ॥  
एवं प्रलापिनः पाप कथं जिह्वा न शीर्यते ।  
परेषां दारचौरस्य दण्डाः प्राणेषु ते क्षमाः ॥ २५७ ॥  
सैन्यराष्ट्रेषु दुर्गेषु स्वमित्रेषु परात्मसु ।  
दुःसहो रामकोपाग्निरास्थां मिथ्यैव मा कृथाः ॥ २५८ ॥  
स्तोकवासरशेषेयं तव श्रीरायुषा सह ।  
स्वयं वितर सर्वस्वं न प्रेतमनुयाति तत् ॥ २५९ ॥  
भविष्यति तवावश्यं रामाद्धीतस्य संयुगे ।  
भुजेषु भारभूतेषु शस्त्रग्रहविडम्बना ॥ २६० ॥  
त्वद्वधूर्वाप्पिसलिलैस्त्वत्संकल्पकलङ्कितम् ।  
क्षालयन्तीमिवात्मानं लङ्कां द्रक्ष्यति राघवः ॥ २६१ ॥  
इति ब्रुवाणां वैदेहीं कामक्रोधमयेन सः ।  
संसारेणेव घोरेण चक्षुषा क्षणमैक्षत ॥ २६२ ॥  
संरम्भक्षुभिता कोपकम्पव्याकुलकुण्डलम् ।  
दृष्ट्वा लङ्गेश्वरं कान्ता वभाषे पुण्यमालिनी ॥ २६३ ॥  
परामुखीं त्यज विभो सीतां परुपवादिनीम् ।  
भजस्त्र स्वां प्रियतमां त्वत्प्रेमबहुमानिनीम् ॥ २६४ ॥


_________


१. 'कोप' शा. २. 'निधने' शा०. ३. 'राष्ट्रार्थदुर्गेयु मित्रमन्निवरात्मसु'
शा..

४. 'वत्संपर्क' शा०,


परस्परगुणाबद्धप्रेमप्रणयभूपणः ।  
उत्तमाभिमतो रागः खलरागो ह्यतः परः ॥ २६५ ॥  
इति प्रियावचः श्रुत्वा जानकीतर्जने स्वयम् ।  
राक्षसीगणमादिश्य रावणोऽन्तःपुरं ययौ ॥ २६६ ॥  
ततः प्रभाते पौलस्त्यराक्षस्यः कोपकम्पिताः ।  
सीतामूचुर्विरूपाक्ष्यो भेरीगम्भीरनिःस्वनाः ॥ २६७ ॥  
चतुर्थो ब्रह्मणः श्रीमान्वीरो विश्रवसः सुतः ।  
धन्यस्ते प्रणयी मूढे पौलस्त्यस्त्रिजगजयी ॥ २६८ ॥  
भाग्यहीनस्य किं वान्यन्मिथ्या समुपदिश्यते ।  
परित्यजति यः स्फीतं निधानं स्वयमागतम् ॥ २६९ ॥  
भ्रूक्षेपमात्रानुमितामाज्ञां यस्य सुरासुराः ।  
वहन्ति नम्राः सततं मौलिमालाग्रशालिनीम् ॥ २७० ॥  
वरुणः करुणापात्रं शक्रो वक्रमतिः पुनः ।  
मारुतो विरतावेगस्तरणिः किरणोज्झितः ॥ २७१ ॥  
धनदो धनदोषान्तः पावकोऽपावकव्रतः ।  
यमः ससंयमो यस्य रोचतां ते स रावणः ॥ २७२ ॥  
प्रीत्या प्रणत इत्येवं सावमंस्था दशाननम् ।  
तस्येच्छया त्रयो लोका भवन्ति न भवन्ति च ॥ २७३ ॥  
प्रणयाद्यदि दर्पान्धे न करिष्यसि नो वचः ।  
तदास्मद्दन्तिदन्ताग्रदलिता क्षयमेष्यसि ॥ २७४ ॥  
कोमलानि तवाङ्गानि पानक्रीडावदंशताम् ।  
गतानि यावदस्माकं तावत्कुरु यथोचितम् ॥ २७५ ॥  
इति संतर्जिता सीता ताभिर्वाप्पाम्बुवर्षिणी ।  
उवाच सर्वं क्रियतां रामो में दैवतं पतिः ॥ २७६ ॥  
त्रैलोक्यख्यातयशसस्तस्य रामस्य वल्लभा ।  
न जीवितक्षयभयात्करोत्यनुचिते मतिम् ॥ २७७ ॥


_________


१. "विरमद्वेगः' शा..



इति ब्रुवाणा वैदेही नेत्राम्बुस्नपितस्तनी ।  
वल्लीवालिकुलालापा वेपमाना प्रलापिनी ॥ २७८ ॥  
रामं निरीक्षमाणेव संकल्पोल्लिखितं पुरः ।  
रुरोदाभ्यधिकं दुःखं तसै वक्तुमिवोद्यता ॥ २७९ ॥  
ततस्ताः शूलपरशुप्राप्तपट्टिशतोमरैः ।  
उद्यतैरुद्ययुः सीतां घोरा नक्तंचरस्त्रियः ॥ २८० ॥  
इति सीतातर्जनम् ॥ ५ ॥  
अथोचे त्रिजटा नाम प्रसिद्धा वृद्धराक्षसी ।  
बालेयं मैथिली मिथ्या हठादायास्यते सती ॥ २८१ ॥  
इयं गुणगणोदारा कल्याणस्येव भाजनम् ।  
इदमभ्युदयस्यैव सर्वदा मन्दिरं वपुः ॥ २८२ ॥  
श्रूयतां शर्वरीशेपे मया स्वप्नोऽद्य यादृशः ।  
दृष्टो न दृष्टपूर्वोऽपि न श्रुतो न विचिन्तितः ॥ २८३ ॥  
पिबन्सभूधरां भूमिं शोणितं च सिताम्बरः ।  
दृष्टः स्वग्ने मया रामः शुक्लमाल्यानुलेपनः ॥ २८४ ॥  
लक्ष्मणश्च तथा दिव्यः शुक्लवस्त्रावृतः पुरः।  
आरूढो दन्तशिविकां दिव्यां गगनगामिनीम् ॥ २८५ ॥  
हृतां नागसहस्रेण कैलासशिखरोपमाम् ।  
समुद्रवलितं श्वेतपर्वतं जनकात्मजा ॥ २८६ ॥  
आरुह्य रामसहिता प्रविष्टा नगरीमिमाम् ।  
चतुर्दन्तगजारूढौ सहितौ रामलक्ष्मणौ ॥ २८७ ॥  
पुनश्च पुष्पकारभढौ दृष्टौ सीतामुपस्थितौ ।  
भर्त्रा कृतकरालम्बा तमारुह्य महागजम् ॥ २८८ ॥  
पाणिना स्पष्टचन्द्रार्का सीता लङ्कामुपागता ।  
रथेनाश्वयुजा रामः पाण्डुरर्पभशोभिना ॥ २८९ ॥  
पुनश्च सानुजः श्रीमान्समायातः पुरीमिमाम् ।  
पुष्पकानान्निपतितो मया दृष्टश्च रावणः ॥ २९० ॥


हसत्रक्ताम्बरो मुण्डः कृप्यमाणः क्षितौ स्त्रिया ।  
रथेन खरयुक्तेन रक्तस्रगनुलेपनः ॥ २९१ ॥  
स व्रजन्दक्षिणामाशां प्रविष्टो गोमयह्रदम् ।  
काली कमलपन्नाक्षी प्रमदालोलिताम्बरा ॥ २९२ ॥  
दशग्रीवं गले वद्धा दिशं याता यमाश्रिताम् ।  
शिशुमारवराहोष्ट्रवाहनो राक्षसैर्वृतः ॥ २९३ ॥  
सगीतवाद्यैर्नृत्यद्भिः पुनर्यातो दशाननः ।  
तैलं पीत्वा सुवृत्ताभिर्हसन्तीभिश्च सर्वतः ॥ २९४ ॥  
स्त्रीभिः परिवृता लङ्का सज्वालापतिताम्बुधौ ।  
कुम्भकर्णादयो रक्तवसना गोमयहूदम् ॥ २९५ ॥  
प्रविष्टाः श्वेतशैलं तु समारूढो विभीषणः ।  
प्रत्यासन्नोदयो रामः क्षयासन्नो दशाननः ॥ २९६ ॥  
घोरां संतर्जनामेतां तस्मान्नार्हति जानकी ।  
नेत्रोरुबाहुस्पन्दश्च दक्षिणोऽस्या विलक्ष्यते ।  
शुभं शाखाश्रयो नित्यं सीतां वदति वायसः ॥ २९७ ॥  
इति त्रिजटास्वप्नः ॥ ६ ॥  
चिन्तयन्ती तु वैदेही रामं राजीवलोचनम् ।  
दुःसहं चात्मनो दुःखं प्राणत्यागोत्सुकाभवत् ॥ २९८ ॥  
भर्तुर्दूतैरिवागत्य किंचिदाश्वासिता शनैः ।  
धृतिं लेभे जनकजा निमित्तैः शुभशंसिभिः ॥ २९.९ ॥  
हनूमानिति तत्सर्वं दृष्ट्वा श्रुत्वा च संवृतः ।  
अचिन्तयत्क्षणं तस्याः सतीवृत्तेन विस्मितः ॥ ३०० ॥  
कथं नु रात्रिशेषेऽस्मिन्भत्सितां राक्षसीगणैः ।  
सीतामाश्चास्य गच्छामि रामं जीवितनिःस्पृहाम् ॥ ३०१ ॥  
तूर्णमेतामसंभाप्य याते मयि यथागतम् ।  
जाने जीवितमद्यैव जहाति जनकात्मजा ॥ ३०२ ॥


_________


1\. 'पतिताः' शा०. २. 'विलोक्यते' शा..


गतोऽहं लहिताम्भोधिर्लङ्कां दृष्ट्वा च जानकी ।  
न तु संभापितत्येचं कथं वक्ष्यामि राघवम् ॥ ३०३ ॥  
त्रस्ता पौलस्त्यमायासु मया संभाषिता सती ।  
न दास्यति प्रतिवचः सीता यत्नशतैरपि ॥ ३०४ ॥  
अहं संभाषणे त्वस्या राक्षसैर्यदि लक्षितः ।  
तत्सर्वथा प्रयत्नोऽयं कलहान्तो भविष्यति ॥ ३०५ ॥  
असंपूर्णे च कार्येऽस्मिन्युद्धं विविधसंशयम् ।  
राघवप्रतिसंदेशे विघ्नतामुपयास्यति ॥ ३०६ ॥  
विरलः सोद्यमो लोकः सामग्री बह्वपायिनी।  
युद्धं संदिग्धमेकस्य विपरीतनिधिर्विधिः ॥ ३०७ ॥  
तस्माद्युक्तिं समाश्रित्य स्वैरं लघुतरस्वनः ।  
रघुनाथकथामस्याः करोम्यग्रे सुधामयीम् ॥ ३०८ ॥  
इति संचिन्त्य हनुमान्विटपान्तरिताकृतिः ।  
ससर्ज वाणीं वैदेहीश्रोत्रपात्राभिगामिनीम् ॥ ३०९ ॥  
बभूव भूरियशसामिक्ष्याकूणां कुलोचितः ।  
राजा दशरथो नाम धाम त्रिदशसंपदाम् ॥ ३१॥  
रामः सुधाद्युतिस्तस्य सूनुर्गुणमहोदधिः ।  
निर्दोषा कौमुदी यस्य कीर्तिराश्चर्यकारिणी ॥ ३११ ॥  
सीतां दशाननस्तस्य स्वविनाशाय मायया ।  
जायां जहार वीरस्य बने निवसतः सतः ॥ ३१२ ॥  
स चारान्वानरान्वीरान्करानिव दिवाकरः ।  
विक्षिप्य दिक्षु तां द्रष्टुमुद्यतः पद्मिनीमिव ॥ ३१३ ॥  
विस्रम्भसाक्षिणीं स त्वां मनोवृत्तिमिवात्मनः ।  
प्रोषितां कुशलं सीते देवः पृच्छति राघवः ॥ ३१४ ॥  
इति त्रिवाक्सुधासारैः सीतामाप्लाव्य मारुतिः ।  
विररामातिसंतापे क्षिप्रवर्षीव वारिदः ॥ ३१५ ॥


_________


१.'मा' शा..


कर्णामृतं तदाकर्ण्य लहसा तरलेक्षणा ।  
कीर्णोत्पलदलाश्चक्रे लोलैरालोकितैर्दिशः ॥ ३१६ ॥  
किमेतदिति संभ्रान्ता सत्यमित्याप्तजीवित ।  
मायेयमिति सासूया मिथ्यैतदिति मूर्छिता ॥ ३१७ ॥  
स्वप्नोऽयमिति सावज्ञा निद्रास्मीति च सादरा ।  
अस्त्वेतदिति सोत्कण्ठा न सीता निश्चयं ययौ ॥ ३१८ ॥  
हर्षशोकभयाक्रान्तमाक्रान्तं दीर्घचिन्तया ।  
मनः ससंशयं तस्याश्चक्रारूढमिवाभवत् ॥ ३१९ ॥  
दूतः कथं रघुपतेरियतीं भूमिमागतः ।  
विरुद्धस्य कथं धातुर्बुद्धिर्विपरिवर्तते ॥ ३२० ॥  
विप्रलम्भवलैस्तैस्तैरसंतुष्टोऽथवा विधिः ।  
दग्धं दहति दुःखेन हतमाहन्ति केवलम् ॥ ३२१ ॥  
इति चिन्ताकुला तन्वी समुन्नाम्यं मुखाम्बुजम् ।  
ददर्श शिंशिपास्कन्धे निभृताङ्गं प्लवंगमम् ॥ ३२२ ॥  
अरिष्टसूचकः खग्ने दृश्यते यदि वानरः ।  
प्रत्यक्षदर्शनादस्य न चायं स्वप्नविभ्रमः ॥ ३२३ ॥  
रावणः कपिरूपोऽयं मायाशतविशारदः ।  
परस्त्रियं समाहर्तुं कितवो मां समीहते ॥ ३२४ ॥  
इत्यनेकविकल्पाभून्मोहनिस्पन्दलोचना ।  
अवरुह्य तरुस्कन्धाद्वक्तुं तामाययौ कपिः ॥ ३२५ ॥  
स तां विनीतः शनकैः प्रससर्प यथा यथा ।  
तथा तथा रावणोऽयमित्याशइत जानकी ॥ ३२६ ॥  
सोऽव्रवीद्देवि दूतोऽहं रामस्य यशसां निधेः ।  
मनोरथमिवोल्लङ्घ्य समुद्रं त्वामुपागतः ॥ ३२७ ॥  
त्वदनुस्मरणध्यानतत्परस्त्वत्कथाजपः ।  
कुशली राघवः सीते कानने विरहव्रते ॥ ३२८ ॥


_________


१, 'भ्याम्बुजाननम् शा. २. 'ल्पोऽप'..



हत्वा शक्रसुतं वीरं वालिनं वानरेश्वरम् ।  
सुग्रीवाय ददौ राज्यं त्वत्कृते रघुनन्दनः ॥ ३२९ ॥  
सुग्रीवः कुशलो देवि रामस्य दयितः सुहृत् ।  
सेतुस्त्वद्विरहाम्भोधौ त्वदन्वेषणवान्धवः ॥ ३३० ॥  
रामः कमलपत्राक्षः सिंहस्कन्धो महाभुजः ।  
शशीव राकारहितस्त्वत्कृते तनुतां गतः ॥ ३३१ ॥  
सुग्रीवः शाश्वतीं कीर्तिं त्वामवाप्तुं च राघवः ।  
कृतक्षणावेककाया लतासक्त फलद्वये ॥ ३३२ ॥  
रामस्य दारहरणं सुग्रीवेण च संगमः ।  
इयती रावणवधे सामग्री विधिनिर्मिता ॥ ३३३ ॥  
त्यक्त्वाहमागतः सीतामिति नित्यमधोमुखः।  
ह्रिया शुष्यति सौमित्रिर्याच्ञयेव कुलोन्नतः ॥ ३३४ ॥  
स ते कृताञ्जलिर्मातः कुशलं परिपृच्छति ।  
तप्तस्तापेन रामस्य सूर्यकान्तो रवेरिव ॥ ३३५ ॥  
इति ब्रुवाणो जानक्या पृष्टः पवननन्दनः ।  
सुग्रीवसख्यं विपुलामूचे रामकथा पुरः ॥ ३३६ ॥  
निखिलं रामवृत्तान्तं निवेद्यास्यै प्लवंगमः ।  
प्रददौ रामनामाङ्कं प्रत्ययायाङ्गुलीयकम् ॥ ३३७ ॥  
सा तदादाय लोलाक्षी हर्षबाप्पाप्लुतस्तनी ।  
अभूत्पतिमिवालोक्य पुलकालंकृताकृतिः ॥ ३३८ ॥  
सावदन्मम दिष्ट्यासौ पतिर्जीविति राघवः ।  
अशेषं राक्षसकुलं यस्य कोपानलाहुतिः ॥ ३३९ ॥  
रामसुग्रीवयोः सख्यं स विन्ध्यो नाम राक्षसः ।  
वृद्धो न्यवेदयन्मह्यं जनस्थानादुपागतः ॥ ३४० ॥  
कच्चित्स्मरति मे नाथः कच्चिन्न शिथिलादरः ।  
कच्चिन्न दारहरणप्रतीकारो विलम्बते ॥ ३४१ ॥


_________


१.'न' शा.


यद्यहं तस्य वीरस्य दयिता हृदये स्थिता ।  
तत्किमद्यापि लङ्केयं न विशीर्णा सराक्षसा ॥ ३४२ ॥  
दैवं प्रमाणमाश्रित्य नोद्योगे यः प्रवर्तते ।  
तेन कैण्टगतच्छिद्रे घटे जलमिबोद्धृतम् ॥ ३४३ ॥  
देशकालोपपन्नस्य पौरुषस्याविरोधिनः ।  
अविसंवादिनी यस्माद्वाणस्येव फलोद्गतिः ॥ ३४४ ॥  
अपि पौरुषमास्थाय रामः प्रक्षालयिष्यति ।  
इमां पराभवम्लानिं रावणान्तःपुराश्रुभिः ॥ ३४५ ॥  
इति सीतावचः श्रुत्वा बभाषे पवनात्मजः ।  
जीविताशां कथं रामस्त्वां विस्मरति वल्लभाम् ॥ ३४६ ॥  
भूमिशायी निराहारः स्वशरीरेऽपि निःस्पृहः ।  
मुनिरेव सुसंवृत्तः किं तु रागोऽस्य वर्धते ॥ ३४७ ॥  
अचिरेणैव काकुत्स्थः करिष्यति महीमिमाम् ।  
पौलस्त्यगात्रैः पतितैर्गिरिदुर्गवतीमिव ॥ ३४८ ॥  
दशाननकीकर्षप्रौढरामशराङ्गुलिः ।  
करः करालः कालस्य प्रवेक्ष्यति पुरीमिमाम् ॥ ३४९ ॥  
लङ्केयं रघुनाथस्य नाद्यापि श्रुतिगोचरम् ।  
गता तेन विलम्बोऽत्र मृत्योरागमनोत्सवे ॥ ३५० ॥  
स्कन्धपीठाधिरूढां त्वामवैवादाय खेचरः ।  
राघवं लङ्घिताम्भोधिर्गच्छामि यदि मन्यसे ॥ ३५१ ॥  
त्वां प्राप्य राघवः क्षिप्रं क्षपयिष्यति राक्षसात् ।  
खस्थे चित्ते हि निष्पत्तिः कार्याणामुपजायते ॥ ३५२ ॥  
वानराणां प्रियाः शैलास्तैः समूलफलोदकैः ।  
तृप्तः समाज्ञारुचिरं सानुजं विपुलाशयम् ॥ ३५३ ॥


_________


१. 'कार्यं शतच्छिद्र शा०, २. 'नित्यं' शा०. ३. 'श्रित्व' शा०. ४. 'रा'शा..

५. 'क्षसान्क्षि' शा. ६. 'घवः' शा.


शपे त्वञ्चरणाभ्यां च तूर्णं द्रक्ष्यामि राघवम् ।  
इति ब्रुवाणं प्लवगं प्रत्यभाषत जानकी ॥ ३५४ ॥  
कथं नु मुष्टिमात्रस्त्वमितो मां नेतुमर्हसि ।  
श्रुत्वैतदस्यै स्वं रूपं कपिर्महददर्शयत् ॥ ३५५ ॥  
अवज्ञां प्रीतिवाक्येऽपि न सहन्तेऽभिमानिनः ।  
प्रवर्धमानः सहसा पुनर्विन्ध्य इवोत्थितः ॥ ३५६ ॥  
प्रभाव इव रामस्य विश्वव्यापी बभूव सः ।  
करावलम्बनं नूनं सहे नान्यस्य जातुचित् ॥ ३५७ ॥  
इहैव पश्य साधो त्वं क्रियत्संतर्जितां सतीम् ।  
दंष्ट्राकरालवदनः सोऽवदत्सनिशाचराम् ॥ ३५८ ॥  
लङ्कां नेतुं समर्थोऽहं विकटाट्टाहालमालिनीम् । .  
तमूचे मैथिली हर्षविस्मयोत्फुल्लोचना ॥ ३५९ ॥  
जाने त्वां तेजसां राशिं मारुते क्षम्यतां भवान् ।  
अवज्ञामन्थरं वक्तुं प्रगल्भन्ते महत्स्वपि ॥ ३६० ॥  
मुग्धाः स्वभावात्प्रायेण योषितस्तरलाशयाः ।  
गगनं गरुडस्येव व्रजतस्ते तरस्विनः ॥ ३६१ ॥  
वेगेन धर्तुमात्मानमवला कथमुत्सहे ।  
व्योम्ना प्रभञ्जनजवे मामादाय गते त्वयि ॥ ३६२ ॥  
अभिद्रुतेषु रक्षःसु विद्धि मामम्बुधौ च्युताम् ।  
न च मे परगात्रेपु स्पर्शो युक्तः कुलस्त्रियाः ॥ ३६३ ॥  
तस्मात्त्वं गच्छ सावेगं स्वयमायातु राघवः ।  
पश्य मां मलदिग्धाङ्गीं तर्जितां राक्षसीगणैः ॥ ३६४ ॥  
प्रियां रामस्य महिषीं दीनां स्थण्डिलशानियीम् ।  
इति सीतावचः श्रुत्वा हनूमान्साश्रुलोचनः ॥ ३६५ ॥  
पुनः शरीरं संक्षिप्य तामूचे शीलशालिनीम् ।  
भवत्या सत्यमेवैतधुक्तमुक्तं कुलोचितम् ॥ ३६६ ॥


_________


१, 'गोपुरान् शा०. २, त्वद्वचसां तूर्ण शा०. ३. 'भर्त्सितां' शा..


सदृशं भापसे सर्वं शीलस्याभिजनस्य च ।  
तीर्णोऽब्धिर्विचिता लङ्का त्वमिहस्थावलोकिता ॥ ३६७ ॥  
अभिज्ञानं तु रामाय किमादाय ब्रजाम्यहम् ।  
एतदाकर्ण्य वैदेही पुनः प्रोवाच मारुतिम् ॥ ३६८ ॥  
वाच्यः संप्रत्ययायैव त्वया रहसि राघवः ।  
विलोलमञ्जरीपुञ्जकिजल्कै रञ्जितानिले ॥ ३६९ ॥  
विकटे चित्रकूटस्य रम्ये मन्दाकिनीतटे ।  
अहं त्वदङ्कपर्यङ्के के जलकेलिश्रमाकुला \|\| ३७० ॥  
निषण्णा त्वन्मुखाम्भोजलोललोचनषट्पदा ।  
ऐषीकेनानिलजवः शक्रसूनुसहेलया ॥ ३७१ ॥  
नखोल्लेखविधायी मे काणः काकः कृतस्त्वया ।  
अद्यापि हृदये लीना ललाटे लिखितापि च ॥ ३७२ ॥  
त्वया मनःशिलोल्लेखलीलातिलकमञ्जरी ।  
अभिमान इवायं मे रामप्रणयसंभवः ॥ ३७३ ॥  
त्वदुक्तिप्रत्ययायास्तु मणिं वेणीविभूपणम् ।  
इत्युक्त्वा वेणिकामस्मै विमुच्य रुचिरं मणिम् ॥ ३७४ ॥  
प्रददौ वासरालोकमिव पुञ्जीकृतं निशि ।  
मणेः प्रभाकस्तस्य तिरस्कृतनिशाकरः ॥ ३७५ ॥  
रामदर्शनयात्रायां हर्षहास इबावभौ ।  
दत्त्वा मणिं कपिं सीता पुनरूचे कृताञ्जलिः ॥ ३७६ ॥  
अधुना त्वत्प्रभावाङ्के रामकार्यं विवर्धते ।  
हृतेति लोकविदितं त्रस्तेति स्त्रीजनोचितम् ॥ ३७७ ॥  
शुष्यतीति प्रलापो यः संस्थास्मीत्यतिनिष्ठुरम् ।  
विस्तृतास्मीत्यनुचितं दयितास्मीति चापलम् ॥ ३७८ ॥  
जीवन्तीत्यतिलज्जेयं शोकातेति किमद्भुतम् ।  
अस्मिन्दुःखार्णवे मग्नां रघुनाथः कृपानिधिः ॥ ३७९ ॥


_________


१. 'कटके शा०. २. 'मे' शा.. ३. 'भ' शा०. ४. 'भवन् शा..


विचाराचारसहितो मां समुत्तारयिष्यति ।  
अथ वा सर्वमेव त्वं जानीषे धीमतां वर ॥ ३८० ॥  
स्वयैव तस्य ह्युचितं तत्तद्वाच्यः पतिर्मम ।  
इति निद्रायमाणासु राक्षसीषु प्लवंगमः \|  
श्रुत्वा सीतावचः क्षिप्रं तामामन्य शनैर्ययौ ॥ ३८१ ॥  
इति हनुमत्सीतासंभाषणम् ॥ ७ ॥  
सीतां प्रदक्षिणीकृत्य प्रस्थितः पवनात्मजः ।  
वर्धमानवपुर्वीरः कार्यशेषमचिन्तयत् ॥ ३८२ ॥  
रामकार्यं कृतं तावद्यदर्थं प्रेषिता वयम् ।  
तदुक्ताभ्यधिकं कर्तुमधुना मे मनोरथः ॥ ३८३ ॥  
एककार्यविसृष्टानामनेकार्थविधायिनाम् ।  
स्वामिसन्मानसफलं जीवितं वर्धमायिनाम् ॥ ३८४ ॥  
निशि सुप्तजनां लङ्कां दृष्ट्वा चोर इवाखिलाम् ।  
गमिष्याम्यपरिज्ञातः कथं भुजबलोऽर्जितः ॥ ३८५ ॥  
स्वीकारविमुखा घोरा न भिद्यन्ते सुसंहताः ।  
नार्थिनो जितवित्तेशा युद्धार्हा एव राक्षसाः ॥ ३८६ ॥  
तस्मादशोकवनिकां दयितां राक्षसप्रभोः ।  
युद्धदूतीं करोम्येष निखिलोद्धूलितद्रुमाम् ॥ ३८७ ॥  
इति संचिन्त्य हनुमान्रसपूर्णाश्रुवर्षिणः ।  
बभञ्ज पादपान्स्रस्तपुष्पपल्लवभूषणान् ॥ ३८८ ॥  
अश्वकर्णैर्निपतितैर्नागैश्च शकलीकृतैः ।  
रणाङ्गणमिवोद्यानमभूदस्तशिलीमुखम् ॥ ३८९ ॥  
दवेषु पतितेष्वग्रे वभुर्विवलिता लताः।  
उद्धूतालिकुलालापैः साक्रन्दा इव योषितः ॥ ३९० ॥  
महातरूणां पततां त्रस्तानां च पतन्त्रिणाम् ।  
पूरिताशावकाशेन शब्देन बुबुधे जनः ॥ ३९१ ॥


_________


१. 'न जाने केन वचसा' शा०. २. 'सं' शा०, ३. 'वैशस्याम्. ४, रम्यमुचितं शा०.


बालप्रवालशालेषु रत्नतालीवनेषु च ।  
सुवर्णकर्णिकारेषु भग्नेष्वनिलजन्मना ॥ ३९२ ॥  
किमेतदिति संभ्रान्ता विस्मयामपनिश्चलाः ।  
राक्षस्यो ददृशुर्वीरं तोरणे तरणिप्रभम् ॥ ३९३ ॥  
विदारितोऽयं मन्दारश्छिन्ना कनककेतकी ।  
चारुचामीकरमयश्च्युतश्चुतोऽयमुन्नतः ॥ ३९४ ॥  
पाटितः पाटलश्चायमशोकः शकलीकृतः ।  
इत्यभूद्विपुलः शब्दः क्षणदाचरयोषिताम् ॥ ३१५ ॥  
ताः समभ्येत्य वैदेहीमूचुर्विकृतविग्रहाः ।  
उन्मूलिततरुः कोऽयं खैरं संभाषितस्त्वया ॥ ३९६ ॥  
तच्छ्रुत्वा साब्रवीनाहं जानाम्येनं तरखिनम् ।  
मायाविनो गतिं वेत्ति मायी युष्मद्विधो जनः ॥ ३९७ ॥  
इति ब्रुवाणां निर्भर्त्स्य सीतां नक्तंचरस्त्रियः ।  
अन्तःपुरोदरगतं गत्वा रावणमूचिरे ॥ ३९८ ॥  
देव संभाषिता सीता स्वैरं स्वैरेण वाङ्ग्मयैः ।  
भग्नं च प्रमदोद्यानं वानरेण तरस्विना ॥ ३९९ ॥  
रतिभोगप्रणयिनी सा तवात्यन्तवल्लभा ।  
अशोकवनिका तेन चपलेन प्रधर्षिता ॥ ४०० ॥  
भ्रष्टकर्पूरतिलका विनष्टागुरुपल्लवा ।  
संतर्जिता तु दुष्टेन भग्निता वाटिका शुभा ॥ ४०१ ॥  
मदनाक्रान्ततिलका विमर्दच्युतचन्दना ।  
अशोकाः शोकदास्तत्र निष्फला बकुलावली ॥ ४०२ ॥  
त्रस्ता सर्वविहंगाली लवङ्गालीनकेसरा ।  
निर्दयेन त्वया भुक्ता सुकामारीव कामिनी ।  
सा तवोद्यानवसुधा लूना तेन प्रमादिना ॥ ४०३ ॥  
देवी मन्दोदरी येभ्यः कर्णपूराय पल्लवम् ।


त्वदाज्ञयैव लभते तरवस्ते निपातिताः ॥ ४०४ ॥  
सहकारवने भग्ने छिन्ने चन्दनकानने ।  
मदनस्य न जानीमः क भविष्यति संश्रयः ॥ ४०५॥  
हृतपुष्पाम्बरा तेन गाढदन्तनखक्षतैः ।  
सापि कल्पतरुश्रेणी वेश्येव विवशीकृता ॥ ४०६ ॥  
तेनार्दितद्विजगणा विनष्टगुणमण्डला ।  
जनता कुनृपेणेव परिभूता सरोजिनी ॥ ४०७ ॥  
न विसृष्टो बलवता यदि नाम स केनचित् ।  
तत्कथं केलियोगस्य कपेः सा प्रभविष्णुता ॥ ४०८ ॥  
वरुणेन नवीभूतः कायमस्य प्रगल्भता ।  
वराकः कः कुबेरो वा शक्तिर्नास्त्येव वज्रिणः ॥ ४०९ ॥  
रामेण प्रेषितो नूनं स दूतः कपिरूपधृक् ।  
यत्सीतासंश्रयस्तेन रक्षितः शिशिंपातरुः ॥ ४१० ॥  
स सुरो वासुरो वास्तु वानरो वा नरोऽथ वा ।  
देव प्रयातु सहसा त्वत्कोपानिपतङ्गताम् ॥ ४११ ॥  
खल्पोऽप्यनल्पतां याति मेघस्तोक इवाम्बरे ।  
नीचावमानमलिनो मन्युर्मनसि मानिनाम् ॥ ४१२ ॥  
इति तासां वचः श्रुत्वा सभ्रूभङ्गां मुखावलीम् ।  
स चक्रे वक्रहोमाग्निलग्नधूमलतामिव ॥ ४१३ ॥  
इत्यशोकवनिकामङ्गः ॥ ८ ॥  
प्रौढकोपाग्नितप्तोऽपि तूष्णीमासीद्दशाननः ।  
विचारमन्थरासत्यमल्पेषु महतां रुषः ॥ ४१४ ॥  
तेन मानससंभूता निर्दिष्टा रक्षसां गणाः ।  
निग्रहाय कर्वीराः किंकरा राम निर्ययुः ॥ ४१५ ॥  
अथाशीतिसहस्राणि गदामुद्गधारिणाम् ।  
रक्षसां मेघवक्राणां चक्रुर्ग्रस्ताम्बरा दिशः ॥ ४१६ ॥


_________


१. 'मावलीमि' शा०. २. 'र्णानां शा०.



ते गत्वा ददृशुर्घोरं प्लवंगं गिरिविग्रहम् ।  
चैत्यप्रासादमारूढमदृश्यं तेजसां निधिम् ॥ ४१७ ॥  
शस्त्रवीचिचया लोलं संरम्भात्समभिद्रुतम् ।  
रक्षसांगणमालोक्य ननाद पवनात्मजः ॥ ४१८ ॥  
तस्य शब्देन संत्रस्तस्त्रैलोक्याश्चर्यकारिणा।  
नवो बभूव लङ्कायां कालहुंकारसंभ्रमः ॥ ४१९ ॥  
व्यशीर्यत तदाक्रान्तः प्रासादो रत्नशेखरः ।  
शकाशनिहतः क्षिप्रं रोहणादिरिवापरः ॥ ४२० ॥  
निर्घोपस्तस्य लाङ्गूलसावेगास्फालनोद्भवः ।  
लेभे भुवनगर्भपु सुचिराभ्यासदीर्घताम् ॥ ४२१ ॥  
उत्सृष्टां राक्षसभटैः शस्त्रवृष्टिं निरन्तराम् ।  
स विधूयैव जग्राह परिघं तोरणाश्रयम् ॥ ४२२ ॥  
स तेन राक्षसवनं जघान घननिःस्वनः ।  
क्षणाद्येनाभवद्भुमिश्छन्ना स्फारशिरःफलैः ॥ ४२३ ॥  
स राक्षसक्षयारम्भे जगाद निनदन्मुहुः ।  
दिग्भिर्मत्ताभ्यनुमतः प्रीत्या प्रतिरवैरिव ॥ ४२४ ॥  
जयत्याज्ञाहतारातिग्रामो रामः सलक्ष्मणः ।  
तत्प्रसादसितच्छत्रः सुग्रीवश्च महीपतिः ॥ ४२५ ॥  
जगचूडामणेस्तस्य दूतोऽहं जानकीपतेः ।  
रक्षःक्षयेऽसिन्विपुले प्रारम्भविजयध्वजः ॥ ४२६ ॥  
न रावणसहस्रं मे समरे गणनास्पदम् ।  
मद्विसृष्टाश्च सन्त्यन्ये तद्भृत्यपरमाणवः ॥ ४२७ ॥  
इति तस्य वचः श्रुत्वा गगनस्थस्य राक्षसाः ।  
तमदृश्यं ततश्चक्रुर्घोरेशस्त्रास्त्रवृष्टिभिः ॥ ४२८ ॥  
ततः समभिपत्याशु वेगेन पवनात्मजः ।  
विदधे परिघाघातैः कदनं पिशिताशिनाम् ॥ ४२९ ॥


_________


१. 'दैव' शा०. २. 'रक्षासागर' शा०. ३. 'कम्प' शा०. ४. 'रचिएरेषु' शा.


निष्पिष्टे किंकरकुले हतशेषा निशाचराः ।  
तूर्णं न्यवेदयन्गत्वा दशग्रीवाय तत्क्षणम् ॥ ४३० ॥  
नवावतारस्फारेण समाक्रान्तः स मन्युना ।  
आदिदेश प्रहस्तस्य तनयं जम्बुमालिनम् ॥ ४३१ ॥  
इति किंकरवधः ॥९॥  
स विसृष्टः कपिवधे स्वामिना मानकारिणा।  
स्थी कनकसंनाहः प्रययौ धन्विनां वरः ॥ ४३२ ॥  
तमायान्तं समालोक्य स्थितस्तोरणशेखरे ।  
हृष्टो जजृम्भे हनुमान्समरारम्भसादरः ॥ ४३३ ॥  
तं जम्बुमाली निशितैर्बाह्वोरुरसि चाशुगैः ।  
दूरादपूरयह्बाणैर्गिरिं सूर्य इवांशुभिः ॥ ४३४ ॥  
क्रुद्धः पवनजस्तूर्णमादाय विपुलां शिलाम् ।  
चिक्षेप तस्मै स च तां चिच्छेद दशभिः शरैः ॥ ४३५ ॥  
हनुमान्सालमुत्पाट्य तें समभ्याद्रवज्जवात् ।  
तं चाकीर्णं शरैश्चक्रे वृक्षं विक्षिप्य राक्षसः ॥ ४३६ ॥  
ततः परिघमादाय घोरघोषभ्रमं युधि ।  
अपातयत्कपिवरः स्यन्दनाज्जम्बुमालिनम् ॥ ४३७ ॥  
परिघाघातनिष्पिष्टमलक्ष्यावयवं वपुः ।  
कालसूदाहृतं तस्य श्लक्ष्णमांसमिवाभवत् ॥ ४३८ ॥  
श्रुत्वा प्रहस्ततनयं निष्पिष्टसरथायुधम् ।  
सप्त मन्त्रिसुतान्वीरानादिदेश दशाननः ॥ ४३९ ॥  
इति जम्बुमालिवधः ॥ १० ॥  
सप्तसप्तिप्रभास्तस्य दीप्तकङ्कटकुण्डलाः ।  
ते समेत्य हैरिं चक्रुः पिङ्गं हेमशरांशुभिः ॥ ४४० ॥  
वाणवृष्टिं तदुत्सृष्टां विलङ्घ्याधिकविक्रमः ।  
अलातचक्रप्रतिमः क्षणं वभ्राम मारुतिः ॥ ४४१॥


_________


१. 'सप्त' शा०. २. 'कपिं' शा..


तलाघातैर्नखैर्दन्तैः पद्भ्यामूरुजवेन च ।  
हत्वा तान्मारुतिस्तीर्णमनायातानिवाकरोत् ॥ ४४२ ॥  
ससैन्यान्मन्त्रितनयान्हतानाकर्ण्य रावणः ।  
पञ्चसेनाग्रकान्कोपादादिदेश कर्वधे ॥ ४४३ ॥  
इति मन्त्रितनयवधः ॥ ११ ॥  
ते विरूपाक्षयूषाक्षदुर्घरप्रघसाः समम् ।  
भासकर्णश्च तं देशमाययुर्विपुलैर्वलैः ॥ ४४४ ॥  
अप्रमादेन योद्धव्यमित्युक्त्वा प्रभुना स्वयम् ।  
ते मारुतिं समभ्येत्य चक्रुः शरमयं वपुः ॥ ४४५ ॥  
दुर्धरेणाधिकं वाणैराहतः कपिकुञ्जरः ।  
खं समुत्पत्य सहसा पपातास्य रथे जवात् ॥ ४४६ ॥  
तद्गात्राभिहता क्षिप्रं साश्वसूतरथध्वजः ।  
बभूव दुर्धरोऽन्येषां यमवर्त्मपुरःसरः ॥ ४४७ ॥  
दुर्धरेऽभिहते वीरे पुनरुत्पतितं नमः ।  
तं विरूपाक्षयूपाक्षावुत्पत्त्यामिद्रुतौ जवात् ॥ ४४८ ॥  
मुद्गराभ्यां समं ताभ्यां कपिर्वक्षसि ताडितः ।  
तौ समादाय बाहुभ्यां निपपात महीतले ॥ ४४९ ॥  
ततः सालप्रहारेण तौ हत्वा कपिपुंगवः ।  
प्रघसं भासकर्णं च वायुवेगः समाद्रवत् ॥ ४५० ॥  
स ताभ्यां वीक्षितः क्षिप्रं शूलपट्टिशसायकैः ।  
गिरिशृङ्गेण गुरुणा निष्पिपेष निशाचरौ ॥ ४५१ ॥  
पञ्चसेनाप्रगान्वीरान्विज्ञाय युधि पातितान् ।  
पौलस्त्यः स्वसुतं युद्धे श्लक्ष्णमक्षं निरैक्षत ॥ ४५२ ॥  
इति दुर्धरादिवधः ॥ १२ ॥  
स हेमसंनाहवृतः सैन्येन महता वृतः ।  
प्रययौ ककुभः कुर्वन्ध्वजपट्टाट्टहासिनीः ॥ ४५३ ॥


_________


१. 'भ्रममयं' शा०. २. वज्रवेगः' शा०. ३. 'युद्वदक्षमक्षं' शा०.


तस्मिन्समुद्यते योद्धं चकम्प साचला मही ।  
क्षोभोऽभवन्महाम्भोधेः प्रववौ न च मारुतः ॥ ४५४ ॥  
स हेमपुङ्खैर्विशिखैः समापूर्य प्लवंगमम् ।  
उन्ननादः सुरस्त्रीणां संत्रासगुरुतां गतः ॥ ४५५ ॥  
सुरराजरणोत्साहबजोल्लिखितवक्षसम् ।  
कुमारमक्षं हनुमान्सावष्टम्भमयोधयत् ॥ ४५६ ॥  
ततो बभूव गगने योधयोः समरोत्सवः ।  
निरालम्बस्य च कपेः सरथस्य च रक्षसः ॥ ४५७ ॥  
तुलाभिधातोन्मथितस्तस्य मारुतिना रथः ।  
पपात गगनाकारः सच्छत्रध्वजकूवरः ॥ ४५८ ॥  
स खड्गः श्यामले व्योम्नि विचरन्खड्गचर्मभृत् ।  
धैर्यराशेरपि कपेर्मतिमोहमिवाकरोत् ॥ ४५९ ॥  
ततश्चरणयोर्वीरं तमादाय प्लवंगमः ।  
सहस्रशः परिभ्राम्य क्षितौ क्षिप्रमपातयत् ॥ ४६० ॥  
तं पिष्टमुकुटं कीर्णकेयूरं दलिताङ्गदम् ।  
निर्मथ्योद्गीर्णरुधिरं व्यसुं तत्याज मारुतिः ॥ ४६१ ॥  
अबालचरिते वाले हते तमिन्सुरद्विपि ।  
शशी मुमोच सुचिरात्स्वर्गविष्टं ससाध्वसम् ॥ ४६२ ॥  
इत्यक्षवधः ॥ १३ ॥  
हते कुमारे पौलस्त्यो न शुशोच रुषा ज्वलन् ।  
न ह्यमर्षपदे शोकः प्रभवत्यभिमानिनाम् ॥ ४६३ ॥  
स निश्वसन्क्षणं ध्यात्वा जगादेन्द्रजितं सुतम् ।  
प्रभावेण प्लवंगस्य परं विस्मयमागतः ॥ ४६४ ॥  
कियती विक्रमश्लाघा क्रियते जयिनस्तव ।  
अन्वर्थयुक्तं नामैव यस्य लोकेषु गीयते ॥ ४६५ ॥


_________


१. 'क्रुधा' शाक.

२. दुःखं' शा..


अल्पेऽप्यनल्पचरिता युज्यन्ते यद्भवद्विधाः ।  
शत्रुलेशासहत्वं तत्स्वनयस्याभिशङ्किनः ॥ ४६६ ॥  
कपेश्चिन्त्यो वधे तस्य विसृष्टाः सैन्यनायकाः ।  
हतास्तेऽपि वधे सेयमद्भुताज्ञापंगल्भता ॥ ४६७ ॥  
दुर्धरप्रमुखा वीरा वानरेण निपातिताः ।  
दैवमत्र परं मन्ये धिगास्तां पौरुषे वृथा ॥ ४६८ ॥  
प्रभावे नास्ति विश्वासः शक्तिर्नूनमनिश्चिता ।  
कालैन्द्रजालिकस्यास्य विचित्रं किं न दृश्यते ॥ ४६९ ॥  
दैवप्रतीपं चरतस्तववैकस्य विश्रुता ।  
सर्वत्राकुण्ठितोत्साहा शक्तिः स्वच्छन्दचारिणी ॥ ४७० ॥  
अधुना वानरवधे त्वमेवास्मिन्प्रतिक्रिया ।  
तस्यापि यत्कृतान्तस्य दंष्ट्रोन्मूलनलम्पटः ॥ ४७१ ॥  
इति शासनमादाय जनकस्य सुरेन्द्रजित् ।  
व्याडैश्चतुर्भिः संयुक्तं रथमारुह्य निर्ययौ ॥ ४७२ ॥  
तस्मिन्युद्धोद्यते विश्वप्रलयारम्भविभ्रमः ।  
बभूव सर्वभूतानां भुवनाकल्पविप्लवः ॥ ४७३ ॥  
कालुप्यकलिले व्योम्नि ध्वान्तध्वस्तजगत्रये ।  
बभूवुर्दुर्निमित्ता ये रेणुप्रावरणा दिशः ॥ ४७४ ॥  
ततः क्षणमभूव्द्योम्नि युद्धं रक्षःप्लवंगयोः ।  
निःसरत्सायकशिलाज्वलज्जाताग्निपिङ्गलम् ॥ ४७५ ॥  
अथेन्द्रजिद्भुजोत्सृष्टशरासारनिरन्तरे ।  
अलग्नाङ्गश्चचारैव वीरो मारुतिरम्बरे ॥ ४७६ ॥  
विशिखेषु विलक्षेषु विलक्ष्येष्विव रक्षसः ।  
क्षणं ध्यात्वा जिघृक्षुस्तं वीरो ब्रह्मास्त्रमाददे ॥ ४७७ ॥  
प्रादुर्भूते ततस्तस्मिन्नस्रे पाशशतैः कपिः ।  
बद्धः क्षितौ निपतितः कार्यशेषमचिन्तयत् ॥ ४७८ ॥


_________


१. 'प्रगल्भते' शा० २. 'ब्यूहै' क. ३. संभ्रमः' शा०


ब्रह्मास्त्रवारणे शक्तिरस्ति मे ब्रह्मणो वरात् ।  
तथापि धारयाम्येतदस्त्रं मन्त्रस्य गौरवात् ॥ ४७९ ॥  
पाशवद्धस्य चावश्यं दर्शनं मे भविष्यति ।  
दशकण्ठसभास्थाने संवादश्च चिरं स्थितः ॥ ४८० ॥  
इति चिन्तयतस्तस्य तूर्णं विग्रहमाग्रहात् ।  
रज्जुवल्कलवल्लीभिर्वबन्धुः पिशिताशिनः ॥ ४.८१ ॥  
रज्जुबद्धस्य तस्यास्त्रपाशाः क्वापि स्वयं ययुः ।  
न महान्तः सहन्ते हि प्राकृतैः समशीर्षकाम् ॥ ४८२ ॥  
अस्त्रमुक्तोऽपि मिथ्यैव दर्शयन्वन्धुमात्मनः ।  
कृष्यमाणश्च रक्षोभिः सर्वं सेहे महाकपिः ॥ ४८३ ॥  
इति हनुमद्रहणम् ॥ १४ ॥  
ततो निशाचरैर्नीतः क्षिप्रं रक्षापतेः सभाम् ।  
प्रभामिव प्रतापाग्ने रक्तरत्नां ददर्श सः ॥ ४८४ ॥  
तां प्रविश्य वृतां वीरः श्रेणीभिस्त्रिदशद्विषाम् ।  
स्फाररत्नासनासीनं राक्षसेन्द्रं व्यलोकयत् ॥ ४८५ ॥  
द्राग्वध्यो बहिरेवायं दृष्टेन किमनेन नः ।  
इत्यनल्पोऽभवज्जल्पस्तत्र तं वीक्ष्य रक्षसाम् ॥ ४८६ ॥  
कपिर्दृष्ट्वा दशग्रीवं त्रैलोक्यविजयोर्जितम् ।  
सृजन्तं रत्नमुकुटत्विषा बालातपश्रियम् ॥ ४८७ ॥  
चामराश्चितहस्तानां कान्तानां गण्डभित्तिषु ।  
चित्रपत्रनखोल्लेखाः कुर्वाणं भूषणांशुभिः ॥ ४८८ ॥  
सुस्कन्धैः स्फारकेयूरकिरणारुणपल्लवैः ।  
हारांशुकुसुममेरैर्भूषितं भुजपादपैः ॥ ४८९॥  
वज्राद्रिभङ्गगुरुभिर्वक्षोभिर्व्यक्तविक्रमैः ।  
आसेव्यमानं रक्षोभिस्त्रिजगज्जयलक्षणैः ॥ ४९० ॥  
निर्भर्त्सितो वेत्रिगणैः पुरः परुषवादिभिः ।  
अचिन्तयत्क्षणं गाढं विस्मयावेगनिश्चलः ॥ ४९१ ॥


अहो धैर्यममर्यादमहो साम्राज्यमूर्जितम् ।  
अहो सुरासुरलाध्याः सावष्टम्भा विभूतयः ॥ ४९२ ॥  
अहो बतास्य पुरतः प्रकम्पन्ते महौजसः ।  
न वाचांसि न चेतांसि न तेजांसि तपांसि वा ॥ ४९३ ॥  
वलं कैलासमूलेषु प्रतापः खुरवेश्मसु ।  
प्रयाति लक्ष्यतामस्य श्रीराश्रितगृहेषु च ॥ ४९४ ॥  
समस्तभुवनैश्वर्यमहत्येष न संशयः ।  
यदि न स्यादयं पापः क्रूरः क्रूरतरैर्वृतः ॥ ४९५ ॥  
सदाचारः श्रियो मूलं प्रभावे गुणसंभवः ।  
इति प्रवादोऽप्येतेन बलान्मन्ये तिरस्कृतः ॥ ४९६ ॥  
अहो दुर्नयपक्षस्य व्यसनस्यायता गतिः ।  
इयतीं भूमिमारूढा ह्रियन्ते येन संपदः ॥ ४९७ ॥  
इति विस्मयनिस्पन्दे चिन्तयत्यनिलात्मजे ।  
कोऽयं कस्य कुतो वेति प्रहस्ते रावणोऽब्रवीत् ॥ ४९८ ॥  
ततो जगाम प्लवगं प्रहस्तः शासनात्प्रभोः ।  
प्रीतिप्रसादितोष्ठाग्राद्दयां संदर्शयन्निव ॥ ४९९ ॥  
कपे कथय कस्यासि न भयं विद्यते तव ।  
न हि नाम निपात्येषु पतन्ति प्रभुदृष्टयः ॥ ५०० ॥  
मन्ये न प्रेषितस्तावत्त्वं शक्रवरुणादिभिः ।  
ललाटे लोकपालानां न शक्तिर्लिखितैव सा ॥ ५०१ ॥  
लङ्काभिलाषिणो विष्णोः कुतः सा प्रभविष्णुता ।  
ते तस्य जीर्णाः सततं स्वाङ्गेप्वेव मनोरथाः ॥ ५०२ ॥  
माया कथय कत्येयमात्मक्षयविधायिनी ।  
वदतस्तव मोक्षोऽस्ति मौने निःसंशयो वधः!! ५०३ ॥  
इति ब्रुवाणे सावज्ञं प्रहस्ते पवनात्मजः ।  
उवाच रावणाग्रेऽपि प्रतिभाभरणं वचः ॥ ५०४ ॥

३५


त्रिदशैर्नास्ति मे सख्यं प्रेषितोऽहं न विष्णुना ।  
उद्यानं राक्षसपतेर्दर्शनाय मया हतम् ॥ ५०५ ॥  
शक्तेनापि प्रतीकार मयास्त्रं न निवारितम् ।  
अस्त्रपाशविमुक्तोऽहं स्वयं त्वां द्रष्टुमागतः ॥ ५०६ ॥  
दूतोऽहं रघुनाथस्य जयिनो जानकीपतेः ।  
सुग्रीवस्य च तत्प्रीतिप्राप्तराज्यनिजश्रियः । ५०७ ॥  
कुशलं प्रीतिकुशलः स्पृष्ट्वा स्पष्टीकृताशयः ।  
समादिशति देवस्त्वां सुग्रीवः सूर्यनन्दनः ॥ ५०८ ॥  
विस्रम्भधाम्नः सुहृदः प्रभोः सर्वप्रदस्य वा ।  
मया गृहीतं रामस्य सीतान्वेषणशासनम् ॥ ५०९ ॥  
तस्य देवस्य भृत्येषु मद्विधेष्वभिमानिपु ।  
जीवत्लु कः स्वयं शेते कृत्वा किल्विषविप्लुषम् ॥ ५१० ॥  
अहं तु सुग्रीवगिरा हनूमान्पवनात्मजः ।  
सीतां विचेतुं जलधिं विलङ्घ्याप्तः पुरीमिमाम् ॥ ५११ ॥  
अस्मद्विशिष्टा बहवो दिक्षु सुग्रीवशासनात् ।  
चरन्ति जानकीहेतोरगम्यासु महीष्वपि ॥ ५१२ ॥  
इह सीता मया दृष्टा निरुद्धा वलिना त्वया ।  
च्युतेव दुनिमित्ताय तन्वी शशिकला दिवः ॥ ५१३ ॥  
सदाचारनिरुद्धेषु निषिद्धेष्वास्मघातिषु ।  
धीधना न निवर्तन्ते त्वद्विधाः किल कर्मसु ॥ ५१४ ॥  
नयप्रणयिनी लक्ष्मीः सत्त्वप्रणयिनी धृतिः ।  
कुलीनानां भवत्येव धर्मप्रणयिनी मतिः ॥ ५१५ ॥  
न शीलविकला वृत्तिर्न चासत्यत्रतं वचः ।  
न विभूतिर्यशःशून्या भवत्युचितचेतसाम् ॥ ५१६ ॥  
नेयं विराजते राजन्वजितेवामृतत्विषा ।  
निशा नयोज्झिता लक्ष्मीरक्षीणतिमिरावृता ॥ ५१७ ॥


न हि पश्यामि तं देशं कालशक्तिरिवायता ।...  
सा लक्ष्मणशरश्रेणी यत्र भग्नमनोरथा ॥ ५१८ ॥  
इदं रक्षःपते रक्ष. लकालंकरणं वपुः ।  
न नाम रामविशिखाः क्षमन्ते क्षणमप्रियम् ॥ ५१९ ॥  
कस्तां शक्नोति तरसा धर्तुं जनकनन्दिनीम् ।  
चरन्ति यत्कृते पश्चान्मार्गणा राममार्गणाः ॥ ५२० ॥  
दिग्जयार्जितमैश्वर्यं कायक्लेशार्जितं तपः ।  
सर्वमेकपदे नष्टं परदारधिया तव ॥ ५२१ ॥  
इमाः शीलविरामेण कामेन गुणवैरिणा ।  
रणाभिमानवामेन न क्षम्यन्ते विभूतयः ॥ ५२२ ॥  
मार्गो न दुर्गमः कश्चिन्मृत्यो दुर्नयरूपिणः ।  
दीर्घव्यसनहस्तस्य समस्ताकृष्टिशालिनः ॥ ५२३ ॥  
व्यक्ता शक्तिस्तपस्तीव्रं श्रुता श्रीरमलं कुलम् ।  
दुर्नयेन निगीर्णोऽयमहो गुणगणस्तव ॥ ५२४ ॥  
त्यज्यतां जानकी नूनं राघवश्च प्रसाद्यताम् ।  
मृत्योरायतपक्षस्य विफलः क्रियतां श्रमः ॥ ५२५ ॥  
संक्षेपः श्रूयतामेष बुद्धिरात्महिते यदि ।  
जानकीमपरित्यज्य नास्त्येव तव जीवितम् ॥ ५२६ ॥  
इति सावज्ञकोपाग्निगम्भीरपरुषं वचः ।  
श्रुत्वा दशमुखस्तूर्णमादिदेश कपर्वधम् ॥ ५२७ ॥  
आदिष्टे राक्षसेन्द्रेण वधे पवनजन्मनः ।  
वभाषे भ्रातरं कीर्तिभ्रंशभीरुर्विभीपणः ॥ ५२८ ॥  
विचाररुचिरालोकविवेककलितोदया ।  
शास्त्रानुगा तव मतित्रैलोक्याक्रान्तिदूतिका ॥ ५२९ ॥  
क्रोधेन क्षोभमायाति न गम्भीरो महाशयः ।


_________


१. ध्वस्तं शा०. २. 'लाभिमान' शा०. ३. 'तर्ग' शा.



शफरीस्फुरितेनेव सत्त्वराशिर्महोदधिः ॥ ५३० ॥  
कृतमेकेन कपिना दुःसहं महदप्रियम् ।  
तवापि यन्न मर्यादां भिनत्ति क्रोधविप्लवः ॥ ५३१ ॥  
तथापि वधदण्डोऽस्मिन्दूते साधुविगर्हितः  
न कस्यांचिदवस्थायां दूतो वध्यः क्षमाभुजाम् ॥ ५३२ ॥  
वैरूप्यं केशगात्रेषु दग्धलक्ष्माकषाहतीः ।  
दूतोऽर्हति न दृष्टस्तु वधो दूतस्य कर्हिचित् ॥ ५३३ ॥  
परोक्तवादिनो दूताः कस्तेषां निग्रहे गुणः ।  
यैरयं प्रेषितस्तेषु दण्डः क्रोधोचितः क्षमः ॥ ५३४ ॥  
इति भ्रातुर्वचः श्रुत्वा जगांद दशकंधरः ।  
दह्यतामस्य लाङ्गूलं प्रियपुच्छा हि वानराः ॥ ५३५ ॥  
ततः शासनमादाय राक्षसेन्द्रस्य राक्षसाः ।  
दीप्तं चक्रुः कपे पुच्छं तैलवस्त्रविवेष्टितम् ॥ ५३६ ॥  
अथ ज्वालितलाङ्गूलः कृष्यमाणः क्षपाचरैः ।  
स लङ्कां दग्धुमखिलां क्षणं सेहे पराभवम् ॥ ५३७ ॥ .  
अयं स प्रमदोद्यानं भग्नं येन सराक्षसम् ।  
इत्युच्चचार विपुलः पटहानुगतो ध्वनिः ॥ ५३८ ॥  
हृष्टाः समेत्य वैदेहीमूचुर्नक्तंचरस्त्रियः ।  
स तैः संदह्यते सीते सुहृत्संभाषणोचितः ॥ ५३९ ॥  
एतदाशाधृतिच्छेददुःसहं विषमं वचः ।  
आकर्ण्य सीता तद्वह्निव्याप्तेव सहसाभवत् ॥ ५४० ॥  
सा शोकविवशां ध्यात्वा वाष्पनिर्झरवर्षिणी ।  
हनुमद्वह्निसंतापशान्तये स्वयमभ्यधात् ॥ ५४१ ॥  
सतीवृत्तेन यदि मे किंचिदस्ति तपःफलम् ।  
तेनास्तु भगवान्वह्रिर्मारुतैः शशिशीतलः ॥ ५४२ ॥  
इत्यर्थितस्तया क्षिप्रं प्रदक्षिणशिखः शिखी।


हिमसंघातशीतोऽभूपितुर्मित्रं हनुमतः ॥ ५४३ ॥  
ततश्छित्त्वा स सहसा निबिडं भुजबन्धनम् ।  
उत्पपातोग्रलाङ्गूलज्वालावलयिताम्बरः ॥ ५४४ ॥  
छिन्नेप्वशेषपाशेपु मुक्तस्रस्ताखिलग्रहः ।  
योगीव निर्वभौ व्योम्नि स ज्योतिर्मयतां गतः ॥ ५४५ ॥  
स नदद्धोरनिर्घोषदीप्तलाङ्गूलविप्लवः ।  
बभार प्रलयाभ्रस्य तडित्पुञ्जजुषः प्रभः ॥ ५४६ ॥  
ततो निपत्य हनुमान्पुरद्वाराग्रशेखरे ।  
लङ्कां परिधमादाय वभञ्ज च ददाह च ॥ ५४७ ॥  
वह्निना हेमवर्णेन धूमेन जलदत्विषा । ।  
अभूत्पीतांशुकाङ्केव लङ्का मेचककञ्चका ॥ ५४८ ॥  
ज्वलनेनोग्रवेगेन ज्वलितेप्वथ वेश्मसु ।  
चक्रे ज्वालावली दिक्षु हेमस्रग्दामविभ्रमम् ॥ ५४९ ॥  
ततो विनिर्ययुस्तूर्णं त्रस्तास्तरललोचनाः ।  
धूगमालावलयिता देवता इव वेश्मनाम् ॥ ५५० ॥  
तासां कपोलपत्राभाः कर्णे कुवलयश्रियः ।  
धूमलेखा वभुर्नाभिमूले रोमलता इव ॥ ५५१ ॥  
स्फुलिङ्गैः शुशुभे व्योम मुहूर्तावर्तवर्तितैः ।  
स्फुरन्मणिगृहोदग्ररत्नजीवैरिवोद्गतैः ॥ ५५२ ॥  
व्याप्ताः सप्तार्चिषः प्राज्यज्वालाजालैर्बभुर्दिशः।  
प्रत्यग्रकनकाट्टालवलद्वीचिचयैरिव ॥ ५५३ ॥  
संवर्तकाभ्रगम्भीरः प्रलयारम्भसूचकः।  
घोरः कलकलाशब्दः प्रययौ कृष्णवर्त्मनः ॥ ५५४ ॥  
असंप्राप्तो हि हैमेषु प्रजज्बालेव वेश्मसु ।  
दीप्तोऽपि मणिगेहेषु नादृश्यत हुताशनः ॥ ५५५ ॥  
कचिद्विनाशप्रारम्भसंभारोङ्कारसंकुलैः ।

काव्यमाला।

कचिद्विश्वतिरस्कारमार्जनीवल्लरीनिभैः ॥ ५५६ ॥
कचित्सुदीप्तविलठत्सुमेरुशिखरोपमैः । कचिद्धूमपिशाचस्य
पिङ्गश्मश्रुशिखासखैः ॥ ५५७ ॥ कचिद्गृहविहंगानां हेमपञ्जरविभ्रमैः ।
क्वचिद्योमाव्धिपर्यन्तविद्रुमद्रुमसोदरैः ॥ ५५८ ॥ क्वचिन्मेघगजेन्द्राणां
हेमसंनाहसंनिभैः । कृशानोरर्चिपां चक्रैरपूर्यन्त दिशो दश ॥ ५५९ ॥
स्फुलिङ्गालिकिसलयो धूमश्यामलपल्लवः । शिखाशाखोऽपि विटपो
लङ्कातङ्काफलोऽभवत् ॥ ५६० ॥ हनुमत्परिघावातभग्नानां मणिवेश्मनाम् ।
प्लुष्टानां पततां शब्दस्तीत्राक्रन्द इवविभौ ॥ ५६१ ॥ ज्यालामालाकुला लङ्का
जलधौ प्रतिविम्विता । तापनिर्वापणायैव निमग्नान्तरदृश्यत ॥ ५६२ ॥
वेगदीर्घीकृताश्चेरुर्व्योम्नि वह्निकणाश्विरम् । रामचापच्युता
हेमनाराचनिचया इव ॥ ५६३ ॥ विमानध्वजपालीपु पवनाकुलपल्लवः । अवाप पावकः
क्षिप्रं लीलापाटलपद्धतिम् ॥ ५६४ ॥ सगोपुरपुरद्वारसभाभवनभित्तिषु ।
सालाट्टाहालप्रतोलीषु दीप्तासु पतितास्वपि ॥ ५६५ ॥ एष दूरे
स्थितस्तूर्णसमं प्राप्तो हता वयम् । अनिलोत्तालिते वह्रौ बभूवेति जनस्वनः
॥ ५६६ ॥ ततः क्षपाचरान्कूरक्रोधानायुधवर्षिणः । उत्पाट्य कनकस्तम्भ जधान
पवनात्मजः ॥ ५६७ ॥ ज्वालास्तम्भभुजं वह्निं समास्तम्भायुधं कपिम् ।
त्रन्ताः सर्वत्र ददृशुर्विश्वरूपं क्षपाचराः ॥ ५६८ ॥ अत्रान्तरे जनकजां
सरमा नाम राक्षसी।

'वोद्यायौ' शा. 2. 'पटलपट्टताम्' शाक.


उवाच स्वैरमामाप्य चिन्तासंतापिताशयाम् ॥ ५६९ ॥  
सखि निर्मुक्तपाशोऽसौ वीरो वानरयूथपः ।  
प्रज्वाल्य निखिलां लङ्कां निहत्य सुभटान्गतः ॥ ५७०॥  
इति लङ्कादीपनम् ॥ १५ ॥  
इति पीयूषवर्षेण तया सिक्तैव मैथिली ।  
अनलानिलयोश्चक्रे नमस्कारं मनखिनी ॥ ५७१ ॥  
दग्ध्वा दशास्यनगरीं ज्वलनेन बलीयसा ।  
पश्चात्तापाकुलश्चिन्तामवाप पवनात्मजः ॥ ५७२ ॥  
अहो प्रमादिना मोहादसमीक्षितकारिणा ।  
क्रुद्धेन दहता लङ्कां मया दग्धैव जानकी ॥ ५७३ ॥  
धीरास्ते कीर्तिशुभ्राणां भाजनं सर्वसंपदाम् ।  
न ये प्रचण्डकोपाग्नेर्यान्ति क्रीडापतङ्गताम् ॥ ५७४ ॥  
यदर्थे विपुलः क्लेशः कृतः सैव हता मया ।  
तरोः फलाभिकामेन मूलमुन्मूलितं पुनः ॥ ५७५ ॥  
मूढेन कार्यसर्वस्वं स्वहस्तेन हतं मया ।  
अस्मिन्नेव पताम्यग्नौ घोरे चा मकराकरे ॥ ५७६ ॥  
सिद्धोऽप्यर्थः प्रनष्टो मे चपलस्य प्रमादिनः ।  
काकतालीयसंप्राप्तो विभवः कुमतेरिव ॥ ५७७ ॥  
निमित्तानि च पश्यामि शुभशंसीनि केवलम् ।  
अप्यग्निना दक्षिणेन रक्षिता सा पतिव्रता ॥ ५७८ ॥  
इति चिन्ताकुलः क्षिप्रं मारुतिर्व्योमचारिणाम् ।  
स्थितां शुश्राव वैदेहीमाश्चर्यकथने मिथः ॥ ५७९ ॥  
ततः प्रहृष्टोऽतिजवादशोकवनिकां पुनः ।  
गत्वा दृष्ट्वा च वैदेहीं समाश्वास्याभिवाद्य च ॥ ५८० ॥  
आरुरोह गिरेः शृङ्गं समुद्रं तर्तुमुद्यतः ।


_________


१. 'चिन्तां प्रपेदे शा०.


मारुतिः सत्त्वसंपन्नः सोत्साह इव वीर्यवान् ॥ ५८१ ॥  
लङ्घानाकान्तिगुरुणा भूधरस्तेन पीडितः ।  
स त्रिंशद्योजनोत्सेधः क्षणात्क्षितिसमोऽभवत् ॥ ५८२ ॥  
ततः स गगनं शाणोल्लीढनीलमणिप्रभम् ।  
व्यगाहत महोत्साहः सहस्रांशुरिवापरः ॥ ५८३ ॥  
पितुः समानचरितः स्कन्धवन्धयुतान्पुरः ।  
क्षिपन्स मेघसंघातान्योगाभ्यासमिवाकरोत् ॥ ५८४ ॥  
मैनाकं पुनरङ्गुल्या स्पृष्ट्वा प्रीत्यर्थमुद्गतम् ।  
द्रुमैः श्यामां गिरितटीं स ददर्शोदधेस्तटे ॥ ५८५ ॥  
तस्योरुवेगमाकर्ण्य नादं चानन्दलक्षणम् ।  
जगाद जाम्बवान्हर्षादङ्गदं भङ्गदं द्विषाम् ॥ ५८६ ॥  
कृतार्थो नूनमायातस्तरखी मारुतात्मजः ।  
यदस्य श्रूयते वेगनिर्घोपो बलवत्तरः ॥ ५८७ ॥  
एष संदृश्यते दूरान्मारुतिमहसां निधिः ।  
सुपर्ण इव सावेगः सुमेरुरिव पक्षवान् ॥ ५८८ ॥  
इति जाम्बवतो वाक्यमाकर्ण्य हरियूथपाः ।  
समुत्थायोन्नतग्रीवा ददृशुस्तं सविस्मयाः ॥ ५८९ ॥  
वृक्षानन्ये समारुह्य शिखराणि गिरेः परे ।  
प्रहर्षविवशास्तस्थुर्हनुमद्दर्शनोत्सुकाः ॥ ५९० ॥  
समापतन्तं वेगेन तं प्लवंगगणाः पराः ।  
कृताञ्जलिपुटाः सर्वे प्रणेमुः प्रणयानताः ॥ ५९१ ॥  
निपत्य मारुतिस्तूर्णं महेन्द्रगिरिशेखरे ।  
निषसाद कृतातिथ्यः पादपैः पुष्पवर्षिभिः ॥ ५९२ ॥  
तं निशाचरशस्त्रास्त्रलेखोल्लिखितविग्रहम्!  
परिप्वज्याङ्गदमुखाः प्रीतेरन्तं न लेभिरे ॥ ५९३ ॥  
स प्रणम्य गुरुं वृद्धं जाम्बवन्तं कृताञ्जलिः ।


_________


१. 'स्कन्धवद्विधुतान्' स्व; 'स्कन्धवन्धधुरान्' शा..


युवराजं च सानन्दं देवी दृष्टेत्यभाषत ॥ ५९४ ॥  
तस्य सुस्पष्टदंष्ट्रांशुसुधाधाराकुलं वचः ।  
जीवप्रदं कपिवराः श्रोत्राञ्जलिपुटैः पपुः ॥ ५९५ ॥  
कथं दृष्टेति पृष्टोऽत्र मारुतिर्वालिसूनुना ।  
वैदेहीदर्शने सर्व यथावृत्तं न्यवेदयत् ॥ ५९६ ॥  
इति हनुमत्पुनरागमनम् ॥ १६ ॥  
दृष्टां जनकजां श्रुत्वा सतीं शोकानलाकुलाम् ।  
भग्नामशोकवनिका किंकरांश्च निपातितान् ॥ ५९७ ॥  
जम्बुमालिमुखान्वीरानक्षं च क्षितिपात्मजम् ।  
दग्धां च निखिला लङ्का प्रहृष्टोऽवददङ्गदः ॥ ५९८ ॥  
मारुते शत्रुशल्येन सुहृदानन्ददायिना ।  
कृतकृत्येन भवता कृतं कृत्यं यथोचितम् ॥ ५९९ ॥  
अहो महत्त्वयैवाग्र्यं भुवनाक्रान्तिजं यशः ।  
प्राप्तं प्रतापनिधिना देवेनेव विवस्वता ॥ ६०० ॥  
प्रभूनां सुहृदां चित्ते कार्यकाले स्फुरन्ति ये ।  
तेषां सिद्धार्थयशसां धन्यानां साधु जीवितम् ॥ ६०१॥  
महत्ते पौरुषोद्योगविपुलोत्साहसेवनम् ।  
भयादिवातिकुटिलं दैवमप्यनुवर्तते ॥ ६०२ ॥  
विलङ्घितोऽधिर्भवता सती दृष्टा च जानकी ।  
परिभूतश्च पौलस्त्यः कर्तव्यं किमतः परम् ॥ ६०३ ॥  
अधुना तां समाहृत्य सतीं हत्वा च रावणम् ।  
भवद्भिः सहितो वीरैर्द्रष्टुमिच्छामि राघवम् ॥ ६०४ ॥  
इन्द्रजिद्यदि मायावी दिव्यास्त्रग्रामदुःसहः ।  
तथापि न वयं तेषां युद्धे परिभवात्सदम् ॥ ६०५ ॥  
कथयामि ध्रुवं शक्ति तद्वधे स्वयमात्मनः ।  
परात्मनिन्दाश्लाघासु मौनिनो हि मनीषिणः ॥ ६०६ ॥


अस्य जाम्ववतः शौर्यस्तवेन वयमीश्वराः ।  
वक्तुं रविप्रतापस्य प्रमाणं कः प्रगल्भते ॥ ६०७ ॥  
मारुते दृष्टसारस्त्वं क्षणदाचरसंक्षये ।  
तवास्मिन्विक्रमारम्भे पुनरुक्ता गुणस्तुतिः ॥ ६०८ ॥  
अयं च सततं तुल्यः पनसो मनसो जवी ।  
न कस्यैतत्सुविदितं यः क्षमस्त्रिजगज्जये ॥ ६०९ ॥  
नलो न लोके विदितो यदि विक्रमकर्मसु ।  
तध्यभ्रेऽह्नि न जानाति जनो जाने दिवाकरम् ॥ ६१० ॥  
स्थितौ च मैन्दद्विविधौ कार्येऽस्मिन्नश्विनः सुतौ ।  
याभ्यां जित्वा सुरान्पीतं पीयूपं यशसा सह ॥ ६११ ॥  
अनादिष्टोऽपि रामेण सुग्रीवेण च मानिना ।  
अस्सद्विधानामुचितो दशाननवधोद्यमः ॥ ६१२ ॥  
समर्थानां परार्थेषु प्रार्थना क्वोपयुज्यते ।  
स्वयं प्रतापयत्यर्कः पृथ्वीं शेषो विभर्ति च ॥ ६१३ ॥  
तस्माल्लङ्कामितो गत्वा करोम्येष यथोचितम् ।  
सीता दृष्टा न चानीता वक्तुमित्युत्सहे कथम् ॥ ६१४ ॥  
इत्यङ्गदवचः श्रुत्वा वृद्धः प्रोवाच जाम्बवान् ।  
अवाच्यं कृतमप्येतत्काकुत्स्थाय न रोचते ॥ ६१५ ॥  
रामेण रावणवधः प्रतिज्ञातो जनाग्रतः ।  
स कथं तद्विसंवादं सहते सत्यसंगरः ॥ ६१६ ॥  
मनोरथक्षयायैव तस्यायं त्वत्समुद्यमः ।  
सेयं यदि परा भक्तिः तस्मिन्का नाम वैरिता ॥ ६१७ ॥  
शत्रुस्ते निहतोऽसाभिरिति रामस्य नेप्सितम् ।  
प्रच्छादनं प्रतापस्य न सहन्ते हि मानिनः ॥ ६१८ ॥  
तस्माद्यथोक्तं कृत्वैव गच्छामो रघुनन्दनम् ।  
इति ब्रह्मसुतेनोक्ते तथेत्यूचुः प्लवंगमाः ॥ ६१९ ॥


_________


१. 'ऽभिमानिनः' शा..


ततः प्रमोदसमदा वारणा इव वानराः ।  
गन्तुं समुद्ययुर्वीरा वालिवायुसुताग्रगाः ॥ ६२० ॥  
ते निरन्तरसंघातघनग्रस्तनभस्तलाः ।  
हर्षाधिकजवा जग्मुः सुपक्षा इव भूधराः ॥ ६२१ ॥  
व्यस्ताभ्रकञ्चुकैस्तेषां लाङ्गुलैर्वलितैर्भुहुः ।  
भोगिभोगनिभैर्व्याप्तं खं पातालमिवावभौ ॥ ६२२ ॥  
रामाय प्रियमाख्यातं सोत्कण्ठाः समरोत्सुकाः ।  
ते सुग्रीवप्रियं प्रापुः क्षणान्मधुवनं महत् ॥ ६२३ ॥  
मधूनि तत्र दिव्यानि पीयूषरसवन्ति च ।  
खयंग्रेहांणि हरयो हनुमन्तं ययाचिरे ॥ ६२४ ॥  
हनुमानपि संहृष्टस्तेषामर्थे कृताञ्जलिः ।  
युवराजं मधुवनप्रवेशाज्ञामयाचत ॥ ६२५ ॥  
यथेष्टमत्र क्रियतां मधुपानाशनोत्सवः ।  
इत्यङ्गदाज्ञया तूर्णं विविशुः कपयः समम् ॥ ६२६ ॥  
ते प्रदिश्यामृतमयं दिव्यामोदं फलासवम् ।  
मधु भुक्त्वा यथाकामं मदेन मदनिर्भराः ॥ ६२७ ॥  
वृक्षानारुरुहुः केचित्केचिद्युयुधिरे फलैः ।  
अपरे जहसुर्नादैः शाखाश्चान्ये ललम्बिरे ॥ ६२८ ॥  
धावद्भिश्च पतद्भिश्च कर्षद्भिश्च परस्परम् ।  
प्रनृत्यद्भिश्च कपिभिः सर्वं वनमकम्पत ॥ ६२९ ॥  
तैनिषेधरुषा मत्तैस्ताडितः काननाधिपः ।  
तानद्रवद्दधिमुखः कोपादुद्यम्य पादपम् ॥ ६३० ॥  
तमभ्येत्याङ्गन्दः कोपात्परित्यज्यार्यगौरवम् ।  
भुवि निप्पिप्य विदधे भग्नोरुभुजकंघरम् ॥ ६३१ ॥


_________



_________


१. 'फलामि' ख: शा०.


स मोहमूर्छानिःस्पन्दः शनकैर्लब्धजीवितः ।  
प्रययौ यत्र सुग्रीवः काकुत्स्थाम्यां सह स्थितः ॥ ६३२ ॥  
इति मधुवनविलोपनम् ॥ १७ ॥  
निपत्य गगनात्तूर्णं पादयोः प्लवगप्रभोः ।  
स कृच्छ्रेण पृथुश्वासस्खलिताक्षरमभ्यधात् ॥ ६३३ ॥  
देव दिव्यं तवोद्यानं त्रिदशैरप्यर्पितम् ।  
अगदप्रमुखैर्भुक्तं प्रहारैरभिहन्य माम् ॥ ६३४ ॥  
वलान्मधूनि पीतानि तानि दिव्यरसानि तैः ।  
तद्विधं ते न चेष्टन्ते मृत्युना तेन चोदिताः ॥ ६३५ ॥  
श्रुत्वा दधिमुखेनैतत्कथितं वानरेश्वरः ।  
किमेतदिति पृष्टश्च लक्ष्मणेन तदाभ्यधात् ॥ ६३६ ॥  
अवश्यं जानकी दृष्टा हनुमत्प्रमुखैः सती ।  
न तेषामकृतार्थानामेवंरूपो भवेन्मदः ॥ ६३७ ॥  
स्वाधीनमङ्गदादीनां कामं मधुवनं मम ।  
विश्रान्तास्तूर्णमायान्तु मद्गिरा ते तरखिनः ॥ ६३८ ॥  
इति ब्रुवाणे सुग्रीवे सादरं विगतक्लमः ।  
सौमित्रिणा तथेत्युक्त्वा ययौ दधिमुखः क्षणात् ॥ ६३९ ॥  
स प्रसाद्याङ्गदमुखान्प्रशान्तमदविप्लवान् ।  
भर्तुः शासनमादाय गुणोदारानपूजयत् ॥ ६४० ॥  
ततस्ते रामसुग्रीवदर्शनाभ्यधिकोत्सुकाः ।  
ययुर्व्योम्ना समुत्पत्य नन्दन्तो जलदा इव ॥ ६४१ ॥  
रामलक्ष्मणसुग्रीवान्दूरादालोक्य सादरान् ।  
अवरुह्याम्बरात्तूर्णं पद्भ्यामभिमुखं ययुः ॥ ६४२ ॥  
अद्गदप्रमुखा वीरास्ते भारुतिपुरःसराः ।  
प्रभुं ववन्दिरे तेन सानन्दमभिवन्दिताः ॥ ६४३ ॥  
इति वानरप्रत्यागमनम् ॥ १८॥


ततो जगाद हनुमान्प्रणम्य रघुनन्दनम् ।  
प्रीतिप्रसादितेनाक्ष्णा सुग्रीवेण निरीक्षितः ॥ ६४४ ॥  
देव देववधूः श्लाघ्या सती जीवति जानकी ।  
दृष्टा च संक्षयक्लिष्टा लेखेव शशिलक्ष्मणः ॥ ६४५ ॥  
श्रुत्वैतदमृतावादसोदरं हनुमद्वचः ।  
ऊचे रामः शिखण्डीव नवाम्भोदस्वनोदितः ॥ ६४६ ॥  
दिष्टया जीवति वैदेही देहबद्धा धृतिर्मम ।  
कथं दृष्टा क वा दृष्टा कथं वा मयि वर्तते ॥ ६४७ ॥  
मद्वियोगेन महता तन्वी प्रतनुतां गता ।  
कान्तिमात्रावशेषेण मन्ये सा वपुषा स्थिता ॥ ६४८ ॥  
इत्युक्ते रघुनाथेन जगाद पवनात्मजः ।  
पारेसमुद्रं लङ्कायां मया दृष्टा तव प्रिया ॥ ६४९ ॥  
एकवेणीव्रता दीर्घध्याननिश्चललोचना ।  
मलिना गाढशोकाग्निधूमेनेवाश्रुवर्षिणी ॥ ६५० ॥  
दशाननगृहोद्याने राक्षसीभिः सुरक्षिता ।  
लक्षिता त्वद्वियोगेन तप्तनिश्वासलक्ष्मणा ॥ ६५१ ॥  
यत्तस्यास्तीव्रचारित्रतपोदीप्तेन चक्षुषा ।  
नाद्यापि दग्धः पौलस्त्यः सा तस्यापि प्रगल्भता ॥ ६५२ ॥  
अथ वा प्लुष्ट एवासौ तत्प्रकोपकृशानुना ।  
त्वद्वाणमाला येनास्मिन्हेतुमात्रं भविष्यति ॥ ६५३ ॥  
इत्युक्त्वा विस्तरेणास्सै सीतासंदेशभाषितम् ।  
अभिज्ञानकथां तस्याः स्ववृत्तं च न्यवेदयत् ॥ ६५४ ॥  
निखिलं विनिवेद्याथ मारुतिर्मेथिलीवचः ।  
रामस्य प्रत्ययायैव ददौ तं वेणिकामणिम् ॥ ६५५ ॥  
रामोऽपि मणिमादाय बाप्पाम्बुभिरपूरयत् ।  
विरहानलसंतप्तं तस्या मूर्तमिवाशयम् ॥ ६५६ ॥


_________


१. 'वित्फारिताक्षेण' शा.. २. 'कृता' शा०.


ततः स विदधे रत्नं दयितादयितं हृदि ।  
चिरप्रवासादायातं स्थिरं धैर्यमिवात्मनः ॥ ६५७ ॥  
धृतिं लेभे परिप्वज्य स श्लाघ्यां पावनेस्तनुम् ।  
वैदेहीदर्शनेनेव यातामतिपवित्रताम् ॥ ६५८ ॥  
सोऽब्रवीत्सुमहत्कर्म कुर्वतो मारुते तव ।  
यशः स्फीतं भवाम्भोधौ यादमक्षयसेतुताम् ॥ ६५९ ॥  
सुहृदं च प्रभूणां च बन्धूनां स्वजनस्य च ।  
मनोरथफलप्राप्त्यै त्वद्विषो जायते जनः ॥ ६६० ॥  
इत्युक्त्वा वल्लभाप्राप्तिसंकल्पाकृष्टमानसः ।  
रामः समुद्रतरणं मध्ये विघ्नममन्यत ॥ ६६१ ॥  
स चिरं सागरं ध्यात्वा वियोगमिव दुस्तरम् ।  
पपात विस्मृतधृतिर्विपुले दुःखसागरे ॥ ६६२ ॥  
तं शोकविवशं ज्ञात्वा मकराकरचिन्तया ।  
जगाद प्रणयानम्रः सुग्रीवो मित्रवत्सलः ॥ ६६३ ॥  
कोऽयं तवापि विदुषः सुमतेधैर्यवारिधेः ।  
विक्रमावसरे व्यस्तविवेकः शोकविप्लवः ॥ ६६४ ॥  
त्यज्यतां हृदयादर्शश्यामिकां स्नेहदूतिकाम् ।  
शुचं वैक्लव्यजननीं क्लेशपाशपिशाचिकाम् ॥ ६६५ ॥  
उत्साहशत्रुणानेन शोकः शोकेन वर्धते ।  
संचयेन कदर्यस्य लोभाभ्यास इवानिशम् ॥ ६६६ ॥  
उत्साहदर्पदयिताः कालेऽसिन्विजयोर्जिताः ।  
उचिताः शितशस्त्रास्त्रपरुपाः पौरुपश्रियः ॥ ६६७ ॥  
पप्रच्छ दुर्गरचनां लङ्कायां पवनात्मजम् ।  
सोऽब्रवीत्परिस्वागुप्तवप्रप्राकारदुर्गमा ॥ ६६८ ॥  
परिघार्गलितद्वारप्रकटाज्वालमालिनी ।  
यन्त्रशस्त्रास्त्रसंबाधा त्रिकूटोत्तुङ्गशायिनी ॥ ६६९ ॥


_________


१. धैर्यं साक्षादिवात्मनः शा०. २. 'कान्ति' शा०. ३. दुस्तरे' शा०, ४.
'मोह' शाक.


अदृश्या त्रिदशैर्लङ्का नदी निर्झरशालिनी \|  
रक्षसां प्रयुतं तत्र पूर्वद्वाराभिसंश्रयम् ॥ ६७० ॥  
पद्मं तत्रोत्तरद्वारि पश्चिमे द्वारि चार्बुदम् ।  
नियुतं दक्षिणद्वारि शूलमुद्गरधारिणाम् ।  
वारेण तिष्ठति न्यस्तं रावणेन दिवानिशम् ॥ ६७१ ॥  
क्रियतामुद्यमस्तूर्णं रघुनाथ रिपुक्षये ।  
दुर्गमं त्वत्प्रतापस्य दैवस्येव न युज्यते ॥ ६७२ ॥  
इति रामः प्रहृष्टस्य श्रुत्वा हनुमतो वचः ।  
सुग्रीवमवदनीत्या दयितादर्शनोत्सुकः ॥ ६७३ ॥  
अमिन्मुहूर्ते विजये मध्याह्ने शुभलक्षणे ।  
उत्तराफाल्गुनीयुक्ते जययात्रा ममोचिता ॥ ६७४ ॥  
इत्युक्त्वा सह संनद्वैर्वानरानीकनायकैः ।  
नील सेनाग्रगं कृत्वा प्रतस्थे रघुनन्दनः ॥ ६७५ ॥  
मध्ये प्लवंगसैन्यानां राघवः पवनात्मजम् ।  
ययौ श्रीमान्समारुह्य वैनतेयमिवाच्युतः ॥ ६७६ ॥  
लक्ष्मणोऽप्यङ्गदारूढः सुग्रीवाग्रगमग्रजम् ।  
जगाद जयशंसीनि निमित्तानि विलोकयन् ॥ ६७७ ॥  
एष वाति सुस्वस्पर्शः पवनः शुभसूचकः ।  
सर्वथैवार्य पर्याप्तस्तव हस्तगतो जयः ॥ ६७८ ॥  
ग्रहाः सूर्यादयो व्योम्नि प्रसन्नास्तरुणार्चिपः ।  
तवोदयं वदन्त्येते त्रिशङ्कुश्च महीपतिः ॥ ६७९ ॥  
विशाखाख्यं च नक्षत्रं रघूणां निरुपप्लवम् ।  
मूलं राक्षसनक्षत्रं पीडितं धूमकेतुना ॥ ६८० ॥  
शंसन्ति मैथिलीलाभं दक्षिणा मृगपक्षिणः ।  
भ्रातुः श्रुत्वेति काकुत्स्थः प्रीतिं सीतामिवासवान् ॥ ६८१ ॥  
पूरिताशावकाशेन कपिसैन्येन सर्पता ।


स बभौ सागरेणेव सेवितः क्षोभभीरुणा ॥ ६८२ ॥  
विन्ध्याचलमतिक्रम्य मलयं च महागिरिम् ।  
रामः प्राप्य महेन्द्रादि ददर्श मकराकरम् ॥ ६८३ ॥  
तरङ्गैः पवनावेगतुङ्गैरालन्धिताम्बरम् ।  
दीप्तरत्नप्रभागर्भैः सतडिद्भिरिवाम्बुदैः ॥ ६८४ ॥  
फणारत्नांशुकपिशैलद्धिर्व्यालमण्डलैः ।  
वढवाग्निस्फुलिङ्गाङ्कैर्धूमावर्तैरिवावृतम् ॥ ६८५ ॥  
शुभ्रात्रेण स्फुरत्फेनं नमसा मिश्रतां गतम् ।  
सत्संगतमिवाजस्रमविघातान्तरं परैः ॥ ६८६ ॥  
तं महाशयमालोक्य वन्धुप्रीत्यैव सागरम् ।  
अवरुह्य महेन्द्राग्रात्काकुत्स्थोऽव्धितटीं ययौ ॥ ६८७ ॥  
तटमालानिविष्टेषु कपिसैन्येषु सर्वतः ।  
निपसाद स्वयं रामो वेलाकूलशिलातटे ॥ ६८८ ॥  
इति समुद्रदर्शनम् ॥ १९॥  
ततः कल्लोलसंघट्टघोषट्टितदिक्तटे ।  
तटे निविष्टः सुग्रीवं जगाद रघुनन्दनः ॥ ६८९ ॥  
एप सत्त्वनिधिः श्रीमानपारः पाथसां निधिः।  
अधुना तरणोपायस्तूर्णमस्मिन्विचिन्त्यताम् ॥ ६९० ॥  
अप्रमत्तास्तु देशेऽस्मिन्भवन्तु हरियूथपाः ।  
विनिवेशश्च सैन्यानां यथास्थानं निधीयताम् ॥ ६९१ ॥  
मन्त्रश्च क्रियतामसिन्पृथक्संभूय वा क्षणम् ।  
कार्यमेतदनल्पं हि समुद्रस्यास्य लञ्चनम् ॥ ६९२ ॥  
आरम्भाः पुरुषद्रव्यदेशकालफलोचिताः ।  
विनिपातप्रतीकारैः कार्यसिद्धिविधायिनः ॥ ६९३ ॥  
इति सुग्रीवमादिश्य शनैः सौमित्रिमब्रवीत् ।


_________


१. 'कपिलै' का ख.


शोकसंतप्तनिश्वासैः शोपयन्निव सागरम् ॥ ६९४ ॥  
अहन्यहनि भावानां म्लानिः समुपजायते ।  
अयं तु मे नवीभूतः शोकः सीतावियोगजः ॥ ६१५ ॥  
मद्वियोगाग्नितापेन सा तन्वी तनुतां गता ।  
वृत्तिः परार्थनादैन्यभीरोरिव यशस्विनः ॥ ६९६ ॥  
इयतीं भूमिमुल्लङ्घ्य सीतां दृष्ट्वा समीरणः ।  
एप बन्धुरिवाश्वासकारी स्पृशति मां पुनः ॥ ६९७ ॥  
असौ सुधापरिचयी धन्योऽयं मे मनोरथः ।  
क्षणेन शतशो दृष्ट्वा सीतां स्पृष्ट्वाभ्युपैति सः ॥ ६९८ ॥  
इमं महाजलनिधिं वियोगाचलदुःस्थिरम् ।  
अपि पश्येयमुल्लङ्घय वैदेहीचरणाम्बुजम् ॥ ६९९ ॥  
जीवन्ती तामहं श्रुत्वा संप्रति श्रोत्रजीवितः ।  
कदा दृष्ट्वा भविष्यामि चिरं लोचनजीवितः ॥ ७०० ॥  
निमेषलेशोऽप्यगमद्विघ्नतां यद्विलोकने ।  
व्यवधानं कथं मध्ये तस्या जलधिमुत्सहे ॥ ७०१ ॥  
आरम्भमात्रसाध्येऽपि दयितादर्शनोत्सवे ।  
प्रतीक्ष्यते च मे चेतः क्षणमप्यधिकोत्सुकम् ॥ ७०२ ॥  
अपैति हृदयैः कीर्णा नेयं मे विरहव्यथा ।  
जन्तोर्ललाटफलके लिखितेवाक्षरावली ॥ ७०३ ॥  
इति प्रलापिनः श्रुत्वा सौमित्रिर्जानकीपतेः ।  
प्रदध्यौ विविधोपायैर्महोदधिविलङ्घनम् ॥ ७०४ ॥  
ततः शनैः प्रयातेऽह्रि बभूव तमसा जगत् ।  
चक्रवाकवियोगाग्निधूमेनेवान्धकारितम् ॥ ७०५ ॥  
इति क्षेमेन्द्रविरचिते रामायणकथासारे सुन्दरकाण्डम् ।


_________