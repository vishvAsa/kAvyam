+++
title = "०४ किष्किन्धाकाण्डः"

+++

ततः शिखरिशृङ्गस्थः सुग्रीवः प्रणतान्पुरः ।  
उवाच हनुमन्मुख्यान्सचिवान्वालिशङ्कितः ॥ १ ॥  
शौर्याभिमानाभरणौ नवौ कमललोचनौ ।  
विजयव्यञ्जनभुजावेतौ शङ्कास्पदं मम ॥ २ ॥  
प्रयुक्तौ वालिना नूनं वीराचस्मद्वधोद्यतौ ।  
तपोवने सायुधयोः संचारः कथमन्यथा ॥ ३ ॥  
वाली नास्मासु निश्चिन्तश्छिद्रान्वेषी च सर्वथा ।  
वक्रः श्रीरक्षणे राज्ञां कर्कशो हि नयक्रमः ॥ ४ ॥  
एतौ तस्मादितो गत्वा त्वं ज्ञात्वेङ्गितचेष्टितम् ।  
पृष्ट्वा वृत्तान्तमखिलं कृत्यं जानीहि यत्क्षमम् ॥ ५ ॥  
सुग्रीवेणेत्यभिहिते हनुमान्पवनात्मजः ।  
प्रययौ ब्राह्मणवपुर्योगेन रघुनन्दनौ ॥ ६ ॥


_________


१. 'कुलः' ख.

स तावुवाच कान्तेन गम्भीरेण महौजसा ।  
कथितोदग्रवृत्तान्त१७२ च यशसामथ तेजसाम् ।  
नयनग्राहिणी सत्यमियमात्मदशाकृतिः ॥ ८ ॥  
सूर्याचन्द्रमसौ व्योम्नि शक्रोपेन्द्रौ त्रिविष्टपे ।  
युवां परं यदि वने नरनारायणावृषी ॥ ९ ॥  
दूतोऽहं वानरपतेः सुग्रीवस्य महौजसः ।  
सचिवो हनुमान्नाम प्रीत्यर्थं समुपागतः ॥ १० ॥  
श्रुत्वैतदमृताखादमधुरं राघवो वचः ।  
तथ्यं स्मरन्दनोर्वाक्यं लब्धां सीताममन्यत ॥ ११ ॥  
ततो न्यवेदयत्सर्वं लक्ष्मणो रामशासनात् ।  
कुलं नाम च वैदेहीहरणं च हनूमते ॥ १२ ॥  
दनुना कथितो ह्यस्य सुग्रीवः कार्यसिद्धये ।  
सोऽयं शरण्यो लोकानां सुग्रीवं नाथमिच्छति ॥ १३ ॥  
सुखं शेते भुजबलं यस्याश्रित्य शचीपतिः ।  
सीताविरहितः सोऽयं रामः संश्रयमिच्छति ॥ १४ ॥  
लक्ष्मणेनेति कथितं निशम्य पवनात्मजः ।  
ताभ्यामेव सह प्रायात्स्वालयं हर्षनिर्भरः ॥ १५ ॥  
ततो रामं स्थितः सालस्याविदूरे कपीश्वरः ।  
सुपुष्पितवनैकान्ते भ्रमरैरुपकूजिते ॥ १६ ॥  
तस्यैकां पर्णबहुलां शाखां छित्त्वा सुपुष्पिताम् ।  
सालस्यास्तीर्य सुग्रीवो निषसाद सराघवः ॥ १७ ॥  
ताबासीनौ तथा दृष्ट्वा हनूमानपि लक्ष्मणम् ।  
सालशाखां समानीय विनीतं स न्यवेशयत् ॥ १८ ॥  
ततो विदितवृत्तान्तस्तद्गिरा प्लवगाधिपः ।  
फणीव वल्कलं जीर्णं भयं तत्याज वालिजम् ॥ १९ ॥

उपसृत्य स संप्राप्तो रामं प्रीतिपुरःसरः ।  
दंष्ट्रांशुपुष्पितमुखं प्रोवाच रचिताञ्जलिः ॥ २० ॥  
हनूमता मे कथिता गुणाभरणता तव ।  
आत्मानं बहु मन्येऽहं सफलं त्वत्समागमात् ॥ २१ ॥  
अहो नु जीवितं श्लाघ्यं ममेदं यद्भवान्मया ।  
अभिगम्याधिगम्योऽपि स्वयं सख्यं समीहते ॥ २२ ॥  
अयं मे प्रसृतः पाणिः पाणिमालम्बते तव ।  
दृशोः परिणतं पूर्वं सौगन्धं संप्रवर्तताम् ॥ २३ ॥  
सुग्रीवस्येति वचसा रामेण प्रीतिशालिना ।  
पीडिते पाणिना पाणौ हनुमान्वह्निमादधे ॥ २४ ॥  
सख्यं राघवसुग्रीवौ कृत्वा पावकसाक्षिकम् ।  
प्रहृष्टौ मित्त्रलाभेन तस्थतुर्हृष्टमानसौ ॥ २५ ॥  
इति सुग्रीवसख्यम् ॥ १ ॥  

ततः प्रोवाच काकुत्स्थं प्रह्वः प्लवगपुंगवः ।  
दंष्ट्रांशुभिर्गुणाबद्धां प्रीतिमामन्त्रयन्निव ॥ २६ ॥  
प्रियावियोगतप्तस्य तव राघव दुःसहम् ।  
दुःखं ममापि संचारि करोति हृदये पदम् ॥ २७ ॥  
अधुना त्यज्यतां शोकः प्रत्ययो यदि मद्रािम् ।  
विपुले स्कन्धपीठेऽस्मिन्भारोऽयं मे निधीयताम् ॥ २८ ॥  
सत्यं सीतां तव गिरा रसातलगतामपि ।  
उद्धरामि हतारातिर्वराह इव मेदिनीम् ॥ २९ ॥  
सीता दृष्टा हृतास्माभिर्दशास्येन विहायसा ।  
क्रोशन्ती राम रामेति करुणं लक्ष्मणेति च ॥ ३० ॥  
चतुर्भिः सचिवैः सार्धं स्थितं मां वीक्ष्य सा गिरौ  
मुमोच रुचिरं वासो माल्यमाभरणानि च ॥ ३१ ॥  
रुचिरा रावणस्याङ्कात्स्रस्तेयं भूषणावलिः ।  
चक्रे नीलाभ्रसंदर्भभ्रष्टचक्रायुधभ्रमम् ॥ ३२ ॥

इत्युक्त्वा वानरपतिश्चारु वस्त्रं सभूषणम् ।  
अदर्शयद्गुहान्यस्तं रामाय मणिभास्वरम् ॥ ३३ ॥  
राघवोऽपि तदादाय विन्यस्य निबिडं हृदि ।  
क्व प्रियेति विलप्योच्चैर्निपपात महीतले ॥ ३४ ॥  
चिरेण संज्ञामासाद्य बाष्पसंरुद्धलोचनः ।  
सोऽभवद्धननीहारपटच्छन्न इवांशुमान् ॥ ३५ ॥  
स शोकामर्षसंतापपिशुनं निःश्वसन्मुहुः ।  
सुग्रीवमूचे सुगतः कां दिशं दशकंधरः ॥ ३६ ॥  
सोऽब्रवीन्न दिशं तस्य स्थानं वा पापकर्मणः ।  
जाने किंतु तमन्वेष्टुमश्रान्तोऽयं ममोद्यमः ॥ ३७ ॥  
गगने भुवि पाताले स्थलेऽथ सलिलेऽपि च ।  
स्थितस्यापि दशास्यस्य मत्सेना पृष्ठपातिनी ॥ ३८ ॥  
विक्रमस्यैव कालोऽयं शोकस्यावसरोऽत्र कः ।  
त्वद्विधा यदि शोचन्ति तत्का मम धृतेर्गतिः ॥ ३९ ॥  
क्व विपन्निङ्गगावेगनिष्कम्पाः साधुभूधराः ।  
क्व वैक्लव्यकुटुम्बिन्यो मोहध्वान्तनिशाः शुचः ॥ ४० ॥  
विवेकविपदालोकमतयः शास्त्रलोचनाः ।  
न मूढसुलभस्यास्य शोकस्यायतनं बुधाः ॥ ४१ ॥  
स्वाधीने पौरुषोत्साहे त्वदधीने रिपुक्षये ।  
आज्ञाधीनेषु चास्मासु कोऽयं चित्तविपर्ययः ॥ ४२ ॥  
इति सुग्रीववचनं निशम्य रघुनन्दनः ।  
मुखमुन्मृज्य वस्त्रेण धैर्येण च मनोमणिम् ॥ १३ ॥  
उवाच तथ्यमुक्तोऽहं बन्धुना सुहृदा त्वया ।  
कृतं नाम सुहृत्कार्यं कुर्वते यद्भवद्विधाः ॥ ४४ ॥  
दुःखे विवेकवक्तारः सुखे विनयवादिनः ।  
पुण्यभाजां भवन्त्येव सुहृदो हृदयप्रियाः ॥ ४५ ॥

अधुना त्वदधीनं मे कृतं प्रणयवत्सल ।  
अन्वेषणे सुररिपोर्यत्नस्तूर्णं विधीयताम् ॥ ४६ ॥  
जाने तव हृतं राज्यं भ्रात्रा निकृतिचेतसा ।  
तत्कृत्यसंविभागेन धन्योऽयं क्रियतां जनः ॥ ४७ ॥  
एते ममाप्रतिहता निहतारातिमण्डलाः ।  
कार्तिकेयवने जाताः शराः शिखरिभेदनाः ॥ ४८ ॥  
इति रामवचः श्रुत्वा सुग्रीचो हर्षनिर्भरः ।  
अभिनन्द्यास्य सौहार्दमुवाच प्रणयानतः ॥ ४९ ॥  
तदैव संपदां सत्यं यातो भाजनतामहम् ।  
यदैव मे गुणोदारः प्रसादाभिमुखो भवान् ॥ ५० ॥  
आर्या तव स्थिरा मैत्त्री गुणैकग्राहिणी सताम् ।  
खलानां दोषसाराणां प्रीतिः श्रीरिव चञ्चला ॥ ५१ ॥  
धनं परिच्छदं भोगाञ्जीवितं सर्वमेव वा ।  
प्रतिपन्नास्त्यजन्त्येव परार्थे विमलाशयाः ॥ ५२ ॥  
कान्तिः सुधाकरस्येव दिनभर्तुरिव प्रभा ।  
तवेयं सहजा सत्यं प्रणयिप्रतिपन्नता ॥ ५३ ॥  
अभग्नविक्रमो वाली विश्रुतो भुवनत्रये ।  
विकलाः किल संकल्पा यज्जये जयिनामपि ॥ ५४ ॥  
स भिनत्ति महाशैलान्बलजिज्ञासया बली ।  
अवमत्य मुहूर्तेन संध्यायां सप्त सागरान् ॥ ५५ ॥  
दुःसहो महिषाकारः पुरा दुन्दुभिदानवः ।  
जगच्चचार युद्धार्थी बलिनं नाससाद च ॥ ५६ ॥  
स महोदधिमभ्येत्य ययाचे युद्धमुद्धतम् ।  
तमूचे जलधिर्भीतो युद्धार्हस्ते हिमाचलः ॥ ५७ ॥  
स तुषाराचलं गत्वा शृङ्गपातैः खुराञ्चनैः ।  
विषमैः कायकाशैश्च चकाराकुलशेखरम् ॥ ५८ ॥


_________


१. 'वत'ख. २. 'मन्ये' क-ख.

ततोऽभिविग्नः शैलेन्द्रः क्षणं ध्यात्वा तमब्रवीत् ।  
दुन्दुभे न क्षमस्तेऽहं नियुद्धे बलशालिनः ॥ ५९ ॥  
किष्किन्धायां कपिपतिर्वाली नामास्ति दुर्मदः ।  
युद्धश्रद्धां स ते वीर क्षणेन क्षपयिष्यति ॥ ६० ॥  
इत्युक्तः शैलराजेन किष्किन्धामेत्य दुन्दुभिः ।  
तदादिष्टमुपवनं व्यधाद्भग्नद्रुमं हरेः ॥ ६१ ॥  
तत्कोपादथ तं वाली समाकृष्याचलोपमम् ।  
व्यसुं चकार यस्यैतत्कङ्कालमिह दृश्यते ॥ ६२ ॥  
कस्यचित्त्वथ कालस्य दुन्दुभेः पूर्वजः सुतः ।  
स्त्रीहेतोर्वैरमापेदे मायावी नाम वालिना ॥ ६३ ॥  
स रजन्यां समभ्येत्य किष्किन्धां युद्धलालसः ।  
विदधे प्रलयाम्भोदघोषैर्भुवनसंभ्रमम् ॥ ६४ ॥  
ततस्तूर्णं स निष्पत्य कोपाविष्टे ममाग्रजः  
तं कालरूपिणं दैत्यं मया सह समाद्रवत् ॥ ६५ ॥  
प्लवगेन्द्रं समालोक्य संरम्भावेगदुःसहम् ।  
त्रस्तो दुद्राव मायावी चन्द्रालोकविलोकितः ॥ ६६ ॥  
वालिनाभिसृतो वेगान्मया सह मनोजवः ।  
तृणजालवृतं घोरं विवेश विपुलं वनम् ॥ ६७ ॥  
मां निधाय बिलद्वारे पश्चाद्वाली विवेश च ।  
तस्मिन्प्रविष्टे विवरं साग्रः संवत्सरो ययौ ॥ ६८ ॥  
ततोऽहं शङ्कितो भ्रातृवियोगव्याकुलाशयः ।  
अपश्यं रुधिरावेगं सफेनं निर्गतं बिलात् ॥ ६९ ॥  
भ्रातरं निहतं मत्वा पतितः शोकसागरे ।  
निष्प्रतीकारवैलक्ष्यप्राणत्यागोत्सुकोऽभवम् ॥ ७० ॥  
ततोऽहं सचिवैरेत्य स्थितिविप्लवशङ्कितैः ।  
राज्येऽभिषिक्तोऽस्मि ततो मुक्तभ्रातृवधव्यथः ॥ ७१ ॥

कालेन हत्वा पाताले वाली मायाविनं रणे ।  
ददर्शाभ्येत्य मां राज्ये स्थितं कोपानलाकुलः ॥ ७२ ॥  
स मया पूर्ववत्प्रीत्या विनयेनाभिपूजितः ।  
प्रणयं मे न जग्राह किल्बिषात्कलुषाशयः ॥ ७३ ॥  
राजा त्वमेव दासोऽहं न राज्ये मे स्पृहाभवत् ।  
इत्युक्तोऽपि मया प्रीत्या प्रसादं मयि नाययौ ॥ ७४ ॥  
मिथ्याकलङ्ककलिला लीला स्निग्धजनाशये ।  
सर्वथा दैवविहिता विदेशा केन वार्यते ॥ ७५ ॥  
सोऽब्रवीत्सचिवान्सर्वान्भ्रात्रानेन दुरात्मना ।  
सक्तस्य मे रिपुवधे शिलया पिहितं बिलम् ॥ ७६ ॥  
अविज्ञाताशयेनेति साधुमध्ये विगर्हितः ।  
विक्रीत इव मूकोऽहमभवं व्यथितः परम् ॥ ७७ ॥  
कर्मणा सदृशे दोषे निर्दोषस्यापि लक्ष्यते ।  
अदृश्यैव पुनः शुद्धिः केन प्रत्युत्तरक्रिया ॥ ७८ ॥  
ततोऽहमेकवसनो हृतदारधनः पुरात् ।  
निर्वासितः परिचितैश्चतुर्भिः सचिवैः सह ॥ ७९ ॥  
सोऽहं मिथ्यानिकारेण निरस्तः शौर्यशालिना ।  
वालिना निवसाम्यस्मिन्मतङ्गाश्रमकानने ॥ ८० ॥  
पुरा स दुन्दुभिं हत्वा रक्तार्द्रं तत्कलेवरम् ।  
चिक्षेप पादाङ्गुष्ठेन योजनं विजयोर्जितः ॥ ८१ ॥  
तावता वक्त्रनिसृताः स्फारा रुधिरबिन्दवः ।  
मतङ्गस्याश्रमे पेतुः पवनावर्तनर्तिताः ॥ ८२ ॥  
तच्छापाद्वानरपतेरगम्योऽयं महाचलः ।  
येनास्मिन्विगताशङ्कास्तस्मिन्नपि रिपौ वयम् ॥ ८३ ॥


_________


१. 'पवाद' ख. २. 'लीला स्निग्धजनस्य च' क-ख. ३. 'वद कामेन' स. ४. 'विक्रीड'
ख.

शुष्कास्थिनिचयः कायः सोऽयमास्तेऽत्र दुन्दुभेः ।  
विभ्रष्टः शैलशिखरादिव प्रालेयसंचयः ॥ ८४ ॥  
एते सप्त महातालाः शरेणैकेन वालिना ।  
विद्धाः प्रवृद्धवयसा निःसाराश्च कृताः पुरा ॥ ८५ ॥  
माला हेममयी दत्ता पित्रा शक्रेण तस्य सा ।  
यस्याः प्रभावात्सततं युद्धेषु स गतक्लमः ॥ ८६ ॥  
सौहार्दे प्रणयादुच्चैर्वैमुख्यं मयि मा कृथाः ।  
स कथं भवता युद्धे जेतुं शक्यः शरैः सखे ॥ ८७ ॥  
सुग्रीवेणेति कथिते शुष्कं दुन्दुभिविग्रहम् ।  
पादाङ्गुष्ठेन चिक्षेप रामोऽपि दशयोजनम् ॥ ८८ ॥  
तद्दृष्ट्वा कर्म रामस्य साश्चर्यमपि वानरः ।  
उवाच भूतभयदं चिन्तयन्वालिविग्रहम् ॥ ८९ ॥  
खेदो यदि न मद्वाक्ये विस्रम्भप्रणयो यदि ।  
आर्द्रोऽयं वालिना क्षिप्तः शुष्कत्वे कास्य तुल्यता ॥ ९० ॥  
शरेणैकेन विद्वेषु त्वया तालेषु सप्तसु ।  
सर्वथा वालिहन्तारं जाने त्वां छिन्नसंशयः ॥ ९१ ॥  
इति वालिवैरोपाख्यानम् ॥ २ ॥  
श्रुत्वेति सुग्रीववचश्चापमाकृष्य राघवः ।  
शरं चिक्षेप निर्वृत्तघोषेणापूरयन्दिशः ॥ ९२ ॥  
स सप्त तालान्निर्भिद्य रामचापच्युतः शरः ।  
गिरिं भित्त्वा क्षितितलं विवेशाहिरिव श्वसन् ॥ ९३ ॥  
कृत्वातिदुष्करं कर्म हसो भूत्वा मनोजवः ।  
राममेवाजगामाशु स कौतुककरः शरः ॥ ९४ ॥  
ततः कृत्वाञ्जलिं मूर्ध्ना क्ष्मां स्पृशन्पृथुविस्मयः ।  
परीक्षालज्जितो राममूचे हृष्टः कपीश्वरः ॥ ९५ ॥  
सप्ततालभिदा व्यक्तं विशिखेनाशुगामिना ।  
नीतं तव यशः सप्तलोककर्णावतंसताम् ॥ ९६ ॥

अधुनैव हतः शत्रुः सोदरव्यञ्जनः स मे ।  
निःसंशयोदयप्राप्तो मयायं त्वत्समाश्रयः ॥ ९७ ॥  
परीक्षालाधवकृतं मन्युं मे मा कृथा विभो ।  
यथोक्तकारिणः प्रीत्या व्यसनार्तेषु साधवः ॥ ९८ ॥  
पराभवोद्धृतौ यत्नः क्रियतामद्य मे त्वया ।  
भवन्तु वालिसुहृदो विपन्नविभवोत्सवाः ॥ ९९ ॥  
इति ब्रुवाणं सुग्रीवं परिष्वज्य जयोत्सुकम् ।  
सितांशुपुष्पां काकुत्स्थः सफलां गिरमाददे ॥ १०० ॥  
अद्यैव गत्वा किष्किन्धां नादेनाहूय वालिनम् ।  
आकर्णाकृष्टचापस्य कुरु मे दृष्टिगोचरम् ॥ १०१ ॥  
अयं मे वह्निदीप्तोऽपि त्वत्प्रियायोद्यतः शरः ।  
यातु वालिवधूबाष्पदुर्दिने वारुणास्त्रताम् ॥ १०२ ॥  
राघवेनेत्यभिहिते सुग्रीवः प्रययौ पुरः ।  
किष्किन्धामुद्धतगतिस्तं रामोऽनुजगाम च ॥ १०३ ॥  
ततो ननाद मन्थाद्रिध्वानधीरं प्लवङ्गमः ।  
चिरं चकम्पिरे येन दिशः स्वस्ताम्बरा इव ॥ १०४ ॥  
तेन शब्देन महता प्रौढोन्मादविषाकुलः ।  
निर्ययौ मन्दिराद्वाली बिलादिव महोरगः ॥ १०५ ॥  
स सुग्रीवं पुरो दृष्ट्वा विपुलक्रोधविस्मयः ।  
गाढं भुजाभ्यां जग्राह चिरात्प्रियमिवागतम् ॥ १०६ ॥  
तयोर्युद्धमभूद्घोरं कम्पिताखिलभूतलम् ।  
जानुबन्धभुजाकर्षकरास्फालनकर्कशम् ॥ १०७ ॥  
तस्मिन्क्षितिधराम्भोधिक्षोभकारिणि संगरे ।  
भयमाविरभूद्धोरं भूतानां क्षयशङ्किनाम् ॥ १०८ ॥  
तौ निर्विशेषावालोक्य प्रमाणाकृतिविक्रमैः ।  
रामः सुहृद्वधभयान्न मुमोच शिलीमुखम् ॥ १०९ ॥


_________


१.'प्रभो' ख. २. 'सुहदं' ख. ३. 'भय' ख.

ततः प्रहारभग्नाङ्गः सुग्रीवो वालिनिर्जितः ।  
जगाम जीविताकाङ्क्षी त्वरितं निजकाननम् ॥ ११० ॥  
घोराभिघाताभिहतो रुधिरोद्गारमूर्छितः ।  
ऋष्यमूकतटे श्रान्तः सोच्छ्वासो निषसाद सः ॥ १११ ॥  
ततः सानुजमायान्तं हनूमत्प्रमुखैः सह ।  
रामं जगाद सुग्रीवः क्षणमालोकयन्क्षितिम् ॥ ११२ ॥  
अहो मे हीनभाग्यस्य विफलस्त्वत्समाश्रयः ।  
विपरीतमिदं जातं पीयूषादिव मे विषम् ॥ ११३ ॥  
मिथ्या वालिवधोद्योगः किं गृहीतः स्वयं त्वया ।  
हृदये शल्यमादत्ते प्रतिश्रुतिविपर्ययः ॥ ११४ ॥  
न्यस्तस्त्वया मृत्युमुखे कस्मादहमुपेक्षितः ।  
सोऽयमालम्बनच्छेदः कृतः कूपावपातितः ॥ ११५ ॥  
इति ब्रुवाणं सुग्रीवं रामो लज्जानताननः ।  
उवाच कोपमात्सर्यकारणं शृणु मे सखे ॥ ११६ ॥  
युद्धे युवां मया दृष्टौ सदृशाभरणाम्बरौ ।  
तुल्यप्रमाणवर्णाङ्गस्वरालोकनचेष्टितौ ॥ ११७ ॥  
अतोऽयं त्वद्वधभयान्मया वज्राग्रदारुणः ।  
अमोघपाती न त्यक्तः सत्यं प्राणहरः शरः ॥ ११८ ॥  
अधुना प्रत्यभिज्ञायै पुंनागकुसुमोज्ज्वलाम् ।  
मालां कुरु विशालोरस्तटव्योमसुरापगाम् ॥ ११९ ॥  
एषोऽहं धनुरप्येतदयं मृत्युकरः शरः ।  
वालिनो निधने रामः किं पुनः पुनरुच्यते ॥ १२० ॥  
इति रामस्य वचसा सुग्रीवोरसि लक्ष्मणः ।  
नागपुष्पमयीं मालां चक्रे कान्तास्मितोज्वलाम् ॥ १२१ ॥  
स तया विबभौ भाविविजयव्यञ्जनस्रजा ।  
शुभ्राभ्रमालाभरणः श्रीमानिव सुराचलः ॥ १२२ ॥


_________


१. 'मुत्सार्य' स्यात्.

ततः प्रतस्थे सुग्रीवः किष्किन्धां राघवानुगः ।  
तारेण नलनीलाभ्यां सह वायुसुतेन सः ॥ १२३ ॥  
इति सुग्रीववालियुद्धम् ॥ ३ ॥  
ते व्रजन्तः समुत्तीर्य सरिद्गिरिवनावनिम् ।  
ददृशुर्नीलजीमूतश्यामलं कदलीवनम् ॥ १२४ ॥  
कस्येदमिति रामेण पृष्टः कपिपतिर्वनम् ।  
गच्छन्नेव शशंसास्य पुण्यं चारु सदाफलम् ॥ १२५ ॥  
अत्र सप्तजना नाम मुनयोऽन्तर्जलव्रताः ।  
सप्तभिर्वत्सरशतैः सशरीरा दिवं गताः ॥ १२६ ॥  
पुण्योऽयमाश्रमस्तेषामगम्यः पक्षिणामपि ।  
दृश्यते होमधूमोऽत्र दिव्यश्च श्रूयते ध्वनिः ॥ १२७ ॥  
देशः पुण्यः प्रणम्योऽयमेतदाकर्ण्य राघवः ।  
मनसा मुनिचक्रं तद्ववन्दे स तपोवनम् ॥ १२८ ॥  
किष्किन्धामथ संप्राप्य काञ्चनाट्टालमालिनीम् ।  
घोरं ननाद सुग्रीवः पुष्करावर्तनिःस्वनः ॥ १२९ ॥  
तेनाकम्पितविश्वेन शब्देनाकम्पकारिणा ।  
अभूदभूतसंभूतो भूतानां कम्पविप्लवः ॥ १३० ॥  
किष्किन्धाद्रिगुहागेहसक्तकिंनरकामिनाम् ।  
बभूवोद्भ्रान्तदयितागाढलिङ्गनविभ्रमः ॥ १३१ ॥  
तं शब्दं पवनस्कन्धसंघट्टस्फालनोद्धतम् ।  
शुश्रावान्तःपुरगतो वाली मधुमदाकुलः ॥ १३२ ॥  
स तस्य ललनाकेलिवल्लरीकुसुमाकरः ।  
मदः क्वापि ययौ नादक्रोधाविष्कृतचेतसः ॥ १३३ ॥  
कोपेन ज्वलितः क्षिप्रं कल्पान्तहुतभुक्प्रभः ।  
बभार विश्वसंहारव्यापारपिशुनं वपुः ॥ १३४ ॥


_________


१. 'तत्र' ख. २. 'युधः' शा०.

तं निष्पतन्तं वेगेन सुग्रीवाह्वानदुःसहम् ।  
तारा तारापतिमुखी परिष्वज्य प्रियावदत् ॥ १३५ ॥  
शुभ्रावपातसचिवं संत्यक्तक्रोधविप्लवम् ।  
केवलं धैर्यमालम्ब्य कर्तुमर्हसि सांप्रतम् ॥ १३६ ॥  
न जल्पन्ति न शृण्वन्ति न कुर्वन्त्यपरीक्षितम् ।  
विचाररुचिरा लोकाः साधवो दीर्घदर्शिनः ॥ १३७ ॥  
समः समस्तजन्तूनामपि क्रोधमदोदयः ।  
विचाराभिहतावेगः सतां न कुरुते पदम् ॥ १३८ ॥  
निरस्तः संयुगे भग्नः स तथापि तवानुजः ।  
निराशः केन दर्पेण पुनर्योद्धुमिहागतः ॥ १३९ ॥  
अवश्यं संश्रयस्तेन प्राप्तो नीतिमता स्थिरः ।  
कुतोऽन्यथा नवस्तस्य प्रसह्य त्वज्जयोद्यमः ॥ १४० ॥  
अभिभूतो बलवता रिपुर्बलवदाश्रयः ।  
नवप्रभावदर्पेण नाहत्वा विनिवर्तते ॥ १४१ ॥  
सुग्रीवेणाश्रितो धन्वी रामो दशरथात्मजः ।  
शौर्यशीलो दयाम्भोधिरिति मामङ्गदोऽवदत् ॥ १४२ ॥  
बलिना संधिमिच्छन्ति युध्यन्ते हीनशक्तिना।  
सदा तुल्यमुपेक्षन्ते श्रीकामा विजिगीषवः ॥ १४३ ॥  
जितोऽपि पुनरायातः शङ्के जीवितनिःस्पृहः ।  
सहसापातिना दीपः पतङ्गेनापि हन्यते ॥ १४४ ॥  
भ्राता संभाव्यतामेष राघवश्च प्रसाद्यताम् ।  
प्रणामेनापि भूपानां स्थाने विभवरक्षणम् ॥ १४५ ॥  
प्रियावचनमाकर्ण्य वाली विगतसाध्वसः ।  
उवाच निःश्वसन्प्रौढकोपस्मितसिताननः ॥ १४६ ॥  
भग्नग्रीवोऽपि सुग्रीवो गतश्चेत्पुनरागतः ।  
शौर्यशाली कथं वाली सहते तत्पराभवम् ॥ १४७ ॥


_________


१. 'धैर्यण शा०.

न नाम निधनं दुःखं जातोऽवश्यं विपद्यते ।  
सजीवमेव मरणं मानभङ्गो हि मानिनाम् ॥ १४८ ॥  
शूराः शत्रुयशःशुभ्रकर्मपाटनलम्पटाः ।  
परप्रणाममलिनं भुञ्जते विभवं कथम् ॥ १४९ ॥  
नास्ति रामेण मे युद्धं सुग्रीवः संगरे पुनः ।  
प्रयास्यत्येव भग्नाङ्गः स वध्यो मम नानुजः ॥ १५० ॥  
इत्युक्त्वा वलितग्रीवः परिष्वज्य प्रियाप्रियः ।  
अपुनर्दर्शनायैव तारामामन्त्र्य निर्ययौ ॥ १५१ ॥  
स सुग्रीवं समासाद्य दृष्ट्वा निष्कम्पमोजसा ।  
विस्मितो मुष्टिनाभ्येत्य जघान घनगर्जितः ॥ १५२ ॥  
तन्मुष्टियुद्धमभवज्जगतां कम्पकारणम् ।  
घोरशब्दं शिलाघातैस्तयोः पर्वतयोरिव ॥ १५३ ॥  
गाढप्रहाराभिहतौ तौ स्फाररुधिरारुणौ ।  
बभतुः किंशुकाशोकौ फुल्लाविव रणाङ्गणे ॥ १५४ ॥  
ततो सालेन सुग्रीवो वालिनं हेममालिनम् ।  
अताडयत्क्षितौ येन सोऽपि शैल इवापतत् ॥ १५५ ॥  
तूर्णमुत्थाय सुग्रीवं कुपितः स बलोत्कटः ।  
दोर्भ्यामादाय विदधे मृत्योः कवलनोचितम् ॥ १५६ ॥  
संकटे वर्तमानं तं दूरादालोक्य राघवः ।  
रुधिरोद्गारिणं भेजे सुहृन्निधनसंशयम् ॥ १५७ ॥  
स संधाय शरं घोरं कालदंष्ट्रोत्कटाननम् ।  
स्वर्गारोहणसोपानं विससर्जाशु वालिने ॥ १५८ ॥  
स तेनाभिहतो वेगान्निपपात महीतले ।  
जगतां दुर्निमित्ताय भ्रष्टः सूर्य इवाम्बरात् ॥ १५९ ॥  
स दृष्ट्वा रुधिरष्ठीवी राघवं गद्गदस्वरः ।  
ऊचे संस्तभ्य कृच्छ्रेण जीवितच्छेदिनीं व्यथाम् ॥ १६० ॥

मामन्यरणसंसक्तं त्वया हत्वा यशस्विना ।  
राम त्यक्तार्यवृत्तेन किं नाम सुकृतं कृतम् ॥ १६४ ॥  
आत्मानमनुशोचामि न तारां चारुलोचनाम् ।  
हते मयि हतो मन्ये प्रियः पुत्रो ममाङ्गदः ॥ १६२ ॥  
इत्युक्त्वा श्वासतरलप्राणः संचारनिःस्पृहः ।  
मुहूर्तं निश्चलस्तस्थौ वाली मीलितलोचनः ॥ १६३ ॥  
इति वालिवधः ॥ ४ ॥  
तस्मिन्निपतिते वीरे प्रवरे सत्त्वशालिनाम् ।  
तं देशमाययौ रामः शनैः सौमित्त्रिणा सह ॥ १६४ ॥  
तं वीक्ष्य वाली प्रोवाच किंचिदुन्मील्य लोचने ।  
स्रस्तं भारमिवासक्तां हेममालां परामृशन् ॥ १६५ ॥  
कुले महति जातस्य गुणिनः सत्त्वशालिनः ।  
न कामादार्य मर्यादाविध्वंसी धीः प्रवर्तते ॥ ४६६ ॥  
राम एव सदाचारः सर्वभूतहिते रतः ।  
कथमेकपदे नष्टमिति मे विषदं यशः ॥ १६७ ॥  
औचित्यचारुचरिते शङ्का मे नाभवत्त्वयि ।  
विपन्नघाती काकुत्स्थ इति कस्याशये स्पृशेत् ॥ १६८ ॥  
लोकेषु रुचिरा कीर्तिराचारः पुनरीदृशः।  
दम्भध्वजानां जानाति को नु मिथ्याविनीतताम् ॥ १६९ ॥  
पातकं मैथिलीलाभलोभेन भवता यदि ।  
अविचार्य कृतं राम तत्रापि श्रूयतामिदम् ॥ १७० ॥  
संध्यासमाधौ सप्ताब्धिचारिणा रावणः पुरा ।  
कक्षायां स मया क्षिप्तः सीतां तव जहार यः ॥ १७१ ॥  
सुग्रीवसेवारजसा मिथ्यैवासि कलङ्कितः ।  
तमहं रावणं बद्ध्वा किं न दद्यां तव प्रियाम् ॥ १७२ ॥


_________


१. 'हासिनीम्' शा०. २. 'महतः' शा०. ३. 'मर्यादाध्वंसे चेतः' शा०. शा०. ५.
'प्रच्छन्नपापी शा०.

उचितं मन्निजभ्राता सुग्रीवः श्रियमश्नुते ।  
नोचितं यत्सतां मार्गाद्रामः प्रीत्या परिच्युतः ॥ १७३ ॥  
इत्युक्तो वानरेन्द्रेण रामः किंचिदधोमुखः ।  
उवाच घर्षणामन्युप्रलीनकरुणाकणः ॥ १७४ ॥  
अहो बतात्यधर्मस्य गतिं जानासि वानर ।  
भ्रातृजायारतः पाप किं साधुरिव भाषसे ॥ १७५ ॥  
अन्यस्य दोषं पश्यन्ति सुसूक्ष्ममपि तत्पराः ।  
स्वनेत्रमिव नेक्षन्ते स्वदोषं मलिना जनाः ॥ १७६ ॥  
भ्रातृजायारतवधो नाधर्मो मम रूपतः ।  
राजदण्डविशुद्धानां गतिः सुकृतिनामिव ॥ १७७ ॥  
राजानो मृगयाशीलास्त्वं च शाखामृगो मया ।  
निहतः कानने हिंस्रस्तत्र का नाम वा च्युतः ॥ १७८ ॥  
राघवेनेत्यभिहिते चिन्तयन्भवितव्यताम् ।  
वाली विगलितक्रोधः क्षम्यतामित्युवाच तम् ॥ १७९ ॥  
ततः श्रुत्वा हतं तारा वालिनं भुजशालिनम् ।  
अग्रे कृत्वाङ्गदं पुत्रं शोचन्ती तूर्णमाययौ ॥ १८० ॥  
स समभ्येत्य दयितं परिष्वज्यायतेक्षणा ।  
दुःखाब्धिमग्ना प्रोवाच सृजन्ती बाष्पदुर्दिनम् ॥ १८१ ॥  
अहो नु रामवाणेन जीवितं हरता तव ।  
अदृश्यपातिना दूराद्दारितं हृदयं मम ॥ १८२ ॥  
उन्मील्य नयने नाथ शिशुं पश्याङ्गदं सुतम् ।  
दीर्घप्रवासिनः पुत्रदर्शनं ते पुनः कुतः ॥ १८३ ॥  
सततं कण्ठनिहितां हेममालामिमां प्रियाम् ।  
स्वर्गस्त्रीसंगमव्यग्रः कथं मामिव नेक्ष्यसे ॥ १८४ ॥  
दृष्टिः प्रसादमधुरा पुत्रप्रणयिनी क्व ते ।  
प्रेमामृतमयः क्वासौ दयितासंगमोत्सवः ॥ १८५ ॥


_________


१. 'यन्निजभ्रातुः' शा०. २. 'सुधा' शा०.

२४

रुमा यदि हता भार्या सुग्रीवस्य प्रिया त्वया ।  
ततः प्राणैः कृता शुद्धिर्निर्दोषा त्वहमांहता ॥ १८६ ॥  
वीर मानोन्नतग्रीव सुग्रीवाग्नौ निवेश्य माम् ।  
भ्रातृशोणितसंसिक्तां भजस्व विपुलां श्रियम् ॥ १८७ ॥  
पत्यौ समस्तसंकल्पकल्पवृक्षे तिरोहिते ।  
पिता बन्धुः सुतो भ्राता निष्फलः किल योषिताम् ॥ १८८ ॥  
सीता यदि हृता सर्वैरेकीभूतैः सुरासुरैः ।  
तत्प्राप्तिप्रवरो वाली राम किं नाश्रितस्त्वया ॥ १८९ ॥  
वैदेहीविरहे शापं वितरामि न ते सती ।  
किं तु प्राप्तामपि चिरं न सीतामुपभोक्ष्यसे ॥ १९० ॥  
अहो रागान्धमनसामविवेकपरिप्लवः ।  
सुग्रीवः संश्रयो येषां वाली येषां वधोचितः ॥ १९१ ॥  
अहो रामस्य मोहो वा दैवं वा वालिनः परम् ।  
चूतश्छिन्नः श्रितो निम्बः पान्थेन क्रियतेऽत्र किम् ॥ १९२ ॥  
इति प्रलापिनी तारा तारेव गगनच्युता ।  
क्षितौ पपात च्छिन्नाग्रहारमुक्ताश्रुवर्षिणी ॥ १९३ ॥  
तां तथा शोकविवशां क्रोशन्तीं करुणस्वनाम् ।  
सपत्नीभिर्वृतां वृद्धः प्रोवाचान्तःपुराधिपः ॥ १९४ ॥  
कष्टं शक्रसुतो वाली शक्रतुल्यः क्षयं गतः ।  
मुग्धे किं क्रियते धात्रा देहिनो न स्थिराः कृताः ॥ १९५ ॥  
अस्मिन्नित्यमविच्छिन्ने दीर्घे संसारवर्त्मनि ।  
गच्छन्प्रियः प्रियस्यापि न मुहूर्तं प्रतीक्षते ॥ १९६ ॥  
प्रियाणामप्रियाणां च जगतो जीवितस्य च ।  
अवश्यं निधनं ज्ञात्वा कः शोकः कर्तुमर्हति ॥ १९७ ॥  
शोच्यं शोचति नामासौ यः परेण न शोच्यते ।  
शोचत्यासन्ननाशोऽपि सेयमन्धपरम्परा ॥ १९८ ॥

तरङ्गभङ्गुरा भोगा दृष्टनष्टा विभूतयः ।  
धनं यौवनमायुश्च नित्यशोकस्य किं शुचा ॥ १९९ ॥  
भूतानामनुभूतानां संभूतानां क्षयः क्षणे ।  
प्रियाणां च प्रयातानां न शोकात्पुनरागमः ॥ २०० ॥  
इति वृद्धे वदत्यस्या न शोकस्तनुतां ययौ ।  
वियोगहृतचित्तानामुपदेशः क्व भेषजम् ॥ २०१ ॥  
इति ताराप्रलापः ॥ ५ ॥  
वाली लोचनमुन्मील्य विलोक्याङ्गदमग्रतः ।  
रामसुग्रीवमुख्यानामुवाच शनकैः परः ॥ २०२ ॥  
न जीवितपरित्यागदुःखं स्पृशति मे मनः ।  
शोकोऽयं यन्न पश्यामि चन्द्रमन्ध इवात्मजम् ॥ २०३ ॥  
भ्रातः सुग्रीव कारुण्याज्जीर्णं मन्युं निरस्य मे ।  
पुत्रः पाल्योऽङ्गदः प्रीत्या सोऽयं भृत्यस्तवाधुना ॥ २०४ ॥  
शिरश्चरणयोः पुत्र सुग्रीवस्य कृपावतः ।  
क्षिप क्षितिपतेरस्य विनयेनैव जीवसे ॥ २०५ ॥  
हेमपद्ममयीं मालां शक्रदत्तामिमां मम ।  
दिव्यां गृहाण सुग्रीव मूर्तामिव नृपश्रियम् ॥ २०६ ॥  
एतत्प्रभावान्नाद्यापि निर्गच्छन्त्यसवो मम ।  
इत्युक्त्वा तां ददौ तस्मै मालां कमलपुष्कराम् ॥ २०७॥  
प्रियाप्रलपितं शृण्वन्नङ्गदन्यस्तलोचनः ।  
आलिङ्ग्यैवावनिं वाली ततस्तत्याज जीवितम् ॥ २०८ ॥  
अङ्गदोऽथ ससुग्रीवः प्रवरैः सह वानरैः ।  
वालिनः साग्निसंस्कारां चकार सलिलक्रियाम् ॥ २०९ ॥  
रामाज्ञया ततस्तूर्णं छत्त्रव्यजनलाञ्छनः ।  
अभिषेकोत्सवः सज्जः सुग्रीवस्य बभौ पुरः ॥ २१० ॥


_________


१. 'प्रभूतानां ख. २. 'मुपायोगस्त्व' क. ३. 'कनक' शा०.

अभिषिक्तेऽथ सुग्रीवे जाम्बवत्प्रमुखैः स्वयम् ।  
यौवराज्यश्रियं भेजे राघवस्य गिराङ्गदः ॥ २११ ॥  
ततः प्रावृषमालोक्य राघवः समुपस्थिताम् ।  
निःसंचारोचितं कालं ज्ञात्वा सुग्रीवमब्रवीत् ॥ २१२ ॥  
अहं वर्षाक्षयाकाङ्क्षी तटे माल्यवतो गिरेः ।  
निवसामि त्वमप्यस्मान्कृत्यकाले समेष्यसि ॥ २१३ ॥  
इति सुग्रीवमामन्त्र्य सीताविरहनिःसहः ।  
सौमित्त्रिणा सह ययौ रामः प्रस्रवणं गिरिम् ॥ २१४ ॥  
इति सुग्रीवाभिषेकः ॥ ६ ॥


इति श्रीक्षेमेन्द्रविरचिते रामायणकथासारे किष्किन्धापर्व ।


_________

## ??



ततः पयोधरव्यूहैर्विततं विबभौ नमः ।  
हरहुंकारदग्धस्य धूमैरिव मनोभुवः ॥ १ ॥  
कदलीकुञ्जगर्भेषु तालतालीवनेषु च ।  
वराहगजयूथेषु लीनेवासीद्धनच्छविः ॥ २ ॥  
ततः पुष्पभुवः कीर्णा बभुर्जलकणैर्नवैः ।  
अब्धिलब्धाम्बुभिर्मेघैर्मुक्तैर्मुक्ताफलैरिव ॥ ३ ॥  
अथ निःसूत्रसंचारहारा धाराधरश्रियः ।  
धाराधरा वने पेतुः परिहारा धृतेरिव ॥ ४ ॥  
इन्द्रायुधप्रभापुञ्जैः प्रेनृत्तैश्च शिखण्डिभिः ।  
घनानां च वनानां च स्पर्धेवासीत्परस्परम् ॥ ५ ॥  
ववुर्विरहसंतापपिशुनाः शीकरानिलाः ।  
निःश्वासा इव रामस्य करुणाश्रुकणाकुलाः ॥ ६ ॥  
शिखण्डिताण्डवे गर्जत्पर्जन्यमुरजोर्जिते ।  
बभार घननीहारः प्रवेशपटविभ्रमम् ॥ ७ ॥


_________


१. 'पर्वतै' शा०,

प्रशातपतिता घर्षबिन्दुभिः सहतारकाः ।  
विद्युद्दीपैर्जलधराः समन्वेष्टुमिवोद्यताः ॥ ८ ॥  
महिषाः पल्वलोत्तीर्णा वर्षाक्षालितकर्दमाः ।  
क्षितौ बाल्यान्निपतिताश्चेरुर्मेघसुता इव ॥ ९ ॥  
द्विपाः सभृङ्गदंष्ट्राग्रभिन्नसंसक्तपुष्कराः ।  
बभ्रमुर्वर्षकलुषा मूर्ताः पद्माकरा इव ॥ १० ॥  
कष्टं विदलितोऽस्माभिः संमदे पतितः शशी ।  
इत्येव मेघाश्चक्रन्दुः फुल्लामालोक्य केतकीम् ॥ ११ ॥  
कृत्वाभिसारिका धौतनेत्राञ्जनवृताननाः ।  
प्रययुश्चन्द्रविद्वेषाद्वैरपानमिवाम्बुदाः ॥ १२ ॥  
खे बभ्राम बलाकाली दिग्वधूहसितच्छटा ।  
मेघनष्टमिवान्वेष्टुं निशानाथं कुमुद्वती ॥ १३ ॥  
श्यामां कदम्बकुसुमसितां पीनपयोधराम् ।  
प्रौढां प्रावृषमालोक्य रामः सौमित्त्रिमब्रवीत् ॥ १४ ॥  
दिवाकरकरापीतं देवानाममृतं परम् ।  
एते वर्षन्ति विषदा जलदा विषसंहतिम् ॥ १५ ॥  
निम्नोन्नतसमीभूते सलिलैः स्थगिताः पथि ।  
प्रोषितानां प्रियासङ्गा जयोद्योगाश्च भूभृताम् ॥ १६ ॥  
मेघजालेन संरुद्धः शोकेनाहमिवांशुमान् ।  
न दृश्यते शशिकला जानकीव सितस्मिता ॥ १७ ॥  
एष फुल्लार्जुनः श्रीमान्कदम्बरुचिरो गिरिः।  
अभिषिक्तोऽम्बुदैः स्निग्धैः सुग्रीव इव शोभते ॥ १८ ॥  
भान्तिमेघाम्बुसंसिक्तास्तमालकबरीभराः ।  
रजोविमुक्ताः ककुभः स्नेहस्नाता इवाङ्गनाः ॥ १९ ॥  
कालः कालः प्रिया दूरे मार्गाश्च जलनिर्गमाः ।  
चिरं न सहते चेतः किमन्यज्जीवितं गतम् ॥ २० ॥


_________


१. 'प्रसाद' शा०. २. 'द्ययुः शा०. ३. 'भूताना' शा..

यथोक्तकारी सुग्रीवः कालेऽस्मिञ्जलसंकुले ।  
सहसोद्योगयात्रायां मिथ्यैवायास्यते कथम् ॥ २१ ॥  
वनवासपरिक्लिष्टं तं चिरावाप्तवल्लभम् ।  
वक्तुं स्वकार्यं तात्पर्यादकाले कथमुत्सहे ॥ २२ ॥  
उपकारफलं तुल्यं देहीति विगतत्रपः ।  
यो वक्ति निजमौचित्यं लुनीते स्वकरेण सः ॥ २३ ॥  
स मे प्रियावियुक्तस्य ज्ञात्वा जीवितसंशयम् ।  
प्रियं प्रियस्य सुहृदः स्वयमेव करिष्यति ॥ २४ ॥  
इति कृच्छ्रेऽप्यनौचित्यविमुखं राघवानुजः ।  
राघवस्य वचः श्रुत्वा तथेति प्रत्यपद्यत ॥ २५ ॥  
इति प्रावृड्वर्णनम् ॥ १॥  

निःसपत्नं निजं राज्यं प्राप्य प्लवगपुंगवः ।  
बभूव वल्लभासक्तो राज्यं संत्यज्य मन्त्रिषु ॥ २६ ॥  
तं विस्मृतसुहृत्कार्यं दयितारतिलालसम् ।  
उवाच हनुमानेत्य दंष्ट्रांशुविषदाननः ॥ २७ ॥  
साधवः पदमासाद्य विपुलं विपुलाशयाः ।  
संपदं बहु मन्यन्ते मित्त्रोच्छिष्टसुखोत्सवाम् ॥ २८ ॥  
रत्नभूम्यादिलाभानां मित्रलाभो महोदयः ।  
आत्मकार्यं न कुरुते मित्त्रकार्यं करोति यः ॥ २९ ॥  
इमां प्राणपणेनापि श्रियमिच्छन्ति मानिनः ।  
सुहृदामुपकाराय द्विषतां विग्रहाय च ॥ ३० ॥  
व्यवहारे सदाचारं मित्त्रं विभवसंभवे ।  
शक्तौ परोपकारं च स्मरन्ति सुकृतोचिताः ॥ ३१ ॥  
गुणः साधोर्बहुगुणः पात्रे दानमिवोज्ज्वलम् ।  
अकृतज्ञो विनष्टोऽसौ बीजमुप्तमिवोषरे ॥ ३२ ॥  
अल्पमप्युपकारं च मेरुतुल्यं स्मरन्ति ये ।  
विस्मरन्त्यपकारं च धन्या श्रीस्तत्समागमात् ॥ ३३ ॥

राघवेण कृतं यत्ते राघवो यत्करोति ते ।  
तत्कार्यकालो यात्येष तब लज्जाकरः परः ॥ ३४ ॥  
प्राणपीडामपि चिरं सहते विरहार्दितः ।  
स्वयं न प्रेरयत्येव सत्त्वमौचित्यसागरः ॥ ३५ ॥  
दुष्करेष्वपि कार्येषु परेषां सततोदिताः।  
खकार्याभ्यर्थनादैन्यमौनिनो मानिनः परम् ॥ ३६ ॥  
रामस्य कृत्यं कुरुते निःसंख्या हरिवाहिनी ।  
वयं विधेयास्त्वं नाथः किमन्यज्जृम्भतां यशः ॥ ३७॥  
समीरणसुतस्येति वचः श्रुत्वा कपीश्वरः ।  
संदिदेशातुलबलं नीलं सेनासु नायकम् ॥ ३८ ॥  
कपीनां विपुलं सैन्यं शैलद्वीपान्तचारिणाम् ।  
निःशेषं मे समायातु पूर्णमासी परोऽवधिः ॥ ३९ ॥  
सप्तरात्रमतिक्रम्य दृश्यते यस्य नागमः ।  
राजदण्डहतेनायं लोकस्तेन न दृश्यते ॥ ४० ॥  
इति सर्वान्समादिश्य प्लवगान्प्लवगेश्वरः ।  
विवेशान्तःपुरं कान्तासंभोगालिङ्गनोत्सुकः ॥ ४१ ॥  
अथ गौरीपतिगलश्यामले जलदागमे ।  
वृत्ते बभूव रामस्य शरद्विरहशोकदा ॥ ४२ ॥  
वृष्टिच्छेदविभक्तासु दिक्षु नीले नभस्तले ।  
कान्तिर्जगाम जनतानयनानन्दबन्धुताम् ॥ ४३ ॥  
याते जलधरासारे रोम बाप्पावशेषताम् ।  
हंसा सचामरस्फारा विवभुः कमलाकराः ॥ ४४ ॥  
हंसैः सप्तच्छदैः काशैः कुमुदैश्चन्द्ररश्मिभिः ।  
दिशः शुभ्रीकृता जग्मुः काकुत्स्थस्यैव कालताम् ॥ ४५ ॥  
शिखण्डिकेकाः कटुतां प्रियतां हंसनिःस्वनाः ।  
ययुः खावसरे सर्वः प्रायेण जनरञ्जकः ॥ ४६ ॥


_________


१. 'इति' शा०, २. 'नाम' क. ३. 'मत्ततां' क.


विबोधितेषु पझेपु भृङ्गमङ्गलपाठकैः ।  
श्रीः संचचार शिजानकलहंसकनू पुरा ॥ ४७ ॥  
कालसिंहेन महता दारितेष्वभ्रदन्तिषु ।  
कुम्भमुक्ताप्रकरतां खे ययुस्तारतारकाः ॥ ४८ ॥  
सप्तच्छदेषु नीपेषु पनसेष्वसनेषु च ।  
बन्धुजीवेषु च शरल्लीनेव समलक्ष्यत ॥ ४९ ॥  
वने मौनव्रतास्तस्थुर्वीतरागाः शिखण्डिनः ।  
सदाचारा विचार्येव संसारविशरारुताम् ॥ ५० ॥  
विसाङ्कुररसादम्बुबिम्बितेन्दुकलाकृतौ ।  
जहसुः कुसुमैर्वाप्यो हंसमुंद्धतकर्दमम् ॥ ५१ ॥  
व्याकीर्णकेशराकारकिरणार्कोरुकर्णिकम् ।  
खं स्त्रस्तशुभ्राभ्रदलं जरत्कमलतां ययौ ॥ ५२ ॥  
गलिताम्बुदुकूलेषु तटेषु जघनेष्विव ।  
राजहंसनखोल्लेखास्तन्वीनां सरितां बभुः ॥ ५३ ॥  
दारितानां शरद्ध्याध्या सूर्यांशुनखरैः खरैः ।  
रक्तं मेघवराहाणां बन्धुजीवेष्विवापतत् ॥ ५४ ॥  
कुमदोत्करसंक्रान्तरजःकर्पूरपाण्डुरः ।  
ययौ गजेषु भृङ्गौघः कर्णचामरचारुताम् ॥ ५५ ॥  
निशाः शशाङ्कविषदाः फुल्लसप्तच्छदा दिशः।  
वभुः परस्परं सख्यः सनर्महसिता इव ॥ ५६ ॥  
इति शरद्वर्णनम् ॥ २ ॥  
हंसहासां शशिमुखीं फुल्लोत्पलबिलोचनाम् ।  
कान्तां शरदमालोक्य रामः सौमित्रिमभ्यधात् ॥ ५७ ॥  
इयं सा साधुसेवेव संपूर्णफलशालिनी ।  
भाति सज्जनमैत्रीव शरद्विमलमानसा ॥ ५८ ॥


_________


१. रूपेषु' क. २. 'विसाङ्कुरे' इति भवेत्.. ३. 'कुमुदै ख. ४. 'उद्धत्य'
शा०-ख.

अगस्त्यस्योदयेनैया निर्विषं कुरुते विषम् ।  
शरत्कस्मादकस्मान्मे विषं वर्षति दुःखिनः ॥ ५९ ॥  
वरं शरन्न ते प्रावृड्वरं प्रावृण्न मे शरत् ।  
इति मिथ्यैव संकल्पः सर्वमार्तस्य दुःसहम् ॥ ६० ॥  
सीतासमागमोपाये सुहृत्सुचिरचिन्तितः ।  
आशाबन्ध इवाद्यापि सुग्रीवो मे न दृश्यते ॥ ६१ ॥  
गेयं कर्णे गले मालां प्रियामङ्के मुखे सुराम् ।  
कृत्वा विहरति व्यक्तं स मत्कार्यपराङ्मुखः ॥ ६२ ॥  
लटभाभोगसौभाग्यविभवानुभवोत्सवम् ।  
परकार्यानुरोधेन त्यक्तमुत्सहते नु कः ॥ ६३ ॥  
कथं त्यजति सुग्रीवः प्रियां कण्ठावलम्बिनीम् ।  
पुनर्नैवोपयुक्तस्य ममार्थे स्वार्थपण्डितः ॥ ६४ ॥  
खकार्यतात्पर्यवतां परार्थश्लथचेतसाम् ।  
सुखार्थे त्यक्तमानानां निन्द्यं जन्म दुरात्मनाम् ॥ ६५ ॥  
अयाचितोपकाराणां प्राणैरप्युपकारिणाम् ।  
महात्मनां भवत्येव परचिन्ताकुलं मनः ॥६६॥  
पूर्वोपकारिणां पापाः सुहृदां ये पराङ्मुखाः ।  
क्रव्यादा अपि मांसेषु सत्यं तेषां पराङ्मुखाः ॥ ६७ ॥  
पदस्था विषमस्थानां मित्राणां न भवन्ति ये ।  
आयासिता तैर्जननी गर्भभारेण केवलम् ॥ ६८ ॥  
मम प्रियाविहीनस्य मूढबुद्धेः परायणम् ।  
किष्किन्धां त्वमितो गत्वा सुग्रीवं वद लक्ष्मण ॥ ६९ ॥  
चत्वारो वार्षिका मासा याता मम वियोगिनः ।  
कथमद्यापि न वयं याताः स्मृतिपथं तव ॥ ७० ॥  
अहो नु विस्मृतवचाः सुहृत्कार्यपरिच्युतः ।  
स्त्रीणामपि मुखं स्पष्टं निर्लजः कथमीक्षसे ॥ ७१ ॥


_________


१. 'तव स्मृतिपथं गताः' शा०,

वैक्रस्यानेकजिह्वस्य भोगमात्राभिमानिनः ।  
कस्य नोद्वेगजननी सखे तव भुजंगता ॥ ७२ ॥  
तदेवेदं धनुर्दीप्तं स एवायं शिलीमुखः ।  
वालिनं यदि ते द्रष्टुं मतिर्जाता तदुच्यताम् ॥ ७३ ॥  
इति भ्रातुर्वचः श्रुत्वा लक्ष्मणस्तप्तमानसः ।  
तमुवाच व्रजाम्येष चपलस्य कपेः पुरीम् ॥ ७४ ॥  
तमार्य त्यक्तमर्यादं सौजन्यव्यञ्जनं शठम् ।  
वक्ष्यन्ति तव संदेशं ममैते निशितेषवः ॥ ७५ ॥  
इति क्रोधानलेद्धस्य लक्ष्मणस्योत्कटं वचः ।  
रामः श्रुत्वा तमवदद्विचारव्यस्तमानसः ॥ ७६ ॥  
सौमित्रे मा क्रुधस्तस्मै स एवास्त्वपवादभाक् ।  
सन्तः कृतापराधेऽपि प्रसादमधुराशयाः ॥ ७७ ॥  
प्रणयात्सुहृदित्युक्तः सकृदप्युचिताशयैः ।  
कालेन दृष्टदोषोऽपि नार्हत्येव विमाननाम् ॥ ७८ ॥  
अनार्यमार्यवृत्तेन सत्येनावृत्तकारिणम् ।  
रिपुमप्युपकारेण वशीकुर्वन्ति साधवः ॥ ७९ ॥  
अल्पेऽपि दोपे प्राणेपु दण्डो यैर्विनिपात्यते ।  
प्रकृतिस्थाः प्रसादे ये कृच्छ्रा तैः सह संगतिः ॥ ८० ॥  
दोषग्रहणदक्षाणां विरज्यन्ते सुहृज्जनाः ।  
मिथ्याभिमानस्तब्धानां लुब्धानामिव सेवकाः ॥ ८१ ॥  
इति भ्रात्रा समादिष्टः सौमित्रिर्निःश्वसन्ययौ ।  
किष्किन्धां वानरभुजस्तम्भसंभारदुर्गमाम् ॥ ८२ ॥  
संप्राप्य विद्रुमस्तम्भरत्नप्राकारतोरणाम् ।  
नगरीं सूर्यपुत्रस्य सुग्रीवस्य प्रभामिव ॥ ८३ ॥  
क्रोधोद्धतगतिः पादन्यासकम्पितभूतलः ।  
विवेश गणयन्वीरान्प्लवगाङिरिविग्रहान् ॥ ८४ ॥


_________


1:"वक्रस्या' इति स्यात्, २. 'प्रायेण शा०.

तं कोपादधिकाताम्रलोचनं सज्जकार्मुकम् ।  
संरम्भाप्तायुधास्तूर्णं कपयः पर्यवारयन् ॥ ८५ ॥  
ते तस्य क्रोधदीप्तस्य कल्पान्तदहनद्युतेः ।  
अशक्ताः संमुखे स्थातुं दुद्रुवुर्विगतप्रभाः ॥ ८६ ॥  
स ददर्श निशानाथकान्तिसंतानतस्करम् ।  
स्फाटिकं हेमहोर्म्योचशृङ्गं सुग्रीवमन्दिरम् ॥ ८७ ॥  
द्वारान्तिकमुपेत्याथ वेणुवीणामृदुखनैः ।  
एकीकृतं स शुश्राव गीतं किंनरयोषिताम् ॥ ८८ ॥  
गीतमन्तःपुरे श्रुत्वा सुग्रीवस्य विलासिनः ।  
रामं च दुःखितं स्मृत्वा रुपा जज्वाल लक्ष्मणः ॥ ८९ ॥  
प्रकोपदुःसहे तस्मिन्संनद्धानां महौजसाम् ।  
वानराणां बलैर्धोरैर्निरुद्धे राजवर्त्मनि ॥ ९० ॥  
ज्याघोषं सिंहनादं च कृत्वा ब्रजन्पुनः पुनः ।  
पुरद्वारे स शुश्राव यौवराड् वालिनन्दनः ॥ ९१ ॥  
लक्ष्मणो वानरान्दृष्ट्वा वाच्यमानो महाभुजः ।  
सुग्रीवं नलनीलं च क्षयं तेषामवैत्पुरीम् ॥ ९२ ॥  
तद्वाक्यादङ्गदस्तूर्णं सुग्रीवस्य तमागतम् ।  
न्यवेदयदतिक्रुद्धं क्षयोद्यतमिवान्तकम् ॥ ९३ ॥  
क्षुभ्यत्कपिवलाम्भोधिशब्देन व्योमसर्पिणा ।  
तारया च सुखासक्तः सुग्रीवः प्रतियोधितः ॥ १४ ॥  
हनुमन्चलनीलाद्यैः सुषेणविनताङ्गदैः।  
लक्ष्मणागमनोद्विमः स मन्त्रिभिरचिन्तयत् ॥ ९५ ॥  
तमूचे वायुतनयः संदेहान्दोलिताशयम् ।  
सर्वथा प्रणिपत्यैव प्रसाद्यो राघवानुजः ॥ ९६ ॥  
कान्ताप्रणयकोपेषु सुहृदां च प्रसादने ।  
शोभते महतामेव विनयावनतं शिरः ॥ ९७ ॥


_________


१. 'कुर्वन्प्रायात्' शा० २. 'युवराड्' स्यात्,

पूर्वोपकारिणा यत्ते रामेण सुहृदा कृतम् ।  
अल्पा प्रतिकृतिस्तस्य तदर्थे जीवितव्ययः ॥ ९८ ॥  
उपवत्सत्यं भारायते सताम् ।  
यावत्प्रत्युकारकणस्तापकारेण न स तेनैव तारितः ॥ ९९ ॥  
श्रुत्वैतन्मारुतसुतेनोक्तं तपननन्दनः ।  
उवाच सत्यमुचितं कथितं भवता हितम् ॥ १० ॥  
इदं तु नाभिजानामि यत्क्रुद्धः किल लक्ष्मणः ।  
न मयोक्तं कृतं वापि मोहात्किंचिदसांप्रतम् ॥ १०१ ॥  
छिद्रप्रवेशिभिर्नूनं द्विजिह्वैरेष मे सुहृत् ।  
भेदप्रणिहितैर्जिह्मैर्वाग्विषेणाकुलीकृतः ॥ १०२ ॥  
सत्योपलिप्तैरनृतैर्वाक्यैः प्रत्ययकारिभिः ।  
दोषदृश्यैकवेशैश्च पैशुन्यं कुर्वते खलाः ॥ १०३ ॥  
तूर्णमन्विष्यतां तावत्सौमित्रेः क्रोधकारणम् ।  
न ह्यविज्ञातविषये प्रवर्तन्ते प्रतिक्रियाः ॥ १०४ ॥  
रामात्तदनुजाद्वापि न भयं विद्यते मम ।  
अदोषे कुपितः किं तु तीव्रशोककरः सुहृत् ॥ १०५ ॥  
अतिकृच्छ्रेण लभ्यन्ते रक्ष्यन्ते च प्रयत्नतः ।  
कष्टैर्नेष्टानि साध्यन्ते मित्राणि च धनानि च ॥ १०६ ॥  
अवज्ञोपेक्षिते प्रेम्णि संधानं दुष्करं पुनः ।  
जतुलेशेन संश्लेषः कथं नु स्फुटिते मणौ ॥ १०७ ॥  
त्रुट्यत्यतिशयाकृष्टं हठाश्लिप्टे विपद्यते ।  
सौहार्दं कष्टसंधार्यं मृणालीनालपेशलम् ॥ १०८ ॥  
एतदेव महदुःखं ममान्तःशल्यदुःसहम् ।  
यत्प्रयत्नार्जितं मित्रं मिथ्यादोषेण नश्यति ॥ १०९ ॥  
इदं दहति मे चेतो यदयुक्तोपकारिणः ।  
जीवतापि न रामस्य पापेनोपकृतं मया ॥ ११० ॥


_________


१. किं नु शा. २. 'यद्यत्नेनार्जितं' शा..

इति सुग्रीववचनं निशम्योवाच मारुतिः ।  
प्रेमवन्धनसूत्रालीमिव दंष्ट्रांशुभिः सृजन् ॥ १११ ॥  
मित्रोपकारविरहव्याकुलस्य गुणोचिता ।  
तवैषा शोभते चिन्ता यशःप्रणयदूतिका ॥ ११२ ॥  
श्लथाम्बुजस्तनी प्रायः शरद्गलितयौवना ।  
दृश्यते न च रामस्य यात्राकाले तवोद्यमः ॥ १.१३ ॥  
प्रियाविरहतप्तेन प्रणयात्कुपितेन ते ।  
भ्राता विसृष्टो रामेण वीतक्रोधो विधीयताम् ॥ ११४ ॥  
इत्युक्तो मन्त्रिणां मध्ये मन्त्रज्ञेन हनूमता ।  
तथेत्यूचे कपिपतिः कालातिक्रमलज्जितः ॥ ११५ ॥  
अन्तःपुरं प्रविश्याथ लक्ष्मणः शुभलक्ष्मणम् ।  
ददर्श रम्यपर्यङ्गे सुग्रीवं दयितासखम् ॥ ११६ ॥  
कान्ताकरतलाधूतचामरोदञ्चितांशुकम् ।  
सुमेरुमिव संसर्पिचन्द्रांशुधवलाम्बुदम् ॥ ११७ ॥  
विराजमानं हारेण जाह्नवीनिर्झरत्विपा ।  
मन्दरं सागरोत्तीर्णमिव फेनावलीयुतम् ॥ ११८ ॥  
दिव्याभरणसंभारप्रभापटलपाटलम् ।  
बालार्कमिव संक्रान्तकामिनीकुचकुङ्कुमम् ॥ ११९ ॥  
वल्लभालिङ्गानालग्नकपोलागुरुपल्लवम् ।  
पारिजातमिव स्फारिसौरभाहूतषट्पदम् ॥ १२० ॥  
विलासमारुतालोलललनावल्लरीयुतम् ।  
उद्यानमिव कामस्य मन्दरोद्दामशेखरम् ॥ १२१ ॥  
तं भोगसुभगं दृष्ट्वा भ्रातुर्दुःखेन पीडितः ।  
भूयो जगाम सौमित्रिः कोपात्कालाग्नितुल्यताम् ॥ १२२ ॥  
तं विलोक्यैव सुग्रीवः कृतातिथ्यं पुरोधसा ।  
कान्तासखः समुत्तस्थौ संरम्भगलितांशुकः ॥ १२३ ॥


_________


१.'क्रान्त'.शा..

तं न सेहे हरिर्द्रष्टुं संवित्कालव्यतिक्रमात् ।  
चिरं प्रणामव्याजेन वैलक्ष्यविनताननः ॥ १२४ ॥  
रुमया सहिता तारा प्रणनाम कृताञ्जलिः ।  
नमत्कर्णोत्पलरजोलेखाशवलितस्तनी ॥ १२५ ॥  
स्वमेव वदनं पश्यन्संक्रान्तं मणिकुट्टिमे ।  
ऊचे हरीन्द्रः सौमित्रिमासनं गृह्यतामिति ॥ १२६ ॥  
तं लक्ष्मणोऽवदद्दूताः कृतार्था एव सत्कृतिम् ।  
भजन्ते पूजयोच्छिष्टैः किं दूतैः कार्यनिष्फलैः ॥ १२७ ॥  
शृणु तावत्कपिपते यत्प्रियाविरहार्दितः ।  
संविध्यतिक्रमक्रुद्धस्त्वामाह रघुनन्दनः ॥ १२८ ॥  
हन्तोचिता तवैवेयं शाखामृग कृतघ्नता ।  
येनात्मसुखलुब्धेन विप्रलब्धः सुहृज्जनः ॥ १२९ ॥  
कुलं खजनमात्मानं सुकृतं च निहन्ति यत् ।  
तदसत्यं कथं नाम तव वल्लभतां गतम् ॥ १३० ॥  
ऐश्वर्यविषसंदर्भमूर्छामीलितलोचनः ।  
प्रियानपि न पश्यन्ति सुहृत्स्वजनबान्धवान् ॥ १३१ ॥  
कृतघ्नः सर्वभूतानां वध्यः सर्वात्मना कपे ।  
न स्मरत्यचलं स्फूर्जमुपकारं निगीर्य यः ॥ १३२ ॥  
अस्ति विप्रवधादीनां पापानां महतामपि ।  
निष्कृतिर्न कृतघ्नानामित्युवाच प्रजापतिः ॥ १३३ ॥  
धौता हरजटाजूटभ्रष्टगङ्गाजलैरपि ।  
कृतघ्नधारणमलं मही मन्ये न मुञ्चति ॥ १३४ ॥  
इति त्वामाह सुग्रीव रामः सत्यपराक्रमः ।  
येन वालिवधे न्यस्तः शोकः कोपपदे द्विषाम् ॥ १३५ ॥  
अहो नु स्त्रीप्रधानस्य समदस्य प्रमादिनः ।  
विस्मृतं मित्रकार्ये ते मूर्खस्येव सुभाषितम् ॥ १३६ ॥


संत्यक्तसर्वकार्याणां प्रशान्तनिजतेजसाम् ।  
स्त्रीप्रणामपरिम्लानमानं धिग्जन्म रागिणाम् ॥ १३७ ॥  
गीतेनेव कुरङ्गस्य पतङ्गस्येव तेजसा ।  
स्त्रीसङ्गेन तवासन्नः सत्यं नाशः प्लवङ्गम ॥ १३८ ॥  
सर्वेषां योषितः सन्ति भोगाः कस्य न वल्लभाः।  
किं तु त्वत्सदृशः कोऽस्ति यातं कालं न वेत्ति यः ॥ १३९॥  
इति कोपाकुलालापे ब्रुवाणे राघवानुजे ।  
तारा ताराधिपमुखी तमूचे वल्गुनादिनी ॥ १४० ॥  
नायं लक्ष्मण कोपस्य वचसः परुषस्य च ।  
अर्हः सुहृत्कपिपतिः सर्वथा प्रणयी तव ॥ १४१ ॥  
तवेन्दुसुन्दरादस्मान्मुखात्कमललोचन ।  
वचःस्फुलिङ्गाः पतिताः सत्यं नः कर्मविप्लवात् ॥ १४२ ॥  
नासत्यवादी न शठो न कृतघ्नो न दुर्जनः ।  
सुग्रीवो रामकार्ये तु योगीव ध्याननिश्चलः ॥ १४३ ॥  
अत्युन्नतो महाभोगः श्रीमान्वगुणचामरः ।  
रामणैव यशःस्तम्भः कल्पस्थायीकृतः पदे ॥ १४४ ॥  
चन्द्रिकाभरणे हर्म्ये कान्ताकुचपुरःसरः ।  
सुखं न शेते सुग्रीवस्तप्तः काकुत्स्थचिन्तया ॥ १४५ ॥  
पुरा जितेन्द्रियः सोऽपि विश्वामित्रस्तपोनिधिः ।  
प्रयातं विपुलं कालं न मेने मेनकारतः ॥ १४६ ॥  
विवशास्त्रिदशा यत्र मुनयो यत्र मोहिताः ।  
प्रियासमागमे तस्मिन्मनः कस्य न लीयते ॥ १४७ ॥  
रिपुक्षयसहायस्ते भ्रातस्ते दयितः सुहृत् ।  
यथा रामस्तथैवायं पूज्यः श्रीमान्कपीश्वरः ॥ १४८ ॥  
हत्वा दशास्यं समरे सीतामात्य दुर्लभाम् ।  
एष प्रदास्यति क्षिप्रं रामस्य प्रीत्युपायनम् ॥ १४९ ॥


को वा रामस्य साहाय्ये पुरः समुपयुज्यते ।  
तथापि प्रणयस्यैया वचसि प्रभविष्णुता ॥ १५० ॥  
सप्ताव्धिवेलाविश्रान्तशासनस्यास्य शासनात् ।  
जगत्कपिमयं सर्वं रामकार्य भविष्यति ॥ १५१ ॥  
इति तारावचः श्रुत्वा मधुरं मधुराशयः ।  
मृदुस्वभावः सौमित्रिः प्रसादं सहसा ययौ ॥ १५२ ॥  
न कस्य गाढसौहार्दं प्रेम प्रणयपेशलम् ।  
ललनावदनाम्भोजनिर्गतं वाङ्मधु प्रियम् ॥ १५३ ॥  
प्रसन्नवदनं दृष्ट्वा लक्ष्मणं वानरेश्वरः ।  
भयं चिन्तां च तत्याज न तु लज्जामनङ्गजाम् ॥ १५४ ॥  
स माल्यं कण्ठसंसक्तं रतिसंभोगलक्षणम् ।  
छित्त्वा जगाद प्रणतः सौमित्रि मित्रवत्सलः ॥ १५५ ॥  
नष्टं यशश्च राज्यं च येन मे पुनराहृतम् ।  
कृतं नाद्यापि तत्कार्यं धिङ्मां निष्फलजीवितम् ॥ १५६ ॥  
गुणौषैस्तस्य देवस्य शक्तः कर्तुं प्रतिक्रियाम् ।  
यस्य सप्तार्णवव्यापि सप्ततालभिदो यशः ॥ १५७ ॥  
युधि हेलाहतेनैव विराधेनाविराधितौ ।  
प्राज्यौ यस्य भुजस्तम्भौ कबन्धवधवान्धवौ ॥ १५८ ॥  
तस्य संग्रामसाहाय्ये व्यग्रस्य मम केवलम् ।  
भक्तिमात्रोपकरणं तथाप्येष समुद्यमः ॥ १५९ ॥  
मोहाध्यतिक्रमो यश्च स मम क्षम्यतां त्वया ।  
न कस्यानेकदोषोऽपि सुहृत्काय इव प्रियः ॥ १६० ॥  
इति श्रुत्वा कपिपतेर्वचनं राघवानुजः ।  
तमूचे सत्त्वसारस्य सर्वमेतत्तवोचितम् ॥ १६१ ॥  
ममार्य शोकतप्तस्य क्षन्तव्यं परुषं त्वया ।  
सद्भिः पदप्रहारोऽपि व्यसनार्तस्य सह्यते ॥ १६२ ॥


_________


१. 'गुणे कस्तस्य शा..


आर्यस्य दैवनिर्दिष्टः सुवृत्तो विषदाशयः ।  
दर्पणः सुखदुःखेषु त्वं सुहृत्संमुखः सदा ॥ १६३ ॥  
सहायेन त्वयावश्यं सुहृदा रघुनन्दनः ।  
अचाप्स्यति हतारातिः सीतां कीर्तिमिव प्रियाम् ॥ १६४ ॥  
सखे तूर्णमितो गत्वा प्रौढकोपानलाकुलः ।  
यत्नेनाश्वास्यतामार्यस्त्वया निर्दिष्टकारिणा ॥ १६५ ॥  
प्रेमपात्रेण सुहृदा दर्शनामृतवर्षिणा ।  
दुःखदाहं त्यजत्येव प्रियेणाश्वासितं मनः ॥ १६६ ॥  
लक्ष्मणेनेत्यभिहिते तथेत्युक्त्वा हरीश्वरः ।  
परिवृत्याननं किंचिदुवाच पवनात्मजम् ॥ १६७ ॥  
कुलाचलेषु सर्वेषु समुद्रेषु वनेषु च ।  
दिक्षु द्वीपेषु गगने निर्मनुष्यासु भूमिपु ॥ १६८ ॥  
ये शैलजलदप्रख्या वसन्ति हरियूथपाः ।  
तूर्णमायान्तु ते दूतैस्त्वद्विसृष्टैर्मदाज्ञया!! १६९ ॥  
राजाज्ञादूषका ये तु नायान्ति मदमोहिताः ।  
शरीरे दुःसहस्तेषां दण्डः क्षिप्रं निपात्यताम् ॥ १७० ॥  
इत्युक्ते प्लवगेन्द्रेण हनूमद्वाक्यचोदिताः ।  
कपीनां भीमवेगानां कोट्यस्तूर्णं दिशो ययुः ॥ १७१ ॥  
इति हनुमध्यादेशः ॥ ३ ॥  
उदयास्ताचलशिरःशिखरेभ्यो महीयसाम् ।  
कपीनां दश तित्रश्च कोट्यस्तूर्ण समाययुः ॥ १७२ ॥  
स्फुरत्केसरताराणां हरीणां हरितेजसाम् ।  
शतानि सप्तकोटीनामाययुः स्फटिकाचलात् ॥ १७३ ॥  
हिमाद्रिवासिनां दिव्यफलमूलरसाशिनाम् ।  
क्षिप्रं कोटीसहस्राणां सहस्रं समुपाययौ ॥ १७४ ॥  
भीनानां भीमवेगानां दीप्ताङ्गारकवर्चसाम् ।  
सहस्रं कपिकोटीनामाययौ विन्ध्यभूधरात् ॥ १७५ ॥


क्षीरोदकच्छकूलेभ्यस्तमालवनगन्धिनाम् ।  
निःसंख्या कपिवीराणां प्रवाहिन्यः समाययुः ॥ १७६ ॥  
निरुद्धभास्करालोके प्रसर्पितबलार्णवे ।  
हनूमत्प्रेरिता दूतास्ते प्रापुस्तुहिनाचलम् ॥ १७७ ॥  
दिव्यानरसनिष्पन्दे यज्ञे माहेश्वरे पुरा ।  
फलमूलानि जातानि ते तत्र ददृशुर्मुदा ॥ १७८ ॥  
सुधास्वादानि दिव्यानि क्षुत्क्लमापहराणि ते ।  
समादाय ययुस्तूर्णं तानि सुग्रीवमण्डलम् ॥ १७९ ॥  
निवेद्य वानरेन्द्राय ते तद्दिव्यमुपायनम् ।  
प्रथमं वानरचमूं शशंसुः समुपागताम् ॥ १८० ॥  
प्रस्तुतोऽथ गिरौ रामं द्रष्टुं हनुमतो गिरा।  
भीतभीतोऽभवत्क्षिप्रं दोलालोलाशयः कपिः ॥ १८१ ॥  
ततः प्लवगसैन्येन महता प्लवगेश्वरः ।  
आरुह्य रत्नशिविकां प्रतस्थे राघवाचलम् ॥ १८२ ॥  
स माल्यवन्तमासाद्य सेनासंच्छादिताम्बरः ।  
ससर्प रामाभिमुखं पद्भ्यामेव कृताञ्जलिः ॥ १८३ ॥  
लक्ष्मणेने युतं दृष्ट्वा सुग्नीवं हनूमन्मुखैः ।  
सैन्येन च समायान्तं रामस्तत्याज विक्रियाम् ॥ १८४ ॥  
कृतागसि पुरः प्राप्ते सतां मन्युर्विलीयते ।  
दर्शनान्तं हि महतां प्रियेषु कलुषं मनः ॥ १८५ ॥  
इति सुग्रीवयात्राः ॥ ४ ॥  
निवारितसितच्छत्रं दूरविश्रान्तचामरम् ।  
मौलिरत्नप्रभासूत्रैरिव बद्धोन्नताञ्जलिम् ॥ १८६ ॥  
गाढं दोर्भ्यां परिष्वज्य राघवः सुहृदं प्रियम् ।  
समाभाष्य च सामात्यमूचे विश्रम्यतामिति ॥ १८७ ॥


_________


१. 'द्रष्टुं राम' शा. २. 'णानुगतं' शा..


ततः सुखोपविष्टं तं जगाद रघुनन्दनः ।  
अपि विस्मृतमित्रस्य सुखिनः कुशलं तव ॥ १८८ ॥  
त्यक्तस्वपरकार्याणां चिरसक्ता विभूतयः ।  
राज्ञां भोगाभिभूतानां न भवन्ति भवादृशाम् ॥ १८९ ॥  
प्रणयेनैतदुक्तोऽसि क्रियतामधुनोचितम् ।  
अनुद्गीर्णो हि वचसा मन्युर्नैवोपशाम्यति ॥ १९० ॥  
इति रामस्य वचनं वीतक्रोधो निशम्य सः ।  
लब्धाश्वासोऽपि वैलक्ष्यादतिनम्राननोऽवदत् ॥ १९१ ॥  
हेलावितीर्णराज्यस्य प्रत्याहृतयशःश्रियः ।  
मानद त्वत्प्रसादस्य सर्वदस्यः किमुच्यते ॥ १९२ ॥  
असेवाप्रतिपन्नस्य प्रीत्या पूर्वोपकारिणः ।  
ये शठा नोपयुज्यन्ते भारैर्मज्जति तैर्मही ॥ १९३ ॥  
वयस्यस्यातिदर्पोऽयं भक्तस्येति किमद्भुतम् ।  
अधुना मम भृत्यस्य दृश्यतां कार्यगौरवम् ॥ १९४ ॥  
इदं प्लवगसैन्यं मे सहसैव समागतम् ।  
अतोऽप्यतिगुणं भूरि क्रमेण समुपैष्यति ॥ १९५ ॥  
इमे सेनानगा वीरा वयं भृत्याः प्रभुर्भवान् ।  
हत्वा दशास्यं त्रैलोक्यजयाय क्रियतां मतिः ॥ १९६ ॥  
इत्याकर्ण्य हरीन्द्रस्य विनयाभरणं वचः ।  
तं प्रत्युवाच काकुत्स्थः परिष्वज्य कृताञ्जलिम् ॥ १९७ ॥  
नैतच्चित्रं तव सखे गुणिनः सत्त्वशालिनः ।  
स्वभाव एव महतां परकार्यार्थमुद्यमः ॥ १९८ ॥  
धुतिरिन्दोः प्रभार्कस्य दीप्तिर्वह्नेतिर्भुवः ।  
सतां च प्रकृतिः सत्यं परकार्यरतं मनः ॥ १९९ ॥  
तदैव जानकी लब्धा निहताश्च मयाहिताः ।  
यदैव दक्षिणेन त्वं मम धात्रापितः सुहृत् ॥ २०० ॥


_________


१. 'सुहृदः शा०.


इत्यादरेण सानन्दं ब्रुवाणे रघुनन्दने ।  
अपारः कपिसैन्याब्धिरपरोऽपि समाययौ ॥ २०१॥  
बालार्कवर्णैर्हेमाभैः शरवर्णैः शशिप्रभैः ।  
कोटिसहस्रैर्दशभिर्मेरुकन्दरवासिभिः ॥ २०२ ॥  
वीरः शतबलिर्नाम कपिः श्रीमानदृश्यत ।  
पिता सुषेणस्तारायाः कोटीनां कोटिभिर्वृतः ॥ २०३ ॥  
समाययौ जगद्व्यापी सुमेरुरिव जङ्गमः ।  
पिता हनुमतः श्रीमान्केसरी स्फारकेसरः ॥ २०४ ॥  
गवाक्षः पनसो धीमान्सन्नादः शरभो गजः ।  
रुमण्वानृषभो वीरो गवयो गन्धमादनः ॥ २०५ ॥  
वीरौ च मैन्दद्विविदौ कोटीनां कोटिभिर्वृतः ।  
मेघागममिवाकाले दर्शयन्तः समाययुः ॥ २०६॥  
वीरः पद्मसहस्रेण वृतः शङ्कुशतेन च ।  
युवराजोऽङ्गदः श्रीमान्प्रत्यदृश्यत दुर्जयः ॥ २०७ ॥  
वृतः कोटीसहस्राभ्यां तारस्तारानुजो वली ।  
हनुमांश्च महाभागः सैन्यानां प्रस्थितः पुरः ॥ २०८ ॥  
इन्द्रजानुः कपिवरः कपिकोट्या वृतो वरः ।  
वृतो द्वादशकोटीभिर्वीरो दधिमुखः कपिः ॥ २०९ ॥  
वृतः खर्वसहस्रेण कुमुदः कुमुदप्रभुः ।  
एकविंशतिकोटीनामीश्वरश्च दरीमुखः ॥ २१० ॥  
विजयो दुन्दुभो रम्भः संपाती जाम्बवान्नलः ।  
शतार्चिः शरगुल्मश्च वेगदर्शी महाहनुः ॥ २११ ॥  
सुनेत्रोल्कामुखौ चेति वानराः कामरूपिणः ।  
प्रत्यदृश्यन्त शैलाभाः प्रकम्पगुरवो भुवः ॥ २१२ ॥


_________


१. 'पद्मकोट्या समावृतः शा..


रचिताञ्जलयः सर्वे सुग्रीवं प्रणिपत्य ते ।  
तदादिष्टेषु देशेषु ससैन्याः समुपाविशन् ॥ २१३ ॥  
इति बलागमनम् ॥ ५॥  
ततः शासनमादाय राघवस्य हरीश्वरः ।  
उवाच विनतं नाम वीरं वानरयूथपम् ॥ २१४ ॥  
पूर्वी दिशमितो गत्वा त्वमाखण्डलमण्डिताम् ।  
जानीहि रावणहृतां विचिन्त्य जनकात्मजाम् ॥ २१५ ॥  
यमुनां यमुनाद्रिं च जाह्नवीं सरयूमपि ।  
कौशिकी तमसां नन्दा गोमतीं मागधीं पुरीम् ॥ २१६ ॥  
विदेहपुण्डूवङ्गाङ्गकिरातशकबन्धुरान् ।  
कर्णप्रावरणाकालमुख्यान्पवन राक्षसान् ॥ २१७ ॥  
अन्तर्जलचरान्धोरान्समुद्रद्वीपसंश्रयान् ।  
सुवर्णकुड्यपर्यन्तं जम्बूद्वीपस्य भूधरान् ॥ २१८ ॥  
शिबिरं नाम गगनासङ्गिशृङ्गं सुरालयम् ।  
कालोदकं च जलधिं यत्रालक्ष्याः क्षपाचराः ॥ २१९ ॥  
छायाग्रहं ब्रह्मशप्ताः कुर्वन्ति किल देहिनाम् ।  
ब्रह्मस्वहारिणः पूर्वं विप्रास्ते नरकं गताः ॥ २२० ॥  
वसन्ति तमसि स्फारे सदा क्षुत्क्षामकुक्षयः ।  
ततो रक्तजलं नाम समुद्रं घोरदर्शनम् ॥ २२१ ॥  
गृहं विहगराजस्य विशालं कूटशाल्मलिम् ।  
गोशृङ्गं च महानीलमब्धिमध्यात्समुत्थितम् ॥ २२२ ॥  
यत्र शृङ्गनिभा भीमा मन्देहा नाम राक्षसाः ।  
शृङ्गेभ्यः सलिले प्रातर्लभन्ते च पतन्ति च ॥ २२३ ॥  
ततः शशाङ्कधवलं क्षीरोदममृतास्पदम् ।  
यस्य मध्येऽशुमान्नाम जातो रजतभूधरः ॥ २२४ ॥  
रजताम्भोजनलिनी रम्यो रजतपादपः ।  
दिव्यां सुदर्शनां नाम हेमहंससरोजिनीम् ॥ २२५ ॥


तां सेवन्ते सदा सिद्धः सयक्षोरगकिंनराः ।  
ततो घृतोदधिं गत्वा यत्रासौ वडवानलः ॥ २२६ ॥  
पयः प्राश्नात्यविरतं क्रोशतां जलवासिनाम् ।  
हैमं तस्योत्तरे कूले योजनानि चतुर्दश ॥ २२७ ॥  
गिरिं सहस्रशिरसं शेषेणासेवितं स्वयम् ।  
उदयाद्रिं ततो गत्वा शृङ्गं सौमनसं ततः ॥ २२८ ॥  
वालखिल्यैः परिवृतं त्रिविक्रमपदाङ्कितम् ।  
विचित्य निखिलं सीता भवद्भिदृश्यतां सती ॥ २२९ ॥  
अतः परमगम्यैव प्राची दिक्तिमिरावृता ।  
मासः परोऽवधिः सीतान्वेषणेऽस्मिन्मयोदितः ॥ २३० ॥  
शरीरपरमो दण्डस्तदतिक्रमकारिणाम् ।  
इत्युक्त्वा विनतं पूर्वं विसज्य दिशमाशुकृत् ॥ २३१ ॥  
सोऽब्रवीजाम्बवन्मुख्यान्सनीलाङ्गदवायुजान् ।  
भवद्भिर्दृश्यतामाशा दक्षिणा मम दक्षिणैः ॥ २३२ ॥  
नर्मदालिङ्गितो विन्ध्यस्ततो वेगवती नदी।  
कृष्णवर्णा सवरदा देविका वायुमत्यपि ॥ २३३ ॥  
मेकलोत्कलिका जम्बूर्वाहिनी वेत्रवत्यपि ।  
दशार्णा निषधाद्याश्च देशाः पुण्डूककोसलाः ॥ २३४ ॥  
श्रीखण्डशैलो मलयाः कावेरीवलयोचितः ।  
स पाण्ड्यविषयः श्रीमानगम्याश्रममण्डितः ॥ २३५ ॥  
ततो विधातुरादेशादतरङ्गो महोदधिः ।  
हेमशृङ्गरतटे यस्य महेन्द्रः शक्रसेवितः ॥ २३६ ॥  
समुद्रादुद्गतश्चान्यो गिरिश्चन्द्रार्कयोः सुहृत् ।  
यस्येन्दुः सेवते शृङ्गं रौप्यं हैमं च भास्करः ॥ २३७ ॥  
पारेसमुद्रं विद्युत्त्वान्विश्वकर्मकृतो गिरिः!  
उशीरभोजनामा च ततोऽद्रिः काञ्चनद्रुमः ॥ २३८ ॥


_________


१. विदित्वा' ख. २. 'निखिले' शा०,


देहान्तकाले पश्यन्ति तान्वृक्षान्सर्वजन्तवः ।  
पितृलोकस्ततो घोरः कान्ता यमपुरी ततः ॥ २३९ ॥  
यस्यां कनकवैडूर्यस्तम्भभूरिप्रभा सभाम् ।  
धर्मासनगतः श्रीमानध्यास्ते भगवान्यमः ॥ २४० ॥  
महर्षेः पुण्यतपसस्तृणाझेराश्रमस्ततः ।  
कल्पवृक्षैः परिवृतः स्वर्गणोपेत्य सेवितः ॥ २४१ ॥  
विचित्य ज्ञायतां तूर्णं देशेष्वेतेषु मैथिली ।  
अतः परमनालोकमसूर्यमजनं जगत् ॥ २४२ ॥  
मासोऽस्मिन्नवधिः कार्ये वध्यो मे तद्व्यतिक्रमी ।  
हनुमत्स्कन्धविन्यस्तं रामकार्यमिदं महत् ॥ २४३ ॥  
ममावश्यं सफलतां यशसा सह यास्यति ।  
सुग्रीवस्येति वचनं दृशैकविनिवेशितम् ॥ २४४ ॥  
श्रुत्वा रामः प्रियालाभे बवन्धाशां हनूमति ।  
स तस्मै निजनामाङ्कं प्रत्ययाय मृगीदृशः ॥ २४५ ॥  
पिङ्गरत्नप्रभासङ्गैर्विततारामुलीयकम् ।  
वायुपुत्रस्तदादाय सहाङ्गादपुरःसरैः ।  
प्रणम्य रामसुग्रीवौ प्रययौ दक्षिणां दिशम् ॥ २४६ ॥  
इत्यङ्गुलीयकदानम् ॥ ६॥  
ततः सुषेणं सुग्रीवः श्वशुरं सैन्यनायकम् ।  
उवाचान्विष्यतामाशा सीतार्थे पश्चिमा त्वया ॥ २४७ ॥  
खराष्ट्राभीरवाह्लिकामद्रशूर्पानकादिपु!  
पुन्नागकेतकवने शङ्खतालीवनेषु च ॥ २४८ ॥  
सिन्धुकेकयकौ वीरसृञ्जयेषु महोदधौ ।  
मरीचिपत्तने पुण्ये सिन्धुद्वीपे जले स्थले ॥ २४९ ॥  
कन्दरासु सुमेरोश्च सिन्धुसागरसंगमे ।  
शतशृङ्गे गिरौ सिंहः सपक्षरुत्कटैर्वृते ॥ २५० ॥


_________


१. 'दृशैव विनिवेदितम् शा०. २. शृङ्गनाडीवनेषु च शा०.

स्त्रीराज्ये मरुदेशेषु पुण्ये पञ्चनदे ततः ।  
काश्मीरमण्डले तक्षशिलायां शाकले पुरे ॥ २५१ ॥  
आरट्टवाह्लिकाम्बोजखशचीनवनेषु च ।  
मणिमत्पर्वतोद्देशे पश्चिमाब्धौ तथा परे ॥ २५२ ॥  
पारियात्रस्य शिखरे गन्धर्वगणदुर्जये ।  
समुद्रपादसंजाते चक्रवर्त्यचलोत्तमे ॥ २५३ ॥  
यत्र चक्रं सहस्रारं दृश्यते वज्रमण्डलम् ।  
सहस्रावर्तकलिले यस्सिन्देशे जनार्दनः ॥ २५४ ॥  
हत्वा पञ्चजनं तीव्रं हयग्रीवं च दुःसहम् ।  
अवाप पाञ्चजन्याख्यं शङ्खं चक्रं च दीप्तिमत् ॥ २५५ ॥  
चराहशैले बिपुले तस्मिन्प्राग्ज्योतिषे पुरे ।  
यस्मिन्स नरको नाम घोरो वसति दानवः ॥ २५६ ॥  
ततः सहस्रधाराङ्के गिरौ हेमद्रुमेषु च ।  
पर्वतानां सहस्रेषु हेमवल्लीतृणेषु च ॥ २५७ ॥  
अद्रेः कनकशृङ्गस्य शेखरे भास्करप्रभे।  
रत्नप्रासादभवने वरुणेन कृतास्पदे ॥ २५८ ॥  
हेमताले च विपुले शैलाभे स्कन्दशेखरे ।  
अस्ताचले सहस्रांशुतापप्रोद्भूतपावके ॥ २५९ ॥  
द्रष्टव्या रावणहृता भवता जनकात्मजा ।  
एतावान्दृश्यते लोको निरालोकस्ततः परः ॥ २६० ॥  
जानकीविचये मासः सर्वेषामवधिर्मतः ।  
इत्युक्त्वा कपिभूपालः सुषेणं पश्चिमां दिशम् ॥ २६१ ॥  
विसृज्याग्रे शतवलं प्रोवाच हरियूथपम् ।  
उत्तरां त्वमितो गत्वा दिशं धनदपालिताम् ॥ २६२ ॥  
विचित्य सानुगस्तूर्णं जानीहि जनकात्मजाम् ।  
तङ्गनानृषिकान्म्लेच्छांस्तुक्खारान्रमणाञ्छकान् ॥ २६३ ॥


_________


१. 'कानने वने' शा० शोधितः, क-पुस्तके च. २. 'नीच' ख. ३. 'तुरुष्का' शा०.


दरदारशैलकुखांश्च दिव्यं धाम हिमाचलम् ।  
देवदारुवनोपेतं भूर्जलोभ्रकुटाचितम् ॥ २६४ ॥  
कालशैलं हेमगर्भं भूधरं च सुदर्शनम् ।  
दिव्यं देवसमं नाम गिरिधातुरसाकरम् ॥ २६५ ॥  
असश्चाभूतसंचार खं नदीनंदवर्जितम् ।  
शतयोजनविस्तीर्ण संतप्तं सूर्यरश्मिभिः ॥ २६६ ॥  
तदतीत्य ततश्चन्द्रसहस्रपरिपाण्डुरम् ।  
चन्द्रकान्तभयोत्तुङ्गशृङ्गं स्फटिकभूधरम् ॥ २६७ ॥  
पुरी यत्र कुबेरस्य निर्मिता विश्वकर्मणा ।  
ततस्त्रिककुभं नाम गिरिं हेमाद्विमानसम् ॥ २६८ ॥  
नदी नागह्नदा नाम यस्मात्पुण्या परिस्रुता ।  
यस्य शृङ्गत्रयं हेमवैडूर्यरजतोर्जितम् ॥ २६९ ॥  
अग्नित्रयमभूदमिहोत्रिणो विश्वकर्मणः ।  
सर्वभूताहुतिस्तत्र सर्वमेघो महामखः ॥ २७० ॥  
रुद्रेणाकारि येनाभूत्स भूतेशो महेश्वरः ।  
यस्माच कुहटा नाम प्रवृत्ता पावना नदी ॥ २७१ ॥  
ततः क्रौञ्चगिरिं घोरं विलं सिद्धर्षिसेवितम् ।  
सर्वस्य स्वकृतं धाम मैनाकं वर्त्मशेखरम् ॥ २७२ ॥  
किंनरीणां निजोद्यानं पुण्यं सप्तर्षिसेवितम् ।  
श्रीमान्यत्र कुबेरस्य विभवो मूर्तिमानिव ॥ २७३ ॥  
गजः करेणुभिः सार्धं हेमाब्जं गाहते सरः ।  
ततस्तमालतालीसलवङ्गतगरोचितम् ॥ २७४ ॥  
सुदर्शना हेमनदी रुचिरं गन्धमादनम् ।  
ततः कालागुरुश्यामं मन्द्रराद्रिं शुचिहदम् ॥ २७५ ॥  
कालकूटामृतस्फारैलिंसं मन्थोदतैरिव ।  
यत्र सा घृतपिण्डोदे सरसि ब्रह्मसेविते ॥ २७६ ॥


_________


१. 'न्वितम्' ख. २. 'वन' शा. ३. दन्लादिरपि शिववाची. ४. 'रत्न' ख.

२७


सशब्दा साट्टहासेव दिवः पतति जाह्नवी।  
नदी वैतरणी यत्र मांसपङ्कास्थिनिर्भरा ॥ २७७ ॥  
रक्तोदका यक्षरक्षःसेविता केशशैवला ।  
'पिशाचोरगगन्धर्वशरीरशकलाकुला ॥ २७८ ॥  
स मन्दरमतिक्रम्य धूमकेतुं महीधरम् ।  
हैमं शरवनं यत्र कार्तिकेयस्य जन्मभूः ॥ २७९ ॥  
उदीच्यां स्वशरा यत्र कपिला वेत्रनिम्नगा।  
शैलोदा नाम तटिनी ततो यस्यास्तटद्वये ॥ २८० ॥  
वेणवः कीचका नाम व्याक्षेपैस्तारयन्ति ये ।  
कुरूनथोत्तरान्दिव्यां नीलां प्राणहरां नदीम् ॥ २८१ ॥  
पारे स्वर्गोपमा यस्याः समा मणिमयी मही ।  
हेमपद्माश्च पद्मिन्यः कल्पवृक्षाश्च पुष्पिताः ॥ २८२ ॥  
यत्र चैत्ररथाभिख्ये बने क्षीरघृतापगाः ।  
दिव्यभोगाश्च ललना नित्यसौभाग्ययौवनाः ॥ २८३ ॥  
गुहां गुहसहस्राढ्यां ततश्च तिमिरावतीम् ।  
यस्यामप्सरसो लीना दृश्यन्ते विविधाद्भुताः ॥ २८४ ॥  
तस्य देशस्य रम्यत्वाद्विस्मृतत्रिदशागमाः ।  
सुरवारविलासिन्यः शप्तास्ताः शतमन्युना । २८५ ॥  
अहन्यहनि नश्यन्ति प्रातः प्रातर्भवन्ति च ।  
तस्यां गुहायां घोरायां वसन्ति स्मृतिवर्जिताः ॥ २८६ ॥  
ततः सोमगिरि सोमप्रभ रुद्रैः कृतास्पदम् ।  
कौतुकाह्रह्मभवनं शृङ्गैर्द्रष्टुमिवोद्गतम् ॥ २८७ ॥  
तपोवनं मनोर्यत्र ब्रह्मसूनोः प्रजापतेः ।  
शशिस्थानं ततो गत्वा सर्वकामफलप्रदम् ॥ २८८ ॥  
यत्र सा राक्षसी घोरा महोलूखलमेखला ।  
तं तं विचित्य देशं च ज्ञातव्या जनकात्मजा ॥ २८९ ॥


_________


१. 'उदेस्य स्वशिरो यत्र कपिलावर्तपाथसि' शा० ख.


मासावधिव्यपगमे वृध्यास्ते चिरकारिणः ।  
इत्यादिश्योत्तरामाशां वीरं शतबलिं विभुः ।  
विसृज्य तूर्णमभवन्निर्वृत्तो वानरेश्वरः ॥ २९० ॥  
इति दिग्वर्णनम् ॥ ७॥  
छादिताशावकाशेषु गतेषु जबशालिषु ।  
प्लवगेष्वथ सुग्रीवं प्रोवाच रघुनन्दनः ॥ २९१ ॥  
अतो बताखिलो लोकः कथं दृष्टस्त्वया सखे ।  
लोकानेतान्विजानाति सूर्यस्त्वं वा तदात्मजः ॥ २९२ ॥  
इति पृष्टो वयस्येन व्याजहार कपीश्वरः ।  
यदाहं वालिना भ्रात्रा वैरेणाभिसृतः पुरा ॥ २९३ ॥  
ततो मनोजवस्तूण देशेष्वेतेषु विद्रुतः ।  
इति सुग्रीववचनं रामः श्रुत्वा प्रियोत्सुकः ॥ २९४ ॥  
यातानां कपिवीराणां दिनसंख्यापरोऽभवत् ।  
याते ततः शनैर्मासे विचित्य विनतः कपिः ॥ २९५ ॥  
पूर्वी दिशं जनकजामहष्दैव समाययौ ।  
प्रत्यागतः शतवलिस्तथैवान्विष्य चोत्तराम् ॥ २९६ ॥  
सुषेणः पश्चिमामाशामनुचित्य न्यवर्तत ।  
तेषु प्राप्तेष्वनालोक्य मैथिलीं रघुनन्दनः ॥ २९७ ॥  
तब्द्यावृत्तां बबन्धाशामेकीभूतां हनूमति ।  
अङ्गदानुगतास्तेऽपि प्लवगा हनुमन्मुखाः ॥ २९८ ॥  
रामकार्यदृढोत्साहाः प्रापुर्विन्ध्यभुवं पुनः ।  
दुर्गेषु गिरिजालेपु गुहासु गहनेषु च ॥ २९९ ॥  
विचित्य सीतां विविशुस्ते वनं निर्मगद्विपम् ।  
निर्जने निर्द्वमे तस्मिन्कानने विपुलं तपः ॥ ३०० ॥  
घोरो मुनिश्चचारोग्यं दण्डिनामातिकोपनः ।  
नष्टस्तसिन्वने तस्य दशवर्षः सुतः पुरा ॥ ३०१ ॥


_________


१. 'वध्या मे' ख.


तच्छापादभवत्सर्वं तन्निर्जलमृगद्रुमम् ।  
कृच्छ्रणोत्तीर्य तं देशं वनमन्यत्प्रविश्य ते ॥ ३०२ ॥  
ददृशुर्घोरमसुरं मारीचतनयं पुरः ।  
तमुद्तं महाकायं हन्तुकामं प्लवङ्गमान् ॥ ३०३ ॥  
अङ्गदस्तूर्णमाय जघानोरसि मुष्टिना ।  
महता वनवेगेन बलिना वालिसूनुना ॥ ३०४ ॥  
पपात रुधिरोद्गारगद्गदोगस्वरोऽसुरः ।  
तस्मिन्हते तदन्विष्य ते वनं बहुगह्वरम् ॥ ३०५ ॥  
उपविश्य परिश्रान्ता रामकार्यमचिन्तयन् ।  
तानूचे हनुमान्वीरः कृत्स्नेयं विचिता मही ॥ ३०६ ॥  
न तु दृष्टा जनकजा मिथ्यैवायं परिश्रमः ।  
परीक्षितानि यत्नेन द्विधा कृत्वा तृणान्यपि ॥ ३०७ ॥  
सीता नासादितास्माभिः संपद्भाग्यच्युतैरिव ।  
क्रियते किं वृथैवायं निष्फलः कालसंक्षयः ॥ ३०८ ॥  
प्राणव्ययेनापि जनैरप्राप्यं प्राप्यते कुतः ।  
इति वायुसुतेनोक्ते विचार्यविददङ्गदः ॥ ३०९ ॥  
विपुलोद्योगिनामेताः स्वाधीनाः कार्यसिद्धयः ।  
उत्साहशक्तिहीनेभ्यः सिद्धोऽप्यर्थः पलाय्यते ॥ ३१० ॥  
अदृष्टेष्वन्यदेशेषु द्रष्टव्या जानकी पुनः ।  
निष्फलागमनक्रुद्धः सुग्रीवः केन सह्यते ॥ ३११ ॥  
अङ्गदेनेत्यभिहिते सोत्साहाः कपियूथपाः ।  
हृष्टाः सर्वे तथेत्युक्त्वा विन्ध्यमारुरुहुर्गिरिम् ॥ ३१२ ॥  
घने रोध्रवने तस्य सप्तच्छदवनेषु च ।  
विचित्य सीतां जग्मुस्ते कन्दरासु दरेषु च ॥ ३१३ ॥  
ते गत्वा दूरमध्वानं श्रमतृष्णानिपीडिताः ।  
तुल्यं जलं च सीतां च यत्नेन द्रष्टुमुद्यताः ॥ ३१४ ॥


ततः स्निग्धद्रुमच्छन्नं गम्भीरं ददृशुर्विलम् ।  
सूचितं हंसचक्राह्नैर्निर्गच्छद्भिर्निरन्तरैः ॥ ३१५ ॥  
प्रविश्य जललुब्धास्ते सुधोरतिमिरं विलम् ।  
परस्परमवष्टभ्य निःसंज्ञा योजनं ययुः ॥ ३१६ ॥  
तृषार्तास्ते समासाद्य कृच्छ्रेणालोकिनीभुवम् ।  
मणिहेममयं दिव्यं ददृशुर्भास्वरं पुरम् ॥ ३१७ ॥  
तत्र हेमालिनीरम्ये कचत्काञ्चनपादपे ।  
दृष्ट्वा हेमासनासीनां तापसीं विस्मयं ययुः ॥ ३१८ ॥  
कृष्णाजिनकृतासङ्गप्रोत्तुङ्गकुचकुव्जला ।  
खमुखेन्दुप्रणयिना निशीथेनेव सेविता ॥ ३१९ ॥  
रुद्राक्षमालिकाव्यग्रं बिभ्रती पाणिपङ्कजम् ।  
अलिमालावलयितकल्पवल्लीव पल्लवम् ॥ ३२० ॥  
लावण्यशीकरासारैर्नयनामृतवर्षिणी।  
सहसास्तंगतस्येन्दोरिव प्रव्रजिता द्युतिः ॥ ३२१ ॥  
विसितैर्हनुमन्मुख्यैस्तद्दर्शनगतक्लमैः ।  
कासि कस्येति पृष्टैव वभाषे मृदुभाषिणी ॥ ३२२ ॥  
मयो मायानिधिः पूर्वं तपसा दानवेश्वरः ।  
प्रजापतिवरात्प्राप सर्वमौशनसं धनम् ॥ ३२३ ॥  
इह हेममयोद्यानं कृत्वा हेममयं परम् ।  
व्रतैरमरतां प्राप्तुं स चिरं यत्नवानभूत् ॥ ३२४ ॥  
अथाप्सरसि हेमायां प्रसक्तं रक्तमानसम् ।  
निनाय नष्टनियमवश्यतां तत्पुरंदरः ॥ ३२५ ॥  
हेमायाः सुरसुन्दर्यास्ततस्तुष्टः प्रजापतिः ।  
इदं हेमपुरं दिव्यं प्रददौ रतमन्दिरम् \|\| ३२६ ॥  
अहं तु मेरुसावर्णेमनोः पुत्री स्वयंप्रभा ।  
इदं रक्ष्यामि भवनं हेमाया दयितासखी ॥ ३२७ ॥


इह मूलफलं दिव्यं भक्षयित्वा गतक्लमाः ।  
वदन्तु निजवृत्तान्तं भवन्तस्तत्त्वमूचितम् ॥ ३२८ ॥  
इति स्वयंप्रभावाक्यं श्रुत्वा प्लवगपुंगवाः ।  
भुक्त्वा पीत्वा च सुखिनः स्ववृत्तान्तं न्यवेदयन् ॥ ३२९ ॥  
ततो विस्मृतमार्गास्ते मासमानं बिले स्थिताः ।  
ययुः स्वयंप्रभादेशात्कपयो मीलितेक्षणाः ॥ ३३० ॥  
शक्रवज्राहतिकृताद्विलात्तस्मात्प्लवङ्गमान् ।  
स्वयमुत्तार्य कारुण्यात्सा स्वं प्रत्याययौ पदम् ॥ ३३१ ॥  
इति बिलप्रवेशः ॥ ८॥  
निजहस्ताग्रसंरुद्धलोचनास्ते विनिर्गप्ताः ।  
उन्मील्य नेत्रे शनकैः समुद्रं ददृशुः पुरः ॥ ३३२ ॥  
स्फटिकस्तम्भसंभारप्रभैः कल्लोलबाहुभिः ।  
प्रभञ्जनसमुद्धूतैर्नभोयातमिवोद्गतम् ॥ ३३३ ॥  
तरङ्गतटसंघट्टविस्फुटः शुक्तिसंपुटैः ।  
सतारकमिव व्योम हसन्तं व्यक्तमौक्तिकैः ॥ ३३४ ॥  
प्रतिबिम्बितशुभ्राभ्रव्यूहेन धवलोदरम् ।  
पुत्रं मैनाकमन्वेष्टुं मग्नेनेव हिमाद्रिणा ॥ ३३५ ॥  
जलद्विपकरोदीर्णशीकरासारदुर्दिनैः ।  
कुर्वाणमौर्वतप्तस्य निर्वापणमिवाम्भसः ॥ ३३६ ॥  
विस्फुरन्मकरस्फारस्फालितैर्वीचिसंचयैः ।  
दिशां दिशन्तमालोलदुगूलवलनामिव ॥ ३३७ ॥  
मुक्तांशुकुसुमैश्चित्ररत्नच्छायाग्रपल्लवैः ।  
तरङ्गैरुद्धताप्तं पारिजातशतैरिव ॥ ३३८ ॥  
आपूरितं नदीवृन्दैर्निगीर्णं वडवाग्निना ।  
नोसिक्तं न परिक्षीणमाशयं महतामिव ॥ ३३९ ॥  
सुधासहोदरैर्व्याप्तं शङ्खैः शीतांशुबान्धवैः ।  
यशोभिरिव रामस्य हृदयानुप्रवेशिभिः ॥ ३४० ॥


शूत्कारघोरनिर्घोषसलिलावर्तमण्डलैः ।  
कुर्वाणमिव कल्पान्तप्रारम्भोंकारविभ्रमम् ॥ ३४१ ॥  
पयोभिर्गगनालग्नैः क्षणेन श्वभ्रपातिभिः ।  
संपदामिव सुव्यक्तं दर्शयन्तमनित्यताम् ॥ ३४२ ॥  
लोलफेनदुकुलाभिः सकम्पैर्वीचिमारुतैः।  
तरङ्गिणीभिः प्रौढाभिर्विहितालिङ्गनोत्सवम् ॥ ३४३ ॥  
स्फूर्जफेमानिलस्फारपरिवृत्तोदकैः क्षणम् ।  
व्योमीकृतनिजाकारं सरिन्नाथीकृताम्बरम् ॥ ३४४ ॥  
अपारमप्लवं सारं संसारमिव दुस्तरम् ।  
अनेकाश्चर्यमालोक्य ते घोरं मकराकरम् ॥ ३४५ ॥  
उपविश्यातिनिर्विण्णाः पाणिन्यस्ताननाः क्षणम् ।  
न लेभिरे कपिवराश्चिन्ताब्धिपतिता धृतिम् ॥ ३४६ ॥  
इति समुद्रदर्शनम् ॥ ९ ॥  
तानङ्गदोऽब्रवीदॄष्ट्वा हेमन्तं प्रत्युपस्थितम् ।  
मासोऽस्माकं विले यातः सुग्रीवेन धृतोऽवधिः ॥ ३४७ ॥  
अधुना निष्फलक्लेशविनष्टोत्साहसंपदाम् ।  
इहैव नस्तपो मन्ये साधुवादोचितं सताम् ॥ ३४८ ॥  
इयान्क्लेशो धृतोऽस्माभिर्भर्तृपिण्डोपजीविभिः ।  
संसारोच्छित्तये कस्सान्न कृतस्त्यक्तविप्लवैः ॥ ३४९ ॥  
सन्तः संतोषशृङ्गस्थास्तृष्णाकल्लोलिनीजले ।  
उन्मग्मांश्च निमगांश्च पश्यन्ति जनसंततिम् ॥ ३५० ॥  
अथ वा यदि नास्त्येव विवेकः साधुसंमतः ।  
तत्सुग्रीवभयं घोरं येनापैति तदुच्यताम् ॥ ३५१ ॥  
स हि तीक्ष्णः प्रकृत्यैव रामेण च विवर्धितः ।  
प्राणेष्वेवापराधेऽस्मिन्व्यक्तं नः प्रहरिप्यति ॥ ३५२ ॥  
यौवराज्यमिदं दत्तं न तेन स्वेच्छया मम ।  
किं नु रामस्य वचसा यत्रितेनैतदर्पितम् ॥ ३५३ ॥


अद्य लब्धान्तरः स्पष्टं लोकप्रत्ययकारिणा ।  
कार्यनैष्फल्यदोषेण मय्येच प्रहरिष्यति ॥ ३५४.॥  
प्राप्यः सदा प्रणामेन प्रभुर्वक्रावलोकिताम् ।  
सत्यं विभवमानोऽयमवमानशतैः समः ॥ ३५५ ॥  
स जातः प्रथिता यस्य पुण्याः संतोषसंपदः ।  
नान्यवक्रावलोकिन्यस्तरुण्यो वा विभूतयः ॥ ३५६ ॥  
सत्सु निर्झरझङ्काररम्येषु फलशालिपु ।  
वनेषु विभवोग्राणां भ्रूभङ्गः सहते कथम् ॥ ३५७ ॥  
धिक्सेवां क्षमतां लक्ष्मीः स्वजनेष्वयमञ्जलिः ।  
स्तब्धग्रीवस्य न सहे सुग्रीवस्योत्कटं वचः ३५८ ॥  
वियोगरोगैः किं भोगैः किं विप्रियमयैः प्रियैः ।  
कि कान्ताभिः क्षणान्ताभिर्यदि मानोन्नतं मनः ॥ ३५९ ॥  
उद्वेगमध्या दुःखान्ता विचारविरसाः सदा ।  
आयान्त्य एव शोभन्ते वेश्या इव विभूतयः ॥ ३६० ॥  
अधुना सर्वदुःखानां कारणं निलयं शुचः ।  
शरीरं पातकमिव क्षपयाम्युचितैर्व्रतैः ॥ ३६१ ॥  
इत्यङ्गदवचः श्रुत्वा वानराः साश्रुलोचनाः ।  
प्रशंसन्तोऽस्य संतोषं प्रत्यभाषत चिन्तितम् ॥ ३६२ ॥  
उक्तं च सदृशं सत्त्वाभिमानस्य स्वयोचितम् ।  
श्रमे बन्ध्ये विधौ वामे वैराग्यं शोभते सताम् ॥ ३६३ ॥  
युवराज तवैवासौ दोपेऽस्मिन्कपिभूपतिः ।  
प्रधानदण्डकृत्सत्यं विनाशाय भविष्यति ॥ ३६४ ॥  
तदैव निहतानस्सान्विद्धि सिद्धिनिराकृतान् ।  
कालस्त्रिशूलं स यदा भ्रूभङ्गं दर्शयिष्यति ॥ ३६५ ॥


_________


१. 'सह्यते' ख, २. 'उक्तं सत्त्वाभिमानस्य राजपुत्रद्वयोचितम् शा० शोधितम्.

३.त्वयोदितम्' ख.


इति तेषां भयान्तानां वचनं वालिनन्दनः ।  
श्रुत्वा जगाद युष्माभिस्त्यज्यतामेष संभ्रमः ॥ ३६६ ॥  
अस्मिन्नेव विले दुर्गे निवसामः सुसंभृताः ।  
न रामः प्रभवत्यत्र न सुग्रीवो न लक्ष्मणः ॥ ३६७ ॥  
अविलयश्च देशोऽयं बहुमूलफलोदकः ।  
शक्रोऽप्यत्र जयायैति याति भग्नमनोरथः ॥ ३६८ ॥  
श्रुत्वैतदङ्गदवचः शङ्कितः पवनात्मजः ।  
सुग्रीवगुणरक्तेन चेतसाचिन्तयत्क्षणम् ॥ ३६९ ॥  
अहो नु हारितं राज्यं सुग्रीवेण सहानुगैः ।  
\[आपूर्यमाणं शश्वञ्च तेजोवृद्धिपराक्रमैः ॥ ३७० ॥  
शशिनं शुक्लपक्षादौ वर्धमानमिव श्रिया ।  
बृहस्पतिसमं बुद्ध्या विक्रमे सदृशं पितुः ॥ ३७१ ॥  
शुश्रूषमाणं ताराया गुरोरिव पुरंदरम् ।  
भर्तुरर्थे पराक्रान्तो युक्तः शास्त्रविशारदः ॥ ३७२ ॥  
स चतुर्णामुपायानां तृतीयं मण्डदर्शनम् ।  
चतुर्दशगुणैर्युक्तं वाङ्गदं प्रति वायुजः ॥ ३७३ ॥\]  
यस्याङ्गदोऽपि दुर्गेऽस्मिन्प्रतिपक्षदशां श्रितः ।  
बुद्धिमानेष नीतिज्ञः शूरः सप्रतिभो युवा ॥ ३७४ ॥  
आश्रयो गुणरतानां धैर्याब्धिर्वेधसा कृतः ।  
चतुर्दशगुणः सूनुः शक्रपुत्रस्य वालिनः ।  
कस्य शङ्कास्पदं नायं दुर्गमित्रवलोचितः ॥ ३७५ ॥  
हनूमानिति संचिन्त्य तं वञ्चयितुमुद्यतः ।  
ऊचे तदनुरक्तानां भेदाकृष्टिसहं वचः ॥ ३७६ ॥  
वीर वानरराज्येऽस्मिन्नार्हस्त्वत्सदृशोऽस्ति कः ।


_________


१. "निवासः सत्सु संवृतः शा०. २. कोष्टकान्तर्गताः श्लोकाः ख-पुस्तके
शारदा- लिपिपूर्वपाठे च न सन्ति. .

२८


वेधसा कुलशैलानां सारेणैवासि निर्मितः ॥ ३७७ ॥  
विभिन्ने त्वयि सुग्रीवादोलाचपलचेष्टिताः।  
न त्वदीयास्त्वदीया वा भविष्यन्ति प्लवंगमाः ॥ ३७८ ॥  
सर्वस्य सर्वमप्यल्पं सर्वं खात्म्यं समीहते।  
न हि नाम जनः कश्चिद्विभवस्थस्य तुष्यति ॥ ३७९ ॥  
खदेशविप्रकृष्टे च त्वयि दुर्गवनाश्रये ।  
स्वपुत्रदारसोत्कण्ठास्त्यक्ष्यन्ति त्वां निजानुगाः ॥ ३८० ॥  
ये खदेशे सदा नम्रा वाङ्मात्रेणेव सेविताः ।  
रत्नभारैरपि तते विदेशे यान्ति वश्यताम् ॥ ३८१ ॥  
पदस्थेनापदस्थस्य सुग्रीवेण तवाङ्गद ।  
न विरोधः क्षमः सत्यं पतङ्गस्येव बह्निना ॥ ३८२ ॥  
न दुर्गं विलदुर्ग तु वज्रिवज्रावदारितम् ।  
अत्र लक्ष्मणवाणानां खेच्छाप्रणयिनी गतिः ॥ ३८३ ॥  
देशभङ्गे कुतोऽर्थस्ते हीनार्थस्य कुतोऽनुगाः ।  
तृणेऽपि चलतस्त्रासो निःसहायस्य जायते ॥ ३८४ ॥  
पदस्थस्यैव सुहृदः पदस्थस्यैव संश्रिताः ।  
नानुयाति च्युतं मित्रे रक्तोऽपि कमलाकरः ॥ ३८५ ॥  
अपुत्रश्चैव सुग्रीवस्त्वं पुत्रस्तस्य धर्मतः ।  
क्रमागतं निजं राज्यं मा कृथाश्चरणाहतम् ॥ ३८६ ॥  
इत्युक्तं वायुपुत्रेण प्रभुभक्तिपुरःसरम् ।  
श्रुत्वानन्दस्तं जगाद संरम्भलुलिताङ्गदः ॥ ३८७ ॥  
भ्रातुर्ज्येष्ठस्य येन प्राक्पिहितं शिलया विलम् ।  
राज्यप्रदः सुखस्थेन येन रामोऽपि न स्मृतः ॥ ३८८ ॥  
कस्तस्मिन्कुटिलाचारे विश्वासं याति बुद्धिमान् ।  
यो भ्रातृरुधिरादिग्धां निर्धणः श्रियमश्नुते ॥ ३८९ ॥.  
मिथ्यैतदुक्तं भवता राज्यकामं न मे मनः । ..


खस्ति तुभ्यमिहैवाहं शरीरं त्यक्तमुद्यतः ॥ ३९० ॥  
इत्युक्त्वा वालितनयः कुशानास्तीर्य संयतः ।  
उपस्पृश्योदकं मौनी सानुगः समुपाविशत् ॥ ३९१ ॥  
दक्षिणाग्रेषु गर्भेषु ते कृत्वोत्तरतः शिरः ।  
स्थिताः सवाष्पनयनाः प्रशशंसुस्तदाङ्गदम् ॥ ३९२ ॥  
इति वानरप्रायोपवेशः ॥ १० ॥  
अत्रान्तरे गृध्रपतिर्विन्ध्यकन्धरनिर्गतः ।  
भ्राता जटायुषो ज्येष्ठः संपातिः प्रत्यदृश्यत ३९३  
स दृष्ट्वा वानरवलं प्रहृष्टः समचिन्तयत् ।  
अहो नु काले देवेन निर्दिष्टं मम भोजनम् ॥ ३९४ ॥  
इत्याकलय्य शनकैस्तं देशं प्रससर्प सः ।  
अङ्गन्दोऽपि तमायातं विलोक्योवाच वानरान् ॥ ३९५ ॥  
अयं सत्यं महाकायः कालः कलि""ताखिलः ।  
संहर्तुमस्मान्संप्राप्तः काकुस्थाज्ञाव्यतिक्रमात् ॥ ३९६ ॥  
कार्यं न कृतमस्माभिर्भर्तृपिण्डः कृतो वृथा ।  
वृधोऽयं गर्हितः प्राप्तः कस्येदं कर्मणः फलम् ॥ ३९७ ॥  
धन्यो जटायुरेबैकस्त्यक्तासुरपि जीवति ।  
पुण्ये राघवकार्याग्नौ हुता येन निजा तनुः ॥ ३९८ ॥  
किं वा सुकृतिनस्तस्य सुकृतं वक्ष्यते परम् ।  
भाविनामपि येनोप्तं हृदये देहिनां यशः ॥ ३९९ ॥  
एतदाकर्ण्य संपातिर्दुःखितो भातृवत्सलः ।  
उवाच केन निहतो राघवार्थे ममानुजः ॥ ४०० ॥  
इत्युक्ते गृध्रराजेन तस्मै निखिलमङ्गदः ।  
चरितं रघुनाथस्य वैदेहीहरणं तथा ॥ ४०१ ॥  
वधं तदर्थे वीरस्य रावणेन जटायुपः ।  
रामसुग्रीवयोः सख्यं दिक्षु सीतानिरीक्षणम् ॥ ४०२ ॥


न्यवेदयद्यथावृत्तं कपीनां च कृतार्थताम् ।  
सर्वमाकर्ण्य संपातिस्तमूचे साश्रुलोचनः ॥ ४०३ ॥  
रावणेन हतो वीरः प्रियो भ्राता ममानुजः ।  
तं हन्तुमद्य शक्तोऽहं न नाम जरसार्दितः ॥ ४०४ ॥  
प्रतिभाश्च प्रभावाश्च विभावाश्च शरीरिणाम् ।  
कलापाकपरिम्लाना यान्त्येव स्मृतिशेषताम् ॥ ४०५ ॥  
मोहः प्रज्ञावलं हन्ति जरा पिबति यौवनम् ।  
जीवितं मृत्युरादत्ते सर्वमश्नात्यनित्यता ॥ ४०६ ॥  
अहं युवा जटायुश्च वृत्ते वृत्रवधे पुरा ।  
स्पर्धयाभिद्रुतौ व्योग्नि मार्तण्डरथवर्मना ॥ ४०७ ॥  
उदयाद्भास्करस्याग्रे प्रस्थितावस्तभूधरम् ।  
आवामवाप्तौ मध्याह्ने व्योममध्ये महाजवौ ॥ ४०८ ॥  
ततः प्रदीप्तकिरणज्वालावलयमालिनः ।  
चण्डरश्मेः प्रतापेन जटायुर्विवशोऽभवत् ॥ ४०९ ॥  
आच्छादितोऽथ कृपया पक्षाभ्यां स मयानुजः ।  
जनस्थाने निपतितो मूर्छितः पर्वताकृतिः ॥ ४१० ॥  
दृष्टाः सूत्रोपमा नद्यः शैला वल्मीकसंनिभाः।  
मेरुलक्षप्रमाणश्च मया दृष्टो दिवाकरः ॥ ४११ ॥  
निर्दग्धपक्षः पतितस्ततोऽहं विन्ध्यपर्वते  
विनष्टसंज्ञः संतप्तो मांसपिण्डोपमाकृतिः ॥ ४१२ ॥  
पडूरात्रेणाथ मां किंचित्प्राप्तसंज्ञं कृपानिधिः ।  
भरणे कृतसंकल्पं मुनिरूचे निशाकरः ॥ ४१३ ॥  
शरीरं न त्वया त्याज्यं कृच्छ्रेऽप्यस्मिन्विहंगम ।  
रामस्य चरितं श्रुत्वा पक्षौ तब भविष्यतः ॥ ४१४ ॥  
वलोत्साहोपपन्नश्च भविष्यसि पुनर्युवा ।  
मुनेरिति वचः श्रुत्वा स्थितोऽहं चिरमाशया ॥ ४१५ ॥


स्थितस्य मे विन्ध्यतटे साग्रं वर्षशतं ययौ ।  
सीता हृता मया दृष्टा रावणेन विहायसा ॥ ४१६ ॥  
इति गृध्रपतेर्वाक्यं श्रुत्वा सर्वे प्लवंगमाः ।  
तं पप्रच्छ क्व सा देशे स्थिता देवीति शंस नः ॥ ४१७ ॥  
इति पृष्टः कविवरैर्भ्रातुः कृत्वाम्बुधेस्तटे ।  
जलक्रियां विनिःश्वस्य शोकार्तस्तानभापत ॥ ४१८ ॥  
मम निर्दग्धपक्षस्य क्षीणवृत्तेर्गतौजसः ।  
पुत्रः स्वपार्श्वः सततं ददात्याहृत्य भोजनम् ॥ ४१९ ॥  
एकदा स दिनस्यान्ते संप्राप्तश्चिरकारिणम् ।  
मया क्षुत्कोपतप्तेन पृष्टो मां प्रत्यभाषत ॥ १२० ॥  
महेन्द्रस्य गिरेः शृङ्गे सर्वेषां व्योमचारिणाम् ।  
एकायनगतो मार्गस्तत्र दृष्टं महाद्भुतम् ॥ ४२१ ॥  
अञ्जनाचलतुल्येन दशवक्रेण रक्षसा ।  
ह्रियमाणा मया दृष्टा नारी ललितलोचना ॥ ४२२ ॥  
क्रोशन्ती राम रामेति लक्ष्मणेति च सस्वरम् ।  
मुहुरालोकिता सास्रैः कारुण्याव्द्योमचारिभिः ॥ ४२३ ॥  
तां वीक्ष्य रक्षोयुद्धाय समाभूदुद्धतं मनः ।  
ततोऽहं सान्त्वविनयैर्वञ्चितस्तेन मायिना ॥ ४२४ ॥  
विघ्नकारणमेतन्मे जातं न क्रोद्भुमर्हसि ।  
इति पुत्रवचः श्रुत्वा क्रुद्धोऽहमवदं पुनः ॥ ४२५ ॥  
धिक्तां न रक्षिता किं सा त्वया दशरथस्नुषा ।  
राजा दशरथः श्रीमान्रामलक्ष्मणयोः पिता ॥ ४२६ ॥  
वीरः सुहृन्मम परं तत्सुतौ मे सुतोपमौ ।  
इत्युक्त्वाहं खतनयं चिरचिन्तापरः स्थितः ॥ ४२७ ॥  
अशक्तस्तत्प्रतीकारदानशील इवाधरः ।  
अस्मिन्नेव क्षणे जातौ पुण्यरामकथामृतैः ॥ ४२८ ॥


_________


१. 'गतं शा.. २.'नं' शा०.


पक्षौ ममाप्तवीर्यस्य सर्वे पश्यन्तु वानराः ।....  
इहस्थ एव पश्यामि लङ्कायां जनकात्मजाम् ॥ ४२९ ॥  
सप्तमी गतिरस्माकं सौपर्णं च विलोचनम् ।  
वयमाहारतात्पर्यात्प्रकृत्या च विहंगमाः ॥ ४३० ॥  
योजनानां शतं सार्धं पश्यामस्तीक्ष्णचक्षुषा ।  
पुराणोऽहं जलनिघेर्लङ्घने न तथा क्षमः ॥ ४३१॥  
खस्ति वोऽस्तु व्रजाम्येष हिमवन्तमतो गिरिम् ।  
तरन्तु वानराः क्षिप्रं सर्वे विक्रमशालिनः ।  
समुद्रं रावणपुरीं प्रविशन्त्वनिवारिताः ॥ ४.३२ ॥  
श्रुत्वेति संपातिवचस्तमुवाचाथ जाम्बवान् ।  
त्वमेवोपायमस्माकं चिन्तयाम्भोधिलङ्घने ॥ ४३३ ॥  
रामकार्यं यथास्माकं तथा तब विशेषतः।  
तस्मात्साधो त्वमेवान परमं नः परायणम् ॥ ४३४ ॥  
इति जाम्बवतः श्रुत्वा संपातिः पुत्रमस्सरत् ।  
स्मृतः सोऽप्याययौ क्षिप्रं पक्षाक्षेपधुताम्बुधिः ॥ ४३५ ॥  
ततो विदितवृत्तान्तः स पितुर्वचसा खगः ।  
सपार्श्वः प्रणतः सर्वानुवाच गरुडोपमान् ॥ ४३६ ॥  
युवराजोऽङ्गदः श्रीमान्मामारुह्य मनोजवम् ।  
उल्लङ्घय जलधिं यातु लङ्कां रावणपालिताम् ॥ ४३७ ॥  
इति गृध्रकुमारस्य वचः श्रुत्वा बलोर्जितम् ।  
प्रत्युवाचाङ्गदो मानी पूजयित्वाथ तद्वचः ॥ ४३८ ॥  
साधो कृतं त्वया सर्वं सुहृत्प्रणयशालिना ।  
त्रैलोक्यलङ्घनसहाः किं तु सन्तीह वानराः ॥ ४३९ ॥  
उपलब्धैव वैदेही सुहृदस्त्वत्पितुर्गिरा ।  
अधुना नास्ति नः किंचिदगम्यं व्यवसायिनाम् ॥ ४४० ॥


_________


१. 'तत्किं' ख.


इत्युक्तो वालिपुत्रेण संपातिः सह सूनुना ।  
जगामाभिमतामाशां नवपक्षावृताम्बरः ॥ ४४१ ॥  
इति संपातिदर्शनम् ॥ ११॥  
ततो जलनिधेस्तीरमुपसृत्य प्लवंगमाः ।  
ददृशुर्जलकल्लोलमालावलयिता दिशः ॥ ४४२ ॥  
जगजलमयं किंखित्व दिशः च नमः क भूः ।  
इति चिन्तयतां येषां क्षणं मोह इवाभवत् ॥ ४४३ ॥  
तं दानवकुलाकीणर्णं भीमनिर्घोषभीषणम् ।  
ते विलोक्यैव जलधिं निद्रां निशि न लेभिरे ॥ ४४४ ॥  
उपविश्य प्रभातेऽथ संक्रान्ताः स्वमरीचिभिः ।  
स्फुटं प्रभाते जलधां सहस्रगुणतामिव ॥ ४४५ ॥  
हस्तिहस्तोपमैः शैलशृङ्गाभैर्मेघसंनिभैः ।  
तरङ्गैः पूरितैयार्व्योम्नि वभूवुः शिथिलोद्यमाः ॥ ४४६ ॥  
तानब्रवीदङ्गदोऽब्धिसंदर्भाघटिताशयान् ।  
धीराणामपि कोऽयं वः संरम्भः कातरोचितः ॥ ४४७ ॥  
अदृश्यः सत्त्ववसतिर्गम्भीरो विपुलाशयः ।  
स्थितिमानेष जलधिर्भवद्भिरुपमीयते ॥ ४४८ ॥  
अधैर्यलुप्तचित्तानां पौरुषं परिहीयते ।  
लोभप्रतुष्टसत्त्वानामौचित्यं धनिनामिव ॥ ४४९ ॥  
अपरिम्लानधैर्याणां पौरुषोत्साहशालिनाम् ।  
अभिमानैकसाराणां किमसाध्यं महात्मनाम् ॥ ४५० ॥  
लङ्घने जलधेरस्य करोतु सुदृढं मनः ।  
यः स्फुटस्फाटिकगिरिस्फीते यशसि सादरः ॥ ४५१ ॥  
जायते कृतिनस्तस्य मतिः सागरलङ्घने ।  
करिष्यति यशो यस्य सोऽतः सागरलङ्घनम् ॥ ४५२ ॥


_________


१. 'प्रयाते जलद्यो' शा. २. 'शयः' शा०. ३. 'तां' शा०. ४, 'सतः', शा.


प्रियरामस्य सुहृदः सुग्रीवस्य हितं प्रभोः।  
क्रियतामुचितं वीरा विचार्य वलमात्मनः ॥ ४५३ ॥  
इत्युक्ते युवराजेन गंजो वानरयूथपः ।  
किंचिल्लज्जानतशिरा मध्ये विपुलरंहसाम् ॥ ४५४ ॥  
उवाच गन्तुं शक्तोऽहं यत्नेन दशयोजनीम् ।  
गवाक्षोऽप्यवदद्वारिनिधौ तद्विगुणां गतिम् ॥ ४५५ ॥  
त्रिगुणां शरभः श्रीमानृपभोऽपि चतुर्गुणाम् ।  
गतिं पञ्चगुणामूचे तरखी गन्धमादनः ॥ ४५६ ॥  
मैन्दश्च षड्गुणां सप्तगुणां च द्विविधो वली ।  
उवाचाष्टगुणां वीरः सुषेणः सागरे गतिम् ॥ ४५७ ॥  
ततः पितामहसुतः श्रुतेन यशसा धिया ।  
वृद्धः प्रवृद्धचरितः शनैः प्रोवाच जाम्बवान् ॥ ४५८ ॥  
अस्माकमप्यभूत्पूर्वं स कश्चिद्गतिविक्रमः ।  
वयमद्य जराजर्णाः शीर्णतारुण्यविभ्रमाः ॥ ४५९ ॥  
इयं यौवनपद्मस्य दुःसहा तुहिनाहतिः ।  
जरावलद्विपेन्द्रस्य कालसिंहनखावली ॥ ४६० ॥  
वशीकृतं करोत्येव हीनोत्साहबलप्रभम् ।  
वृद्धं नारीव सुप्रौढा जरा तारुण्यतस्करी ॥ ४६१ ॥  
स्मराम्यवाहनं देवमजाते गरुडे हरिम् ।  
अचन्द्रचूडमीशानमवृतेऽमृतमन्यते ॥ ४६२ ॥  
मया दृष्टाः सुबहुशो देवासुररणोत्सवाः ।  
येषु वन्दीकृताः शूरैस्त्रैलोक्यविजयश्रियः ॥ ४६३ ॥  
वृद्धोऽप्यद्याम्वुधौ गन्तुं शक्तः शिथिलविग्रहः ।  
दशोनं वा नवोनं वा योजनानामहं शतम् ॥ ४६४ ॥  
सदा समस्तभावानां काले संकोचकारिणि ।  
ह्यो वृत्तमद्य कथितं सत्यं न मन्यते जनः ॥ ४६५ ॥


_________


१. 'यं शा०. २. 'वहवो' शा.


अतीतचरिते वृद्धे विपुलं वक्तुमुद्यते ।  
हसन्ति यदि नो बालास्तदिदं श्रूयते मम ॥ ४६६ ॥  
त्रिसप्तकृत्वः पृथिवी वलियज्ञे मया पुरा ।  
प्रदक्षिणीकृता विष्णोस्त्रैलोक्याक्रमणे क्षणात् ॥ ४६७ ॥  
अस्ताचलमहं गत्वा मुहूर्तेनोदयाचलात् ।  
गन्धर्वकिंनरैर्जुष्टं प्रयातः स्फटिकाचलम् ॥ ४६८ ॥  
अद्य प्रवयसः शक्तिः स्फीता मम न तादृशी ।  
कालशक्तिर्हि भावानां प्रत्यारसपायिनी ॥ ४६९ ॥  
इति जाम्बवतः श्रुत्वा नरः प्रोवाच वानरः ।  
योजनानां शतमहं प्रयामि रहितं त्रिभिः ॥ ४७० ॥  
एवं तत्र ब्रुवाणेषु प्लवंगेष्वङ्गदान्तिके ।  
नोवाच हनुमान्किचिद्वैर्यगम्भीरसागरः ॥ ४७१ ॥  
अथाङ्गदोऽवदत्क्षिप्रं विचार्य मकराकरम् ।  
तरामि योजनशतं महाब्धिं नात्र संशयः ॥ ४७२ ॥  
किं तु जाने भवत्येव प्रत्यावृत्तौ मम श्रमः!  
तथापि रामकार्येऽस्मिन्गणयामि न जीवितम् ॥ ४७३ ॥  
निःसंशयो वधस्तावत्सुग्रीयादफलागमे ।  
ससंशयोऽब्धितरणे वरस्तस्सादसंशयः ॥ ४७४ ॥  
अङ्गदेनेत्यभिहिते पुनः प्रोवाच जाम्बवान् ।  
प्रेष्येष्वस्मासु जीवत्सु स्वयं याति कथं प्रभुः ॥ ४७५ ॥  
त्वं मूलं कार्यवृक्षस्य वयं पुष्पफलोपमाः ।  
गतं मूलं भवत्येव सर्वं मूले सुरक्षिते ॥ ४७६ ॥  
जानाम्यहं महासत्वं सागरं यस्तरिष्यति।  
इह स्थितोऽपि न ज्ञातो ह्यस्माभिर्मोहितैरिव ॥ ४७७ ॥  
दूरस्थो ज्ञायते सर्वः पर्वते ज्वलनादिवत् ।  
चूडामणिः शिरस्थोऽपि दृश्यते न स्वचक्षुषा ॥ ४७८॥


_________


१. 'समः'शा

२. 'यो शा०.


प्रभञ्जनसुतः श्रीमानेष प्लवगपुंगवः ।  
तरखी हनुमान्वीरः शक्तः सागरलङ्घने ॥ ४७९ ॥  
ऐश्वर्यमन्दिरस्तम्भः सुग्रीवस्यायमुन्नतः ।  
रामकार्ये व्रजत्यस्मिन्विजयध्वजतां पुरः ॥ ४८० ॥  
हनूमत्कार्यकालेऽस्मिन्किममान्नाभिभाषसे ।  
स्कन्धात्तकार्यभारो वा नूनं मौनी महाजनः ॥ ४८१ ॥  
गुणैस्त्वं सर्वभूतेभ्यो वरो रलैरिवाम्बुधिः ।  
बलं ते भुजयोर्भूरि गरुडस्येव पक्षयोः ॥ ४८२ ॥  
शापात्पुराप्सराः कान्ता विद्याख्या मुक्तिकास्थला ।  
वानर्यभूदञ्जनाख्या पत्नी केसरिणः कपेः ॥ ४८३ ॥  
सा खेच्छारूपिणी दिव्यं रूपं कृत्वा गिरेस्तटे ।  
विचचाराम्बुदश्यामे काले कुवलयेक्षणा ॥ ४८४ ॥  
मञ्जर्या इव किंजल्कपटलं पीतमंशुकम् ।  
दृष्टा दूरुजघने जहारास्या प्रभञ्जनः ॥ ४८५ ॥  
कम्पमानस्ततो वायुस्तां परिप्वज्य मूर्छितः ।  
एकपत्नीव्रतक्रुद्धामुवाच रचिताञ्जलिः ॥ ४८६ ॥  
न मया दूषिता सुश्रु त्वं भुक्ता मनसैव तु ।  
त्रैलोक्यविश्रुतगुणस्तनयस्ते भविष्यति ॥ ४८७ ॥  
पवनेनेति कथिते जातस्त्वं तेजसां निधिः ।  
वायुतुल्यगतिः श्रीमान्क्षेत्रे केसरिणः सुतः ॥ ४८८ ॥  
उदितं रविमादातुं फललोभात्ततो भवान् ।  
दिवमुत्पतितो बाल्यात्माग्योजनशतत्रयम् ॥ ४८९ ॥  
पतितस्याथ शैलाग्राद्वामो हनुरभज्यत ।  
तव येनासि लोकेषु विख्यातो हनुमानिति ॥ ४९० ॥  
स त्वमेको महत्यस्मिन्कार्यारम्भे कृतक्षणः ।  
दातुमर्हसि नः पुण्यां यशोरक्षणदक्षिणाम् ॥ ४९१ ॥


_________


१. 'पुंजठा' शा०. २. 'पुण्ययशो' शा..


पूर्वपुण्यफले जन्म कर्म स्फीतयशः फलम् ।  
सुहृनीतिफला सिद्धिस्त्वद्विधानां महात्मनाम् ॥ ४९२ ॥  
उत्तिष्ठ कुरु साहाय्यं रामस्य यशसां निधेः ।  
महतामेव कार्याणां सिद्ध्यै जन्म भवादृशाम् ॥ ४९३ ॥  
इति जाम्बवतो वाक्यमाकर्ण्य पवनात्मजः ।  
व्यवर्धत महोत्साहश्चन्द्रोदय इवाम्बुधिः ॥ ४९४ ॥  
स समुद्भूय लाङ्गूलं जृम्भा रम्भा यताननः ।  
स्फुरत्स्फारांशुजालस्य बभारांशुमतः श्रियम् ॥ ४९५ ॥  
सोऽब्रवीदृष्टदंष्ट्रांशुमालां गगनगामिनीम् ।  
कुर्वन्मनोरथस्येव लङ्कागमनवर्तिनीम् ॥ ४९६ ॥  
एष व्यसनविस्फारं तरामि मकराकरम् ।  
रामकार्यपवित्रं च करोमि भवतां वचः ॥ ४९७ ॥  
उत्पाट्याविकटाहालमालिनीमवटे बलात् ।  
क्षिपामि लङ्कामातकां शङ्काकुलितरक्षसाम् ॥ ४९८ ॥  
शतकृत्वः समुल्लङ्घय महीं सगिरिसागराम् ।  
अविश्रान्तः करोम्येव जगत्प्रथमराक्षसम् ॥ ४९९ ॥  
तीर्थे पुरा प्रभासाख्ये गजो विजितदिग्गजः ।  
चचार शङ्खधवलो नाम तापसकण्टकः ॥ ५०० ॥  
मुनीनां हितकामेन पुरा दर्पासहिष्णुना ।  
मम केसरिणा पित्रा स हतो वायुकुञ्जरः ॥ ५०१ ॥  
ततस्तस्य भरद्वाजो ददौ मुनिवरो वरम् ।  
मारुतस्य प्रभावेण तनयस्ते भविष्यति ॥ ५०२॥  
सोऽहं मुनिवराज्जातः पितुस्तुल्यपराक्रमः ।  
त्रैलोक्यलङ्घने शक्तः कियानेष महोदधिः ॥ ५०३ ॥


_________


१. 'फलं' शा०. २. 'प्रभाम् शा०. ३. 'संगि' शा०. ४. 'आतशदा.'

५. 'व्याल' शा०.


न ममोत्पततो वेगात्सहते पादयोर्भरम् ।  
गगनाक्रान्तियोगेन बलेनापीडिता मही ॥ ५०४ ॥  
महेन्द्रगिरिमारुह्य लङ्घयामि महोदधिम् ।  
एष मे सहते वेगं निकारमिव सज्जनः ॥ ५०५ ॥  
इत्युक्त्वा सहितः सर्वैर्वानरैर्वालिनन्दनः ।  
आरुरोह महेन्द्राद्रिं मूर्तं सारमिवात्मनः ॥ ५०६ ॥  
पीताब्धिसलिलैर्मेघैर्द्विपैश्च मदमन्थरैः ।  
व्याप्तं दिव्यद्रुमाकीर्णं शिखरोल्लिखिताम्बरम् ॥ ५०७ ॥  
सिद्धकिंनरगन्धर्वललनाचरणाङ्कितम् ।  
प्रहृष्टमिव शष्पाग्रजातरोमाञ्चकञ्चुकम् ॥ ५०८ ॥  
उच्चैस्तटमहासानुः स्कन्धोरुशिखरः कपिः ।  
स बभौ शैलशिखरे द्वितीय इव भूधरः ॥ ५०९ ॥  
आलोकयन्तमखिलं जलधिं लङ्घनोद्यतम् ।  
तं द्रष्टुमाययुर्देवाः सह सिद्धर्षिचारणैः ॥ ५१० ॥  
क्रामतस्तस्य स गिरिश्चरणाभ्यां निपीडितः।  
ननाम धातुसलिलं भूरिरक्तमिवोद्वमन् ॥ ५११ ॥  
शिलानिपीडितव्यालविषोल्कानलमालितः ।  
शान्तिं स लेभे भग्नोरुचन्दनप्रसवाम्बुभिः ॥ ५१२ ॥  
तरवः फुल्लशवलाः शिलाश्च समनःशिलाः ।  
निपेतुः सागरे स्फारजलस्फालवृंताम्बराः ॥ ५१३ ॥  
मूलाद्विचलिते तस्मिन्गिरौ सागरवासिनः ।  
धभूवुर्वृद्धमकरा मथनायासशङ्किनः ॥ ५१४ ॥  
एकेन पीडितः प्रौढः कपिनाश्चर्यकारिणा ।  
याच्ञायैव महासत्त्वो गिरिर्वानतां ययौ ॥ ५१५ ॥


_________


१. 'भृता' शा०. २. 'गामि' शा०, ३. 'तः' शा०. ४. 'वले शा०.,५.'प्रौढं' ६.
'कपेरा' शा०. ७.'णः शा. ८. 'याच्ञयौ' शा०.


गुहागृहेषु दैत्यानामायुधन्यस्तचक्षुषाम् \|  
स जगाम गिरिक्षोभः प्रियासंभोगविघ्नताम् ॥ ५१६ ॥  
त्रासात्समुत्पतन्तीनां विद्याधरमृगीदृशाम् ।  
रशनानूपुरारावैर्वभूव मुखरं नमः ॥ ५१७ ॥  
ततः प्रणम्यः शक्रार्कविष्णुरुद्रचतुर्मुखान् ।  
सानुजं मनसा रामं सागरं चोत्पपात सः ॥ ५१८ ॥  
ससूर्याय महेन्द्राय पवनाय स्वयंभुवे ।  
भूतेभ्यः स नमस्कारं चकार हरिपुंगवः ॥ ५१९ ॥  
प्राञ्जलिः प्राङ्मुखं कृत्वा सगणायात्मयोनये ।  
मनसावन्ध रामं च लक्ष्मणं च महारथम् \|\| ५२० ॥  
सागरं सरितश्चैव प्रणम्य शिरसा कपिः ।  
ज्ञातीस्तान्संपरिष्वज्य कृत्वा चापि प्रदक्षिणम् ॥ ५२१ ॥  
स तस्य शिखराग्रस्थस्थले नागवरायुते ।  
तिष्ठन्कपिवरस्तस्मिन्द्वितीयोऽर्क इवावभौ । ५२२ ॥  
लाङ्गूलच्छद्मना चास्य समुद्धूतो जयध्वजः ।  
रराजौर्वपरिक्षिप्तो मन्दरस्येव वासुकिः ॥ ५२३ ॥  
निस्त्रिंशनीलमाकाशं समाविश्य महाजवः ।  
उरुवातैः स विदधे महाब्धेविंशरारुताम् ॥ ५२४ ॥  
विवभौ तेजसा तस्य स्फारेण कपिलं नमः ।  
और्वानलशिखोद्गारघोरं रूपमिवाम्बुधेः ॥ ५२५ ॥  
तं कीर्णकुसुमाः क्षिप्रमनुजग्मुर्महीरुहाः ।  
गुणानुरक्ताः सुहृदः प्रियं जनमिवाध्वनि ॥ ५२६ ॥  
स प्राज्य भुजपक्ष्मभ्यां गाहमानः खमां वभौ ।  
सुपर्ण इव विक्रान्तः पीयूपहरणोद्यतः ॥ ५२७ ॥  
तस्य कक्षोरुपवनोद्भूतैर्घनघनारवैः ।  
बभूव सर्वभूतानामकालप्रलयभ्रमः ॥ ५२८ ॥


_________


१. 'वातेन शा०. २. 'क्षमां शा०.


खे खयं छाययाम्भोधौ लाङ्गूलेन महीयसा ।  
ययौ त्रिभिरिवाकारैस्त्रैलोक्ये विश्रुतः कपिः ॥ ५२९ ॥  
वेगदीर्घीकृतेनास्य लाङ्गूलेन महीयसा ।  
नमः प्रभाभरोद्भासि सीमातीतमिवामवत् ॥ ५३० ॥  
पिवन्निव नभः कृत्स्नमालिङ्गन्निव दिग्वधूः ।  
वर्त्म क्षिपन्निवातीतं स ययौ विधुताम्बुधिः ॥ ५३१ ॥  
त्रिंशद्योजनदीर्घास्य दशयोजनवर्तुला ।  
छाया चकार जलधौ संसपिंजलदभ्रमम् ॥ ५३२ ॥  
पवनाकुञ्चितप्रान्तशुभ्राभ्रवलयः क्षणम् ।  
प्रययौ स्कन्धयोस्तस्य स्फारकेसरमारुतः ॥ ५३३ ॥  
ज्ञात्वा सागरवंशस्य दूतं रामस्य सागरः ।  
तं गन्तुं चोद्यतं दूरं तद्विश्रान्तिमचिन्तयत् ॥ ५३४ ॥  
हिरण्यनाभं मैनाकं सुतं गौरीगुरोर्गिरेः ।  
स समेत्य जगादाशु सलिलान्तरवर्तिनम् ॥ ५३५ ॥  
पातालवासिनां रब्धं पिधातुमिह वज्रिणा ।  
न्यस्तस्त्वं दैत्यसंघानां कामरूपी बलोचितः ॥ ५३६ ॥  
हनुमानामकार्यार्थं प्रयात्याशु विहायसा ।  
शिखराण्यस्य विश्रान्त्यै त्वं दर्शयितुमर्हसि ॥ ५३७ ॥  
इत्यम्बुधिगिरा क्षिप्रं हेमरत्नमयो गिरिः।  
उद्ययौ काञ्चनच्छायं यत्प्रभाभिरभून्नभः ॥ ५३८ ॥  
तं दृष्ट्वा हेमशिखरं विघ्नं मत्वा कपीश्वरः ।  
उरःपवनवेगेन विदधे खर्वशेखरम् ॥ ५३९ ॥  
तस्यातिमात्रमालोक्य वेगं पुलकितो गिरिः ।  
दिव्यदेहस्तमवदद्विन्द्योच्चैर्मुदा मुहुः ॥ ५४० ॥


_________


१. 'प्रतिविम्बेन चान्तरे' शा०, २. 'तले' शा०. ३. 'स ययौ निभिराकारै शा..

४. 'सीमन्तित शा. ५. 'वारतां' शा०. ६. "न्वितः' शा.


सागरस्तव विश्रान्त्यै सगरान्वयगौरवः ।  
मां विसृज्य प्रियातिथ्यसफलां प्रीतिमिच्छति ॥ ५४१ ॥  
महीधराणां पक्षेषु पुरा कृत्तेषु वज्रिणा ।  
इह क्षिप्तः सपक्षोऽहं त्वत्पित्रा मातरिश्वना ॥ ५४२ ॥  
स त्वं कृतोपकारस्य तनयस्तस्य तत्समः ।  
स्थातुमर्हसि मे मूर्घ्नि प्रणयाच्च महोदधेः ॥ ५४३ ॥  
इत्युक्तः शैलराजेन हनूमान्प्रत्यभाषत ।  
गृहीतैव मया पूजा भवतः सागरस्य च ॥ ५४४ ॥  
किं त्वविश्रान्त एवायं मम मार्गः प्रतिज्ञया ।  
न चास्ति मे क्लमः कश्चिन्मिथ्या कालात्ययेन किम् ॥५४५॥  
इत्युक्त्वा मेनकं तूर्णं मानिनां प्रवरः कपिः ।  
अङ्गुल्यग्रेण तं स्पृष्ट्वा जगाम पवनोपमः ॥ ५४६ ॥  
तत्कर्मतुष्टः शक्रोऽपि मैनाकस्य वर ददौ ।  
येन वज्रभयं घोरं स तत्याज चिरार्जितम् ॥ ५४७ ॥  
इति मैनाकदर्शनम् ॥ १२ ॥  
अत्रान्तरे सत्त्वसारं वलं ज्ञातुं हनूमतः ।  
देवैर्विसृष्टा सुरसा नागमाता समाययौ ॥ ५४८ ॥  
सा कृत्वा राक्षसं रूपं विकृतं भयदं महत् ।  
विवृत्य वक्रमवदद्दिष्ट्या पश्यामि भोजनम् ॥ ५४९ ॥  
तामूचे हनुमान्मीत्या रामकार्ये कृते पुनः ।  
सर्वथा स्वयमभ्येत्य यास्यामि तव भक्ष्यताम् ॥ ५५० ॥  
साव्रवीत्पाणिपतितं न त्यजामि प्लवंगम ।  
अभीष्टं लभ्यते दैवात्त्यक्तं न पुनरेति तत् ॥ ५५१ ॥  
अवाप्तमपि संत्यज्य यस्तत्प्राप्तिं प्रतीक्षते ।  
स कालवञ्चितो मूढः पुनस्तस्य न भाजनम् ॥ ५५२ ॥


_________


१. 'मानकृत्' शा.


एतदाकर्ण्य हनुमानुवाच विपुलाकृतिः ।  
विग्रहस्यास्य मे ग्रासरक्ष्यं प्रकटयाननम् ॥ ५५३ ॥  
इत्युक्ता तेन सा वक्रं चकार दशयोजनम् ।  
कपिर्वभूव तत्तुल्यः सा चक्रे द्विगुणं मुखम् ॥ ५५४ ॥  
हरिः सप्तगुणश्चासीत्साभूदष्टगुणानना।  
तस्सिन्नष्टगुणाकारे सा चक्रे शतयोजनम् ॥ ५५५ ॥  
वक्रं विनिर्गतजलं द्वितीयमिव सागरम् ।  
तदृष्ट्वाङ्गुष्ठमात्रोऽभूत्क्षणेन पवनात्मजः ॥ ५५६ ॥  
स प्रविश्याननं तस्या निर्गत्य च मनोजवः ।  
तामूचे त्वद्वचः सत्यं दाक्षायणि कृतं मया ॥ ५५७ ॥  
इत्युक्त्वा स ययौ क्षिप्रं राहुमुक्त इवोड्डपः ।  
वन्दितस्त्रिजगद्वन्द्यैः पुरंदरवरैः सुरैः ॥ ५५८ ॥  
स बभौ स्वर्गमार्गेण विमानध्वनहासिना ।  
प्रसर्पन्हव्यमादाय सुरार्थमिव पावकः ॥ ५५९ ॥  
इति सुरसादर्शनम् ॥ १३ ॥  
अस्मिन्नवसरे राहुजननी सिंहिकाभिधा ।  
चक्रे छायाग्रहं घोरा व्यावृतस्य हनूमतः ॥ ५६० ॥  
संनिरुद्धस्तया वीरः सहसा स्तब्धविग्रहः ।  
तां ददर्शोग्रपातालविशालवदनां पुरः ॥ ५६१ ॥  
विलोक्य वर्धमानां तां पुनः संक्षिप्य विग्रहम् ।  
विवेश वदनं तस्याश्चण्डांशुरिव विग्रहम् ॥ ५६२ ॥  
वज्रवेगो निपात्यासौ कृत्तमूलनिवन्धनम् ।  
हृत्पद्ममुज्जधानास्याः स्फुरन्नखर्धिसाङ्कुरम् ॥ ५६३ ॥  
सा पपात हता तेन विधूतमकराकरा ।  
नासास्यश्रोत्रविवरप्रसरद्रतनिर्झरा ॥ ५६४ ॥  
इति सिंहिकावधः ॥ १४ ॥


_________


१. 'क्षमं' शा.. २. 'गच्छत्स्व शा. ३. 'विरेजे' शा०.


तस्मिन्नत्यद्भुते भूते हते तत्र हनूमता ।  
मुमुचुः पुष्पनिकरं सुरसिद्धर्पिकिंनराः ॥ ५६५ ॥  
स व्रजन्स्वप्रतापाग्नितप्तानां ककुभामिव ।  
लाङ्गूलेनाञ्चता चक्रे वीजनव्यजनभ्रमम् ॥ ५६६ ॥  
क्षणं गात्रानिलैस्तस्य चक्रिरे तरलीकृताः ।  
दंष्ट्रांशुनखशाखासु तारा कुसुमविभ्रमम् ॥ ५६७ ॥  
व्योम्नि व्रजन्स विदधे विबुधावनीषु  
नानाविमानवनकेतुदुकूलपालीम् ।  
ऊरुप्रबन्धपृथुवेगविनिर्गतोग्र-  
वातैः प्रचण्डतरताण्डवकेलिलीलाम् ॥ ५६८ ॥  
मूर्ध्नि च्छत्राभिरामैः श्वसनविवलितैः पार्श्वयोश्चामरामैः  
कण्ठे मालायमानैरुरसि तनुतरैरुत्तरीयानुकारैः ।  
पृष्ठे लाङ्गूललीलावलनपरिचितैः स्कन्धयोः केसरामैः  
शुभ्रैरभ्रैरदभ्रैः किमपि कपिपतिर्वेगगामी रराज ॥५६९॥  
वेगस्पृष्टेन धृत्वा गगनजलनिधौ सेतुबन्धानुकारं  
दत्त्वा स्फारे मुहूर्तं दिनकरकमले नाललीलाविलासम् ।  
लाङ्गुलेनाशु कृत्वा दिशि दिशि स मुहुर्मानदण्डाभियोगं  
लङ्कातङ्काभिशङ्काप्रथमपरिचयं केतुनेवादिदेश ॥ ५७० ॥  
अथ तरलतमालोत्तालतालीप्रियालां  
प्रबलसरलसालोद्दालतालप्रवालाम् ।  
अगुरुतगरगौरस्फारकर्पूरसारा-  
मविरलवनमालां सोऽब्धिकूले ददर्श ॥ ५७१ ॥  
अलङ्घयमुल्लङ्घय महाम्बुराशिं प्रभावतुल्यं दशकंधरस्य ।  
तले प्रलम्बास्यगिरे विशाले जलप्रलम्बाम्बुदवत्पपात ॥ ५७२ ॥  
किंलिन्मुक्तावसाने जलनिधिमथनान्निर्गतो मन्दराद्रि-  
र्मैनाकः किं विशङ्कः सुरसमरजये किं सुपर्णा सुधार्थी।


_________


१. 'तटे' शा०,

३०


चिन्तानिस्पन्दनेत्रैरिति सुररमणीमण्डलैरीक्ष्यमाणः  
सोऽभूदल्पप्रमाणः सपदि रघुपतेर्वाञ्छितावाप्तिसिद्ध्यौ ॥५७३॥  
इति सागरलङ्घनम् ॥ १५ ॥


इति क्षेमेन्द्रविरचिते रामायणकथासारे किष्किन्धाकाण्डः समाप्तः ।




_________

