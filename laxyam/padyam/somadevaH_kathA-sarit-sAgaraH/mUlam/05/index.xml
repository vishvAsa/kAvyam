<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०५ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/</link>
    <description>Recent content in &#43;०५ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/001/</guid>
      <description>&lt;p&gt;इदं गुरुगिरीन्द्रजाप्रणयमन्दरान्दोलना&lt;br&gt;&#xA;त्पुरा किल कथामृतं हरमुखाम्बुधेरुद्गतम् ।&lt;br&gt;&#xA;प्रसह्य रसयन्ति ये विगतविमलब्धर्द्धयो&lt;br&gt;&#xA;धुरं दधति वैधुधीं भुवि भवप्रसादेन ते ।।&lt;br&gt;&#xA;मदघूणितवक्त्रोत्थैः सिन्दूरैश्छुरयन्महीम् ।&lt;br&gt;&#xA;हेरम्बः पातु वो विघ्नान्स्वतेजोभिर्दहन्निव ।। १&lt;br&gt;&#xA;एवं स देवीसहितस्तस्थौ वत्सेश्वरस्तदा ।&lt;br&gt;&#xA;नरवाहनदत्तं तमेकपुत्रं विवर्धयन् ।। २&lt;br&gt;&#xA;तद्रक्षाकातरं तं च दृष्ट्वा राजानमेकदा ।&lt;br&gt;&#xA;यौगन्धरायणो मन्त्री विजनस्थितमब्रवीत् ।। ३&lt;br&gt;&#xA;राजन्न राजपुत्रस्य कृते चिन्ताधुना त्वया ।&lt;br&gt;&#xA;नरवाहनदत्तस्य विधातव्या कदाचन ।। ४&lt;br&gt;&#xA;असौ भगवता भावी भर्गेण हि भवद्गृहे ।&lt;br&gt;&#xA;सर्वविद्याधराधीशचक्रवर्ती विनिर्मितः ।। ७&lt;br&gt;&#xA;विद्याप्रभावादेतच्च बुद्ध्वा विद्याधराधिपाः ।&lt;br&gt;&#xA;गताः पापेच्छवः क्षोभं हृदयैरसहिष्णवः ।। ६&lt;br&gt;&#xA;तद्विदित्वा च देवेन रक्षार्थं शशिमौलिना ।&lt;br&gt;&#xA;एतस्य स्तम्भको नाम गणेशः स्थापितो निजः ।। ७&lt;br&gt;&#xA;स च तिष्ठत्यलक्ष्यः सन्रक्षन्नेतं सुतं तव ।&lt;br&gt;&#xA;एतच्च क्षिप्रमभ्येत्य नारदो मे न्यवेदयत् ।। ८&lt;br&gt;&#xA;इति तस्मिन्वदत्येव मन्त्रिणि व्योममध्यतः ।&lt;br&gt;&#xA;किरीटी कुण्डली दिव्यः खड्गी चावातरत्पुमान् ।। ९&lt;br&gt;&#xA;प्रणतं कल्पितातिथ्यं क्षणाद्वत्सेश्वरोऽथ तम् ।&lt;br&gt;&#xA;कस्त्वं किमिह ते कार्यमित्यपृच्छत्सकौतुकम् ।। १०&lt;br&gt;&#xA;सोऽप्यवादीदहं मर्त्यो भूत्वा विद्याधराधिपः ।&lt;br&gt;&#xA;संपन्नः शक्तिवेगाख्यः प्रभूताश्च ममारयः ।। ११&lt;br&gt;&#xA;सोऽहं प्रभावाद्विज्ञाय भाव्यस्मच्चक्रवर्तिनम् ।&lt;br&gt;&#xA;भवतस्तनयं द्रष्टुमागतोऽस्म्यवनीपते ।। १२&lt;br&gt;&#xA;इत्युक्तवन्तं तं दृष्टभविष्यच्चक्रवर्तिनम् ।&lt;br&gt;&#xA;प्रीतं वत्सेश्वरो हृष्टः पुनः पप्रच्छ विस्मयात् ।। १३&lt;br&gt;&#xA;विद्याधरत्वं प्राप्येत कथं कीदृग्विधं च तत् ।&lt;br&gt;&#xA;त्वया च तत्कथं प्राप्तमेतत्कथय नः सखे ।। १४&lt;br&gt;&#xA;तच्छ्रुत्वा वचनं राज्ञः स तदा विनयानतः ।&lt;br&gt;&#xA;विद्याधरः शक्तिवेगस्तमेवं प्रत्यवोचत ।। १५&lt;br&gt;&#xA;राजन्निहैव पूर्वे वा जन्मन्याराध्य शंकरम् ।&lt;br&gt;&#xA;विद्याधरपदं धीरा लभन्ते तदनुग्रहात् ।। १६&lt;br&gt;&#xA;तच्चानेकविधं विद्याखड्गमालादिसाधनम् ।&lt;br&gt;&#xA;मया च तद्यथा प्राप्तं कथयामि तथा शृणु ।। १७&lt;br&gt;&#xA;एवमुक्त्वा स्वसंबद्धां शक्तिवेगः स संनिधौ ।&lt;br&gt;&#xA;देव्या वासवदत्तायाः कथामाख्यातवानिमाम् ।। १८&lt;br&gt;&#xA;अभवद्वर्धमानाख्ये पुरे भूतलभूषणे ।&lt;br&gt;&#xA;नाम्ना परोपकारीति पुरा राजा परंतपः ।। १९&lt;br&gt;&#xA;तस्योन्नतिमतश्चाभून्महिषी कनकप्रभा ।&lt;br&gt;&#xA;विद्युद्धाराधरस्येव सा तु निर्मुक्तचापला ।। २०&lt;br&gt;&#xA;तस्यां तस्य च कालेन देव्यामजनि कन्यका ।&lt;br&gt;&#xA;रूपदर्पोपशान्त्यै या लक्ष्म्या धात्रेव निर्मिता ।। २१&lt;br&gt;&#xA;अवर्धत शनैः सा च लोकलोचनचन्द्रिका ।&lt;br&gt;&#xA;पित्रा कनकरेखेति मातृनाम्ना कृतात्मजा ।। २२&lt;br&gt;&#xA;एकदा यौवनस्थायां तस्यां राजा स तत्पिता ।&lt;br&gt;&#xA;विजनोपस्थितां देवीं जगाद कनकप्रभाम् ।। २३&lt;br&gt;&#xA;वर्धमाना सहैवैतत्समानोद्वाहचिन्तया ।&lt;br&gt;&#xA;एषा कनकरेखा मे हृदयं देवि बाधते ।। २४&lt;br&gt;&#xA;स्थानप्राप्तिविहीना हि गीतिवत्कुलकन्यका ।&lt;br&gt;&#xA;उद्वेजिनी परस्यापि श्रूयमाणैव कर्णयोः ।। २५&lt;br&gt;&#xA;विद्येव कन्यका मोहादपात्रे प्रतिपादिता ।&lt;br&gt;&#xA;यशसे न न धर्माय जायेतानुशयाय तु ।। २६&lt;br&gt;&#xA;तत्कस्मै दीयते ह्येषा मया नृपतये सुता ।&lt;br&gt;&#xA;कोऽस्याः समः स्यादिति मे देवि चिन्ता गरीयसी ।। २७&lt;br&gt;&#xA;तच्छ्रुत्वा सा विहस्यैवं बभाषे कनकप्रभा ।&lt;br&gt;&#xA;त्वमेवमात्थ कन्या तु नेच्छत्युद्वाहमेव सा ।। २८&lt;br&gt;&#xA;अद्यैव नर्मणा सा हि कृतकृत्रिमपुत्रका ।&lt;br&gt;&#xA;वत्से कदा विवाहं ते द्रक्ष्यामीत्युदिता मया ।। २९&lt;br&gt;&#xA;सा तच्छ्रुत्वैव साक्षेपमेवं मां प्रत्यवोचत ।&lt;br&gt;&#xA;मा मैवमम्ब दातव्या नैव कस्मैचिदप्यहम् ।। ३०&lt;br&gt;&#xA;मद्वियोगो न चादिष्टः कन्यैवास्मि सुशोभना ।&lt;br&gt;&#xA;अन्यथा मां मृतां विद्धि किंचिदस्त्यत्र कारणम् ।। ३१&lt;br&gt;&#xA;एवं तयोक्ता त्वत्पार्श्वं राजन्विग्नाहमागता ।&lt;br&gt;&#xA;तन्निषिद्धविवाहायाः का वरस्य विचारणा ।। ३२&lt;br&gt;&#xA;इति राज्ञीमुखाच्छ्रुत्वा समुद्भ्रान्तः स भूपतिः ।&lt;br&gt;&#xA;कन्यकान्तःपुरं गत्वा तामवादीत्तदा सुताम् ।। ३३&lt;br&gt;&#xA;प्रार्थयन्तेऽपि तपसा यं सुरासुरकन्यकाः ।&lt;br&gt;&#xA;भर्तृलाभः कथं वत्से स निषिद्धः किल त्वया ।। ३४&lt;br&gt;&#xA;एतत्पितुर्वचः श्रुत्वा भूतलन्यस्तलोचना ।&lt;br&gt;&#xA;तदा कनकरेखा सा निजगाद नृपात्मजा ।। ३५&lt;br&gt;&#xA;तात नैवेप्सितस्तावद्विवाहो मम सांप्रतम् ।&lt;br&gt;&#xA;तत्तातस्यापि किं तेन कार्यं कश्चात्र वो ग्रहः ।। ३६&lt;br&gt;&#xA;इत्युक्तः स तया राजा दुहित्रा धीमतां वरः ।&lt;br&gt;&#xA;परोपकारी स पुनरेवमेतामभाषत ।। ३७&lt;br&gt;&#xA;कन्यादानादृते पुत्रि किं स्यात्किल्बिषशान्तये ।&lt;br&gt;&#xA;न च बन्धुपराधीना कन्या स्वातन्त्र्यमर्हति ।। ३८&lt;br&gt;&#xA;जातैव हि परस्यार्थे कन्यका नाम रक्ष्यते ।&lt;br&gt;&#xA;बाल्यादृते विना भर्तुः कीदृक्तस्याः पितुर्गृहम् ।। ३९&lt;br&gt;&#xA;ऋतुमत्यां हि कन्यायां बान्धवा यान्त्यधोगतिम् ।&lt;br&gt;&#xA;वृषली सा वरश्चास्या वृषलीपतिरुच्यते ।। ४०&lt;br&gt;&#xA;इति तेनोदिता पित्रा राजपुत्री मनोगताम् ।&lt;br&gt;&#xA;वाचं कनकरेखा सा तत्क्षणं समुदैरयत् ।। ४१&lt;br&gt;&#xA;यद्येवं तात तद्येन विप्रेण क्षत्रियेण वा ।&lt;br&gt;&#xA;दृष्टा कनकपुर्याख्या नगरी कृतिना किल ।। ४२&lt;br&gt;&#xA;तस्मै त्वयाहं दातव्या स मे भर्ता भविष्यति ।&lt;br&gt;&#xA;नान्यथा तात मिथ्यैव कर्तव्या मे कदर्थना ।। ४३&lt;br&gt;&#xA;एवं तथोक्ते सुतया स राजा समचिन्तयत् ।&lt;br&gt;&#xA;दिष्ट्योद्वाहस्य तत्तावत्प्रसङ्गोऽङ्गीकृतोऽनया ।। ४४&lt;br&gt;&#xA;नूनं च कारणोत्पन्ना देवीयं कापि मद्गृहे ।&lt;br&gt;&#xA;इयत्कथं विजानाति बाला भूत्वान्यथा ह्यसौ ।। ०५५&lt;br&gt;&#xA;इति संचिन्त्य तत्कालं तथेत्युक्त्वा च तां सुताम् ।&lt;br&gt;&#xA;उत्थाय दिनकर्तव्यं स चकार महीपतिः ।। ४६&lt;br&gt;&#xA;अन्येद्युरास्थानगतो जगाद स च पार्श्वगान् ।&lt;br&gt;&#xA;दृष्टा कनकपुर्याख्या पुरी युष्मासु केनचित् ।। ४७&lt;br&gt;&#xA;येन दृष्टा च सा तस्मै विप्राय क्षत्रियाय वा ।&lt;br&gt;&#xA;मया कनकरेखा च यौवराज्यं च दीयते ।। ४८&lt;br&gt;&#xA;श्रुतापि नैव सास्माभिर्दर्शने देव का कथा ।&lt;br&gt;&#xA;इति ते चावदन्सर्वे अन्योन्याननदर्शिनः ।। ४९&lt;br&gt;&#xA;ततो राजा प्रतीहारमानीयादिशति स्म सः ।&lt;br&gt;&#xA;गच्छ भ्रमय कृत्स्नेऽत्र पुरे पटहघोषणाम् ।। ५०&lt;br&gt;&#xA;जानीहि यदि केनापि दृष्टा सा नगरी न वा ।&lt;br&gt;&#xA;इत्यादिष्टः प्रतीहारः स तथेति विनिर्ययौ ।। ५१&lt;br&gt;&#xA;निर्गत्य च समादिश्य तत्क्षणं राजपूरुषान् ।&lt;br&gt;&#xA;भ्रामयामास पटहं कृतश्रवणकौतुकम् ।। ५२&lt;br&gt;&#xA;विप्रः क्षत्रयुवा वा कनकपुरीं योऽत्र दृष्टवान्नगरीम् ।&lt;br&gt;&#xA;वदतु स तस्मै राजा ददाति तनयां च यौवराज्यं च ।। ५३&lt;br&gt;&#xA;इति चेतस्ततस्तत्र नगरे दत्तविस्मयम् ।&lt;br&gt;&#xA;तदघोष्यत सर्वत्र पटहानन्तरं वचः ।। ५४&lt;br&gt;&#xA;केयं पुरेऽस्मिन्कनकपुरीनामाद्य घोष्यते ।&lt;br&gt;&#xA;या वृद्धैरपि नास्माभिर्दृष्टा जातु न च श्रुता ।। ५५&lt;br&gt;&#xA;इत्येवं चावदन्पौराः श्रुत्वा तां तत्र घोषणाम् ।&lt;br&gt;&#xA;न पुनः कश्चिदेकोऽपि मया दृष्टेत्यभाषत ।। ५६&lt;br&gt;&#xA;तावच्च तन्निवास्येकः शक्तिदेव इति द्विजः ।&lt;br&gt;&#xA;बलदेवतनूजस्तामशृणोत्तत्र घोषणाम् ।। ५७&lt;br&gt;&#xA;स युवा व्यसनी सद्यो द्यूतेन विधनीकृतः ।&lt;br&gt;&#xA;अचिन्तयद्राजसुताप्रदानाकर्णनोन्मनाः ।। ५८&lt;br&gt;&#xA;द्यूतहारितनिःशेषवित्तस्य मम नाधुना ।&lt;br&gt;&#xA;प्रवेशोऽस्ति पितुर्गेहे नापि पण्याङ्गनागृहे ।। ५९&lt;br&gt;&#xA;तस्मादगतिकस्तावद्वरं मिथ्या ब्रवीम्यहम् ।&lt;br&gt;&#xA;मया सा नगरी दृष्टेत्येवं पटहघोषकान् ।। ६०&lt;br&gt;&#xA;को मां प्रत्येत्यविज्ञानं केन दृष्टा कदा हि सा ।&lt;br&gt;&#xA;स्यादेवं च कदाचिन्मे राजपुत्र्या समागमः ।। ६१&lt;br&gt;&#xA;इति संचिन्त्य गत्वा तान्स राजपुरुषांस्तदा ।&lt;br&gt;&#xA;शक्तिदेवो मया दृष्टा सा पुरीत्यवदन्मृषा ।। ६२&lt;br&gt;&#xA;दिष्ट्या तर्हि प्रतीहारपार्श्वमेहीहि तत्क्षणम् ।&lt;br&gt;&#xA;उक्तवद्भिश्च तैः साकं स प्रतीहारमभ्यगात् ।। ६३&lt;br&gt;&#xA;तस्मै तथैव चाशंसत्तत्पुरीदर्शनं मृषा ।&lt;br&gt;&#xA;तेनापि सत्कृत्य ततो राजान्तिकमनीयत ।। ६४&lt;br&gt;&#xA;राजाग्रेऽप्यविकल्पः संस्तथैव च तदब्रवीत् ।&lt;br&gt;&#xA;द्यूततान्तस्य किं नाम कितवस्य हि दुष्करम् ।। ६५&lt;br&gt;&#xA;राजापि निश्चयं ज्ञातुं ब्राह्मणं तं विसृष्टवान् ।&lt;br&gt;&#xA;तस्याः कनकरेखाया दुहितुर्निकटं तदा ।। ६६&lt;br&gt;&#xA;तया च स प्रतीहारमुखाज्ज्ञात्वान्तिकागतः ।&lt;br&gt;&#xA;कच्चित्त्वया सा कनकपुरी दृष्टेत्यपृच्छ्यत ।। ६७&lt;br&gt;&#xA;बाढं मया सा नगरी दृष्टा विद्यार्थिना सता ।&lt;br&gt;&#xA;भ्रमता भुवमित्येवं सोऽपि तां प्रत्यभाषत ।। ६८&lt;br&gt;&#xA;केन मार्गेण तत्र त्वं गतवान्कीदृशी च सा ।&lt;br&gt;&#xA;इति भूयस्तया पृष्टः स विप्रोऽप्येवमब्रवीत् ।। ६९&lt;br&gt;&#xA;इतो हरपुरं नाम नगरं गतवानहम् ।&lt;br&gt;&#xA;ततोऽपि प्राप्तवानस्मि पुरीं वाराणसीं क्रमात् ।। ७०&lt;br&gt;&#xA;वाराणस्याश्च दिवसैर्नगरं पौण्ड्रवर्धनम् ।&lt;br&gt;&#xA;तस्मात्कनकपुर्याख्यां नगरीं तां गतोऽभवम् ।। ७१&lt;br&gt;&#xA;दृष्टा मया च सा भोगभूमिः सुकृतकर्मणाम् ।&lt;br&gt;&#xA;अनिमेषेक्षणास्वाद्यशोभा शक्रपुरी यथा ।। ७२&lt;br&gt;&#xA;तत्राधिगतविद्यश्च कालेनाहमिहागमम् ।&lt;br&gt;&#xA;इति तेनास्मि गतवान्पथा सापि पुरीदृशी ।। ७३&lt;br&gt;&#xA;एवं विरचितोक्तौ च धूर्ते तस्मिन्द्विजन्मनि ।&lt;br&gt;&#xA;शक्तिदेवे सहासं सा व्याजहार नृपात्मजा ।। ७४&lt;br&gt;&#xA;अहो सत्यं महाब्रह्मन्दृष्टा सा नगरी त्वया ।&lt;br&gt;&#xA;ब्रूहि ब्रूहि पुनस्तावत्केनासि गतवान्पथा ।। ७५,&lt;br&gt;&#xA;तच्छ्रुत्वा स यदा धार्ष्ट्यं शक्तिदेवोऽकरोत्पुनः ।&lt;br&gt;&#xA;तदा तं राजपुत्री सा चेटभिर्निरवासयत् ।। ७६&lt;br&gt;&#xA;निर्वासिते ययौ चास्मिन्पितुः पार्श्वं तदैव सा ।&lt;br&gt;&#xA;किं सत्यमाह विप्रोऽसाविति पित्राप्यपृच्छ्यत ।। ७७&lt;br&gt;&#xA;ततश्च सा राजसुता जनकं निजगाद तम् ।&lt;br&gt;&#xA;तात राजापि भूत्वा त्वमविचार्यैव चेष्टसे ।। ७८&lt;br&gt;&#xA;किं न जानासि धूर्ता यद्वञ्चयन्ते जनानृजून् ।&lt;br&gt;&#xA;स हि मिथ्यैव विप्रो मां प्रतारयितुमीहते ।। ७९&lt;br&gt;&#xA;न पुनर्नगरी तेन दृष्टा सालीकवादिना ।&lt;br&gt;&#xA;धूर्तैरनेकाकाराश्च क्रियन्ते भुवि वञ्चनाः ।।&lt;br&gt;&#xA;शिवमाधववृत्तान्तं तथाहि शृणु वच्मि ते ।&lt;br&gt;&#xA;इत्युक्त्वा राजकन्या सा व्याजहार कथामिमाम् ।। ८१&lt;br&gt;&#xA;अस्ति रत्नपुरं नाम यथार्थं नगरोत्तमम् ।&lt;br&gt;&#xA;शिवमाधवसंज्ञौ च धूर्तौ तत्र बभूवतुः ।। ८२&lt;br&gt;&#xA;परिवारीकृतानेकधूर्तौ तौ चक्रतुश्चिरम् ।&lt;br&gt;&#xA;मायाप्रयोगनिःशेषमुषिताढ्यजनं पुरम् ।। ८३&lt;br&gt;&#xA;एकदा द्वौ च तावेवं मन्त्रं विदधतुर्मिथः ।&lt;br&gt;&#xA;इदं नगरमावाभ्यां कृत्स्नं तावद्विलुण्ठितम् ।। ८४&lt;br&gt;&#xA;अतः संप्रति गच्छामो वस्तुमुज्जयिनीं पुरीम् ।&lt;br&gt;&#xA;तत्र तु श्रूयते राज्ञः पुरोधाः सुमहाधनः ।। ८५&lt;br&gt;&#xA;शंकरस्वामिनामा च तस्माद्युक्त्या हृतैर्धनैः ।&lt;br&gt;&#xA;मालवस्त्रीविलासानां यास्यामोऽत्र रसज्ञताम् ।। ८६&lt;br&gt;&#xA;आस्कन्दी दक्षिणार्धस्य स तत्र भ्रुकुटीमुखः ।&lt;br&gt;&#xA;सप्तकुम्भीनिधानो हि कीनाशो गीयते द्विजैः ।। ८७&lt;br&gt;&#xA;कन्यारत्नं च तस्यास्ति विप्रस्यैकमिति श्रुतम् ।&lt;br&gt;&#xA;तदप्येतत्प्रसङ्गेन ध्रुवं तस्मादवाप्स्यते ।। ८८&lt;br&gt;&#xA;इति निश्चित्य कृत्वा च मिथः कर्तव्यसंविदम् ।&lt;br&gt;&#xA;शिवमाधवधूर्तौ तु पुरात्प्रययतुस्ततः ।। ८९&lt;br&gt;&#xA;शनैश्चोज्जयिनीं प्राप्य माधवः सपरिच्छदः ।&lt;br&gt;&#xA;राजपुत्रस्य वेषेण तस्थौ ग्रामे क्वचिद्बहिः ।। ९०&lt;br&gt;&#xA;शिवस्त्वविकलं कृत्वा वर्णिवेषं विवेश ताम् ।&lt;br&gt;&#xA;नगरीमेक एवाग्रे बहुमायाविचक्षणः ।। ९१&lt;br&gt;&#xA;तत्रात्युवास सिप्राया मठिकां तीरसीमनि ।&lt;br&gt;&#xA;दृश्यस्थापितमृद्दर्भभिक्षाभाण्डमृगाजिनाम् ।। ९२&lt;br&gt;&#xA;स च प्रभातकालेषु घनयाङ्गं मृदालिपत् ।&lt;br&gt;&#xA;अवीचिकर्दमालेपसूत्रपातमिवाचरन् ।। ९३&lt;br&gt;&#xA;सरित्तोये च स चिरं निमज्यासीदवाङ्मुखः ।&lt;br&gt;&#xA;कुकर्मजामिवाभ्यस्यन्भविष्यन्तीमधोगतिम् ।। ९४&lt;br&gt;&#xA;स्नानोत्थितोऽर्काभिमुखस्तस्थावूर्ध्वं चिरं च सः ।&lt;br&gt;&#xA;शूलाधिरोपणौचित्यमात्मनो दर्शयन्निव ।। ९५&lt;br&gt;&#xA;ततो देवाग्रतो गत्वा कुशकूर्चकरो जपन् ।&lt;br&gt;&#xA;आस्त पद्मासनासीनः सदम्भचतुराननः ।। ९६&lt;br&gt;&#xA;अन्तरा हृदयानीव साधूनां कैतवेन सः ।&lt;br&gt;&#xA;स्वच्छान्याहृत्य पुष्पाणि पुरारिं पर्यपूजयत् ।। ९७&lt;br&gt;&#xA;कृतपूजश्च भूयोऽपि मिथ्या जपपरोऽभवत् ।&lt;br&gt;&#xA;दत्तावधानः कुसृतिष्विव ध्यानं ततान सः ।। ९८&lt;br&gt;&#xA;अपराह्ने च भिक्षार्थी कृष्णसाराजिनाम्बरः ।&lt;br&gt;&#xA;पुरि तद्वञ्चनामायाकटाक्ष इव सोऽभ्रमत् ।। ९९&lt;br&gt;&#xA;आदाय द्विजगेहेभ्यो मौनी भिक्षात्रयं ततः ।&lt;br&gt;&#xA;सदण्डाजिनकश्चक्रे त्रिः सत्यमिव खण्डशः ।। १००&lt;br&gt;&#xA;भागं ददौ च काकेभ्यो भागमभ्यागताय च ।&lt;br&gt;&#xA;भागेन दम्भबीजेन कुक्षिभस्त्रामपूरयत् ।। १०१&lt;br&gt;&#xA;पुन- स सर्वपापानि निजानि गणयन्निव ।&lt;br&gt;&#xA;जपन्नावर्तयामास चिरं मिथ्याक्षमालिकाम् ।। १०२&lt;br&gt;&#xA;रजन्यामद्वितीयश्च स तस्थौ मठिकान्तरे ।&lt;br&gt;&#xA;अपि सूक्ष्माणि लोकस्य तर्कस्थानानि चिन्तयन् ।। १०३&lt;br&gt;&#xA;एवं प्रतिदिनं कुर्वन्कष्टं व्याजमयं तपः ।&lt;br&gt;&#xA;स तत्रावर्जयामास नगरीवासिनां मनः ।। १०४&lt;br&gt;&#xA;अहो तपस्वी शान्तोऽयमिति ख्यातिश्च सर्वतः ।&lt;br&gt;&#xA;उदपद्यत तत्रास्य भक्तिनम्रेऽखिले जने ।। १५&lt;br&gt;&#xA;तावच्च स द्वितीयोऽस्य सखा चारमुखेन तम् ।&lt;br&gt;&#xA;विज्ञाय माधवोऽप्येतन्नगरीं प्रविवेश ताम् ।। १६&lt;br&gt;&#xA;गृहीत्वा वसतिं चात्र दूरे देवकुलान्तरे ।&lt;br&gt;&#xA;स राजपुत्रच्छद्मा सन्स्नातुं सिप्रातटं ययौ ।। १०७&lt;br&gt;&#xA;स्नात्वा सानुचरो दृष्ट्वा देवाग्रे जपतत्परम् ।&lt;br&gt;&#xA;तं शिवं परमप्रह्वो निपपातास्य पादयोः ।। १०८&lt;br&gt;&#xA;जगाद च जनस्याग्रे नास्तीदृक्तापसोऽपरः ।&lt;br&gt;&#xA;असकृद्धि मया दृष्टस्तीर्थान्येष भ्रमन्निति ।। १०९&lt;br&gt;&#xA;शिवस्तु तं विलोक्यापि दम्भस्तम्भितकंधरः ।&lt;br&gt;&#xA;तथैवासीत्ततः सोऽपि माधवो वसतिं ययौ ।। ११०&lt;br&gt;&#xA;रात्रौ मिलित्वा चैकत्र भुक्त्वा पीत्वा च तावुभौ ।&lt;br&gt;&#xA;मन्त्र्यामासतुः शेषं कर्तव्यं यदतः परम् ।। १११&lt;br&gt;&#xA;यामे च पश्चिमे स्वैरमागात्स्वमठिकां शिवः ।&lt;br&gt;&#xA;माधवोऽपि प्रभाते स्वं धूर्तमेकं समादिशत् ।। ११२&lt;br&gt;&#xA;एतद्गृहीत्वा गच्छ त्वं वस्त्रयुग्ममुपायनम् ।&lt;br&gt;&#xA;शंकरस्वामिनः पार्श्वमिह राजपुरोधसः ।। ११३&lt;br&gt;&#xA;राजपुत्रः पराभूतो माधवो नाम गोत्रजैः ।&lt;br&gt;&#xA;पित्र्यं बहु गृहीत्वार्थमागतो दक्षिणापथात् ।। ११४&lt;br&gt;&#xA;समैः कतिपयैरन्यै राजपुत्रैरनुद्रुतः ।&lt;br&gt;&#xA;स चेह युष्मदीयस्य राज्ञः सेवां करिष्यति ।। ११५&lt;br&gt;&#xA;तेन त्वद्दर्शनायाहं प्रेषितो यशसां निधे ।&lt;br&gt;&#xA;इति त्वया सविनयं स च वाच्यः पुरोहितः ।। ११६&lt;br&gt;&#xA;एवं स माधवेनोक्त्वा धूर्तः संप्रेषितस्तदा ।&lt;br&gt;&#xA;जगामोपायनकरो गृहं तस्य पुरोधसः ।। ११७&lt;br&gt;&#xA;उपेत्यावसरे दत्त्वा प्राभूतं विजने च तत् ।&lt;br&gt;&#xA;तस्मै माधवसंदेशं शंसति स्म यथोचितम् ।। ११८&lt;br&gt;&#xA;सोऽप्युपायनलोभात्तच्छ्रद्दधे कल्पितायतिः ।&lt;br&gt;&#xA;उपप्रदानं लिप्सूनामेकं ह्याकर्षणौषधम् ।। ११९&lt;br&gt;&#xA;ततः प्रत्यागते तस्मिन्धूर्तेऽन्येद्युः स माधवः ।&lt;br&gt;&#xA;लब्धावकाशस्तमगात्स्वयं द्रष्टुं पुरोहितम् ।। १२०&lt;br&gt;&#xA;धृतकार्पटिकाकारै राजपुत्रापदेशिभिः ।&lt;br&gt;&#xA;वृतः पार्श्वचरैरात्तकाष्ठखण्डकलाञ्छनैः ।। १२१&lt;br&gt;&#xA;पुरोगावेदितश्चैनमभ्यगात्स पुरोहितम् ।&lt;br&gt;&#xA;तेनाप्यभ्युद्गमानन्दस्वागतैरभ्यनन्द्यत ।। १२२&lt;br&gt;&#xA;ततस्तेन सह स्थित्वा कथालापैः क्षणं च सः ।&lt;br&gt;&#xA;आययौ तदनुज्ञातो माधवो वसतिं निजाम् ।। १२३&lt;br&gt;&#xA;द्वितीयेऽह्नि पुनः प्रेष्य प्राभृतं वस्त्रयोर्युगम् ।&lt;br&gt;&#xA;भूयोऽपि तमुपागच्छत्पुरोहितमुवाच च ।। १२४&lt;br&gt;&#xA;परिवारानुरोधेन किल सेवार्थिनो वयम् ।&lt;br&gt;&#xA;तेन त्वमाश्रितोऽस्माभिरर्थमात्रास्ति नः पुनः ।। १२५&lt;br&gt;&#xA;तच्छ्रुत्वा प्राप्तिमाशङ्क्य तस्मात्सोऽथ पुरोहितः ।&lt;br&gt;&#xA;प्रतिशुश्राव तत्तस्मै माधवाय समीहितम् ।। १२६&lt;br&gt;&#xA;क्षणाच्च गत्वा राजानमेतदर्थं व्यजिज्ञपत् ।&lt;br&gt;&#xA;तद्गौरवेण राजापि तत्तथा प्रत्यपद्यत ।। १२७&lt;br&gt;&#xA;अपरेऽह्नि च नीत्वा तं माधवं सपरिच्छदम् ।&lt;br&gt;&#xA;नृपायादर्शयत्तस्मै स पुरोधाः सगौरवम् ।। १२८&lt;br&gt;&#xA;नृपोऽपि माधवं दृष्ट्वा राजपुत्रोपमाकृतिम् ।&lt;br&gt;&#xA;आदरेणानुजग्राह वृत्तिं चास्य प्रदिष्टवान् ।। १२९&lt;br&gt;&#xA;ततोऽत्र सेवमानस्तं नृपं तस्थौ स माधवः ।&lt;br&gt;&#xA;रात्रौ रात्रौ च मन्त्राय शिवेन समगच्छत ।। १३०&lt;br&gt;&#xA;इहैव वस मद्गेहे इति तेन पुरोधसा ।&lt;br&gt;&#xA;सोऽर्थितश्चाभवल्लोभादुपचारोपजीविना ।। १३१&lt;br&gt;&#xA;ततः सहचरैः साकं तस्यैवाशिश्रियद्गृहम् ।&lt;br&gt;&#xA;विनाशहेतुर्वासाय मद्गुः स्कन्धं तरोरिव ।। १३२&lt;br&gt;&#xA;कृत्वा कृत्रिममाणिक्यमयैराभरणैर्भृतम् ।&lt;br&gt;&#xA;भाण्डं च स्थापयामास तदीये कोषवेश्मनि ।। १३३&lt;br&gt;&#xA;अन्तरा च तदुद्धाट्य तैस्तैर्व्याजार्धदर्शितैः ।&lt;br&gt;&#xA;जहाराभरणैस्तस्य शष्पैरिव पशोर्मनः ।। १३४&lt;br&gt;&#xA;विश्वस्ते च ततस्तस्मिन्पुरोधसि चकार सः ।&lt;br&gt;&#xA;मान्द्यमल्पतराहारकृशीकृततनुर्मृषा ।। १३५&lt;br&gt;&#xA;याते कतिपयाहे च तं शय्योपान्तवर्तिनम् ।&lt;br&gt;&#xA;पुरोहितं स वक्ति स्म धूर्तराजोऽल्पया गिरा ।। १३६&lt;br&gt;&#xA;मम तावच्छरीरेऽस्मिन्वर्तते विषमा दशा ।&lt;br&gt;&#xA;तद्विप्रवर कंचित्त्वं ब्राह्मणोत्तममानय ।। १३७&lt;br&gt;&#xA;यस्मै दास्यामि सर्वस्वमिहामुत्र च शर्मणे ।&lt;br&gt;&#xA;अस्थिरे जीविते ह्यास्था का धनेषु मनस्विनः ।। १३८&lt;br&gt;&#xA;इत्युक्तः स पुरोधाश्च तेन दानोपजीवकः ।&lt;br&gt;&#xA;एवं करोमीत्याह स्म सोऽपतच्चास्य पादयोः ।। १३९&lt;br&gt;&#xA;ततः स ब्राह्मणं यं यमानिनाय पुरोहितः ।&lt;br&gt;&#xA;विशेषेच्छानिभात्तं तं श्रद्दधे न स माधवः ।। १४०&lt;br&gt;&#xA;तद्दृष्ट्वा तस्य पार्श्वस्थो धूर्त एकोऽब्रवीदिदम् ।&lt;br&gt;&#xA;न तावदस्मै सामान्यो विप्रः प्रायेण रोचते ।। १४१&lt;br&gt;&#xA;तद्य एष शिवो नाम सिप्रातीरे महातपाः ।&lt;br&gt;&#xA;स्थितः संप्रति भात्यस्य न वेत्येतन्निरूप्यताम् ।। १४२&lt;br&gt;&#xA;तच्छ्रुत्वा माधवोऽवादीत्कृतार्तिस्तं पुरोहितम् ।&lt;br&gt;&#xA;हन्त प्रसीदानय तं विप्रो नान्यो हि तादृशः ।। १४३&lt;br&gt;&#xA;इत्युक्तस्तेन च ययौ स शिवस्यान्तिकं ततः ।&lt;br&gt;&#xA;पुरोधास्तमपश्यच्च रचितध्याननिश्चलम् ।। १४४&lt;br&gt;&#xA;उपाविशच्च तस्याग्रे ततः कृत्वा प्रदक्षिणम् ।&lt;br&gt;&#xA;तत्क्षणं सोऽपि धूर्तोऽभूच्छनैरुन्मीलितेक्षणः ।। १४५&lt;br&gt;&#xA;ततः प्रणम्य तं प्रह्वः स उवाच पुरोहितः ।&lt;br&gt;&#xA;न चेत्कुप्यसि तत्किंचित्प्रभो विज्ञापयाम्यहम् ।। १४६&lt;br&gt;&#xA;तन्निशम्य च तेनोष्ठपुटोन्नमनसंज्ञया ।&lt;br&gt;&#xA;अनुज्ञातः शिवेनैव तमवादीत्पुरोहितः ।। १४७&lt;br&gt;&#xA;इह स्थितो दाक्षिणात्यो राजपुत्रो महाधनः ।&lt;br&gt;&#xA;माधवाख्यः स चास्वस्थः सर्वस्वं दातुमुद्यतः ।। १४८&lt;br&gt;&#xA;मन्यसे यदि तत्तुभ्यं स सर्वं तत्प्रयच्छति ।&lt;br&gt;&#xA;नानानर्घमहारत्नमयालंकरणोज्जवलम् ।। १४९&lt;br&gt;&#xA;तच्छ्रुत्वा स शनैर्मुक्तमौनः किल शिवोऽब्रवीत् ।&lt;br&gt;&#xA;ब्रह्मन्भिक्षाशनस्यार्थैः कोऽर्थो मे ब्रह्मचारिणः ।। १५०&lt;br&gt;&#xA;ततः पुरोहितोऽप्येवं स तं पुनरभाषत ।&lt;br&gt;&#xA;मैवं वादीर्महाब्रह्मन्किं न वेत्स्याश्रमक्रमम् ।। १५१&lt;br&gt;&#xA;कृतदारो गृहे कुर्वन्देवपित्रतिथिक्रियाः ।&lt;br&gt;&#xA;धनैस्त्रिवर्गं प्राप्नोति गृही ह्याश्रमिणां वरः ।। १५२&lt;br&gt;&#xA;ततः सोऽपि शिवोऽवादीत्कुतो मे दारसंग्रहः ।&lt;br&gt;&#xA;नह्यहं परिणेष्यामि कुलाद्यादृशतादृशात् ।। १५३&lt;br&gt;&#xA;तच्छ्रुत्वा सुखभोग्यं च मत्वा तस्य तथा धनम् ।&lt;br&gt;&#xA;स प्राप्तावसरो लुब्धः पुरोधास्तमभाषत ।। १५४&lt;br&gt;&#xA;अस्ति तर्हि सुता कन्या विनयस्वामिनीति मे ।&lt;br&gt;&#xA;अतिरूपवती सा च तां च तुभ्यं ददाम्यहम् ।। १५५&lt;br&gt;&#xA;यच्च प्रतिग्रहधनं तस्मात्प्राप्नोषि माधवात् ।&lt;br&gt;&#xA;तदहं तव रक्षामि तद्भजस्व गृहाश्रमम् ।। १५६&lt;br&gt;&#xA;इत्याकर्ण्य स संपन्नयथेष्टार्थः शिवोऽब्रवीत् ।&lt;br&gt;&#xA;ब्रह्मन्ग्रहस्तवायं चेत्तत्करोमि वचस्तव ।। १५७&lt;br&gt;&#xA;हेमरत्नस्वरूपे तु मुग्ध एवास्मि तापसः ।&lt;br&gt;&#xA;त्वद्वाचैव प्रवर्तेऽहं यथा वेत्सि तथा कुरु ।। १५८&lt;br&gt;&#xA;एतच्छिवचः श्रुत्वा परितुष्टस्तथेति तम् ।&lt;br&gt;&#xA;मूढो निनाय गेहं स्वं तथैव स पुरोहितः ।। १५९&lt;br&gt;&#xA;संनिवेश्य च तत्रैनं शिवाख्यमशिवं ततः ।&lt;br&gt;&#xA;यथाकृतं शशंसैतन्माधवायाभिनन्दते ।। १६०&lt;br&gt;&#xA;तदैव च ददौ तस्मै सुतां क्लेशविवर्धिताम् ।&lt;br&gt;&#xA;निजां शिवाय संपत्तिमिव मूढत्वहारिताम् ।। १६१&lt;br&gt;&#xA;कृतोद्वाहं तृतीयेऽह्नि प्रतिग्रहकृते च तम् ।&lt;br&gt;&#xA;निनाय व्याजमन्दस्य माधवस्य ततोऽन्तिकम् ।। १६२&lt;br&gt;&#xA;अतर्क्यतपसं वन्दे त्वामित्यवितथं वदन् ।&lt;br&gt;&#xA;माधवोऽप्यपतत्तस्य शिवस्योत्थाय पादयोः ।। १६३&lt;br&gt;&#xA;ददौ च तस्मै विधिवत्कोषागारात्तदाहृतम् ।&lt;br&gt;&#xA;भूरिकृत्रिममाणिक्यमयाभरणभाण्डकम् ।। १६४&lt;br&gt;&#xA;शिवोऽपि प्रतिगृह्यैतत्तस्य हस्ते पुरोधसः ।&lt;br&gt;&#xA;नाहं वेद्मि त्वमेवैतद्वेत्सीत्युक्त्वा समर्पयत् ।। १६५&lt;br&gt;&#xA;अङ्गीकृतमिदं पूर्वं मया चिन्ता तवात्र का ।&lt;br&gt;&#xA;इत्युक्त्वा तच्च जग्राह तत्क्षणं स पुरोहितः ।। १६६&lt;br&gt;&#xA;कृताशिषि ततो याते स्ववधूवासकं शिवे ।&lt;br&gt;&#xA;नीत्वा स स्थापयामास तन्निजे कोषवेश्मनि ।। १६७&lt;br&gt;&#xA;माधवोऽपि तदन्येद्युर्मान्द्यव्याजं शनैस्त्यजन् ।&lt;br&gt;&#xA;रोगोपशान्तिं वक्ति स्म महादानप्रभावतः ।। १६८&lt;br&gt;&#xA;त्वया धर्मसहायेन समुत्तीर्णोऽहमापदः ।&lt;br&gt;&#xA;इति चान्तिकमायान्तं प्रशशंस पुरोहितम् ।। १६९&lt;br&gt;&#xA;एतत्प्रभावादेतन्मे शरीरमिति कीर्तयन् ।&lt;br&gt;&#xA;प्रकाशमेव चक्रे च शिवेन सह मित्रताम् ।। १७०&lt;br&gt;&#xA;शिवोऽपि यातेषु दिनेष्ववादीत्तं पुरोहितम् ।&lt;br&gt;&#xA;एवमेव भवद्गेहे भोक्ष्यते च कियन्मया ।। १७१&lt;br&gt;&#xA;तत्किं त्वमेव मूल्येन गृहास्याभरणं न तत् ।&lt;br&gt;&#xA;महार्घमिति चेन्मूल्यं यथासंभवि देहि मे ।। १७२&lt;br&gt;&#xA;तच्छ्रुत्वा तदनर्घं च मत्वा तन्निष्क्रयं ददौ ।&lt;br&gt;&#xA;तथेति तस्मै सर्वस्वं शिवाय स पुरोहितः ।। १७३&lt;br&gt;&#xA;तदर्थं च स्वहस्तेन जीवं लेख्यमकारयत् ।&lt;br&gt;&#xA;स्वयं चाप्यकरोद्बुद्ध्वा तद्धनं स्वधनाधिकम् ।। १७४&lt;br&gt;&#xA;अन्योन्यलिखितं हस्ते गृहीत्वा स पुरोहितः ।&lt;br&gt;&#xA;पृथगासीत्पृथक्सोऽपि शिवो भेजे गृहस्थितिम् ।। १७५&lt;br&gt;&#xA;ततश्च स शिवः सोऽपि माधवः संगतावुभौ ।&lt;br&gt;&#xA;पुरोहितार्थान्भुञ्जानौ यथेच्छं तत्र तस्थतुः ।। १७६&lt;br&gt;&#xA;गते काले च मूल्यार्थी स पुरोधाः किलापणे ।&lt;br&gt;&#xA;ततोऽलंकारणादेकं विक्रेतुं कटकं ययौ ।। १७७&lt;br&gt;&#xA;तत्रैतद्रत्नतत्त्वज्ञाः परीक्ष्य वणिजोऽब्रुवन् ।&lt;br&gt;&#xA;अहो कस्यास्ति विज्ञानं येनैतत्कृत्रिमं कृतम् ।। १७८&lt;br&gt;&#xA;काचस्फटिकखण्डा हि नानारागोपरञ्जिताः ।&lt;br&gt;&#xA;रीतिबद्धा इमे नैते मणयो न च काञ्चनम् ।। १७९&lt;br&gt;&#xA;तच्छ्रुत्वा विह्वलो गत्वा स पुरोधास्तदवं तत् ।&lt;br&gt;&#xA;आनीयाभरणं गेहात्कृत्स्नं तेषामदर्शयत् ।। १८०&lt;br&gt;&#xA;ते दृष्ट्वा तद्वदेवास्य सर्वं कृत्रिममेव तत् ।&lt;br&gt;&#xA;ऊचिरे च स तच्छ्रुत्वा वज्राहत इवाभवत् ।। १८१&lt;br&gt;&#xA;ततश्च गत्वा तत्कालं स मूढः शिवमभ्यधात् ।&lt;br&gt;&#xA;गृह्णीष्व स्वानलंकारांस्तन्मे देहि निजं धनम् ।। १८२&lt;br&gt;&#xA;कुतो ममाद्यापि धनं तद्ध्यशेषं गृहे मया ।&lt;br&gt;&#xA;कालेन भुक्तमिति तं शिवोऽपि प्रत्यभाषत ।। १८३&lt;br&gt;&#xA;ततो विवदमानौ तौ पार्श्वावस्थितमाधवम् ।&lt;br&gt;&#xA;पुरोधाश्च शिवश्चोभौ राजानमुपजग्मतुः ।। १८४&lt;br&gt;&#xA;काचस्फटिकयोः खण्डै रीतिबद्धैः सुरञ्जितैः ।&lt;br&gt;&#xA;रचितं देव तत्रैव व्याजालंकरणं महत् ।। १८५&lt;br&gt;&#xA;शिवेन मम सर्वस्वमजानानस्य भक्षितम् ।&lt;br&gt;&#xA;इति विज्ञापयामास नृपतिं स पुरोहितः ।। १८६&lt;br&gt;&#xA;ततः शिवोऽब्रवीद्राजन्ना बाल्यात्तापसोऽभवम् ।&lt;br&gt;&#xA;अनेनैव तदभ्यर्थ्य ग्राहितोऽहं प्रतिग्रहम् ।। १८७&lt;br&gt;&#xA;तदैव भाषितं चास्य मुग्धेनापि सता मया ।&lt;br&gt;&#xA;रत्नादिष्वनभिज्ञस्य प्रमाणं मे भवानिति ।। १८८&lt;br&gt;&#xA;अहं स्थितस्तवात्रेति प्रत्यपद्यत चैष तत् ।&lt;br&gt;&#xA;प्रतिगृह्य च सत्सर्वं हस्तेऽस्यैव मयार्पितम् ।। १८९&lt;br&gt;&#xA;ततोऽनेन गृहीतं तत्स्वेच्छं मूल्येन मे प्रभो ।&lt;br&gt;&#xA;विद्यते चावयोरत्र स्वहस्तलिखितं मिथः ।। १९०&lt;br&gt;&#xA;इदानीं चैव साहाय्यं परं जानात्यतः प्रभुः ।&lt;br&gt;&#xA;एवं शिवे समाप्तोक्तावुवाच स च माधवः ।। १९१&lt;br&gt;&#xA;मैवमादिश मान्यस्त्वमपराधो ममात्र कः ।&lt;br&gt;&#xA;न गृहीतं मया किंचिद्भवतो वा शिवस्य वा ।। १९२&lt;br&gt;&#xA;पैतृकं धनमन्यत्र चिरं न्यासीकृतं स्थितम् ।&lt;br&gt;&#xA;तदा तदेव चानीतं मया दत्तं द्विजन्मने ।। १९३&lt;br&gt;&#xA;सत्यं यदि न तत्स्वर्णं न च रत्नानि तानि तत् ।&lt;br&gt;&#xA;रीतिस्फटिककाचानां प्रदानादस्तु मे फलम् ।। १९४&lt;br&gt;&#xA;निर्व्याजहृदयत्वेन दाने च प्रत्ययो मम ।&lt;br&gt;&#xA;दृष्ट एवावतीर्णोऽस्मि यद्रोगमतिदुस्तरम् ।। ५९५&lt;br&gt;&#xA;इत्यभिन्नमुखच्छायमुक्तवत्यत्र माधवे ।&lt;br&gt;&#xA;जहास मन्त्रिसहितो राजा तस्मै तुतोष च ।। १९६&lt;br&gt;&#xA;नैवमन्यायतः किंचिन्माधवस्य शिवस्य वा ।&lt;br&gt;&#xA;इति तत्र सभासद्भिः सान्तर्हासमुदीरिते ।। १९७&lt;br&gt;&#xA;पुरोहितः सोऽथ ययौ हारितार्थो विलज्जितः ।&lt;br&gt;&#xA;कासां हि नापदां हेतुरतिलोभान्धबुद्धिता ।। १९८&lt;br&gt;&#xA;तौ च धूर्तौ ततस्तत्र तस्थतुः शिवमाधवौ ।&lt;br&gt;&#xA;परितुष्टनृपावाप्तप्रसादसुखितौ चिरम् ।। १९९&lt;br&gt;&#xA;एवं सूत्रशतैस्तैस्तैर्जिह्वाजालानि तन्वते ।&lt;br&gt;&#xA;जालोपजीविनो धूर्ता धारायां धीवरा इव ।। २००&lt;br&gt;&#xA;तत्तात मिथ्या कनकपुरीं दृष्टामिव ब्रुवन् ।&lt;br&gt;&#xA;एषोऽपि वञ्चयित्वा त्वां विप्रो मत्प्राप्तिमिच्छति ।। २०१&lt;br&gt;&#xA;अतः संप्रति मा भूत्ते मद्विवाहकृते त्वरा ।&lt;br&gt;&#xA;स्थितास्मि तावत्कन्यैव पश्यामो भवितात्र किम् ।। २०२&lt;br&gt;&#xA;इत्युक्तः सुतया राजा तया कनकरेखया ।&lt;br&gt;&#xA;परोपकारी स तदा तामेवं प्रत्यभाषत ।। २०३&lt;br&gt;&#xA;यौवने कन्यकाभावश्चिरं पुत्रि न युज्यते ।&lt;br&gt;&#xA;मिथ्या वदन्ति दोषं हि दुर्जना गुणमत्सराः ।। २०४&lt;br&gt;&#xA;उत्तमस्य विशेषेण कलङ्कोत्पादको जनः ।&lt;br&gt;&#xA;हरस्वामिकथामत्र शृण्वेतां कथयामि ते ।। २०५&lt;br&gt;&#xA;गङ्गोपकण्ठे कुसुमपुरं नामास्ति यत्पुरम् ।&lt;br&gt;&#xA;हरस्वामीति कोऽप्यासीत्तीर्थार्थी तत्र तापसः ।। २०६&lt;br&gt;&#xA;स भैक्षवृत्तिविप्रोऽत्र गङ्गातीरकृतोटजः ।&lt;br&gt;&#xA;तपःप्रकर्षाल्लोकस्य गौरवास्पदतां ययौ ।। २०७&lt;br&gt;&#xA;कदाचिच्चात्र तं दृष्ट्वा दूराद्भिक्षाविनिर्गतम् ।&lt;br&gt;&#xA;जनमध्ये जगादैकस्तद्गुणासहनः खलः ।। २०८&lt;br&gt;&#xA;अपि जानीथ जातोऽयं कीदृक्कपटतापसः ।&lt;br&gt;&#xA;अनेनैवार्भकाः सर्वे नगरेऽमुत्र भक्षिताः ।। २०९&lt;br&gt;&#xA;तच्छ्रुत्वा च द्वितीयोऽत्र तत्रावोचत तादृशः ।&lt;br&gt;&#xA;सत्यं श्रुतं मयाप्येतदुच्यमानं जनैरिति ।। २१०&lt;br&gt;&#xA;एवमेतदिति स्माह तृतीयोऽपि समर्थयन् ।&lt;br&gt;&#xA;बध्नात्यार्यपरीवादं खलसंवादशङ्खला ।। २११&lt;br&gt;&#xA;तेनैव च क्रमेणैष गतः कर्णपरम्पराम् ।&lt;br&gt;&#xA;प्रवादो बहुलीभावं सर्वत्रात्र पुरे ययौ ।। २१२&lt;br&gt;&#xA;पौराश्च सर्वे गेहेभ्यो बलाद्बालान्न तत्यजुः ।&lt;br&gt;&#xA;हरस्वामी शिशून्नीत्वा भक्षयत्यखिलानिति ।। २१३&lt;br&gt;&#xA;ततश्च ब्राह्मणास्तत्र संततिक्षयभीरवः ।&lt;br&gt;&#xA;संभूय मन्त्रयामासुः पुरात्तस्य प्रवासनम् ।। २१४&lt;br&gt;&#xA;ग्रसेत कुपितः सोऽस्मानिति साक्षाद्भयान्न ते ।&lt;br&gt;&#xA;यदा तस्याशकन्वक्तुं दूतान्विससृजुस्तदा ।। २१५&lt;br&gt;&#xA;ते च गत्वा तदा दूता दूरादेव तमब्रुवन् ।&lt;br&gt;&#xA;नगराद्गम्यतामस्मादित्याहुस्त्वां द्विजातयः ।। २१६&lt;br&gt;&#xA;किं निमित्तमिति प्रोक्ता विस्मितेनाथ तेन ते ।&lt;br&gt;&#xA;पुनरूचुस्त्वमश्नासि बालदर्शमिहेति तम् ।। २१७&lt;br&gt;&#xA;तच्छ्रुत्वा स हरस्वामी स्वयं प्रत्यायनेच्छया ।&lt;br&gt;&#xA;विप्राणां निकटं तेषां भीतिनश्यज्जनो ययौ ।। २१८&lt;br&gt;&#xA;विप्राश्चारुरुहुस्त्रासात्तं दृष्ट्वैव मठोपरि ।&lt;br&gt;&#xA;प्रवादमोहितः प्रायो न विचारक्षमो जनः ।। २१९&lt;br&gt;&#xA;अथ द्विजान्हरस्वामी तानेकैकमधः स्थितः ।&lt;br&gt;&#xA;नामग्राहं समाहूय स जगादोपरि स्थितान् ।। २२०&lt;br&gt;&#xA;कोऽयं मोहोऽद्य वो विप्रा नावेक्षध्वं परस्परम् ।&lt;br&gt;&#xA;कियन्तो बालकाः कस्य मया कुत्र च भक्षिताः ।। २२१&lt;br&gt;&#xA;तच्छ्रुत्वा यावदन्योन्यं विप्राः परिमृशन्ति ते ।&lt;br&gt;&#xA;तावत्सर्वेऽपि सर्वेषां जीवन्तो बालकाः स्थिताः ।। २२२&lt;br&gt;&#xA;क्रमान्नियुक्ताश्चान्येऽपि पौरास्तत्र तथैव तत् ।&lt;br&gt;&#xA;प्रत्यपद्यन्त सर्वेऽपि सविप्रवणिजोऽब्रुवन् ।। २२३&lt;br&gt;&#xA;अहो विमूढैरस्माभिः साधुर्मिथ्यैव दूषितः ।&lt;br&gt;&#xA;जीवन्ति बालाः सर्वेषां तत्कस्यानेन भक्षिताः ।। २२४&lt;br&gt;&#xA;इत्युक्तवत्सु सर्वेषु हरस्वामी तदैव सः ।&lt;br&gt;&#xA;संपन्नशुद्धिर्नगराद्गन्तुं प्रववृते ततः ।। २२५&lt;br&gt;&#xA;दुर्जनोत्पादितावद्यविरक्तीकृतचेतसा ।&lt;br&gt;&#xA;अविवेकिनि दुर्देशे रतिः का हि मनस्विनः ।। २२६&lt;br&gt;&#xA;ततो वणिग्भिर्विप्रैश्च प्रार्थितश्चरणानतैः ।&lt;br&gt;&#xA;कथंचित्स हरस्वामी तत्र वस्तुममन्यत ।। २२७&lt;br&gt;&#xA;इत्थं सच्चरितावलोकनलसद्विद्वेषवाचालिता&lt;br&gt;&#xA;मिथ्यादूषणमेवमेव ददति प्रायः सतां दुर्जनाः ।&lt;br&gt;&#xA;किंचित्किं पुनराप्नुवन्ति यदि ते तत्रावकाशं मना-&lt;br&gt;&#xA;ग्द्रष्टुं तज्ज्वलितेऽनले निपतितः प्राज्याज्यधारोत्करः ।। २२८&lt;br&gt;&#xA;तस्माद्विशल्ययितुमिच्छसि मां यदि त्वं वत्से तदुन्मिषति नूतनयौवनेऽस्मिन् ।&lt;br&gt;&#xA;न स्वेच्छमर्हसि चिरं खलु कन्यकात्वमासेवितुं सुलभदुर्जनदुष्प्रवादम् ।। २२९&lt;br&gt;&#xA;इत्युक्ता नरपतिना पित्रा प्रायेण कनकरेखा सा ।&lt;br&gt;&#xA;निजगाद राजतनया तमवस्थितनिश्चया भूयः ।। २३०&lt;br&gt;&#xA;दृष्टा कनकपुरी सा विप्रेण क्षत्रियेण वा येन ।&lt;br&gt;&#xA;तर्हि तमाशु गवेषय तस्मै मां देहि भाषितं हि मया ।। २३१&lt;br&gt;&#xA;तच्छ्रुत्वा दृढनिश्चयां विगणयञ्जातिस्मरां तां सुतां&lt;br&gt;&#xA;नास्याश्चान्यममीष्टभर्तृघटने पश्यन्नुपायक्रमम् ।&lt;br&gt;&#xA;देशे तत्र ततः प्रभृत्यनुदिनं प्रष्टुं नवागन्तुका-&lt;br&gt;&#xA;न्भूयो भूमिपतिः स नित्यपटहप्रोद्धोषणामादिशत् ।। २३२&lt;br&gt;&#xA;यो विप्रः क्षत्रियो वा ननु कनकपुरीं दृष्टवान्तोऽमिधत्तां&lt;br&gt;&#xA;तस्मै राजा किल स्वां वितरति तनयां यौवराज्येन साकम् ।&lt;br&gt;&#xA;सर्वत्राघोष्यतैवं पुनरपि पटहानन्तरं चात्र शश्व-&lt;br&gt;&#xA;न्न त्वेकः कोऽपि तावत्कृतकनकपुरीदर्शनो लभ्यते स्म ।। २३३&lt;br&gt;&#xA;इति महाकविश्रीसोमदेवभट्टविरचिते कयासरित्सागरे चतुर्दारिकालम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/002/</guid>
      <description>&lt;p&gt;अत्रान्तरे द्विजयुवा शक्तिदेवः स दुर्मनाः ।&lt;br&gt;&#xA;अचिन्तयदभिप्रेतराजकन्यावमानितः ।। १&lt;br&gt;&#xA;मयेह मिथ्याकनकपुरीदर्शनवादिना ।&lt;br&gt;&#xA;विमानना परं प्राप्ता न त्वसौ राजकन्यका ।। २&lt;br&gt;&#xA;तदेतत्प्राप्तये तावद्भ्रमणीया मही मया ।&lt;br&gt;&#xA;यावत्सा नगरी दृष्टा प्राणैर्वापि गतं मम ।। ३&lt;br&gt;&#xA;तां हि दृष्ट्वा पुरीमेत्य तत्पणोपार्जितां न चेत् ।&lt;br&gt;&#xA;लभेय राजतनयामेनां किं जीवितेन तत् ।। ४&lt;br&gt;&#xA;एवं कृतप्रतिज्ञः सन्वर्धमानपुरात्ततः ।&lt;br&gt;&#xA;दक्षिणां दिशमालम्ब्य स प्रतस्थे तदा द्विजः ।। ५५&lt;br&gt;&#xA;क्रमेण गच्छंश्च प्राप सोऽथ विन्ध्यमहाटवीम् ।&lt;br&gt;&#xA;विवेश च निजां वाञ्छामिव तां गहनायताम् ।। ६&lt;br&gt;&#xA;तस्यां च मारुताधूतमृदुपादपपल्लवैः ।&lt;br&gt;&#xA;वीजयन्त्यामिवात्मानं तप्तमर्ककरोत्करैः ।। &amp;rsquo;&lt;br&gt;&#xA;भूरिचौरपराभूतिदुःखादिव दिवानिशम् ।&lt;br&gt;&#xA;क्रोशन्त्यां तीव्रसिंहाविहन्यमानमृगारवैः ।। ८&lt;br&gt;&#xA;स्वच्छन्दीच्छलदुद्दाममहामरुमरीचिभिः ।&lt;br&gt;&#xA;जिगीषन्त्यामिवात्युग्राण्यपि तेजांसि भास्वतः ।। ९&lt;br&gt;&#xA;जलसंगतिहीनायामप्यहो सुलभापदि ।&lt;br&gt;&#xA;सततोल्लङ्घ्यमानायामपि दूरीभवद्भुवि ।। १०&lt;br&gt;&#xA;दिवसैर्दूरमध्वानमतिक्रम्य ददर्श सः ।&lt;br&gt;&#xA;एकान्ते शीतलस्वच्छसलिलं सुमहत्सरः ।। ११&lt;br&gt;&#xA;पुण्डरीकोच्छ्रितच्छत्त्रं प्रोल्लसद्धंसचामरम् ।&lt;br&gt;&#xA;कुर्वाणमिव सर्वेषां सरसामधिराजताम् ।। १२&lt;br&gt;&#xA;तस्मिन्स्नानादि कृत्वा च तत्पार्श्वे पुनरुत्तरे ।&lt;br&gt;&#xA;अपश्यदाश्रमपदं सफलस्निग्धपादपम् ।। १३&lt;br&gt;&#xA;तत्राश्वत्थतरोर्मूले निषण्णं तापसैर्वृतम् ।&lt;br&gt;&#xA;स सूर्यतपसं नाम स्थविरं मुनिमैक्षत ।। १४&lt;br&gt;&#xA;स्ववयोब्दशतग्रन्थिसंख्ययेवाक्षमालया ।&lt;br&gt;&#xA;जराधवलकर्णाग्रसंश्रयिण्या विराजितम् ।। १५&lt;br&gt;&#xA;प्रणामपूर्वकं तं च मुनिमभ्याजगाम सः ।&lt;br&gt;&#xA;तेनाप्यतिथिसत्कारैर्मुनिना सोऽभ्यनन्द्यत ।। १६&lt;br&gt;&#xA;अपृच्छ्यत च तेनैव संविभज्य फलादिभिः ।&lt;br&gt;&#xA;कुतः प्राप्तोऽसि गन्तासि क्व च भद्रोच्यतामिति ।। १७&lt;br&gt;&#xA;वर्धमानपुरात्तावद्भगवन्नहमागतः ।&lt;br&gt;&#xA;गन्तुं प्रवृत्तः कनकपुरीमस्मि प्रतिज्ञया ।। १८&lt;br&gt;&#xA;न जाने क्व भवेत्सा तु भगवान्वक्तु वेत्ति चेत् ।&lt;br&gt;&#xA;इति तं शक्तिदेवोऽपि स प्रह्वो मुनिमभ्यधात् ।। १९&lt;br&gt;&#xA;वत्स वर्षशतान्यष्टौ ममाश्रमपदे त्विह ।&lt;br&gt;&#xA;अतिक्रान्तानि न च सा श्रुतापि नगरी मया ।। २०&lt;br&gt;&#xA;इति तेनापि मुनिना गदितः स विषादवान् ।&lt;br&gt;&#xA;पुनरेवाब्रवीत्तर्हि मृतोऽस्मि क्ष्मां भ्रमन्निह ।। २१&lt;br&gt;&#xA;ततः क्रमेण ज्ञातार्थः स मुनिस्तमभाषत ।&lt;br&gt;&#xA;यदि ते निश्चयस्तर्हि यदहं वच्मि तत्कुरु ।। २२&lt;br&gt;&#xA;अस्ति काम्पिल्यविषयो योजनानां शतेष्वितः ।&lt;br&gt;&#xA;त्रिषु तत्रोत्तराख्यश्च गिरिस्तत्रापि चाश्रमः ।। २३&lt;br&gt;&#xA;तत्रार्योऽस्ति मम भ्राता ज्येष्ठो दीर्घतपा इति ।&lt;br&gt;&#xA;तत्पार्श्वं व्रज जानीयात्स वृद्धो जातु तां पुरीम् ।। २४&lt;br&gt;&#xA;एतच्छ्रुत्वा तथेत्युक्त्वा जातास्थ तत्र तां निशाम् ।&lt;br&gt;&#xA;नीत्वा प्रतस्थे स प्रातः शक्तिदेवो द्रुतं ततः ।। २५&lt;br&gt;&#xA;क्लेशातिक्रान्तकान्तारशतश्चासाद्य तं चिरात् ।&lt;br&gt;&#xA;काम्पिल्यविषयं तस्मिन्नारुरोहोत्तरे गिरौ ।। २६&lt;br&gt;&#xA;तत्र तं दीर्घतपसं मुनिमाश्रमवर्तिनम् ।&lt;br&gt;&#xA;दृष्ट्वा प्रणम्य च प्रीतः कृतातिथ्यमुपाययौ ।। २७&lt;br&gt;&#xA;व्यजिज्ञपच्च कनकपुरीं राजसुतोदिताम् ।&lt;br&gt;&#xA;प्रस्थितोऽहं न जानामि भगवन्क्वास्ति सा पुरी ।। २८&lt;br&gt;&#xA;सा च मेऽवश्यगन्तव्या ततस्तदुपलब्धये ।&lt;br&gt;&#xA;ऋषिणा सूर्यतपसा प्रेषितोऽस्मि तवान्तिकम् ।। २९&lt;br&gt;&#xA;इत्युक्तवन्तं तं शक्तिदेवं सोऽप्यब्रवीन्मुनिः ।&lt;br&gt;&#xA;इयता वयसा पुत्र पुरी साद्य श्रुता मया ।। ३०&lt;br&gt;&#xA;देशान्तरागतैः कैः कैर्जातः परिचयो न मे ।&lt;br&gt;&#xA;न च तां श्रुतवानस्मि दूरे तद्दर्शनं पुनः ।। ३१&lt;br&gt;&#xA;जानाम्यहं च नियतं दवीयसि तया क्वचित् ।&lt;br&gt;&#xA;भाव्यं द्वीपान्तरे वत्स तत्रोपायं च वच्मि ते ।। ३२&lt;br&gt;&#xA;अस्ति वारिनिधेर्मध्ये द्वीपमुत्स्थलसंज्ञकम् ।&lt;br&gt;&#xA;तत्र सत्यव्रताख्योऽस्ति निषादाधिपतिर्धनी ।। ३३&lt;br&gt;&#xA;तस्य द्वीपान्तरेष्वस्ति सर्वेष्वपि गतागतम् ।&lt;br&gt;&#xA;तेन सा नगरी जातु भवेद्दृष्टा श्रुतापि वा ।। ३४&lt;br&gt;&#xA;तस्मात्प्रयाहि जलधेरुपकण्ठप्रतिष्ठितम् ।&lt;br&gt;&#xA;नगरं प्रथमं तावद्विटङ्कपुरसंज्ञकम् ।। ३५&lt;br&gt;&#xA;ततः केनापि वणिजा समं प्रवहणेन तत् ।&lt;br&gt;&#xA;निषादस्यास्पदं गच्छ द्वीपं तस्येष्टसिद्धये ।। ३६&lt;br&gt;&#xA;इत्युक्तस्तेन मुनिना शक्तिदेवः स तत्क्षणम् ।&lt;br&gt;&#xA;तथेत्युक्त्वा तमामन्त्र्य प्रयाति स्म तदाश्रमात् ।। ३७&lt;br&gt;&#xA;कालेन प्राप्य चोल्लङ्घ्य देशान्क्रोशान्वहंश्च सः ।&lt;br&gt;&#xA;वारिधेस्तीरतिलकं तद्विटङ्कपुरं परम् ।। ३८&lt;br&gt;&#xA;तस्मिन्समुद्रदत्ताख्यमुत्स्थलद्वीपयायिनम् ।&lt;br&gt;&#xA;अन्विष्य वणिजं तेन सह सख्यं चकार सः ।। ३९&lt;br&gt;&#xA;तदीयं यानपात्रं च समं तेनाधिरुह्य सः ।&lt;br&gt;&#xA;तत्प्रीतिपूर्णपाथेयः प्रतस्थेऽम्बुधिवर्त्मना ।। ४०&lt;br&gt;&#xA;ततोऽल्पदेशे गन्तव्ये समुत्तस्थावशङ्कितम् ।&lt;br&gt;&#xA;कालो विद्युल्लताजिह्वो गर्जन्पर्जन्यराक्षसः ।। ४१&lt;br&gt;&#xA;लघूनुन्नमयन्भावान्गुरूनप्यवपातयन् ।&lt;br&gt;&#xA;ववौ विधेरिवारम्भः प्रचण्डश्च प्रभञ्जनः ।। ४२&lt;br&gt;&#xA;वाताहताश्च जलधेरुदतिष्ठन्महोर्मयः ।&lt;br&gt;&#xA;आश्रयाभिभवक्रोधादिव शैलाः सपक्षकाः ।। ४३&lt;br&gt;&#xA;ययौ च तत्प्रवहणं क्षणमूर्ध्वमधः क्षणम् ।&lt;br&gt;&#xA;उच्छ्रायपातपर्यायं दर्शयद्धनिनामिव ।। ४४&lt;br&gt;&#xA;क्षणान्तरे च वणिजामाक्रन्दैस्तीव्रपूरितम् ।&lt;br&gt;&#xA;भरादिव तदुत्पत्य वहनं समभज्यत ।। ०१&lt;br&gt;&#xA;भग्ने च तस्मिंस्तत्स्वामी स वणिक्पतितोऽम्बुधौ ।&lt;br&gt;&#xA;तीर्णश्च फलकारूढः प्राप्यान्यद्वहनं चिरात् ।। ४६&lt;br&gt;&#xA;शक्तिदेवं पतन्तं तु तं व्यात्तमुखकंदरः ।&lt;br&gt;&#xA;अपरिक्षतसर्वाङ्गं महामत्स्यो निगीर्णवान् ।। ४७&lt;br&gt;&#xA;स च मत्स्योऽब्धिमध्येन तत्कालं स्वेच्छया चरन् ।&lt;br&gt;&#xA;उत्स्थलद्वीपनिकटं जगाम विधियोगतः ।। ४८&lt;br&gt;&#xA;तत्र तस्यैव कैवर्तपतेः सत्यव्रतस्य सः ।&lt;br&gt;&#xA;शफरग्राहिभिर्भृत्यैः प्राप्य दैवादगृह्यत ।। ४९&lt;br&gt;&#xA;ते च तं सुमहाकायं निन्युराकृष्य कौतुकात् ।&lt;br&gt;&#xA;तदैव धीवरास्तस्य निजस्य स्वामिनोऽन्तिकम् ।। ५०&lt;br&gt;&#xA;सोऽपि तं तादृशं दृष्ट्वा तैरेव सकुतूहलः ।&lt;br&gt;&#xA;पाठीनं पाटयामास भृत्यैः सत्यव्रतो निजैः ।। ५१&lt;br&gt;&#xA;पाटितस्योदराज्जीवञ्शक्तिदेवोऽथ तस्य सः ।&lt;br&gt;&#xA;अनुभूतापराश्चर्यगर्भवासो विनिर्ययौ ।। ५२&lt;br&gt;&#xA;निर्यातं च कृतस्वस्तिकारं तं च सविस्मयः ।&lt;br&gt;&#xA;युवानं वीक्ष्य पप्रच्छ दाशः सत्यव्रतस्ततः ।। ५३&lt;br&gt;&#xA;कस्त्वं कथं कुतश्चैषा शफरोदरशायिता ।&lt;br&gt;&#xA;ब्रह्मंस्त्वयाप्ता कोऽयं ते वृत्तान्तोऽत्यन्तमद्भुतः ।। ५४&lt;br&gt;&#xA;तच्छ्रुत्वा शक्तिदेवस्तं दाशेन्द्रं प्रत्यभाषत ।&lt;br&gt;&#xA;ब्राह्मणः शक्तिदेवाख्यो वर्धमानपुरादहम् ।। ५५&lt;br&gt;&#xA;अवश्यगम्या कनकपुरी च नगरी मया ।&lt;br&gt;&#xA;अजानानश्च तां दूराद्भ्रान्तोऽस्मि सुचिरं भुवम् ।। ५६&lt;br&gt;&#xA;ततो दीर्घतपोवाक्यात्संभाव्य द्वीपगां च ताम् ।&lt;br&gt;&#xA;तज्ज्ञप्तये दाशपतेरुत्स्थलद्वीपवासिनः ।। ५७&lt;br&gt;&#xA;पार्श्वं सत्यव्रतस्याहं गच्छन्वहनभङ्गतः ।&lt;br&gt;&#xA;मग्नोऽम्बुधौ निगीर्णोऽहं मत्स्येन प्रापितोऽधुना ।। ५८&lt;br&gt;&#xA;इत्युक्तवन्तं तं शक्तिदेवं सत्यव्रतोऽब्रवीत् ।&lt;br&gt;&#xA;सत्यव्रतोऽहमेवैतद्द्वीपं तच्चेदमेव ते ।। ५९&lt;br&gt;&#xA;किं तु दृष्टा बहुद्वीपदृश्वनापि न सा मया ।&lt;br&gt;&#xA;नगरी त्वदभिप्रेता द्वीपान्तेषु श्रुता पुनः ।। ६०&lt;br&gt;&#xA;इत्युक्त्वा शक्तिदेवं च विषण्णं वीक्ष्य तत्क्षणम् ।&lt;br&gt;&#xA;पुनरभ्यागतप्रीत्या तं स सत्यव्रतोऽभ्यधात् ।। ६१&lt;br&gt;&#xA;ब्रह्मन्मा गा विषादं त्वमिहैवाद्य निशां वस ।&lt;br&gt;&#xA;प्रातः कंचिदुपायं ते विधास्यामीष्टसिद्धये ।। ६२&lt;br&gt;&#xA;इत्याश्वास्य स तेनैव दाशेन प्रहितस्ततः ।&lt;br&gt;&#xA;सुलभातिथिसत्कारं द्विजो विप्रमठं ययौ ।। ६३&lt;br&gt;&#xA;तत्र तद्वासिनैकेन कृताहारो द्विजन्मना ।&lt;br&gt;&#xA;विष्णुदत्ताभिधानेन सह चक्रे कथाक्रमम् ।। ६४&lt;br&gt;&#xA;तत्प्रसङ्गाच्च तेनैव पृष्टस्तस्मै समासतः ।&lt;br&gt;&#xA;निजं देशं कुलं कृत्स्नं वृत्तान्तं च शशंस सः ।। ६५&lt;br&gt;&#xA;तद्बुद्ध्वा परिरभ्यैनं विष्णुदत्तः स तत्क्षणम् ।&lt;br&gt;&#xA;बभाषे हर्षबाष्पाम्बुघर्घराक्षरजर्जरम् ।। ६६&lt;br&gt;&#xA;दिष्ट्या मातुलपुत्रस्त्वमेकदेशभवश्च मे ।&lt;br&gt;&#xA;अहं च बाल्य एव प्राक्तस्माद्देशादिहागतः ।। ६७&lt;br&gt;&#xA;तदिहैवास्व नचिरात्साधयिष्यति चात्र ते ।&lt;br&gt;&#xA;इष्टं द्वीपान्तरागच्छद्वणिक्कर्णपरम्परा ।। ६८&lt;br&gt;&#xA;इत्युक्त्वान्वयमावेद्य विष्णुदत्तो यथोचितैः ।&lt;br&gt;&#xA;तं शक्तिदेवं तत्कालमुपचारैरुपाचरत् ।। ६९&lt;br&gt;&#xA;शक्तिदेवोऽपि संप्राप विस्मृताध्वक्लमो मुदम् ।&lt;br&gt;&#xA;विदेशे बन्धुलाभो हि मरावमृतनिर्झरः ।। ७०&lt;br&gt;&#xA;अमंस्त च निजाभीष्टसिद्धिमभ्यर्णवर्तिनीम् ।&lt;br&gt;&#xA;अन्तरापाति हि श्रेयः कार्यसंपत्तिसूचकम् ।। ७१&lt;br&gt;&#xA;ततो रात्रावनिद्रस्य शयनीये निषेदुषः ।&lt;br&gt;&#xA;अभिवाञ्छितसंप्राप्तिगतचित्तस्य तस्य सः ।। ७२&lt;br&gt;&#xA;शक्तिदेवस्य पार्श्वस्थो विष्णुदत्तः समर्थनम् ।&lt;br&gt;&#xA;विनोदपूर्वकं कुर्वन्कथां कथितवानिमाम् ।। ७३&lt;br&gt;&#xA;पुराभूत्सुमहाविप्रो गोविन्दस्वामिसंज्ञकः ।&lt;br&gt;&#xA;महाग्रहारे कालिन्द्या उपकण्ठनिवेशिनि ।। ७४&lt;br&gt;&#xA;जायेते स्म च तस्य द्वौ सदृशौ गुणशालिनः ।&lt;br&gt;&#xA;अशोकदत्तो विजयदत्तश्चेति सुतौ क्रमात् ।। ७५&lt;br&gt;&#xA;कालेन तत्र वसतां तेषामजनि दारुणम् ।&lt;br&gt;&#xA;दुर्भिक्षं तेन गोविन्दस्वामी भार्यामुवाच सः ।। ७६&lt;br&gt;&#xA;अयं दुर्भिक्षदोषेण देशस्तावद्विनाशितः ।&lt;br&gt;&#xA;तन्न शक्नोम्यहं द्रष्टुं सुहृद्बान्धवदुर्गतिम् ।। ७७&lt;br&gt;&#xA;दीयते च कियत्कस्य तस्मादन्नं यदस्ति नः ।&lt;br&gt;&#xA;तद्दत्त्वा मित्त्रबन्धुभ्यो व्रजामो विषयादितः ।। ७८&lt;br&gt;&#xA;वाराणसीं च वासाय सकुटुम्बाः श्रयामहे ।&lt;br&gt;&#xA;इत्युक्त्या सोऽनुमतो भार्ययान्नमदान्निजम् ।। ७९&lt;br&gt;&#xA;सदारसुतभृत्यश्च स देशात्प्रययौ ततः ।&lt;br&gt;&#xA;उत्सहन्ते नहि द्रष्टुमुत्तमाः स्वजनापदम् ।। ८०&lt;br&gt;&#xA;गच्छंश्च मार्गे जटिलं भस्मपाण्डुं कपालिनम् ।&lt;br&gt;&#xA;सार्धचन्द्रमिवेशानं महाव्रतिनमैक्षत ।। ८१&lt;br&gt;&#xA;उपेत्य ज्ञानिनं तं च नत्वा स्नेहेन पुत्रयोः ।&lt;br&gt;&#xA;शुभाशुभं स पप्रच्छ सोऽथ योगी जगाद तम् ।। ८२&lt;br&gt;&#xA;पुत्रौ ते भाविकल्याणौ किं त्वेतेन कनीयसा ।&lt;br&gt;&#xA;ब्रह्मन्विजयदत्तेन वियोगस्ते भविष्यति ।। ८३&lt;br&gt;&#xA;ततोऽस्याशोकदत्तस्य द्वितीयस्य प्रभावतः ।&lt;br&gt;&#xA;एतेन सह युष्माकं भूयो भावी समागमः ।। ८४&lt;br&gt;&#xA;इत्युक्तस्तेन गोविन्दस्वामी स ज्ञानिना तदा ।&lt;br&gt;&#xA;सुखदुःखाद्भुताक्रान्तस्तमामन्त्र्य ततो ययौ ।। ०५&lt;br&gt;&#xA;प्राप्य वाराणसीं तां च तद्बाह्ये चण्डिकागृहे ।&lt;br&gt;&#xA;दिनं तत्रातिचक्राम देवी पूजादिकर्मणा ।। ८६&lt;br&gt;&#xA;सायं च तत्रैव बहिः सकुटुम्बस्तरोस्तले ।&lt;br&gt;&#xA;समावसत्कार्पटिकैः सोऽन्यदेशागतैः सह ।। ८७&lt;br&gt;&#xA;रात्रौ च तत्र सुप्तेषु सर्वेष्वधिगताध्वसु ।&lt;br&gt;&#xA;श्रान्तेष्वास्तीर्णपर्णादिपान्थशय्यानिषादिषु ।।&lt;br&gt;&#xA;तदीयस्य विबुद्धस्य तस्याकस्मात्कनीयसः ।&lt;br&gt;&#xA;सूनोर्विजयदत्तस्य महाञ्शीतज्वरोऽजनि ।। ८९&lt;br&gt;&#xA;स तेन सहसा भाविबन्धुविश्लेषहेतुना ।&lt;br&gt;&#xA;भयेनेव ज्वरेणाभूदूर्ध्वरोमा सवेपथुः ।। ९०&lt;br&gt;&#xA;शीतार्तश्च प्रबोध्यैव पितरं स्वमुवाच तम् ।&lt;br&gt;&#xA;बाधते तात तीव्रो मामिह शीतज्वरोऽधुना ।। ९१&lt;br&gt;&#xA;तन्मे समिधमानीय शीतघ्नं ज्वलयानलम् ।&lt;br&gt;&#xA;नान्यथा मम शान्तिः स्यान्नयेयं न च यामिनीम् ।। ९२&lt;br&gt;&#xA;तच्छ्रुत्वा तं स गोविन्दस्वामी तद्वेदनाकुलः ।&lt;br&gt;&#xA;तावत्कुतोऽधुना वह्निर्वत्सेति च समभ्यधात् ।। ९३&lt;br&gt;&#xA;नन्वयं निकटे तात दृश्यतेऽग्निर्ज्वलन्नितः ।&lt;br&gt;&#xA;भूयिष्ठेऽत्रैव तद्गत्वा किं नाङ्गं तापयाम्यहम् ।। ९४&lt;br&gt;&#xA;तस्मात्सकम्पं हस्ते मां गृहीत्वा प्रापय द्रुतम् ।&lt;br&gt;&#xA;इत्युक्तस्तेन पुत्रेण पुनर्विप्रोऽपि सोऽब्रवीत् ।। ९५&lt;br&gt;&#xA;श्मशानमेतदेषा च चिता ज्वलति तत्कथम् ।&lt;br&gt;&#xA;गम्यतेऽत्र पिशाचादिभीषणे त्वं हि बालकः ।। ९६&lt;br&gt;&#xA;एतच्छ्रुत्वा पितुर्वाक्यं वत्सलस्य विहस्य सः ।&lt;br&gt;&#xA;वीरो विजयदत्तस्तं सावष्टम्भमभाषत ।। ९७&lt;br&gt;&#xA;किं पिशाचादिभिस्तात वराकैः क्रियते मम ।&lt;br&gt;&#xA;किमल्पसत्त्वः कोऽप्यस्मि तदशङ्कं नयात्र माम् ।। ९८&lt;br&gt;&#xA;इत्याग्रहाद्वदन्तं तं स पिता तत्र नीतवान् ।&lt;br&gt;&#xA;सोऽप्यङ्गं तापयन्बालश्चितामुपससर्प ताम् ।। ९९&lt;br&gt;&#xA;ज्वलन्तीमनलज्वालाधूमव्याकुलमूर्धजाम् ।&lt;br&gt;&#xA;नृमांसग्राहिणीं साक्षादिव रक्षोधिदेवताम् ।।&lt;br&gt;&#xA;क्षणात्तत्र समाश्वस्य सोऽर्भकः पितरं च तम् ।&lt;br&gt;&#xA;चितान्तर्दृश्यते वृत्तं किमेतदिति पृष्टवान् ।।&lt;br&gt;&#xA;कपालं मानुषस्यैतच्चितायां पुत्र दह्यते ।&lt;br&gt;&#xA;इति तं प्रत्यवादीच्च सोऽपि पार्श्वस्थितः पिता ।। १०२&lt;br&gt;&#xA;ततः स्वसाहसेनेव दीप्ताग्रेण निहत्य तम् ।&lt;br&gt;&#xA;कपालं स्फोटयामास काष्ठेनैकेन सोऽर्भकः ।। १०३&lt;br&gt;&#xA;तेनोच्चैः प्रसृता तस्मान्मुखे तस्यापतद्वसा ।&lt;br&gt;&#xA;श्मशानवह्निना नक्तंचरीसिद्धिरिवार्पिता ।। १०४&lt;br&gt;&#xA;तदास्वादेन बालश्च संपन्नोऽभूत्स राक्षसः ।&lt;br&gt;&#xA;ऊर्ध्वकेशः शिखोत्खातखड्गो दंष्ट्राविशङ्कटः ।। १०५&lt;br&gt;&#xA;आकृष्य च कपालं तद्वसां पीत्वा लिलेह सः ।&lt;br&gt;&#xA;अस्थिलग्नानलज्वालालोलया निजजिह्वया ।। १०६&lt;br&gt;&#xA;ततस्त्यक्तकपालः सन्पितरं निजमेव तम् ।&lt;br&gt;&#xA;गोविन्दस्वामिनं हन्तुमुद्यतासिरियेष सः ।। १०७&lt;br&gt;&#xA;कपालस्फोट भो देव न हन्तव्यः पिता तव ।&lt;br&gt;&#xA;इत एहीति तत्कालं श्मशानादुदभूद्वचः ।।&lt;br&gt;&#xA;तच्छ्रुत्वा नाम लब्ध्वा च कपालस्फोट इत्यदः ।&lt;br&gt;&#xA;स बटुः पितरं मुक्त्वा रक्षोभूतस्तिरोदधे ।। १०९&lt;br&gt;&#xA;तत्पिता सोऽपि गोविन्दस्वामी हा पुत्र हा गुणिन् ।&lt;br&gt;&#xA;हा हा विजयदत्तेति मुक्ताक्रन्दस्ततो ययौ ।। ११०&lt;br&gt;&#xA;एत्य चण्डीगृहं तच्च प्रातः पत्न्यै सुताय च ।&lt;br&gt;&#xA;ज्यायसेऽशोकदत्ताय यथावृत्तं शशंस .सः ।। १११&lt;br&gt;&#xA;ततस्ताभ्यां सहानभ्रविद्युदापातदारुणम् ।&lt;br&gt;&#xA;यथा शोकानलावेशमाजगाम स तापसः ।। ११२&lt;br&gt;&#xA;यथा वाराणसीसंस्थो देवीसंदर्शनागतः ।&lt;br&gt;&#xA;तत्रोपेत्य जनोऽप्यन्यो ययौ तत्समदुःखताम् ।। ११३&lt;br&gt;&#xA;तावच्च देवीपूजार्थमागत्यैको महावणिक् ।&lt;br&gt;&#xA;अपश्यदत्र गोविन्दस्वामिनं तं तथाविधम् ।। ११४&lt;br&gt;&#xA;समुद्रदत्तनामासावुपेत्याश्वास्य तं द्विजम् ।&lt;br&gt;&#xA;तदैव स्वगृहं साधुर्निनाय सपरिच्छदम् ।। ११५&lt;br&gt;&#xA;स्नानादिनोपचारेण तत्र चैनमुपाचरत् ।&lt;br&gt;&#xA;निसर्गो ह्येष महतां यदापन्नानुकम्पनम् ।। ११६&lt;br&gt;&#xA;सोऽपि जग्राह गोविन्दस्वामी पत्न्या समं धृतिम् ।&lt;br&gt;&#xA;महाव्रतिवचः श्रुत्वा जातास्थः सुतसंगमे ।। ११७&lt;br&gt;&#xA;ततः प्रभृति चैतस्या वाराणस्यामुवास सः ।&lt;br&gt;&#xA;अभ्यर्थितो महाढ्यस्य तस्यैव वणिजो गृहे ।। ११८&lt;br&gt;&#xA;तत्रैवाधीतविद्योऽस्य स सुतः प्राप्तयौवनः ।&lt;br&gt;&#xA;द्वितीयोऽशोकदत्ताख्यो बाहुयुद्धमशिक्षत ।। ११९&lt;br&gt;&#xA;क्रमेण च ययौ तत्र प्रकर्षं स तथा यथा ।&lt;br&gt;&#xA;अजीयत न केनापि प्रतिमल्लेन भूतले ।। १२०&lt;br&gt;&#xA;एकदा देवयात्रायां तत्र मल्लसमागमे ।&lt;br&gt;&#xA;आगादेको महामल्लः ख्यातिमान्दक्षिणापथात् ।। १२१&lt;br&gt;&#xA;तेनात्र निखिला मल्ला राज्ञो वाराणसीपतेः ।&lt;br&gt;&#xA;प्रतापमुकुटाख्यस्य पुरतोऽन्ये पराजिताः ।। १२२&lt;br&gt;&#xA;ततः स राजा मल्लस्य युद्धे तस्य समादिशत् ।&lt;br&gt;&#xA;आनाय्याशोकदत्तं तं श्रुतं तस्माद्वणिग्वरात् ।। १२३&lt;br&gt;&#xA;सोऽपि मल्लो भुजं हत्वा हस्तेनारभताहवम् ।&lt;br&gt;&#xA;मल्लं चाशोकदत्तस्तु भुजं हत्वा न्यपातयत् ।। १२४&lt;br&gt;&#xA;ततस्तत्र महामल्लनिपातोत्थितशब्दया ।&lt;br&gt;&#xA;युद्धभूम्यापि संतुष्य साधुवाद इवोदिते ।। १२५&lt;br&gt;&#xA;स राजाशोकदत्तं तं तुष्टो रत्नैरपूरयत् ।&lt;br&gt;&#xA;चकार चात्मनः पार्श्ववर्तिनं दृष्टविक्रमम् ।। १२६&lt;br&gt;&#xA;सोऽपि राज्ञः प्रियो भूत्वा दिनैः प्राप परां श्रियम् ।&lt;br&gt;&#xA;शेवधिः शूरविद्यस्य विशेषज्ञो विशांपतिः ।। १२७&lt;br&gt;&#xA;सोऽथ जातु ययौ राजा चतुर्दश्यां बहिः पुरे ।&lt;br&gt;&#xA;सुप्रतिष्ठापितं दूरे देवमर्चयितुं शिवम् ।। १२८&lt;br&gt;&#xA;कृतार्चनस्ततो नक्तं श्मशानस्यान्तिकेन सः ।&lt;br&gt;&#xA;आगच्छन्नशृणोदेतां तन्मध्यादुद्गता गिरम् ।। १२९&lt;br&gt;&#xA;अहं दण्डाधिपेनेह मिथ्या वध्यानुकीर्तनात् ।&lt;br&gt;&#xA;द्वेषेण विद्धः शूलायां तृतीयं दिवसं प्रभो ।। १३०&lt;br&gt;&#xA;अद्यापि च न निर्यान्ति प्राणा मे पापकर्मणः ।&lt;br&gt;&#xA;तद्देव तृषितोऽत्यर्थमहं दापय मे जलम् ।। १३१&lt;br&gt;&#xA;तच्छ्रुत्वा कृपया राजा स पार्श्वस्थमुवाच तम् ।&lt;br&gt;&#xA;अशोकदत्तमस्याम्भः प्रहिणोतु भवानिति ।। १३२&lt;br&gt;&#xA;कोऽत्र रात्रौ व्रजेद्देव तद्गच्छाम्यहमात्मना ।&lt;br&gt;&#xA;इत्युक्त्वाशोकदत्तः स गृहीत्वाम्भस्ततो ययौ ।। १३३&lt;br&gt;&#xA;याते च स्वपुरीं राज्ञि स वीरो गहनान्तरम् ।&lt;br&gt;&#xA;महत्तरेण तमसा सर्वतोऽन्तरधिष्ठितम् ।। १३४&lt;br&gt;&#xA;शिवावकीर्णपिशितप्रत्तसंध्यामहाबलि ।&lt;br&gt;&#xA;क्वचित्क्वचिच्चिताज्योतिर्दीप्रदीपप्रकाशितम् ।। १३५५&lt;br&gt;&#xA;लसदुत्तालवेतालतालवाद्यं विवेश तत् ।&lt;br&gt;&#xA;श्मशानं कृष्णरजनीनिवासभवनोपमम् ।। १३६&lt;br&gt;&#xA;केनाम्भो याचितं भूपादित्युच्चैस्तत्र स ब्रुवन् ।&lt;br&gt;&#xA;मया याचितमित्येवमशृणोद्वाचमेकतः ।। १३७&lt;br&gt;&#xA;गत्वा तदनुसारेण निकटस्थं चितानलम् ।&lt;br&gt;&#xA;ददर्श तत्र शूलाग्रे विद्धं कंचित्स पूरुषम् ।। १३८&lt;br&gt;&#xA;अधश्च तस्य रुदतीं सदलंकारभूषिताम् ।&lt;br&gt;&#xA;अदृष्टपूर्वां सर्वाङ्गसुन्दरीं स्त्रियमैक्षत ।। १३९&lt;br&gt;&#xA;कृप्णपक्षपरिक्षीणे गतेऽस्तं रजनीपतौ ।&lt;br&gt;&#xA;चितारोहाय तद्रश्मिरम्यां रात्रिमिवागताम् ।। १४०&lt;br&gt;&#xA;का त्वमम्ब कथं चेह रुदत्येवमवस्थिता ।&lt;br&gt;&#xA;इति पृष्टा च सा तेन योषिदेवं तमब्रवीत् ।। १४१&lt;br&gt;&#xA;अस्याहं शूलविद्धस्य भार्या विगतलक्षणा ।&lt;br&gt;&#xA;निश्चिताशा स्थितास्मीह चितारोहे सहामुना ।। १४२&lt;br&gt;&#xA;कंचित्कालं प्रतीक्षे च प्राणानामस्य निष्क्रमम् ।&lt;br&gt;&#xA;तृतीयेऽह्नि गतेऽप्यद्य यान्त्येतस्य हि नासवः ।। १४३&lt;br&gt;&#xA;याचते च मुहुस्तोयमानीतं च मयेह तत् ।&lt;br&gt;&#xA;किं त्वहं नोन्नते शूले प्राप्नोम्यस्य मुखं सखे ।। १४४&lt;br&gt;&#xA;इति तस्या वचः श्रुत्वा स प्रवीरोऽप्युवाच ताम् ।&lt;br&gt;&#xA;इदं त्वस्य नृपेणापि हस्ते मे प्रेषितं जलम् ।। १४५&lt;br&gt;&#xA;तन्मे पृष्ठे पदं दत्त्वा देह्येतस्यैतदानने ।&lt;br&gt;&#xA;न परस्पर्शमात्रं हि स्त्रीणामापदि दूषणम् ।। १४६&lt;br&gt;&#xA;एतच्छ्रुत्वा तथेत्यात्तजला दत्त्वा पदद्वयम् ।&lt;br&gt;&#xA;शूलमूलावनम्रस्य पृष्ठं तस्यारुरोह सा ।। १४७&lt;br&gt;&#xA;क्षणाद्भुवि स्वपृष्ठे च रक्तबिन्दुष्वशङ्कितम् ।&lt;br&gt;&#xA;पतत्सु मुखमुन्नम्य स वीरो यावदीक्षते ।। १४८&lt;br&gt;&#xA;तावत्स्त्रियमपश्यत्तां छित्त्वा छुरिकया मुहुः ।&lt;br&gt;&#xA;खादन्तीं तस्य मांसानि पुंसः शूलाग्रवर्तिनः ।। १४९&lt;br&gt;&#xA;ततस्तां विकृतिं मत्वा क्रोधादाकृष्य स क्षितौ ।&lt;br&gt;&#xA;आस्फोटयिष्यञ्जग्राह पादे रणितनूपुरे ।। १५०&lt;br&gt;&#xA;सापि तं तरसा पादमाक्षिप्यैव स्वमायया ।&lt;br&gt;&#xA;क्षिप्रं गगनमुत्पत्य जगाम क्वाप्यदर्शनम् ।। १५१&lt;br&gt;&#xA;तस्य चाशोकदत्तस्य तत्पादान्मणिनूपुरम् ।&lt;br&gt;&#xA;तस्मादाकर्षणस्रस्तमवतस्थे करान्तरे ।। १५२&lt;br&gt;&#xA;ततस्तां पेशलामादावधःकर्त्री च मध्यतः ।&lt;br&gt;&#xA;अन्ते विकारघोरां च दुर्जनैरिव संगतिम् ।। १५३&lt;br&gt;&#xA;नष्टां विचिन्तयन्पश्यन्हस्ते दिव्यं च नूपुरम् ।&lt;br&gt;&#xA;सविस्मयः साभितापः सहर्षश्च बभूव सः ।। १५४&lt;br&gt;&#xA;ततः श्मशानतस्तस्मात्स जगामात्तनूपुरः ।&lt;br&gt;&#xA;निजगेहं प्रभाते च स्नातो राजकुलं ययौ ।। १५५&lt;br&gt;&#xA;किं तस्य शूलविद्धस्य दत्तं वारीति पृच्छते ।&lt;br&gt;&#xA;राज्ञे स च तथेत्युक्त्वा तं नूपुरमुपानयत् ।। १५६&lt;br&gt;&#xA;एतत्कुत इति स्वैरं पृष्टस्तेन स भूभृता ।&lt;br&gt;&#xA;तस्मै स्वरात्रिवृत्तान्तं शशंसाद्भुतभीषणम् ।। १५७&lt;br&gt;&#xA;ततश्चानन्यसामान्यं सत्त्वं तस्यावधार्य सः ।&lt;br&gt;&#xA;तुष्टोऽप्यन्यगुणोत्कर्षात्तुतोष सुतरां नृपः ।। १५८&lt;br&gt;&#xA;गृहीत्वा नृपुरं तं च गत्वा देव्यै ददौ स्वयम् ।&lt;br&gt;&#xA;हृष्टस्तत्प्राप्तिवृत्तान्तं तस्य च समवर्णयत् ।। १५९&lt;br&gt;&#xA;सा तद्बुद्ध्वा च दृष्ट्वा च तं दिव्यं मणिनूपुरम् ।&lt;br&gt;&#xA;अशोकदत्तश्लाघैकतत्परा मुमुदे रहः ।। १६०&lt;br&gt;&#xA;ततो जगाद तां राजा देवि जात्येव विद्यया ।&lt;br&gt;&#xA;सत्येनेव च रूपेण महतामप्ययं महान् ।। १६१&lt;br&gt;&#xA;अशोकदत्तो भव्याया भर्ता च दुहितुर्यदि ।&lt;br&gt;&#xA;भवेन्मदनलेखायास्तद्भद्रमिति मे मतिः ।। १६२&lt;br&gt;&#xA;वरस्यामी गुणाः प्रेक्ष्या न लक्ष्मीः क्षणभङ्गिनी ।&lt;br&gt;&#xA;तदेतस्मै प्रवीराय ददाम्येतां सुतामहम् ।। १६३&lt;br&gt;&#xA;इति भर्तुर्वचः श्रुत्वा देवी सा सादरावदत् ।&lt;br&gt;&#xA;युक्तमेतदसौ ह्यस्या युवा भर्तानुरूपकः ।। १६४&lt;br&gt;&#xA;सा च तेन मधूद्यानदृष्टेन हृतमानसा ।&lt;br&gt;&#xA;शून्याशया दिनेष्वेषु न शृणोति न पश्यति ।। १६५&lt;br&gt;&#xA;तत्सखीतश्च तद्बुद्ध्वा सचिन्ताहं निशाक्षये ।&lt;br&gt;&#xA;सुप्ता जाने स्त्रिया स्वप्ने कयाप्युक्तास्मि दिव्यया ।। १६६&lt;br&gt;&#xA;वत्से मदनलेखेयं देयान्यस्मै न कन्यका ।&lt;br&gt;&#xA;एषा ह्यशोकदत्तस्य भार्या जन्मान्तरार्जिता ।। १६७&lt;br&gt;&#xA;तच्च श्रुत्वा प्रबुध्यैव गत्वा प्रत्यूष एव च ।&lt;br&gt;&#xA;स्वयं तत्प्रत्ययाद्वत्सां समाश्वासितवत्यहम् ।। १६८&lt;br&gt;&#xA;इदानीं चार्यपुत्रेण स्वयमेव ममोदितम् ।&lt;br&gt;&#xA;तस्मात्समेतु तेनासौ वृक्षेणेवार्तवी लता ।। १६९&lt;br&gt;&#xA;इत्युक्तः प्रियया प्रीतः स राजा रचितोत्सवः ।&lt;br&gt;&#xA;आहूयाशोकदत्ताय तस्मै तां तनयां ददौ ।। १७०&lt;br&gt;&#xA;तयोश्च सोऽभूद्राजेन्द्रपुत्रीविप्रेन्द्रपुत्रयोः ।&lt;br&gt;&#xA;संगमोऽन्योन्यशोभायै लक्ष्मीविनययोरिव ।। १७१&lt;br&gt;&#xA;ततः कदाचिद्राजानं तं देवी वदति स्म सा ।&lt;br&gt;&#xA;अशोकदत्तानीतं तदुद्दिश्य मणिनूपुरम् ।। १७२&lt;br&gt;&#xA;आर्यपुत्रायमेकाकी नूपुरो न विराजते ।&lt;br&gt;&#xA;अनुरूपस्तदेतस्य द्वितीयः परिकल्प्यताम् ।। १७३&lt;br&gt;&#xA;तच्छ्रुत्वा हेमकारादीनादिदेश स भूपतिः ।&lt;br&gt;&#xA;नूपुरस्यास्य सदृशो द्वितीयः क्रियतामिति ।। १७४&lt;br&gt;&#xA;ते तन्निरूप्य जगदुर्नेदृशो देव शक्यते ।&lt;br&gt;&#xA;अपरः कर्तुमेतद्धि दिव्यं शिल्पं न मानुषम् ।। १७५&lt;br&gt;&#xA;रत्नानीद्दृंशि भूयांसि न भवन्त्येव भूतले ।&lt;br&gt;&#xA;तस्मादेष यतः प्राप्तस्तत्रैवान्यो गवेष्यताम् ।। १७६&lt;br&gt;&#xA;एतच्छ्रुत्वा सदेवीके विषण्णे राज्ञि तत्क्षणम् ।&lt;br&gt;&#xA;अशोकदत्तस्तत्रस्थस्तद्दृष्ट्वा सहसाब्रवीत् ।। १७७&lt;br&gt;&#xA;अहमेवानयाम्यस्य द्वितीयं नूपुरस्य ते ।&lt;br&gt;&#xA;एवं कृतप्रतिज्ञश्च राज्ञा साहसशङ्किना ।। १७८&lt;br&gt;&#xA;स्नेहान्निवार्यमाणोऽपि निश्चयान्न चचाल सः ।&lt;br&gt;&#xA;गृहीत्वा नूपुरं तच्च श्मशानं स पुनर्ययौ ।। १७९&lt;br&gt;&#xA;निशि कृष्णचतुर्दश्यां यत्रैव तमवाप्तवान् ।&lt;br&gt;&#xA;प्रविश्य तत्र च प्राज्यचिताधूममलीमसैः ।। १८०&lt;br&gt;&#xA;पाशोपवेष्टितगलस्कन्धोल्लम्बितमानुषैः ।&lt;br&gt;&#xA;पादपैरिव रक्षोभिराकीर्णे पितृकानने ।। १८१&lt;br&gt;&#xA;अपश्यन्पूर्वदृष्टां तां स्त्रियं तन्नूपुराप्तये ।&lt;br&gt;&#xA;उपायमेकं बुबुधे स महामांसविक्रयम् ।। १८२&lt;br&gt;&#xA;तरुपाशाद्गृहीत्वाथ शवं बभ्राम तत्र सः ।&lt;br&gt;&#xA;विक्रीणानो महामांसं गृह्यतामिति घोषयन् ।। १८३&lt;br&gt;&#xA;महासत्त्व गृहीत्वैतदेहि तावन्मया सह ।&lt;br&gt;&#xA;इति क्षणाच्च जगदे स दूरादेकया स्त्रिया ।। १८४&lt;br&gt;&#xA;तच्छ्रुत्वा स तथैवैतामुपेत्यानुसरन्स्त्रियम् ।&lt;br&gt;&#xA;आरात्तरुतले दिव्यरूपां योषितमैक्षत ।। १८५&lt;br&gt;&#xA;स्त्रीभिर्वृतामासनस्थां रत्नाभरणभासुराम् ।&lt;br&gt;&#xA;असंभाव्यस्थितिं तत्र मरावम्भोजिनीमिव ।। १८६&lt;br&gt;&#xA;स्त्रिया तयोपनीतश्च तामुपेत्य तथा स्थिताम् ।&lt;br&gt;&#xA;नृमांसमस्मि विक्रीणे गृह्यतामित्युवाच सः ।। १८७&lt;br&gt;&#xA;भो महासत्त्व मूल्येन केनैतद्दीयते त्वया ।&lt;br&gt;&#xA;इति सापि तदाह स्म दिव्यरूपा किलाङ्गना ।। १८८&lt;br&gt;&#xA;ततः स वीरो हस्तस्थं तमेकं मणिनूपुरम् ।&lt;br&gt;&#xA;संदर्श्य स्कन्धपृष्ठस्यप्रेतकायो जगाद ताम् ।। १८९&lt;br&gt;&#xA;यो ददात्यस्य सदृशं द्वितीयं नूपुरस्य मे ।&lt;br&gt;&#xA;मांसं तस्य ददाम्येतदस्त्वसौ यदि गृह्यताम् ।। १९०&lt;br&gt;&#xA;तच्छ्रुत्वा साप्यवादीत्तमस्त्यन्यो नूपुरो मम ।&lt;br&gt;&#xA;असौ मदीय एवैको नूपुरो हि हृतस्त्वया ।। १९१&lt;br&gt;&#xA;सैवाहं या त्वया दृष्टा शूलविद्धस्य पार्श्वतः ।&lt;br&gt;&#xA;कृतान्यरूपा भवता परिज्ञातास्मि नाधुना ।। १९२&lt;br&gt;&#xA;तत्किं मांसेन यदहं वच्मि ते तत्करोषि चेत् ।&lt;br&gt;&#xA;तद्द्वितीयं ददाम्यस्य तुल्यं तुभ्यं स्वनूपुरम् ।। १९३&lt;br&gt;&#xA;इत्युक्तः स तदा वीरः प्रतिपद्य तदब्रवीत् ।&lt;br&gt;&#xA;यत्त्वं वदसि तत्सर्वं करोम्येव क्षणादिति ।। १९४&lt;br&gt;&#xA;ततस्तस्मै जगादैवमा मूलात्सा मनीषितम् ।&lt;br&gt;&#xA;अस्ति भद्र त्रिघण्टाख्यं हिमवच्छिखरे पुरम् ।। १९५&lt;br&gt;&#xA;तत्रासील्लम्बजिह्वाख्यः प्रवीरो राक्षसाधिपः ।&lt;br&gt;&#xA;तस्य विद्युच्छिखा नाम भार्याहं कामरूपिणी ।। १९६&lt;br&gt;&#xA;स चैकस्यां सुतायां मे जातायां दैवतः पतिः ।&lt;br&gt;&#xA;प्रभोः कपालस्फोटस्य पुरतो निहतो रणे ।। १९७&lt;br&gt;&#xA;ततो निजपुरं तन्मे प्रभुणा तेन तुष्यता ।&lt;br&gt;&#xA;प्रदत्तं तेन च सुखं स्थितास्मि ससुताधुना ।। १९८&lt;br&gt;&#xA;सा च मद्दुहितेदानीमारूढा नवयौवनम् ।&lt;br&gt;&#xA;तत्प्रवीरवरप्राप्तिचिन्ता च मम मानसम् ।। १९९&lt;br&gt;&#xA;अतस्तदा समं राज्ञा यान्तं त्वाममुना पथा ।&lt;br&gt;&#xA;दृष्ट्वा नक्तं चतुर्दश्यामिहस्थाहमचिन्तयम् ।। २००&lt;br&gt;&#xA;अयं भव्यो युवा वीरो योग्यो मे दुहितुः पतिः ।&lt;br&gt;&#xA;तदेतत्प्राप्तये कंचिदुपायं किं न कल्पये ।। २०१&lt;br&gt;&#xA;इति संकल्प्य याचित्वा शूलविद्धवचोमिषात् ।&lt;br&gt;&#xA;जलं मध्येश्मशानं त्वमानीतोऽभूर्मया मृषा ।। २०२&lt;br&gt;&#xA;मायादर्शितरूपादिप्रपञ्चालीकवादिनी ।&lt;br&gt;&#xA;विप्रलब्धवती चास्मि तत्र त्वां क्षणमात्रकम् ।। २०३&lt;br&gt;&#xA;आकर्षणाय भूयस्ते युक्त्या चैकं स्वनूपुरम् ।&lt;br&gt;&#xA;संत्यज्य शृङ्खलापाशमिव याता ततोऽप्यहम् ।। २०४&lt;br&gt;&#xA;अद्य चेत्थं मया प्राप्तो भवांस्तद्गृहमेत्य नः ।&lt;br&gt;&#xA;भजस्व मे सुतां किं च गृहाणापरनूपुरम् ।। २०५&lt;br&gt;&#xA;इत्युक्तः स निशाचर्या तथेत्युक्त्वा तया सह ।&lt;br&gt;&#xA;वीरो गगनमार्गेण तत्सिद्ध्या तत्पुरं ययौ ।। २०६&lt;br&gt;&#xA;सौवर्णं तदपश्यच्च शृङ्गे हिमवतः पुरम् ।&lt;br&gt;&#xA;नभोध्वखेदविश्रान्तमर्कबिम्बमिवाचलम् ।। २०७&lt;br&gt;&#xA;रक्षोधिपसुतां तत्र नाम्ना विद्युत्प्रभां स ताम् ।&lt;br&gt;&#xA;स्वसाहसमहासिद्धिमिव मूर्तामवाप्तवान् ।। २०८&lt;br&gt;&#xA;तया च सह तत्रैव कंचित्कालमुवास सः ।&lt;br&gt;&#xA;अशोकदत्तः प्रियया श्वश्रूविभवनिर्वृतः ।। २०९&lt;br&gt;&#xA;ततो जगाद तां श्वश्रूं मह्यं तद्देहि नूपुरम् ।&lt;br&gt;&#xA;यतः संप्रति गन्तव्या पुरी वाराणसी मया ।। २१०&lt;br&gt;&#xA;तत्र ह्येतत्प्रतिज्ञातं स्वयं नरपतेः पुरः ।&lt;br&gt;&#xA;एकत्वन्नूपुरस्पर्धिद्वितीयानयनं मया ।। २११&lt;br&gt;&#xA;इत्युक्ता तेन सा श्वश्रूर्द्वितीयं तं स्वनूपुरम् ।&lt;br&gt;&#xA;तस्मै दत्त्वा पुनश्चैकं सुवर्णकमलं ददौ ।। २१२&lt;br&gt;&#xA;प्राप्ताब्जनूपुरस्तस्मात्स पुरान्निर्ययौ ततः ।&lt;br&gt;&#xA;अशोकदत्तो वचसा नियम्यागमनं पुनः ।। २१३&lt;br&gt;&#xA;तया श्वश्र्वैव चाकाशपथेन पुनरेव तम् ।&lt;br&gt;&#xA;श्मशानं प्रापितः सोऽभून्निजसिद्धिप्रभावतः ।। २१४&lt;br&gt;&#xA;तरुमूले च तत्रैव स्थित्वा सा तं ततोऽब्रवीत् ।&lt;br&gt;&#xA;सदा कृष्णचतुर्दश्यामिह रात्रावुपैम्यहम् ।। २१५&lt;br&gt;&#xA;तस्मान्निशि च भूयोऽपि त्वमेष्यसि यदा यदा ।&lt;br&gt;&#xA;तदा तदा वटतरोर्मूलात्प्राप्स्यसि मामितः ।। २१६&lt;br&gt;&#xA;एतच्छ्रुत्वा तथेत्युक्त्वा तामामन्त्र्य निशाचरीम् ।&lt;br&gt;&#xA;अशोकदत्तः स ततो ययौ तावत्पितुर्गृहम् ।। २१७&lt;br&gt;&#xA;कनीयः सुतविश्लेषदुःखद्वैगुण्यदायिना ।&lt;br&gt;&#xA;तादृशा तत्प्रवासेन पितरौ तत्र दुःखितौ ।। २१८&lt;br&gt;&#xA;अतर्कितागतो यावदानन्दयति तत्क्षणात् ।&lt;br&gt;&#xA;तावत्स बुद्ध्वा श्वशुरस्तत्रैवास्याययौ नृपः ।। २१९&lt;br&gt;&#xA;स तं साहसिकस्पर्शभीतैरिव सकण्टकैः ।&lt;br&gt;&#xA;अङ्गैः प्रणतमालिङ्ग्य मुमुदे भूपतिश्चिरम् ।। १२०&lt;br&gt;&#xA;ततस्तेन समं राज्ञा विवेश नृपमन्दिरम् ।&lt;br&gt;&#xA;अशोकदत्तः स तदा प्रमोदो मूर्तिमानिव ।। २२१&lt;br&gt;&#xA;ददौ राज्ञे स संयुक्तं तद्दिव्यं नूपुरद्वयम् ।&lt;br&gt;&#xA;कुर्वाणमिव तद्वीर्यस्तुति झणझणारवैः ।। २२२&lt;br&gt;&#xA;अर्पयामास तच्चास्मै कान्तं कनकपङ्कजम् ।&lt;br&gt;&#xA;रक्षःकोषश्रियो हस्ताल्लीलाम्बुजमिवाहृतम् ।। २२३&lt;br&gt;&#xA;पृष्टोऽथ कौतुकात्तेन राज्ञा देवीयुतेन सः ।&lt;br&gt;&#xA;अवर्णयद्यथावृत्तं स्वं कर्णानन्ददायि तत् ।। २२४&lt;br&gt;&#xA;विचित्रचरितोल्लेखचमत्कारितचेतनम् ।&lt;br&gt;&#xA;प्राप्यते किं यशः शुभ्रमनङ्गीकृत्य साहसम् ।। २२५&lt;br&gt;&#xA;एवं वदंस्ततस्तेन जामात्रा कृतकृत्यताम् ।&lt;br&gt;&#xA;मेने स राजा देवी च प्राप्तनूपुरयुग्मका ।। २२६&lt;br&gt;&#xA;उत्सवातोद्यनिर्ह्रादि तदा राजगृहं च तत् ।&lt;br&gt;&#xA;अशोकदत्तस्य गुणानुद्गायदिव निर्बभौ ।। २२७&lt;br&gt;&#xA;अन्येद्युश्च स राजा तत्स्वकृते सुरसद्मनि ।&lt;br&gt;&#xA;हेमाब्जं स्थापयामास सद्रौप्यकलशोपरि ।। २२८&lt;br&gt;&#xA;उभौ कलशपद्मौ च शुशुभाते सितारुणौ ।&lt;br&gt;&#xA;यशःप्रतापाविव तौ भूपालाशोकदत्तयोः ।। २२९&lt;br&gt;&#xA;तादृशौ च विलोक्यैतौ स हर्षोत्फुल्ललोचनः ।&lt;br&gt;&#xA;राजा माहेश्वरो भक्तिरसावेशादभाषत ।। २३०&lt;br&gt;&#xA;अहो विभाति पद्मेन तुङ्गोऽयं कलशोऽमुना ।&lt;br&gt;&#xA;भूतिशुभ्रः कपर्दीव जटाजूटेन बभ्रुणा ।। २३१&lt;br&gt;&#xA;अभविष्यद्द्वितीयं चेदीदृशं कनकाम्बुजम् ।&lt;br&gt;&#xA;अस्थापयिष्यतामुष्मिन्द्वितीये कलशेऽपि तत् ।। २३२&lt;br&gt;&#xA;इति राजवचः श्रुत्वाशोकदत्तस्ततोऽब्रवीत् ।&lt;br&gt;&#xA;आनेष्याम्यहमम्भोजं द्वितीयमपि देव ते ।। २३३&lt;br&gt;&#xA;तच्छ्रुत्वा न ममान्येन पङ्कजेन प्रयोजनम् ।&lt;br&gt;&#xA;अलं ते साहसेनेति राजापि प्रत्युवाच तम् ।। २३४&lt;br&gt;&#xA;दिवसेष्वथ यातेषु हेमाब्जहरणैषिणि ।&lt;br&gt;&#xA;अशोकदत्ते सा भूयोऽप्यगात्कृष्णचतुर्दशी ।। २३५&lt;br&gt;&#xA;तस्यां चास्य सुवर्णाब्जवाञ्छां बुद्ध्वा भयादिव ।&lt;br&gt;&#xA;द्युसरःस्वर्णकमले यातेऽस्तशिखरं रवौ ।। २३६&lt;br&gt;&#xA;संध्यारुणाभ्रपिशितग्रासगर्वादिव क्षणात् ।&lt;br&gt;&#xA;तमोरक्षःसु धावत्सु धूमधूम्रेषु सर्वतः ।। २३७&lt;br&gt;&#xA;स्फुरद्दीपावलीदन्तमालाभास्वरमीषणे ।&lt;br&gt;&#xA;जृम्भमाणे महारौद्रे निशानक्तंचरीमुखे ।। २३८&lt;br&gt;&#xA;प्रसुप्तराजपुत्रीकात्स्वैरं निर्गत्य मन्दिरात् ।&lt;br&gt;&#xA;अशोकदत्तः स ययौ श्मशानं पुनरेव तत् ।। २३९&lt;br&gt;&#xA;तत्र तस्मिन्वटतरोर्मूलै तां पुनरागताम् ।&lt;br&gt;&#xA;ददर्श राक्षसीं श्वश्रूं विहितस्वागतादराम् ।। २४०&lt;br&gt;&#xA;तया च सह भूयस्तदगमत्तन्निकेतनम् ।&lt;br&gt;&#xA;स युवा हिमवच्छृङ्गं मार्गोन्मुखवधूजनम् ।। २४१&lt;br&gt;&#xA;कंचित्कालं समं वध्वा तत्र स्थित्वाब्रवीच्च ताम् ।&lt;br&gt;&#xA;श्वश्रूं देहि द्वितीयं मे कुतश्चित्कनकाम्बुजम् ।। २४२&lt;br&gt;&#xA;तच्छ्रुत्वा साप्यवादीत्तं कुतोऽन्यत्पङ्कजं मम ।&lt;br&gt;&#xA;एतत्कपालस्फोटस्य विद्यतेऽस्मत्प्रभोः सरः ।। २४३&lt;br&gt;&#xA;यत्रेदृशानि जायन्ते हेमाब्जानि समन्ततः ।&lt;br&gt;&#xA;तस्मात्तदेकं मद्भर्त्रे प्रीत्या पद्मं स दत्तवान् ।। २४४&lt;br&gt;&#xA;एवं तयोक्ते सोऽवादीत्तर्हि तन्मां सरोवरम् ।&lt;br&gt;&#xA;नय यावत्स्वयं तस्मादादास्ये कनकाम्बुजम् ।। २४५&lt;br&gt;&#xA;न शक्यमेतद्रक्षोभिर्दारुणैस्तद्धि रक्ष्यते ।&lt;br&gt;&#xA;एवं निषिद्धोऽपि तया निर्बन्धं न स तं जहौ ।। २४६&lt;br&gt;&#xA;ततः कथंचिन्नीतश्च तया श्वश्र्वा ददर्श तत् ।&lt;br&gt;&#xA;दूरात्सरोवरं दिव्यं तुङ्गाद्रिकटकाश्रितम् ।। २४७&lt;br&gt;&#xA;छन्नं निरन्तरोद्दण्डदीप्तहेमसरोरुहैः ।&lt;br&gt;&#xA;सततोन्मुखतापीतसंक्रान्तार्कप्रभैरिव ।। २४८&lt;br&gt;&#xA;गत्वैव तत्र यावच्च पद्मान्यवचिनोति सः ।&lt;br&gt;&#xA;तावत्तद्रक्षिणो घोरा रुरुधुस्तं निशाचराः ।। २४९&lt;br&gt;&#xA;सशस्त्रः सोऽवधीच्चैनानन्यानन्ये पलाय्य च ।&lt;br&gt;&#xA;गत्वा कपालस्फोटाय स्वामिने तन्न्यवेदयन् ।। २५०&lt;br&gt;&#xA;स तद्बुद्ध्वैव कुपितस्तत्र रक्षःपतिः स्वयम् ।&lt;br&gt;&#xA;आगत्याशोकदत्तं तमपश्यल्लुण्ठिताम्बुजम् ।। २५१&lt;br&gt;&#xA;कथं भ्राता ममाशोकदत्तः सोऽयमिहागतः ।&lt;br&gt;&#xA;इति प्रत्यभ्यजानाच्च तत्क्षणं तं सविस्मयः ।। २५२&lt;br&gt;&#xA;ततः शस्त्रं समुत्सृज्य हर्षबाष्पाप्लुतेक्षणः ।&lt;br&gt;&#xA;धावित्वा पादयोः सद्यः पतित्वा च जगाद तम् ।। २५३&lt;br&gt;&#xA;अहं विजयदत्ताख्यः सोदर्यः स तवानुजः ।&lt;br&gt;&#xA;आवां द्विजवरस्योभौ गोविन्दस्वामिनः सुतौ ।। २५४&lt;br&gt;&#xA;इयच्चिरं च जातोऽहं दैवादीदृङ्निशाचरः ।&lt;br&gt;&#xA;चिताकपालदलनात्कपालस्फोटनामकः ।। २५५&lt;br&gt;&#xA;त्वद्दर्शनादिदानी च ब्राह्मण्यं तत्स्मृतं मया ।&lt;br&gt;&#xA;गतं च राक्षसत्वं मे मोहाच्छादितचेतनम् ।। २५६&lt;br&gt;&#xA;एवं विजयदत्तस्य वदतः परिरभ्य सः ।&lt;br&gt;&#xA;यावत्क्षालयतीवाङ्गं राक्षसीभावदूषितम् ।। २५७&lt;br&gt;&#xA;अशोकदत्तो बाष्पाम्बुपूरैस्तावदवातरत् ।&lt;br&gt;&#xA;प्रज्ञप्तिकौशिको नाम विद्याधरगुरुर्दिवः ।। २५८&lt;br&gt;&#xA;स तौ द्वावप्युपेत्यैव भ्रातरौ गुरुरब्रवीत् ।&lt;br&gt;&#xA;यूयं विद्याधराः सर्वे शापादेतां दशां गताः ।। २५९&lt;br&gt;&#xA;अधुना च स शापो वः सर्वेषां शान्तिमागतः ।&lt;br&gt;&#xA;तद्गृह्णीत निजा विद्या बन्धुसाधारणीरिमाः ।। २६०&lt;br&gt;&#xA;व्रजतं च निजं धाम स्वीकृतस्वजनौ युवाम् ।&lt;br&gt;&#xA;इत्युक्त्वा दत्तविद्योऽसौ तयोद्यामुद्ययौ गुरुः ।। २६१&lt;br&gt;&#xA;तौ च विद्याधरीभूतौ प्रबुद्धौ जग्मतुस्ततः ।&lt;br&gt;&#xA;व्योम्ना तद्धिमवच्छृङ्गं गृहीतकनकाम्बुजौ ।। २६२&lt;br&gt;&#xA;तत्र चाशोकदत्तस्तां रक्षःपतिसुतां प्रियाम् ।&lt;br&gt;&#xA;उपागात्साप्यभूत्क्षीणशापा विद्याधरी तदा ।। २६३&lt;br&gt;&#xA;तया च साकं सुदृशा भ्रातरौ तावुभावपि ।&lt;br&gt;&#xA;वाराणसीं प्रययतुः क्षणाद्गगनगामिनौ ।। २६४&lt;br&gt;&#xA;तत्र चोपेत्य पितरौ विप्रयोगाग्नितापितौ ।&lt;br&gt;&#xA;निरवापयतां सद्यो दर्शनामृतवर्षिणौ ।। २६५&lt;br&gt;&#xA;अदेहभेदेऽप्याक्रान्तचित्रजन्मान्तरौ च तौ ।&lt;br&gt;&#xA;न पित्रोरेव लोकस्याप्युत्सवाय बभूवतुः ।। २६६&lt;br&gt;&#xA;चिराद्विजयदत्तश्च गाढमाश्लिष्यतः पितुः ।&lt;br&gt;&#xA;भुजमध्यमिवात्यर्थं मनोरथमपूरयत् ।। २६७&lt;br&gt;&#xA;ततस्तत्रैव तद्बुद्ध्वा प्रतापमुकुटोऽपि सः ।&lt;br&gt;&#xA;अशोकदत्तश्वशुरो राजा हर्षादुपाययौ ।। २६८&lt;br&gt;&#xA;तत्सत्कृतश्च तद्राजधानीं सोत्कस्थितप्रियाम् ।&lt;br&gt;&#xA;अशोकदत्तः स्वजनैः सार्धं बद्धोत्सवामगात् ।। २६९&lt;br&gt;&#xA;ददौ च कनकाब्जानि राज्ञे तस्मै बहूनि सः ।&lt;br&gt;&#xA;अभ्यर्थिताधिकप्राप्तिहृष्टः सोऽप्यभवन्नृपः ।। २७०&lt;br&gt;&#xA;ततो विजयदत्तं तं सर्वेष्वत्र स्थितेषु सः ।&lt;br&gt;&#xA;पिता पप्रच्छ गोविन्दस्वामी साश्चर्यकौतुकः ।। २७१&lt;br&gt;&#xA;तदा श्मशाने यामिन्यां राक्षसत्वं गतस्य ते ।&lt;br&gt;&#xA;अभवत्कीदृशो वत्स वृत्तान्तो वर्ण्यतामिति ।। २७२&lt;br&gt;&#xA;ततो विजयदत्तस्तं बभाषे तात चापलात् ।&lt;br&gt;&#xA;प्रस्फोटितचितादीप्तकपालोऽहं विधेर्वशात् ।। २७३&lt;br&gt;&#xA;मुखप्रविष्टया सद्यस्तद्वसाछटया तदा ।&lt;br&gt;&#xA;रक्षोभूतस्त्वया तावद्दृष्टो मायाविमोहितः ।। २७४&lt;br&gt;&#xA;कपालस्फोट इत्येवं नाम कृत्वा हि राक्षसैः ।&lt;br&gt;&#xA;ततोऽन्यैरहमाहूतस्तन्मध्ये मिलितोऽभवम् ।। २७५&lt;br&gt;&#xA;तैश्च नीतो निजस्यास्मि पार्श्वं रक्षःपतेः क्रमात् ।&lt;br&gt;&#xA;सोऽपि दृष्ट्वैव मां प्रीतः सेनापत्ये न्ययोजयत् ।। २७६&lt;br&gt;&#xA;ततः कदाचिद्गन्धर्वानभियोक्तुं मदेन सः ।&lt;br&gt;&#xA;गतो रक्षःपतिस्तत्र सङ्ग्रामे निहतोऽरिभिः ।। २७७&lt;br&gt;&#xA;तदैव प्रतिपन्नं च मद्भृत्यैर्मम शासनम् ।&lt;br&gt;&#xA;ततोऽहं रक्षसां राज्यमकार्षं तत्पुरे स्थितः ।। २७८&lt;br&gt;&#xA;तत्राकस्माच्च हेमाब्जहेतोः प्राप्तस्य दर्शनात् ।&lt;br&gt;&#xA;आर्यस्याशोकदत्तस्य प्रशान्ता सा दशा मम ।। २७९&lt;br&gt;&#xA;अनन्तरं यथास्माभिः शापमोक्षवशान्निजाः ।&lt;br&gt;&#xA;विद्याः प्राप्तास्तथार्यो वः कृत्स्नमावेदयिष्यति ।। २८०&lt;br&gt;&#xA;एवं विजयदत्तेन तेन तत्र निवेदिते ।&lt;br&gt;&#xA;अशोकदत्तः स तदा तदामूलादवर्णयत् ।। २८१&lt;br&gt;&#xA;पुरा विद्याधरौ सन्तौ गगनाद्गालवाश्रमे ।&lt;br&gt;&#xA;आवां स्नान्तीरपश्याव गङ्गायां मुनिकन्यकाः ।। २८२&lt;br&gt;&#xA;तुल्याभिलाषास्ताश्चात्र वाञ्छन्तौ सहसा रहः ।&lt;br&gt;&#xA;बुद्ध्वा तद्बन्धुभिः क्रोधाच्छप्तौ स्वो दिव्यदृष्टिभिः ।।२८३&lt;br&gt;&#xA;पापाचारौ प्रजायेथां मर्त्ययोनौ युवामुभौ ।&lt;br&gt;&#xA;तत्रापि विप्रयोगश्च विचित्रो वां भविष्यति ।। २८४&lt;br&gt;&#xA;मानुषागोचरे देशे विप्रकृष्टेऽप्युपागतम् ।&lt;br&gt;&#xA;एकं दृष्ट्वा द्वितीयो वां यदा प्रज्ञानमाप्स्यति ।। २८५&lt;br&gt;&#xA;तदा विद्याधरगुरोर्विद्या प्राप्य भविष्यथः ।&lt;br&gt;&#xA;पुनर्विद्याधरौ युक्तौ शापमुक्तौ स्वबन्धुभिः ।। २८६&lt;br&gt;&#xA;एवं तैर्मुनिभिः शप्तौ जातावावामुभाविह ।&lt;br&gt;&#xA;वियोगोऽत्र यथा भूतस्तत्सर्वं विदितं च वः ।। २८७&lt;br&gt;&#xA;इदानीं पद्महेतोश्च श्वश्रूसिद्धिप्रभावतः ।&lt;br&gt;&#xA;रक्षःपतेः पुरं गत्वा प्राप्तोऽयं चानुजो मया ।। २८८&lt;br&gt;&#xA;तत्रैव च गुरोः प्राप्य विद्याः प्रज्ञप्तिकौशिकात् ।&lt;br&gt;&#xA;सद्यो विद्याधरीभूय वयं क्षिप्रमिहागताः ।। २८९&lt;br&gt;&#xA;इत्युक्त्वा पितरौ च तौ प्रियतमां तां चात्मजां भूपतेः&lt;br&gt;&#xA;सद्यः शापतमोविमोक्षमुदितो विद्याविशेषैर्निजैः ।&lt;br&gt;&#xA;तैस्तैः संव्यभजद्विचित्रचरितः सोऽशोकदत्तस्तदा&lt;br&gt;&#xA;येनैते सपदि प्रबुद्धमनसोऽजायन्त विद्याधराः ।। २९०&lt;br&gt;&#xA;ततस्तमामन्त्र्य नृपं स साकं मातापितृभ्यां दयिताद्वयेन ।&lt;br&gt;&#xA;उत्पत्य धन्यो निजचक्रवर्तिधाम द्युमार्गेण जवी जगाम ।। २९१&lt;br&gt;&#xA;तत्रालोक्य तमाज्ञां प्राप्य च तस्मादशोकवेग इति ।&lt;br&gt;&#xA;नाम स बिभ्रत्सोऽपि च तद्भ्राता विजयवेग इति ।। २९२&lt;br&gt;&#xA;विद्याधरवरतरुणौ स्वजनानुगतावुभौ निजनिवासम् ।&lt;br&gt;&#xA;गोविन्दकूटसंज्ञकमचलवरं भ्रातरौ ययतुः ।। २९३&lt;br&gt;&#xA;सोऽप्याश्चर्यवशः प्रतापमुकुटो वाराणसीभूपतिः&lt;br&gt;&#xA;स्वस्मिन्देवकुले द्वितीयकलशन्यस्तैकहेमाम्बुजः ।&lt;br&gt;&#xA;तद्दत्तैरपरैः सुवर्णकमलैरभ्यर्चितत्र्यम्बक-&lt;br&gt;&#xA;स्तत्संबन्धमहत्तया प्रमुदितो मेने कृतार्थं कुलम् ।। २९४&lt;br&gt;&#xA;एवं दिव्याः कारणेनावतीर्णा जायन्तेऽस्मिञ्जन्तवो जीवलोके ।&lt;br&gt;&#xA;सत्त्वोत्साहौ स्वोचितौ ते दधाना दुष्प्रापामप्यर्थसिद्धिं लभन्ते ।। २९५&lt;br&gt;&#xA;तत्सत्त्वसागर भवानपि कोऽपि जाने देवांश एव भविता च यथेष्टसिद्धिः ।&lt;br&gt;&#xA;प्रायः क्रियासु महतामपि दुष्करासु सोत्साहता कथयति प्रकृतेर्विशेषम् ।। २९६&lt;br&gt;&#xA;सापि त्वदीप्सिता ननु दिव्या राजात्मजा कनकरेखा ।&lt;br&gt;&#xA;बालान्यथा हि वाञ्छति कनकपुरीदर्शिनं कथं हि पतिम् ।। २९७&lt;br&gt;&#xA;इति रहसि निशम्य विष्णुदत्तात्सरसकथाप्रकरं स शक्तिदेवः ।&lt;br&gt;&#xA;हृदि कनकपुरीविलोकनैषी धृतिमवलम्ब्य निनाय च त्रियामाम् ।। २९८&lt;br&gt;&#xA;इति महाकविश्रीसोमदेवभट्टविरचिते कथासरित्सागरे चतुर्दारिकालम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/05/003/</guid>
      <description>&lt;p&gt;तृतीयस्तरङ्गः ।&lt;br&gt;&#xA;ततस्तत्रोत्स्थलद्वीपे प्रभाते तं मठस्थितम् ।&lt;br&gt;&#xA;शक्तिदेवं स दाशेन्द्रः सत्यव्रत उपाययौ ।। १&lt;br&gt;&#xA;स च प्राक्प्रतिपन्नः सन्नुपेत्यैनमभाषत ।&lt;br&gt;&#xA;ब्रह्मंस्त्वदिष्टसिद्ध्यर्थमुपायश्चिन्तितो मया ।। २&lt;br&gt;&#xA;अस्ति द्वीपवरं मध्ये रत्नकूटाख्यमम्बुधेः ।&lt;br&gt;&#xA;कृतप्रतिष्ठस्तत्रास्ते भगवान्हरिरब्धिना ।। ३&lt;br&gt;&#xA;आषाढशुक्लद्वादश्यां तत्र यात्रोत्सवे सदा ।&lt;br&gt;&#xA;आयान्ति सर्वद्वीपेभ्यः पूजायै यत्नतो जनाः ।। ४&lt;br&gt;&#xA;तत्र ज्ञायेत कनकपुरी सा जातुचित्पुरी ।&lt;br&gt;&#xA;तदेहि तत्र गच्छावः प्रत्यासन्ना हि सा तिथिः ।। ५&lt;br&gt;&#xA;इति सत्यव्रतेनोक्तः शक्तिदेवस्तथेति सः ।&lt;br&gt;&#xA;जग्राह हृष्टः पाथेयं विष्णुदत्तोपकल्पितम् ।। ६&lt;br&gt;&#xA;ततो वहनमारुह्य स सत्यव्रतढौकितम् ।&lt;br&gt;&#xA;तेनैव साकं त्वरितः प्रायाद्वारिधिवर्त्मना ।। ७&lt;br&gt;&#xA;गच्छंश्च तत्र स द्वीपनिभनक्रेऽद्भुतालये ।&lt;br&gt;&#xA;सत्यव्रतं तं पप्रच्छ कर्णधारतया स्थितम् ।। ८&lt;br&gt;&#xA;इतो दूरं महाभोगं किमेतद्दृश्यतेऽम्बुधौ ।&lt;br&gt;&#xA;यदृच्छाप्रोद्गतोदग्रसपक्षगिरिविभ्रमम् ।। ३&lt;br&gt;&#xA;ततः सत्यव्रतोऽवादीदसौ देवो वटद्रुमः ।&lt;br&gt;&#xA;अस्याहुः सुमहावर्तमधस्ताद्वडवामुखम् ।। 5.3.१०&lt;br&gt;&#xA;एतं च परिहृत्यैव प्रदेशमिह गम्यते ।&lt;br&gt;&#xA;अत्रावर्ते गतानां हि न भवत्यागमः पुनः ।। ११&lt;br&gt;&#xA;इति सत्यव्रते तस्मिन्वदत्येवाम्बुवेगतः ।&lt;br&gt;&#xA;तस्यामेव प्रववृते गन्तुं तद्वहनं दिशि ।। १२&lt;br&gt;&#xA;तद्दृष्ट्वा शक्तिदेवं स पुनः सत्यव्रतोऽब्रवीत् ।&lt;br&gt;&#xA;ब्रह्मन्विनाशकालोऽयं ध्रुवमस्माकमागतः ।। १३&lt;br&gt;&#xA;यदकस्मात्प्रवहणं पश्यात्रैव प्रयात्यदः ।&lt;br&gt;&#xA;शक्यते नैव रोद्धुं च कथमप्यधुना मया ।। १४&lt;br&gt;&#xA;तदावर्ते गभीरेऽत्र वयं मृत्योरिवानने ।&lt;br&gt;&#xA;क्षिप्ता एवाम्बुनाकृष्य कर्मणेव बलीयसा ।। १५&lt;br&gt;&#xA;एतच्च नैव मे दुःखं शरीरं कस्य हि स्थिरम् ।&lt;br&gt;&#xA;दुःखं तु यन्न सिद्धस्ते कृच्छ्रेणापि मनोरथः ।। १६&lt;br&gt;&#xA;तद्यावद्वारयाम्येतदहं प्रवहणं मनाक् ।&lt;br&gt;&#xA;तावदस्यावलम्बेथाः शाखां वटतरोर्द्रुतम् ।। १७&lt;br&gt;&#xA;कदाचिज्जीवितोपायो भवेद्भव्याकृतेस्तव ।&lt;br&gt;&#xA;विधेर्विलासानब्धेश्च तरङ्गान्को हि तर्कयेत् ।। १८&lt;br&gt;&#xA;इति सत्यव्रतस्यास्य धीरसत्त्वस्य जल्पतः ।&lt;br&gt;&#xA;बभूव निकटे तस्य तरोः प्रवहणं ततः ।। १९&lt;br&gt;&#xA;तत्क्षणं स कृतोत्फालः शक्तिदेवो विसाध्वसः ।&lt;br&gt;&#xA;पृथुलामग्रहीच्छाखां तस्याब्धिवटशाखिनः ।। 5.3.२०&lt;br&gt;&#xA;सत्यव्रतस्तु वहता देहेन वहनेन च ।&lt;br&gt;&#xA;परार्थकल्पितेनात्र विवेश वडवामुखम् ।। २१&lt;br&gt;&#xA;शक्तिदेवश्च शाखाभिः पूरिताशस्य तस्य सः ।&lt;br&gt;&#xA;आश्रित्यापि तरोः शाखां निराशः समचिन्तयत् ।। २२&lt;br&gt;&#xA;न तावत्सा च कनकपुरी दृष्टा मया पुरी ।&lt;br&gt;&#xA;अपदे नश्यता तावद्दाशेन्द्रोऽप्येष नाशितः ।। २३&lt;br&gt;&#xA;यदि वा सततन्यस्तपदा सर्वस्य मूर्धनि ।&lt;br&gt;&#xA;कामं भगवती केन भज्यते भवितव्यता ।। २४&lt;br&gt;&#xA;इत्यवस्थोचितं तस्य ततश्चिन्तयतस्तदा ।&lt;br&gt;&#xA;विप्रयूनस्तरुस्कन्धे दिनं तत्पर्यहीयत ।। २५&lt;br&gt;&#xA;सायं च सर्वतस्तस्मिन्स महाविहगान्बहून् ।&lt;br&gt;&#xA;वटवृक्षे प्रविशतः शब्दापूरितदिक्तटान् ।। २६&lt;br&gt;&#xA;अपश्यत्पृथुतत्पक्षवातधूतार्णवोर्मिभिः ।&lt;br&gt;&#xA;गृध्रान्परिचयप्रीत्या कृतप्रत्युद्गमानिव ।। २७&lt;br&gt;&#xA;ततः शाखाविलीनानां स तेषां पक्षिणां मिथः ।&lt;br&gt;&#xA;मनुष्यवाचा संलापं पत्त्रौघैश्छादितोऽशृणोत् ।। २८&lt;br&gt;&#xA;कश्चिद्द्वीपान्तरं कश्चिद्गिरिं कश्चिद्दिगन्तरम् ।&lt;br&gt;&#xA;तदहश्चरणस्थानमेकैकः समवर्णयत् ।। २९&lt;br&gt;&#xA;एकश्च वृद्धविहगस्तेषां मध्यादभाषत ।&lt;br&gt;&#xA;अहं विहर्तुं कनकपुरीमद्य गतोऽभवम् ।। 5.3.३०&lt;br&gt;&#xA;प्रातः पुनश्च तत्रैव गन्तास्मि चरितुं सुखम् ।&lt;br&gt;&#xA;श्रमावहेन कोऽर्थो मे विदूरगमनेन हि ।। ३१&lt;br&gt;&#xA;इत्यकाण्डसुधासारसदृशेनास्य पक्षिणः ।&lt;br&gt;&#xA;वचसा शान्ततापः सञ्शक्तिदेवो व्यचिन्तयत् ।। ३२&lt;br&gt;&#xA;दिष्ट्या सास्त्येव नगरी तत्प्रात्यै चायमेव मे ।&lt;br&gt;&#xA;उपायः सुमहाकायो विहगो वाहनीकृतः ।। ३३&lt;br&gt;&#xA;इत्यालोच्य शनैरेत्य तस्य सुप्तस्य पक्षिणः ।&lt;br&gt;&#xA;पृष्ठपक्षान्तरे सोऽथ शक्तिदेवो व्यलीयत ।। ३४&lt;br&gt;&#xA;प्रातश्चेतस्ततस्तेषु गतेष्वन्येषु पक्षिषु ।&lt;br&gt;&#xA;स पक्षौ दर्शिताश्चर्यपक्षपातो विधिर्यथा ।। ३५&lt;br&gt;&#xA;दत्तास्कन्दो वहन्पृष्ठे शक्तिदेवमलक्षितम् ।&lt;br&gt;&#xA;क्षणादगच्छत्कनकपुरीं तां चरितुं पुनः ।। ३६&lt;br&gt;&#xA;तत्रोद्यानान्तरे तस्मिन्नुपविष्टे विहंगमे ।&lt;br&gt;&#xA;स शक्तिदेवो निभृतं तस्य पृष्ठादवातरत् ।। ३७&lt;br&gt;&#xA;अपसृत्य स तत्पार्श्वाद्यावद्भ्राम्यति तत्र सः ।&lt;br&gt;&#xA;द्वे पुष्पावचयव्यग्रे तावदैक्षत योषितौ ।। ३८&lt;br&gt;&#xA;उपगम्य शनैस्ते च तद्विलोकनविस्मिते ।&lt;br&gt;&#xA;सोऽपृच्छत्कः प्रदेशोऽयं के च भद्रे युवामिति ।। ३९&lt;br&gt;&#xA;इयं कनकपुर्याख्या पुरी विद्याधरास्पदम् ।&lt;br&gt;&#xA;चन्द्रप्रभेति चैतस्यामास्ते विद्याधरी सखे ।। 5.3.४०&lt;br&gt;&#xA;तस्याश्चावामिहोद्याने जानीह्युद्यानपालिके ।&lt;br&gt;&#xA;पुष्पोच्चयस्तदर्थोऽयमिति ते च तमूचतुः ।। ४१&lt;br&gt;&#xA;ततः सोऽप्यवदद्विप्रो युवां मे कुरुतं तथा ।&lt;br&gt;&#xA;यथाहमपि पश्यामि तां युष्मत्स्वामिनीमिह ।। ४२&lt;br&gt;&#xA;एतच्छ्रुत्वा तथेत्युक्त्वा नीतवत्यावुभे च ते ।&lt;br&gt;&#xA;स्त्रियावन्तर्नगर्यास्तं युवानं राजमन्दिरम् ।। ४३&lt;br&gt;&#xA;सोऽपि प्राप्तस्तदद्राक्षीन्माणिक्यस्तम्भभास्वरम् ।&lt;br&gt;&#xA;सौवर्णभित्ति संकेतकेतनं संपदामिव ।। ४४&lt;br&gt;&#xA;तत्रागतं च दृष्ट्वा तं सर्वः परिजनोऽब्रवीत् ।&lt;br&gt;&#xA;गत्वा चन्द्रप्रभायास्तन्मानुषागमनाद्भुतम् ।। ४५&lt;br&gt;&#xA;साप्यादिश्य प्रतीहारमविलम्बितमेव तम् ।&lt;br&gt;&#xA;अभ्यन्तरं स्वनिकटं विप्रं प्रावेशयत्ततः ।। ४६&lt;br&gt;&#xA;प्रविष्टः सोऽप्यपश्यत्तां तत्र नेत्रोत्सवप्रदाम् ।&lt;br&gt;&#xA;धातुरद्भुतनिर्माणपर्याप्तिमिव रूपिणीम् ।। ४७&lt;br&gt;&#xA;सा च सद्रत्नपर्यङ्काद्दूरानुत्थाय तं स्वयम् ।&lt;br&gt;&#xA;स्वागतेनादृतवती तद्दर्शनवशीकृता ।। ४८&lt;br&gt;&#xA;उपविष्टमपृच्छच्च कल्याणिन्कस्त्वमीदृशः ।&lt;br&gt;&#xA;कथं च मानुषागम्यामिमां प्राप्तो भवान्भुवम् ।। ४९&lt;br&gt;&#xA;इत्युक्तः स तया चन्द्रप्रभया सकुतूहलम् ।&lt;br&gt;&#xA;शक्तिदेवो निजं देशं जातिं चावेद्य नाम च ।। 5.3.५०&lt;br&gt;&#xA;तत्पुरीदर्शनपणात्प्राप्तुं तां राजकन्यकाम् ।&lt;br&gt;&#xA;यथा कनकरेखाख्यामागतस्तदवर्णयत् ।। ५१&lt;br&gt;&#xA;तद्बुद्ध्वा किमपि ध्यात्वा दीर्घं निःश्वस्य सा ततः ।&lt;br&gt;&#xA;चन्द्रप्रभा तं विजने शक्तिदेवमभाषत ।। ५२&lt;br&gt;&#xA;श्रूयतां वच्मि ते किंचिदिदं सुभग संप्रति ।&lt;br&gt;&#xA;अस्त्यस्यां शशिखण्डाख्यो विद्याधरपतिर्भुवि ।। ५३&lt;br&gt;&#xA;वयं तस्य चतस्रश्च जाता दुहितरः क्रमात् ।&lt;br&gt;&#xA;ज्येष्ठा चन्द्रप्रभेत्यस्मि चन्द्ररेखेति चापरा ।। ५४&lt;br&gt;&#xA;शशिरेखा तृतीया च चतुर्थी च शशिप्रभा ।&lt;br&gt;&#xA;ता वयं क्रमशः प्राप्ता वृद्धिमत्र पितुर्गृहे ।। ५५&lt;br&gt;&#xA;एकदा च भगिन्यो मे स्नातुं तिस्रोऽपि ताः समम् ।&lt;br&gt;&#xA;मयि कन्याव्रतस्थायां जग्मुर्मन्दाकिनीतटम् ।। ५६&lt;br&gt;&#xA;तत्राग्र्यतपसं नाम मुनिं यौवनदर्पतः ।&lt;br&gt;&#xA;तोयैर्जलस्थमसिचन्नारब्धजलकेलयः ।। ५७&lt;br&gt;&#xA;अतिनिर्बन्धिनीस्ताश्च मुनिः क्रुद्धः शशाप सः ।&lt;br&gt;&#xA;कुकन्यकाः प्रजायध्वं मर्त्यलोकेऽखिला इति ।। ५८&lt;br&gt;&#xA;तद्बुद्ध्वा सोऽस्मदीयेन पित्रा गत्वा प्रसादितः ।&lt;br&gt;&#xA;पृथक्पृथक्स शापान्तमुक्त्वा तासां यथायथम् ।। ५९&lt;br&gt;&#xA;जातिस्मरत्वं दिव्येन विज्ञानेनोपबृंहितम् ।&lt;br&gt;&#xA;मर्त्यभावेन सर्वासामादिदेश महामुनिः ।। 5.3.६०&lt;br&gt;&#xA;ततस्तासु तनूस्त्यक्त्वा मर्त्यलोकं गतासु सः ।&lt;br&gt;&#xA;दत्त्वा मे नगरीमेतां पिता खेदाद्गतो वनम् ।। ६१&lt;br&gt;&#xA;अथेह निवसन्तीं मां देवी स्वप्ने किलाम्बिका ।&lt;br&gt;&#xA;मानुषः पुत्रि भर्ता ते भवितेति समादिशत् ।। ६२&lt;br&gt;&#xA;तेन विद्याधरांस्तांस्तान्वरानुद्दिशतो बहून् ।&lt;br&gt;&#xA;पितुर्विधारणं कृत्वा कन्यैवाद्याप्यहं स्थिता ।। ६३&lt;br&gt;&#xA;इदानीं चामुनाश्चर्यमयेनागमनेन ते ।&lt;br&gt;&#xA;वपुषा च वशीकृत्य तुभ्यमेवाहमर्पिता ।। ६४&lt;br&gt;&#xA;तद्व्रजामि चतुर्दश्यामागामिन्यां भवत्कृते ।&lt;br&gt;&#xA;कर्तुं तातस्य विज्ञप्तिमृषभाख्यं महागिरिम् ।। ६५&lt;br&gt;&#xA;तत्र तस्यां तिथौ सर्वे मिलन्ति प्रतिवत्सरम् ।&lt;br&gt;&#xA;देवं हरं पूजयितुं दिग्भ्यो विद्याधरोत्तमाः ।। ६६&lt;br&gt;&#xA;तातस्तत्रैव चायाति तदनुज्ञामवाप्य च ।&lt;br&gt;&#xA;इहागच्छाम्यहं तूर्णं ततः परिणयस्व माम् ।। ६७&lt;br&gt;&#xA;तत्तिष्ठ तावदित्युक्त्वा सा तं विद्याधरोचितैः ।&lt;br&gt;&#xA;चन्द्रप्रभा शक्तिदेवं तैस्तैर्भोगैरुपाचरत् ।। ६८&lt;br&gt;&#xA;तस्य चाभूत्तथेत्यत्र तिष्ठतस्तत्तदा सुखम् ।&lt;br&gt;&#xA;यद्दावानलतप्तस्य सुधाह्रदनिमज्जने ।। ६९&lt;br&gt;&#xA;प्राप्तायां च चतुर्दश्यां सा तं चन्द्रप्रभाब्रवीत् ।&lt;br&gt;&#xA;अद्य गच्छामि विज्ञप्त्यै तातस्याहं भवत्कृते ।। 5.3.७०&lt;br&gt;&#xA;सर्वः परिजनश्चायं मयैव सह यास्यति ।&lt;br&gt;&#xA;त्वया चैकाकिना दुःखं न भाव्यं दिवसद्वयम् ।। ७१&lt;br&gt;&#xA;एकेन पुनरेतस्मिन्मन्दिरेऽप्यवतिष्ठता ।&lt;br&gt;&#xA;मध्यमा भवता भूमिर्नारोढव्या कथंचन ।। ७२&lt;br&gt;&#xA;इत्युक्त्वा सा युवानं तं न्यस्तचित्ता तदन्तिके ।&lt;br&gt;&#xA;तदीयचित्तानुगता ययौ चन्द्रप्रभा ततः ।। ७३&lt;br&gt;&#xA;सोऽप्येकाकी ततस्तत्र स्थितश्चेतो विनोदयन् ।&lt;br&gt;&#xA;स्थानस्थानेषु बभ्राम शक्तिदेवो महर्द्धिषु ।। ७४&lt;br&gt;&#xA;किंस्विदत्र निषिद्धं मे तया पृष्ठेऽधिरोहणम् ।&lt;br&gt;&#xA;विद्याधरदुहित्रेति जातकौतूहलोऽथ सः ।। ७५&lt;br&gt;&#xA;तस्यैव मध्यमां भूमिं मन्दिरस्यारुरोह ताम् ।&lt;br&gt;&#xA;प्रायो वारितवामा हि प्रवृत्तिर्मनसो नृणाम् ।। ७६&lt;br&gt;&#xA;आरूढस्तत्र चापश्यद्गुप्तांस्त्रीन्रत्नमण्डपान् ।&lt;br&gt;&#xA;एकं चोद्धाटितद्वारं तन्मध्यात्प्रविवेश सः ।। ७७&lt;br&gt;&#xA;प्रविश्य चान्तः सद्रत्नपर्यङ्के न्यस्ततूलिके ।&lt;br&gt;&#xA;पटावगुण्ठिततनुं शयानं कंचिदैक्षत ।। ७८&lt;br&gt;&#xA;वीक्षते यावदुत्क्षिप्य पटं तावन्मृतां तथा ।&lt;br&gt;&#xA;परोपकारिनृपतेस्तनयां वरकन्यकाम् ।। ७९&lt;br&gt;&#xA;दृष्ट्वा चाचिन्तयत्सोऽथ किमिदं महदद्भुतम् ।&lt;br&gt;&#xA;किमप्रबोधसुप्तेयं किं वा भ्रान्तिरबाधका ।। 5.3.८०&lt;br&gt;&#xA;यस्याः कृते प्रवासोऽयं मम सैवेह तिष्ठति ।&lt;br&gt;&#xA;असावपगतप्राणा तत्र देशे च जीवति ।। ८१&lt;br&gt;&#xA;अम्लानकान्तिरस्याश्च तद्विधात्रा मम ध्रुवम् ।&lt;br&gt;&#xA;केनापि कारणेनेदमिन्द्रजालं वितन्यते ।। ८२&lt;br&gt;&#xA;इति संचिन्त्य निर्गत्य तावन्यौ मण्डपौ क्रमात् ।&lt;br&gt;&#xA;प्रविश्यान्तः स ददृशे तद्वदन्ये च कन्यके ।। ८३&lt;br&gt;&#xA;ततोऽपि निर्गतस्तस्य साश्चर्यो मन्दिरस्य सः ।&lt;br&gt;&#xA;उपविष्टः स्थितोऽपश्यद्वापीमत्युत्तमामधः ।। ८४&lt;br&gt;&#xA;तत्तीरे रत्नपर्याणं ददर्शैकं च वाजिनम् ।&lt;br&gt;&#xA;तेनावतीर्यैव ततस्तत्पार्श्वं कौतुकाद्ययौ ।। ८५&lt;br&gt;&#xA;इयेष च तमारोढुं शून्यं दृष्ट्वा स तेन च ।&lt;br&gt;&#xA;अश्वेनाह्रत्य पादेन तस्यां वाप्यां निचिक्षिपे ।। ८६&lt;br&gt;&#xA;तन्निमग्नः स च क्षिप्रं वर्धमानपुरान्निजात् ।&lt;br&gt;&#xA;उद्यानदीर्घिकामध्यादुन्ममज्ज ससंभ्रमः ।। ८७&lt;br&gt;&#xA;ददर्श जन्मभूमौ च सद्यो वापीजले स्थितम् ।&lt;br&gt;&#xA;आत्मानं कुमुदैस्तुल्यं दीनं चन्द्रप्रभां विना ।। ८८&lt;br&gt;&#xA;वर्धमानपुरं क्वेदं क्व सा वैद्याधरी पुरी ।&lt;br&gt;&#xA;अहो किमेतदाश्चर्यमायाडम्बरजृम्भितम् ।। ८९&lt;br&gt;&#xA;कष्टं किमपि केनापि मन्दभाग्योऽस्मि वञ्चितः ।&lt;br&gt;&#xA;यदि वा कोऽत्र जानाति कीदृशी भवितव्यता ।। 5.3.९०&lt;br&gt;&#xA;इत्यादि चिन्तयन्सोऽथ वापीमध्यात्समुत्थितः ।&lt;br&gt;&#xA;सविस्मयः शक्तिदेवो ययौ पितृगृहं निजम् ।। ९१&lt;br&gt;&#xA;तत्रापदिष्टपटहभ्रमणः कृतकैतवः ।&lt;br&gt;&#xA;पित्राभिनन्दितस्तस्थौ सोत्सवैः स्वजनैः सह ।। ९२&lt;br&gt;&#xA;द्वितीयेऽह्नि बहिर्गेहान्निर्गतश्चाशृणोत्पुनः ।&lt;br&gt;&#xA;घोष्यमाणं सपटहं पुरे तस्मिन्निदं वचः ।। ९३&lt;br&gt;&#xA;विप्रक्षत्रियमध्यात्कनकपुरी येन तत्त्वतो दृष्ट्वा ।&lt;br&gt;&#xA;वक्तु स तस्मै तनयां सयौवराज्यां ददाति नृपः ।। ९४&lt;br&gt;&#xA;तच्छ्रुत्वैव स गत्वा तान्पटहोद्धोषकान्कृती ।&lt;br&gt;&#xA;मया दृष्टा पुरी सेति शक्तिदेवोऽब्रवीत्पुनः ।। ९५&lt;br&gt;&#xA;तैस्तूर्णं नृपतेरग्र स नीतोऽभून्नृपोऽपि तम् ।&lt;br&gt;&#xA;प्राग्वन्मेने परिज्ञाय पुनर्वितथवादिनम् ।। ९६&lt;br&gt;&#xA;मिथ्या चेद्वच्मि न मया दृष्टा सा नगरी यदि ।&lt;br&gt;&#xA;तदिदानीं शरीरस्य निग्रहेण पणो मम ।। ९७&lt;br&gt;&#xA;अद्य सा राजपुत्री मां पृच्छत्वित्युदिते ततः ।&lt;br&gt;&#xA;गत्वा चानुचरै राजा तत्रैवानाययत्सुताम् ।। ९८&lt;br&gt;&#xA;सा दृष्ट्वा दृष्टपूर्वं तं विप्रं राजानमभ्यधात् ।&lt;br&gt;&#xA;तात मिथ्यैव भूयोऽपि किंचिद्वक्ष्यत्यसाविति ।। ९९&lt;br&gt;&#xA;शक्तिदेवस्ततोऽवादीदहं सत्यं मृषैव वा ।&lt;br&gt;&#xA;वच्मि राजसुते त्वं तु वदैवं मम कौतुकम् ।। 5.3.१००&lt;br&gt;&#xA;मया कनकपुर्यां त्वं पर्यङ्के गतजीविता ।&lt;br&gt;&#xA;दृष्टा चेह च पश्यामि जीवन्तीं भवतीं कथम् ।। १०१&lt;br&gt;&#xA;इत्युक्ता शक्तिदेवेन साभिज्ञानं नृपात्मजा ।&lt;br&gt;&#xA;सद्यः कनकरेखा सा जगादैवं पितुः पुरः ।। १०२&lt;br&gt;&#xA;तात दृष्टामुना सत्यं नगरी सा महात्मना ।&lt;br&gt;&#xA;अचिराच्चैष भर्ता मे तत्रस्थाया भविष्यति ।। १०३&lt;br&gt;&#xA;तत्र मद्भगिनीश्चान्यास्तिस्रोऽयं परिणेष्यति ।&lt;br&gt;&#xA;विद्याधराधिराज्यं च तस्यां पुरि करिष्यति ।। १०४&lt;br&gt;&#xA;मया त्वद्य प्रवेष्टव्या स्वा तनुश्च पुरी च सा ।&lt;br&gt;&#xA;मुनेः शापादहं ह्यत्र जाताभूवं भवद्गृहे ।। १०५&lt;br&gt;&#xA;यदा कनकपुर्यां ते देहमालोक्य मानुषः ।&lt;br&gt;&#xA;मर्त्यभावभृतस्तत्त्वप्रतिभेदं करिष्यति ।। १०६&lt;br&gt;&#xA;तदा ते शापमुक्तिश्च स च स्यान्मानुषः पतिः ।&lt;br&gt;&#xA;इति मे च स शापान्तं पुनरेवादिशन्मुनिः ।। १०७&lt;br&gt;&#xA;जातिस्मरा च मानुष्येऽप्यहं ज्ञानवती तथा ।&lt;br&gt;&#xA;तद्व्रजाम्यधुना सिद्ध्यै निजं वैद्याधरं पदम् ।। १०८&lt;br&gt;&#xA;इत्युक्त्वा राजपुत्री सा तनुं त्यक्त्वा तिरोदधे ।&lt;br&gt;&#xA;तुमुलश्चोदभूत्तस्मिन्नाक्रन्दो राजमन्दिरे ।। १०९&lt;br&gt;&#xA;शक्तिदेवोऽप्युभयतो भ्रष्टस्तैस्तैर्दुरुत्तरैः ।&lt;br&gt;&#xA;क्लेशैः प्राप्यापि न प्राप्ते ध्यायंस्ते द्वे अपि प्रिये ।। 5.3.११०&lt;br&gt;&#xA;निन्दन्खिन्नोऽपि चात्मानमसंपूर्णमनोरथः ।&lt;br&gt;&#xA;निर्गत्य राजभवनात्क्षणादेवमचिन्तयत् ।। १११&lt;br&gt;&#xA;अभीष्टं भावि मे तावदुक्तं कनकरेखया ।&lt;br&gt;&#xA;तत्किमर्थं विषीदामि सत्त्वाधीना हि सिद्धयः ।। ११२&lt;br&gt;&#xA;पथा तेनैव कनकपुरीं गच्छामि तां पुनः ।&lt;br&gt;&#xA;भूयोऽप्यवश्यं दैवं मे तत्रोपायं करिष्यति ।। ११३&lt;br&gt;&#xA;इत्यालोच्यैव स प्रायाच्छक्तिदेवः पुरात्ततः ।&lt;br&gt;&#xA;असिद्धार्था निवर्तन्ते नहि धीराः कृतोद्यमाः ।। ११४&lt;br&gt;&#xA;गच्छंश्चिराच्च संप्राप जलधेः पुलिनस्थितम् ।&lt;br&gt;&#xA;तद्विटङ्कपुरं नाम नगरं पुनरेव सः ।। ११५&lt;br&gt;&#xA;तत्रापश्यच्च वणिजं तं संमुखमुपागतम् ।&lt;br&gt;&#xA;येन साकं गतस्याब्धिं पोतमादावभज्यत ।। ११६&lt;br&gt;&#xA;सोऽयं समुद्रदत्तः स्यात्कथं च पतितोऽम्बुधौ ।&lt;br&gt;&#xA;उत्तीर्णोऽयं न वा चित्रमहमेव निदर्शनम् ।। ११७&lt;br&gt;&#xA;इत्यालोच्य स यावत्तमभ्येति वणिजं द्विजः ।&lt;br&gt;&#xA;तावत्स तं परिज्ञाय हृष्टः कण्ठेऽग्रहीद्वणिक् ।। ११८&lt;br&gt;&#xA;अनैषीच्च निजं गेहं कृतातिथ्यश्च पृष्टवान् ।&lt;br&gt;&#xA;पोतभङ्गे त्वमम्भोधेः कथमुत्तीर्णवानिति ।। ११९&lt;br&gt;&#xA;शक्तिदेवोऽपि वृत्तान्तं तथा तं कृत्स्नमब्रवीत् ।&lt;br&gt;&#xA;यथा मत्स्यनिगीर्णः प्रागुत्स्थलद्वीपमाप सः ।। 5.3.१२०&lt;br&gt;&#xA;अनन्तरं च तमपि प्रत्यपृच्छद्वणिग्वरम् ।&lt;br&gt;&#xA;कथं तदा त्वमप्यब्धिमुत्तीर्णो वर्ण्यतामिति ।। १२१&lt;br&gt;&#xA;अथाब्रवीत्सोऽपि वणिक्तदाहं पतितोऽम्बुधौ ।&lt;br&gt;&#xA;दिनत्रयं भ्रमन्नासमेकं फलहकं श्रितः ।। १२२&lt;br&gt;&#xA;ततस्तेन पथाकस्मादेकं वहनमागतम् ।&lt;br&gt;&#xA;तत्रस्थैश्चाहमाक्रन्दन्दृष्ट्वा चात्राविरोपितः ।। १२३&lt;br&gt;&#xA;आरूढश्चात्र पितरं स्वमपश्यमहं तदा ।&lt;br&gt;&#xA;गत्वा द्वीपान्तरं पूर्वं चिरात्तत्कालमागतम् ।। १२४&lt;br&gt;&#xA;स मां दृष्ट्वा परिज्ञाय कृतकण्ठग्रहः पिता ।&lt;br&gt;&#xA;रुदन्नपृच्छद्वृत्तान्तमहं चैव तमब्रुवम् ।। १२५&lt;br&gt;&#xA;चिरकालप्रयातेऽपि तात त्वय्यनुपागते ।&lt;br&gt;&#xA;स्वधर्म इति वाणिज्ये स्वयमस्मि प्रवृत्तवान् ।। १२६&lt;br&gt;&#xA;ततो द्वीपान्तरं गच्छन्नहं वहनभङ्गतः ।&lt;br&gt;&#xA;अद्याम्बुधौ निमग्नः सन्प्राप्य युष्माभिरुद्धृतः ।। १२७&lt;br&gt;&#xA;एवं मयोक्तस्तातो मां सोपालम्भमभाषत ।&lt;br&gt;&#xA;आरोहसि किमर्थं त्वमीदृशान्प्राणसंशयान् ।। १२८&lt;br&gt;&#xA;धनमस्ति हि मे पुत्र स्थितश्चाहं तदर्जने ।&lt;br&gt;&#xA;पश्यानीतं मयेदं ते वहनं हेमपूरितम् ।। १२९&lt;br&gt;&#xA;इत्युक्त्वाश्वास्य तेनैव वहनेन निजं गृहम् ।&lt;br&gt;&#xA;विटङ्कपुरमानीतस्तेनैवेदमहं ततः ।। 5.3.१३०&lt;br&gt;&#xA;इत्येतद्वणिजस्तस्माच्छक्तिदेवो निशम्य सः ।&lt;br&gt;&#xA;विश्रम्य च त्रियामां तामन्येद्युस्तमभाषत ।। १३१&lt;br&gt;&#xA;गन्तव्यमुत्स्थलद्वीपं सार्थवाह पुनर्मया ।&lt;br&gt;&#xA;तत्कथं तत्र गच्छामि सांप्रतं कथ्यतामिति ।। १३२&lt;br&gt;&#xA;गंतुं प्रवृत्तास्तत्राद्य मदीया व्यवहारिणः ।&lt;br&gt;&#xA;तद्यानपात्रमारुह्य प्रयातु सह तैर्भवान् ।। १३३&lt;br&gt;&#xA;इत्युक्तस्तेन वणिजा स तैस्तद्व्यवहारिभिः ।&lt;br&gt;&#xA;साकं तदुत्स्थलद्वीपं शक्तिदेवो ययौ ततः ।। १३४&lt;br&gt;&#xA;यः स बन्धुर्महात्मा मे विष्णुदत्तोऽत्र तिष्ठति ।&lt;br&gt;&#xA;प्राग्वत्तस्यैव निकटं वस्तुमिच्छामि तन्मठम् ।। १३५&lt;br&gt;&#xA;इति संप्राप्य च द्वीपं तत्कालं च विचिन्त्य सः ।&lt;br&gt;&#xA;विपणीमध्यमार्गेण गन्तुं प्रावर्तत द्विजः ।। १३६&lt;br&gt;&#xA;तावच्च तत्र दैवात्तं दृष्ट्वा दाशपतेः सुताः ।&lt;br&gt;&#xA;सत्यव्रतस्य तस्यारात्परिज्ञायैवमब्रुवन् ।। १३७&lt;br&gt;&#xA;पातेन साकं कनकपुरीं चिन्वन्नितस्तदा ।&lt;br&gt;&#xA;ब्रह्मन्नगास्त्वमेकश्च कथमद्यागतो भवान् ।। १३८&lt;br&gt;&#xA;शक्तिदेवस्ततोऽवादीदम्बुराशौ स वः पिता ।&lt;br&gt;&#xA;पतितोऽम्बुभिराकृष्टवहनो वडवामुखे ।। १३९&lt;br&gt;&#xA;तच्छ्रुत्वा दाशपुत्रास्ते क्रुद्धा भृत्यान्बभाषिरे ।&lt;br&gt;&#xA;बघ्नीतैनं दुरात्मानं हतोऽनेन स नः पिता ।। 5.3.१४०&lt;br&gt;&#xA;अन्यथा कथमेकस्मिन्सति प्रवहणे द्वयोः ।&lt;br&gt;&#xA;वडवाग्नौ पतेदेको द्वितीयश्चोत्तरेत्ततः ।। १४१&lt;br&gt;&#xA;तदेष चण्डिकादेव्याः पुरस्तात्पितृघातकः ।&lt;br&gt;&#xA;अस्माभिरुपहन्तव्यः श्वः प्रभाते पशूकृतः ।। १४२&lt;br&gt;&#xA;इत्युक्त्वा दाशपुत्रास्ते भृत्यान्बद्ध्वैव तं तदा ।&lt;br&gt;&#xA;शक्तिदेवं ततो निन्युर्भयकृच्चण्डिकागृहम् ।। १४३&lt;br&gt;&#xA;शश्वत्कवलितानेकजीवं प्रविततोदरम् ।&lt;br&gt;&#xA;खचद्धण्टावलीदन्तमालं मृत्योरिवाननम् ।। १४४&lt;br&gt;&#xA;तत्र बद्धः स्थितो रात्रौ संशयानः स्वजीविते ।&lt;br&gt;&#xA;स शक्तिदेवो देवीं तां चण्डीमेवं व्यजिज्ञपत् ।। १४७&lt;br&gt;&#xA;बालार्कबिम्बनिभया भगवति मूर्त्या त्वया परित्रातम् ।&lt;br&gt;&#xA;निर्भरपीतप्रविसृतरुरुदानवकण्ठरुधिरयेव जगत् ।। १४६&lt;br&gt;&#xA;तन्मां सततप्रणतं निष्कारणविधुरवर्गहस्तगतम् ।&lt;br&gt;&#xA;रक्षस्व सुदूरागतमिष्टजनप्राप्तितृष्णया वरदे ।। १४७&lt;br&gt;&#xA;इति देवीं स विज्ञप्य प्राप्य निद्रां कथंचन ।&lt;br&gt;&#xA;अपश्यद्योषितं स्वप्ने तद्गर्भगृहनिर्गताम् ।। १४८&lt;br&gt;&#xA;सा दिव्याकृतिरभ्येत्य सदयेव जगाद तम् ।&lt;br&gt;&#xA;भोः शक्तिदेव मा भैषीर्न तेऽनिष्टं भविष्यति ।। १४९&lt;br&gt;&#xA;अस्त्येषां दाशपुत्राणां नाम्ना बिन्दुमती स्वसा ।&lt;br&gt;&#xA;सा प्रातर्वीक्ष्य कन्या त्वां भर्तृत्वेऽभ्यर्थयिष्यति ।।5.3.१ ५०&lt;br&gt;&#xA;तच्च त्वं प्रतिपद्येथाः सैव त्वां मोचयिष्यति ।&lt;br&gt;&#xA;न च सा धीवरी सा हि दिव्या स्त्री शापतश्च्युता ।।१५१&lt;br&gt;&#xA;एतच्छ्रुत्वा प्रबुद्धस्य तस्य नेत्रामृतच्छटा ।&lt;br&gt;&#xA;प्रभाते दाशकन्या सा तद्देवीगृहमाययौ ।। १५२&lt;br&gt;&#xA;बभाषे चैनमभ्येत्य निवेद्यात्मानमुत्सुका ।&lt;br&gt;&#xA;इतोऽहं मोचयामि त्वां तत्कुरुष्वेप्सितं मम ।। १५३&lt;br&gt;&#xA;भ्रातॄणां संमता ह्येते प्रत्याख्याता वरा मया ।&lt;br&gt;&#xA;त्वयि दृष्टे तु मे प्रीतिः संजाता तद्भजस्व माम् ।। १५४&lt;br&gt;&#xA;इत्युक्तः स तया बिन्दुमत्या दाशेन्द्रकन्यया ।&lt;br&gt;&#xA;शक्तिदेवः स्मरन्स्वप्नं हृष्टस्तत्प्रत्यपद्यत ।। १५५&lt;br&gt;&#xA;तयैव मोचितस्तां च सुमुखीं परिणीतवान् ।&lt;br&gt;&#xA;स्वप्नलब्धाम्बिकादेशैर्भ्रातृभिर्विहितेप्सिताम् ।। १५६&lt;br&gt;&#xA;तस्थौ च सुखसिद्ध्येव तत्र पुण्यैकलब्धया ।&lt;br&gt;&#xA;रूपान्तरोपागतया स तया सह दिव्यया ।। १५७&lt;br&gt;&#xA;एकदा हर्म्यपृष्ठस्थो धृतगोमांसभारकम् ।&lt;br&gt;&#xA;मार्गागतं स चण्डालं दृष्ट्वा तामब्रवीत्प्रियाम् ।। १५८&lt;br&gt;&#xA;वन्द्यास्त्रिजगतोऽप्येता याः कृशोदरि धेनवः ।&lt;br&gt;&#xA;तासां पिशितमन्नाति पश्यायं पापकृत्कथम् ।। १५९&lt;br&gt;&#xA;तच्छ्रुत्वा साप्यवादीत्तं पतिं बिन्दुमती तदा ।&lt;br&gt;&#xA;अचिन्त्यमार्यपुत्रैतत्पापमत्र किमुच्यते ।। 5.3.१६०&lt;br&gt;&#xA;अहं गवां प्रभावेण स्वल्पादप्यपराधतः ।&lt;br&gt;&#xA;जाता दाशकुलेऽमुष्मिन्का त्वेतस्यात्र निष्कृतिः ।। १६१&lt;br&gt;&#xA;एवमुक्तवतीमेव शक्तिदेवो जगाद ताम् ।&lt;br&gt;&#xA;चित्रं ब्रूहि प्रिये का त्वं दाशजन्म कथं च ते ।। १६२&lt;br&gt;&#xA;अतिनिर्बन्धतश्चैव पृच्छन्तं तमुवाच सा ।&lt;br&gt;&#xA;वदामि गोप्यमप्येतद्वचनं मे करोषि चेत् ।। १६३&lt;br&gt;&#xA;बाढं प्रिये करोमीति तेनोक्ते शपथोत्तरम् ।&lt;br&gt;&#xA;सा तदैनं जगादैवमादौ तावत्समीहितम् ।। १६४&lt;br&gt;&#xA;अस्मिन्द्वीपे द्वितीयापि भार्या ते भविताधुना ।&lt;br&gt;&#xA;सा चार्यपुत्र नचिराद्धृतगर्भा भविष्यति ।। १६५&lt;br&gt;&#xA;अष्टमे गर्भमासे च पाटयित्वोदरं त्वया ।&lt;br&gt;&#xA;तस्याः स गर्भः क्रष्टव्यो नैव कार्या घृणात्र च ।। १६६&lt;br&gt;&#xA;एवमुक्तवती तस्मिन्किमेतदिति विस्मिते ।&lt;br&gt;&#xA;लसद्धृणे च भूयः सा दाशेन्द्रतनयाब्रवीत् ।। १६७&lt;br&gt;&#xA;इत्येतत्तव कर्तव्यं हेतोः कस्यापि मद्वचः ।&lt;br&gt;&#xA;अथेदं शृणु या चाह दाशजन्म यथा च मे ।। १६८&lt;br&gt;&#xA;अहं जन्मान्तरेऽभूवं कापि विद्याधरी पुरा ।&lt;br&gt;&#xA;मर्त्यलोके च शापेन परिभ्रष्टास्मि सांप्रतम् ।। १६९&lt;br&gt;&#xA;विद्याधरत्वे च यदा छित्त्वा दन्तैरयोजयम् ।&lt;br&gt;&#xA;वीणासु तन्त्रीस्तेनेह जाताहं दाशवेश्मनि ।। 5.3.१७०&lt;br&gt;&#xA;तदेवं वदने स्पृष्टे शुष्केण स्नायुना गवाम् ।&lt;br&gt;&#xA;ईदृश्यधोगतिः का तु वार्ता तन्मांसभक्षणे ।। १७१&lt;br&gt;&#xA;इत्येवं कथयन्त्या च तत्र तस्यां ससंभ्रमम् ।&lt;br&gt;&#xA;एकोऽभ्युपेत्य तद्भ्राता शक्तिदेवमभाषत ।। १७२&lt;br&gt;&#xA;उत्तिष्ठ सुमहानेष कुतोऽप्युत्थाय सूकरः ।&lt;br&gt;&#xA;हतानेकजनो दर्पादितोऽभिमुखमागतः ।। १७३&lt;br&gt;&#xA;तच्छ्रुत्वा सोऽवतीर्यैव शक्तिदेवः स्वहर्म्यतः ।&lt;br&gt;&#xA;आरुह्य शक्तिहस्तोऽश्वमधावत्सूकरं प्रति ।। १७४&lt;br&gt;&#xA;प्रजहार च दृष्ट्वैव तस्मिन्वीरेऽभिधावति ।&lt;br&gt;&#xA;पलाय्य व्रणितः सोऽपि वराहः प्राविशद्बिलम् ।। १७५&lt;br&gt;&#xA;शक्तिदेवोऽपि तत्रैव तदन्वेषी प्रविश्य च ।&lt;br&gt;&#xA;क्षणादपश्यत्सावासमुद्यानगहनं महत् ।। १७६&lt;br&gt;&#xA;तत्रस्थश्च ददर्शैकां कन्यामत्यद्भुताकृतिम् ।&lt;br&gt;&#xA;ससंभ्रममुपायातां प्रीत्येव वनदेवताम् ।। १७७&lt;br&gt;&#xA;तामपृच्छच्च कल्याणि का त्वं किं संभ्रमश्च ते ।&lt;br&gt;&#xA;तच्छ्रुत्वा सापि सुमुखी तमेवं प्रत्यभाषत ।। १७८&lt;br&gt;&#xA;अस्ति दक्षिणदिङ्नाथो नृपतिश्चण्डविक्रमः ।&lt;br&gt;&#xA;तस्याहं बिन्दुरेखाख्या सुता सुभग कन्यका ।। १७९&lt;br&gt;&#xA;इहाकस्माच्च पापो मां दैत्यो ज्वलितलोचनः ।&lt;br&gt;&#xA;अपहृत्य च्छलेनाद्य पितुरानीतवान्गृहात् ।। 5.3.१८०&lt;br&gt;&#xA;स चामिषार्थी वाराहं रूपं कृत्वा बहिर्गतः ।&lt;br&gt;&#xA;विद्धोऽद्यैव क्षुधार्तः सञ्शक्त्या वीरेण केनचित् ।। १८१&lt;br&gt;&#xA;विद्धमात्रः प्रविश्येह पञ्चतामागतश्च सः ।&lt;br&gt;&#xA;तददूषितकौमारा पलाय्याहं च निर्गता ।। १८२&lt;br&gt;&#xA;तच्छ्रुत्वा शक्तिदेवस्तामूचे कस्तर्हि संभ्रमः ।&lt;br&gt;&#xA;मयैव स वराहो हि हतः शक्त्या नृपात्मजे ।। १८३&lt;br&gt;&#xA;ततः साप्यवदत्तर्हि ब्रूहि मे को भवानिति ।&lt;br&gt;&#xA;विप्रोऽहं शक्तिदेवाख्य इति प्रत्यब्रवीच्च सः ।। १८४&lt;br&gt;&#xA;तर्हि त्वमेव मे भर्तेत्युदितः स तया ततः ।&lt;br&gt;&#xA;तथेत्यादाय तां वीरो बिलद्वारेण निर्ययौ ।। १८५&lt;br&gt;&#xA;गृहं गत्वा च भार्यायै बिन्दुमत्यै निवेद्य तत् ।&lt;br&gt;&#xA;तच्छ्रद्धितः कुमारीं तां बिन्दुरेखामुदूढवान् ।। १८६&lt;br&gt;&#xA;ततस्तस्य द्विभार्यस्य शक्तिदेवस्य तिष्ठतः ।&lt;br&gt;&#xA;तत्रैका बिन्दुरेखा सा भार्या गर्भमधारयत् ।। १८७&lt;br&gt;&#xA;अष्टमे गर्भमासे च तस्याः स्वैरमुपेत्य तम् ।&lt;br&gt;&#xA;आद्या बिन्दुमती भार्या शक्तिदेवमुवाच सा ।। १८८&lt;br&gt;&#xA;वीर तत्स्मर यन्मह्म प्रतिश्रुतमभूत्त्वया ।&lt;br&gt;&#xA;सोऽयं द्वितीयभार्याया गर्भमासोऽष्टमस्तव ।। १८९&lt;br&gt;&#xA;तद्गत्वा गर्भमेतस्या विपाट्योदरमाहर ।&lt;br&gt;&#xA;अनतिक्रमणीयं हि निजं सत्यवचस्तव ।। 5.3.१९०&lt;br&gt;&#xA;एवमुक्तस्तया शक्तिदेवः स्नेहकृपाकुलः ।&lt;br&gt;&#xA;प्रतिज्ञापरतन्त्रश्च क्षणमासीदनुत्तरः ।। १९१&lt;br&gt;&#xA;जातोद्वेगश्च निर्गत्य बिन्दुरेखान्तिकं ययौ ।&lt;br&gt;&#xA;सापि खिन्नमुपायान्तं तं विलोक्यैवमब्रवीत् ।। १९२&lt;br&gt;&#xA;आर्यपुत्र विषण्णोऽसि किमद्य ननु वेद्म्यहम् ।&lt;br&gt;&#xA;बिन्दुमत्या नियुक्तस्त्वं गर्भस्योत्पाटने मम ।। १९३&lt;br&gt;&#xA;तच्च तेऽवश्यकर्तव्यं कार्यं किंचिद्धि विद्यते ।&lt;br&gt;&#xA;नृशंसता च नास्त्यत्र काचित्तन्मा घृणां कृथाः ।। १९४&lt;br&gt;&#xA;तथाहि शृणु नाथात्र देवदत्तकथामिमाम् ।&lt;br&gt;&#xA;पुराभूद्धरिदत्ताख्यः कम्बुकाख्ये पुरे द्विजः ।। १९५&lt;br&gt;&#xA;तस्य च श्रीमतः पुत्रः कृतविद्योऽपि शैशवे ।&lt;br&gt;&#xA;देवदत्ताभिधानोऽभूद्द्यूतैकव्यसनी युवा ।। १९६&lt;br&gt;&#xA;द्यूतहारितवस्त्रादिर्गन्तुं नालं पितुर्गृहम् ।&lt;br&gt;&#xA;एकदा च विवेशैकं स शून्यं देवतागृहम् ।। १९७&lt;br&gt;&#xA;तत्र चापश्यदेकाकी साधितानेककार्मणम् ।&lt;br&gt;&#xA;जपन्तं जालपादाख्यं महाव्रतिनमेककम् ।। १९८&lt;br&gt;&#xA;चकार च शनैस्तस्य प्रणाममुपगम्य सः ।&lt;br&gt;&#xA;तेनाप्यपास्तमौनेन स्वागतेनाभ्यनन्द्यत ॥&lt;br&gt;&#xA;स्थितः क्षणाच्च तेनैव पृष्टो वैधुर्यकारणम् ।&lt;br&gt;&#xA;शशंसास्मै स्वविपदं व्यसनक्षीणवित्तजाम् ॥ 5.3.२००&lt;br&gt;&#xA;ततस्तं स जगादैवं देवदत्तं महाव्रती ।&lt;br&gt;&#xA;नास्ति व्यसनिनां वत्स भुवि पर्याप्तये धनम् ॥&lt;br&gt;&#xA;इच्छा च विपदं हातुं यदि ते कुरु मद्वचः ।&lt;br&gt;&#xA;विद्याधरत्वं प्राप्तं यत्कृतः परिकरो मया ॥&lt;br&gt;&#xA;तत्साधय त्वमप्येतन्मया सह सुलक्षण ।&lt;br&gt;&#xA;मच्छासनं तु पाल्यं ते नश्यन्तु विपदस्तव ॥&lt;br&gt;&#xA;इत्युक्तो व्रतिना तेन प्रतिश्रुत्य तथेति तत् ।&lt;br&gt;&#xA;स देवदत्तस्तत्पार्श्वे तदैव स्थितिमग्रहीत् ॥&lt;br&gt;&#xA;अन्येद्युश्च श्मशानान्ते गत्वा वटतरोरधः ।&lt;br&gt;&#xA;विधाय रजनौ पूजां परमान्नं निवेद्य च ॥ २०५&lt;br&gt;&#xA;बलीन्दिक्षु च विक्षिप्य संपादिततदर्चनः ।&lt;br&gt;&#xA;तं पार्श्ववर्तिनं विप्रमुवाच स महाव्रती ॥&lt;br&gt;&#xA;एवमेव त्वया कार्यमिह प्रत्यहमर्चनम् ।&lt;br&gt;&#xA;विद्युत्प्रभे गृहाणेमां पूजामित्यभिधायिना ॥&lt;br&gt;&#xA;अत: परं च जानेऽहं सिद्धिश्चैवं ध्रुवावयोः ।&lt;br&gt;&#xA;इत्युक्त्वा स ययौ तेन समं स्वनिलयं व्रती ॥&lt;br&gt;&#xA;सोऽपि नित्यं तरोस्तस्य मूले गत्वा तथैव तत् ।&lt;br&gt;&#xA;देवदत्तोर्चनं चक्रे तथैव विधिना ततः ॥&lt;br&gt;&#xA;एकदा च सपर्यान्ते द्विधाभूतात्तरोस्ततः।&lt;br&gt;&#xA;अकस्मात्पश्यतस्तस्य दिव्या नारी विनिर्ययौ ॥ 5.3.२१०&lt;br&gt;&#xA;एह्यस्मत्स्वामिनी भद्र वक्ति त्त्वामिति वादिनी ।&lt;br&gt;&#xA;सा तं प्रवेशयामास तस्यैवाभ्यन्तरं तरोः ॥&lt;br&gt;&#xA;स प्रविश्य ददर्शात्र दिव्यं माणिमयं गृहम् ।&lt;br&gt;&#xA;पर्यङ्कवर्तिनीमेकां तत्र चान्तर्वरस्त्रियम् ॥&lt;br&gt;&#xA;रूपिणी सिद्धिरस्माकमियं स्यादिति स क्षणात् ।&lt;br&gt;&#xA;यावद्ध्यायति तावत्सा कृतातिथ्या वराङ्गना ॥&lt;br&gt;&#xA;रणिताभरणैरङ्गैर्विहितस्वागतैरिव ।&lt;br&gt;&#xA;उत्थाय निजपर्यङ्के तमुपवेशयत्स्वयम् ॥&lt;br&gt;&#xA;जगाद च महाभाग सुता यक्षपतेरहम् ।&lt;br&gt;&#xA;कन्या हि रत्नवर्षस्य ख्याता विद्युत्प्रभाख्यया ॥ २१५&lt;br&gt;&#xA;आराधयच्च मामेष जालपादो महाव्रती ।&lt;br&gt;&#xA;तस्यार्थसिद्धिदैवास्मि त्वं प्राणेष्वपि मे प्रभुः ॥&lt;br&gt;&#xA;तस्माद्दृष्टानुरागिण्याः कुरु पाणिग्रहं मम ।&lt;br&gt;&#xA;इत्युक्त: स तया चक्रे देवदत्तस्तथेति तत् ॥&lt;br&gt;&#xA;स्थित्वा च कंचित्कालं स गर्भभारे तथा धृते ।&lt;br&gt;&#xA;जगाम पुनरागन्तुं तं महाव्रतिनं प्रति ॥&lt;br&gt;&#xA;शशंस च यथावृत्तं तं तस्मै सभयं ततः ।&lt;br&gt;&#xA;सोऽप्येवमात्मसिद्ध्यर्थी जगादैनं महाव्रती ॥&lt;br&gt;&#xA;भद्र साधु कृतं किं तु गत्वास्या यक्षयोषितः ।&lt;br&gt;&#xA;विपाट्योदरमाकृष्य शीघ्रं गर्भं तमानय ॥ 5.3.२२०&lt;br&gt;&#xA;इत्युक्त्वा स्मारयित्वा च व्रतिना पूर्वसंगरम् ।&lt;br&gt;&#xA;प्रेषितस्तेन भूयस्तां देवदत्तोऽप्यगात्प्रियाम् ॥&lt;br&gt;&#xA;तत्र तिष्ठति यावच्च तद्विभावनदुर्मनाः ।&lt;br&gt;&#xA;तावद्विद्युत्प्रभा सा तं यक्षी स्वयमभाषत ॥&lt;br&gt;&#xA;आर्यपुत्र विषण्णोसि किमर्थं विदितं मया ।&lt;br&gt;&#xA;आदिष्टं जालपादेन तव मद्गर्भपाटनम् ॥&lt;br&gt;&#xA;तद्गर्भमेतमाकर्ष पाटयित्वा ममोदरम् ।&lt;br&gt;&#xA;न चेत्स्वयं करोम्येतत्कार्यं ह्यस्त्यत्र किंचन ॥&lt;br&gt;&#xA;एवं तयोक्त: स यदा कर्तुं तन्नाशकद्द्विजः ।&lt;br&gt;&#xA;तदाकृष्टवती गर्भं सा स्वयं पाटितोदरा ॥ २२५&lt;br&gt;&#xA;तं च कृष्टं पुरस्त्यक्त्वा देवदत्तं तमभ्यधात् ।&lt;br&gt;&#xA;भोक्तुर्विद्याधरत्वस्य कारणं गृह्यतामयम् ॥&lt;br&gt;&#xA;अहं च शापाद्यक्षीत्वे जाता विधाधरी सती ।&lt;br&gt;&#xA;अयमीदृक्च शापान्तो मम जातिस्मरा ह्यहम् ॥&lt;br&gt;&#xA;इदानीं यामि धाम स्वं संगमश्चावयोः पुनः ।&lt;br&gt;&#xA;तत्रैवेत्यभिधायैषा क्कापि विद्युत्प्रभा ययौ ॥&lt;br&gt;&#xA;देवदत्तोऽपि तम् गर्भं गृहीत्वा खिन्नमानसः ।&lt;br&gt;&#xA;जगाम जालपादस्य तस्य स व्रतिनोऽन्तिकम् ॥&lt;br&gt;&#xA;उपानयच्च तं गर्भं तस्मै सिद्धिप्रदायिनम् ।&lt;br&gt;&#xA;भजन्त्यात्मम्भरित्वं हि दुर्लभेऽपि न साधवः ॥ 5.3.२३०&lt;br&gt;&#xA;सोऽपि तत्पाचयित्वैव गर्भमांसं महाव्रती ।&lt;br&gt;&#xA;व्यसृजद्देवदत्तं तं भैरवार्चाकृतेऽटवीम् ॥&lt;br&gt;&#xA;ततो दत्तबलिर्यावदेत्य पश्यति स द्विजः ।&lt;br&gt;&#xA;तावन्मांसमशेषं तद्व्रतिना तेन भक्षितम् ॥&lt;br&gt;&#xA;कथं सर्वं त्वया भुक्तमिति चात्रास्य जल्पतः ।&lt;br&gt;&#xA;जिह्मो विद्याधरो भूत्वा जालपादः खमुद्ययौ ॥&lt;br&gt;&#xA;व्योमश्यामलनिस्त्रिंशे हारकेयूरराजिते ।&lt;br&gt;&#xA;तस्मिन्नुत्पतिते सोऽथ देवदत्तो व्यचिन्तयत् ॥&lt;br&gt;&#xA;कष्टं कीदृगनेनाहं वञ्चितः पापबुद्धिना ।&lt;br&gt;&#xA;यदि वात्यन्तमृजुता न कस्य परिभूतये ॥ २३५&lt;br&gt;&#xA;तदेतस्यापकारस्य कथमद्य प्रतिक्रियाम् ।&lt;br&gt;&#xA;कुर्यां विद्याधरीभूतमप्येनं प्राप्नुयां कथम् ॥&lt;br&gt;&#xA;तन्नास्त्युपायो वेतालसाधनादपरोऽत्र मे ।&lt;br&gt;&#xA;इति निश्चित्य स ययौ रात्रौ पितृवनं ततः ॥&lt;br&gt;&#xA;तत्राहूय तरोर्मूले वेतालं नृकलेवरे ।&lt;br&gt;&#xA;पूजयित्वाकरोत्तस्य नृमांसबलितर्पणम् ॥&lt;br&gt;&#xA;अतृप्यन्तं च वेतालं तमन्यानयनासहम् ।&lt;br&gt;&#xA;तर्पयिष्यन्स्वमांसानि च्छेत्तुमारभते स्म सः ॥&lt;br&gt;&#xA;तत्क्षणं तं स वेतालो महासत्त्वमभाषत ।&lt;br&gt;&#xA;सत्त्वेनानेन तुष्टोऽस्मि तव मा साहसं कृथाः ॥ 5.3.२४०&lt;br&gt;&#xA;तद्भद्र किमभिप्रेतं तव यत्साधयामि ते ।&lt;br&gt;&#xA;इत्युक्तवन्तं वेतालं स वीरः प्रत्युवाच तम् ॥&lt;br&gt;&#xA;विश्वस्तवञ्चको यत्र जालपादो व्रती स्थितः ।&lt;br&gt;&#xA;विद्याधरनिवासं तं नय तन्निग्रहाय माम् ॥&lt;br&gt;&#xA;तथेत्युक्तवता तेन वेतालेन स तत्क्षणात् ।&lt;br&gt;&#xA;स्कन्धेऽधिरोप्य नभसा निन्ये वैद्याधरं पदम् ॥&lt;br&gt;&#xA;तत्रापश्यञ्च तं जालपादं प्रासादवर्तिनम् ।&lt;br&gt;&#xA;स विद्याधरराजत्वदृप्तं रत्नासनस्थितम् ॥&lt;br&gt;&#xA;प्रतारयन्तं तामेव लब्धविद्याधरीपदाम् ।&lt;br&gt;&#xA;विद्युत्प्रभामनिच्छन्तीं भार्यात्वे तत्तदुक्तिभिः ॥ २४५&lt;br&gt;&#xA;दष्ट्वैव च स वेतालोऽप्यभ्यधावत्स तं युवा ।&lt;br&gt;&#xA;हृष्यद्विद्युत्प्रभानेत्रचकोरामृतचन्द्रमाः&lt;br&gt;&#xA;जालपादोऽपि सोऽकस्मात्तं दृष्ट्वैवागतं तथा ।&lt;br&gt;&#xA;वित्रासाद्भष्टनिस्त्रिंशो निपपातासनाद्भुवि ॥&lt;br&gt;&#xA;देवदत्तोऽपि तत्ख स लब्ध्वाप्यवधीन्न तम् ।&lt;br&gt;&#xA;रिपुष्वपि हि भीतेषु सानुकम्पा महाशयाः ॥&lt;br&gt;&#xA;जिघांसन्तं च वेतालं तं जगाद स वारयन् ।&lt;br&gt;&#xA;पाखण्डिना किमेतेन कृपणेन हतेन नः ॥&lt;br&gt;&#xA;स्थाप्यतां भुवि नीत्वायं तस्मात्वनिलये त्वया ।&lt;br&gt;&#xA;आस्तां तत्रैव भूयोऽपि पापः कापालिका वरम् ।। 5.3.२५०&lt;br&gt;&#xA;इत्येवं वदतस्तस्य देवदत्तस्य तत्क्षणम् ।&lt;br&gt;&#xA;दिवोऽवतीर्य शर्वाणी देवी प्रत्यक्षतां ययौ ॥&lt;br&gt;&#xA;सा जगाद च तं प्रह्वं पुत्र तुष्टास्मि तेऽधुना ।&lt;br&gt;&#xA;अनन्यसदृशेनेह सत्त्वोत्कर्षेण संप्रति ॥&lt;br&gt;&#xA;तद्विद्याधरराजत्वं मया दत्तमिहैव ते ।&lt;br&gt;&#xA;इत्युक्तत्वार्पितविद्या सा देवी सद्यस्तिरोऽभवत् ॥&lt;br&gt;&#xA;जालपादश्च नीत्वैव वेतालेन स भूतले ।&lt;br&gt;&#xA;विभष्टसिद्धिर्निदधे नाधर्मश्चिरमृद्धये ॥&lt;br&gt;&#xA;देवदत्तोऽपि सहितः स विद्दुत्प्रभया तया ।&lt;br&gt;&#xA;विद्याधराधिराज्यं तत्प्राप्य तत्र व्यजृम्भत ॥ २५५&lt;br&gt;&#xA;इत्याख्याय कथां पत्ये शक्तिदेवाय सत्वरा ।&lt;br&gt;&#xA;सा बिन्दुरेखा भूयस्तं बभाषे मृदुभाषिणी ॥&lt;br&gt;&#xA;इतीदृशि भवन्त्येव कार्याणि तदिदं मम ।&lt;br&gt;&#xA;बिन्दुमत्युदितं गर्भं मुक्तशोकं विपाटय ॥&lt;br&gt;&#xA;इत्येवं बिन्दुरेखायां वदन्त्यां पापशिते ।&lt;br&gt;&#xA;शक्तिदेवे च गगनादुदभूत्तत्र भारती ॥&lt;br&gt;&#xA;भोः शक्तिदेव निःशङ्कं गर्भोऽस्याः कृष्यतां त्वया ।&lt;br&gt;&#xA;कण्ठे मुष्ट्या गृहीतो हि खड्गोऽसौ ते भविष्यति।।&lt;br&gt;&#xA;इति दिव्यां गिरं श्रुत्वा पाटितोदरमाशु सः ।&lt;br&gt;&#xA;गर्भं तस्याः समाकृष्य पाणिना कण्ठतोऽग्रहीत् ।। 5.3.२६०&lt;br&gt;&#xA;गृहीतमात्रो जज्ञे च स खड्गस्तस्य हस्तगः ।&lt;br&gt;&#xA;आकृष्टः सत्त्वतः सिद्धेः केशपाश इवायताः ।&lt;br&gt;&#xA;ततो विद्याधरः क्षिप्रात्स विप्रः समजायत ।&lt;br&gt;&#xA;बिन्दुरेखा च तत्कालमदर्शनमियाय सा ॥&lt;br&gt;&#xA;तद्दृष्ट्वा च स गत्वैव दाशपुञ्यै न्यवेदयत् ।&lt;br&gt;&#xA;बिन्दुमत्यै द्वितीयस्यै पत्न्यै सर्वं तथाविधः ॥&lt;br&gt;&#xA;सा तमाह वयं नाथ विद्याधरपतेः सुताः ।&lt;br&gt;&#xA;तिस्रो भगिन्यः कनकपुरीतः शापतश्च्युता ॥&lt;br&gt;&#xA;एका कनकरेखा सा वर्धमानपुरे त्वया ।&lt;br&gt;&#xA;यस्या दृष्टः स शापान्तः सा च तां स्वां पुरी गता।। २६५&lt;br&gt;&#xA;शापान्तो हीदृशस्तस्या विचित्रो विधियोगतः ।&lt;br&gt;&#xA;अहमेव तृतीया च शापान्तञ्चाधुनैव मे ॥&lt;br&gt;&#xA;मया चाद्यैव गन्तव्या नगरी सा निजा प्रिय ।&lt;br&gt;&#xA;विद्याधरशरीराणि तत्रैवास्माकमासते ॥&lt;br&gt;&#xA;चन्द्रप्रभा च भगिनी ज्यायसी हि स्थितात्र नः ।&lt;br&gt;&#xA;तदायाहि त्वमप्याशु खसिद्धिप्रभावतः।।&lt;br&gt;&#xA;तत्र ह्यस्मांश्चतस्त्रोऽपि भार्याः संप्राप्य चाधिकाः ।&lt;br&gt;&#xA;वनस्थेनार्पिताः पित्रा पुरि राज्यं करिष्यस्ति॥&lt;br&gt;&#xA;इति निजपरमार्थमुक्तवत्या सममनया पुनरेव बिन्दुमत्या ।&lt;br&gt;&#xA;अथ कनकपुरीं स शक्तिदेवो गगनपथेन तथेति तां जगाम ॥ 5.3.२७०&lt;br&gt;&#xA;तस्यां च यानि योषिद्वपूंषि पर्यततल्पवर्तीनि ॥&lt;br&gt;&#xA;निर्जीवितान्यपश्यत्पूर्वं त्रिषु मण्डपेषु दिव्यानि ॥&lt;br&gt;&#xA;तानि यथावत्स्वात्मभिरनुप्रविष्टाः स कनकरेखाद्याः।&lt;br&gt;&#xA;प्राप्तो भूयः प्रणता अद्राक्षित्ता निजप्रियास्तिस्त्रः॥&lt;br&gt;&#xA;तस्यां च यानि योषिद्वपूंषि पर्यततल्पवर्तीनि ॥&lt;br&gt;&#xA;निर्जीवितान्यपश्यत्पूर्वं त्रिषु मण्डपेषु दिव्यानि ॥&lt;br&gt;&#xA;तानि यथावत्स्वात्मभिरनुप्रविष्टाः स कनकरेखाद्याः।&lt;br&gt;&#xA;प्राप्तो भूयः प्रणता अद्राक्षित्ता निजप्रियास्तिस्त्रः॥&lt;br&gt;&#xA;तां च चतुर्थीमैक्षत तज्ज्येष्ठां रचितमङ्गलां तत्र ।&lt;br&gt;&#xA;चन्द्रप्रभां पिबन्तीं चिरदर्शनसोत्कया दृष्ट्या ।। २७३&lt;br&gt;&#xA;स्वस्वनियोगव्यापृतपरिजनवनिताभिनन्दितागमनः ।&lt;br&gt;&#xA;वासगृहान्तः प्राप्तश्चन्द्रप्रभया तया जगदे ।। २७४&lt;br&gt;&#xA;या तत्र कनकरेखा राजसुता सुभग वर्धमानपुरे ।&lt;br&gt;&#xA;दृष्टा भवता सेयं भगिनी मे चन्द्ररेखाख्या ।। २७५&lt;br&gt;&#xA;या दाशाधिपपुत्री बिन्दुमती प्रथममुत्स्थलद्वीपे ।&lt;br&gt;&#xA;परिणीताभूद्भवता शशिरेखा मत्स्वसा सेयम् ।। २७६&lt;br&gt;&#xA;या तदनु बिन्दुरेखा राजसुता तत्र दानवानीता ।&lt;br&gt;&#xA;भार्या च ते तदाभूच्छशिप्रभा सेयमनुजा मे ।। २७७&lt;br&gt;&#xA;तदिदानीमेहि कृतिन्नस्मत्पितुरन्तिकं सहास्माभिः ।&lt;br&gt;&#xA;तेन प्रत्ताश्चैता द्रुतमखिलाः परिणयस्वास्मान् ।। २७८&lt;br&gt;&#xA;इति कुसुमशराज्ञासप्रगल्भं च तस्यां त्वरितमुदितवत्यामत्र चन्द्रप्रभायाम् ।&lt;br&gt;&#xA;अपि चतसृभिराभिः साकमेतत्पितुस्तन्निकटमनुवनान्तं शक्तिदेवो जगाम ।। २७९&lt;br&gt;&#xA;स च चरणनताभिस्ताभिरावेदितार्थो दुहितृभिरखिलाभिर्दिव्यवाक्प्रेरितश्च ।&lt;br&gt;&#xA;युगपदथ ददौ ताः शक्तिदेवाय तस्मै मुदितमतिरशेषास्तत्र विद्याधरेन्द्रः ।। २८०&lt;br&gt;&#xA;तदनु कनकपुर्यामृद्धमस्यां स्वराज्यं सपदि स विततार स्वाश्च विद्याः समस्ताः ।&lt;br&gt;&#xA;अपि च कृतिनमेनं शक्तिवेगं स्वनाम्ना व्यधित समुचितेन स्वेषु विद्याधरेषु ।। २८१&lt;br&gt;&#xA;अन्यो न जेष्यति भवन्तमतिप्रभावाद्वत्सेश्वरात्पुनरुदेष्यति चक्रवर्ती ।&lt;br&gt;&#xA;युष्मासु योऽत्र नरवाहनदत्तनामा भावी विभुः स तव तस्य नतिं विदध्याः ।। २८२&lt;br&gt;&#xA;इत्यूचिवांश्च विससर्ज महाप्रभावो विद्याधराधिपतिरात्मतपोवनात्तम् ।&lt;br&gt;&#xA;सत्कृत्य सप्रियतमं निजराजधानीं जामातरं स शशिखण्डपदाभिधानः ।। २८३&lt;br&gt;&#xA;अथ सोऽपि शक्तिवेगो राजा भूत्वा विवेश कनकपुरीम् ।&lt;br&gt;&#xA;स्ववधूभिः सह गत्वा विद्याधरलोकवैजयन्तीं ताम् ।। २०४&lt;br&gt;&#xA;तस्यां तिष्ठन्कनकरचनाविस्फुत्तमन्दिरायामत्यौन्नत्यादिव पटुपतत्पिण्डितार्कप्रभायाम् ।&lt;br&gt;&#xA;वामाक्षीभिश्चतसृभिरसौ रत्नसोपानवापीहृद्योद्यानेष्वलभततरां निर्वृतिं प्रेयसीभिः ।। २८५&lt;br&gt;&#xA;इति कथयित्वा चरितं निजमेव विचित्रमेव तत्कालम् ।&lt;br&gt;&#xA;निजगाद शक्तिवेगो वाग्ग्मी वत्सेश्वरं भूयः ।। २८६&lt;br&gt;&#xA;तं मां शशाङ्ककुलभूषण शक्तिवेगं जानीह्युपागतमिमं खलु वत्सराज ।&lt;br&gt;&#xA;उत्पन्नभाविनिजनूतनचक्रवर्तियुष्मत्सुताङ्घ्रियुगदर्शनसाभिलाषम् ।। २८७&lt;br&gt;&#xA;इत्थं मयेह मनुजेन सतापि लब्धा विद्याधराधिपतिता पुरजित्प्रसादात् ।&lt;br&gt;&#xA;गच्छामि चाहमधुना नृपते स्वधाम दृष्टः प्रभुर्भवतु भद्रमभङ्गुरं वः ।। २८८&lt;br&gt;&#xA;इत्युक्त्वा रचिताञ्जलौ च बदति प्राप्ताभ्यनुज्ञे तत-&lt;br&gt;&#xA;स्तस्मिन्नुत्पतिते मृगाङ्कमहसि द्यां शक्तिवेगे क्षणात् ।&lt;br&gt;&#xA;देवीभ्यां सहितः सबालतनयो वत्सेश्वरो मन्त्रिभिः&lt;br&gt;&#xA;साकं कामपि तत्र संमदमयीं भेजे तदानीं दशाम् ।। २०९&lt;br&gt;&#xA;इति महाकविश्रीसोमदेवभट्टविरचिते कथासरित्सागरे चतुर्दारिकालम्बके तृतीयस्तरङ्गः ।&lt;br&gt;&#xA;समाप्तोऽयं चतुदारिकालम्बकः पञ्चमः .।&lt;/p&gt;</description>
    </item>
  </channel>
</rss>
