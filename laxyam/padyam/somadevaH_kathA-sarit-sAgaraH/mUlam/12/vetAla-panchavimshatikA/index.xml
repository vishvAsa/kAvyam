<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;वेताल पञ्चविम्शतिका on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/</link>
    <description>Recent content in &#43;वेताल पञ्चविम्शतिका on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/001/</guid>
      <description>&lt;p&gt;अस्ति वाराणसी नाम पुरारिवसतिः पुरी ।&lt;br&gt;&#xA;स्थलीव कैलासगिरेर्या पुण्यजनसेविता ।। ५९&lt;br&gt;&#xA;भूरिवारिभृता शश्वदुपकण्ठनिवेशिनी ।&lt;br&gt;&#xA;हारयष्टिरिवाभाति यस्याः स्वर्गतरङ्गिणी ।। 12.8.६०&lt;br&gt;&#xA;प्रतापानलनिर्दग्धविपक्षकुलकाननः ।&lt;br&gt;&#xA;तस्यां प्रतापमुकुटो नाम राजाभवत्पुरा ।। ६१&lt;br&gt;&#xA;तस्याभूद्वज्रमुकुटस्तनयो रूपशौर्ययोः ।&lt;br&gt;&#xA;कुर्वाणो दर्पदलनं स्मरस्यारिजनस्य च ।। ६२&lt;br&gt;&#xA;राजपुत्रस्य तस्यात्र मन्त्रिपुत्रो महामतिः ।&lt;br&gt;&#xA;आसीद्बुद्धिशरीराख्यः शरीराभ्यधिकः सखा ।। ६३&lt;br&gt;&#xA;तेन सख्या सह क्रीडन्स कदाचिन्नृपात्मजः ।&lt;br&gt;&#xA;जगाम दूरमध्वानं मृगयातिप्रसङ्गतः ।। ६४&lt;br&gt;&#xA;शौर्यश्रीचामराणीव सिंहानां मस्तकानि सः ।&lt;br&gt;&#xA;छिन्दञ्शरैः सटालानि विवेशैकं महावनम् ।। ६९&lt;br&gt;&#xA;तत्रास्थाने स्मरस्येव पठत्कोकिलबन्दिनि ।&lt;br&gt;&#xA;दत्तोपकारे तरुभिर्मञ्जरीचलचामरैः ।। ६६&lt;br&gt;&#xA;सोऽन्वितो मन्त्रिपुत्रेण तेनापश्यत्सरोवरम् ।&lt;br&gt;&#xA;विचित्रकमलोत्पत्तिधामाम्बुधिमिवापरम् ।। ६७&lt;br&gt;&#xA;तस्मिंस्तदैव सरसि स्नानार्थं काचिदागता ।&lt;br&gt;&#xA;तेन दिव्याकृतिः कन्या ददृशे सपरिच्छदा ।। ६८&lt;br&gt;&#xA;पूरयन्तीव लावण्यनिर्झरेण सरोवरम् ।&lt;br&gt;&#xA;दृष्टिपातैः सृजन्तीव तत्रोत्पलवनं नवम् ।। ६९&lt;br&gt;&#xA;प्रत्यादिशन्तीव मुखेनाम्बुजानि जितेन्दुना ।&lt;br&gt;&#xA;सा जहार मनस्तस्य राजपुत्रस्य तत्क्षणम् ।। 12.8.७०&lt;br&gt;&#xA;सोऽप्यहार्षीत्तथा तस्या युवा दृष्ट्वा विलोचने ।&lt;br&gt;&#xA;यथा नैक्षत सा कन्या लज्जां स्वामप्यलंकृतिम् ।। ७१&lt;br&gt;&#xA;यूनि पश्यति तस्मिन्सा केयं स्यादिति सानुगे ।&lt;br&gt;&#xA;संज्ञां स्वदेशाद्याख्यातुं विलासच्छद्मनाकरोत् ।। ७२&lt;br&gt;&#xA;करोति स्मोत्पलं कर्णे गृहीत्वा पुष्पशेखरात् ।&lt;br&gt;&#xA;चिरं च दन्तरचनां चकारादाय च व्यधात् ।। ७३&lt;br&gt;&#xA;पद्यं शिरसि साकूतं हृदये चादधे करम् ।&lt;br&gt;&#xA;राजपुत्रश्च तस्यास्तां संज्ञां न ज्ञातवांस्तदा ।। ७४&lt;br&gt;&#xA;मन्त्रिपुत्रस्तु बुबुधे स सखा तस्य बुद्धिमान् ।&lt;br&gt;&#xA;क्षणाच्च सा ययौ कन्या नीयमानानुगैस्ततः ।। ७५&lt;br&gt;&#xA;प्राप्य च स्वगृहं तस्थौ पर्यङ्केऽङ्गं निधाय सा ।&lt;br&gt;&#xA;चित्तं तु निजसंज्ञार्थमास्थात्तस्मिन्नृपात्मजे ।। ७६&lt;br&gt;&#xA;सोऽपि राजसुतो भ्रष्टविद्यो विद्याधरो यथा ।&lt;br&gt;&#xA;गत्वा स्वनगरीं कृच्छ्रां प्रापावस्थां तया विना ।। ७७&lt;br&gt;&#xA;सख्या च मन्त्रिपुत्रेण तेन पृष्टस्तदा रहः ।&lt;br&gt;&#xA;शंसता तामदुष्प्रापां त्यक्तधैर्यो जगाद सः ।। ७८&lt;br&gt;&#xA;यस्या न नाम न ग्रामो नान्वयो वावबुध्यते ।&lt;br&gt;&#xA;सा कथं प्राप्यते तन्मामाश्वासयसि किं मृषा ।। ७९&lt;br&gt;&#xA;इत्युक्तो राजपुत्रेण मन्त्रिपुत्रस्तमभ्यधात् ।&lt;br&gt;&#xA;किं न दृष्टं त्वया तद्यत्संज्ञया सूचितं तया ।।12.8.८०&lt;br&gt;&#xA;न्यस्तं यदुत्पलं कर्णे तेनैतत्ते तयोदितम् ।&lt;br&gt;&#xA;कर्णोत्पलस्य राष्ट्रेऽहं निवसामि महीभृतः ।। ८१&lt;br&gt;&#xA;कृता यद्दन्तरचना तेनैतत्कथितं तया ।&lt;br&gt;&#xA;तत्र जानीहि मां दन्तघाटकस्य सुतामिति ।। ८२&lt;br&gt;&#xA;पद्मावतीति नामोक्तं तयोत्तंसितपद्मया ।&lt;br&gt;&#xA;त्वयि प्राणा इति प्रोक्तं हृदयार्पितहस्तया ।। ८३&lt;br&gt;&#xA;कलिङ्गदेशे ह्यस्त्यत्र ख्यातः कर्णोत्पलो नृपः ।&lt;br&gt;&#xA;तस्य प्रसादवित्तोऽस्ति महान्यो दन्तघाटकः ।। ८४&lt;br&gt;&#xA;सङ्गामवर्धनाख्यस्य तस्याप्यस्ति जगत्त्रये ।&lt;br&gt;&#xA;रत्नं पद्मावती नाम कन्या प्राणाधिकप्रिया ।। ८५&lt;br&gt;&#xA;एतच्च लोकतो देव यथावद्विदितं मम ।&lt;br&gt;&#xA;अतो ज्ञाता मया संज्ञा तस्या देशादिशंसिनी ।। ८६&lt;br&gt;&#xA;इत्युक्तो मन्त्रिपुत्रेण तेन राजसुतोऽथ सः ।&lt;br&gt;&#xA;तुतोष तस्मै सुधिये लब्धोपायो जहर्ष च ।। ८७&lt;br&gt;&#xA;संमत्त्र्य च समं तेन स तद्युक्तः स्वमन्दिरात् ।&lt;br&gt;&#xA;प्रियार्थी मृगयाव्याजात्पुनस्तामगमद्दिशम् ।। ८८&lt;br&gt;&#xA;अर्धमार्गे च वाताश्ववेगवञ्चितसैनिकः ।&lt;br&gt;&#xA;तं मन्त्रिपुत्रैकयुतः कलिङ्गविषयं ययौ ।। ८९&lt;br&gt;&#xA;तत्र तौ प्राप्य नगरं कर्णोत्पलमहीभृतः ।&lt;br&gt;&#xA;अन्विष्य दृष्ट्वा भवनं दन्तघाटस्य तस्य च ।। 12.8.९०&lt;br&gt;&#xA;तददूरे च वासार्थमेकस्या वृद्धयोषितः ।&lt;br&gt;&#xA;गृहं प्राविशतां मन्त्रिपुत्रराजसुतावुभौ ।। ९१&lt;br&gt;&#xA;दत्ताम्बुयवसौ वाहौ गुप्तेऽवस्थाप्य चात्र सः ।&lt;br&gt;&#xA;राजपुत्रे स्थिते वृद्धां मन्त्रिपुत्रो जगाद ताम् ।। ९२&lt;br&gt;&#xA;कच्चिद्वेत्स्यम्ब सङ्ग्रामवर्धनं दन्तघाटकम् ।&lt;br&gt;&#xA;तच्छ्रुत्वा सा जरद्योषित्सश्रद्धा तमभाषत ।। ९३&lt;br&gt;&#xA;वेद्म्येव धात्री तस्यास्मि स्थापिता तेन चाधुना ।&lt;br&gt;&#xA;पद्मावत्याः स्वदुहितुः पार्श्वे ज्येष्ठतरेत्यहम् ।। ९४&lt;br&gt;&#xA;किं त्वहं न सदा तत्र गच्छाम्युपहताम्बरा ।&lt;br&gt;&#xA;कुपुत्रः कितवो वस्त्रं दृष्ट्वा हि हरते मम ।। ९५&lt;br&gt;&#xA;एवमुक्तवतीं प्रीतः स्वोत्तरीयादिदानतः ।&lt;br&gt;&#xA;संतोष्य सोऽत्र वृद्धां तां मन्त्रिपुत्रोऽब्रवीत्पुनः ।। ९६&lt;br&gt;&#xA;माता त्वं तद्वदामस्ते गुप्तं यत्तत्कुरुष्व नः ।&lt;br&gt;&#xA;दन्तघाटसुतामेतां गत्वा पद्मावतीं वद ।। ९७&lt;br&gt;&#xA;सोऽत्रागतो राजपुत्रो दृष्टो यः सरसि त्वया ।&lt;br&gt;&#xA;तेन चेह तवाख्यातुं प्रेषिता प्रणयादहम् ।। ९८&lt;br&gt;&#xA;तच्छ्रुत्वा सा तथेत्युक्त्वा वृद्धा दानवशीकृता ।&lt;br&gt;&#xA;गत्वा पद्मावतीपार्श्वमाजगाम क्षणान्तरे ।। ९९&lt;br&gt;&#xA;पृष्टा जगाद तौ राजसुतमन्त्रिसुतौ च सा ।&lt;br&gt;&#xA;युष्मदागमनं गत्वा गुप्तं तस्या मयोदितम् ।। 12.8.१००&lt;br&gt;&#xA;तया श्रुत्वा च निर्भर्त्स्य पाणिभ्यामहमाहता ।&lt;br&gt;&#xA;द्वाभ्यां कर्पूरलिप्ताभ्यामुभयोर्गण्डयोर्मुखे ।। १०१&lt;br&gt;&#xA;ततः परिभवोद्विग्ना रुदत्यहमिहागता ।&lt;br&gt;&#xA;एतास्तदङ्गुलीमुद्राः पुत्रौ मे पश्यतं मुखे ।। १०२&lt;br&gt;&#xA;एवं तयोक्ते नैराश्यविषण्णं तं नृपात्मजम् ।&lt;br&gt;&#xA;जगाद स महाप्राज्ञो मन्त्रिपुत्रो जनान्तिकम् ।। १०३&lt;br&gt;&#xA;मा गा विषादं रक्षन्त्या मन्त्रं निर्भर्त्स्य यत्तया ।&lt;br&gt;&#xA;कर्पूरशुभ्रा वक्त्रेऽस्याः स्वाङ्गुल्यो दश पातिताः ।। १०४&lt;br&gt;&#xA;तदेतदुक्तं पक्षेऽस्मिञ्शुक्ले चन्द्रवतीरिमाः ।&lt;br&gt;&#xA;रात्रीर्दश प्रतीक्षध्वं संगमानुचिता इति ।। १०५&lt;br&gt;&#xA;इत्याश्वास्य स तं राजसुतं मन्त्रिसुतस्ततः ।&lt;br&gt;&#xA;विक्रीय गुप्तं हस्तस्थं काञ्चनं किंचिदापणे ।। १०६&lt;br&gt;&#xA;वृद्धया साधयामास महार्हं भोजनं तया ।&lt;br&gt;&#xA;ततस्तौ बुभुजाते द्वौ तत्तया सह वृद्धया ।। १०७&lt;br&gt;&#xA;एवं नीत्वा दशाहानि जिज्ञासार्थं पुनः स ताम् ।&lt;br&gt;&#xA;पद्मावत्यन्तिकं वृद्धां मन्त्रिपुत्रो विसृष्टवान् ।। १०८&lt;br&gt;&#xA;सापि मृष्टान्नपानादिलुब्धा तदनुरोधतः ।&lt;br&gt;&#xA;गत्वा वासगृहं तस्या भूयोऽभ्येत्य जगाद तौ ।। १०९&lt;br&gt;&#xA;इतो गत्वाद्य तूष्णीमप्यहं तत्र स्थिता तया ।&lt;br&gt;&#xA;युष्मत्कथापराधं तमुद्गिरन्त्या स्वयं पुनः ।। 12.8.११०&lt;br&gt;&#xA;सालक्तकाभिस्तिसृभिः कराङ्गुलिभिराहता ।&lt;br&gt;&#xA;उरस्यस्मिन्नथैषाहमिहायाता तदन्तिकात् ।। १११&lt;br&gt;&#xA;तच्छ्रुत्वा राजपुत्रं तं स्वैरं मन्त्रिसुतोऽब्रवीत् ।&lt;br&gt;&#xA;मा कार्षीरन्यथा शङ्कामस्या हि हृदये तया ।। ११२&lt;br&gt;&#xA;सालक्तकाङ्गुलीमुद्रात्रयं विन्यस्य युक्तितः ।&lt;br&gt;&#xA;रजस्वला निशास्तिस्रः स्थिताहमिति सूचितम् ।। ११३&lt;br&gt;&#xA;एवमुक्त्वा नृपसुतं मन्त्रिपुत्रस्त्र्यहे गते ।&lt;br&gt;&#xA;पद्मावत्यै पुनस्तस्मै वृद्धां तां प्रजिघाय सः ।। ११४&lt;br&gt;&#xA;सा गता मन्दिरं तस्यास्तया संमान्य भोजिता ।&lt;br&gt;&#xA;प्रीत्या पानादिलीलाभिर्दिनं चात्र विनोदिता ।। ११५&lt;br&gt;&#xA;सायं च यावत्सा वृद्धा गृहमागन्तुमिच्छति ।&lt;br&gt;&#xA;उदभूद्भयकृत्तावत्तत्र कोलाहलो बहिः ।। ११६&lt;br&gt;&#xA;हा हा भ्रष्टोऽयमालानाज्जनान्मथ्नन्प्रधावति ।&lt;br&gt;&#xA;मत्तहस्तीति लोकस्य तत्राक्रन्दोऽथ शुश्रुवे ।। ११७&lt;br&gt;&#xA;ततः पद्मावती सा तां वृद्धामेवमभाषत ।&lt;br&gt;&#xA;स्पष्टेन हस्तिरुद्धेन गन्तुं युक्तं न ते पथा ।। ११८&lt;br&gt;&#xA;तत्पीठिकां समारोप्य बद्धालम्बनरज्जुकाम् ।&lt;br&gt;&#xA;बृहद्गवाक्षेणानेन त्वामत्र प्रक्षिपामहे ।। ११९&lt;br&gt;&#xA;गृहोद्याने ततो वृक्षमारुह्यामुं विलङ्घ्य च ।&lt;br&gt;&#xA;प्राकारमवरुह्यान्यवृक्षेण स्वगृहं व्रज ।। 12.8.१२०&lt;br&gt;&#xA;इत्युक्त्वा सा गवाक्षेण क्षेपयामास तत्र ताम् ।&lt;br&gt;&#xA;वृद्धां चेटीभिरुद्याने रज्जुपीठिकया ततः ।। १२१&lt;br&gt;&#xA;साथ गत्वा यथोक्तेन पथा सर्वं शशंस तत् ।&lt;br&gt;&#xA;यथावद्राजपुत्राय तस्मै मन्त्रिसुताय च ।। १२२&lt;br&gt;&#xA;ततः स मन्त्रिपुत्रस्तं राजपुत्रमभाषत ।&lt;br&gt;&#xA;सिद्धं तवेष्टं मार्गो हि युक्त्या ते दर्शितस्तया ।। १२३&lt;br&gt;&#xA;तद्गच्छाद्यैव तत्र त्वं प्रदोषेऽस्मिन्नृपागते ।&lt;br&gt;&#xA;एतेनैव पथा तस्याः प्रियाया मन्दिरं विश ।। १२४&lt;br&gt;&#xA;इत्युक्तस्तेन तद्युक्तो राजपुत्रो ययौ स तत् ।&lt;br&gt;&#xA;उद्यानं वृद्धयोक्तेन तेन प्राकारवर्त्मना ।। १२५&lt;br&gt;&#xA;तत्रापश्यच्च रज्जुं तां लम्बमानां सपीठिकाम् ।&lt;br&gt;&#xA;मार्गोन्मुखाभिश्चेटीभिरुपरिष्टादधिष्ठिताम् ।। १२६&lt;br&gt;&#xA;आरूढस्तां च दृष्ट्वैव दासीभिस्ताभिराशु सः ।&lt;br&gt;&#xA;रज्जूत्क्षिप्तो गवाक्षेण प्रविवेश प्रियान्तिकम् ।। १२७&lt;br&gt;&#xA;तस्मिन्प्रविष्टे स ययौ मन्त्रिपुत्रः स्वमास्पदम् ।&lt;br&gt;&#xA;राजपुत्रस्तु तां पद्मावतीं तत्र ददर्श सः ।। १२८&lt;br&gt;&#xA;पूर्णामृतांशुवदनां प्रसरत्कान्तिचन्द्रिकाम् ।&lt;br&gt;&#xA;कृष्णपक्षभयाद्गुप्तस्थितां राकानिशामिव ।। १२९&lt;br&gt;&#xA;सापि दृष्ट्वा तमुत्थाय चिरौत्सुक्योचितैस्ततः ।&lt;br&gt;&#xA;कण्ठग्रहादिभिस्तैस्तैरुपचारैरमानयत् ।। 12.8.१३०&lt;br&gt;&#xA;ततस्तया स गान्धर्वविधिनोद्गूढया सह ।&lt;br&gt;&#xA;गुप्तं राजसुतस्तस्थौ पूर्णेच्छस्तत्र कान्तया ।। १३१&lt;br&gt;&#xA;स्थित्वा चाहानि कतिचिद्रात्रौ तामवदत्प्रियाम् ।&lt;br&gt;&#xA;सखा मम सहायातो मन्त्रिपुत्र इह स्थितः ।। १३२&lt;br&gt;&#xA;स चात्र तिष्ठत्येकाकी त्वज्ज्येष्ठतरिकागृहे ।&lt;br&gt;&#xA;गत्वा संभाव्य तं तन्वि पुनरेष्यामि तेऽन्तिकम् ।। १३३&lt;br&gt;&#xA;तच्छ्रुत्वा तमवोचत्सा धूर्ता पद्मावती प्रियम् ।&lt;br&gt;&#xA;हन्तार्यपुत्र पृच्छामि ताः संज्ञा मत्कृतास्त्वया ।। १३४&lt;br&gt;&#xA;ज्ञाता किं किमु वा तेन सख्या मन्त्रिसुतेन ते ।&lt;br&gt;&#xA;एवमुक्तवतीमेतां राजपुत्रो जगाद सः ।। १३५&lt;br&gt;&#xA;न ज्ञातं तन्मया किंचिज्ज्ञात्वा सर्वं च तेन मे ।&lt;br&gt;&#xA;आख्यातं मन्त्रिपुत्रेण दिव्यप्रज्ञानशालिना ।। १३६&lt;br&gt;&#xA;एतच्छ्रुत्वा विचिन्त्यैव भामिनी सा जगाद तम् ।&lt;br&gt;&#xA;तर्ह्ययुक्तं कृतं यन्मे चिरात्स कथितस्त्वया ।। १३७&lt;br&gt;&#xA;स मे भ्राता सखा यस्ते तस्य च प्रथम मया ।&lt;br&gt;&#xA;ताम्बूलादिसमाचारः कर्तव्यो हि सदा भवेत् ।। १३८&lt;br&gt;&#xA;इत्युक्तवत्यानुमतस्तया पूर्वपथेन सः ।&lt;br&gt;&#xA;राजपुत्रोऽन्तिकं तस्य सख्युरागात्ततो निशि ।। १३९&lt;br&gt;&#xA;शशंस च कथामध्ये तत्तस्मै यत्तदाश्रयम् ।&lt;br&gt;&#xA;संज्ञाविज्ञानकथनं कृतं तेन प्रियान्तिके ।। 12.8.१४०&lt;br&gt;&#xA;मन्त्रिपुत्रस्तु सोऽयुक्तमिति न श्रद्दधेऽस्य तत् ।&lt;br&gt;&#xA;तावच्च सा तयोस्तत्र विभाताभूद्विभावरी ।। १४१&lt;br&gt;&#xA;अथैतयोर्विधौ सांध्ये निवृत्ते कुर्वतो: कथाः ।&lt;br&gt;&#xA;आगात्पक्वान्नताम्बूलहस्ता पद्मावतीसखी ।। १४२&lt;br&gt;&#xA;सा मन्त्रिपुत्रं कुशलं पृष्ट्वा दत्तोपचारिका ।&lt;br&gt;&#xA;निषेद्धुं राजपुत्रस्य भोजनं तत्र युक्तितः ।। १४३&lt;br&gt;&#xA;कथान्तरे स्वामिनीं स्वां भोजनादौ तदागमम् ।&lt;br&gt;&#xA;प्रतीक्षमाणामावेद्य क्षणाद्गुप्तं ततो ययौ ।। १४४&lt;br&gt;&#xA;ततस्तं मन्त्रिपुत्रः स राजपुत्रमभाषत ।&lt;br&gt;&#xA;कौतुकं पश्य देवैकं दर्शयाम्यधुना तव ।। ३४५५&lt;br&gt;&#xA;इत्युक्त्वा भक्ष्यमेकं स पक्वान्नं दत्तवांस्ततः ।&lt;br&gt;&#xA;सारमेयाय स च तत्खादित्वैव व्यपद्यत ।। १४६&lt;br&gt;&#xA;तद्दृष्ट्वा किमिदं चित्रमिति राजसुतोऽत्र सः ।&lt;br&gt;&#xA;पप्रच्छ मन्त्रिपुत्रं तं स चैतं प्रत्यभाषत ।। १४७&lt;br&gt;&#xA;संज्ञाज्ञानेन धूर्तं मां विदित्वा हन्तुकामया ।&lt;br&gt;&#xA;तया विषान्नं प्रहितं मम त्वदनुरक्तया ।। १४८&lt;br&gt;&#xA;नास्मिन्सति मदेकाग्रो राजपुत्रो भवेदयम् ।&lt;br&gt;&#xA;एतद्वशश्च मुक्त्वा मां नगरीं स्वां व्रजेदिति ।। १४९&lt;br&gt;&#xA;तन्मुञ्च मन्युमेतस्यां बन्धुत्यागान्महात्मनः ।&lt;br&gt;&#xA;कुर्यास्त्वं हरणे युक्तिं वक्ष्याम्यालोच्य यामहम् ।। 12.8.१५०&lt;br&gt;&#xA;इत्युक्तवन्तं तं मन्त्रिसुतं राजसुतोऽत्र सः ।&lt;br&gt;&#xA;सत्यं बुद्धिशरीरस्त्वमिति यावत्प्रशंसति ।। १५१&lt;br&gt;&#xA;अशङ्कितं बहिस्तावद्दुःखाकुलजनारवः ।&lt;br&gt;&#xA;हा धिग्राज्ञः सुतो बालो विपन्न इति शुश्रुवे ।। १५२&lt;br&gt;&#xA;तदाकर्णनहृष्टोऽथ मन्त्रिपुत्रो नृपात्मजम् ।&lt;br&gt;&#xA;जगाद हन्त गच्छाद्य पद्मावत्या गृहं निशि ।। १५३&lt;br&gt;&#xA;तत्र तां पाययेस्तावद्यावत्पानमदेन सा ।&lt;br&gt;&#xA;निःसंज्ञा नष्टचेष्टा च गतजीवेव जायते ।। १५४&lt;br&gt;&#xA;ततस्तस्याः सनिद्रायाः शूलेनाङ्कं कटीतटे ।&lt;br&gt;&#xA;दत्त्वाग्नितप्तेनादाय तदाभरणसंचयम् ।। १५५&lt;br&gt;&#xA;आगच्छेस्त्वं गवाक्षेण रज्जुलम्बविनिर्गतः ।&lt;br&gt;&#xA;ततः परं यथा भद्रं भवेज्ज्ञास्याम्यहं तथा ।। १५६&lt;br&gt;&#xA;इत्युक्त्वा कारयित्वा च क्रोडबालनिभाश्रिकम् ।&lt;br&gt;&#xA;मन्त्रिपुत्रो ददौ तस्मै त्रिशूलं राजसूनवे ।। १५७&lt;br&gt;&#xA;राजपुत्रः स हस्ते तत्कृत्वा कुटिलकर्कशम् ।&lt;br&gt;&#xA;कालायसदृढं चित्तमिव कान्तावयस्ययोः ।। १५८&lt;br&gt;&#xA;तथेति पूर्ववद्रात्रावगात्पद्मावतीगृहम् ।&lt;br&gt;&#xA;अविचार्यं प्रभूणां हि शुचेर्वाक्यं स्वमन्त्रिणः ।। १५९&lt;br&gt;&#xA;तत्र तां मद्यनिश्चेष्टा शूलेन जघनेऽङ्किताम् ।&lt;br&gt;&#xA;हृतालंकरणां कृत्वा तस्यागात्सख्युरन्तिकम् ।। 12.8.१६०&lt;br&gt;&#xA;दर्शिताभरणस्तस्मै शशंस च यथाकृतम् ।&lt;br&gt;&#xA;ततः स मन्त्रिपुत्रोऽपि सिद्धं मेने मनीषितम् ।। १६१&lt;br&gt;&#xA;प्रातर्गत्वा श्मशानं च सोऽभूत्तापसवेषभृत् ।&lt;br&gt;&#xA;स्वैरं राजसुतं तं च विदधे शिष्यरूपिणम् ।। १६२&lt;br&gt;&#xA;अब्रवीत्तं च गच्छैकमितोऽलंकरणादिमाम् ।&lt;br&gt;&#xA;मुक्तावलीं समादाय त्वं विकेतुमिवापणे ।। १६३&lt;br&gt;&#xA;बहुमूल्यं वदेश्चास्या येनैतां नैव कश्चन ।&lt;br&gt;&#xA;गृहीयाद्भ्राभ्यमाणां च सर्वः कोऽपि विलोकयेत् ।। १६४&lt;br&gt;&#xA;गुरुणा मम विक्रेतुमियं दत्तेत्यनाकुलः ।&lt;br&gt;&#xA;ब्रूयाश्च यदि गृह्णीयुरत्र त्वां पुररक्षिणः ।। १६५&lt;br&gt;&#xA;इति स प्रेषितस्तेन गत्वा राजसुतस्तदा ।&lt;br&gt;&#xA;अतिष्ठदापणे भ्राम्यन्व्यक्तं मुक्तावलीं दधत् ।। १६६&lt;br&gt;&#xA;तथाभूतश्च जगृहे स दृष्ट्वा पुररक्षिभिः ।&lt;br&gt;&#xA;दन्तघाटसुतामोषज्ञप्तेश्चौरगवेषिभिः ।। १६७&lt;br&gt;&#xA;निन्ये च नगराध्यक्षनिकटं तैः स तत्क्षणात् ।&lt;br&gt;&#xA;स च तं तापसाकारं दृष्ट्वा पप्रच्छ सान्त्वतः ।। १६८&lt;br&gt;&#xA;कुतो मुक्तावलीयं ते भगवन्निह हारिता ।&lt;br&gt;&#xA;दन्तघाटककन्याया हृतं ह्याभरणं निशि ।। १६९&lt;br&gt;&#xA;तच्छ्रुत्वा राजपुत्रस्तं सोऽवादीत्तापसाकृतिः ।&lt;br&gt;&#xA;गुरुणा मम दत्तेयमेत्यासौ पृच्छयतामिति ।। 12.8.१७०&lt;br&gt;&#xA;ततश्चोपेत्य तं नत्वा पप्रच्छ नगराधिपः ।&lt;br&gt;&#xA;मुक्तावलीयं भगवन्कुतस्ते शिष्यहस्तगा ।। १७१&lt;br&gt;&#xA;श्रुत्वैतद्विजनं कृत्वा स धूर्तस्तमभाषत ।&lt;br&gt;&#xA;अहं तपस्वी भ्राम्यामि सदारण्येष्वितस्ततः ।। १७२&lt;br&gt;&#xA;सोऽहं दैवादिह प्राप्तः श्मशानेऽत्र स्थितो निशि ।&lt;br&gt;&#xA;अपश्यं योगिनीचक्रं समागतमितस्ततः ।। १७३&lt;br&gt;&#xA;तन्मध्ये चैकयानीय योगिन्या राजपुत्रकः ।&lt;br&gt;&#xA;उद्घाटितहृदम्भोजो भैरवाय निवेदितः ।। १७४&lt;br&gt;&#xA;पानमत्ता च सा हर्तुं जपतो मेऽक्षमालिकाम् ।&lt;br&gt;&#xA;प्रावर्तत महामाया विकारान्कुर्वती मुखे ।। १७५&lt;br&gt;&#xA;अतिप्रवृत्ता च मया क्रुद्धेन जघनस्थले ।&lt;br&gt;&#xA;अङ्किता सा त्रिशूलेन मन्त्रप्रज्वालिताश्रिणा ।। १७६&lt;br&gt;&#xA;हृता मुक्तावली चेयं तस्याः कण्ठान्मया तदा ।&lt;br&gt;&#xA;सैषाद्य तापसानर्हा विक्रेया मम वर्तते ।। १७७&lt;br&gt;&#xA;एतच्छ्रुत्वा पुराध्यक्षो गत्वा भूपं व्यजिज्ञपत् ।&lt;br&gt;&#xA;भूपोऽप्याकर्ण्य तत्तां च बुद्ध्वा तन्मौक्तिकावलीम् ।। १७८&lt;br&gt;&#xA;प्रेक्षणप्रेषितायातवृद्धाप्तवनितामुखात् ।&lt;br&gt;&#xA;श्रुत्वा च दृश्यशूलाङ्कां जघने सत्यमेव ताम् ।। १७९&lt;br&gt;&#xA;ग्रस्तः सुतो मे डाकिन्या तयेत्युत्पन्ननिश्चयः ।&lt;br&gt;&#xA;स्वयं तस्यान्तिकं गत्वा मन्त्रिपुत्रतपस्विनः ।। 12.8.१८०&lt;br&gt;&#xA;पृष्ट्वा च निग्रहं तस्याः पद्मावत्याः स तद्गिरा ।&lt;br&gt;&#xA;पितृभ्यां शोच्यमानायाः पुरान्निर्वासनं व्यधात् ।। १८१&lt;br&gt;&#xA;निर्वासिताटवीस्था सा विग्नापि न जहौ तनुम् ।&lt;br&gt;&#xA;उपायं मन्त्रिपुत्रेण तं संभाव्य तथा कृतम् ।। १८२&lt;br&gt;&#xA;दिनान्ते तां च शोचन्तीमश्वारूढावुपेयतुः ।&lt;br&gt;&#xA;त्यक्ततापसवेषौ तौ मन्त्रिपुत्रनृपात्मजौ ।। १८३&lt;br&gt;&#xA;आश्वास्यारोप्य तुरगे स्वराष्ट्रं निन्यतुश्च ताम् ।&lt;br&gt;&#xA;तत्र तस्थौ तया साकं राजपुत्रः स निर्वृतः ।। १८४&lt;br&gt;&#xA;दन्तघाटस्त्वरण्ये तां क्रव्यादैर्भक्षितां सुताम् ।&lt;br&gt;&#xA;मत्वा व्यपादि शोकेन भार्या चानुजगाम तम् ।। १८५&lt;br&gt;&#xA;इत्याख्याय स भूयस्तं वेतालो नृपमब्रवीत् ।&lt;br&gt;&#xA;तन्मेऽत्र संशयं छिन्द्धि दंपत्योरेतयोर्वधात् ।। १८६&lt;br&gt;&#xA;मन्त्रिपुत्रस्य किं पापं राजपुत्रस्य किं नु वा ।&lt;br&gt;&#xA;पद्मावत्याः किमथवा त्वं हि बुद्धिमतां वरः ।। १८७&lt;br&gt;&#xA;जानानश्च न चेद्राजन्मम तत्त्वं वदिष्यसि ।&lt;br&gt;&#xA;तदेष शतधा मूर्धा निश्चितं ते स्फुटिष्यति ।। १८८&lt;br&gt;&#xA;इत्युक्तवन्तं वेतालं विजानञ्शापभीतितः ।&lt;br&gt;&#xA;स त्रिविक्रमसेनस्तमेवं प्रत्यब्रवीन्नृपः ।। १८९&lt;br&gt;&#xA;योगेश्वर किमज्ञेयमेतन्नैषां हि पातकम् ।&lt;br&gt;&#xA;त्रयाणामपि राज्ञस्तु पापं कर्णोत्पलस्य तत् ।। 12.8.१९०&lt;br&gt;&#xA;वेतालोऽप्याह राज्ञः किं ते हि तत्कारिणस्त्रयः ।&lt;br&gt;&#xA;काकाः किमपराध्यन्ति हंसैर्जग्धेषु शालिषु ।। १९१&lt;br&gt;&#xA;राजा ततोऽब्रवीच्चैनं न दुष्यन्ति त्रयोऽपि ते ।&lt;br&gt;&#xA;मन्त्रिसूनोर्हि तत्तावत्प्रभुकार्यमपातकम् ।। १९२&lt;br&gt;&#xA;पद्मावतीराजपुत्रौ तौ हि कामशराग्निना ।&lt;br&gt;&#xA;संतप्तावविचारार्हावदोषौ स्वार्थमुद्यतौ ।। १९३&lt;br&gt;&#xA;कर्णोत्पलस्तु राजा स नीतिशास्त्रेष्वशिक्षितः ।&lt;br&gt;&#xA;चारैः प्रजास्वनन्विष्यंस्तत्त्वशुद्धिं निजास्वपि ।। १९४&lt;br&gt;&#xA;अजानन्धूर्तचरितानीङ्गिताद्यविचक्षणः ।&lt;br&gt;&#xA;तथा तन्निर्विचारं यच्चक्रे तेन स पापभाक् ।। ११५&lt;br&gt;&#xA;इत्याकर्ण्य विमुक्तमौनमुदिते सम्यङ् नृपेणोत्तरे&lt;br&gt;&#xA;स्कन्धात्तस्य स दार्ढ्यमाकलयितुं मायाबलात्तत्क्षणम् ।&lt;br&gt;&#xA;वेतालो नृकलेवरान्तरगतः क्वाप्यप्रतर्क्यो ययौ&lt;br&gt;&#xA;निष्कम्पः स च भूपतिः पुनरमुं प्राप्तुं व्यधान्निश्चयम् ।। १९६&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/002/</guid>
      <description>&lt;p&gt;ततः अत्र पुनः आनेतुम् तम् वेतालम् अगात् नृपः।&lt;br&gt;&#xA;सः त्रिविक्रमसेनः तत् शिंशपापादपान्तिकम्॥२.९.१॥&lt;/p&gt;&#xA;&lt;p&gt;प्राप्तः अत्र वीक्षते यावत् चितालोकवशात् निशि।&lt;br&gt;&#xA;तावत् ददर्श तम् भूमौ कूजन्तम् पतितम् शवम्॥२.९.२॥&lt;/p&gt;&#xA;&lt;p&gt;अथ तम् मृतदेहस्थम् वेतालम् सः महीपतिः।&lt;br&gt;&#xA;आरोप्य स्कन्धम् आनेतुम् तूष्णीम् प्रववृते जवात्॥२.९.३॥&lt;/p&gt;&#xA;&lt;p&gt;ततः स्कन्धात् सः वेतालः भूयः तम् नृपमब्रवीत्।&lt;br&gt;&#xA;राजन् महति अनुचिते क्लेशे अस्मिन् पतितः भवान्॥२.९.४॥&lt;/p&gt;&#xA;&lt;p&gt;अतः तव विनोदाय कथयामि कथाम् शृणु।&lt;br&gt;&#xA;अस्ति अग्रहारः कालिन्दीकूले ब्रह्मस्थलाभिधः॥२.९.५॥&lt;/p&gt;&#xA;&lt;p&gt;अग्निस्वामी इति तत्रासीद् ब्राह्मणः वेदपारगः।&lt;br&gt;&#xA;तस्य अतिरूपा मन्दारवती इति अजनि कन्यका॥२.९.६॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/003/</guid>
      <description>&lt;p&gt;अथ भूयः अपि वेतालम् आनेतुम् नृपसत्तमः।&lt;br&gt;&#xA;सः त्रिविक्रमसेनः तम् उपागात् शिंशम्पातरुम्॥३.१०.१॥&lt;/p&gt;&#xA;&lt;p&gt;तत्रस्थम् एतम् संप्राप्य मृतदेहगतम् पुनः।&lt;br&gt;&#xA;स्कन्धे गृहीत्वा एव आगन्तुम् तूष्णीम् प्रववृते ततः॥३.१०.२॥&lt;/p&gt;&#xA;&lt;p&gt;प्रयान्तम् च तम् आह स्म सः वेतालः अस्य पृष्ठगः।&lt;br&gt;&#xA;चित्रम् न उद्विजसे राजन् निशि कुर्वन् गम- आगमम्॥३.१०.३॥&lt;/p&gt;&#xA;&lt;p&gt;तत् अखेदाय भूयः ते वर्णयामि कथाम् शृणु।&lt;br&gt;&#xA;अस्ति पाटलिपुत्र- आख्यम् ख्यातम् भूमण्डले पुरम्॥३.१०.४॥&lt;/p&gt;&#xA;&lt;p&gt;तत्र आसीत् नृपतिः पूर्वम् नाम्ना विक्रमकेसरी।&lt;br&gt;&#xA;गुणानाम् इव रत्नानाम् आश्रयम् यम् व्यधात् विधिः॥३.१०.५॥&lt;/p&gt;&#xA;&lt;p&gt;तत्र शापावतीर्णः अभूत् दिव्यविज्ञानवान् शुकः।&lt;br&gt;&#xA;विदग्धचूडामणिः इति आख्यया सर्वशास्त्रवित्॥३.१०.६॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/004/</guid>
      <description>&lt;p&gt;ततः गत्वा पुनः तस्य निकटम् शिंशपातरोः।&lt;br&gt;&#xA;सः त्रिविक्रमसेनः अत्र श्मशानम् निशि भूपतिः॥४.११.१॥&lt;/p&gt;&#xA;&lt;p&gt;लब्ध्वा मुक्ताट्टहासम् तम् वेतालम् नृशरीरगम्।&lt;br&gt;&#xA;निःकम्पः स्कन्धम् आरोप्य तूष्णीम् उदचलत् ततः॥४.११.२॥&lt;/p&gt;&#xA;&lt;p&gt;चलन्तम् च तम् अंसस्थः वेतालः सः अब्रवीत् पुनः।&lt;br&gt;&#xA;राजन् कुभिक्षोः एतस्य कृते कः अयम् तव श्रमः॥४.११.३॥&lt;/p&gt;&#xA;&lt;p&gt;आयासे निष्फले अमुष्मिन् विवेकः बत न अस्ति ते।&lt;br&gt;&#xA;तत् इमाम् शृणु मत्तः त्वम् कथाम् पथि विनोदिनीम्॥४.११.४॥&lt;/p&gt;&#xA;&lt;p&gt;अस्ति शोभावती नाम सत्याख्या नगरी भुवि।&lt;br&gt;&#xA;तस्याम् च शूद्रकाख्यः अभूत् भूपतिः प्राज्यविक्रमः॥४.११.५॥&lt;/p&gt;&#xA;&lt;p&gt;यस्य जज्वाल जयिनः प्रतापज्वलनः निशम्।&lt;br&gt;&#xA;बन्दीकृतारिललनाधूतचामरमारुतैः॥४.११.६॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/005/</guid>
      <description>&lt;p&gt;ततस्तस्य पुनर्गत्वा शिंशपाशाखिनोऽन्तिकम् ।&lt;br&gt;&#xA;तथैवोल्लम्बमानं तं दृष्ट्वा नरशरीरगम् ।। १&lt;br&gt;&#xA;वेतालमवतार्यैव कृत्वास्मै बहु वैकृतम् ।&lt;br&gt;&#xA;स त्रिविक्रमसेनो द्राग्गन्तुं प्रववृते ततः ।। २&lt;br&gt;&#xA;आगच्छन्तं च तं तूष्णीं वेतालः पूर्ववत्पथि ।&lt;br&gt;&#xA;रात्रौ महाश्मशानेऽत्र स्कन्धस्थो व्याजहार सः ।। ३&lt;br&gt;&#xA;राजन्नभिनिविष्टोऽसि कष्टेऽत्यन्तप्रियोऽसि च ।&lt;br&gt;&#xA;तत्ते चेतोविनोदाय वर्णयामि कथां शृणु ।। ४&lt;br&gt;&#xA;उज्जयिन्यामभूद्विप्रः पुण्यसेनस्य भूपतेः ।&lt;br&gt;&#xA;अनुजीवी प्रियोऽमात्यो हरिस्वामीति सद्गुणः ।। ५&lt;br&gt;&#xA;तस्यात्मनोऽनुरूपायां भार्यायां गृहमेधिनः ।&lt;br&gt;&#xA;गुणवान्सदृशः पुत्रो देवस्वामीत्यजायत ।। ६&lt;br&gt;&#xA;तद्वच्चानन्यसामान्यरूपलावण्यविश्रुता ।&lt;br&gt;&#xA;कन्या सोमप्रभा नाम तस्यान्वर्थोदपद्यत ।। ७&lt;br&gt;&#xA;सा प्रदेया सती कन्या रूपोत्कर्षाभिमानिनी ।&lt;br&gt;&#xA;मातुर्मुखेन पितरं भ्रातरं च जगाद तम् ।। ८&lt;br&gt;&#xA;शूरस्य ज्ञानिनो वाहं देया विज्ञानिनोऽपि वा ।&lt;br&gt;&#xA;अन्यस्मै नास्मि दातव्या कार्यं मज्जीवितेन चेत् ।। ९&lt;br&gt;&#xA;तच्छ्रुत्वा तादृशं तस्याश्चिन्वन्नेकतमं वरम् ।&lt;br&gt;&#xA;तत्पिता स हरिस्वामी यावच्चिन्तां वहत्यलम् ।। १०&lt;br&gt;&#xA;तावद्व्यसर्जि राज्ञा स पुण्यसेनेन दूत्यया ।&lt;br&gt;&#xA;संध्यर्थं विग्रहायातदाक्षिणात्यनृपान्तिकम् ।। ११&lt;br&gt;&#xA;कृतकार्यश्च तत्रासावेकेनाभ्येत्य तां सुताम् ।&lt;br&gt;&#xA;याचितोऽभूद्द्विजाग्र्येण श्रुततद्रूपसंपदा ।। १२&lt;br&gt;&#xA;विज्ञानिनो ज्ञानिनो वा शूराद्वा नापरं पतिम् ।&lt;br&gt;&#xA;मत्पुत्रीच्छति तत्तेषां मध्यात्कथय को भवान् ।। १३&lt;br&gt;&#xA;इत्युक्तस्तेन भार्यार्थी स हरिस्वामिना द्विजः ।&lt;br&gt;&#xA;अहं जानामि विज्ञानमिति तं प्रत्यभाषत ।। १४&lt;br&gt;&#xA;तर्हि तद्दर्शयस्वेति पुनरुक्तश्च तेन सः ।&lt;br&gt;&#xA;विज्ञानी कल्पयामास स्वशक्त्या द्युचरं रथम् ।। १५&lt;br&gt;&#xA;मायायन्त्ररथे तत्र तं हरिस्वामिनं क्षणात् ।&lt;br&gt;&#xA;आरोप्य नीत्वा स्वर्गादींल्लोकांस्तस्मायदर्शयत् ।। १६&lt;br&gt;&#xA;आनिनाय च तुष्टं तं तत्रैव कटकं पुनः ।&lt;br&gt;&#xA;दाक्षिणात्यस्य नृपतेर्यत्रायातः स कार्यतः ।। १७&lt;br&gt;&#xA;ततः सोऽस्मै हरिस्वामी प्रतिशुश्राव तां सुताम् ।&lt;br&gt;&#xA;विज्ञानिने विवाहं च निश्चिकायाह्नि सप्तमे ।। १८&lt;br&gt;&#xA;तत्कालमुज्जयिन्यामप्यन्येनैत्य द्विजन्मना ।&lt;br&gt;&#xA;देवस्वामी स तत्पुत्रः स्वसारं तामयाच्यत ।। १९&lt;br&gt;&#xA;ज्ञानिविज्ञानिशूरेभ्यो नान्यमिच्छति सा पतिम् ।&lt;br&gt;&#xA;इति तेनापि सोऽप्युक्तः शूरमात्मानमभ्यधात् ।। २०&lt;br&gt;&#xA;ततो दर्शितशस्त्रास्त्रश्रिये तस्मै द्विजोऽनुजाम् ।&lt;br&gt;&#xA;देवस्वामी स शूराय दातुं तां प्रत्यपद्यत ।। २१&lt;br&gt;&#xA;सप्तमेऽह्नि च तत्रैव विवाहं गणकोक्तितः ।&lt;br&gt;&#xA;तस्यापि सोऽभ्यधान्मातुः परोक्षं कृतनिश्चयः ।। २२&lt;br&gt;&#xA;तन्मातापि हरिस्वामिभार्या तत्कालमेव सा ।&lt;br&gt;&#xA;केनाप्येत्य तृतीयेन सुतां तां याचिता पृथक् ।। २३&lt;br&gt;&#xA;ज्ञानी शूरोऽथ विज्ञानी भर्तास्मद्दुहितुर्मतः ।&lt;br&gt;&#xA;इत्युक्तश्च तया मातरहं ज्ञानीति सोऽभ्यधात् ।। २४&lt;br&gt;&#xA;पृष्ट्वा भूतं भविष्यच्च तस्मै तां ज्ञानिने सुताम् ।&lt;br&gt;&#xA;प्रतिजज्ञे प्रदातुं साप्यह्नि तत्रैव सप्तमे ।। २५&lt;br&gt;&#xA;अन्येद्युश्चागतः सोऽत्र हरिस्वामी यथाकृतम् ।&lt;br&gt;&#xA;पत्न्यै पुत्राय चाचख्यौ तं कन्यादाननिश्चयम् ।। २६&lt;br&gt;&#xA;तौ च तं स्वकृतं तस्मै भिन्नं भिन्नमवोचताम् ।&lt;br&gt;&#xA;सोऽपि तेनाकुलो जज्ञे वरत्रयनिमन्त्रणात् ।। २७&lt;br&gt;&#xA;अथोद्वाहदिने तस्मिन्हरिस्वामिगृहे वराः ।&lt;br&gt;&#xA;आययुर्ज्ञानिविज्ञानिशूरास्तत्र त्रयोऽपि ते ।। २८&lt;br&gt;&#xA;तत्कालं चात्र सा चित्रं कन्या सोमप्रभा वधूः ।&lt;br&gt;&#xA;अशङ्कितं गता क्वापि न विचित्याप्यलभ्यत ।। २१&lt;br&gt;&#xA;ततोऽब्रवीद्धरिस्वामी ज्ञानिनं तं ससंभ्रमः ।&lt;br&gt;&#xA;ज्ञानिन्निदानीं ब्रूह्याशु दुहिता मे क्व सा गता ।। ३०&lt;br&gt;&#xA;तच्छ्रुत्वा सोऽवदज्ज्ञानी राक्षसेनापहृत्य सा ।&lt;br&gt;&#xA;नीता विन्ध्याटवीं धूमशिखेन वसतिं निजाम् ।। ३१&lt;br&gt;&#xA;इत्युक्तो ज्ञानिना भीतो हरिस्वामी जगाद सः ।&lt;br&gt;&#xA;हा धिक्कथं सा प्राप्येत विवाहश्चापि हा कथम् ।। ३२&lt;br&gt;&#xA;श्रुत्वैतत्प्राह विज्ञानी धीरो भव नयामि वः ।&lt;br&gt;&#xA;तत्राधुनैव यत्रैष ज्ञानी वदति तां स्थिताम् ।। ३३&lt;br&gt;&#xA;इत्युक्त्वा तत्क्षणं कृत्वा रथं सर्वास्त्रसंयुतम् ।&lt;br&gt;&#xA;तत्रारोप्य हरिस्वामिज्ञानिशूरान्खगामिनि ।। ३४&lt;br&gt;&#xA;तान्स संप्रापयामास क्षणाद्विन्ध्याटवीभुवि ।&lt;br&gt;&#xA;ज्ञानिना तां समाख्यातां वसतिं तत्र रक्षसः ।। ३५&lt;br&gt;&#xA;तत्र तं राक्षसं क्रुद्धं ज्ञातवृत्तान्तनिर्गतम् ।&lt;br&gt;&#xA;शूरोऽथ योधयामास हरिस्वामिपुरस्कृतः ।। ३६&lt;br&gt;&#xA;तदाश्चर्यमभूद्युद्धं तयोर्मानुषरक्षसोः ।&lt;br&gt;&#xA;चित्रास्त्रयोधिनोः स्त्र्यर्थं रामरावणयोरिव ।। ३७&lt;br&gt;&#xA;क्षणेन च स सङ्ग्रामदुर्मदस्यापि रक्षसः ।&lt;br&gt;&#xA;अर्धचन्द्रेण बाणेन शूरस्तस्याच्छिनच्छिरः ।। ३८&lt;br&gt;&#xA;हते रक्षसि तां सोमप्रभामाप्तां तदास्पदात् ।&lt;br&gt;&#xA;आदाय विज्ञानिरथेनाजग्मुस्ते ततोऽखिलाः ।। ३९&lt;br&gt;&#xA;हरिस्वामिगृहं प्राप्य तेषां लग्नेऽप्युपस्थिते ।&lt;br&gt;&#xA;ज्ञानिविज्ञानिशूराणां विवाद उदभून्महान् ।। ४०&lt;br&gt;&#xA;ज्ञानी जगाद नाहं चेज्जानीयां तदियं कथम् ।&lt;br&gt;&#xA;प्राप्येत कन्या गूढस्था देया मह्यमसावितः ।। ४१&lt;br&gt;&#xA;विज्ञानी त्ववदन्नाहं कुर्यां चेद्व्योमगं रथम् ।&lt;br&gt;&#xA;गमागमौ कथं स्यातां देवानामिव वः क्षणात् ।। ४२&lt;br&gt;&#xA;कथं स्याच्चारथं युद्धं रथिना रक्षसा सह ।&lt;br&gt;&#xA;तस्मान्मह्यमियं देया लग्नो ह्येष मयार्जितः ।। ४३&lt;br&gt;&#xA;शूरोऽप्युवाच हन्यां चेन्नाहं तं राक्षसं रणे ।&lt;br&gt;&#xA;तद्युवाभ्यां कृते यत्नेऽप्येतां कन्यां क आनयेत् ।। ४४&lt;br&gt;&#xA;तन्मह्ममेषा दातव्येत्येवं तेषु विवादिषु ।&lt;br&gt;&#xA;हरिस्वामी क्षणं तूष्णीमासीदुद्भ्रान्तमानसः ।। ४५&lt;br&gt;&#xA;तत्कस्मै सात्र देयेति राजन्वदतु मे भवान् ।&lt;br&gt;&#xA;न वदिष्यसि जानंश्चेत्तत्ते मूर्धा स्फुटिष्यति ।। ४६&lt;br&gt;&#xA;इति वेतालतस्तस्माच्छ्रुत्वा मौनं विहाय च ।&lt;br&gt;&#xA;स त्रिविक्रमसेनस्तमुवाचैवं महीपतिः ।। ४७&lt;br&gt;&#xA;शूराय सा प्रदातव्या येन प्राणपणोद्यमात् ।&lt;br&gt;&#xA;अर्जिता बाहुवीर्येण हत्वा तं युधि राक्षसम् ।। ४८&lt;br&gt;&#xA;ज्ञानिविज्ञानिनौ त्वस्य धात्रा कर्मकरौ कृतौ ।&lt;br&gt;&#xA;सदा गणकतक्षाणौ परोपकरणे न किम् ।। ४९&lt;br&gt;&#xA;इत्युक्तं मनुजपतेर्निशम्य तस्य स्कन्धाग्रात्सपदि स पूर्ववज्जगाम ।&lt;br&gt;&#xA;वेतालो निजपदमेव सोऽपि राजानुद्वेगः पुनरपि तं प्रति प्रतस्थे ।। ५०&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/006/</guid>
      <description>&lt;p&gt;ततः गत्वा पुनः तस्मात् प्राप्य तम् शिंशपातरोः।&lt;br&gt;&#xA;वेतालम् प्राग्वत् आदाय स्कन्धे मौनेन भूपतिः॥६.१३.१॥&lt;/p&gt;&#xA;&lt;p&gt;सः त्रिविक्रमसेनः अत्र यावत् आगच्छति द्रुतम्।&lt;br&gt;&#xA;तावत् पथि सः वेतालः भूयः अपि एवम् उवाच तम्॥६.१३.२॥&lt;/p&gt;&#xA;&lt;p&gt;राजन् सुधीः सुसत्त्वः च भवान् तेन प्रियः असि मे।&lt;br&gt;&#xA;अतः विनोदिनीम् वच्मि कथाम् प्रश्नम् च मे शृणु॥६.१३.३॥&lt;/p&gt;&#xA;&lt;p&gt;आसीत् राजा यशःकेतुः इति ख्यातः महीतले।&lt;br&gt;&#xA;तस्य शोभावती नाम राजधानी अभवत् पुरी॥६.१३.४॥&lt;/p&gt;&#xA;&lt;p&gt;तस्याम् अभूत् नगर्याम् च गौरी- आयतनम् उत्तमम्।&lt;br&gt;&#xA;तस्य दक्षिणतः च आसीत् गौरीतीर्थाभिधम् सरः॥६.१३.५॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/007/</guid>
      <description>&lt;p&gt;ततः गत्वा पुनः प्राप्य वेतालम् शिंशपातरोः।&lt;br&gt;&#xA;सः त्रिविक्रमसेनः तम् स्कन्धे जग्राह भूपतिः॥७.१४.१॥&lt;/p&gt;&#xA;&lt;p&gt;गृहीत्वा प्रस्थितम् तम् च वेतालः सः अब्रवीत् पथि।&lt;br&gt;&#xA;राजन् श्रमविनोदार्थम् कथाम् आख्यामि ते शृणु॥७.१४.२॥&lt;/p&gt;&#xA;&lt;p&gt;अस्ति इह ताम्रलिप्ती इति पुरी पूर्वाम्बुधेः तटे।&lt;br&gt;&#xA;चण्डसेनाभिधानः च राजा तस्याम् अभूत् पुरि॥७.१४.३॥&lt;/p&gt;&#xA;&lt;p&gt;पराङ्मुखः परस्त्रीषु यः न सङ्ग्रामभूमिषु।&lt;br&gt;&#xA;हर्ता च शत्रुलक्ष्मीणाम् न परद्रव्यसंपदाम्॥७.१४.४॥&lt;/p&gt;&#xA;&lt;p&gt;तस्य एकदा दाक्षिणात्यः राजपुत्रः जनप्रियः।&lt;br&gt;&#xA;आययौ सत्त्वशील- आख्यः सिंहद्वारे अत्र भूपतेः॥७.१४.५॥&lt;/p&gt;&#xA;&lt;p&gt;तत्र च आत्मानम् आवेद्य नैर्धन्य- आत्तम् नृपम् प्रति।&lt;br&gt;&#xA;कपटम् पाटयामास राजपुत्रैः सहापरैः॥७.१४.६॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/008/</guid>
      <description>&lt;p&gt;गत्वा ताम् शिंशपाम् भूयः वेतालम् प्राप्य भूमिपः।&lt;br&gt;&#xA;तम् त्रिविक्रमसेनः अत्र स्कन्धे कृत्वा उच्चचाल सः॥८.१५.१॥&lt;/p&gt;&#xA;&lt;p&gt;प्रयान्तम् सः पुनः तम् च वेतालः स्कन्धतः अब्रवीत्।&lt;br&gt;&#xA;श्रमविस्मृतये राजन् मत्तः प्रश्नम् इमम् शृणु॥८.१५.२॥&lt;/p&gt;&#xA;&lt;p&gt;अङ्गदेशे अग्रहारः अस्ति महान् वृक्षघटाभिधः।&lt;br&gt;&#xA;विष्णुस्वामी इति तत्र आसीत् द्विजः यज्वा महाधनः॥८.१५.३॥&lt;/p&gt;&#xA;&lt;p&gt;तस्य च स्वानुरूपायाम् पत्न्याम् जाताः क्रमात् त्रयः।&lt;br&gt;&#xA;बभूवुः तरुणाः पुत्राः दिव्यवैदग्ध्यशालिनः॥८.१५.४॥&lt;/p&gt;&#xA;&lt;p&gt;ते पित्रा प्रेषिताः तेन कूर्महेतोः कदाचन।&lt;br&gt;&#xA;प्रारब्धयज्ञेन ययुः ते त्रयः भ्रातरः अम्बुधिम्॥८.१५.५॥&lt;/p&gt;&#xA;&lt;p&gt;प्राप्य कूर्मम् ततः ज्यायान् कनिष्ठौ तौ अभाषत।&lt;br&gt;&#xA;गृह्णातु युवयोः एकः कूर्मम् क्रतुकृते पितुः॥८.१५.६॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/009/</guid>
      <description>&lt;p&gt;ततः गत्वा पुनः तस्मात् शिंशपापादपात् नृपः।&lt;br&gt;&#xA;सः त्रिविक्रमसेनः तम् स्कन्धे वेतालम् अग्रहीत्॥९.१६.१॥&lt;/p&gt;&#xA;&lt;p&gt;प्रस्थितः च ततः तेन वेतालेन अभ्यधायि सः।&lt;br&gt;&#xA;राजन् क्व राज्यम् क्व एतस्मिन् श्मशाने भ्रमणम् निशि॥९.१६.२॥&lt;/p&gt;&#xA;&lt;p&gt;किम् एतत् न ईक्षसे भूतसंकुलम् रात्रिभीषणम्।&lt;br&gt;&#xA;चिताधूमैः इव ध्वान्तैः निरुद्धम् पितृकाननम्॥९.१६.३॥&lt;/p&gt;&#xA;&lt;p&gt;कष्टम् कीदृक् ग्रहः अयम् ते भिक्षोः तस्य अनुरोधतः।&lt;br&gt;&#xA;तत् इदम् शृणु तावत् मे प्रश्नम् मार्गविनोदनम्॥९.१६.४॥&lt;/p&gt;&#xA;&lt;p&gt;अवन्तिषु अस्ति नगरी युग- आदौ देवनिर्मिता।&lt;br&gt;&#xA;शैवी तनुः इव उद्दामभोगिभूतिविभूषिता॥९.१६.५॥&lt;/p&gt;&#xA;&lt;p&gt;पद्मावती भोगवती या हिरण्यवती इति च।&lt;br&gt;&#xA;कृत- आदिषु त्रिषु ख्याता कलौ उज्जयिनी इति च॥९.१६.६॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/010/</guid>
      <description>&lt;p&gt;सः त्रिविक्रमसेनः अथ गत्वा तम् शिंशपातरोः।&lt;br&gt;&#xA;राजा जग्राह वेतालम् पुनः अंसे चचाल च॥१०.१७.१॥&lt;/p&gt;&#xA;&lt;p&gt;प्रयान्तम् च तम् आह स्म वेतालः सः अंसपृष्ठगः।&lt;br&gt;&#xA;श्रान्तः असि राजन् तत् इमाम् शृणु श्रमहराम् कथाम्॥१०.१७.२॥&lt;/p&gt;&#xA;&lt;p&gt;अभूत् सकलभूपालमस्तकन्यस्तशासनः।&lt;br&gt;&#xA;वीरबाहुः इति ख्यातः नाम्ना पार्थिवसत्तमः॥१०.१७.३॥&lt;/p&gt;&#xA;&lt;p&gt;तस्य अनङ्गपुरम् नाम बभूव नगरौत्तमम्।&lt;br&gt;&#xA;तत्र आसीत् अर्थदत्त- आख्यः सार्थवाहः महाधनः॥१०.१७.४॥&lt;/p&gt;&#xA;&lt;p&gt;तस्य आसीत् धनदत्त- आख्यज्येष्ठपुत्रकनीयसी।&lt;br&gt;&#xA;सुता मदनसेना इति कन्यारत्नम् वणिक्पतेः॥१०.१७.५॥&lt;/p&gt;&#xA;&lt;p&gt;ताम् एकदा निजौद्याने क्रीडन्तीम् ससखीजनाम्।&lt;br&gt;&#xA;ददर्श धर्मदत्त- आख्यः भ्रातृमित्रम् वणिक्सुतः॥१०.१७.६॥&lt;/p&gt;&#xA;&lt;p&gt;सः ताम् आलोक्य लावण्यरसनिःभरनिःझराम्।&lt;br&gt;&#xA;आलक्ष्य कुचकुम्भाग्राम् वलित्रयतरङ्गिताम्॥१०.१७.७॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/011/</guid>
      <description>&lt;p&gt;ततः गत्वा पुनः प्राप्य शिंशपातः अग्रहीत् नृपः।&lt;br&gt;&#xA;सः त्रिविक्रमसेनः अंसे वेतालम् तम् चचाल च॥११.१८.१॥&lt;/p&gt;&#xA;&lt;p&gt;आयान्तम् च तम् अंसस्थः वेतालः सः अब्रवीत् नृपम्।&lt;br&gt;&#xA;राजन् विचित्राम् एकाम् ते वर्णयामि कथाम् शृणु॥११.१८.२॥&lt;/p&gt;&#xA;&lt;p&gt;उज्जयिन्याम् अभूत् पूर्वम् नाम्ना धर्मध्वजः नृपः।&lt;br&gt;&#xA;तिस्रः तस्य आभवन् भार्याः राजपुत्र्यः अतिवल्लभाः॥११.१८.३॥&lt;/p&gt;&#xA;&lt;p&gt;एका तासु इन्दुलेखा इति तारावली अपरा तथा।&lt;br&gt;&#xA;नाम्ना मृगाङ्कवती अन्या निःसामान्यवपुःगुणाः॥११.१८.४॥&lt;/p&gt;&#xA;&lt;p&gt;ताभिः सः विहरन् राजा राज्ञीभिः तिसृभिः सह।&lt;br&gt;&#xA;आसांचक्रे कृती तत्र जिताशेषरिपुः सुखम्॥११.१८.५॥&lt;/p&gt;&#xA;&lt;p&gt;एकदा तत्र संप्राप्ते वसन्तसमयौत्सवे।&lt;br&gt;&#xA;प्रियाभिः सहितः ताभिः उद्यानम् क्रीडितुम् ययौ॥११.१८.६॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/012/</guid>
      <description>&lt;p&gt;सः त्रिविक्रमसेनः अथ पुनः तम् शिंशपातरुम्।&lt;br&gt;&#xA;गत्वा प्राप्य च वेतालम् राजा स्कन्धे चकार तम्॥१२.१९.१॥&lt;/p&gt;&#xA;&lt;p&gt;प्रतस्थे च तम् आदाय तूष्णीम् एव सः पूर्ववत्।&lt;br&gt;&#xA;ततः भूयः तम् आह स्म वेतालः सः अंसपृष्ठतः॥१२.१९.२॥&lt;/p&gt;&#xA;&lt;p&gt;राजन् एवम् अनुद्विग्नः पर्याप्तम् असि मे प्रियः।&lt;br&gt;&#xA;तत् एताम् शृणु अखेदाय हृद्याम् आख्यामि ते कथाम्॥१२.१९.३॥&lt;/p&gt;&#xA;&lt;p&gt;अङ्गदेशे यशःकेतुः इति राजा अभवत् पुरा।&lt;br&gt;&#xA;क्ष्माम् आश्रितः अङ्गगुप्ति- अर्थम् अदग्धः अन्यः इव स्मरः॥१२.१९.४॥&lt;/p&gt;&#xA;&lt;p&gt;बाहुवीर्यजिताशेषवैरिवर्गस्य तस्य च।&lt;br&gt;&#xA;दीर्घदर्शी इति अभूत् मन्त्री शक्रस्य इव बृहस्पतिः॥१२.१९.५॥&lt;/p&gt;&#xA;&lt;p&gt;तस्मिन् मन्त्रिणि विन्यस्य राज्यम् सः हतकण्टकम्।&lt;br&gt;&#xA;शनैः सुखएकसक्तः अभूत् वयःरूपमदात् नृपः॥१२.१९.६॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/013/</guid>
      <description>&lt;p&gt;अथ गत्वा पुनः प्राप्य शिंशपातः ततः नृपः।&lt;br&gt;&#xA;सः त्रिविक्रमसेनः तम् स्कन्धे वेतालम् आददे॥१३.२०.१॥&lt;/p&gt;&#xA;&lt;p&gt;आयान्तम् च सः वेतालः भूयः तम् नृपम् अब्रवीत्।&lt;br&gt;&#xA;राजन् शृणु कथाम् एकाम् संक्षिप्ताम् वर्णयामि ते॥१३.२०.२॥&lt;/p&gt;&#xA;&lt;p&gt;अस्ति वाराणसी नाम पुरी हरनिवासभूः।&lt;br&gt;&#xA;देवस्वामी इति तत्र आसीन् मान्यः नरपतेः द्विजः॥१३.२०.३॥&lt;/p&gt;&#xA;&lt;p&gt;महाधनस्य तस्य एकः हरिस्वामी इति अभूत् सुतः।&lt;br&gt;&#xA;तस्य भार्या च लावण्यवती इति अत्युत्तमा अभवत्॥१३.२०.४॥&lt;/p&gt;&#xA;&lt;p&gt;तिलोत्तमा- आदिनाकस्त्रीनिःमाणे प्राप्तकौशलः।&lt;br&gt;&#xA;अनर्घरूपलावण्याम् मन्ये याम् निर्ममे विधिः॥१३.२०.५॥&lt;/p&gt;&#xA;&lt;p&gt;तया सः कान्तया साकम् हरिस्वामी कदाचन।&lt;br&gt;&#xA;रतिश्रान्तः ययौ निद्राम् हर्म्ये चन्द्रांशुशीतले॥१३.२०.६॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/014/</guid>
      <description>&lt;p&gt;सः त्रिविक्रमसेनः अथ गत्वा तम् शिंशपातरोः।&lt;br&gt;&#xA;भूयः अपि आसाद्य वेतालम् स्कन्धे जग्राह भूपतिः॥१४.२१.१॥&lt;/p&gt;&#xA;&lt;p&gt;प्रस्थितम् च तम् उर्वी- ईशम् सः वेतालः अभ्यधात् पुनः।&lt;br&gt;&#xA;राजन् श्रान्तः असि तत् चित्राम् कथाम् आख्यामि ते शृणु॥१४.२१.२॥&lt;/p&gt;&#xA;&lt;p&gt;अस्ति अयोध्या इति नगरी राजधानी बभूव या।&lt;br&gt;&#xA;रक्षःकुलकृतान्तस्य रामरूपस्य शार्ङ्गिणः॥१४.२१.३॥&lt;/p&gt;&#xA;&lt;p&gt;तस्याम् राजा अभवत् वीरकेतुः नाम ररक्ष यः।&lt;br&gt;&#xA;क्षोणीम् इमाम् महाबाहुः प्राकारः नगरीम् इव॥१४.२१.४॥&lt;/p&gt;&#xA;&lt;p&gt;तस्मिन् महीपतौ अस्याम् पुर्याम् एकः महावणिक्।&lt;br&gt;&#xA;रत्नदत्ताभिधानः अभूत् वणिक्नीवहनायकः॥१४.२१.५॥&lt;/p&gt;&#xA;&lt;p&gt;नन्दयन्ती- अभिधानायाम् पत्न्याम् तस्य उदपद्यत।&lt;br&gt;&#xA;सुता रत्नवती नाम देवता- आराधनार्जिता॥१४.२१.६॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/015/</guid>
      <description>&lt;p&gt;ततः गत्वा पुनः प्राप्य वेतालम् शिंशपातरोः।&lt;br&gt;&#xA;सः त्रिविक्रमसेनः तम् आदाय उदचलत् पुनः॥१५.२२.१॥&lt;/p&gt;&#xA;&lt;p&gt;आयान्तम् तम् च राजानम् सः वेतालः अंसपृष्ठगः।&lt;br&gt;&#xA;जगाद भूयः अपि एताम् ते राजन् वच्मि कथाम् शृणु॥१५.२२.२॥&lt;/p&gt;&#xA;&lt;p&gt;अभूत् नेपालविषये नाम्ना शिवपुरम् पुरम्।&lt;br&gt;&#xA;यथा- अर्थनामा तत्र आसीत् यशःकेतुः पुरा नृपः॥१५.२२.३॥&lt;/p&gt;&#xA;&lt;p&gt;सः मन्त्रिणि न्यस्य भरम् प्रज्ञासागरसंज्ञके।&lt;br&gt;&#xA;चन्द्रप्रभा- आख्यया देव्या सार्धम् भोगान् असेवत॥१५.२२.४॥&lt;/p&gt;&#xA;&lt;p&gt;कालेन तस्याम् देव्याम् च तस्य आजायत कन्यका।&lt;br&gt;&#xA;राज्ञः शशिप्रभा नाम जगत्नेत्रशशिप्रभा॥१५.२२.५॥&lt;/p&gt;&#xA;&lt;p&gt;क्रमेण यौवनस्था सा मधुमासे कदाचन।&lt;br&gt;&#xA;ययौ यात्रा- उत्सवम् द्रष्टुम् उद्यानम् सपरिच्छदा॥१५.२२.६॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/016/</guid>
      <description>&lt;p&gt;अथ गत्वा पुनः स्कन्धे वेतालं शिंशपाद्रुमात् ।&lt;br&gt;&#xA;स त्रिविक्रमसेनस्तमादायोदचलत्ततः ।। १&lt;br&gt;&#xA;आगच्छन्तं च तं भूपं स वेतालोऽब्रवीत्पुनः ।&lt;br&gt;&#xA;राजञ्शृणु कथामेकामुदारां कथयामि ते ।। २&lt;br&gt;&#xA;अस्तीह हिमवान्नाम नगेन्द्रः सर्वरत्नभूः ।&lt;br&gt;&#xA;यो गौरीगङ्गयोस्तुल्यः प्रभवो हरकान्तयोः ।। ३&lt;br&gt;&#xA;शूरासंस्पृष्टपृष्ठश्च यो मध्ये कुलभूभृताम् ।&lt;br&gt;&#xA;अभिमानोन्नतः सत्यं गीयते भुवनत्रये ।। ४&lt;br&gt;&#xA;तस्यास्ति सानुन्यन्वर्थं तत्काञ्चनपुरं पुरम् ।&lt;br&gt;&#xA;न्यासीकृतमिवार्केण रश्मिवृन्दं विभाति यत् ।। ५&lt;br&gt;&#xA;जीमूतकेतुरित्यासीत्तस्मिन्पुरवरे पुरा ।&lt;br&gt;&#xA;विद्याधरेश्वरः श्रीमान्मेराविव शतक्रतुः ।। ६&lt;br&gt;&#xA;तस्यासीत्स्वगृहोद्याने कल्पवृक्षोऽन्वयागतः ।&lt;br&gt;&#xA;यथार्थनामा प्रथितो यो मनोरथदायकः ।। ७&lt;br&gt;&#xA;तं प्रार्थ्य देवतात्मानं स राजा तत्प्रसादतः ।&lt;br&gt;&#xA;प्राप जातिस्मरं पुत्रं बोधिसत्त्वांशसंभवम् ।। ८&lt;br&gt;&#xA;दानवीरं महासत्त्वं सर्वभूतानुकम्पिनम् ।&lt;br&gt;&#xA;गुरुशुश्रूषणपरं नाम्ना जीमूतवाहनम् ।। ९&lt;br&gt;&#xA;संप्राप्तयौवनं तं च यौवराज्येऽभिषिक्तवान् ।&lt;br&gt;&#xA;तनयं प्रेरितः सद्भिस्तद्गुणैः सचिवैश्च सः ।। 12.23.१०&lt;br&gt;&#xA;यौवराज्यस्थितश्चैष जातु जीमूतवाहनः ।&lt;br&gt;&#xA;हितैषिभिरुपागत्य जगदे पितृमन्त्रिभिः ।। ११&lt;br&gt;&#xA;देव कल्पतरुर्योऽयमस्ति वः सर्वकामदः ।&lt;br&gt;&#xA;अधृष्यः सर्वभूतानां सैष पूज्यः सदा तव ।। १२&lt;br&gt;&#xA;नास्मिन्सति हि शक्रोऽपि बाधेतास्मान्कुतोऽपरः ।&lt;br&gt;&#xA;एतच्छ्रुत्वा स जीमूतवाहनोऽन्तरचिन्तयत् ।। १३&lt;br&gt;&#xA;अहो बतेदृशमिमं संप्राप्यामरपादपम् ।&lt;br&gt;&#xA;नासादितं किमप्यस्मात्पूर्वैर्नस्तादृशं फलम् ।। १४&lt;br&gt;&#xA;केवलं कैश्चिदप्यर्थैरर्थितैः कृपणोचितैः ।&lt;br&gt;&#xA;आत्मा चैष महात्मा च नीतौ द्वावपि लाघवम् ।। १५&lt;br&gt;&#xA;तदहं साधयिष्यामि काममस्मान्मनोगतम् ।&lt;br&gt;&#xA;इति निश्चित्य स ययौ महासत्त्वोऽन्तिकं पितुः ।। १६&lt;br&gt;&#xA;तत्र संविहिताशेषशुश्रूषापरितोषितम् ।&lt;br&gt;&#xA;सुखासीनं तमेकान्ते पितरं स व्यजिज्ञपत् ।। १७&lt;br&gt;&#xA;तात त्वमेव जानासि यदेतस्मिन्भवाम्बुधौ ।&lt;br&gt;&#xA;आशरीरमिदं सर्वं वीचिविभ्रमचञ्चलम् ।। १८&lt;br&gt;&#xA;विशेषेणाचिरस्थायिप्रकाशप्रविलायिनी ।&lt;br&gt;&#xA;संध्या विद्युच्च लक्ष्मीश्च दृष्टा कुत्र कदा स्थिरा ।। १९&lt;br&gt;&#xA;एकः परोपकारस्तु संसारेऽस्मिन्ननश्वरः ।&lt;br&gt;&#xA;यो धर्मयशसी सूते युगान्तशतसाक्षिणी ।। 12.23.२०&lt;br&gt;&#xA;तत्तात क्षणिकेष्वेषु भोगेष्वस्माभिरीदृशः ।&lt;br&gt;&#xA;एष कल्पतरुः कस्य कृते मोघोऽभिरक्ष्यते ।। २१&lt;br&gt;&#xA;यैर्वां मम ममेत्येवमाग्रहेणैष रक्षितः ।&lt;br&gt;&#xA;पूर्वैस्ते कुत्र कुत्रायं तेषां कश्चैष कोऽस्य वा ।। २२&lt;br&gt;&#xA;तस्मात्परोपकारैकफलसिद्ध्यै त्वदाज्ञया ।&lt;br&gt;&#xA;तातैनं विनियुञ्जेऽहं कामदं कल्पपादपम् ।। २३&lt;br&gt;&#xA;एवमस्त्विति पित्रा च दत्तानुज्ञोऽथ तेन सः ।&lt;br&gt;&#xA;जीमूतवाहनो गत्वा कल्पद्रुममुवाच तम् ।। २४&lt;br&gt;&#xA;अभीष्टाः पूरिताः कामाः पूर्वेषां देव नस्त्वया ।&lt;br&gt;&#xA;तन्ममैकमिमं काममनन्यं परिपूरय ।। २५&lt;br&gt;&#xA;अदरिद्रा यथा पृथ्वीमिमां द्रक्ष्ये तथा कुरु ।&lt;br&gt;&#xA;भद्रं ते व्रज दत्तोऽसि लोकायार्थार्थिने मया ।। २६&lt;br&gt;&#xA;इत्युक्तवति जीमूतवाहने रचिताञ्जलौ ।&lt;br&gt;&#xA;त्यक्तस्त्वयैष जातोऽस्मीत्युदभूद्वाक्तरोस्ततः ।। २७&lt;br&gt;&#xA;क्षणाच्चोत्पत्य स दिवं कल्पवृक्षस्तथा वसु ।&lt;br&gt;&#xA;ववर्ष भुवि नैवासीत्कोऽप्यस्यां दुर्गतो यथा ।। २८&lt;br&gt;&#xA;ततस्तस्य तया तीव्रसर्वसत्त्वानुकम्पया ।&lt;br&gt;&#xA;जीमूतवाहनस्यात्र त्रैलोक्ये पप्रथे यशः ।। २९&lt;br&gt;&#xA;तेन तद्गोत्रजाः सर्वे मात्सर्यादसहिष्णवः ।&lt;br&gt;&#xA;तं लोकसात्कृतार्तिघ्नकल्पवृक्षविनाकृतम् ।। 12.23.३०&lt;br&gt;&#xA;जेयं सपितृकं मत्वा संभूय कृतनिश्चयाः ।&lt;br&gt;&#xA;युद्धाय समनह्यन्त तद्राज्यापजिहीर्षया ।। ३१&lt;br&gt;&#xA;तद्दृष्ट्वा प्राह पितरं स्वं स जीमूतवाहनः ।&lt;br&gt;&#xA;तात कस्यापरस्यास्ति शक्तिस्त्वयि धृतायुधे ।। ३२&lt;br&gt;&#xA;किं त्वस्य पापकस्यार्थे शरीरस्य विनाशिनः ।&lt;br&gt;&#xA;हत्वा बन्धूनकृपणो राज्यं को नाम वाञ्छति ।। ३३&lt;br&gt;&#xA;तत्किं राज्येन नः कार्यं गत्वान्यत्र क्वचिद्वयम् ।&lt;br&gt;&#xA;धर्ममेव चरिष्यामो लोकद्वयसुखावहम् ।। ३४&lt;br&gt;&#xA;मोदन्तां कृपणा एते दायादा राज्यलोलुपाः ।&lt;br&gt;&#xA;इत्युक्तवन्तं जीमूतकेतुस्तं स पिताब्रवीत् ।। ३५&lt;br&gt;&#xA;अहं त्वदर्थमिच्छामि राज्यं पुत्र त्वमेव चेत् ।&lt;br&gt;&#xA;तज्जहासि कृपाविष्टस्तन्मे वृद्धस्य तेन किम् ।। ३६&lt;br&gt;&#xA;एवं कृताभ्यनुज्ञेन पित्रा मात्रा च सोऽन्वितः ।&lt;br&gt;&#xA;मलयाद्रिमगात्त्यक्तराज्यो जीमूतवाहनः ।। ३७&lt;br&gt;&#xA;तत्र चन्दनसंछन्नवहन्निर्झरकन्दरे ।&lt;br&gt;&#xA;शुश्रूषमाणः पितरं स तस्थौ कल्पिताश्रमः ।। ३८&lt;br&gt;&#xA;मित्त्रं चास्यात्र संपेदे मित्त्रावसुरिति श्रुतः ।&lt;br&gt;&#xA;विश्वावसोः सुतः सिद्धराजस्यैतन्निवासिनः ।। ३९&lt;br&gt;&#xA;एकदा चात्र स भ्राम्यन्विवेशोपवनस्थितम् ।&lt;br&gt;&#xA;द्रष्टुमायतनं देव्या गौर्या जीमूतवाहनः ।। 12.23.४०&lt;br&gt;&#xA;तत्रोपवीणयन्तीं च ददर्श वरकन्यकाम् ।&lt;br&gt;&#xA;सखीजनान्वितां शैलतनयाराधनोद्यताम् ।। ४१&lt;br&gt;&#xA;आकर्ण्यमानसंगीत्तमञ्जुवीणारवा मृगैः ।&lt;br&gt;&#xA;दृष्टलोचनलावण्यलज्जितैरिव निश्चलैः ।। ४२&lt;br&gt;&#xA;दधता तारकं कृष्णमर्जुनेन स्वचक्षुषा ।&lt;br&gt;&#xA;पाण्डवीयामिव चमूं कर्णमूलं विविक्षतीम् ।। ४३&lt;br&gt;&#xA;परस्परविमर्देन मुखेन्दोरिव दर्शनम् ।&lt;br&gt;&#xA;अतृप्ताविव वाञ्छन्तौ बिभ्रतीं संमुखौ स्तनौ ।। ४४&lt;br&gt;&#xA;धातुर्घटयतो मुष्टिग्रहेणेव निपीडिते ।&lt;br&gt;&#xA;वलीमग्नाङ्गुलीमुद्रे मध्ये क्षाममनोरमाम् ।। ४५&lt;br&gt;&#xA;दृष्टया च तया सद्यः सोऽभूज्जीमूतवाहनः ।&lt;br&gt;&#xA;तन्व्या मुषितचित्तोऽन्तर्दृष्टिमार्गप्रविष्टया ।। ४६&lt;br&gt;&#xA;सापि तं भूषितोद्यानं दृष्ट्वोत्कण्ठाविकारदम् ।&lt;br&gt;&#xA;कामाङ्गदाहवैराग्याद्वनं मधुमिवाश्रितम् ।। ४७&lt;br&gt;&#xA;तथानुरागविवशा भेजे कन्या विहस्तताम् ।&lt;br&gt;&#xA;यथा सखीव वीणास्या व्याकुलालापतां ययौ ।। ४८&lt;br&gt;&#xA;ततः स पप्रच्छ सखीं तस्या जीमूतवाहनः ।&lt;br&gt;&#xA;किं धन्यं नाम सख्यास्ते को वंशोऽलंकृतोऽनया ।। ४९&lt;br&gt;&#xA;तच्छ्रुत्वा सा सखी प्राह नाम्ना मलयवत्यसौ ।&lt;br&gt;&#xA;मित्त्रावसुस्वसा सिद्धराजविश्वावसोः सुता ।। 12.23.५०&lt;br&gt;&#xA;एवमुक्त्वा सहृदया सा तं जीमूतवाहनम् ।&lt;br&gt;&#xA;नामान्वयौ च पृष्ट्वास्य मुनिपुत्रं सहागतम् ।। ५१&lt;br&gt;&#xA;तां ब्रवीति स्म मलयवतीं स्मितमिताक्षरम् ।&lt;br&gt;&#xA;सखि विद्याधरेन्द्रस्य नास्यातिथ्यं करोषि किम् ।। ५२&lt;br&gt;&#xA;जगत्पूज्योऽतिथिर्ह्येष प्राप्त इत्युदिते तया ।&lt;br&gt;&#xA;साभूद्विद्याधरसुता तूष्णीं लज्जानतानना ।। ५३&lt;br&gt;&#xA;लज्जावतीयं मत्तोऽर्चा गृह्यतामिति वादिनी ।&lt;br&gt;&#xA;एकाथ तत्सखी तस्मै सार्घ्यां मालामुपानयत् ।। ५४&lt;br&gt;&#xA;स चादायैव जीमूतवाहनः प्रेमनिर्भरः ।&lt;br&gt;&#xA;कण्ठे मलयवत्यास्तां मालां तस्याः समर्पयत् ।। ५५&lt;br&gt;&#xA;सापि तिर्यक्प्रसृतया पश्यन्ती स्निग्धया दृशा ।&lt;br&gt;&#xA;नीलोत्पलमयीं मालामिव तस्मिन्न्यवेशयत् ।। ५६&lt;br&gt;&#xA;इत्यन्योन्यकृताशब्दस्वयंवरविशेषयोः ।&lt;br&gt;&#xA;तयोरेत्य जगादैका चेटी तां सिद्धकन्यकाम् ।। ५७&lt;br&gt;&#xA;जननी राजपुत्रि त्वां स्मरत्यागच्छ माचिरम् ।&lt;br&gt;&#xA;तच्छ्रुत्वाकृष्य कामेषुकीलितामिव कृच्छ्रतः ।। ५८&lt;br&gt;&#xA;सोत्कां प्रियमुखाद्दृष्टिं कथंचित्सा ययौ गृहम् ।&lt;br&gt;&#xA;जीमूतवाहनोऽप्यागात्तद्गतात्मा स्वमाश्रमम् ।। ५९&lt;br&gt;&#xA;साथ स्वां जननीं दृष्ट्वा प्राणेशविरहातुरा ।&lt;br&gt;&#xA;गत्वा मलयवत्याशु पपात शयनीयके ।। 12.23.६०&lt;br&gt;&#xA;अथान्तर्गतकामाग्निधूमेनेवाविलेक्षणा ।&lt;br&gt;&#xA;अश्रुधारां प्रमुञ्चन्ती संतापक्वथिताङ्गका ।। ६१&lt;br&gt;&#xA;सखीभिश्चन्दनैर्लिप्ता वीजिता चाब्जिनीदलैः ।&lt;br&gt;&#xA;रतिं न भेजे शयने नाङ्के सख्या न भूतले ।। ६२&lt;br&gt;&#xA;गतेऽथ वासरे क्वापि रक्तया सह संध्यया ।&lt;br&gt;&#xA;हसत्प्राचीमुखं चन्द्रे समाक्रम्य च चुम्बति ।। ६३&lt;br&gt;&#xA;स्मरेण प्रेर्यमाणापि दूतीसंप्रेषणादि सा ।&lt;br&gt;&#xA;लज्जया नाशकत्कर्तुं जीवितस्पृहयोज्झिता ।। ६४&lt;br&gt;&#xA;निनाय च निशामिन्दुविषमामब्जिनीव ताम् ।&lt;br&gt;&#xA;बद्धमोहालिपटले हृदि संकोचमेत्य सा ।। ६५&lt;br&gt;&#xA;तावच्च तद्वियोगार्तः सोऽपि जीमूतवाहनः ।&lt;br&gt;&#xA;शयनस्थोऽपि पतितो हस्ते कुसुमधन्वनः ।। ६६&lt;br&gt;&#xA;नूतनोद्भिन्नरागोऽपि प्रोन्मिषत्पाण्डुरच्छविः ।&lt;br&gt;&#xA;ह्रीमूकोऽपि वदन्पीडां कामजामनयन्निशाम् ।। ६७&lt;br&gt;&#xA;प्रातश्चात्युत्सुको भूयस्तद्गौर्यायतनं ययौ ।&lt;br&gt;&#xA;यत्र दृष्टाभवत्तेन सा सिद्धाधिपपुत्रिका ।। ६८&lt;br&gt;&#xA;तत्र तेन स मित्त्रेण मुनिपुत्रेण पृष्ठतः ।&lt;br&gt;&#xA;आगत्याश्वास्यते यावन्मदनानलविह्वलः ।। ६९&lt;br&gt;&#xA;तावत्तत्रैव साप्यागान्निर्गत्यैकैव निर्जने ।&lt;br&gt;&#xA;गुप्तं मलयवत्यात्मत्यागाय विरहासहा ।। 12.23.७०&lt;br&gt;&#xA;अलक्षयन्ती कान्तं स्वं पादपान्तरितं च सा ।&lt;br&gt;&#xA;उदश्रुलोचना बाला देवीं गौरीं व्यजिज्ञपत् ।। ७१&lt;br&gt;&#xA;त्वद्भक्त्या देवि संवृत्तो नास्मिञ्जन्मनि चेन्मम ।&lt;br&gt;&#xA;जीमूतवाहनो भर्ता तद्भूयात्सोऽन्यजन्मनि ।। ७२&lt;br&gt;&#xA;इत्युक्त्वा रचयामास स्वोत्तरीयेण तत्क्षणम् ।&lt;br&gt;&#xA;अशोकतरुशाखायां पाशं सा गिरिजाग्रतः ।। ७३&lt;br&gt;&#xA;हा नाथ विश्वविख्यातकरुणेनापि न त्वया ।&lt;br&gt;&#xA;कथमस्मि परित्राता देव जीमूतवाहन ।। ७४&lt;br&gt;&#xA;एवमुक्त्वा गले यावत्सा तं पाशं नियच्छति ।&lt;br&gt;&#xA;उच्चचार दिवस्तावद्भारती देव्युदीरिता ।। ७५&lt;br&gt;&#xA;पुत्रि मा साहसं कार्षीश्चक्रवर्ती पतिस्तव ।&lt;br&gt;&#xA;विद्याधरेन्द्रो जीमूतवाहनो हि भविष्यति ।। ७६&lt;br&gt;&#xA;इत्युक्तवत्यां देव्यां स श्रुत्वैव सवयस्यकः ।&lt;br&gt;&#xA;जीमूतवाहनो हृष्टां प्रियामुपजगाम ताम् ।। ७७&lt;br&gt;&#xA;सैष देव्या वरः पश्य वितीर्णः सत्य एव ते ।&lt;br&gt;&#xA;इति जल्पति बालां तां तन्मित्रे मुनिपुत्रके ।। ७८&lt;br&gt;&#xA;जीमूतवाहनस्तत्तद्ब्रुवन्प्रणयपेशलम् ।&lt;br&gt;&#xA;स्वहस्तेनैव तं तस्याः कण्ठात्पाशमपानयत् ।। ७९&lt;br&gt;&#xA;ततोऽकस्मात्सुधावर्षमिव मन्वानयोस्तयोः ।&lt;br&gt;&#xA;भुवं मलयवत्यां च लिखन्त्यां ह्रीतया दृशा ।। 12.23.८०&lt;br&gt;&#xA;चिन्वानागत्य सहसा सखी हृष्टा जगाद ताम् ।&lt;br&gt;&#xA;सखि कल्याणिनी दिष्ट्या वर्धसेऽभीष्टसिद्धितः ।। ८१&lt;br&gt;&#xA;अद्यैव हि महाराजस्तव विश्वावसुः पिता ।&lt;br&gt;&#xA;कुमारमित्त्रावसुना विज्ञप्तः संनिधौ मम ।। ८२&lt;br&gt;&#xA;इहागतो जगन्मान्यस्तात कल्पतरुप्रदः ।&lt;br&gt;&#xA;विद्याधरेन्द्रतनयो योऽयं जीमूतवाहनः ।। ८३&lt;br&gt;&#xA;अतिथित्वात्स नः पूज्यो वरश्चान्यो न तादृशः ।&lt;br&gt;&#xA;तस्मान्मलयवत्यासौ कन्यारत्नेन पूज्यताम् ।। ८४&lt;br&gt;&#xA;तथेति श्रद्धिते राज्ञा भ्राता मित्त्रावसुः स ते ।&lt;br&gt;&#xA;तादर्थ्येन महाभागस्यास्याश्रमपदं गतः ।। ८५&lt;br&gt;&#xA;जाने सद्यश्च भावी ते विवाहस्तत्स्वमन्दिरम् ।&lt;br&gt;&#xA;आयाहि यातु चैषोऽपि महाभागः स्वमास्पदम् ।। ८६&lt;br&gt;&#xA;इत्युक्ता सा तया सख्या राजपुत्री शनैस्ततः ।&lt;br&gt;&#xA;ययुः सहर्षा सोत्का च मुहुर्वलितकंधरा ।। ८७&lt;br&gt;&#xA;जीमूतवाहनोऽप्याशु गत्वा स्वाश्रममागतात् ।&lt;br&gt;&#xA;मित्त्रावसोर्यथाभीष्टं कार्यं श्रुत्वाभिनन्द्य च ।। ८८&lt;br&gt;&#xA;जातिस्मरः समाचख्यौ तस्मै स्वं पूर्वजन्म सः ।&lt;br&gt;&#xA;यत्र मित्त्रं स तस्यासीत्सा च भार्यैव तत्स्वसा ।। ८९&lt;br&gt;&#xA;ततो मित्त्रावसुः प्रीतस्तत्पित्रोः परितुष्यतोः ।&lt;br&gt;&#xA;आवेद्य गत्वा पितरौ कृतार्थः स्वावनन्दयत् ।। 12.23.९०&lt;br&gt;&#xA;निनाय च तदैव स्वान्गृहाञ्जीमूतवाहनम् ।&lt;br&gt;&#xA;चक्रे चोत्सवसंभारं स्वसिद्ध्युचितवैभवम् ।। ९१&lt;br&gt;&#xA;तस्मिन्नेव च धन्येऽह्नि तस्य विद्याधरप्रभोः ।&lt;br&gt;&#xA;स्वसुर्मलयवत्याश्च विवाहं समपादयन् ।। ९२&lt;br&gt;&#xA;ततो नवोढया साकं तया जीमूतवाहनः ।&lt;br&gt;&#xA;तस्थौ मलयवत्या स तत्र सिद्धमनोरथः ।। ९३&lt;br&gt;&#xA;एकदा कौतुकाच्चात्र स मित्त्रावसुना सह ।&lt;br&gt;&#xA;मलयाद्रौ भ्रमन्नब्धेर्वेलावनमुपेयिवान् ।। ९४&lt;br&gt;&#xA;तत्रास्थिराशीन्सुबहून्दृष्ट्वा मित्त्रावसुं स तम् ।&lt;br&gt;&#xA;केषामेतेऽस्थिसंघाताः प्राणिनामिति पृष्टवान् ।। ९५&lt;br&gt;&#xA;ततो मित्त्रावसुः श्यालस्तं कारुणिकमब्रवीत् ।&lt;br&gt;&#xA;शृणु वृत्तान्तमत्रेमं संक्षेपाद्वर्णयामि ते ।। ९६&lt;br&gt;&#xA;नागमाता पुरा कद्रूर्विनतां तार्क्ष्यमातरम् ।&lt;br&gt;&#xA;निनाय किल दासत्वं सव्याजपणनिर्जिताम् ।। ९७&lt;br&gt;&#xA;तेन वैरेण गरुडस्तामुन्मोच्यापि मातरम् ।&lt;br&gt;&#xA;बली भक्षयितुं नागान्कद्रूपुत्रान्प्रचक्रमे ।। ९८&lt;br&gt;&#xA;सदा प्रविश्य पातालं सोऽथ कांश्चिज्जघास तान् ।&lt;br&gt;&#xA;कांश्चिन्ममर्द केचित्तु स्वयं त्रासाद्विपेदिरे ।। ९९&lt;br&gt;&#xA;तद्दृष्ट्वैकपदे सर्वक्षयमाशङ्क्य नागराट् ।&lt;br&gt;&#xA;वासुकिः प्रार्थनापूर्वं तार्क्ष्यस्य समयं व्यधात् ।। 12.23.१००&lt;br&gt;&#xA;एकमेकमहं नागमाहारार्थं खगेन्द्र ते ।&lt;br&gt;&#xA;प्रत्यहं प्रेषयाम्यत्र पुलिने दक्षिणोदधेः ।। १०१&lt;br&gt;&#xA;त्वया तु न प्रवेष्टव्यं पातालेऽस्मिन्कथंचन ।&lt;br&gt;&#xA;को हि स्वार्थो विनष्टेषु नागेष्वेकपदे तव ।। १०२&lt;br&gt;&#xA;इत्युक्ते नागराजेन समयं प्रत्यपद्यत ।&lt;br&gt;&#xA;स्वार्थदर्शी तथेत्येव गरुडो गुरुविक्रमः ।। १०३&lt;br&gt;&#xA;तदाप्रभृति चेकैकं नागं भुङ्क्ते दिने दिने ।&lt;br&gt;&#xA;वासुकिप्रेषितं सोऽत्र खगेन्द्रः पुलिनेऽम्बुधेः ।। १०४&lt;br&gt;&#xA;अतस्तद्भक्ष्यमाणानां नागानामस्थिसंचयाः ।&lt;br&gt;&#xA;एतेऽत्र गिरिशृङ्गाभा वृद्धिं कालक्रमाद्गताः ।। १०५&lt;br&gt;&#xA;इति मित्त्रावसोर्वक्त्रात्सान्तर्दुःखो निशम्य सः ।&lt;br&gt;&#xA;निजगाद दयाधैर्यनिधिर्जीमूतवाहनः ।। १०६&lt;br&gt;&#xA;शोच्यः स वासुकी राजा यः स्वहस्तेन विद्विषे ।&lt;br&gt;&#xA;उपहारीकरोति स्वाः प्रजाः क्लीबो दिने दिने ।। १०७&lt;br&gt;&#xA;धृताननसहस्रः सन्नेकेनाप्याननेन सः ।&lt;br&gt;&#xA;मामादौ भुङ्क्ष्व तार्क्ष्येति भाषितुं नाशकत्कथम् ।। १०८&lt;br&gt;&#xA;कथं चाभ्यर्थयामास निःसत्त्वः स्वकुलक्षयम् ।&lt;br&gt;&#xA;तार्क्ष्यं नागाङ्गनाक्रन्दनित्याकर्णननिर्घृणः ।। १०९&lt;br&gt;&#xA;तार्क्ष्योऽपि काश्यपिर्वीरः कृष्णाधिष्ठानपावनः ।&lt;br&gt;&#xA;ईदृशं कुरुते पापमहो मोहस्य गाढता ।। 12.23.११०&lt;br&gt;&#xA;इत्युक्त्वा स महासत्त्वो हृदि चक्रे मनोरथम् ।&lt;br&gt;&#xA;अप्यसारेण देहेन सारमत्राप्नुयामहम् ।। १११&lt;br&gt;&#xA;एकस्याप्यद्य नागस्य कुर्यां जीवितरक्षणम् ।&lt;br&gt;&#xA;अबान्धवस्य भीतस्य दत्त्वात्मानं गरुत्मते ।। ११२&lt;br&gt;&#xA;इति संचिन्तयत्येव तस्मिञ्जीमूतवाहने ।&lt;br&gt;&#xA;मित्त्रावसोः पितुः पार्श्वात्क्षत्ताह्वानार्थमाययौ ।। ११३&lt;br&gt;&#xA;व्रज त्वमहमेष्यामि पश्चादिति ततश्च तम् ।&lt;br&gt;&#xA;मित्त्रावसुं स जीमूतवाहनो व्यसृजद्गृहम् ।। ११४&lt;br&gt;&#xA;गते तस्मिन्स चात्रैको वाञ्छितार्थोन्मुखो भ्रमन् ।&lt;br&gt;&#xA;कृपालुरशृणोद्दूरात्करुणं रुदितध्वनिम् ।। ११५&lt;br&gt;&#xA;गत्त्वा ददर्श चोत्तुङ्गशिलातलसमीपगम् ।&lt;br&gt;&#xA;युवानमेकं पुरुषं दुःखितं सुन्दराकृतिम् ।। ११६&lt;br&gt;&#xA;पुंसा राजभटेनेव त्यक्तमानीय तत्क्षणम् ।&lt;br&gt;&#xA;निवर्तयन्तं रुदतीं वृद्धां सानुनयं स्त्रियम् ।। ११७&lt;br&gt;&#xA;कोऽयं स्यादिति यावच्च जिज्ञासुः सोऽत्र तिष्ठति ।&lt;br&gt;&#xA;करुणाकुलितश्छन्नः शृण्वञ्जीमूतवाहनः ।। ११८&lt;br&gt;&#xA;तावत्सा तत्र वृद्धा स्त्री दुःखभारातिपीडिता ।&lt;br&gt;&#xA;प्रावर्तत युवानं तं दृष्ट्वा दृष्ट्वानुशोचितुम् ।। ११९&lt;br&gt;&#xA;हा शङ्खचूड हा दुःखशतसंप्राप्त हा गुणिन् ।&lt;br&gt;&#xA;कुलैकतन्तो हा पुत्र क्व त्वां द्रक्ष्याम्यहं पुनः ।। 12.23.१२०&lt;br&gt;&#xA;वत्स त्वन्मुखचन्द्रेऽस्मिन्गतेऽस्तं स पिता तव ।&lt;br&gt;&#xA;शोकान्धकारपतितः कथं वृद्धो भविष्यति ।। १२१&lt;br&gt;&#xA;अथार्ककरसंस्पर्शादङ्गं दूयेत यत्तव ।&lt;br&gt;&#xA;कथं शक्ष्यति तत्सोढुं तार्क्ष्यभक्षणजां रुजम् ।। १२२&lt;br&gt;&#xA;विस्तीर्णे नागलोकेऽपि धात्रा नागाधिपेन च ।&lt;br&gt;&#xA;लब्धस्त्वं किमभव्याया विचित्यैकसुतो मम ।। १२३&lt;br&gt;&#xA;इति तां विलपन्तीं च स युवा तनयोऽब्रवीत् ।&lt;br&gt;&#xA;दुःखार्तमपि मामम्ब किं दुःखयसि हा भृशम् ।। १२४&lt;br&gt;&#xA;निवर्तस्व गृहानेष प्रणामः पश्चिमस्तव ।&lt;br&gt;&#xA;इहागमनवेला हि भवेज्जातु गरुत्मतः ।। १२५&lt;br&gt;&#xA;तच्छ्रुत्वा हा हतास्मीह को मे पास्यति पुत्रकम् ।&lt;br&gt;&#xA;इति चक्रन्द सा वृद्धा दिक्षु क्षिप्तार्तलोचना ।। १२६&lt;br&gt;&#xA;तावच्च बोधिसत्त्वांशः स तज्जीमूतवाहनः ।&lt;br&gt;&#xA;श्रुत्वा दृष्ट्वा च कृपया गाढाक्रान्तो व्यचिन्तयत् ।। १२७&lt;br&gt;&#xA;हन्तायं शङ्खचूडाख्यो नागो वासुकिना बत ।&lt;br&gt;&#xA;आहारहेतोस्तार्क्ष्यस्य तपस्वी प्रेषितोऽधुना ।। १२८&lt;br&gt;&#xA;इयं चैतस्य जननी स्नेहेनेहान्वगागता ।&lt;br&gt;&#xA;एतदेकसुता वृद्धा दुःखदीनप्रलापिनी ।। १२९&lt;br&gt;&#xA;तदेनमेकमार्तं चेद्देहेनैकान्तनाशिना ।&lt;br&gt;&#xA;रक्षामि नामुना नागं तन्मे धिग्जन्म निष्फलम् ।। 12.23.१३०&lt;br&gt;&#xA;इत्यालोच्योपगम्यैव मुदा जीमूतवाहनः ।&lt;br&gt;&#xA;वृद्धामुवाच तां मातः पुत्रं रक्षाम्यहं तव ।। १३१&lt;br&gt;&#xA;तच्छ्रुत्वा भावितभया वृद्धा गरुडशङ्किनी ।&lt;br&gt;&#xA;संत्रस्ता तार्क्ष्य मां भुङ्क्ष्व मां भुङ्क्ष्वेति जगाद सा ।। १३२&lt;br&gt;&#xA;शङ्खचूडस्ततोऽवादीन्नैष तार्क्ष्योऽम्ब मा त्रसीः ।&lt;br&gt;&#xA;क्वायं चन्द्र इवाह्लादी क्व स तार्क्ष्यो भयंकरः ।। १३३&lt;br&gt;&#xA;इत्युक्ते शङ्खचूडेन प्राह जीमूतवाहनः ।&lt;br&gt;&#xA;विद्याधरोऽहमायातो रक्षितुं सुतमम्ब ते ।। १३४&lt;br&gt;&#xA;दास्यामि हि शरीरं स्वं वस्त्रच्छन्नं गुरुत्मते ।&lt;br&gt;&#xA;क्षुधिताय प्रयाहि त्वमादायैनं सुतं गृहम् ।। १३५&lt;br&gt;&#xA;तच्छ्रुत्वा साब्रवीद्वृद्धा मैवं त्वं ह्यधिको मम ।&lt;br&gt;&#xA;पुत्रो यस्येदृशे काले कृपास्मास्वियमीदृशी ।। १३६&lt;br&gt;&#xA;एतच्छ्रुत्वा स जीमूतवाहनः पुनरब्रवीत् ।&lt;br&gt;&#xA;न मे मनोरथस्यास्य भङ्गं कर्तुमिहार्हथ ।। १३७&lt;br&gt;&#xA;ग्रहादेवं ब्रुवाणं च शङ्खचूडो जगाद तम् ।&lt;br&gt;&#xA;दर्शितैव महासत्त्व त्वया सत्यं कृपालुता ।। १३८&lt;br&gt;&#xA;नत्वहं त्वच्छरीरेण रक्ष्यामि स्वशरीरकम् ।&lt;br&gt;&#xA;रत्नव्ययेन पाषाणं को हि रक्षितुमर्हति ।। १३९&lt;br&gt;&#xA;मादृशैस्तु जगत्पूर्णं स्वात्ममात्रानुकम्पिभिः ।&lt;br&gt;&#xA;अनुकम्प्यं जगद्येषां विरलास्ते भवादृशाः ।। 12.23.१४०&lt;br&gt;&#xA;न चाहं मलिनीकर्तुं शङ्खपालकुलं शुचि ।&lt;br&gt;&#xA;कलङ्क इव तीक्ष्णांशुबिम्बं शक्ष्यामि सन्मते ।। १४१&lt;br&gt;&#xA;इति तं प्रतिषिध्यैव शङ्खचूडः स्वमातरम् ।&lt;br&gt;&#xA;जगादाम्ब निवर्तस्व कान्ताराद्दुर्गमादितः ।। १४२&lt;br&gt;&#xA;न पश्यसि किमत्रैतन्नागासृक्कर्दमोक्षितम् ।&lt;br&gt;&#xA;कृतान्तलीलापर्यङ्करौद्रं वध्यशिलातलम् ।। १४३&lt;br&gt;&#xA;अहं चाब्धितटे गत्वा नत्वा गोकर्णमीश्वरम् ।&lt;br&gt;&#xA;आगच्छामि द्रुतं यावन्नायाति गरुडोऽत्र सः ।। १४४&lt;br&gt;&#xA;इत्युक्त्वा कृपणाक्रन्दां प्रणम्यापृच्छय मातरम् ।&lt;br&gt;&#xA;स गोकर्णप्रणामार्थं शङ्खचूडो ययौ ततः ।। १४५&lt;br&gt;&#xA;अस्मिंश्चेदन्तरे प्राप्तस्तार्क्ष्यः सिद्धो ममेप्सितः ।&lt;br&gt;&#xA;परार्थ इति जीमूतवाहनोऽप्यकरोद्धृदि ।। १४६&lt;br&gt;&#xA;तावच्चासन्नपक्षीन्द्रपक्षानिलचलांस्तरून् ।&lt;br&gt;&#xA;विलोक्यात्र स मामेति निवारणपरानिव ।। १४७&lt;br&gt;&#xA;मत्वा गरुडवेलां च प्राप्तां जीमूतवाहनः ।&lt;br&gt;&#xA;परार्थप्राणदो वध्यशिलामध्यारुरोह ताम् ।। १४८&lt;br&gt;&#xA;पवनाघूर्णिते चाब्धौ स्फुरद्रत्नप्रभादृशा ।&lt;br&gt;&#xA;तं सत्त्वातिशयं तस्य पश्यतीव सविस्मयम् ।। १४९&lt;br&gt;&#xA;आगत्याच्छादितनभा निपत्यैतच्छिलातलात् ।&lt;br&gt;&#xA;चङच्वा गरुत्मानाहत्य महासत्त्वं जहार तम् ।। 12.23.१५०&lt;br&gt;&#xA;स्रुतासृग्धारमुत्खातशिरोरत्नं च तं जवात् ।&lt;br&gt;&#xA;नीत्वा भक्षयितुं शृङ्गे मलयाद्रेः प्रचक्रमे ।। १५१&lt;br&gt;&#xA;एवमेव परार्थाय देहः स्यात्प्रतिजन्म मे ।&lt;br&gt;&#xA;मा भूतां स्वर्गमोक्षौ तु परोपकृतिवर्जितौ ।। १५२&lt;br&gt;&#xA;इति तार्क्ष्याद्यमानस्य तस्यानुध्यायतस्तदा ।&lt;br&gt;&#xA;विद्याधरेन्दोरपतत्पुष्पवृष्टिर्नभस्तलात् ।। १५३&lt;br&gt;&#xA;अत्रान्तरे स तद्रक्तधारास्रवशिरोमणिः ।&lt;br&gt;&#xA;तस्या मलयवत्याश्च तत्पत्न्याः प्रापतत्पुरः ।। १५४&lt;br&gt;&#xA;सा तद्दृष्ट्वा परिज्ञाय चूडारत्नं सुविह्वला ।&lt;br&gt;&#xA;अन्तिकस्था श्वशुरयोस्ताभ्यां साश्रुरदर्शयत् ।। १५५&lt;br&gt;&#xA;तौ च जायापती सूनोः शिरोरत्नं विलोक्य तम् ।&lt;br&gt;&#xA;किमेतदिति संभ्रान्तौ सहसैव बभूवतुः ।। १५६&lt;br&gt;&#xA;ततः स्वविद्यानुध्यानाद्यथावृत्तमवेत्य तत् ।&lt;br&gt;&#xA;राजा जीमूतकेतुः सा राज्ञी कनकवत्यपि ।। १५७&lt;br&gt;&#xA;वध्वा मलयवत्या तौ प्रावर्तेतां सह द्रुतम् ।&lt;br&gt;&#xA;गन्तुं तत्रैव तौ यत्र तार्क्ष्यजीमूतवाहनौ ।। १५८&lt;br&gt;&#xA;तावत्स शङ्खचूडोऽत्र नत्वा गोकर्णमागतः ।&lt;br&gt;&#xA;ददर्श रुधिरार्द्रं तद्विग्नो वध्यशिलातलम् ।। १५९&lt;br&gt;&#xA;हा हतोऽस्मि महापापो ध्रुवं तेन महात्मना ।&lt;br&gt;&#xA;आत्मा गरुत्मते दत्तो मत्कृते सुकृपालुना ।। 12.23.१६०&lt;br&gt;&#xA;तदन्विष्यामि नीतः स क्षणेऽस्मिन्क्वाहिवैरिणा ।&lt;br&gt;&#xA;मज्जेयं नायशःपङ्के जीवन्तं चेत्तमाप्नुयाम् ।। १६१&lt;br&gt;&#xA;इत्युदश्रुर्वदन्सोऽथ साधुर्दृष्ट्वा निरन्तराम् ।&lt;br&gt;&#xA;पतितां भुवि तद्रक्तधारामनुसरन्ययौ ।। १६२&lt;br&gt;&#xA;अत्रान्तरे भक्षयंस्तं दृष्ट्वा जीमूतवाहनम् ।&lt;br&gt;&#xA;हृष्टं विरम्य गरुडश्चिन्तयामास तत्क्षणम् ।। १६३&lt;br&gt;&#xA;अहो अपूर्वः कोऽप्येष भक्ष्यमाणोऽपि यो मया ।&lt;br&gt;&#xA;प्रहृष्यति महासत्त्वो न तु प्राणैर्वियुज्यते ।। १६४&lt;br&gt;&#xA;बिभर्ति लुप्तशेषे च गात्रे रोमाञ्चकञ्चुकम् ।&lt;br&gt;&#xA;किं चोपकारिणीवास्य मयि दृष्टिः प्रसीदति ।। १६५&lt;br&gt;&#xA;तत्रैव नागः कोऽप्येष साधुः पृच्छामि नाद्म्यमुम् ।&lt;br&gt;&#xA;इति तार्क्ष्यं विमृश्यन्तं प्राह जीमूतवाहनः ।। १६६&lt;br&gt;&#xA;पक्षीन्द्र किं निवृत्तोऽसि नहि मे मांसशोणितम् ।&lt;br&gt;&#xA;देहे नास्ति न चाद्यापि परितृप्तोऽसि भुङ्क्ष्व तत्।। १६७&lt;br&gt;&#xA;एतच्छ्रुत्वातिसाश्चर्यस्तं पप्रच्छ स पक्षिराड् ।&lt;br&gt;&#xA;नागो नैवासि तद्बूहि महात्मन्को भवानिति ।। १६८&lt;br&gt;&#xA;नाग एवास्मि कोऽयं ते प्रश्नः प्रकृतमाचर ।&lt;br&gt;&#xA;प्रस्तुतार्थविरुद्धं हि कोऽभिदध्यादबालिशः ।। १६९&lt;br&gt;&#xA;एवं प्रतिवदत्येव तार्क्ष्यं जीमूतवाहने ।&lt;br&gt;&#xA;प्राप्तः स शङ्खचूडोऽत्र दूरादेवाभ्यभाषत ।। 12.23.१७०&lt;br&gt;&#xA;मा मा कृथा महापापं साहसं विनतात्मज ।&lt;br&gt;&#xA;कोऽयं भ्रमस्ते नह्येष नागो नागोऽहमेष ते ।। १७१&lt;br&gt;&#xA;इत्युक्त्वा द्रुतमागत्य मध्ये स्थित्वा तयोर्द्वयोः ।&lt;br&gt;&#xA;दृष्ट्वा च तार्क्ष्यं विभ्रान्तं शङ्खचूडोऽब्रवीत्पुनः ।। १७२&lt;br&gt;&#xA;किं भ्राम्यसि फणाः किं मे जिह्वे द्वे च न पश्यसि ।&lt;br&gt;&#xA;विद्याधरस्य किं चास्य सौम्यां पश्यसि नाकृतिम् ।। १७३&lt;br&gt;&#xA;शङ्खचूडे वदत्येवं भार्या च पितरौ च तौ ।&lt;br&gt;&#xA;जीमूतवाहनस्यात्र सर्वे सत्वरमाययुः ।। १७४&lt;br&gt;&#xA;विलुप्ताङ्गं च तं दृष्ट्वा पितरौ तस्य तत्क्षणम् ।&lt;br&gt;&#xA;चक्रन्दतुस्तौ हा पुत्र हा हा जीमूतवाहन ।। १७५&lt;br&gt;&#xA;हा कारुणिक हा वत्स परार्थप्रत्तजीवित ।&lt;br&gt;&#xA;हा कथं वैनतेयेदमविमृश्य कृतं त्वया ।। १७६&lt;br&gt;&#xA;एतच्छ्रुत्वैव तार्क्ष्योऽत्र सोऽनुतप्तो व्यचिन्तयत् ।&lt;br&gt;&#xA;हा कथं बोधिसत्त्वांशः संमोहाद्भक्षितो मया ।। १७७&lt;br&gt;&#xA;जीमूतवाहनः सोऽयं परार्थप्राणदायकः ।&lt;br&gt;&#xA;यस्य भ्रमति कृत्स्नेऽस्मिंस्त्रैलोक्ये कीर्तिघोषणा ।। १७८&lt;br&gt;&#xA;तन्मे मृतेऽस्मिन्पापस्य प्राप्तमग्निप्रवेशनम् ।&lt;br&gt;&#xA;अधर्मविषवृक्षस्य पच्यते स्वादु किं फलम् ।। १७९&lt;br&gt;&#xA;इति चिन्ताकुले तार्क्ष्ये दृष्ट्वा बन्धून्निपत्य सः ।&lt;br&gt;&#xA;व्रणव्यथायां पञ्चत्वं प्राप जीमूतवाहनः ।। 12.23.१८०&lt;br&gt;&#xA;ततो विलपतोस्तत्र तत्पित्रोः शोकदीनयोः ।&lt;br&gt;&#xA;उत्क्रुश्य मुहुरात्मानं शङ्खचूडे च निन्दति ।। १८१&lt;br&gt;&#xA;भार्या मलयवत्यस्य नभो दृष्ट्वाश्रुगद्गदम् ।&lt;br&gt;&#xA;पूर्वप्रसन्नां वरदामित्युपालभताम्बिकाम् ।। १८२&lt;br&gt;&#xA;विद्याधराधिपो भावि चक्रवर्ती पतिस्तव ।&lt;br&gt;&#xA;भवितेत्यहमादिष्टा देवि गौरि तदा त्वया ।। १८३&lt;br&gt;&#xA;तन्मिथ्यावादिनी जाता त्वमप्यसि कथं मयि ।&lt;br&gt;&#xA;इत्युक्तवत्यां तस्यां सा गौरी प्रत्यक्षतामगात् ।। १८४&lt;br&gt;&#xA;न मे मिथ्या वचः पुत्रीत्युक्त्वा सा स्वकमण्डलोः ।&lt;br&gt;&#xA;अमृतेनाशु जीमूतवाहनं सिञ्चति स्म तम् ।। १८५&lt;br&gt;&#xA;तेन सोऽक्षतसर्वाङ्गः पूर्वाधिकेतरद्युतिः ।&lt;br&gt;&#xA;जीवन्सद्यः समुत्तस्थौ कृती जीमूतवाहनः ।। १८६&lt;br&gt;&#xA;उत्थितं प्रणतं तं च सर्वेषु प्रणमत्सु सा ।&lt;br&gt;&#xA;उवाच देवी तुष्टास्मि देहदानेन तेऽमुना ।। १८७&lt;br&gt;&#xA;तदेषा त्वाभिषिञ्चामि पुत्रात्मीयेन पाणिना ।&lt;br&gt;&#xA;विद्याधराणामाकल्पं चक्रवर्तिपदेऽधुना ।। १८८&lt;br&gt;&#xA;एवं वदन्ती जीमूतवाहनं कलशाम्बुधिः ।&lt;br&gt;&#xA;तमभ्यषिञ्चच्छर्वाणी पूजिता च तिरोदधे ।। १८९&lt;br&gt;&#xA;निपेतुश्चात्र तत्कालं दिव्याः कुसुमवृष्टयः ।&lt;br&gt;&#xA;नदन्ति स्म च सानन्दं देवदुन्दुभयो दिवि ।। 12.23.१९०&lt;br&gt;&#xA;अथोवाच स तं प्रह्वस्तार्क्ष्यो जीमूतवाहनम् ।&lt;br&gt;&#xA;चक्रवर्तिन्नहं प्रीतः पुरुषातिशये त्वयि ।। १९१&lt;br&gt;&#xA;अपूर्वोदारमतिना त्रिजगत्कौतुकावहम् ।&lt;br&gt;&#xA;ब्रह्माण्डभित्तिलिखितं येन चित्रमिदं कृतम् ।। १९२&lt;br&gt;&#xA;तन्मां प्रशाधि मत्तश्च वृणुष्वाभीप्सितं वरम् ।&lt;br&gt;&#xA;इत्युक्तवन्तं गरुडं महासत्त्वो जगाद सः ।। १९३&lt;br&gt;&#xA;न भक्ष्याः सानुतापेन भूत्वा नागाः पुनस्त्वया ।&lt;br&gt;&#xA;तेऽप्यस्थिशेषा जीवन्तु ये त्वया पूर्वभक्षिताः ।। १९४&lt;br&gt;&#xA;एवमस्तु न भोक्ष्येऽहं नागाञ्शान्तमतः परम् ।&lt;br&gt;&#xA;प्राग्ये च भुक्तास्ते जीवन्त्विति तार्क्ष्योऽप्युवाच सः ।। १९५&lt;br&gt;&#xA;ततोऽस्थिशेषा येऽप्यासन्नागास्तत्पूर्वभक्षिताः ।&lt;br&gt;&#xA;तेऽपि सर्वे समुत्तस्थुस्तद्वरामृतजीविताः ।। १९६&lt;br&gt;&#xA;सुरैर्नागैर्मुनिगणैः सानन्दैर्मिलितैरथ ।&lt;br&gt;&#xA;स लोकत्रितयाभिख्यामुवाह मलयाचलः ।। १९७&lt;br&gt;&#xA;तत्कालं तं च जीमूतवाहनोदन्तमद्भुतम् ।&lt;br&gt;&#xA;गौर्याः प्रसादाद्विविदुः सर्वे विद्याधरेश्वराः ।। १९८&lt;br&gt;&#xA;आगत्य ते च चरणावनता हिमाद्रिं निन्युः क्षणान्मुदितबन्धुसुहृत्समेतम् ।&lt;br&gt;&#xA;तं पार्वतीस्वकरक्लृप्तमहाभिषेकं सच्चक्रवर्तिनमथ प्रतिमुक्ततार्क्ष्यम् ।। १९९&lt;br&gt;&#xA;तत्र स पित्रा मात्रा मित्त्रावसुना च मलयवत्या च ।&lt;br&gt;&#xA;निजगृहगतागतेन च संयुक्तः शङ्खचूडेन ।। 12.23.२००&lt;br&gt;&#xA;लोकोत्तरचरिताद्भुतसिद्धां जीमूतवाहनः सुचिरम् ।&lt;br&gt;&#xA;अभजत रत्नोपचितां विद्याधरचक्रवर्तिधुरम् ।। २०१&lt;br&gt;&#xA;इत्यत्युदारसरसामाख्याय कथां तदा स वेतालः ।&lt;br&gt;&#xA;पुनरेव तं त्रिविक्रमसेनं पप्रच्छ राजानम् ।। २०२&lt;br&gt;&#xA;तद्ब्रूहि शङ्खचूडः किं वा जीमूतवाहनोऽभ्यधिकः ।&lt;br&gt;&#xA;सत्त्वेन तयोरुभयोः पूर्वोक्तश्चात्र समयस्ते ।। २०३&lt;br&gt;&#xA;इत्यस्माद्वेतालाच्छ्रुत्वा मौनं विहाय शापभयात् ।&lt;br&gt;&#xA;तमुवाच स त्रिविक्रमसेनो नृपतिर्निरुद्वेगः ।। २०४&lt;br&gt;&#xA;बहुजन्मसिद्धमेतच्चित्रं जीमूतवाहनस्य कियत् ।&lt;br&gt;&#xA;श्लाघ्यः स शङ्खचूडो मरणोत्तीर्णोऽपि यो रिपवे ।। २०५&lt;br&gt;&#xA;अन्यप्रत्तात्मानं प्राप्य सुदूरं गताय तार्क्ष्याय ।&lt;br&gt;&#xA;पश्चाद्धावन्गत्वा स्वं देहमुपानयत्प्रसभम् ।। २०६&lt;br&gt;&#xA;एतन्निशम्यैव नृपस्य तस्य वाक्यं स वेतालवरो जगाम ।&lt;br&gt;&#xA;पुनः स्वधामैव तदंसपृष्ठान्नृपोऽपि तं सोऽनुययौ तथैव ।। २०७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके त्रयोविंशस्तरङ्गः ।&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/017/</guid>
      <description>&lt;p&gt;ततः गत्वा पुनः तस्मात् सः राजा शिंशपातरोः।&lt;br&gt;&#xA;तम् त्रिविक्रमसेनः अंसे वीरः वेतालम् अग्रहीत्॥१७.२४.१॥&lt;/p&gt;&#xA;&lt;p&gt;प्रस्थितम् च ततः तम् सः वेतालः स्कन्धतः अब्रवीत्।&lt;br&gt;&#xA;राजन् श्रमविनोदाय शृणु एताम् वच्मि ते कथाम्॥१७.२४.२॥&lt;/p&gt;&#xA;&lt;p&gt;अखण्डधर्ममर्यादम् गङ्गाकूले कृत- आस्पदम्।&lt;br&gt;&#xA;कलेः अगम्यम् कनकपुरम् नाम्ना अभवत् पुरम्॥१७.२४.३॥&lt;/p&gt;&#xA;&lt;p&gt;तस्मिन् यशोधन- आख्यः अभूत् अन्वर्थः वसुधा- अधिपः।&lt;br&gt;&#xA;ररक्ष विप्लवाम्भःधेः यः वेला- अद्रिः इव क्षितिम्॥१७.२४.४॥&lt;/p&gt;&#xA;&lt;p&gt;जगाताह्लादकः चण्डप्रतापः अखण्डमण्डलः।&lt;br&gt;&#xA;विधिना यः च चन्द्रार्कौ एकीकृत्य इव निर्ममे॥१७.२४.५॥&lt;/p&gt;&#xA;&lt;p&gt;मौर्ख्यम् परपरीवादे न शास्त्रार्थे दरिद्रता।&lt;br&gt;&#xA;दोषे न कोषदण्डाभ्याम् यस्य आसीत् च महीपतेः॥१७.२४.६॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/018/</guid>
      <description>&lt;p&gt;ततः पितृवने तस्मिन्क्रव्यभक्षिभिरावृते ।&lt;br&gt;&#xA;ज्वालाविलोलरसनैर्भूतैरिव चिताग्निभिः ।। १&lt;br&gt;&#xA;गत्वैव तस्यामक्षोभ्यः क्षपायां शिंशपातरुम् ।&lt;br&gt;&#xA;स त्रिविक्रमसेनस्तमाससाद पुनर्नृपः ।। २&lt;br&gt;&#xA;तत्रापश्यच्च वेतालविकृतान्सदृशाकृतीन् ।&lt;br&gt;&#xA;उल्लम्बमानान्सुबहून्प्रेतकायानशङ्कितम् ।। ३&lt;br&gt;&#xA;अहो किमेतत्किंवान्यन्मायी कालं क्षिपत्ययम् ।&lt;br&gt;&#xA;वेतलो मे न वेदयेषां ग्राह्यं येनेह भूयसाम् ।। ४&lt;br&gt;&#xA;असिद्धार्थस्य चेद्रात्रिरियं मम गमिष्यति ।&lt;br&gt;&#xA;ततो वह्निं प्रवेक्ष्यामि न सहिष्ये तु हास्यताम् ।। ५&lt;br&gt;&#xA;इति चिन्तयतस्तस्य राज्ञो विज्ञाय निश्चयम् ।&lt;br&gt;&#xA;सत्त्वतुष्टः स वेतालः स्वमायां संजहार ताम् ।। ६&lt;br&gt;&#xA;ततो दृष्ट्वैकमेवात्र वेतालं नृकलेवरे ।&lt;br&gt;&#xA;अवतीर्य गृहीत्वांसे स प्रतस्थे पुनर्नृपः ।। ७&lt;br&gt;&#xA;प्रक्रामन्तं च तं भूयः स वेतालोऽभ्यभाषत ।&lt;br&gt;&#xA;राजन्नोद्विजसे चित्रं तदिमां मे कथां शृणु ।। ८&lt;br&gt;&#xA;अस्ति गौरीतपःक्लेशवृतेन त्रिपुरारिणा ।&lt;br&gt;&#xA;असामान्यगुणोत्कर्षलुब्धेनेव स्वयं वृता ।। ९&lt;br&gt;&#xA;भोगवत्यमरावत्योस्तृतीयोज्जयिनी पुरी ।&lt;br&gt;&#xA;उदारसुकृतप्राप्यनानाभोगोपबृंहिता ।। 12.25.१०&lt;br&gt;&#xA;यस्यां स्तब्धत्वकार्कश्ये कुचेषु वरयोषिताम् ।&lt;br&gt;&#xA;तासामेव भ्रुवोर्भङ्गो लोचनेषु च चापलम् ।। ११&lt;br&gt;&#xA;तमो निशासु वक्रत्वं यस्या कविवरोक्तिषु ।&lt;br&gt;&#xA;मदो दन्तिषु जाड्यं च मुक्तामलयजेन्दुषु ।। १२&lt;br&gt;&#xA;तस्यां चन्द्रप्रभाख्यस्य राज्ञोऽमात्यो बहुश्रुतः ।&lt;br&gt;&#xA;देवस्वामीत्यभूद्विप्रो भूरियज्ञो महाधनः ।। १३&lt;br&gt;&#xA;तस्य कालेन तनयश्चन्द्रस्वामीत्यजायत ।&lt;br&gt;&#xA;सोऽधीतविद्योऽपि युवा द्यूतैकव्यसनोऽभवत् ।। १४&lt;br&gt;&#xA;एकदा च द्विजसुतश्चन्द्रस्वामी स कांचन ।&lt;br&gt;&#xA;द्यूतकारमहाठिण्ठां द्यूतेन क्रीडितुं ययौ ।। १५&lt;br&gt;&#xA;आश्लिष्यामः कमत्रेति विपद्भिरिव वीक्षितुम् ।&lt;br&gt;&#xA;विक्षिप्तैः कृष्णशाराभैर्नेत्रैरक्षैर्निरन्तराम् ।। १६&lt;br&gt;&#xA;कः सोऽस्ति न श्रियं यस्य हराम्यप्यलकापतेः ।&lt;br&gt;&#xA;इतीव तन्वतीं नादान्द्यूतकृत्कलहस्वनैः ।। १७&lt;br&gt;&#xA;तां प्रविश्य क्रमाद्दीव्यन्नक्षैः स कितवैः सह ।&lt;br&gt;&#xA;वस्त्रादि हारयित्वापि धनमन्यदहारयत् ।। १८&lt;br&gt;&#xA;मृग्यमाणं च यन्नादात्स तद्धनमसंभवि ।&lt;br&gt;&#xA;तदवष्टभ्य सभ्येन लगुडैः पर्यताड्यत ।। १९&lt;br&gt;&#xA;लगुडाहतसर्वाङ्गः पाषाणमिव निश्चलम् ।&lt;br&gt;&#xA;कृत्वा मृतमिवात्मानं तस्थौ विप्रसुतोऽथ सः ।। 12.25.२०&lt;br&gt;&#xA;तथैव दिवसान्द्वित्रांस्तत्र तस्मिन्नवस्थिते ।&lt;br&gt;&#xA;क्रुद्धः स सभ्यष्ठिण्ठायां कितवान्स्वानभाषत ।। २१&lt;br&gt;&#xA;श्रितानेनाश्मता तावत्तदेतं क्षिपत क्वचित् ।&lt;br&gt;&#xA;नीत्वान्धकूपे निःसत्वं धनं दास्याम्यहं तु वः ।। २२&lt;br&gt;&#xA;इत्युक्तास्तेन कितवास्तं चन्द्रस्वामिनं ततः ।&lt;br&gt;&#xA;अरण्यं निन्युरुत्क्षिप्य दूरं कूपगवेषिणः ।। २३&lt;br&gt;&#xA;तत्रैको वृद्धकितवस्तानन्यानेवमभ्यधात् ।&lt;br&gt;&#xA;मृतोऽयं प्रायशस्तत्किं कूपे क्षिप्तेन नोऽमुऽना ।। २४&lt;br&gt;&#xA;तदिहैवैनमुज्झित्वा वक्ष्यामः कूप उज्झितम् ।&lt;br&gt;&#xA;इति ते तद्वचः सर्वे तथेति प्रतिपेदिरे ।। २५&lt;br&gt;&#xA;ततस्त्यक्त्वा गतेष्वेषु कितवेषु स उत्थितः ।&lt;br&gt;&#xA;चन्द्रस्वामी विवेशात्र शून्यमेकं शिवालयम् ।। २६&lt;br&gt;&#xA;तत्र किंचित्समाश्वस्य चिन्तयामास दुःखितः ।&lt;br&gt;&#xA;विश्वस्तो मायया कष्टं मुषितः कितवैरहम् ।। २७&lt;br&gt;&#xA;तदीदृशः क्व गच्छामि नाग्नोपहतपांसुलः ।&lt;br&gt;&#xA;पिता बन्धुः सुहृद्वापि दृष्ट्वा किं हि वदेन्मम ।। २८&lt;br&gt;&#xA;तत्संप्रति स्थितोऽस्मीह नक्तं च क्षुत्प्रशान्तये ।&lt;br&gt;&#xA;पश्यामि निर्गत्य कथं यतिष्ये भोजनं प्रति ।। २९&lt;br&gt;&#xA;इत्यालोचयतस्तस्य क्लान्तस्यानम्बरस्य च ।&lt;br&gt;&#xA;मन्दीकृतातपोऽस्ताद्रिं रविस्त्यक्ताम्बरो ययौ ।। 12.25.३०&lt;br&gt;&#xA;तावच्च भूतिदिग्धाङ्गस्तत्रायाति स्म तापसः ।&lt;br&gt;&#xA;महाव्रती जटाशूलधरो हर इवापरः ।। ३१&lt;br&gt;&#xA;स चन्द्रस्वामिनं दृष्ट्वा कोऽसीति परिपृच्छ्य च ।&lt;br&gt;&#xA;श्रुत्वा तस्माच्च वृत्तान्तं प्रह्वं तं तापसोऽब्रवीत् ।। ३२&lt;br&gt;&#xA;त्वं ममेहाश्रमं प्राप्तः क्षुत्क्लान्तोऽचिन्तितोऽतिथिः ।&lt;br&gt;&#xA;तदुत्तिष्ठ कृतस्नानो भिक्षाभागं ममाहर ।। ३३&lt;br&gt;&#xA;प्रत्युक्तो व्रतिना सोऽथ चन्द्रस्वामी जगाद तम् ।&lt;br&gt;&#xA;विप्रोऽहं भगवन्भोक्ष्ये भिक्षाभागं कथं तव ।। ३४&lt;br&gt;&#xA;तच्छ्रुत्वा स व्रती सिद्धः प्रविश्य मठिकां निजाम् ।&lt;br&gt;&#xA;इष्टसंपादिनीं विद्यां सस्मारातिथिवल्लभः ।। ३५&lt;br&gt;&#xA;संस्मृतोपस्थितां तां च किं करोमीति वादिनीम् ।&lt;br&gt;&#xA;अमुष्यातिथ्यमतिथेः कुरुष्वेति शशास ताम् ।। ३६&lt;br&gt;&#xA;तथेत्युक्ते तया तत्र सोद्यानं साङ्गनाजनम् ।&lt;br&gt;&#xA;पुरं सौवर्णमुत्पन्नं चन्द्रस्वामी ददर्श सः ।। ३७&lt;br&gt;&#xA;विस्मितं च तमभ्येत्य तस्माद्वाराङ्गनाः पुरात् ।&lt;br&gt;&#xA;ऊचुरुत्तिष्ठ भद्रैहि स्नाहि भुङ्क्ष्व त्यज श्रमम् ।। ३८&lt;br&gt;&#xA;इत्युक्त्वाभ्यन्तरं नीत्वा स्नापयित्वानुलिप्य च ।&lt;br&gt;&#xA;ताभिः स दत्तसद्वस्त्रो निन्येऽन्यद्वासकोत्तमम् ।। ३९&lt;br&gt;&#xA;तत्रान्तः स ददर्शैकां प्रधानयुवतिं युवा ।&lt;br&gt;&#xA;सर्वाङ्गसुन्दरीं धात्रा कौतुकादिव निर्मिताम् ।। 12.25.४०&lt;br&gt;&#xA;तया स सोत्कयोत्थाय स्वासनार्धोपवेशितः ।&lt;br&gt;&#xA;बुभुजे दिव्यमाहारं तथैवात्र समं ततः ।। ४१&lt;br&gt;&#xA;भुक्तपक्वफलस्वादुताम्बूलः स्वरसेन च ।&lt;br&gt;&#xA;पर्यङ्कशयने भेजे तत्संभोगसुखं निशि ।। ४२&lt;br&gt;&#xA;प्रातः प्रबुद्धश्चापश्यत्तदेवात्र शिवायलम् ।&lt;br&gt;&#xA;नापि दिव्याङ्गनां नापि पुरं तन्न परिच्छदम् ।। ४३&lt;br&gt;&#xA;ततः स विग्नो निर्यातं मठिकातः स्मिताननम् ।&lt;br&gt;&#xA;पृष्टरात्रिसुखं प्रातस्तापसं तं व्यजिज्ञपत् ।। ४४&lt;br&gt;&#xA;त्वत्प्रसादादहं रात्रावुषितो भगवन्सुखम् ।&lt;br&gt;&#xA;किं तु यास्यन्ति मे प्राणास्तया दिव्यस्त्रिया विना ।। ४५&lt;br&gt;&#xA;तच्छ्रुत्वा स तपस्वी तं हसन्कारुणिकोऽब्रवीत् ।&lt;br&gt;&#xA;इहैवास्स्व पुनर्नक्तं भविष्यति तथैव ते ।। ४६&lt;br&gt;&#xA;इत्युक्ते व्रतिना तेन तद्युक्त्यैव प्रतिक्षपम् ।&lt;br&gt;&#xA;चन्द्रस्वाम्यत्र सोऽभुङ्क्त भोगांस्तांस्तत्प्रसादतः ।। ४७&lt;br&gt;&#xA;बुद्ध्वा च तं शनैर्विद्याप्रभावं विधिचोदितः ।&lt;br&gt;&#xA;एकदा तापसेन्द्रं तं स प्रसाद्यान्वयाचत ।। ४८&lt;br&gt;&#xA;सत्यं कृपा चेद्भगवन्मयि ते शरणागते ।&lt;br&gt;&#xA;तदेतां देहि मे विद्यां यत्प्रभावोऽयमीदृशः ।। ४९&lt;br&gt;&#xA;इति ब्रुवाणं निर्बन्धात्तं प्रत्याह स तापसः ।&lt;br&gt;&#xA;असाध्या तव विद्येयं साध्यतेऽन्तर्जले ह्यसौ ।। 12.25.५०&lt;br&gt;&#xA;तत्र चैषा सृजत्याशु जपतः साधकस्य तत् ।&lt;br&gt;&#xA;मायाजालं विमोहाय येन सिद्धिं न सोऽश्नुते ।। ५१&lt;br&gt;&#xA;स हि तत्र पुनर्जातं बालमात्मानमीक्षते ।&lt;br&gt;&#xA;ततो युवानमुद्व्यूढदारं जातात्मजं तथा ।। ५२&lt;br&gt;&#xA;सुहृन्मेऽयमयं शत्रुरिति मिथ्या स मुह्यति ।&lt;br&gt;&#xA;न च स्मरति जन्मेदं न विद्यासाधने क्रियाम् ।। ५३&lt;br&gt;&#xA;यस्तु त्रिरष्टवर्षः सन्गुरुविद्याप्रबोधितः ।&lt;br&gt;&#xA;जन्म स्मृत्वा विदित्वा तद्धीरो मायाविजृम्भितम् ।। ५४&lt;br&gt;&#xA;तद्वशोऽप्यत्र कुरुते तथैवाग्निप्रवेशनम् ।&lt;br&gt;&#xA;परमार्थं जलोत्तीर्णः सिद्धविद्यः स पश्यति ।। ५५&lt;br&gt;&#xA;अन्यस्य न परं विद्या शिष्यस्यैषा हि सिद्ध्यति ।&lt;br&gt;&#xA;अस्थानार्पणतो यावद्गुरोरपि विनश्यति ।। ५६&lt;br&gt;&#xA;मत्सिद्ध्यैव फले सिद्धे किं ग्रहेणामुना तव ।&lt;br&gt;&#xA;मत्सिद्धिहान्या मा जातु तवैतदपि नङ्क्ष्यति ।। ५७&lt;br&gt;&#xA;एवं तपस्विनोक्तेऽपि चन्द्रस्वामी ग्रहेण सः ।&lt;br&gt;&#xA;शिक्ष्यामि सर्वं मा भूद्वश्चिन्तात्रेति तमब्रवीत् ।। ।५८&lt;br&gt;&#xA;ततोऽस्मै प्रतिपेदे तां विद्यां दातुं स तापसः ।&lt;br&gt;&#xA;बताश्रितानुरोधेन किं न कुर्वन्ति साधवः ।। ५९&lt;br&gt;&#xA;ततो नीत्वा नदीतीरं स तं स्माह महाव्रती ।&lt;br&gt;&#xA;वत्स विद्यां जपन्मायां यदा द्रक्ष्यसि तां तदा ।। 12.25.६०&lt;br&gt;&#xA;मायाग्निमेव प्रविशेर्विद्यया बोधितो मया ।&lt;br&gt;&#xA;अहं च तावत्स्थास्यामि तवेहैव नदीतटे ।। ६१&lt;br&gt;&#xA;इत्युक्त्वाध्यापयामास तमाचान्तं शुचिं शुचिः ।&lt;br&gt;&#xA;स चन्द्रस्वामिनं विद्यां सम्यक्तां व्रतिनां वरः ।। ६२&lt;br&gt;&#xA;ततस्तीरे स्थिते तस्मिन्गुरौ मूर्ध्ना प्रणम्य तम् ।&lt;br&gt;&#xA;चन्द्रस्वामी स रभसान्नदीमवततार ताम् ।। ६३&lt;br&gt;&#xA;तस्यामन्तर्जले विद्यां तां जपन्सहसैव सः ।&lt;br&gt;&#xA;तन्मायामोहितो मिथ्या सर्वं विस्मृत्य जन्म तत् ।। ६४&lt;br&gt;&#xA;वीक्षते यावदन्यस्यामुत्पन्नः स्वात्मना पुरि ।&lt;br&gt;&#xA;पुत्रो विप्रस्य कस्यापि बुद्धिं स शनकैर्गतः ।। ६५&lt;br&gt;&#xA;कृतोपनयनोऽधीतविद्यो दारानवाप्य च ।&lt;br&gt;&#xA;तद्दुःखसुखसंमूढः संपूर्णोऽपत्यवान्क्रमात् ।। ६६&lt;br&gt;&#xA;ततश्चात्र सुतस्नेहस्वीकृतस्तत्तदाचरत् ।&lt;br&gt;&#xA;स्थितो बद्धरतिः सार्धं पितृभ्यां बन्धुभिस्तथा ।। ६७&lt;br&gt;&#xA;एवं जन्मान्तरं मिथ्या तस्यानुभवतोऽत्र सः ।&lt;br&gt;&#xA;काले प्रबोधिनीं विद्यां गुरुः प्रायुङ्क्त तापसः ।। ६८&lt;br&gt;&#xA;स तद्विद्याप्रयोगेण सद्यस्तेन प्रबोधितः ।&lt;br&gt;&#xA;स्मृत्वात्मानं गुरुं तं च मायाजालमवेत्य तत् ।। ६९&lt;br&gt;&#xA;उद्यतोऽग्निप्रवेशाय दिव्यासाध्यफलाप्तये ।&lt;br&gt;&#xA;पर्यवारि निषेधद्भिर्वृद्धाप्तगुरुबन्धुभिः ।। 12.25.७०&lt;br&gt;&#xA;बहुधा बोध्यमानोऽपि तैर्दिव्यसुखलोलुपः ।&lt;br&gt;&#xA;स सज्जितचितं प्रायान्नदीतीरं सबान्धवः ।। ७१&lt;br&gt;&#xA;दृष्ट्वात्र वृद्धौ पितरौ भार्यां च मरणोद्यताम् ।&lt;br&gt;&#xA;क्रन्दन्ति बालापत्यानि सोऽथ मोहादचिन्तयत् ।। ७२&lt;br&gt;&#xA;कष्टं म्रियन्ते स्वजनाः सर्वे मे विशतोऽनलम् ।&lt;br&gt;&#xA;न च जानामि किं सत्यं गुरोस्तद्वचनं न वा ।। ७३&lt;br&gt;&#xA;तत्किं नु प्रविशाम्यग्निमुत न प्रविशामि किम् ।&lt;br&gt;&#xA;अथवा तत्कथं मिथ्या स्यात्संवादि गुरोर्वचः ।। ७४&lt;br&gt;&#xA;तद्विशाम्यनलं काममित्यन्तः प्रविमृश्य सः ।&lt;br&gt;&#xA;अग्निप्रवेशं विदधे चन्द्रस्वामी किल द्विजः ।। ७५&lt;br&gt;&#xA;अनुभूतहिमस्पर्शो वह्नेश्च स सविस्मयः ।&lt;br&gt;&#xA;शान्तमायो नदीतीरादुत्थायोपययौ तटम् ।। ७६&lt;br&gt;&#xA;तत्र स्थितं च दृष्ट्वा तं गुरुं नत्वा च पादयोः ।&lt;br&gt;&#xA;पृच्छन्तं चाग्निशैत्यान्तं स्वमुदन्तमबोधयत् ।। ७७&lt;br&gt;&#xA;ततस्तं स गुरुः प्राह वत्स शङ्के कृतस्त्वया ।&lt;br&gt;&#xA;अपचारोऽत्र शीतस्ते कथं जातोऽग्निरन्यथा ।। ७८&lt;br&gt;&#xA;अदृष्टमेतदेतस्या विद्यायाः साधने यतः ।&lt;br&gt;&#xA;एतद्गुरोर्वचः श्रुत्वा चन्द्रस्वामी जगाद सः ।। ७९&lt;br&gt;&#xA;नापचारो मया कश्चिद्विहितो भगवन्निति ।&lt;br&gt;&#xA;ततः स तद्गुरुर्विद्यां जिज्ञासुस्तां समस्मरत् ।। 12.25.८०&lt;br&gt;&#xA;न च साविरभूत्तस्य न तच्छिष्यस्य तस्य वा ।&lt;br&gt;&#xA;नष्टविद्यावथोभौ तौ विषण्णौ जग्मतुस्ततः ।। ८१&lt;br&gt;&#xA;इत्याख्याय कथामथ वेतालः पृष्टवान्स तं भूयः ।&lt;br&gt;&#xA;पृथ्वीपतिं त्रिविक्रमसेनं समयं निगद्य पूर्वोक्तम् ।। ८२&lt;br&gt;&#xA;राजन्संशयमेतं छिन्द्धि मम ब्रूहि हेतुना केन ।&lt;br&gt;&#xA;विहितेऽपि यथोद्दिष्टे कर्मणि विद्योभयोस्तयोर्नष्टा ।। ८३&lt;br&gt;&#xA;एतत्स वेतालवचो निशम्य तं प्रत्यवोचन्मनुजेन्द्रवीरः ।&lt;br&gt;&#xA;जाने भवान्मे क्षिपतीह कालं योगेश्वरैवं तदपि ब्रवीमि ।। ८४&lt;br&gt;&#xA;न दुष्करेणापि हि कर्मणैव शुद्धेन सिद्धिः पुरुषस्य लभ्या ।&lt;br&gt;&#xA;यावन्न निष्क्रम्य विकल्पशुद्धं धीरं मनो निर्मलसत्त्ववृत्ति ।। ८५&lt;br&gt;&#xA;तस्यात्र मन्दस्य तु विप्रयूनश्चित्तं प्रबुध्यापि विकल्पते स्म ।&lt;br&gt;&#xA;विद्या न सा तेन गतास्य सिद्धिरस्थानदानाच्च गुरोर्विनष्टा ।। ८६&lt;br&gt;&#xA;इति तस्य नृपस्य सृष्टवाचो बत वेतालवरोऽसतः स भूयः ।&lt;br&gt;&#xA;निजमेव पदं ययावलक्ष्यो नृपतिस्तं च तथैव सोऽन्वयासीत् ।। ८७&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/019/</guid>
      <description>&lt;p&gt;अथ गत्वा पुनः स्कन्धे वेतालम् शिंशपाद्रुमात्।&lt;br&gt;&#xA;सः त्रिविक्रमसेनः तम् गृहीत्वा उदचलत् नृपः॥१९.२६.१॥&lt;/p&gt;&#xA;&lt;p&gt;आगच्छन्तम् च तम् भूयः वेतालः सः अभ्यभाषत।&lt;br&gt;&#xA;राजन् शृणु कथम् एकाम् हृद्याम् ते कथयामि अहम्॥१९.२६.२॥&lt;/p&gt;&#xA;&lt;p&gt;अस्ति वक्रोलकम् नाम पुरम् सुरपुरौपमम्।&lt;br&gt;&#xA;तस्मिन् सूर्यप्रभाख्योभूत् राजा जम्भारिसंनिभः॥१९.२६.३॥&lt;/p&gt;&#xA;&lt;p&gt;सौकर्यौद्यतया मूर्त्या दत्तानन्दः वसुंधराम्।&lt;br&gt;&#xA;इमां हरीव उद्धृत्य यः बभार चिरम् भुजे॥१९.२६.४॥&lt;/p&gt;&#xA;&lt;p&gt;धूमासङ्गे अश्रुसंपातः शृङ्गारे मारसंकथाः।&lt;br&gt;&#xA;द्वाःस्थेषु हेमदण्डाः च राष्ट्रे यस्याभवन् प्रभोः॥१९.२६.५॥&lt;/p&gt;&#xA;&lt;p&gt;सर्वसंपत्समृद्धस्य तस्य एका अभूदनिर्वृतिः।&lt;br&gt;&#xA;न उदपद्यत यत् पुत्रः बहुषु अन्तःपुरेषु अपि॥१९.२६.६॥&lt;/p&gt;&#xA;&lt;p&gt;एतस्मिन् च कथासंधौ ताम्रलिप्त्याम् महापुरि।&lt;br&gt;&#xA;बभूव धनपालाख्यः धुर्यः धनवताम् वनिक्॥१९.२६.७॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/020/</guid>
      <description>&lt;p&gt;ततः गत्वा गृहीत्वा अंसे वेतालम् शिंशपातरोः।&lt;br&gt;&#xA;सः त्रिविक्रमसेनः तम् उच्चचाल पुनः नृपः॥२०.२७.१॥&lt;/p&gt;&#xA;&lt;p&gt;मौनेन प्रस्थितम् तं च वेतालः अंसात् उवाच सः।&lt;br&gt;&#xA;राजन् कः ते अनुबन्धः अयम् गच्छ रात्रिसुखं भज॥२०.२७.२॥&lt;/p&gt;&#xA;&lt;p&gt;न युक्तम् तव नेतुम् माम् कुभिक्षोः तस्य गोचरम्।&lt;br&gt;&#xA;ग्रहः वा तत्र चेत् अस्तु कथाम् एकाम् इमाम् शृणु॥२०.२७.३॥&lt;/p&gt;&#xA;&lt;p&gt;अस्ति स्वरेखा- अनुत्क्रान्तवर्णभेदव्यवस्थिति।&lt;br&gt;&#xA;नगरम् चित्रकूटाख्यम् बिभ्राणम् सत्यनामताम्॥२०.२७.४॥&lt;/p&gt;&#xA;&lt;p&gt;तत्रामृतरसासारवर्षी प्रणयिचक्षुषाम्।&lt;br&gt;&#xA;चन्द्रावलोकः इति आसीत् राजा राजशिखामणिः॥२०.२७.५॥&lt;/p&gt;&#xA;&lt;p&gt;आलानम् शौर्यकरिणः त्यागस्य उत्पत्तिकेतनम्।&lt;br&gt;&#xA;विलासवेश्म रूपस्य शशंसुः यं विचक्षणाः॥२०.२७.६॥&lt;/p&gt;&#xA;&lt;p&gt;सतीषु सर्वसंपत्सु यन्न प्राप निजौचिताम्।&lt;br&gt;&#xA;भार्याम् सा एका परम् चिन्ता यूनः तस्य अभवत् हृदि॥२०.२७.७॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/021/</guid>
      <description>&lt;p&gt;अथ गत्वा पुनः प्राप्य शिंशपातः ततः अग्रहीत्।&lt;br&gt;&#xA;सः त्रिविक्रमसेनः अंसे वेतालम् तम् नराधिपः॥२१.२८.१॥&lt;/p&gt;&#xA;&lt;p&gt;आगच्छन्तम् च तम् भूयः सः वेतालः अब्रवीत् नृपम्।&lt;br&gt;&#xA;राजन् उद्गाढकन्दर्पाम् शृणु एकाम् वच्मि ते कथाम्॥२१.२८.२॥&lt;/p&gt;&#xA;&lt;p&gt;अस्ति शक्रपुरी इव अन्या धात्रा सुकृतिनाम् कृते।&lt;br&gt;&#xA;दिवः च्युतानाम् विहिता विशालाख्या पुरी भूवि॥२१.२८.३॥&lt;/p&gt;&#xA;&lt;p&gt;तस्याम् बभूव नृपतिः पद्मनाभः इति श्रुतः।&lt;br&gt;&#xA;सच्चक्रनन्दकः श्रीमान् आक्रान्तबलिराजकः॥२१.२८.४॥&lt;/p&gt;&#xA;&lt;p&gt;तस्मिन् पृथ्वीपतौ तस्याम् नगर्याम् सुमहावणिक्।&lt;br&gt;&#xA;अर्थदत्ताभिधानः अभूत् धनैः विजितवित्तपः॥२१.२८.५॥&lt;/p&gt;&#xA;&lt;p&gt;तस्यैका च सुता अनङ्गमञ्जरीति उदपद्यत।&lt;br&gt;&#xA;स्वःसुन्दरीप्रतिकृतिः भुवि धात्रेव दर्शिता॥२१.२८.६॥&lt;/p&gt;&#xA;&lt;p&gt;दत्ता च तेन वणिजा वणिक्वरसुताय सा।&lt;br&gt;&#xA;मणिवर्माभिधानाय ताम्रलिप्तीनिवासिने॥२१.२८.७॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/022/</guid>
      <description>&lt;p&gt;ततः राजा पुनः गत्वा वेतालम् शिंशपा- अग्रतः।&lt;br&gt;&#xA;सः त्रिविक्रमसेनः तम् प्राप्य अंस- आरोपितम् व्यधात्॥२२.२९.१॥&lt;/p&gt;&#xA;&lt;p&gt;आयान्तम् तम् च राजानम् सः वेतालः अब्रवीत् पथि।&lt;br&gt;&#xA;राजन् साधुः सुसत्त्वः त्वम् तत् अपूर्वाम् कथाम् शृणु॥२२.२९.२॥&lt;/p&gt;&#xA;&lt;p&gt;बभूव पूर्वम् कुसुमपुराख्यनगरेश्वरः।&lt;br&gt;&#xA;पृथ्वीतले अस्मिन् धरणीवराहः नाम भूपतिः॥२२.२९.३॥&lt;/p&gt;&#xA;&lt;p&gt;तस्य ब्राह्मणभूयिष्ठे राष्ट्रे ब्रह्मस्थलाभिधः।&lt;br&gt;&#xA;अग्रहारः अभवत् तत्र विष्णुस्वामी इति अभूत् द्विजः॥२२.२९.४॥&lt;/p&gt;&#xA;&lt;p&gt;तस्य अनुरूपा भार्या अभूत् यथा स्वाहा हविः भुजः।&lt;br&gt;&#xA;तस्याम् च तस्य चत्वारः क्रमात् उत्पेदिरे सुताः॥२२.२९.५॥&lt;/p&gt;&#xA;&lt;p&gt;अधीतवेदेषु उत्क्रान्तशैशवेषु च तेषु सः।&lt;br&gt;&#xA;विष्णुस्वामी दिवम् प्रायात् भार्यया अनुगतः तया॥२२.२९.६॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/023/</guid>
      <description>&lt;p&gt;ततः गत्वा पुनः प्राप शिंशपापादपात् ततः।&lt;br&gt;&#xA;सः त्रिविक्रमसेनः तम् वेतालम् राजसत्तमः॥२३.३०.१॥&lt;/p&gt;&#xA;&lt;p&gt;स्कन्धे कृत्वा च तम् मौनी दर्शितानेकवैकृतम्।&lt;br&gt;&#xA;यावत् प्रतिष्ठते तावत् सः वेतालः तम् अब्रवीत्॥२३.३०.२॥&lt;/p&gt;&#xA;&lt;p&gt;राजन् अकार्ये अपि एतस्मिन् दुःवारः अयम् ग्रहः तव।&lt;br&gt;&#xA;तत् ते श्रमविनोदाय कथयामि कथाम् शृणु॥२३.३०.३॥&lt;/p&gt;&#xA;&lt;p&gt;आसीत् कलिङ्गविषये नाम्ना शोभावती पुरी।&lt;br&gt;&#xA;दिवि इव शक्रनगरी वसतिः शुभकर्मणाम्॥२३.३०.४॥&lt;/p&gt;&#xA;&lt;p&gt;याम् प्रद्युम्नः इव ऐश्वर्यवीर्यातिशयविश्रुतः।&lt;br&gt;&#xA;प्रद्युम्ननामा नृपतिः शशास ऊर्जितशासनः॥२३.३०.५॥&lt;/p&gt;&#xA;&lt;p&gt;गुणापकर्षः चापेषु मुरजेषु कर- आहतिः।&lt;br&gt;&#xA;युगेषु अश्रूयत कलिः यस्याम् प्रज्ञासु तीक्ष्णता॥२३.३०.६॥&lt;/p&gt;&#xA;&lt;p&gt;एकदेशे पुरः तस्याः नृपेण प्रतिपादितः।&lt;br&gt;&#xA;यज्ञस्थलाभिधानः अभूत् अग्रहारः बहुद्विजः॥२३.३०.७॥&lt;/p&gt;</description>
    </item>
    <item>
      <title>०२४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/024/</guid>
      <description>&lt;p&gt;ततः ताम् तिमिरश्यामाम् चिता- अग्निज्वलित- ईक्षणाम्।&lt;br&gt;&#xA;स्मशाने भीषणे तस्मिन् वीरः रजनिराक्षसीम्॥२४.३१.१॥&lt;/p&gt;&#xA;&lt;p&gt;घोराम् अगणयन् राजा गत्वा ताम् शिंशपाम् पुनः।&lt;br&gt;&#xA;सः त्रिविक्रमसेनः तम् तस्याः वेतालम् आददे॥२४.३१.२॥&lt;/p&gt;&#xA;&lt;p&gt;स्कन्धे कृत्वा च तम् यावत् प्रक्रामति सः पूर्ववत्।&lt;br&gt;&#xA;तावत् भूयः सः वेतालः नरदेवम् उवाच तम्॥२४.३१.३॥&lt;/p&gt;&#xA;&lt;p&gt;भो राजन् अहम् उद्विग्नः न पुनः त्वम् गत- आगतैः।&lt;br&gt;&#xA;तत् एकम् मे महाप्रश्नम् इमम् कथयतः शृणु॥२४.३१.४॥&lt;/p&gt;&#xA;&lt;p&gt;आसीत् माण्डलिकः कः अपि नृपतिः दक्षिणापथे।&lt;br&gt;&#xA;धर्माभिधानः धौरेयः साधूनाम् बहुगोत्रजः॥२४.३१.५॥&lt;/p&gt;&#xA;&lt;p&gt;तस्य चन्द्रवतीनाम भार्या मालवदेशजा।&lt;br&gt;&#xA;अभूत् महाकुलौत्पन्ना वरस्त्रीमौलिमालिका॥२४.३१.६॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/vetAla-panchavimshatikA/025/</guid>
      <description>&lt;p&gt;ततः तस्य अन्तिकम् भिक्षोः क्षान्तिशीलस्य भूपतिः।&lt;br&gt;&#xA;सः त्रिविक्रमसेनः अत्र प्राप स्कन्धे शवम् वहन्॥२५.३२.१॥&lt;/p&gt;&#xA;&lt;p&gt;ददर्श तम् च श्रमणम् मार्गाभिमुखम् एककम्।&lt;br&gt;&#xA;कृष्णपक्षक्षपारौद्रे श्मशाने तरुमूलगम्॥२५.३२.२॥&lt;/p&gt;&#xA;&lt;p&gt;असृग्लिप्तस्थले गौरेण अस्थिचूर्णेन निर्मिते।&lt;br&gt;&#xA;मण्डले दिक्षु विन्यस्तपूर्णशोणितकुम्भके॥२५.३२.३॥&lt;/p&gt;&#xA;&lt;p&gt;महातैलप्रदीप- आढ्ये हुतपार्श्वस्थवह्निनि।&lt;br&gt;&#xA;संभृतौचितसंभारे स्वैष्टदैवतपूजने॥२५.३२.४॥&lt;/p&gt;&#xA;&lt;p&gt;उपागात् च सः तम् राजा सः अपि भिक्षुः विलोक्य तम्।&lt;br&gt;&#xA;आनीतमटकम् हर्षात् उत्थाय उवाच संस्तुवन्॥२५.३२.५॥&lt;/p&gt;&#xA;&lt;p&gt;दुःकरः मे महाराज विहितः अनुग्रहः त्वया।&lt;br&gt;&#xA;त्वा दृशाः क्व क्व चेष्टा इयम् देशकालौ क्व च ईदृशौ॥२५.३२.६॥&lt;/p&gt;&#xA;&lt;p&gt;निःकम्पम् सत्यम् एव आहुः मुख्यम् त्वाम् कुलभूभृताम्।&lt;br&gt;&#xA;एवम् आत्मानपेक्षेण परार्थः येन साध्यते॥२५.३२.७॥&lt;/p&gt;</description>
    </item>
  </channel>
</rss>
