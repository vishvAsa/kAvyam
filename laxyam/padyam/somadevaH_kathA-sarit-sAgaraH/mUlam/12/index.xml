<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/</link>
    <description>Recent content in &#43;१२ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/001/</guid>
      <description>&lt;p&gt;अव्याद्वो विघ्नविध्वंसकीर्तिस्तम्भमिवोत्क्षिपन् ।&lt;br&gt;&#xA;करं गणपतिः क्रीडालीनभृङ्गाक्षरावलिम् ।। १&lt;br&gt;&#xA;अरागमपि रागाढ्यरचनाचतुरं परम् ।&lt;br&gt;&#xA;हरं नवनवाश्चर्यसर्गचित्रकरं नुमः ।। २&lt;br&gt;&#xA;जितं स्मरशरैर्येषु पौष्पेष्वपि पतत्स्विह ।&lt;br&gt;&#xA;वज्रादीन्यपि जायन्ते कुण्ठितान्येव तद्भृताम् ।। ३&lt;br&gt;&#xA;एवं वत्सेश्वरसुतस्तां तां भार्यामवाप्य सः ।&lt;br&gt;&#xA;नरवाहनदत्तोऽत्र कौशाम्ब्यामथ तस्थिवान् ।। ४&lt;br&gt;&#xA;बहुभार्योऽपि तामाद्यां दैवीं मदनमञ्चुकाम् ।&lt;br&gt;&#xA;प्राणेभ्योऽप्यधिकां मेने रुक्मिणीमिव माधवः ।। ५&lt;br&gt;&#xA;एकदा च निशि स्वप्ने नभसागत्य दिव्यया ।&lt;br&gt;&#xA;कयापि कन्ययात्मानं ह्रियमाणं ददर्श सः ।। ६&lt;br&gt;&#xA;प्रबुद्धश्च महाशैलसानौ सच्छायपादपे ।&lt;br&gt;&#xA;अपश्यत्स्थितमात्मानं तार्क्ष्यरत्नशिलातले ।। ७&lt;br&gt;&#xA;तां च कन्यां स्वपार्श्वस्था निशि द्योतितकाननाम् ।&lt;br&gt;&#xA;ईक्षते स्म स्मरस्येव विश्वसंमोहनौषधिम् ।। ८&lt;br&gt;&#xA;अनयाहमिहानीत इति मत्वा च वीक्ष्य च ।&lt;br&gt;&#xA;लज्जाविलम्बितेच्छां तां कृत्वा चालीकसुप्तकम् ।। ९&lt;br&gt;&#xA;प्रलपन्निव जिज्ञासुरेवं धूर्तोऽथ सोऽब्रवीत् ।&lt;br&gt;&#xA;क्व त्वमालिङ्ग मामेहि प्रिये मदनमञ्चुके ।। १०&lt;br&gt;&#xA;तच्छ्रुत्वेव तदुद्धातात्स्मृत्वा निर्व्रीडयन्त्रणम् ।&lt;br&gt;&#xA;रूपं तद्दयितायाः सा तस्याः कृत्वालिलिङ्ग तम् ।। ११&lt;br&gt;&#xA;ततः स नेत्रे उन्मील्य दृष्ट्वा तां स्वप्रियाकृतिम् ।&lt;br&gt;&#xA;अहो विज्ञानमित्युक्त्वा कण्ठे जग्राह सस्मितः ।। १२&lt;br&gt;&#xA;साथ हित्वा त्रपां रूपं स्वं प्रदर्श्य जगाद तम् ।&lt;br&gt;&#xA;आर्यपुत्र गृहाणेमां मामिदानीं स्वयंवराम् ।। १३&lt;br&gt;&#xA;एवमुक्तवतीं तां च परिणिन्ये स कन्यकाम् ।&lt;br&gt;&#xA;नरवाहनदत्तोऽत्र गान्धर्वविधिना तदा ।। १४&lt;br&gt;&#xA;नीत्वाथ तत्र तां रात्रिं यथावत्स तया सह ।&lt;br&gt;&#xA;प्रातस्तां दयितां युक्त्या कुलजिज्ञासयाभ्यधात् ।। १५&lt;br&gt;&#xA;प्रिये शृणु कथामेतामपूर्वां कथयामि ते ।&lt;br&gt;&#xA;ब्रह्मसिद्धिरिति क्वापि मुनिरासीत्तपोवने ।। १६&lt;br&gt;&#xA;तस्याश्रमसमीपे च योगसिद्धस्य सन्मुनेः ।&lt;br&gt;&#xA;अभूच्छृगाली जरती गुहायां विहितास्पदा ।। १७&lt;br&gt;&#xA;तां दुर्दिने निराहारा भक्ष्यार्थं जातु निर्गताम् ।&lt;br&gt;&#xA;वशाविश्लेषसोन्मादो हन्तुमागाद्वनद्विपः ।। १८&lt;br&gt;&#xA;तद्दृष्ट्वा स मुनिर्ज्ञानी कृपालुस्तां शृगालिकाम् ।&lt;br&gt;&#xA;परेण करिणीं चक्रेऽनुग्रहायैतयोर्द्वयोः ।। १७&lt;br&gt;&#xA;ततः स हस्ती तां दृष्ट्वा करेणुं शान्तवैकृतः ।&lt;br&gt;&#xA;अनुरक्तोऽभवत्तस्यां सापि मृत्योरमुच्यत ।। २०&lt;br&gt;&#xA;ततो भ्रमंस्तया साकं स गजो जातु तत्कृते ।&lt;br&gt;&#xA;प्राविशत्पद्ममानेतुं शरत्पङ्काकुलं सरः ।। २१&lt;br&gt;&#xA;ममज्ज तत्र पङ्कान्तर्न शशाक विचेष्टितुम् ।&lt;br&gt;&#xA;तस्थौ कुलिशनिर्लूनपक्षो भ्रष्ट इवाचलः ।। २२&lt;br&gt;&#xA;दृष्ट्वा तथावसन्नं तं सा शृगालीकरेणुका ।&lt;br&gt;&#xA;तदैवान्यं समाश्रित्य वारणं क्वाप्यगात्ततः ।। २३&lt;br&gt;&#xA;तावच्च पूर्वविश्लिष्टा करिणी तस्य सा निजा ।&lt;br&gt;&#xA;अन्विष्यन्ती गजस्यागात्तं प्रदेशं विधेर्वशात् ।। २४&lt;br&gt;&#xA;सा भद्रजातिर्दृष्ट्वैव ग्रस्तं पङ्केन तं पतिम् ।&lt;br&gt;&#xA;अनुसर्तुं सरःपङ्कं तमेव प्राविशत्तदा ।।&lt;br&gt;&#xA;तत्काले स मुनिर्ब्रह्मसिद्धिस्तेनागतः पथा ।&lt;br&gt;&#xA;शिष्ययुक्तस्तदालोक्य बभूव करुणान्वितः ।। २६&lt;br&gt;&#xA;उद्धारयामास च तौ वशानागौ महातपाः ।&lt;br&gt;&#xA;शिष्यैर्वरोद्भूतबलैः सरःपङ्कान्तरात्ततः ।। २७&lt;br&gt;&#xA;ततस्तस्मिन्मुनौ याते दंपती तौ वशागजौ ।&lt;br&gt;&#xA;मृत्योर्वियोगाच्चोत्तीर्णौ यथाकामं विजह्रतुः ।। २८&lt;br&gt;&#xA;एवमुत्तमजन्मानस्तिर्यञ्चोऽप्यापदि प्रिये ।&lt;br&gt;&#xA;प्रभुं नोज्झन्ति मित्त्रं वा तारयन्ति ततः पुनः ।। २९&lt;br&gt;&#xA;हीनजात्युद्भवा ये तु तेषां स्पृशति नाशयम् ।&lt;br&gt;&#xA;कदाचिदपि सत्त्वं वा स्नेहो वा चञ्चलात्मनाम् ।। ३०&lt;br&gt;&#xA;एतद्वत्सेश्वरसुताच्छ्रुत्वा सा दिव्यकन्यका ।&lt;br&gt;&#xA;तमुवाचैवमेवैतत्संशयो नात्र विद्यते ।। ३१&lt;br&gt;&#xA;अभिप्रायश्च विज्ञातो मयैवंवादिनस्तव ।&lt;br&gt;&#xA;तदिमामपि मत्तस्त्वमार्यपुत्र कथां शृणु ।। ३२&lt;br&gt;&#xA;शूरदत्ताभिधानोऽभूत्कान्यकुब्जे द्विजोत्तमः ।&lt;br&gt;&#xA;महीपतेर्बाहुशक्तेर्मान्यो ग्रामशतेश्वरः ।। ३३&lt;br&gt;&#xA;भार्या वसुमती नाम तस्यासीत्पतिदेवता ।&lt;br&gt;&#xA;तस्यां स वामदत्ताख्यं भव्यं पुत्रमजीजनत् ।। ३४&lt;br&gt;&#xA;स वामदत्तो नचिरात्सर्वविद्यासु शिक्षितः ।&lt;br&gt;&#xA;भार्यां शशिप्रभां नाम परिणिन्ये पितृप्रियः ।। ३५&lt;br&gt;&#xA;कालेन पितरि स्वर्गं भार्ययानुगते गते ।&lt;br&gt;&#xA;प्रावर्तत च गार्हस्थ्ये स तया भार्यया सह ।। ३६&lt;br&gt;&#xA;सा च तस्याभवद्भार्या स्वेच्छाचारिण्यजानतः ।&lt;br&gt;&#xA;दैवात्कुतश्चित्संप्राप्तशाकिनीसिद्धिसंवरा ।। ३७&lt;br&gt;&#xA;एकदा राजसेवार्थं स्थितस्तत्कटके च सः ।&lt;br&gt;&#xA;गृहादेत्य पितृव्येन निजेन जगदे रहः ।। ३८&lt;br&gt;&#xA;नष्टमस्मत्कुलं पुत्र यतो भार्या मया तव ।&lt;br&gt;&#xA;दृष्टा महिषपालेन त्वदीयेनैव संगता ।। ३९&lt;br&gt;&#xA;एतत्पितृव्यादाकर्ण्य कटके तं निवेश्य च ।&lt;br&gt;&#xA;स वामद्त्तः खड्गैकसखः स्वगृहमाययौ ।। ४०&lt;br&gt;&#xA;तत्र गुप्तं स्थितो यावत्पुष्पारामे प्रविश्य सः ।&lt;br&gt;&#xA;नक्तमागात्स तत्रैव तावन्महिषपालकः ।। ४१&lt;br&gt;&#xA;क्षणाच्च तमुपागात्सा तत्रोपपतिमुत्सुका ।&lt;br&gt;&#xA;तद्भार्या विविधाहारहस्ता महिषपालकम् ।। ४२&lt;br&gt;&#xA;ततो भुक्तवता तेन साकं सा शयनं ययौ ।&lt;br&gt;&#xA;तद्दृष्ट्वा वामदत्तोऽसौ सोऽभ्यधावदुदायुधः ।। ४३&lt;br&gt;&#xA;आः पापौ गच्छथः क्वेति वदतस्तस्य गेहिनी ।&lt;br&gt;&#xA;सा दृष्ट्वोत्थाय धिग्जाल्मेत्युक्त्वा धूलिं मुखे न्यधात् ।। ४४&lt;br&gt;&#xA;तदा स मानुषोऽप्याशु महिषः समपद्यत ।&lt;br&gt;&#xA;वामदत्तः स्मृतिस्त्वस्य तद्भावे न व्यलुप्यत ।। ४५&lt;br&gt;&#xA;ततो महिषमध्ये सा निक्षिप्य लगुडैः शठा ।&lt;br&gt;&#xA;भार्या महिषपालेन ताडयामास तेन तम् ।। ४६&lt;br&gt;&#xA;तदैव तं च कस्यापि वणिजो महिषार्थिनः ।&lt;br&gt;&#xA;विक्रीणीते स्म सा क्रूरा तिर्यक्त्वविवशीकृतम् ।। ४७&lt;br&gt;&#xA;तेनारोपितभारोऽथ महिषीभावपीडितः ।&lt;br&gt;&#xA;स वामदत्तो नीतोऽभूद्ग्रामं गङ्गासमीपगम् ।। ४८&lt;br&gt;&#xA;विश्वस्तस्य गृहे भार्या सुदुर्वृत्ताप्यतर्किता ।&lt;br&gt;&#xA;कक्षान्तरप्रविष्टेव भुजगी कस्य शर्मणे ।। ४९&lt;br&gt;&#xA;इति तं चिन्तयन्तं च तत्रोद्बाष्पं सुदुःखितम् ।&lt;br&gt;&#xA;भारक्लेशास्थिशेषाङ्गमपश्यत्कापि योगिनी ।। ५०&lt;br&gt;&#xA;सा बुद्ध्वा ज्ञानतः सर्वं तद्वृत्तान्तं कृपाकुला ।&lt;br&gt;&#xA;मन्त्रतोयेन सिक्त्वा तं महिषत्वादमोचयत् ।। ५१&lt;br&gt;&#xA;प्राप्तमानुषरूपाय सैव नीत्वा निजं गृहम् ।&lt;br&gt;&#xA;तस्मै कान्तिमतीं नाम कन्यां दुहितरं ददौ ।। ५२&lt;br&gt;&#xA;एभिराहत्य दुर्भार्यामाद्यां तां वडवां कुरु ।&lt;br&gt;&#xA;इत्युक्त्वा प्रददौ चास्मै सर्षपानभिमन्त्रितान् ।। ५३&lt;br&gt;&#xA;ततः स तां कान्तिमतीं भार्यामादाय नूतनाम् ।&lt;br&gt;&#xA;स्वगृहं वामदत्तस्तदाजगाम ससर्षपः ।। ५४&lt;br&gt;&#xA;हत्वा महिषपालं तं तत्र कृत्वा च सर्षपैः ।&lt;br&gt;&#xA;वडवामाद्यभार्यां तां शालाबद्धां व्यधत्त सः ।। ५५&lt;br&gt;&#xA;दत्त्वा च प्रत्यहं तस्यै लगुडाहतिसप्तकम् ।&lt;br&gt;&#xA;स चक्रे भोजनं बद्धप्रतिज्ञो वैरशुद्धये ।। ५६&lt;br&gt;&#xA;एवं तत्र स्थितस्यास्य कान्तिमत्या समं पुनः ।&lt;br&gt;&#xA;भार्यया वामदत्तस्य कोऽप्यागादतिथिर्गृहे ।। ५७&lt;br&gt;&#xA;भोक्तुं तस्मिन्प्रवृत्ते च सोऽभुक्त्वा निर्ययौ हृतम् ।&lt;br&gt;&#xA;वामदत्तः स्मृतादत्तकुभार्यालगुडाहतिः ।। ५८&lt;br&gt;&#xA;दत्त्वा च तस्यै बडवारूपायै लगुडाहतीः ।&lt;br&gt;&#xA;नियतास्ताः प्रविश्यात्र बुभुजे जातनिर्वृतिः ।। ५९&lt;br&gt;&#xA;सतोऽतिथिर्विस्मितः स तं पप्रच्छ सकौतुकः ।&lt;br&gt;&#xA;त्यक्ताहारः च यातोऽभूत्संभ्रमेण भवानिति ।। ६०&lt;br&gt;&#xA;ततः स वामदत्तोऽत्र तस्मायतिथयेऽब्रवीत् ।&lt;br&gt;&#xA;तमा मूलात्स्ववृत्तान्तमथ सोऽपि तमभ्यधात् ।। ६१&lt;br&gt;&#xA;दुर्ग्रहेण किमेतेन पशुत्वं ते हृतं यया ।&lt;br&gt;&#xA;तामेवाराध्य स्वश्वश्रूं प्रकर्षं कंचिदाहर ।। ६२&lt;br&gt;&#xA;इत्युक्तोऽतिथिना तेन वामदत्तस्तथेति तत् ।&lt;br&gt;&#xA;श्रद्धाय सोऽतिथिं प्रातः सत्कृत्य विससर्ज तम् ।। ६३&lt;br&gt;&#xA;अथाकस्माद्गृहायातां श्वश्रूं तां सिद्धयोगिनीम् ।&lt;br&gt;&#xA;अनुग्रहार्थी सोऽभ्यर्च्य प्रार्थयामास यत्नतः ।। ६४&lt;br&gt;&#xA;साथ योगेश्वरी तस्मै सभार्याय यथाविधि ।&lt;br&gt;&#xA;कालसंकर्षिणीं विद्यां दीक्षापूर्वमुपादिशत् ।। ६५&lt;br&gt;&#xA;ततः श्रीपर्वतं गत्वा स विद्यां तामसाधयत् ।&lt;br&gt;&#xA;सा च सिद्धा सती साक्षात्तस्मै खड्गोत्तमं ददौ ।। ६६&lt;br&gt;&#xA;प्राप्तखड्गश्च संपन्नः स तया भार्यया सह ।&lt;br&gt;&#xA;कान्तिमत्या कृती वामदत्तो विद्याधरोत्तमः ।। ६७&lt;br&gt;&#xA;ततो रजतकूटाख्ये शृङ्गे मलयभूभृतः ।&lt;br&gt;&#xA;कृतं पुरवरं तेन निजसिद्धिप्रभावतः ।। ६८&lt;br&gt;&#xA;ततो विद्याधरेन्द्रस्य तत्र कालेन कन्यका ।&lt;br&gt;&#xA;तस्यां पत्न्यां समुत्पन्ना नाम्ना ललितलोचना ।। ६९&lt;br&gt;&#xA;जातमात्रैव या विद्याधरसच्चक्रवर्तिनः ।&lt;br&gt;&#xA;भार्या भवित्री निर्दिष्टा गगनोद्भूतया गिरा ।। ७०&lt;br&gt;&#xA;तामार्यपुत्र मां विद्धि विदितार्थां स्वविद्यया ।&lt;br&gt;&#xA;अनुरक्तां तवानेत्रीमस्मिन्स्वे मलयाचले ।। ७१&lt;br&gt;&#xA;इत्याख्यातकुलां तां बुद्ध्वा विद्याधरीं स बहु मेने ।&lt;br&gt;&#xA;नरवाहनदत्तोऽथ प्रीतमना ललितलोचनां भार्याम् ।। ७२&lt;br&gt;&#xA;आस्त च तत्र तया सह संप्रति तं चास्य वत्सराजाद्याः ।&lt;br&gt;&#xA;रत्नप्रभादिविद्याविभवाद्वृत्तान्तमधिजग्मुः ।। ७३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/002/</guid>
      <description>&lt;p&gt;ततस्तां नूतनां प्राप्य भार्यां ललितलोचनाम्।&lt;br&gt;&#xA;नरवाहनदत्तः स तस्मिन्मलयपर्वते॥ १&lt;br&gt;&#xA;मधुप्रवृत्तिसुभगे विजहार तया सह।&lt;br&gt;&#xA;तेषु तेषु वनान्तेषु पुष्पितद्रुमशोभिषु॥ २&lt;br&gt;&#xA;एकस्मिंश्चव वने क्रीडाकुसुमावचयक्रमात्।&lt;br&gt;&#xA;तस्यां प्रियायां गहने गतायां दृष्टिगोचरात्॥ ३&lt;br&gt;&#xA;संचरन्स ददर्शैकं महदच्छजलं सरः।&lt;br&gt;&#xA;सतारकमिवाकाशं पुष्पैस्तीरतरुच्युतैः॥ ४&lt;br&gt;&#xA;पुष्पाण्युच्चिन्वती यावन्न समभ्येति सा प्रिया।&lt;br&gt;&#xA;तावत्स्नात्वा सरस्यस्मिन्क्षणमासे सरस्तटे॥ ५&lt;br&gt;&#xA;इति संचिन्त्य स स्नात्वा कुतदेवार्चनोऽत्र च।&lt;br&gt;&#xA;सचन्दनतरुच्छावमध्वास्ते स्म शिलातलम्॥ ६&lt;br&gt;&#xA;तत्रस्थो राजहंसीनां दृष्ट्वा तत्सदृशीं गतिम्।&lt;br&gt;&#xA;श्रुत्वा तन्निभमालापं पिकीनां चूतवल्लिषु।।७&lt;br&gt;&#xA;विलोक्य हरिणीनां च तन्नेत्राभे विलोचने।&lt;br&gt;&#xA;दूरस्थां तां स सस्मार प्रियां मदनमञ्चुकाम्॥ ८&lt;br&gt;&#xA;स्मृत्वैवोद्भूतकामाग्निसंतप्तश्चन मुमूर्छ सः।&lt;br&gt;&#xA;तत्क्षणं चाययौ स्नातुं तत्रैको मुनिपुगंवः॥ ९&lt;br&gt;&#xA;स पिशङ्गजटो नाम तदवस्थमवेक्ष्य तम्।&lt;br&gt;&#xA;असिञ्चत्स्वप्रियास्पर्शतुल्यैश्चमन्दनवारिभिः॥ 12,2,१०&lt;br&gt;&#xA;ततः प्रबुद्धं प्रणतं दिव्यदृष्टिः स तं मुनिः।&lt;br&gt;&#xA;उवाच पुत्र प्रोप्नोषि यथेष्टं धैर्यमाप्नुहि॥ ११&lt;br&gt;&#xA;तेन हि प्राप्यते सर्वं तथा चैत्य मदाश्रमम्।&lt;br&gt;&#xA;कथां मृगाङ्कदत्तीयां मत्तः शृणु न चेच्छ्रुता॥१२&lt;br&gt;&#xA;इत्युक्त्वा स मुनिः स्नात्वा निनाय निजमाश्रमम्।&lt;br&gt;&#xA;नरवाहनदत्तं तं चक्रे च त्वरयाह्निकम्॥&lt;br&gt;&#xA;कृत्वातिथ्यं फलैस्तस्य तत्र मुक्तफलः स्वयम्।&lt;br&gt;&#xA;स पिङ्गलजटो वक्तुं कथां तस्मै प्रचक्रमे॥&lt;br&gt;&#xA;अस्त्ययोध्येति नगरी भुवनत्रयविश्रुता।&lt;br&gt;&#xA;तस्याममरदत्ताख्यः पूर्वमासीन्महीपतिः॥ १५&lt;br&gt;&#xA;तस्य नित्यानुरक्तैका प्रदीप्ततरतेजसः।&lt;br&gt;&#xA;भार्या वह्नेरिव स्वाहा बभूव सुरतप्रभा॥&lt;br&gt;&#xA;तस्यां मृगाङ्कदत्ताख्यः सुतस्तस्योदपद्यत।&lt;br&gt;&#xA;स्वकोदण्ड इवाभूद्यः कोटिप्राप्तगुणानतः॥&lt;br&gt;&#xA;तस्याभवंश्चव सचिवा राजसूनोर्निजा दश।&lt;br&gt;&#xA;प्रचण्डशक्तिः स स्थूलबाहुर्विक्रमकेसरी॥&lt;br&gt;&#xA;सर्वे युवानः शूराश्च् प्राज्ञाः प्रभुहितैषिणः॥ 12,2,२०&lt;br&gt;&#xA;मृगांकदत्तः सदृशीं न भार्यां तावदाप्तवान्॥&lt;br&gt;&#xA;एकदा च रहस्येको मन्त्री भीमपराक्रमः।&lt;br&gt;&#xA;तमाह श्रूयतां देव रात्रौ वृत्तं ममाद्य यत्॥&lt;br&gt;&#xA;अहं प्रासादसुप्तोथ प्रबुद्धोशङ्कितं निशि।&lt;br&gt;&#xA;वज्रोग्रनखरं सिंहमपश्यमभिधावितम्॥&lt;br&gt;&#xA;उत्थिते छुरिकाहस्ते मयि सोथ पलायितुम्।&lt;br&gt;&#xA;सिंहः प्रावर्तताहं च तमेवान्वपतं जवात्।।&lt;br&gt;&#xA;स च गत्वा नदीपारं प्रसार्य रसनां मयि।&lt;br&gt;&#xA;आसीदहं च तामस्य दीर्घां छुरिकयाच्छिदम्।। २५&lt;br&gt;&#xA;तयैव सेतुपृथ्व्या च यावत्तीर्णोऽस्मि तां नदीम् ।&lt;br&gt;&#xA;तावत्स सिंहः सुमहान्संपन्नो विकृतः पुमान् ।। २६&lt;br&gt;&#xA;को भवानिति पृष्टश्च मया स पुरुषोऽब्रवीत् ।&lt;br&gt;&#xA;वेतालोऽहं त्वया वीर सत्त्वेनास्मि च तोषितः ।। २७&lt;br&gt;&#xA;तच्छ्रुत्वाहं तमप्राक्षं यद्येवं तत्त्वयोच्यताम् ।&lt;br&gt;&#xA;भार्या मृगाङ्कदत्तस्य का भविष्यति मे प्रभोः ।। २८&lt;br&gt;&#xA;एतन्मद्वचनं श्रुत्वा स वेतालोऽब्रवीत्तदा ।&lt;br&gt;&#xA;अस्त्युज्जयिन्यां नृपतिः कर्मसेन इति श्रुतः ।। २९&lt;br&gt;&#xA;तस्यास्ति तनया राज्ञो लावण्यन्यक्कृताप्सराः ।&lt;br&gt;&#xA;निधानभूमिः सौन्दर्यसर्गस्येव प्रजापतेः ।। 12,2,३०&lt;br&gt;&#xA;सा शशाङ्कवती नाम भार्या तस्य भविष्यति ।&lt;br&gt;&#xA;त्वत्प्रभुस्तदवाप्त्या च पृथ्वीराज्यं करिष्यति ।। ३१&lt;br&gt;&#xA;इत्युक्त्वा स तिरोऽभून्मे वेतालोऽहं तथैव च ।&lt;br&gt;&#xA;आगतो गृहमित्येतन्निशि वृत्तं मम प्रभो ।। ३२&lt;br&gt;&#xA;एतन्मृगाङ्कदत्तोऽसौ श्रुत्वा भीमपराक्रमात् ।&lt;br&gt;&#xA;आहूय श्रावयामास सर्वांस्तान्निजमन्त्रिणः ।। ३३&lt;br&gt;&#xA;जगाद चैताञ्शृणुत स्वप्ने दृष्टं मया च यत् ।&lt;br&gt;&#xA;जाने महाटवीं कांचित्प्रविष्टा निखिला वयम् ।। ३४&lt;br&gt;&#xA;तत्राध्वतृषिताः कृच्छ्रात्प्राप्य तोयं पिपासवः ।&lt;br&gt;&#xA;रुद्धाः स्मः सायुधैः पुंभिस्तत उत्थाय पञ्चभिः ।। ३५&lt;br&gt;&#xA;तान्हत्वा पुनरिच्छामः पातुं यावत्तृषातुराः ।&lt;br&gt;&#xA;तावन्न तत्र पुंसस्तानपश्याम न तज्जलम् ।। ३६&lt;br&gt;&#xA;ततः कृच्छ्रां दशां प्राप्ताश्चन्द्रोज्वलमशङ्कितम् ।&lt;br&gt;&#xA;वृषभारूढमायान्तमैक्षामहि महेश्वरम् ।। ३७&lt;br&gt;&#xA;सोऽस्मासु प्रणतेष्वक्ष्णो दक्षिणादश्रुणः कणम् ।&lt;br&gt;&#xA;भूमावपातयत्सोऽत्र समुद्रः समपद्यत ।। ३८&lt;br&gt;&#xA;तस्मान्मुक्तावलीं प्राप्तां शुभां बद्ध्वा मया गले ।&lt;br&gt;&#xA;पीतो रक्तानुलिप्तेन नृकपालेन सोऽम्बुधिः ।। ३९&lt;br&gt;&#xA;तत्क्षणं च प्रबुद्धोऽस्मि प्रयाता च विभावरी ।&lt;br&gt;&#xA;एवं मृगाङ्कदत्तेन स्वप्नाश्चर्ये निवेदिते ।।12,2,४०&lt;br&gt;&#xA;मन्त्री विमलबुद्धिस्तं नन्दत्स्वन्येष्वभाषत ।&lt;br&gt;&#xA;त्वं देव धन्यो यस्यैवं विहितानुग्रहो हरः ।। ४१&lt;br&gt;&#xA;स्वप्ने मुक्तावलीं लब्ध्वा यत्पीतश्च त्वयाम्बुधिः ।&lt;br&gt;&#xA;तच्छशाङ्कवतीं प्राप्य भोक्तासि पृथिवीं ध्रुवम् ।। ४२&lt;br&gt;&#xA;अन्यन्मनाक्तु क्लेशायेत्युक्ते विमलबुद्धिना ।&lt;br&gt;&#xA;ततो मृगाङ्कदत्तस्तानुवाच सचिवान्पुनः ।। ४३&lt;br&gt;&#xA;यथा फलं मे स्वप्नस्य यथा भीमराक्रमः ।&lt;br&gt;&#xA;श्रुतवानिह वेतालात्तथा यद्यपि भावि तत् ।। ४४&lt;br&gt;&#xA;तथापि कर्मसेनस्य बलदुर्गाभिमानिनः ।&lt;br&gt;&#xA;प्रज्ञाबलान्मया प्राप्या सा शशाङ्कवती सुता ।। ४५&lt;br&gt;&#xA;प्रज्ञाबलं च सर्वेषु मुख्यं कार्येषु साधनम् ।&lt;br&gt;&#xA;तथा च शृणुतात्रैतां कथां वः कथयाम्यहम् ।। ४६&lt;br&gt;&#xA;भद्रबाहुरभून्नाम्ना मगधेषु महीपतिः ।&lt;br&gt;&#xA;तस्यासीन्मन्त्रगुप्ताख्यो मन्त्री बुद्धिमतां वरः ।। ४७&lt;br&gt;&#xA;स राजा तं निजामात्यं कदाचित्स्वैरमब्रवीत् ।&lt;br&gt;&#xA;अनङ्गलीलेति सुता राज्ञो वाराणसीपतेः ।। ४८&lt;br&gt;&#xA;अस्ति या धर्मगोपस्य जगत्त्रितयसुन्दरी ।&lt;br&gt;&#xA;तामर्थितोऽपि द्वेषान्मे न स राजा प्रयच्छति ।। ४९&lt;br&gt;&#xA;दन्तिनो भद्रदन्तस्य प्रभावात्स च दुर्जयः ।&lt;br&gt;&#xA;नोत्सहे जीवितुं चाहं तया तत्सुतया विना ।। 12,2,५०&lt;br&gt;&#xA;तदत्र नास्त्युपायो मे सखे किं कार्यमुच्यताम् ।&lt;br&gt;&#xA;इति तेनोदिते राज्ञा स मन्त्री निजगाद तम् ।। ५१&lt;br&gt;&#xA;किं देव विक्रमादेव सिद्धिरस्ति न बुद्धितः ।&lt;br&gt;&#xA;तदलं चिन्तयाहं ते स्वबुद्ध्या साधयाम्यदः ।। ५२&lt;br&gt;&#xA;इत्युक्त्वा नृपमन्येद्युः पञ्चसप्तानुगान्वितः ।&lt;br&gt;&#xA;महाव्र?तिकवेषः सन्मन्त्री वाराणसीं ययौ ।। ५३&lt;br&gt;&#xA;तत्र तं शिष्यवेषास्ते सिद्धोऽयमिति सर्वतः ।&lt;br&gt;&#xA;स्वानुगाः ख्यापयामासुर्भक्तिप्रह्वमिलज्जनम् ।। ५४&lt;br&gt;&#xA;एकदा च निशि भ्राम्यन्कार्ययुक्त्युपलब्धये ।&lt;br&gt;&#xA;सानुगः स ददर्शात्र दूराद्गृहविनिर्गताम् ।। ५५&lt;br&gt;&#xA;गृहिणीं हस्तिपालस्य शङ्कात्वरितगामिनीम् ।&lt;br&gt;&#xA;नीयमानां त्रिचतुरैः पुरुषैः क्वापि सायुधैः ।। ५६&lt;br&gt;&#xA;ध्रुवं व्युत्थाय यातेयं तत्पश्यामः क्व गच्छति ।&lt;br&gt;&#xA;इति संचिन्त्य स स्वैरं सानुगोऽनुससार ताम् ।। ५७&lt;br&gt;&#xA;गत्वा प्रविष्टा सा यत्र तच्च गेहं विदूरतः ।&lt;br&gt;&#xA;दृष्ट्वा निवासस्थानं स्वमाजगाम तदैव सः ।। ५८&lt;br&gt;&#xA;प्रातश्च हस्तिपालस्य हृतार्था तां गतां प्रियाम् ।&lt;br&gt;&#xA;चिन्वानस्यान्तिकं युक्त्या प्राहिणोद्भ्रमतोऽनुगान् ।। ५९&lt;br&gt;&#xA;ते तं दृष्ट्वा तदप्राप्तिदुःखजग्धविषं तदा ।&lt;br&gt;&#xA;निवारितविषं चक्रुः कृपयेव स्वविद्यया ।। 12,2,६०&lt;br&gt;&#xA;आगच्छास्मद्गुरोः पार्श्वं ज्ञानी सर्वं हि वेत्ति सः ।&lt;br&gt;&#xA;इत्युक्त्वा च तमानिन्युर्निकटं तस्य मन्त्रिणः ।। ६१&lt;br&gt;&#xA;स च हस्तिपको दृष्ट्वा पादयोश्च प्रणम्य तम् ।&lt;br&gt;&#xA;भार्याप्रवृत्तिं पप्रच्छ व्रताकल्पोपशोभितम् ।। ६२&lt;br&gt;&#xA;सोऽपि मन्त्री मृषा ध्यात्वा साभिज्ञानं शशंस तत् ।&lt;br&gt;&#xA;स्थानं तस्मै परैर्नीता पुरुषैर्यत्र सा निशि ।। ६३&lt;br&gt;&#xA;ततः प्रणम्य तं गत्वा समं नगररक्षिभिः ।&lt;br&gt;&#xA;स हस्तिपालकः प्राप्य स्थानं तत्पर्यवेष्टयत् ।। ६४&lt;br&gt;&#xA;अवधीत्पुरुषांस्तांश्च पापान्दारापहारिणः ।&lt;br&gt;&#xA;प्राप साभरणां तां च सधनां निजयोषितम् ।। ६५&lt;br&gt;&#xA;द्वितीयेऽह्नि स च प्रातरेत्य नत्वा कृतस्थितिः ।&lt;br&gt;&#xA;चकार व्याजसिद्धस्य तस्याहारनिमन्त्रणम् ।। ६६&lt;br&gt;&#xA;गृहप्रवेशानिच्छोश्च नक्तभोजित्ववादिनः ।&lt;br&gt;&#xA;प्रदोषे हस्तिशालायां तस्याहारमकल्पयत् ।। ६७&lt;br&gt;&#xA;सोऽपि मन्त्रबलात्सर्पं वंशनाडीनिवेशितम् ।&lt;br&gt;&#xA;गुप्तं गृहीत्वा गत्वात्र मन्त्री भुङ्क्ते स्म सानुगः ।। ६८&lt;br&gt;&#xA;ततो गते हस्तिपाले सुप्तेष्वन्येषु तत्र सः ।&lt;br&gt;&#xA;हस्तिनो भद्रदन्तस्य वंशनाड्या निवेश्य तम् ।। ६९&lt;br&gt;&#xA;कर्णे सुप्तस्य भुजगं रात्रिं नीत्वैव तत्र ताम् ।&lt;br&gt;&#xA;ययौ स्वदेशं मगधान्हस्ती तेन व्यपादि च ।। 12,2,७०&lt;br&gt;&#xA;हत्वा तं धर्मगोपस्य गजं दर्पमिवागते ।&lt;br&gt;&#xA;तस्मिन्मन्त्रिवरे राजा भद्रबाहुर्ननन्द सः ।। ७१&lt;br&gt;&#xA;ततो वाराणसीं तस्मै धर्मगोपाय याचितुम् ।&lt;br&gt;&#xA;अनङ्गलीलां कन्यां तां दूतं च विससर्ज सः ।। ७२&lt;br&gt;&#xA;सोऽपि तां प्रददौ तस्मै तद्गजाभावदुर्बलः ।&lt;br&gt;&#xA;भजन्ति वैतसीं वृत्तिं राजानः कालवेदिनः ।। ७३&lt;br&gt;&#xA;तदेवं प्रज्ञया तस्य मन्त्रगुप्तस्य मन्त्रिणः ।&lt;br&gt;&#xA;अनङ्गलीलां संप्राप भद्रबाहुः स भूपतिः ।। ७४&lt;br&gt;&#xA;तस्मान्मयापि बुद्ध्या सा भार्या प्राप्येति वादिनम् ।&lt;br&gt;&#xA;मृगाङ्कदत्तं सचिवस्तं विचित्रकथोऽब्रवीत् ।। ७५&lt;br&gt;&#xA;सर्वं सेत्स्यति ते हारात्स्वप्रदृष्टादनुग्रहात् ।&lt;br&gt;&#xA;अमोघो देवतानां च प्रसादः किं न साधयेत् ।। ७६&lt;br&gt;&#xA;तथा च शृणुतात्रैकां वर्ण्यमानां मया कथाम् ।&lt;br&gt;&#xA;आसीत्तक्षशिलापुर्यां भद्राक्षो नाम भूपतिः ।। ७७&lt;br&gt;&#xA;स पुत्रकामः पद्मानां शतेनाष्टभिरेव च ।&lt;br&gt;&#xA;सितानां पूजयामास खङ्गे लक्ष्मीं दिने दिने ।। ७८&lt;br&gt;&#xA;एकदार्चयतस्तस्य राज्ञो मौनममुञ्चतः ।&lt;br&gt;&#xA;ऊनमेकमभूत्पद्मं दैवाद्गणयतो धिया ।। ७९&lt;br&gt;&#xA;स हृत्पद्मं विपाट्य स्वं ददौ देव्यै ततश्च सा ।&lt;br&gt;&#xA;तुष्टा तस्मै ददौ सार्वभौमपुत्रप्रदं वरम् ।। 12,2,८०&lt;br&gt;&#xA;कृत्वा चाक्षतदेहं तं नृपं प्रायाददर्शनम् ।&lt;br&gt;&#xA;अथ तस्य सुतो राज्ञो महादेव्यामजायत ।। ८१&lt;br&gt;&#xA;हृत्पुष्करप्रसादेन जातोऽयमिति तं च सः ।&lt;br&gt;&#xA;पुष्कराक्षं नृपश्चक्रे नाम्ना पुत्रं सुलक्षणम् ।। ८२&lt;br&gt;&#xA;क्रमाच्च यौवनप्राप्तं तनयं तं गुणान्वितम् ।&lt;br&gt;&#xA;राज्येऽभिषिच्य भद्राक्षः स राजा शिश्रिये वनम् ।। ८३&lt;br&gt;&#xA;पुष्कराक्षोऽपि संप्राप्य राज्यं प्रतिदिनं हरम् ।&lt;br&gt;&#xA;पूजयन्नेकदाभ्यर्च्य भार्यां तस्मादयाचत ।। ८४&lt;br&gt;&#xA;सर्वं संपत्स्यते पुत्र यथाभिलषितं तव ।&lt;br&gt;&#xA;इति शुश्राव स गिरं गगनादुद्गतां तदा ।। ८५&lt;br&gt;&#xA;ततः प्रहृष्टो जातास्थः स तिष्ठञ्जातुचिन्नृपः ।&lt;br&gt;&#xA;आखेटकविनोदाय जगाम मृगकाननम् ।। ८६&lt;br&gt;&#xA;तत्र संभोगसंसक्तभुजंगमिथुनाशने ।&lt;br&gt;&#xA;प्रवृत्तं करभं दृष्ट्वा शोकाक्रान्तो न्यपातयत् ।। ८७&lt;br&gt;&#xA;स निपातितमात्रः सन्मुक्त्वा तां करभस्तनुम् ।&lt;br&gt;&#xA;भूत्वा विद्याधरः प्रीतः पुष्कराक्षं तमब्रवीत् ।। ८८&lt;br&gt;&#xA;भवान्कृतोपकारो मे तत्ते यद्वच्मि तच्छृणु ।&lt;br&gt;&#xA;रङ्कुमालीति नाम्नास्ति राजन्विद्याधरोत्तमः ।। ८९&lt;br&gt;&#xA;तं रूपलुब्धा तरुणं वव्रे दृष्ट्वानुरागिणी ।&lt;br&gt;&#xA;स्वयं तारावली नाम विद्याधरवरात्मजा ।। 12,2,९०&lt;br&gt;&#xA;तस्याः पिता च स्वेच्छातस्तयोः कृतविवाहयोः ।&lt;br&gt;&#xA;कोपादपातयच्छापं कंचित्कालं वियोगदम् ।। ९१&lt;br&gt;&#xA;ततस्तारावलीरङ्कुमालिनौ तौ विजह्रतुः ।&lt;br&gt;&#xA;दंपती प्रसरत्प्रीती तासु तासु स्वभूमिषु ।। ९२&lt;br&gt;&#xA;कदाचित्तेन शापेन मिथो दृष्टिपथाच्च्युतौ ।&lt;br&gt;&#xA;अन्योन्यविप्रयुक्तौ तौ जातौ क्वापि वनान्तरे ।। ९३&lt;br&gt;&#xA;ततस्तारावली सा तमन्विष्यन्ती पतिं क्रमात् ।&lt;br&gt;&#xA;पश्चिमाब्धेरगात्पारे वनं सिद्धर्षिसेवितम् ।। ९४&lt;br&gt;&#xA;तत्र सापश्यदुत्फुल्लमेकं जम्बुमहातरुम् ।&lt;br&gt;&#xA;आश्वासयन्तं प्रीत्येव मधुरैर्भ्रमरारवैः ।। ९५&lt;br&gt;&#xA;उपाविशच्च विश्रान्त्यै भृङ्गीरूपं विधाय सा ।&lt;br&gt;&#xA;वृक्षे तस्मिन्नथैकस्मिन्कुसुमे मधुपायिनी ।। ९६&lt;br&gt;&#xA;क्षणाद्दैवात्तमत्रैव प्राप्तं दृष्ट्वा चिरात्पतिम् ।&lt;br&gt;&#xA;हर्षच्युतेन वीर्येण सिक्तं पुष्पं तयाशु तत् ।। ९७&lt;br&gt;&#xA;त्यक्त्वा भृङ्गीवपुर्गत्वा संगताभूच्च तेन सा ।&lt;br&gt;&#xA;ज्योत्स्नेव शशिना भर्त्रा चिन्वता रङ्कुमालिना ।। ९८&lt;br&gt;&#xA;ततस्तेन समं तस्यां गतायां स्वनिकेतनम् ।&lt;br&gt;&#xA;तद्वीर्यसिक्ता तत्राभूज्जम्बुपुष्पात्ततः फलम् ।। ९९&lt;br&gt;&#xA;तस्य चान्तः फलस्यात्र कालयोगेन कन्यका ।&lt;br&gt;&#xA;समभून्नहि दिव्यानां वीर्यं भजति मोघताम् ।। 12,2,१००&lt;br&gt;&#xA;कदाचित्फलमूलार्थं विजिताश्वाभिधो मुनिः ।&lt;br&gt;&#xA;तत्रागादपतत्तच्च पक्वं जम्बुतरोः फलम् ।। १०१&lt;br&gt;&#xA;तस्मात्पतितभग्नाच्च दिव्या निर्गत्य कन्यका ।&lt;br&gt;&#xA;अवन्दत मुनेस्तस्य चरणौ विनयानता ।। १०२&lt;br&gt;&#xA;स दिव्यदृष्टिर्दृष्ट्वा तां बुद्ध्वा तत्त्वं सविस्मयः ।&lt;br&gt;&#xA;नीत्वाश्रमं स्वं विनयवतीं नाम्नाकरोन्मुनिः ।। १०३&lt;br&gt;&#xA;तत्र कालेन सा वृद्धिं प्राप्ता तस्याश्रमे मुनेः ।&lt;br&gt;&#xA;दृष्टा विनयवत्येषा नभसा गच्छता मया ।। १०४&lt;br&gt;&#xA;ततोऽहं रूपगर्वेण मदनेन च मोहितः ।&lt;br&gt;&#xA;उपेत्य तामनिच्छन्तीं हठाद्धर्तुं प्रवृत्तवान् ।। १०५&lt;br&gt;&#xA;तत्क्षणं स मुनिः क्रुद्धः क्रन्दन्त्या श्रावितस्तया ।&lt;br&gt;&#xA;विजितासुरुपागत्य शापं मह्ममदान्नृप ।।&lt;br&gt;&#xA;रूपगर्वित सर्वाङ्गनिन्दितः करभो भव ।&lt;br&gt;&#xA;पुष्कराक्षान्नृपात्प्राप्ते वधे शापाद्विमोक्ष्यसे ।। १०७&lt;br&gt;&#xA;भर्ता विनयवत्याश्च स एवास्या भविष्यति ।&lt;br&gt;&#xA;इत्यहं मुनिना शप्तो जातोऽस्यां करभो भुवि ।। १०८&lt;br&gt;&#xA;जातश्च सोऽद्य शापान्तस्त्वत्तस्तत्पश्चिमाम्बुधेः ।&lt;br&gt;&#xA;पारस्थं तद्वनं गच्छ नाम्ना सुरभिमारुतम् ।। १०९&lt;br&gt;&#xA;भार्यामाप्नुहि तां दिव्यां रूपदर्पहरां श्रियः ।&lt;br&gt;&#xA;इत्युक्त्वा पुष्कराक्षं स दिवं विद्याधरो ययौ ।। ११०&lt;br&gt;&#xA;पुष्कराक्षोऽपि गत्वा स्वां पुरीं विन्यस्य मन्त्रिषु ।&lt;br&gt;&#xA;राज्यं रात्रौ ततः प्रायादेकोऽश्वमधिरुह्य सः ।। १११&lt;br&gt;&#xA;गच्छन्क्रमाच्च संप्राप्य पश्चिमाब्धेस्तटं पुनः ।&lt;br&gt;&#xA;कथं तरेयमम्भोधिमिति तत्र व्यचिन्तयत् ।। ११२&lt;br&gt;&#xA;ततो ददर्श तत्रैकं स शून्यं चण्डिकागृहम् ।&lt;br&gt;&#xA;प्रविश्य च ततः स्नात्वा देवीं तां प्रणनाम च ।। ११३&lt;br&gt;&#xA;केनापि निहितां तत्र वीणामादाय सादरः ।&lt;br&gt;&#xA;उपवीणयति स्मैतां देवीमत्र स्वगीतकैः ।। ११४&lt;br&gt;&#xA;उपवीणिततुष्टा च सुप्तं तत्रैव सा निशि ।&lt;br&gt;&#xA;भूतग्रामेण तं स्वेन पारमब्धेरनाययत् ।। ११५&lt;br&gt;&#xA;ततः प्रातः प्रबुद्धोऽब्धेस्तीरे राजा ददर्श सः ।&lt;br&gt;&#xA;वनान्तःस्थितमात्मानं न तस्मिंश्चण्डिकागृहे ।। ११६&lt;br&gt;&#xA;उत्थाय विस्मितश्चात्र भ्रमन्नाश्रममैक्षत ।&lt;br&gt;&#xA;प्रणमन्तमिवातिथ्यात्फलभारानतैर्द्रुमैः ।। ११७&lt;br&gt;&#xA;कुर्वाणं स्वागतमिव क्वणितेन पतत्रिणाम् ।&lt;br&gt;&#xA;प्रविश्य तत्र चापश्यत्स्थितं शिष्यैर्वृतं मुनिम् ।। ११८&lt;br&gt;&#xA;उपेत्य च ववन्दे तमृषिं राजा स पादयोः ।&lt;br&gt;&#xA;सोऽप्येनं विहितातिथ्यो ज्ञानवान्मुनिरब्रवीत् ।। ११९&lt;br&gt;&#xA;पुष्कराक्ष यदर्थं त्वमागतः सा क्षणं गता ।&lt;br&gt;&#xA;इध्मादिहेतोर्विनयवती तत्तिष्ठ संप्रति ।। १२०&lt;br&gt;&#xA;उपयच्छस्व तां पूर्वभार्यामद्यैव भूपते ।&lt;br&gt;&#xA;इत्युक्तो मुनिना सोऽपि पुष्कराक्षो व्यचिन्तयत् ।। १२१&lt;br&gt;&#xA;दिष्ट्या मुनिः स एवायं विजितासुस्तदेव च ।&lt;br&gt;&#xA;वनमेतद्ध्रुवं देव्या तारितोऽहं महार्णवम् ।। १२२&lt;br&gt;&#xA;चित्रं च पूर्वभार्यैषा ममोक्ता मुनिनामुना ।&lt;br&gt;&#xA;इत्यालोच्यैव हृष्टस्तं स पप्रच्छ मुनिं नृपः ।। १२३&lt;br&gt;&#xA;भगवन्पूर्वभार्यैषा कथं मे कथ्यतामिति ।&lt;br&gt;&#xA;ततो जगाद स मुनिः श्रूयतां यदि कौतुकम् ।। १२४&lt;br&gt;&#xA;बभूव धर्मसेनाख्यस्ताम्रलिप्त्यां पुरा वणिक् ।&lt;br&gt;&#xA;विद्युल्लेखेति नाम्ना च भार्या तस्याभवच्छुभा ।। १२५&lt;br&gt;&#xA;स दैवान्मुषितश्चौरैः शस्त्रैश्चाभ्याहतो वणिक् ।&lt;br&gt;&#xA;मुमूर्षुर्निरगाद्वह्निं प्रवेष्टुं भार्यया सह ।। १२६&lt;br&gt;&#xA;अपश्यतामकस्माच्च तावुभावपि दंपती ।&lt;br&gt;&#xA;आकाशेनागतं हंसमिथुनं रुचिराकृति ।। १२७&lt;br&gt;&#xA;ततस्तद्गतचित्तौ तौ प्रविश्य दहनं मृतौ ।&lt;br&gt;&#xA;राजहंसौ समुत्पन्नौ पुनर्भार्यापती उभौ ।। १२८&lt;br&gt;&#xA;कदाचित्तौ च वर्षासु रात्रौ खर्जूरपादपे ।&lt;br&gt;&#xA;नीडस्थितौ तमुन्मूल्य तरुं वात्या व्ययूयुजत् ।। १२९&lt;br&gt;&#xA;प्रातः स हंसस्तां हंसीं चिन्वञ्शान्ते प्रभञ्जने ।&lt;br&gt;&#xA;सरःस्वथ दिगन्तेषु न कुतश्चिदवाप्तवान् ।। १३०&lt;br&gt;&#xA;ततस्तत्कालसंसेव्यं हंसानां मानसं सरः ।&lt;br&gt;&#xA;स्मरार्तः स ययौ हंस्या जनिताशोऽन्यया पथि ।। १३१&lt;br&gt;&#xA;तत्र तां प्राप्य हंसीं स्वां नीत्वा च जलदागमम् ।&lt;br&gt;&#xA;गिरिशृङ्गं जगामैकं विहर्तुं स तया सह ।। १३२&lt;br&gt;&#xA;तत्र तस्य हता हंसी केनचिल्लुब्धकेन सा ।&lt;br&gt;&#xA;तद्दृष्ट्वा भयशोकार्तः स हंसः प्राद्रवत्ततः ।। १३३&lt;br&gt;&#xA;लुब्धकस्तां हतां हंसीं मृतामादाय वीक्ष्य च ।&lt;br&gt;&#xA;दूरान्मार्गागतान्काश्चित्पुरुषान्सायुधान्बहून् ।। १३४&lt;br&gt;&#xA;द्रुतं क्षुरिकया छिन्नैस्तामाच्छाद्य तृणैर्भुवि ।&lt;br&gt;&#xA;हंसीं न्यधाद्विलोक्यैतां हरेयुर्जात्वमी इति ।। १३५&lt;br&gt;&#xA;गतेषु तेषु पुरुषेषूपगम्य जिघृक्षतः ।&lt;br&gt;&#xA;लुब्धकस्योद्धृततृणा हंसी सा तस्य पश्यतः ।। १३६&lt;br&gt;&#xA;तत्तृणान्तर्निकृत्ताया मृतसंजीवनौषधेः ।&lt;br&gt;&#xA;रसेन जीवितं प्राप्य खमुत्पत्य ततो ययौ ।। १३७&lt;br&gt;&#xA;तावत्स हंसस्तद्भर्ता गत्वैकस्मिन्सरस्तटे ।&lt;br&gt;&#xA;मूढोऽपतद्धंसयूथे पश्यंस्तामेव तन्मनाः ।। १३८&lt;br&gt;&#xA;तत्क्षणं धीवरः कोऽपि क्षिप्त्वा जालं निबध्य तान् ।&lt;br&gt;&#xA;हंसान्सर्वानुपाविक्षदाहारार्थं किल क्षणात् ।। १३९&lt;br&gt;&#xA;तावच्चागत्य तत्रैव सा हंसी चिन्वती पतिम् ।&lt;br&gt;&#xA;ददर्श जालबद्धं तं दिशश्चार्ता व्यलोकयत् ।। १४०&lt;br&gt;&#xA;ततः स्नातुं प्रवृत्तेन केनाप्यत्र सरस्तटे ।&lt;br&gt;&#xA;पुंसा वस्त्रोपरि न्यस्तामपश्यद्रत्नकण्ठिकाम् ।। १४१&lt;br&gt;&#xA;गत्वा चापश्यतस्तस्य तां गृहीत्वैव कण्ठिकाम् ।&lt;br&gt;&#xA;दाशाय दर्शयन्ती सा तस्मै व्योम्ना शनैर्ययौ ।। १४२&lt;br&gt;&#xA;दाशोऽपि सोऽन्वधावत्तां दृष्ट्वा चञ्च्वात्तकण्ठिकाम् ।&lt;br&gt;&#xA;हंसीं गृहीतलगुडः पक्षिजालं विहाय तत् ।। १४३&lt;br&gt;&#xA;हंसी च गत्वा शैलाग्रे दूरे तां कण्ठिकां न्यधात् ।&lt;br&gt;&#xA;धीवरोऽपि स तल्लोभात्तत्रारोढुं प्रचक्रमे ।। १४४&lt;br&gt;&#xA;तद्दृष्ट्वा सा द्रुतं गत्वा हंसी पत्युः समीपगे ।&lt;br&gt;&#xA;बद्धस्य वृक्षे संसुप्तं कपिं चञ्च्वाक्ष्ण्यताडयत् ।। १४५&lt;br&gt;&#xA;स कपिस्ताडितस्त्रस्तः पतित्वोपर्यपाटयत् ।&lt;br&gt;&#xA;जालं तत्तेन निर्जग्मुर्हंसाः सर्वेऽपि ते ततः ।। १४६&lt;br&gt;&#xA;अथ तौ संगतावुक्तस्ववृत्तगतौ परस्परम् ।&lt;br&gt;&#xA;हंसौ भार्यापती हृष्टौ यथाकामं विजह्रतुः ।। १४७&lt;br&gt;&#xA;दाशं तं चागतं प्राप्तकण्ठिकं पक्षिलोभतः ।&lt;br&gt;&#xA;लेभेऽत्र स पुमांश्चिन्वन्हृता सा यस्य कण्ठिका ।। १४८&lt;br&gt;&#xA;स भीतिसूचितस्यास्य हस्तात्संप्राप्य कण्ठिकाम् ।&lt;br&gt;&#xA;दाशस्य दक्षिणं पाणिं पुमांश्छुरिकयाच्छिनत् ।। १४९&lt;br&gt;&#xA;तौ चापि जातु हंसौ द्वौ छत्त्रीकृत्यैकमम्बुजम् ।&lt;br&gt;&#xA;मध्याह्नकाले सरसः प्रोत्थाय व्योम्नि चेरतुः ।। १५०&lt;br&gt;&#xA;क्षणाच्च नद्याः कस्याश्चित्खगौ तौ तीरमापतुः ।&lt;br&gt;&#xA;मुनिनाध्यासितं केनाप्यर्चाव्यग्रेण धूर्जटेः ।। १५१&lt;br&gt;&#xA;तत्र व्याधेन केनापि यान्तौ तौ सह दंपती ।&lt;br&gt;&#xA;हतावेकेन युगपच्छरेण भुवि पेततुः ।। १५२&lt;br&gt;&#xA;आतपत्राम्बुजं तच्च तदीयमपतत्तदा ।&lt;br&gt;&#xA;मुनेरर्चयतस्तस्य शिवलिङ्गस्य मूर्धनि ।। १५३&lt;br&gt;&#xA;ततो व्याधः स दृष्ट्वा तौ हंसं स्वीकृत्य हंसिकाम् ।&lt;br&gt;&#xA;तां ददौ मुनये तस्मै सोऽप्यानर्च शिवं तया ।। १५४&lt;br&gt;&#xA;तल्लिङ्गमूर्ध्नि स्रस्तस्य तस्याब्जस्य प्रभावतः ।&lt;br&gt;&#xA;स पुष्कराक्ष हंसस्त्वं जातो राजान्वयेऽधुना ।। १५५&lt;br&gt;&#xA;हंसी च सैषा विनयवती विद्याधरान्वये ।&lt;br&gt;&#xA;जाता विशेषतो ह्यस्या मांसैरभ्यर्चितो हरः ।। १५६&lt;br&gt;&#xA;इत्थं ते पूर्वभार्यासावित्युक्तो विजितासुना ।&lt;br&gt;&#xA;मुनिना पुष्कराक्षः स राजा तं पुनरब्रवीत् ।। १५७&lt;br&gt;&#xA;कथमग्निप्रवेशस्य तस्याघौघविघातिनः ।&lt;br&gt;&#xA;पक्षियोनावभूज्जन्म भगवन्फलमावयोः ।। १५८&lt;br&gt;&#xA;इत्युक्तवन्तं राजानं तं स प्रत्यब्रवीन्मुनिः ।&lt;br&gt;&#xA;यद्भावितात्मा म्रियते जन्तुस्तद्रूपमश्नुते ।। १५९&lt;br&gt;&#xA;तथा ह्युज्जयिनीपुर्यां नैष्ठिकी ब्रह्मचारिणी ।&lt;br&gt;&#xA;लावण्यमञ्जरी नाम कुमारी ब्राह्मणी पुरा ।। १६०&lt;br&gt;&#xA;युवानं ब्राह्मणं दृष्ट्वा कमलोदयसंज्ञकम् ।&lt;br&gt;&#xA;सहसा तद्गतस्वान्ता दह्यमाना स्मराग्निना ।। १६१&lt;br&gt;&#xA;अमुञ्चन्ती स्वनियमं तद्भोगध्यानभाविता ।&lt;br&gt;&#xA;गत्वा गन्धवतीतीरं तीर्थे तत्याज जीवितम् ।। १६२&lt;br&gt;&#xA;तया भावनया किं न जाताभूद्भोगसंगिनी ।&lt;br&gt;&#xA;नगर्यामेकलव्यायां वेश्या रूपवतीति सा ।। १६३&lt;br&gt;&#xA;तीर्थव्रतप्रभावाच्च सैव जातिस्मरा सती ।&lt;br&gt;&#xA;प्रसङ्गाच्चोडकर्णाय जापकाय द्विजन्मने ।। १६४&lt;br&gt;&#xA;स्वपूर्वजन्मवृत्तान्तरहस्यं तदवर्णयत् ।&lt;br&gt;&#xA;जपकर्मैकचित्तत्वे कुर्वाणस्यानुशासनम् ।। १६५&lt;br&gt;&#xA;अन्ते च शुद्धसंकल्पा ययौ वेश्यापि सद्गतिम् ।&lt;br&gt;&#xA;तद्राजन्योऽत्र यच्चित्तस्तन्मयत्वमुपैति सः ।। १६६&lt;br&gt;&#xA;एवमुक्त्वा स राजानं स्नानाय विससर्ज तम् ।&lt;br&gt;&#xA;मुनिर्मध्याह्नसवनं स्वयं च निरवर्तयत् ।। १६७&lt;br&gt;&#xA;राजा स पुष्कराक्षोऽपि गतो वननदीतटम् ।&lt;br&gt;&#xA;तां ददर्शात्र विनयवतीं पुष्पाणि चिन्वतीम् ।। १६८&lt;br&gt;&#xA;भासमानां स्ववपुषा प्रभामिव विवस्वतः ।&lt;br&gt;&#xA;अदृष्टपूर्वं गहनं प्रविष्टां कौतुकाद्वनम् ।। १६९&lt;br&gt;&#xA;केयं स्यादिति यावच्च स चिन्तयति सोत्सुकः ।&lt;br&gt;&#xA;तावत्कथां निषण्णा सा विस्रब्धामवदत्सखीम् ।। १७०&lt;br&gt;&#xA;सखि विद्याधरो यो मां हर्तुमैच्छत्पुरा स मे ।&lt;br&gt;&#xA;आगत्य शापमुक्तोऽद्य भर्तृप्राप्तिमिहोक्तवान् ।। १७१&lt;br&gt;&#xA;तच्छ्रुत्वा प्रत्यवोचत्तां सा सखी मुनिकन्यकाम् ।&lt;br&gt;&#xA;अस्त्येतन्मयि शृण्वत्यां मुञ्जकेशोऽद्य हि प्रगे ।। १७२&lt;br&gt;&#xA;इत्थमुक्तो निजः शिष्यो मुनिना विजितासुना ।&lt;br&gt;&#xA;गच्छ तारावलीरङ्कुमालिनावानय द्रुतम् ।। १७३&lt;br&gt;&#xA;कामं विनयवत्या हि वत्सेह दुहितुस्तयोः ।&lt;br&gt;&#xA;राज्ञश्च पुष्कराक्षस्य विवाहोऽद्य भविष्यति ।। १७४&lt;br&gt;&#xA;इत्युक्तो गुरुणा मुञ्जकेशो यातस्तथेति सः ।&lt;br&gt;&#xA;अत एह्याश्रमपदं गच्छावः सखि संप्रति ।। १७५&lt;br&gt;&#xA;एवं तयोक्ते विनयवती साथ ततो ययौ ।&lt;br&gt;&#xA;पुष्कराक्षश्च शुश्राव स तद्दूरादलक्षितः ।। १७६&lt;br&gt;&#xA;ज्वलत्कामाग्निसंतापादिव नद्यां निमज्य च ।&lt;br&gt;&#xA;जगाम विजितासोस्तमाश्रमं स पुनर्नृपः ।। १७७&lt;br&gt;&#xA;तत्र तारावलीरङ्कुमालिनौ तौ समगतौ ।&lt;br&gt;&#xA;आनर्चतुस्तं प्रणतं परिवव्रुश्च तापसाः ।। १७८&lt;br&gt;&#xA;ततो वेद्यां स्वतेजोभिर्भासितायां महर्षिणा ।&lt;br&gt;&#xA;द्वितीयेनेव मूर्तेन वह्निना विजितासुना ।। १७९&lt;br&gt;&#xA;तस्मै स राज्ञे विनयवतीं तां प्रत्यपादयत् ।&lt;br&gt;&#xA;रङ्कुमाली ददौ चास्मै रथं दिव्यं नभश्चरम् ।। १८०&lt;br&gt;&#xA;चतुःसमुद्रां पृथिवीं प्रशाधि सममेतया ।&lt;br&gt;&#xA;इत्येतस्मै वरं चादाद्विजितासुर्महामुनिः ।। १८१&lt;br&gt;&#xA;अथैष तदनुज्ञया नववधूमुपादाय तां&lt;br&gt;&#xA;नृपो गगनगामिनं तमधिरुह्य दिव्यं रथम् ।&lt;br&gt;&#xA;विलङ्घ्य च पयोनिधिं सपदि पुष्कराक्षस्ततो&lt;br&gt;&#xA;जगाम नगरीं निजां प्रकृतिनेत्रचन्द्रोदयः ।। १८२&lt;br&gt;&#xA;तत्र च जित्वा पृथिवीं रथप्रभावादवाप्तसाम्राज्यः ।&lt;br&gt;&#xA;आस्ते स्म विनयवत्या सहितो भोगांश्चिराय भुञ्जानः ।। १८३&lt;br&gt;&#xA;इत्थं सुदुष्करमपि स्वरसेन कार्यं सिद्ध्यत्यनुग्रहवतीष्विह देवतासु ।&lt;br&gt;&#xA;तत्स्वप्नदृष्टगिरिजादयितप्रसादात्सेत्स्यत्यभीष्टमचिरेण तवापि देव ।। १८४&lt;br&gt;&#xA;एतां निशम्य स विचित्रकथाममात्यादौत्सुक्यवानधिगमाय शशाङ्कवत्याः ।&lt;br&gt;&#xA;राजात्मजः स्वसचिवैः सममुज्जयिन्यां बुद्धिं बबन्ध गमनाय मृगाङ्कदत्तः ।। १८५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/003/</guid>
      <description>&lt;p&gt;तृतीयस्तरङ्गः ।&lt;br&gt;&#xA;एवं मृगाङ्कदत्तोऽत्र कर्मसेननृपात्मजाम् ।&lt;br&gt;&#xA;तां शशाङ्कवतीं प्राप्तुकामो वेतालवर्णिताम् ।। १&lt;br&gt;&#xA;गन्तुमुज्जयिनीं गुप्तं स्वनगर्यां निविर्गमम् ।&lt;br&gt;&#xA;महाव्रतिकवेषेण सोऽमन्त्रयत मन्त्रिभिः ।। २&lt;br&gt;&#xA;आदिदेश च खट्वाङ्गकपालादिसमाहृतौ ।&lt;br&gt;&#xA;स राजपुत्रः सचिवं स्वैरं भीमपराक्रमम् ।। ३&lt;br&gt;&#xA;तेन तच्चाहृतं स्वस्मिन्गृहे चारादबुध्यत ।&lt;br&gt;&#xA;मृगाङ्कदत्तस्य पितुर्मन्त्री मुख्योऽत्र भूपतेः ।। ४&lt;br&gt;&#xA;तत्कालं चात्र सोऽकस्मात्संचरन्हर्म्यपृष्ठतः ।&lt;br&gt;&#xA;मृगाङ्कदत्तस्ताम्बूलनिष्ठीवनरसं जहौ ।। ५५&lt;br&gt;&#xA;स च तस्यापतन्मूर्ध्नि दैवात्तत्पितृमन्त्रिणः ।&lt;br&gt;&#xA;अदृष्टस्य किलाधस्तात्तेन मार्गेण गच्छतः ।। ६&lt;br&gt;&#xA;बुद्ध्वा मृगाङ्कदत्तेन मुक्तं निष्ठीवनं स तत् ।&lt;br&gt;&#xA;मन्त्री परिभवक्रोधं कृतस्नानो हृदि न्यधात् ।। ७&lt;br&gt;&#xA;अथात्रामरदत्तस्य राज्ञो दैवाद्विषूचिका ।&lt;br&gt;&#xA;मृगाङ्कदत्तजनकस्यान्येद्युरुदपद्यत ।। ८&lt;br&gt;&#xA;ततः सोऽवसरं लब्ध्वा मन्त्री तं विजने नृपम् ।&lt;br&gt;&#xA;सहसोद्भूतरोगार्तमवदद्याचिताभयः ।। ९&lt;br&gt;&#xA;अभिचारः प्रभो भीमपराक्रमगृहे तव ।&lt;br&gt;&#xA;मृगाङ्कदत्तेनारब्घः कर्तुं तेनासि पीडितः ।। 12.3.१०&lt;br&gt;&#xA;मया चारमुखाज्ज्ञातं प्रत्यक्षं तच्च दृश्यते ।&lt;br&gt;&#xA;तन्निराकुरु देशात्तं देहाद्व्याधिमिवात्मजम् ।। ११&lt;br&gt;&#xA;तच्छ्रुत्वा स समुद्धान्तः प्राहिणोत्तदवेक्षणे ।&lt;br&gt;&#xA;निजं सेनापतिं भीमपराक्रमगृहं नृपः ।। १२&lt;br&gt;&#xA;स च केशकलापादि लब्ध्वा सेनापतिस्ततः ।&lt;br&gt;&#xA;आनीय तत्क्षणं तस्मै राज्ञे साक्षाददर्शयत् ।। १३&lt;br&gt;&#xA;राज्यलुब्धः स पुत्रो मे द्रोही निर्वास्यतामितः ।&lt;br&gt;&#xA;नगर्याः सहितोऽमात्यैस्त्वयाद्यैवाविलम्बितम् ।। १४&lt;br&gt;&#xA;इत्यादिशत्स तं क्रुद्धो राजा सेनापतिं ततः ।&lt;br&gt;&#xA;आश्वस्तो वेत्ति कुसृतिं प्रभुः को हि स्वमन्त्रिणाम् ।। १५&lt;br&gt;&#xA;सोऽथ सेनापतिर्गत्वा राजादेशं निवेद्य तम् ।&lt;br&gt;&#xA;मृगाङ्कदत्तं सामात्यं नगर्या निरकालयत् ।। १६&lt;br&gt;&#xA;सोऽप्यपेक्षितसंपत्तिर्हृष्टोऽर्चितविनायकः ।&lt;br&gt;&#xA;मृगाङ्कदत्तो मनसा प्रणम्य पितरौ ततः ।। १७&lt;br&gt;&#xA;अयोध्यातो विनिर्गत्य दूरं तान्सहयायिनः ।&lt;br&gt;&#xA;प्रचण्डशक्तिप्रमुखानुवाच दश मन्त्रिणः ।। १८&lt;br&gt;&#xA;शक्तिरक्षितनामास्ति किराताधिपतिर्महान् ।&lt;br&gt;&#xA;सब्रह्मचारी विद्यासु स च बालसुहृन्मम ।। १९&lt;br&gt;&#xA;युद्धबन्दीकृतेन प्राक्स हि पित्रात्ममुक्तये ।&lt;br&gt;&#xA;नियमाय प्रतिनिधिस्तातस्येह समर्प्यत ।। 12.3.२०&lt;br&gt;&#xA;मृते पितरि चोद्भूतगोत्रजः स्वबलेन सः ।&lt;br&gt;&#xA;मद्विज्ञप्तेन तातेन पित्र्ये राज्येऽधिरोपितः ।। २१&lt;br&gt;&#xA;तत्तस्य निकटं तावद्गच्छामः सुहृदस्ततः ।&lt;br&gt;&#xA;क्रमेणोज्जयिनीं यामस्तां शशाङ्कवतीं प्रति ।। २२&lt;br&gt;&#xA;इत्युक्तवांस्तथेत्युक्तवद्भिस्तैः सचिवैः सह ।&lt;br&gt;&#xA;प्रययौ स ततः प्राप सायं चैकां महाटवीम् ।। २३&lt;br&gt;&#xA;तस्यां निर्वृक्षतोयायां कृच्छ्रादकमवाप सः ।&lt;br&gt;&#xA;तीरोपान्तप्ररूढैकशुष्कपादपकं सरः ।। २४&lt;br&gt;&#xA;तस्मिन्सांध्यमनुष्ठाय विधिं पीत्वा जलानि सः ।&lt;br&gt;&#xA;श्रान्तः सुष्वाप सामात्यस्तस्य शुष्कतरोरधः ।। २५&lt;br&gt;&#xA;रात्रौ च चन्द्रशुभ्रायां प्रबुद्धः स ददर्श तम् ।&lt;br&gt;&#xA;शुष्कवृक्षं दलैः पुष्पैः फलैश्चापूरितं क्रमात् ।। २६&lt;br&gt;&#xA;पक्वानि च फलान्यस्य पतन्त्यालोक्य तत्क्षणम् ।&lt;br&gt;&#xA;प्रबोध्य दर्शयामास सचिवेभ्यस्तदद्भुतम् ।। २७&lt;br&gt;&#xA;ततस्तैर्विस्मयाविष्टैः क्षुधितैः सह तानि सः ।&lt;br&gt;&#xA;फलानि तस्य सुस्वादुरसानि बुभुजे तरोः ।। २८&lt;br&gt;&#xA;भुक्तवत्सु च तेष्वत्र पश्यत्सेवाखिलेषु सः ।&lt;br&gt;&#xA;शुष्कवृक्षः क्षणाद्विप्रकुमारः समपद्यत ।। २९&lt;br&gt;&#xA;पृष्ठो मृगाङ्कदत्तेन विस्मितेनाथ सोऽब्रवीत् ।&lt;br&gt;&#xA;दमधिर्नाम कोऽप्यासीदयोध्यायां द्विजोत्तमः ।। 12.3.३०&lt;br&gt;&#xA;तस्याहं श्रुतधिर्नाम पुत्रः स च मया सह ।&lt;br&gt;&#xA;दुर्भिक्षे मृतजानिः सन्भ्रमन्प्रापदिमां भुवम् ।। ३१&lt;br&gt;&#xA;इह केनापि दत्तानि प्राप्य पञ्च फलानि सः ।&lt;br&gt;&#xA;क्षुत्क्षामस्त्रीणि मे प्रादाद्द्वे चास्थापयदात्मने ।। ३२&lt;br&gt;&#xA;ततः स्नातुं सरस्तोयं गते तस्मिन्फलान्यहम् ।&lt;br&gt;&#xA;तानीह भुक्त्वा निःशेषाण्यकार्षं व्याजसुप्तकम् ।। ३३&lt;br&gt;&#xA;सोऽथ स्नात्वागतो बुद्ध्वा छद्मतः काष्ठवत्स्थितम् ।&lt;br&gt;&#xA;मां शप्तवान्भवेहैव शुष्कवृक्षः सरस्तटे ।। ३४&lt;br&gt;&#xA;रात्रौ च ते पुष्पफलं चन्द्रवत्यां भविष्यति ।&lt;br&gt;&#xA;तर्पयित्वातिथीञ्जातु फलैः शापाद्विमोक्ष्यसे ।। ३५&lt;br&gt;&#xA;इति पित्राभिशप्तोऽहं सद्यः शुष्कद्रुमोऽभवम् ।&lt;br&gt;&#xA;युष्मद्भुक्तफलश्चाथ चिरान्मुक्तोऽस्मि शापतः ।। ३६&lt;br&gt;&#xA;इत्युक्तनिजवृत्तान्तं पृच्छन्तं श्रुतधिं ततः ।&lt;br&gt;&#xA;मृगङ्कादत्तोऽपि स तं स्ववृत्तान्तमबोधयत् ।। ३७&lt;br&gt;&#xA;ततः सोऽबान्धवो नीतावधीती श्रुतधिर्द्विजः ।&lt;br&gt;&#xA;मृगाङ्कदत्ताद्वृतवान्वरं तदनुयायिताम् ।। ३८&lt;br&gt;&#xA;ततो नीत्वा निशां प्रातस्तेन श्रुतधिना सह ।&lt;br&gt;&#xA;मृगाङ्कदत्तः स ततः प्रतस्थे सचिवान्वितः ।। ३९&lt;br&gt;&#xA;गच्छंश्च स प्राप्य वनं करिमण्डितसंज्ञकम् ।&lt;br&gt;&#xA;ददर्श पुरुषान्पञ्च भूरिकेशान्दुराकृतीन् ।। 12.3.४०&lt;br&gt;&#xA;उपेत्य प्रश्रयात्ते च तमूचुर्जातविस्मयम् ।&lt;br&gt;&#xA;काशिपुर्यां वयं जाता विप्रा धेनूपजीविनः ।। ४१&lt;br&gt;&#xA;तेऽवग्रहप्लुष्टतृणात्ततो देशादिदं वनम् ।&lt;br&gt;&#xA;आगताः स्मो बहुतृणं दुर्भिक्षे सह धेनुभिः ।। ४२&lt;br&gt;&#xA;इह च प्राप्तमस्माभिर्वापीवारि रसायनम् ।&lt;br&gt;&#xA;तीररूढद्रुमभ्रश्यत्त्रिफलानित्यभावितम् ।। ४३&lt;br&gt;&#xA;पिबतां तत्सदास्माकमेषां क्षीरभुजां सताम् ।&lt;br&gt;&#xA;पञ्च वर्षशतान्यस्मिन्व्यतीतान्यजने वने ।। ४४&lt;br&gt;&#xA;तेनेदृशा वयं देव यूयं चातिथयोऽधुना ।&lt;br&gt;&#xA;अस्माभिर्दैवतः प्राप्तास्तदेतास्माकमाश्रमम् ।। ४५&lt;br&gt;&#xA;इति तैरर्थितो गत्वा सानुगः स तदाश्रमम् ।&lt;br&gt;&#xA;मृगाङ्कदत्तः क्षीरादिभोजी तदनयद्दिनम् ।। ४६&lt;br&gt;&#xA;प्रस्थितश्च ततः प्रातरन्यान्यपि विलोकयन् ।&lt;br&gt;&#xA;कौतुकानि स संप्राप किरातविषयं क्रमात् ।। ४७&lt;br&gt;&#xA;प्राहिणोच्छ्रुतधिं चात्र स्वागमावेदनाय सः ।&lt;br&gt;&#xA;तं किरातपतिं मित्त्रं शक्तिरक्षितकं प्रति ।। ४८&lt;br&gt;&#xA;सोऽपि बुद्ध्वा किरातेशो निर्गत्याग्रे तमानतः ।&lt;br&gt;&#xA;मृगाङ्कदत्तं सामात्यं पुरं प्रावेशयन्निजम् ।। ४९&lt;br&gt;&#xA;तस्तेनोपचरितस्तस्थौ तत्र स कांश्चन ।&lt;br&gt;&#xA;मृगाङ्कदत्तो दिवसानुक्तागमनकारणः ।। 12.3.५०&lt;br&gt;&#xA;स्वकार्ये प्राप्तकालं च साहाय्ये शक्तिरक्षितम् ।&lt;br&gt;&#xA;स्थापयित्वात्र सज्जं तमामन्त्र्य च नृपात्मजः ।। ५१&lt;br&gt;&#xA;प्रातिष्ठत स पुण्याहे पुनरुज्जयिनीं प्रति ।&lt;br&gt;&#xA;शशाङ्कवत्या हृतधीरात्मना द्वादशस्ततः ।। ५२&lt;br&gt;&#xA;गच्छंश्च सोऽटवीं प्राप्य शून्यां तरुतलस्थितम् ।&lt;br&gt;&#xA;तपस्विनं ददर्शैकं भस्माजिनजटाभृतम् ।। ५३&lt;br&gt;&#xA;निराश्रमपदेऽरण्ये किमेकाकीह तिष्ठसि ।&lt;br&gt;&#xA;भगवन्नित्युपागम्य स तं पप्रच्छ सानुगः ।। ५४&lt;br&gt;&#xA;सोऽथ तं तापसोऽवादीदहं शिष्यो महागुरोः ।&lt;br&gt;&#xA;शुद्धकीर्त्यभिधानस्य नानामन्त्रौघसिद्धिमान् ।। ५५&lt;br&gt;&#xA;सोऽहं कदाप्यकरवं स्वस्थावेशं प्रसङ्गतः ।&lt;br&gt;&#xA;शुभलक्षणमासाद्य कंचित्क्षत्रकुमारकम् ।। ५६&lt;br&gt;&#xA;स कुमारः समाविष्टः पृष्टो नानाविधानि मे ।&lt;br&gt;&#xA;सिद्धौषधिरसक्षेत्राण्युदीर्येदमथाब्रवीत् ।। ५७&lt;br&gt;&#xA;अस्तीहोत्तरदिग्भागे केवलः शिंशपातरुः ।&lt;br&gt;&#xA;विन्ध्याटव्यामधश्चास्य नागेन्द्रभवनं महत् ।। ५८&lt;br&gt;&#xA;तच्चार्द्रधूलिप्रच्छन्नजलं सदुपलक्ष्यते ।&lt;br&gt;&#xA;मध्याह्ने हंसमिथुनैः क्रीडद्भिः साम्बुसारसैः ।। ५९&lt;br&gt;&#xA;तत्र पारावताख्योऽस्ति नाम्ना नागवरो बली ।&lt;br&gt;&#xA;तस्य देवासुररणात्प्राप्तः खङ्गोऽस्त्यनुत्तमः ।। 12.3.६०&lt;br&gt;&#xA;वैदूर्यकान्तिर्नाम्ना तं खङ्गं प्राप्नोति यो नरः ।&lt;br&gt;&#xA;स सिद्धाधिपतिर्भूत्वा विचरत्यपराजितः ।। ६१&lt;br&gt;&#xA;स चासिः प्राप्यते वीरै सहायैरित्युदीरिते ।&lt;br&gt;&#xA;तेनाविष्टेन तस्याहमथाकार्षं विसर्जनम् ।। ६२&lt;br&gt;&#xA;ततोऽन्यविमुखः खड्गं प्रेप्सुस्तं पृथिवीमहम् ।&lt;br&gt;&#xA;भ्रान्त्वा सहायानप्राप्य खिन्नो मर्तुमिहागतः ।। ६३&lt;br&gt;&#xA;एतन्मृगाङ्कदत्तोऽत्र श्रुत्वा तस्मात्स तापसात् ।&lt;br&gt;&#xA;अहं सहायः समात्यस्तवेति तमभाषत ।। ६४&lt;br&gt;&#xA;स चाभिनन्द्य तत्तेन सानुगेन समं ययौ ।&lt;br&gt;&#xA;तस्य नागस्य भवनं पादलेपेन तापसः ।। ६५&lt;br&gt;&#xA;तत्राभिज्ञानसंप्राप्ते मन्त्रबद्धासु दिक्षु च ।&lt;br&gt;&#xA;रात्रौ मृगाङ्कदत्तादीन्स्थापयित्वाभिमन्त्रितैः ।। ६६&lt;br&gt;&#xA;सर्षपैः प्रकटीकृत्य क्षिप्तैस्तद्धूलितो जलम् ।&lt;br&gt;&#xA;स नागदमनैर्मन्त्रैर्होमं कर्तुं प्रचक्रमे ।। ६७&lt;br&gt;&#xA;विघ्नांश्चोत्पातमेघादीन्मन्त्रशक्त्या जिगाय सः ।&lt;br&gt;&#xA;ततोऽत्र निर्ययौ तस्माद्दिव्या स्त्री शिंशपातरोः ।। ६८&lt;br&gt;&#xA;मोहमन्त्रं पठन्तीव सा रत्नाभरणारवैः ।&lt;br&gt;&#xA;उपेत्य तं क्षणाच्चक्रे कटाक्षक्षतमानसम् ।। ६९&lt;br&gt;&#xA;हृतधैर्या च सा तस्य समालिङ्ग्य घनस्तनी ।&lt;br&gt;&#xA;हस्ताद्विस्मृतमन्त्रस्य होमभाण्डमपातयत् ।। 12.3.७०&lt;br&gt;&#xA;लब्धान्तरश्च तत्कालं स नागो भवनात्ततः ।&lt;br&gt;&#xA;पारावताख्यः कल्पान्तघनाघन इवोदगात् ।। ७१&lt;br&gt;&#xA;तं दृष्ट्वा नयनज्वालाघोरं गर्जितदारुणम् ।&lt;br&gt;&#xA;स नष्टदिव्यनारीको हृत्स्फोटं प्राप तापसः ।। ७२&lt;br&gt;&#xA;तस्मिन्विनष्टे तस्यात्र कृतसाहायकान्स तान् ।&lt;br&gt;&#xA;नागो मृगाङ्कदत्तादीनशपच्छान्तवैकृतः ।। ७३&lt;br&gt;&#xA;युष्माभिरेतत्संघातात्कृतं निष्कारणं यतः ।&lt;br&gt;&#xA;विप्रयुक्तास्ततोऽन्योन्यं कंचित्कालं भविष्यथ ।। ७४&lt;br&gt;&#xA;इत्युक्त्वान्तर्हिते नागे सर्वे ते तत्र तत्क्षणम् ।&lt;br&gt;&#xA;ध्वान्तरुद्धदृशो ध्वस्तशब्दश्रवणशक्तयः ।। ७५&lt;br&gt;&#xA;जग्मुर्मृगाङ्कदत्ताद्या विप्रयुक्ता यतस्ततः ।&lt;br&gt;&#xA;शापप्रभावात्क्रोशन्तश्चिन्वन्तश्च परस्परम् ।। ७६&lt;br&gt;&#xA;मृगाङ्कदत्तश्च ततः स गते रात्रिविभ्रमे ।&lt;br&gt;&#xA;भ्राम्यन्नितस्ततोऽटव्यां तत्रासीत्सचिवैर्विना ।। ७७&lt;br&gt;&#xA;गतेष्वेवं च मासेषु द्वित्रेष्वत्राथ तस्य सः ।&lt;br&gt;&#xA;अकस्माच्छ्रुतधिर्विप्रो विचिन्वन्प्रापदन्तिकम् ।। ७८&lt;br&gt;&#xA;स पादपतितः साश्रुः श्रुतधिस्तं कृतादरम् ।&lt;br&gt;&#xA;स्वमन्त्रिवार्तां पृच्छन्तं समाश्वास्यैवमभ्यधात् ।। ७९&lt;br&gt;&#xA;न दृष्टास्ते मया किं तु जाने यास्यन्ति ते प्रभो ।&lt;br&gt;&#xA;पुरीमुज्जयिनीं सैव गन्तव्या वर्तते हि वः ।। 12.3.८०&lt;br&gt;&#xA;इत्याद्युक्तवता तेन प्रेरितस्तद्युतोऽथ सः ।&lt;br&gt;&#xA;मृगाङ्कदत्तः शनकैः प्रायादुज्जयिनीं प्रति ।। ८१&lt;br&gt;&#xA;गच्छन्स्तोकैश्च दिवसैर्मार्गेणाशङ्कितागतम् ।&lt;br&gt;&#xA;हृष्टो विमलबुद्धिं स संप्राप निजमन्त्रिणम् ।। ८२&lt;br&gt;&#xA;तद्दर्शनोद्वाष्पदृशं प्रणतं परिरभ्य सः ।&lt;br&gt;&#xA;उपवेश्य च पप्रच्छ वार्तामितरमन्त्रिणाम् ।। ८,३&lt;br&gt;&#xA;ततो विमलबुद्धिस्तं भृत्यप्रियमुवाच सः ।&lt;br&gt;&#xA;न जाने देव कस्तेषु क्व गतो नागशापतः ।। ८४&lt;br&gt;&#xA;त्वं तु तान्प्राप्स्यसीत्येतद्यथा जाने तथा शृणु ।&lt;br&gt;&#xA;तदाहं नागशापेन दूराकृष्टः परिभ्रमन् ।। ८५&lt;br&gt;&#xA;अटव्याः पूर्वदिग्भागे क्लान्तः केनापि साधुना ।&lt;br&gt;&#xA;आश्रमं प्रापितोऽभूवं महर्षेर्ब्रह्मदण्डिनः ।। ८६&lt;br&gt;&#xA;तत्र तेनर्षिणा दत्तैः फलाम्भोभिर्गतक्लमः ।&lt;br&gt;&#xA;पर्यटन्नाश्रमादारादद्राक्षं बृहतीं गुहाम् ।। ८७&lt;br&gt;&#xA;प्रविश्य कौतुकात्तस्यां दृष्ट्वान्तर्मणिमन्दिरम् ।&lt;br&gt;&#xA;प्रवृत्तवानहं जालगवाक्षैस्तत्र वीक्षितुम् ।। ८८&lt;br&gt;&#xA;तावत्स्थितान्तश्चक्रं स्त्री भ्रामयन्ती सभृङ्गकम् ।&lt;br&gt;&#xA;भृङ्गास्तेऽथाश्रिता भेदेनात्रस्थौ वृषगर्दभौ ।। ८९&lt;br&gt;&#xA;ताभ्यां च वान्तौ क्षीरासृकफेनौ पीत्वा यथाश्रयम् ।&lt;br&gt;&#xA;द्वये सितासिता भूत्वा जातास्ते जालकारकाः ।। 12.3.९०&lt;br&gt;&#xA;स्वविष्ठाभिस्ततस्तैश्च द्विविधैर्विविधाः कृताः ।&lt;br&gt;&#xA;जालपाशाः सुपुष्पैश्च विषपुष्पैश्च संगताः ।। ९१&lt;br&gt;&#xA;तेषु पाशेषु ते सक्ता जालकारा यथासुखम् ।&lt;br&gt;&#xA;श्वेतकृष्णोभयमुखेनैत्य दष्टा महाहिना ।। ९२&lt;br&gt;&#xA;नानाघटेष्वथ क्षिप्तास्तया नार्या समुत्थिताः ।&lt;br&gt;&#xA;पुनस्तथैव तानेव पाशाञ्श्लिष्ट्वा यथातथम् ।। ९३&lt;br&gt;&#xA;विषोद्वेगाच्च तत्पुष्पजालस्थेष्वारटत्स्वथ ।&lt;br&gt;&#xA;अन्येऽपि तेऽन्यजालस्थाः प्रवृत्ताः क्रन्दितुं तदा ।। ९४&lt;br&gt;&#xA;तच्छब्दभग्नध्यानेन तत्रस्थेन कृपालुना ।&lt;br&gt;&#xA;केनापि भालतो मुक्ता ततो ज्वाला तपस्विना ।। ९५&lt;br&gt;&#xA;तया निर्दग्धपाशास्ते दण्डं सुषिरवैद्रुमम् ।&lt;br&gt;&#xA;प्रविश्यैव तदूर्ध्वस्थे लीना ज्योतिषि भास्वरे ।। ९६&lt;br&gt;&#xA;तावत्क्वापि गता सा स्त्री सचक्रवृषगर्दभा ।&lt;br&gt;&#xA;तद्दृष्ट्वा विस्मितो यावत्स्थितोऽहं तत्र पर्यटन् ।। ९७&lt;br&gt;&#xA;तावत्पुष्करिणीं हृद्यामपश्यं भृङ्गनादितैः ।&lt;br&gt;&#xA;इहाप्यागत्य वीक्षस्वेत्याह्वयन्तीमिवाम्बुजैः ।। ९८&lt;br&gt;&#xA;तीरोपविष्टस्तस्याश्च वीक्षे यावद्वनं महत् ।&lt;br&gt;&#xA;जालान्तरे वने चैको लुब्धकस्तत्र तेन च ।। ९९&lt;br&gt;&#xA;दशबाहुरवाप्यैकः सिंहपोतो विवर्ध्य च ।&lt;br&gt;&#xA;अनायत्त इति क्रोधाद्वनात्तस्मात्प्रवासितः ।। 12.3.१००&lt;br&gt;&#xA;सोऽपि सिंहः समाकर्ण्य सिंह्या शब्दं वनान्तरे ।&lt;br&gt;&#xA;तत्र गच्छन्महावातेनावकीर्णभुजः कृतः ।। १०१&lt;br&gt;&#xA;ततो लम्बोदरेणैत्य पुंसारोपितबाहुकः ।&lt;br&gt;&#xA;संपादितः स यातस्तद्वनं केसरिणीकृते ।। १०२&lt;br&gt;&#xA;तत्र तस्याः कृते क्लेशमनुभूय वनान्तरे ।&lt;br&gt;&#xA;प्रागात्तां प्राप्य तद्युक्तः स निजं वनमागतः ।। १०३&lt;br&gt;&#xA;सभार्यमागतं तं च दृष्ट्वैव करिमर्दनम् ।&lt;br&gt;&#xA;वनं समर्प्य तत्तस्मै लुब्धकः स ततो गतः ।। १०४&lt;br&gt;&#xA;एतदप्यहमालोक्य गत्वाश्रमपदं ततः ।&lt;br&gt;&#xA;उभयं तन्महाश्चर्यमवोचं ब्रह्मदण्डिने ।। १०५&lt;br&gt;&#xA;सोऽथ प्रीत्या त्रिकालज्ञो मुनिर्मामेवमभ्यधात् ।&lt;br&gt;&#xA;धन्योऽसि दर्शितं सर्वं प्रसन्नेनेश्वरेण ते ।। १०६&lt;br&gt;&#xA;या दृष्टा स्त्री त्वया तत्र सा माया भ्रमितं च यत् ।&lt;br&gt;&#xA;तया संसारचक्रं तद्ये भृङ्गास्ते च जन्तवः ।। १०७&lt;br&gt;&#xA;वृषगर्दभरूपौ तौ धर्माधर्मौ पृथक्पृथक् ।&lt;br&gt;&#xA;श्रितास्तद्वान्तदुग्धासृग्रूपे सुकृतदुष्कृते ।। १०८&lt;br&gt;&#xA;स्वस्वाश्रयोत्थे संसेव्य भूत्वा च श्वेतकल्मषाः ।&lt;br&gt;&#xA;द्विविधा जालकाराभा विष्टब्धा निजवीर्यतः ।। १०९&lt;br&gt;&#xA;निर्माय द्विविधानेव जालपाशान्सुतादिकान् ।&lt;br&gt;&#xA;सत्पुष्पविषपुष्पाभसुखदुःखानुषङ्गिणः ।। 12.3.११०&lt;br&gt;&#xA;यथास्वं तेषु संसक्ताः कालेनोरगरूपिणा ।&lt;br&gt;&#xA;शुभाशुभाभ्यां वक्त्राभ्यां हताः पुत्र यथोचितम् ।। १११&lt;br&gt;&#xA;ततो घटकरूपासु नानायोनिषु मायया ।&lt;br&gt;&#xA;स्त्रीरूपया तया क्षिप्तास्तथैवोत्थाय ते पुनः ।। ११२&lt;br&gt;&#xA;तुल्यासु पतिताः श्वेतकृष्णास्वाकृतिषु द्विधा ।&lt;br&gt;&#xA;पुत्रादिजालपाशेषु सुखदुःखानुबन्धिषु ।। ११३&lt;br&gt;&#xA;ततः कृष्णा निजैर्जालैर्बद्धा दुःखविषार्दिताः ।&lt;br&gt;&#xA;प्रवृत्ताः क्रन्दितुं विग्नाः शरणं परमेश्वरम् ।। ११४&lt;br&gt;&#xA;तद्दृष्ट्वा जातवैराग्यास्ते श्वेता अपि जन्तवः ।&lt;br&gt;&#xA;प्रारब्धा निजजालस्थास्तमेवाक्रन्दितुं प्रभुम् ।। ११५&lt;br&gt;&#xA;ततः प्रबुध्य देवेन तेन तापसरूपिणा ।&lt;br&gt;&#xA;ज्ञानाग्निज्वालया दग्धपाशाः सर्वेऽपि ते कृताः ।। ११६&lt;br&gt;&#xA;तेन विद्रुमसद्दण्डरूपमादित्यमण्डलम् ।&lt;br&gt;&#xA;प्रविश्य तत्तदूर्ध्वस्थं परमं धाम ते श्रिताः ।। ११७&lt;br&gt;&#xA;नष्टा च चक्राकारेण संसारेण सहैव सा ।&lt;br&gt;&#xA;माया वृषस्वराकारधर्माधर्मसमन्विताः ।। ११८&lt;br&gt;&#xA;एवं भ्रमन्ति संसारे शुक्लकृष्णाः स्वकर्मभिः ।&lt;br&gt;&#xA;ईश्वराराधनादेव विमुच्यन्ते च जन्तवः ।। ११९&lt;br&gt;&#xA;इति ते मोहशान्त्यर्थमीश्वरेण प्रदर्शितम् ।&lt;br&gt;&#xA;वापीजले च यद्दृष्टं भवता तदिदं शृणु ।। 12.3.१२०&lt;br&gt;&#xA;मृगाङ्कदत्तभाव्यर्थप्रदर्शनमिदं जले ।&lt;br&gt;&#xA;प्रतिबिम्बमिवोत्पाद्य कृतं भगवता तव ।। १२१&lt;br&gt;&#xA;स हि बालमृगारातिपोततुल्यो भुजोपमैः ।&lt;br&gt;&#xA;सचिवैर्दशभिर्युक्तो वर्धितो वनसंनिभात् ।। १२२&lt;br&gt;&#xA;देशाल्लुब्धकतुल्येन पित्रा कोपात्प्रवासितः ।&lt;br&gt;&#xA;अवन्तिदेशादुद्भूता ख्यातिमन्यवनोपमात् ।। १२३&lt;br&gt;&#xA;शशाङ्कवत्यास्तत्सिंह्या इव श्रुत्वा प्रधावितः ।&lt;br&gt;&#xA;नागशापेन वातेन भ्रष्टमन्त्रिभुजः कृतः ।। १२४&lt;br&gt;&#xA;ततो विनायकेनात्र स लम्बोदररूपिणा ।&lt;br&gt;&#xA;संघाटितामात्यभुजः प्रकृतिस्थः पुनः कृतः ।। १२५&lt;br&gt;&#xA;ततो गत्वानुभूयातिक्लेशं प्राप्तां ततोऽन्यतः ।&lt;br&gt;&#xA;तां शशाङ्कवतीं सिंहीमादायात्रागतश्च सः ।। १२६&lt;br&gt;&#xA;ततश्च निकटं प्राप्तं विद्युतारातिवारणम् ।&lt;br&gt;&#xA;मृगाङ्कदत्तसिंहं तं दृष्ट्वा भार्यासमन्वितम् ।। १२७&lt;br&gt;&#xA;तत्स्वदेशवनं तस्मै समर्प्य सकलं स्वतः ।&lt;br&gt;&#xA;तत्पिता लुब्धकनिभः स प्रयातस्तपोवनम् ।। १२८&lt;br&gt;&#xA;इति संपन्नवद्भावि दर्शितं विभुना तव ।&lt;br&gt;&#xA;तद्युष्मान्मन्त्रिणो भार्यां राज्यं चाप्स्यति वः प्रभुः ।। १२९&lt;br&gt;&#xA;इत्यहं मुनिवरेण बोधितस्तेन लब्धधृतिराश्रमात्ततः ।&lt;br&gt;&#xA;निर्गतोऽथ शनकैरुपाव्रजन्नद्य देव मिलितस्त्वया सह ।। 12.3.१३०&lt;br&gt;&#xA;तस्मादभिमतमाप्स्यसि सचिवांल्लब्ध्वा प्रचण्डशक्तिमुखान् ।&lt;br&gt;&#xA;प्रस्थानकालपूजाप्रसन्नविघ्नेश्वरो नियतम् ।। १३१&lt;br&gt;&#xA;इति स्वसचिवात्क्षणं विमलबुद्धितः सोऽद्भुतं&lt;br&gt;&#xA;निशम्य परितोषवानपि मृगाङ्कदत्तः पुनः ।&lt;br&gt;&#xA;विचार्य सह तेन तामपरमन्त्र्यवाप्त्यै क्रमादवन्तिनगरीं प्रति व्रजितवान्स्वकार्याय च ।। १३२&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/</guid>
      <description>&lt;p&gt;ततः श्रुतधियुक्तेन समं विमलबुद्धिना ।&lt;br&gt;&#xA;स शशाङ्कवतीहेतोर्गच्छन्नुज्जयिनीं प्रति ।। १&lt;br&gt;&#xA;मृगाङ्कदत्तः संप्रापदन्तरा नर्मदानदीम् ।&lt;br&gt;&#xA;वीचिवेल्लद्भुजलतां विलसत्फेनपाण्डुराम् ।। २&lt;br&gt;&#xA;दिष्टया मिलदमात्योऽयं संवृत्त इति वीक्ष्य तम् ।&lt;br&gt;&#xA;हर्षादिव प्रनृत्यन्तीं हसन्तीं चपलाशयाम् ।। ३&lt;br&gt;&#xA;तस्यां स्नानावतीर्णे च तस्मिन्कश्चिदुपाययौ ।&lt;br&gt;&#xA;तत्र मायाबटुर्नाम स्नातुं शबरभूपतिः ।। ४&lt;br&gt;&#xA;तं स्नान्तं सहसोत्थाय त्रयोऽत्र जलमानुषाः ।&lt;br&gt;&#xA;युगपज्जगृहुर्भिल्लं भीतिनश्यत्परिच्छदम् ।। ५&lt;br&gt;&#xA;तद्दृष्ट्वाकृष्टखड्गोऽन्तः प्रविश्य जलमानुषान् ।&lt;br&gt;&#xA;हत्वा मृगाङ्कदत्तस्तान्भिल्लेन्द्रं तममोचयत् ।। ६&lt;br&gt;&#xA;स तद्ग्राहभयान्मुक्तो भिल्लराजो जलोत्थितः ।&lt;br&gt;&#xA;तं राजपुत्रं पप्रच्छ पतित्वा पादयोस्ततः ।। ७&lt;br&gt;&#xA;धात्रा कस्त्वमिहानीतः प्राणत्राणाय मे वद ।&lt;br&gt;&#xA;कस्य चालंकृतो वंशस्त्वया सुकृतिनः पितुः ।। ८&lt;br&gt;&#xA;को वा कटाक्षितः पुण्यैर्देशो यत्र गमिष्यसि ।&lt;br&gt;&#xA;इत्युक्त्वा श्रुतधेः श्रुत्वा तद्वृत्तान्तमशेषतः ।। ९&lt;br&gt;&#xA;सुतरां प्रणतस्तं स शबरेन्द्रोऽब्रवीत्पुनः ।&lt;br&gt;&#xA;तर्ह्यहं ते यथादिष्टे सहायोऽत्राभिवाञ्छिते ।। १०&lt;br&gt;&#xA;सख्या दुर्गपिशाचेन मातङ्गपतिना सह ।&lt;br&gt;&#xA;तत्प्रसादं कुरुष्वैहि गृहान्भृत्यस्य मे प्रभो ।। ११&lt;br&gt;&#xA;इति सप्रणयैस्तैस्तैर्वचोभिः प्रार्थ्य तं ततः ।&lt;br&gt;&#xA;मृगाङ्कदत्तं पल्लीं स्वां शबरेन्द्रो निनाय सः ।। १२&lt;br&gt;&#xA;उपाचरच्च तं तत्र यथावत्स्वविभूतिभिः ।&lt;br&gt;&#xA;राजपुत्रमशेषेण पल्लीलोकेन पूजितम् ।। १३&lt;br&gt;&#xA;सोऽपि मातङ्गराजोऽत्र समेत्याभिननन्द तम् ।&lt;br&gt;&#xA;दासीभूय सुहृत्प्राणप्रदं न्यस्तशिरा भुवि ।। १४&lt;br&gt;&#xA;ततो मायाबटोस्तस्य भिल्लेन्द्रस्यानुरोधतः ।&lt;br&gt;&#xA;मृगाङ्कदत्तस्तत्रैव तस्थौ कांश्चित्स वासरान् ।। १५&lt;br&gt;&#xA;एकदा च स्थिते तस्मिन्द्यूतं स शबरेश्वरः ।&lt;br&gt;&#xA;समं निजप्रतीहारेणारेभे चण्डकेतुना ।। १६&lt;br&gt;&#xA;तावन्नभसि मेघेषु गर्जत्सु गृहबर्हिणः ।&lt;br&gt;&#xA;प्रनृत्तान्द्रष्टुमुत्तस्थौ स मायाबटुभूपतिः ।। १७&lt;br&gt;&#xA;ततः स द्यूतरसिकः प्रतीहारस्तमभ्यधात् ।&lt;br&gt;&#xA;किमेभिः प्रेक्षितै राजन्नसुशिक्षितताण्डवैः ।। १८&lt;br&gt;&#xA;स मयूरो गृहे मेऽस्ति नास्ति योऽन्यत्र भूतले ।&lt;br&gt;&#xA;दर्शयिष्यामि तं प्रातस्तुभ्यं तद्रसिकोऽसि चेत् ।। १९&lt;br&gt;&#xA;तच्छ्रुत्वा दर्शनीयो मे सर्वथा स त्वयेति च ।&lt;br&gt;&#xA;उक्त्वा स तं प्रतीहारं दिनकृत्यं व्यधान्नृपः ।। २०&lt;br&gt;&#xA;मृगाङ्कदत्तोऽप्याकर्ण्य सर्वं तत्तत्र सानुगः ।&lt;br&gt;&#xA;तथैवोत्थाय विदधे स्नानाहारादिकाः क्रियाः ।। २१&lt;br&gt;&#xA;ततो रात्रावुपेतायामन्धे तमसि जम्भिते ।&lt;br&gt;&#xA;कस्तूरिकानुलिप्ताङ्गो वसानो नीलवाससी ।। २२&lt;br&gt;&#xA;स राजपुत्रः स्वोद्देशाद्वीरचर्यार्थमेककः ।&lt;br&gt;&#xA;सुप्तानुगाद्वासगृहात्खड्गपाणिर्विनिर्ययौ ।। २३&lt;br&gt;&#xA;भ्रमंश्च तत्र केनापि पुंसा मार्गागतेन सः ।&lt;br&gt;&#xA;अपश्यता ध्वान्तवशादंसेनांसेऽभ्यहन्यत ।। २४&lt;br&gt;&#xA;ततः सोऽभ्यभवत्क्रुद्धो युद्धायाह्वयति स्म तम् ।&lt;br&gt;&#xA;स चाहतः पुमान्प्रौढस्तत्कालोचितमभ्यधात् ।। २५&lt;br&gt;&#xA;किं ताम्यस्यविचार्यैव विचारयसि चेत्ततः ।&lt;br&gt;&#xA;वाच्यो निशापतिर्येन निशैषा न प्रकाशिता ।। २६&lt;br&gt;&#xA;धाता वा येन पूर्णोऽस्य नाधिकारोऽत्र निर्मितः ।&lt;br&gt;&#xA;येन वैराणि जायन्ते तमसीदृश्यकारणम् ।। २७&lt;br&gt;&#xA;तच्छ्रुत्वा सत्यमित्युक्त्वा तुष्टो नागरिकोक्तितः ।&lt;br&gt;&#xA;मृगाङ्कदत्तः कोऽसीति स तं पप्रच्छ पूरुषम् ।। २८&lt;br&gt;&#xA;चौरोऽहमिति तेनोक्तः पुंसा सोऽप्यवदन्मृषा ।&lt;br&gt;&#xA;हस्तमानय सब्रह्मचारी मम भवानिति ।। २९&lt;br&gt;&#xA;कृत्या च सख्यं जिज्ञासुः स तेनैव सह व्रजन् ।&lt;br&gt;&#xA;मृगाङ्कदत्तः संप्राप जीर्णकूपं तृणावृतम् ।। ३०&lt;br&gt;&#xA;तत्र तेन प्रविष्टेन पुंसा सह सुरुङ्गया ।&lt;br&gt;&#xA;गत्वा मायाबटोस्तस्य राज्ञोऽन्तःपुरमाप्तवान् ।। ३१&lt;br&gt;&#xA;तत्र दीपेन दृष्ट्वा तं परिजज्ञे स पूरुषम् ।&lt;br&gt;&#xA;यावत्सोऽत्र प्रतीहारश्चण्डकेतुर्न तस्करः ।। ३२&lt;br&gt;&#xA;प्रतीहारस्तु न स तं मन्दालोकैककोणगम् ।&lt;br&gt;&#xA;परिजज्ञेऽन्यवेषस्थं राजस्त्रीछन्नकामुकः ।। ३३&lt;br&gt;&#xA;राजवध्वा च स तया प्राप्त एवानुरक्तया ।&lt;br&gt;&#xA;उत्थाय कण्ठे जगृहे मञ्जुमत्यभिधानया ।। ३४&lt;br&gt;&#xA;उपवेश्य च पर्यङ्के स पृष्टोऽभूत्तया तदा ।&lt;br&gt;&#xA;अद्यैव भवता कोऽयमिहानीतः पुमानिति ।। ३५&lt;br&gt;&#xA;सुहृन्ममायं विश्वस्ता भवेत्युक्ता च तेन सा ।&lt;br&gt;&#xA;प्रतीहारेण सोद्वेगा मञ्जुमत्येवमव्रवीत् ।। ३६&lt;br&gt;&#xA;कुतो मे मन्दभाग्याया विश्वासो यदसौ नृपः ।&lt;br&gt;&#xA;मृत्योर्मृगाङ्कदत्तेन मुखं प्राप्तोऽपि रक्षितः ।। ३७&lt;br&gt;&#xA;तच्छ्रुत्वा स प्रतीहारस्तामवादीदलं शुचा ।&lt;br&gt;&#xA;नृपं मृगाङ्कदत्तं च हनिष्याम्यचिरात्प्रिये ।। ३८&lt;br&gt;&#xA;इत्युक्तवन्तं तं दैवात्साब्रवीत्किं विकत्थसे ।&lt;br&gt;&#xA;आक्रान्तोऽभूद्यदा ग्राहैर्नृपोऽसौ नर्मदाम्भसि ।। ३९&lt;br&gt;&#xA;मृगाङ्कदत्त एवैकस्तदा तद्रक्षणोद्यतः ।&lt;br&gt;&#xA;त्वया किं न हतस्तत्र भीतो हि त्वं पलायितः ।। ४०&lt;br&gt;&#xA;तत्तूष्णीं भव मा कश्चिदेतच्छ्रोष्यति ते वचः ।&lt;br&gt;&#xA;ततो मृगाङ्कदत्तात्त्वं शूरादशिवमाप्स्यसि ।। ४१&lt;br&gt;&#xA;एवमुक्तवतीं तां च जारः क्षत्ता न चक्षमे ।&lt;br&gt;&#xA;पापे मृगाङ्कदत्ते त्वं बद्धभावाधुना ध्रुवम् ।। ४२&lt;br&gt;&#xA;तदस्यानुभवेदानीमधिक्षेपस्य मे फलम् ।&lt;br&gt;&#xA;इत्युक्त्वा च स हन्तुं तामुत्तस्थौ सासिधेनुकः ।। ४३&lt;br&gt;&#xA;ततो रहस्यधारिण्या तत्र चेटिकयैकया ।&lt;br&gt;&#xA;धावित्वा छुरिका तस्यावष्टब्धाभूत्करेण सा ।। ४४&lt;br&gt;&#xA;तावद्ययौ मञ्जुमती ततो निर्गत्य सान्यतः ।&lt;br&gt;&#xA;क्षत्ता च तस्याश्चेट्यास्तां निकृत्ताङ्गुलितः करात् ।। ४५&lt;br&gt;&#xA;आक्षिप्य छुरिकां प्रायात्स्वगृहं स यथागतम् ।&lt;br&gt;&#xA;मृगाङ्कदत्तेन सममाकुलो विस्मितात्मना ।। ४६&lt;br&gt;&#xA;गच्छाम्यहं भवान्प्राप्तो गृहानिति च तत्र तम् ।&lt;br&gt;&#xA;मृगाङ्कदत्तः क्षत्तारं तमस्यप्रकटोऽब्रवीत् ।। ४७&lt;br&gt;&#xA;इह निद्रां भज क्षिप्रं परिश्रान्तो भृशं ह्यसि ।&lt;br&gt;&#xA;इति सोऽपि प्रतीहारो राजपुत्रं तमभ्यधात् ।। ४८&lt;br&gt;&#xA;ततस्तथेति तेनोक्ते तच्चेष्टालोकनैषिणा ।&lt;br&gt;&#xA;क्षत्ता स्वभृत्यमत्रैकं समाहूय जगाद सः ।। ४९&lt;br&gt;&#xA;स मयूरः स्थितो यत्र तत्रैनं नय वासकम् ।&lt;br&gt;&#xA;पुरुषं विश्रमायास्मै शयनीयं प्रयच्छ च ।। ५०&lt;br&gt;&#xA;तथेति च स तद्भृत्यस्तस्मिन्प्रावेशयद्गृहे ।&lt;br&gt;&#xA;नीत्वा मृगाङ्कदत्तं तं दत्तशय्यं सदीपके ।। ५१&lt;br&gt;&#xA;गते तस्मिन्बहिर्द्वारं बद्ध्वा शृङ्खलयात्र सः ।&lt;br&gt;&#xA;मृगाङ्कदत्तोऽपश्यत्तं मयूरं पञ्जरस्थितम् ।। ५२&lt;br&gt;&#xA;सोऽयमुक्तोऽमुना क्षत्त्रा शिखीत्यालोच्य कौतुकात् ।&lt;br&gt;&#xA;तस्य चोद्घाटयामास मयूरस्य स पञ्जरम् ।। ५३&lt;br&gt;&#xA;मयूरः स च निर्गत्य निपुणं वीक्ष्य पादयोः ।&lt;br&gt;&#xA;मृगाङ्कदत्तस्य मुहुर्निपपात लुलोठ च ।। ५४&lt;br&gt;&#xA;लुठतस्तस्य दृष्ट्वा च कण्ठबद्धं स सूत्रकम् ।&lt;br&gt;&#xA;राजपुत्रो मुमोचाशु मत्वा तं तेन पीडितम् ।। ५५&lt;br&gt;&#xA;स मुक्तकण्ठसूत्रश्च मयूरस्तस्य पश्यतः ।&lt;br&gt;&#xA;संपन्नोऽभूत्तदा तस्य मन्त्री भीमपराक्रमः ।। ५६&lt;br&gt;&#xA;ततो मृगाङ्कदत्तस्तमाश्लिष्योत्सुकमानतम् ।&lt;br&gt;&#xA;सखे कथय किं न्वेतदिति पप्रच्छ विस्मयात् ।। ५७&lt;br&gt;&#xA;अवोचदथ संहृष्टः स तं भीमपराक्रमः ।&lt;br&gt;&#xA;शृणु देव स्ववृत्तान्तमा मूलात्कथयामि ते ।। ५८&lt;br&gt;&#xA;तदाहं नागशापेन विभ्रष्टो भवदन्तिकात् ।&lt;br&gt;&#xA;भ्रमन्नटव्यां संप्रापमेकं शाल्मलिपादपम् ।। ५९&lt;br&gt;&#xA;तस्मिन्निखातरूपां च गणेशप्रतिमामहम् ।&lt;br&gt;&#xA;दृष्ट्वा प्रणम्य तन्मूले परिश्रान्त उपाविशम् ।। ६०&lt;br&gt;&#xA;अचिन्तयं च धिक्सर्वमिदं पापं मया कृतम् ।&lt;br&gt;&#xA;रात्रिवेतालवृत्तान्तमावेद्य स्वामिने तदा ।। ६१&lt;br&gt;&#xA;तदिहैव त्यजाम्येतमात्मानमपराधिनम् ।&lt;br&gt;&#xA;इत्यालोच्यात्र देवाग्रे स्थितोऽभूवमभोजनः ।। ६२&lt;br&gt;&#xA;गते कतिपयाहे च कोऽपि तेनागतः पथा ।&lt;br&gt;&#xA;वृद्धपान्थस्तरोस्तस्य च्छायायां समुपाविशत् ।। ६३&lt;br&gt;&#xA;एवं म्लानमुखः पुत्र कि स्थितोऽसीह निर्जने ।&lt;br&gt;&#xA;इति दृष्ट्वा च सोऽपृच्छत्साधुर्मामनुबन्धतः ।। ६४&lt;br&gt;&#xA;ततो मया स्ववृत्तान्ते यथावद्विनिवेदिते ।&lt;br&gt;&#xA;स वृद्धपथिकः प्रीत्या धीरयन्मामभाषत ।। ६५&lt;br&gt;&#xA;आत्मानं हंसि वीरोऽपि कथं स्त्रीवत्स्त्रियोऽपि वा ।&lt;br&gt;&#xA;धैर्यमापदि नोज्झन्ति तथा चेमां कथां शृणु ।। ६६&lt;br&gt;&#xA;नगर्यां कोशलाख्यायां विमलाकर इत्यभूत् ।&lt;br&gt;&#xA;राजा तस्य च पुत्रोऽभूत्कमलाकरसंज्ञकः ।। ६७&lt;br&gt;&#xA;यस्तेजोरूपदातृत्वगुणैः श्लाघ्यो विनिर्ममे ।&lt;br&gt;&#xA;धात्रेव स्कन्दकंदर्पकल्पद्रुमजिगीषया ।। ६८&lt;br&gt;&#xA;तस्यैकदा कुमारस्य दिक्षु स्तुत्यस्य बन्दिभिः ।&lt;br&gt;&#xA;गाथामेकां पपाठैको बन्दी परिचितः पुरः ।। ६९&lt;br&gt;&#xA;पद्मासादनसोत्सवनानामुखरद्विजालिपरिगीतम् ।&lt;br&gt;&#xA;कमलाकरमप्राप्ता क्व रतिं हंसावली लभताम् ।। ७०&lt;br&gt;&#xA;एवं मुहुः पठन्पृष्टस्तेन बन्दी जगाद तम् ।&lt;br&gt;&#xA;स मनोरथसिद्ध्याख्यः कुमारं कमलाकरम् ।। ७१&lt;br&gt;&#xA;देव भ्राम्यन्गतोऽभूवं राज्ञोऽहं मेघमालिनः ।&lt;br&gt;&#xA;नगरीं विदिशां नाम लीलोद्यानभुवं श्रियः ।। ७२&lt;br&gt;&#xA;तत्र दर्दुरकाख्यस्य गीताचार्यस्य वेश्मनि ।&lt;br&gt;&#xA;अहमासं स चैवं मां प्रसङ्गेनैकदाब्रवीत् ।। ७३&lt;br&gt;&#xA;इह हंसावली नाम दुहिता नृपतेः पुरः ।&lt;br&gt;&#xA;नवीनशिक्षितं प्रातः स्वनृत्तं दर्शयिष्यति ।। ७४&lt;br&gt;&#xA;तच्छ्रुत्वा कौतुकाद्युक्त्या समं तेनापरेऽहनि ।&lt;br&gt;&#xA;अहं राजकुलं गत्वा प्राविशं रङ्गमण्डपम् ।। ७५&lt;br&gt;&#xA;तत्राहतमहातोद्ये तामपश्यं सुमध्यमाम् ।&lt;br&gt;&#xA;हंसावलीं राजकन्यां नृत्यन्तीं पितुरग्रतः ।। ७६&lt;br&gt;&#xA;आलोलपुष्पाभरणां पाणिप्रेङ्खितपल्लवाम् ।&lt;br&gt;&#xA;वल्लीमिव स्मरतरोर्यौवनानिलघूर्णिताम् ।। ७७&lt;br&gt;&#xA;ततश्चाचिन्तयमहं नैवास्या हरिणीदृशः ।&lt;br&gt;&#xA;भर्तास्ति कश्चिद्योग्योऽन्यः कुमारात्कमलाकरात् ।। ७८&lt;br&gt;&#xA;तेन चेत्तादृशेनेयं युज्यते नेदृशी ततः ।&lt;br&gt;&#xA;कामस्य किं कृते पुष्पकार्मुकारोपणग्रहः ।। ७९&lt;br&gt;&#xA;तदुपायं करोम्यत्र तावदित्यनुचिन्तयन् ।&lt;br&gt;&#xA;प्रेक्षणान्ते ततो राजकुलद्वारमगामहम् ।। ८०&lt;br&gt;&#xA;चित्रं लिखतु योऽत्रास्ति चित्रकृत्सदृशो मया ।&lt;br&gt;&#xA;अभिलिख्येति तत्राहं चीरिकामुदलम्बयम् ।। ८१&lt;br&gt;&#xA;अपाटितायामन्येन तस्यां बुद्ध्वा नृपोऽत्र तत् ।&lt;br&gt;&#xA;आहूय स्वसुतावासे चित्रकृत्ये न्ययुङ्क्त माम् ।। ८२&lt;br&gt;&#xA;ततो वासगृहे तस्या हंसावल्याः सभृत्यकः ।&lt;br&gt;&#xA;भित्तौ मयाभिलिखितस्त्वं देव कमलाकर ।। ८३&lt;br&gt;&#xA;स्पष्टं चेत्ख्यापयाम्येतत्तद्धूर्तं वेत्ति मामियम् ।&lt;br&gt;&#xA;तदेतां राजतनयां युक्त्यैतद्बोधयाम्यहम् ।। ८४&lt;br&gt;&#xA;इति संचिन्त्य सुहृदं विश्वस्तं कृतसंविदम् ।&lt;br&gt;&#xA;तत्रैकमहमुन्मत्तरूपं रम्यमकारयम् ।। ८५&lt;br&gt;&#xA;स उन्मत्तो भ्रमन्गायन्नृत्यंश्चालोक्य दूरतः ।&lt;br&gt;&#xA;आनाय्यत क्रीडनको राजपुत्रैर्निजान्तिकम् ।। ८६&lt;br&gt;&#xA;ततः क्रीडावशाद्दृष्ट्वा हंसावल्या स्ववासकम् ।&lt;br&gt;&#xA;प्रवेशितश्च संपश्यन्स चित्रं त्वत्स्तुतिं व्यधात् ।। ८७&lt;br&gt;&#xA;दिष्ट्या दृष्टोऽब्जशङ्खाङ्कपाणिर्लक्ष्मीविलासभूः ।&lt;br&gt;&#xA;सोऽयं हरिरिवानन्तगुणौघः कमलाकरः ।। ८८&lt;br&gt;&#xA;इत्यादि नृत्यतस्तस्माद्राजकन्या निशम्य सा ।&lt;br&gt;&#xA;मामपृच्छत्किमाहायं कश्चैष लिखितस्त्वया ।। ८९&lt;br&gt;&#xA;इति तामनुबन्धेन पृच्छन्तीमहमुक्तवान् ।&lt;br&gt;&#xA;दृष्टपूर्वोऽमुना नूनमुन्मत्तेनैष सुन्दरि ।। ९०&lt;br&gt;&#xA;राजपुत्रो मया योऽयं लिखितो रूपगौरवात् ।&lt;br&gt;&#xA;इत्युक्त्वा त्वं मया तस्यै गुणैर्नाम्ना च वर्णितः ।। ९१&lt;br&gt;&#xA;ततः स्फूर्जद्भवत्प्रेमरसासेकाप्लुते हृदि ।&lt;br&gt;&#xA;संभूतोऽभिनवस्तस्या हंसावल्याः स्मरद्रुमः ।। ९२&lt;br&gt;&#xA;अथागतेन राज्ञात्र पित्रा तस्या विलोक्य सः ।&lt;br&gt;&#xA;नृत्यन्नुन्मत्तकोऽहं च क्रोधान्निष्कालितौ ततः ।। ९३&lt;br&gt;&#xA;ततः प्रभृति चोत्का सा क्षीयमाणा दिने दिने ।&lt;br&gt;&#xA;कृष्णपक्षेन्दुलेखेव याता लावण्यशेषताम् ।। ९४&lt;br&gt;&#xA;मान्द्यव्याजाच्च पापघ्नमाश्रित्यायतनं हरेः ।&lt;br&gt;&#xA;विजनासेविनी युक्त्या जाता सानुज्ञया पितुः ।। ९५&lt;br&gt;&#xA;भवच्चिन्ताविनिद्रा च चन्द्रचन्द्रातपासहा ।&lt;br&gt;&#xA;स्थिता निशावासरयोरत्र भेदमजानती ।। ९६&lt;br&gt;&#xA;तत्र चायतनोद्देशात्प्रविष्टं मां विलोक्य सा ।&lt;br&gt;&#xA;आद्वय वस्त्राभरणैः सगौरवमपूजयत् ।। ९७&lt;br&gt;&#xA;पूजितो निर्गतश्चाहं तद्दत्तवसनाञ्चले ।&lt;br&gt;&#xA;गाथामपश्यं लिखितां त्वत्कृते शृणु तां पुनः ।। ९८&lt;br&gt;&#xA;पद्मासादनसोत्सवनानामुखरद्विजालिपरिगीतम् ।&lt;br&gt;&#xA;कमलाकरमप्राप्ता क्व रतिं हंसावली लभताम् ।। ९९&lt;br&gt;&#xA;वाचयित्वाहमेतां च लब्धतश्चित्तनिश्चयः ।&lt;br&gt;&#xA;त्वद्बोधनार्थमागत्य तवैनां पुरतोऽपठम् ।। १००&lt;br&gt;&#xA;इदं वस्त्रं च तद्यत्र गाथैषा लिखिता तया ।&lt;br&gt;&#xA;इति बन्दिवचः श्रुत्वा गाथां तां प्रविलोक्य च ।। १०१&lt;br&gt;&#xA;स श्रोत्रेणोत नेत्रेण प्रविष्टामिव तां हृदि ।&lt;br&gt;&#xA;तदा हंसावलीं ध्यायञ्जहर्ष कमलाकरः ।। १०२&lt;br&gt;&#xA;तत्प्राप्त्युपायं यावच्च स चिन्तयति सूत्सुकः ।&lt;br&gt;&#xA;तावत्पिता तमाहूय राजा दैवादभाषत ।। १०३&lt;br&gt;&#xA;अलसाः पुत्र राजानो मन्त्रबद्धा इवोरगाः ।&lt;br&gt;&#xA;नश्यन्त्यन्ये तु नष्टा अप्युदयन्ते कथं पुनः ।। १०४&lt;br&gt;&#xA;त्वया च दृष्टा नाद्यापि जिगीषा सुखसङ्गिना ।&lt;br&gt;&#xA;तदुद्युक्तो भवालस्यमुत्सृज्य मयि तिष्ठति ।। १०५&lt;br&gt;&#xA;विजयस्वाग्रतो गत्वा त्वमङ्गाधिपतिं रिपुम् ।&lt;br&gt;&#xA;अस्मान्प्रति कृतारम्भं निजदेशाद्विनिर्गतम् ।। १०६&lt;br&gt;&#xA;एतत्पितृवचो हृष्टः प्रतिपेदे तथेति सः ।&lt;br&gt;&#xA;शूरः प्रियां प्रति च तां यियासुः कमलाकरः ।। १०७&lt;br&gt;&#xA;ततः पित्रा समादिष्टैः प्रतस्थे स बलैः सह ।&lt;br&gt;&#xA;आकम्पयन्महीपृष्ठं हृदयानि च विद्विषाम् ।। १०८&lt;br&gt;&#xA;अथ प्रयाणकैः कैश्चित्प्राप्याङ्गाधिपतेश्चमूम् ।&lt;br&gt;&#xA;प्रत्यवस्कन्दभग्नेन सहायुध्यत तेन सः ।। १०९&lt;br&gt;&#xA;अब्धेर्जलमिवागस्त्यस्तेजस्वी तस्य च द्विषः ।&lt;br&gt;&#xA;बलं पपौ स जग्राह जीवग्राहं च तं जयी ।। ११०&lt;br&gt;&#xA;प्रजिघाय च संयम्य पितुः पार्श्वममुं रिपुम् ।&lt;br&gt;&#xA;प्रतीहारस्य धुर्यस्य हस्ते दत्त्वानुयात्रिकान् ।। १११&lt;br&gt;&#xA;अहमन्यान्रिपूञ्जेतुमितस्तात गतोऽधुना ।&lt;br&gt;&#xA;इति क्षत्तुर्मुखेनास्मै पित्रे संदिशति स्म सः ।। ११२&lt;br&gt;&#xA;ततो जयन्क्रमेणान्यान्नृपानुपचितो बलैः ।&lt;br&gt;&#xA;स प्राप विदिशापुर्या निकटं कमलाकरः ।। ११३&lt;br&gt;&#xA;तत्र स्थितश्च व्यसृजत्स दूतं मेघमालिने ।&lt;br&gt;&#xA;राज्ञे हंसावलीपित्रे याचितुं तां तदात्मजाम् ।। ११४&lt;br&gt;&#xA;सोऽपि दूताददुष्टं तं बुद्ध्वा कन्यार्थमागतम् ।&lt;br&gt;&#xA;मेघमाली नृपः प्रीत्या तत्पार्श्वं स्वयमाययौ ।। ११५&lt;br&gt;&#xA;कृतातिथ्योऽब्रवीच्चैनं राजपुत्रं कृतादरम् ।&lt;br&gt;&#xA;स्वयं परिश्रमो दूतसाध्येऽर्थे किं कृतस्त्वया ।। ११६&lt;br&gt;&#xA;ममाभिवाच्छितं ह्येतत्कारणं शृणु चात्र यत् ।&lt;br&gt;&#xA;एतां हंसावलीं बाल्येऽप्यच्युतार्चनतत्पराम् ।। ११७&lt;br&gt;&#xA;शिरीषसुकुमाराङ्गीं दृष्ट्वा चिन्ता ममोदभूत् ।&lt;br&gt;&#xA;ईदृग्गुणायाः सदृशो वरः कोऽस्या भवेदिति ।। ११८&lt;br&gt;&#xA;अपश्यतश्च सदृशं वरमस्यास्ततो मम ।&lt;br&gt;&#xA;तच्चिन्तया विनिद्रस्य ह्युदपादि महाञ्ज्वरः ।। ११९&lt;br&gt;&#xA;तत्प्रशान्त्यै च संपूज्य कृतविज्ञप्तिमार्तितः ।&lt;br&gt;&#xA;रात्रावीषत्सनिद्रं मां हरिः स्वप्ने समादिशत् ।। १२०&lt;br&gt;&#xA;यत्कृते पुत्र जातोऽयं ज्वरस्ते सैव पाणिना ।&lt;br&gt;&#xA;हंसावली त्वां स्पृशतु ततः शाम्यति ते ज्वरः ।। १२१&lt;br&gt;&#xA;मत्पूजापावनेनैषा यं यं हस्तेन संस्पृशेत् ।&lt;br&gt;&#xA;तस्य तस्य ह्यसाध्योऽपि ज्वरो नश्येदसंशयम् ।। १२२&lt;br&gt;&#xA;एतद्विवाहचिन्ता च न कार्या भवता पुनः ।&lt;br&gt;&#xA;राजपुत्रः पतिर्भावी यतोऽस्याः कमलाकरः ।। १२३&lt;br&gt;&#xA;कालं तु कंचिदेतस्या मनाक् क्लेशो भविष्यति ।&lt;br&gt;&#xA;इति शार्ङ्गभृतादिष्टः प्रबुद्धोऽस्मि निशाक्षये ।। १२४&lt;br&gt;&#xA;ततो हंसावलीहस्तस्पर्शाज्जातोऽस्मि विज्वरः ।&lt;br&gt;&#xA;तदैवं युवयोरेष संयोगो देवनिर्मितः ।। १२५&lt;br&gt;&#xA;तत्ते हंसावली दत्ता मयेत्युक्त्वा प्रकल्प्य च ।&lt;br&gt;&#xA;लग्नं स राजधानीं स्वां मेघमाली नृपो ययौ ।। १२६&lt;br&gt;&#xA;तत्रोक्तं तेन तत्सर्वं श्रुत्वा हंसावली रहः ।&lt;br&gt;&#xA;सखीमाह रहस्यज्ञां नाम्ना कनकमञ्जरीम् ।। १२७&lt;br&gt;&#xA;त्वयासौ दृश्यतां गत्वा राजपुत्रः स एव किम् ।&lt;br&gt;&#xA;चित्रकृल्लिखितेनेह येन मे हृदयं हृतम् ।। १२८&lt;br&gt;&#xA;तातः कदाचिदन्यस्मै सबलायागताय माम् ।&lt;br&gt;&#xA;दद्यात्तन्नामधेयाय भयाद्धि प्राभृतीकृताम् ।। १२९&lt;br&gt;&#xA;इत्युक्त्वा प्रेषिता स्वैरं तया कनकमञ्जरी ।&lt;br&gt;&#xA;साक्षसूत्राजिनजटं तापसीवेषडम्बरम् ।। १३०&lt;br&gt;&#xA;विधाय गत्वा कटकं राजपुत्रस्य तस्य सा ।&lt;br&gt;&#xA;आवेदिता परिजनैः प्रविश्यैव विलोक्य तम् ।। १३१&lt;br&gt;&#xA;कामस्येव जगज्जैत्रमोहनास्त्राधिदैवतम् ।&lt;br&gt;&#xA;तद्रूपहृतचित्ताभूत्समाधिस्येव तत्क्षणम् ।। १३२&lt;br&gt;&#xA;सोत्का चाचिन्तयत्स्यान्मे संगमो नेदृशेन चेत् ।&lt;br&gt;&#xA;धिग्जन्म तर्हि युक्तं तत्करिष्येऽत्र यदस्त्विति ।। १३३&lt;br&gt;&#xA;अथोपसृत्य दत्ताशीस्तस्मै मणिमुपानयत् ।&lt;br&gt;&#xA;उवाच चोपविष्टा तमात्तरत्नं कृतादरम् ।। १३४&lt;br&gt;&#xA;मयायमसकृद्दृष्टप्रत्ययो मणिरुत्तमः ।&lt;br&gt;&#xA;धारितेनामुना शत्रोः स्तम्भ्यते शस्त्रमुत्तमम् ।। १३५&lt;br&gt;&#xA;गुणानुरागाच्च मया तुभ्यमेव समर्पितः ।&lt;br&gt;&#xA;यथा तवोपयुक्तोऽयं राजपुत्र न मे तथा ।। १३६&lt;br&gt;&#xA;एवमुक्तवती तेन व्याहृता राजसूनुना ।&lt;br&gt;&#xA;एकभिक्षाव्रतव्याजात्सा निषिध्य ययौ ततः ।। १३७&lt;br&gt;&#xA;विमुच्य तापसीवेषं कृत्वोद्विग्नमिवाननम् ।&lt;br&gt;&#xA;हंसावलीमुपागात्सा पृष्टा तां च मृषाब्रवीत् ।। १३८&lt;br&gt;&#xA;अवाच्यमपि ते राजरहस्यं वच्मि भक्तितः ।&lt;br&gt;&#xA;इतो मां तापसीवेषां राजपुत्रस्य तस्य तम् ।। १३९&lt;br&gt;&#xA;गतां कटकमभ्येत्य स्वैरमेकोऽभ्यधात्पुमान् ।&lt;br&gt;&#xA;भगवत्यपि जानासि भूततन्त्रविधिक्रमम् ।। १४०&lt;br&gt;&#xA;तच्छ्रुत्वा तं प्रतीहारमिव दृष्ट्वाहमब्रवम् ।&lt;br&gt;&#xA;सुष्ठु जानामि किं नाम ममैतत्किल वस्त्विति ।। १४६&lt;br&gt;&#xA;ततोऽहं तेन तस्यैव सकाशं देवि तत्क्षणम् ।&lt;br&gt;&#xA;राजपुत्रस्य कमलाकरस्यात्र प्रवेशिता ।। १४२&lt;br&gt;&#xA;स च दृष्टो मया रुग्णो भूताविष्टो विषण्णया ।&lt;br&gt;&#xA;संयम्यमानः पार्श्वस्थैराबद्धौषधिसन्मणिः ।। १४३&lt;br&gt;&#xA;रचितालीकरक्षा च निर्गताहं ततः क्षणात् ।&lt;br&gt;&#xA;प्रातरेत्यापनेष्यामि दोषमस्येतिवादिनी ।। १४४&lt;br&gt;&#xA;ततोऽशङ्कितदृष्टेदृगनिष्टात्यर्थदुःखिता ।&lt;br&gt;&#xA;आगतास्मि तवाख्यातुं प्रमाणं त्वमतः परम् ।। १४५&lt;br&gt;&#xA;श्रुत्वैतद्रचितं तस्या वचो निर्घातदारुणम् ।&lt;br&gt;&#xA;ऋज्वी हंसावली क्षिप्रं संमुह्यैव जगाद ताम् ।। १४६&lt;br&gt;&#xA;गुणवत्यां स्वसृष्टावप्यहो धिङ्मत्सरो विधेः ।&lt;br&gt;&#xA;इन्दोः कलङ्को दोषश्च तस्य येनैष निर्मितः ।। १४७&lt;br&gt;&#xA;वृतश्च स मया भर्ता न शक्यश्चोपलक्षितुम् ।&lt;br&gt;&#xA;तस्मान्मे मरणं श्रेयो वने वा गमनं क्वचित् ।। १४८&lt;br&gt;&#xA;तदत्र वद किं कार्यमित्युक्ता मुग्धया तया ।&lt;br&gt;&#xA;मायिनी तामवादीत्सा पुनः कनकमञ्जरी ।। १४९&lt;br&gt;&#xA;विवाहे विनिधायैकां त्वद्वेषामिह चेटिकाम् ।&lt;br&gt;&#xA;निर्गत्य क्वापि यास्यावस्तत्कालं व्याकुले जने ।। १५०&lt;br&gt;&#xA;तच्छ्रुत्वा राजपुत्री सा कुसखीं तामभाषत ।&lt;br&gt;&#xA;त्वमेव तर्हि मद्वेषं कृत्वात्मानं विवाहय ।। १५१&lt;br&gt;&#xA;तेन राजसुतेनान्या का ममाप्ता भवादृशी ।&lt;br&gt;&#xA;इत्युक्ता सा तया पापावोचत्कनकमञ्जरी ।। १५२&lt;br&gt;&#xA;एवं करिष्ये युक्त्याहं भवाश्वस्ता यदस्तु मे ।&lt;br&gt;&#xA;तत्कालं तु यथा वक्ष्ये कुर्वीथास्त्वं तथैव तत् ।। १५३&lt;br&gt;&#xA;इत्याश्वास्यैव तां गत्वाशोककर्यै शशंस सा ।&lt;br&gt;&#xA;विश्वासभूमये सख्यै स्वरहस्य चिकीर्षितम् ।। १५४&lt;br&gt;&#xA;तयैव सहिता तां च तान्यहान्यन्वसेवत ।&lt;br&gt;&#xA;हंसावलीं विमनसं कृतकर्तव्यसंविदम् ।। १५५&lt;br&gt;&#xA;प्राप्ते चोद्वाहदिवसे वरे सायमुपागते ।&lt;br&gt;&#xA;तस्मिन्गजाश्वपादातसहिते कमलाकरे ।। १५६&lt;br&gt;&#xA;सर्वस्मिन्नुत्सवव्यग्रे जने युक्त्यान्यचेटिकाः ।&lt;br&gt;&#xA;निवार्य वासकं गुप्तं प्रसाधननिभाद्द्रुतम् ।। १५७&lt;br&gt;&#xA;हंसावलीं प्रवेश्यैव कृत्वा तद्वेषमात्मनः ।&lt;br&gt;&#xA;चक्रेऽशोककरीवेषां तां सा कनकमञ्जरी ।। १५८&lt;br&gt;&#xA;अशोककर्याः स्वं वेषं सहचर्या विधाय च ।&lt;br&gt;&#xA;प्राप्ते निशागमे हंसावलीमेतामुवाच सा ।। १५९&lt;br&gt;&#xA;पश्चिमेन विनिर्गत्य द्वारेणास्याः पुरो बहिः ।&lt;br&gt;&#xA;क्रोशमात्रे पुराणोऽस्ति सुषिरः शाल्मलिद्रुमः ।। १६०&lt;br&gt;&#xA;गत्वा तस्यान्तरे स्थित्वा प्रतीक्षस्व मदागमम् ।&lt;br&gt;&#xA;कृते कार्ये च तत्राहं त्वामुपैष्यामि निश्चितम् ।। १६१&lt;br&gt;&#xA;इत्युक्ता सा तया व्याजसख्या हंसावली तदा ।&lt;br&gt;&#xA;निरगात्तत्सखीवेषा तथेत्यन्तःपुरान्निशि ।। १६२&lt;br&gt;&#xA;प्रायाच्च जन्याकीर्णेन पुरीद्वारेण तेन सा ।&lt;br&gt;&#xA;निर्गत्यालक्षिता तस्य मूलं शाल्मलिशाखिनः ।। १६३&lt;br&gt;&#xA;दृष्ट्वान्धकारगहनं तद्गर्भं नाविशच्च सा ।&lt;br&gt;&#xA;बिभ्यती तत्समीपस्थं त्वारुरोह वटद्रुमम् ।। १६४&lt;br&gt;&#xA;तत्रासीत्पल्लवच्छन्ना कुसखी मार्गदर्शिनी ।&lt;br&gt;&#xA;बुबुधे न तु तस्यास्तां कुसृतिं सरलाशया ।। १६५&lt;br&gt;&#xA;तावद्राजकुले तत्र लग्नकालेऽभ्युपस्थिते ।&lt;br&gt;&#xA;धृतहंसावलीवेषां स्थितां कनकमञ्जरीम् ।। १६६&lt;br&gt;&#xA;आनाय्यारोपितां वेदीं राज्ञा तां कमलाकरः ।&lt;br&gt;&#xA;उपयेमे सनीरङ्गीं निशि केनाप्यलक्षिताम् ।। १६७&lt;br&gt;&#xA;कृतोद्वाहो गृहीत्वा च व्याजहंसावलीं द्रुतम् ।&lt;br&gt;&#xA;मायाकनकमञ्जर्याशोककर्या युतां स ताम् ।। १६८&lt;br&gt;&#xA;अद्यैव शुभनक्षत्रवशात्स्वकटकं प्रति ।&lt;br&gt;&#xA;तेन प्रत्यक्पुरीद्वारमार्गेण प्रययौ ततः ।। १६९&lt;br&gt;&#xA;गच्छंश्च शाल्मलितरोर्निकटं प्राप तस्य सः ।&lt;br&gt;&#xA;यस्यान्तिके विप्रलब्धा स्थिता हंसावली वटे ।। १७०&lt;br&gt;&#xA;प्राप्तं चात्र तमालिङ्ग्य त्रस्तेव कमलाकरम् ।&lt;br&gt;&#xA;कूटहंसावली साशु तदारूढेभपृष्ठगा ।। १७१&lt;br&gt;&#xA;संभ्रमात्तेन पृष्टा च कैतवात्साश्रुरब्रवीत् ।&lt;br&gt;&#xA;आर्यपुत्राद्य जानेऽहं स्वप्नेऽस्माच्छाल्मलिद्रुमात् ।। १७२&lt;br&gt;&#xA;निर्गत्य राक्षसीव स्त्री मां भक्षयितुमग्रहीत् ।&lt;br&gt;&#xA;ततः प्रधाव्य केनापि ब्राह्मणेनास्मि मोचिता ।। १७३&lt;br&gt;&#xA;तेनैवाश्वास्य चोक्ताहं पुत्र्यमुं दाहयेस्तरुम् ।&lt;br&gt;&#xA;एतस्मान्निरियात्स्त्री चेत्क्षेप्तव्यात्रैव सा पुनः ।। १७४&lt;br&gt;&#xA;एवं शिवं स्यादित्युक्त्वा द्विजे तस्मिंस्तिरोहिते ।&lt;br&gt;&#xA;प्रबुद्धाहं स्मृतं चैतद्दृष्ट्वा तरुममुं मया ।। १७५&lt;br&gt;&#xA;तेन भीताहमित्युक्तस्तया स कमलाकरः ।&lt;br&gt;&#xA;आदिदेशाशु भृत्यान्स्वांस्तयोर्दाहे तरुस्त्रियोः ।। १७६&lt;br&gt;&#xA;अधाक्षुस्ते च तं वृक्षं कूटहंसावली च सा ।&lt;br&gt;&#xA;दग्धां हंसावलीमत्र मेनै तस्मादनिर्गताम् ।। १७७&lt;br&gt;&#xA;ततस्तया स कमलाकरो निर्वृतया सह ।&lt;br&gt;&#xA;सत्यहंसावलीलाभं मन्वानः कटकं ययौ ।। १७८&lt;br&gt;&#xA;ततोऽपि त्वरितं यातः प्रातः स्वां कोशला पुरीम् ।&lt;br&gt;&#xA;कृतकार्यत्वतुष्टेन पित्रा राज्येऽभ्यषिच्यत ।। १७९&lt;br&gt;&#xA;वनं पितरि याते च सोऽनुशास्ति स्म मेदिनीम् ।&lt;br&gt;&#xA;व्याजहंसावलीं भार्यां बिभ्रत्कनकमञ्जरीम् ।। १८०&lt;br&gt;&#xA;स मनोरथसिद्धिस्तु दूरे राजकुलादभूत् ।&lt;br&gt;&#xA;बन्दी तया परिज्ञानाच्छरीरभयशङ्कया ।। १८१&lt;br&gt;&#xA;सापि हंसावली तस्यां रात्रौ तत्र वटे स्थिता ।&lt;br&gt;&#xA;श्रुत्वा दृष्ट्वा च तत्सर्वं वञ्चितास्मीत्यबुध्यत ।। १८२&lt;br&gt;&#xA;अचिन्तयत्तु तत्कालं प्रयाते कमलाकरे ।&lt;br&gt;&#xA;अहो ममैतया कान्तः कुसख्या छद्मना हृतः ।। १८३&lt;br&gt;&#xA;अहो दग्ध्वैव मामस्मान्निर्वृतिं प्राप्तुमीप्सति ।&lt;br&gt;&#xA;अश्रेयसे न वा कस्य विश्वासो दुर्जने जने ।। १८४&lt;br&gt;&#xA;तदस्य मत्कृते दग्धस्याङ्गारार्चिषि शाल्मलेः ।&lt;br&gt;&#xA;क्षिपाम्यभव्यमात्मानं भवस्याभ्यानृणा तरोः ।। १८५&lt;br&gt;&#xA;इत्यालोच्यावरुह्याथ वटात्प्राणव्ययोन्मुखी ।&lt;br&gt;&#xA;जातबुद्धिर्विधेर्योगादित्यन्तर्विममर्श सा ।। १८६&lt;br&gt;&#xA;किं त्यजामि वृथात्मानं जीवन्ती नचिरादहम् ।&lt;br&gt;&#xA;मन्युप्रतिक्रिया तस्याः करिष्यामि सखीद्रुहः ।। १८७&lt;br&gt;&#xA;तातस्य हि तदा स्वप्ने ज्वराक्रान्तस्य शौरिणा ।&lt;br&gt;&#xA;तच्छान्तिं मत्करस्पर्शादादिश्योक्तमभूदिदम् ।। १८८&lt;br&gt;&#xA;हंसावली पतिं प्राप्स्यत्युचितं कमलाकरम् ।&lt;br&gt;&#xA;कालं कमपि तु क्लेशो भवितास्या मनागिति ।। १८९&lt;br&gt;&#xA;तद्गत्वा क्वापि पश्यामि तावदित्यवधार्य सा ।&lt;br&gt;&#xA;हंसावली ततः प्रायान्निर्जनामटवीं प्रति ।। १९०&lt;br&gt;&#xA;दूरं गतायास्तस्याश्च क्लान्तायाः प्रस्खलद्गतेः ।&lt;br&gt;&#xA;मार्गप्रकटनायेव दयया सा ययौ क्षपा ।। १९१&lt;br&gt;&#xA;तद्दर्शनसमुद्भूतकृपावेशवशादिव ।&lt;br&gt;&#xA;मुमोच द्यौरवश्यायबाष्पवारिकणोत्करम् ।। १९२&lt;br&gt;&#xA;तदश्रुमार्जनायेव प्रसारितकरो रविः ।&lt;br&gt;&#xA;दर्शिताशाकृताश्वासमुदगाद्गुणिबान्धवः ।। १९३&lt;br&gt;&#xA;ततः सा किंचिदुच्छ्वस्ता निरस्तजनदर्शना ।&lt;br&gt;&#xA;उत्पथैः क्रमशो यान्ती कुशकण्टकविक्षता ।। १९४&lt;br&gt;&#xA;राजपुत्री चिरात्प्राप वनमेकं विहंगमैः ।&lt;br&gt;&#xA;गुञ्जद्भिरित एहीति वदद्भिरिव राजितम् ।। १९५&lt;br&gt;&#xA;तत्र सा प्राविशच्छ्रान्ता वीज्यमानेव सादरम् ।&lt;br&gt;&#xA;वातवेल्लल्लताजालतालवृन्तैरनोकहैः ।। १९६&lt;br&gt;&#xA;ददर्श च वनं सा तन्मधुस्फीतं प्रियोत्सुका ।&lt;br&gt;&#xA;प्रफुल्लसहकारस्थकलकूजितकोकिलम् ।। १९७&lt;br&gt;&#xA;विग्ना च चिन्तयामास मां दहत्यत्र यद्यपि ।&lt;br&gt;&#xA;पुष्परेणुपिशङ्गोऽयं मलयानिलपावकः ।। १९८&lt;br&gt;&#xA;तरुभ्यो निपतन्तश्च कुसुमप्रकरा इमे ।&lt;br&gt;&#xA;नदत्स्वलिषु निघ्नन्ति कामबाणोत्करा इव ।। १९९&lt;br&gt;&#xA;तथापि कुसुमैरेभिः पूजयन्ती रमापतिम् ।&lt;br&gt;&#xA;इहैव तावत्तिष्ठामि क्षपयन्ती स्वदुष्कृतम् ।। २००&lt;br&gt;&#xA;इति संचिन्त्य वापीषु स्नान्ती तस्थौ फलाशना ।&lt;br&gt;&#xA;तत्र पूजापरा शौरेः प्रेप्सुः सा कमलाकरम् ।। २०१&lt;br&gt;&#xA;अत्रान्तरे कोशलायां विधियोगाज्ज्वरेण सः ।&lt;br&gt;&#xA;चातुर्थिकेन दीर्घेण जगृहे कमलाकरः ।। २०२&lt;br&gt;&#xA;तद्दृष्ट्वा तत्र सा पापा कूटहंसावलो तदा ।&lt;br&gt;&#xA;भीता व्यचिन्तयच्चेतस्येवं कनकमञ्जरी ।। २०३&lt;br&gt;&#xA;एकं तावद्भयं मेऽन्तः सदाशोककरीकृतम् ।&lt;br&gt;&#xA;मन्त्रभेदात्तदुपरि द्वितीयमिदमागतम् ।। २०४&lt;br&gt;&#xA;यदस्य मत्प्रभोः पूर्वं कथितो ज्वरनाशनः ।&lt;br&gt;&#xA;हंसावलीकरस्पर्शस्तत्पित्रा जनसंनिधौ ।। २०५&lt;br&gt;&#xA;तच्चाधुना ज्वराक्रान्तो यदैवैष स्मरिष्यति ।&lt;br&gt;&#xA;अतत्प्रभावा नङ्क्ष्यामि तदैवोद्घाटिता सती ।। २०६&lt;br&gt;&#xA;तन्मे कयापि योगिन्या यः पूर्वं ज्वरचेटकः ।&lt;br&gt;&#xA;प्रोक्तो विधिवदस्यार्थे ज्वरघ्नं साधयामि तम् ।। २०७&lt;br&gt;&#xA;तस्यैवाग्रे च हन्म्येतां युक्त्याशोककरीं यतः ।&lt;br&gt;&#xA;मानुषाङ्गैः कृतार्घादिः स सिद्धोऽभीष्टकृद्भवेत् ।। २०८&lt;br&gt;&#xA;एवं राज्ञो ज्वरे नष्टेऽशोककर्यानया सह ।&lt;br&gt;&#xA;उभे भये मे शाम्येतां न पश्याम्यन्यथा शिवम् ।। २०९&lt;br&gt;&#xA;इत्यालोच्याविरुद्धं यत्तत्तस्यै स्वमनीषितम् ।&lt;br&gt;&#xA;शशंसाशोककर्यै सा मानुषाघातवर्जितम् ।। २१०&lt;br&gt;&#xA;ततो दत्तानुमतया संभारे ढौकिते तया ।&lt;br&gt;&#xA;तद्द्वितीया स्वया युक्त्या बहिः कृत्वा परिच्छदम् ।। २११&lt;br&gt;&#xA;द्वारान्तरेण निर्गत्य गुप्तमन्तःपुरान्निशि ।&lt;br&gt;&#xA;ययौ शून्यैकलिङ्गं सा खड्गहस्ता शिवालयम् ।। २१२&lt;br&gt;&#xA;तत्र खड्गहतच्छागशोणितस्नातरञ्जितम् ।&lt;br&gt;&#xA;तदस्रकल्पितार्घं च तदन्त्रस्रग्विवेष्टितम् ।। २१३&lt;br&gt;&#xA;आनर्च शिवलिङ्गं सा तद्धृत्पद्मेन मूर्धनि ।&lt;br&gt;&#xA;धूपं दत्त्वा तदक्षिभ्यां तच्छिरोऽस्मै बलिं ददौ ।। २१४&lt;br&gt;&#xA;ततस्तदग्रवेद्यां च लिप्तायां रक्तचन्दनैः ।&lt;br&gt;&#xA;लिलेख गोरोचनया कमलं साष्टपल्लवम् ।। २१५&lt;br&gt;&#xA;तत्कर्णिकायां सास्रेण पिष्टेन रचितं ज्वरम् ।&lt;br&gt;&#xA;भस्ममुष्टिप्रहरणं त्रिपादं त्रिमुखं न्यधात् ।। २१६&lt;br&gt;&#xA;पल्लवेषु निवेश्यात्र परिवारं यथाविधि ।&lt;br&gt;&#xA;ज्वरस्य निजमन्त्रेण तस्याह्वानं व्यधत्त सा ।। २१७&lt;br&gt;&#xA;ततः पूर्वोक्तवत्सास्य स्नानार्घ्याद्यौपहारिकम् ।&lt;br&gt;&#xA;चिकीर्षुर्मानुषाङ्गास्रैः प्राहाशोककरीं स्म ताम् ।। २१८&lt;br&gt;&#xA;भूतले न्यस्तसर्वाङ्गं देवस्य सखि सांप्रतम् ।&lt;br&gt;&#xA;कुरु प्रणाममेवं हि श्रेयस्तव भविष्यति ।। २१९&lt;br&gt;&#xA;ततस्तथेति धरणौ प्रणताया दुराशया ।&lt;br&gt;&#xA;तस्याः खड्गप्रहारं सा ददौ कनकमञ्जरी ।। २२०&lt;br&gt;&#xA;तेन दैवान्मनाक्स्कन्धे क्षता सत्रासमुत्थिता ।&lt;br&gt;&#xA;विद्रुता सानुयान्तीं तां दृष्ट्वा कनकमञ्जरीम् ।। २२१&lt;br&gt;&#xA;त्रायध्वमिति चक्रन्द यदाशोककरी मुहुः ।&lt;br&gt;&#xA;तेनाभ्यधावन्नगरीरक्षिणोऽत्राभितो जनाः ।। २२२&lt;br&gt;&#xA;ते दृष्ट्वाकृष्टखङ्गां तां भीमां कनकमञ्जरीम् ।&lt;br&gt;&#xA;मृतकल्पां व्यधुः शस्त्रप्रहारै राक्षसीधिया ।। २२३&lt;br&gt;&#xA;बुद्ध्वाशोककरीवक्त्राद्यथातत्त्वं ततश्च ते ।&lt;br&gt;&#xA;द्वे ते राजकुलं निन्युः पुरस्कृत्य पुराधिपम् ।। २२४&lt;br&gt;&#xA;विज्ञप्तस्तत्र तै राजा संभ्रान्तः कमलाकरः ।&lt;br&gt;&#xA;आनाययत्कुभार्यां तां स्वान्तिकं तां च तत्सखीम् ।। २२५&lt;br&gt;&#xA;तयोश्चानीतयोर्भीत्या प्रहारव्यथया च सा ।&lt;br&gt;&#xA;तीव्रयोत्क्रान्तजीवाभूत्सद्यः कनकमञ्जरी ।। २२६&lt;br&gt;&#xA;ततोऽशोककरीं राजा व्रणितां तां स तत्सखीम् ।&lt;br&gt;&#xA;किमिदं निर्भया ब्रूहीत्यपृच्छदतिदुर्मनाः ।। २२७&lt;br&gt;&#xA;सा च तस्मै तदा मूलात्तथा सर्वमवर्णयत् ।&lt;br&gt;&#xA;यथा कनकमञ्जर्या कृतं तद्व्याजसाहसम् ।। २२८&lt;br&gt;&#xA;ततोऽधिगततत्त्वार्थः स राजा कमलाकरः ।&lt;br&gt;&#xA;एवं शुशोच तत्कालमात्मानं भृशदुःखितः ।। २२९&lt;br&gt;&#xA;विप्रलब्धोऽस्म्यहं कूटहंसावल्या बतैतया ।&lt;br&gt;&#xA;मूढेन यत्स्वहस्तेन दग्धा हंसावली मया ।। २३०&lt;br&gt;&#xA;स्वदुष्कृतफलं तावत्पापया लब्धमेतया ।&lt;br&gt;&#xA;यद्राजमहिषी भूत्वा प्राप्तैषा वधमीदृशम् ।। २३१&lt;br&gt;&#xA;कथं तु रूपमात्रेण संमोह्याहं शिशुर्यथा ।&lt;br&gt;&#xA;हृतरत्नेन मुषितो दत्त्वा काचं कुवेधसा ।। २३२&lt;br&gt;&#xA;ज्वरशान्त्यै मया सोऽपि ज्ञप्तिकृद्वत न स्मृतः ।&lt;br&gt;&#xA;हंसावलीकरस्पर्शस्तत्पितुर्विष्णुनोदितः ।। २३३&lt;br&gt;&#xA;एवं स विलपन्स्मृत्वा व्यमृशत्कमलाकरः ।&lt;br&gt;&#xA;हंसावली पतिं प्राप्स्यत्येषा क्लेशो मनाक्पुनः ।। २३४&lt;br&gt;&#xA;भवितास्या इति वचो वैष्णवं मेघमालिना ।&lt;br&gt;&#xA;तत्पित्रोक्तं हि मे तच्च प्रसिद्धं न भवेन्मृषा ।। २३५&lt;br&gt;&#xA;तत्सा कथंचिदन्यत्र गता जीवेत्कदाचन ।&lt;br&gt;&#xA;स्त्रीचित्तस्येव दैवस्य को वेत्ति गहनां गतिम् ।। २३६&lt;br&gt;&#xA;तन्मनोरथसिद्धिः स बन्दी मेऽत्र गतिः पुनः ।&lt;br&gt;&#xA;इत्यालोच्य स तं बन्दिवरमानाययन्नृपः ।। २३७&lt;br&gt;&#xA;अब्रवीच्च कथं भद्र भवान्नैवेह दृश्यते ।&lt;br&gt;&#xA;क्व मनोरथसिद्धिर्वा तेषां ये धूर्तवञ्चिताः ।। २३८&lt;br&gt;&#xA;तच्छ्रुत्वा सोऽवदद्बन्दी मन्त्रभेदभयाहता ।&lt;br&gt;&#xA;एषैवाशोककर्यत्र महाराज ममोत्तरम् ।। २३९&lt;br&gt;&#xA;न च हंसावलीहेतोः कार्या तेऽत्र विषादिता ।&lt;br&gt;&#xA;आदिष्टा हरिणैवास्याः कंचित्कालं हि दुःस्थितिः ।। २४०&lt;br&gt;&#xA;तन्नित्याराधनोद्योगान्निश्चितं तां स रक्षति ।&lt;br&gt;&#xA;प्रभवत्येव धर्मो हि नेह दृष्टं तथा च किम् ।। २४१&lt;br&gt;&#xA;तदहं देव यास्यामि तत्प्रवृत्त्युपलब्धये ।&lt;br&gt;&#xA;इति तेन स विज्ञप्तो बन्दिना क्षितिपोऽब्रवीत् ।। २४२&lt;br&gt;&#xA;आत्मनाहं प्रयास्यामि तामन्वेष्टुं त्वया सह ।&lt;br&gt;&#xA;अन्यथा नैव मे चेतः क्षणमप्यवतिष्ठते ।। २४३&lt;br&gt;&#xA;एवमुक्त्वा विनिश्चित्य प्रज्ञाढ्याख्यस्य मन्त्रिणः ।&lt;br&gt;&#xA;हस्तेऽन्येद्युर्निचिक्षेप राज्यं स कमलाकरः ।। २४४&lt;br&gt;&#xA;वार्यमाणोऽप्यलं तेन नगर्या प्रययौ ततः ।&lt;br&gt;&#xA;निर्गत्यालक्षितः साकं स मनोरथसिद्धिना ।। २४५&lt;br&gt;&#xA;बभ्राम च विचिन्वानः क्षेत्राश्रमवनानि सः ।&lt;br&gt;&#xA;अनपेक्षितदेहार्तिर्गुर्वी ह्याज्ञा मनोभुवः ।। २४६&lt;br&gt;&#xA;क्रमेण प्राप दैवात्तत्काननं यत्र सा स्थिता ।&lt;br&gt;&#xA;हंसावली तपस्यन्ती स मनोरथसिद्धिकः ।। २४७&lt;br&gt;&#xA;तत्रापश्यच्च तां मूले रक्ताशोकस्य भास्वतः ।&lt;br&gt;&#xA;अन्त्यामिव कलामिन्दोः क्षामां पाण्डुमनोरमाम् ।। २४८&lt;br&gt;&#xA;उवाच बन्दिनं तं स केयं निःशब्दनिश्चला ।&lt;br&gt;&#xA;ध्यानस्था देवता किं स्याद्रूपमस्या ह्यमानुषम् ।। २४९&lt;br&gt;&#xA;तच्छ्रुत्वा वीक्ष्य सोऽवादीद्बन्दी दिष्ट्याभिवर्धसे ।&lt;br&gt;&#xA;देव हंसवलीप्राप्त्या सैव ह्येषात्र तिष्ठति ।। २५०&lt;br&gt;&#xA;श्रुत्वा तत्प्रेक्ष्य तौ तं च प्रत्यभिज्ञाय बन्दिनम् ।&lt;br&gt;&#xA;चक्रन्द सा नवीभूतदुःखा हंसावली तदा ।। २५१&lt;br&gt;&#xA;हा तात हा हतास्म्यार्यपुत्र हा कमलाकर ।&lt;br&gt;&#xA;हा मनोरथसिद्धे हा विपरीतविधे विधे ।। २५२&lt;br&gt;&#xA;इत्येवं विलपन्ती सा मुमूर्च्छ भुवि सोऽपि ताम् ।&lt;br&gt;&#xA;श्रुत्वा दृष्ट्वापतद्भूमौ दुःखार्तः कमलाकरः ।। २५३&lt;br&gt;&#xA;आश्वासिता ततस्तेन तौ मनोरथसिद्धिना ।&lt;br&gt;&#xA;उभौ निश्चितविज्ञातपरस्परसुनिर्वृतौ ।। २५४&lt;br&gt;&#xA;विषयोगार्णवोत्तीर्णौ कांचिन्मुदमवापतुः ।&lt;br&gt;&#xA;अन्योन्यं च क्रमात्सर्वं स्वं स्वं वृत्तान्तमूचतुः ।। २५५&lt;br&gt;&#xA;ततो हंसावलीं तां स गृहीत्वा कमलाकरः ।&lt;br&gt;&#xA;बन्दिना सहितस्तेन ययौ स्वां कोशलां पुरीम् ।। २५६&lt;br&gt;&#xA;तत्रामयहरं तस्याः पाणिं विधिवदग्रहीत् ।&lt;br&gt;&#xA;आनायिते तत्पितरि प्रतीते मेघमालिनि ।। २५७&lt;br&gt;&#xA;तदा तया समं युक्तो विशुद्धोभयपक्षया ।&lt;br&gt;&#xA;हंसावल्यातिविमलः शुशुभे कमलाकरः ।। २५८&lt;br&gt;&#xA;अरंस्त च तया साकं कृती फलितधैर्यया ।&lt;br&gt;&#xA;शासन्महीमवियुतः स मनोरथसिद्धिना ।। २५९&lt;br&gt;&#xA;एवमापद्यसंत्यक्तधैर्यैः सर्वमवाप्यते ।&lt;br&gt;&#xA;तद्वत्स मा तनुं त्याक्षीर्जीवन्प्राप्स्यसि तं प्रभुम् ।। २६०&lt;br&gt;&#xA;इत्थं स वृद्धपथिकः कथामाख्याय देव मे ।&lt;br&gt;&#xA;निवार्य मरणान्मां च यथाकामं ययौ ततः ।। २६१&lt;br&gt;&#xA;इत्युक्त्वा तत्र रात्रौ स चण्डकेतुगृहे सदा ।&lt;br&gt;&#xA;मृगाङ्कदत्तमवदत्पुनर्भीमपराक्रमः ।। २६२&lt;br&gt;&#xA;अथ लब्धोपदेशः संस्ततोऽटव्यास्त्वदाप्तये ।&lt;br&gt;&#xA;गन्तुं तवाभिलषितामगामुज्जयिनीमहम् ।। २६३&lt;br&gt;&#xA;तत्र युष्मानसंप्राप्य श्रान्तः कस्याश्चन स्त्रियः ।&lt;br&gt;&#xA;दत्तभोजनमूल्योऽहं वासाय प्राविशं गृहम् ।। २६४&lt;br&gt;&#xA;तत्र तद्दत्तशयनः क्षणं सुप्तः श्रमादहम् ।&lt;br&gt;&#xA;प्रबुध्य यावत्पश्यामि कौतुकान्निभृतस्थितः ।। २६५&lt;br&gt;&#xA;तावत्सा स्त्री गृहीत्वैव यवमुष्टिं गृहान्तरे ।&lt;br&gt;&#xA;समन्तादावपत्तत्र मन्त्रेण स्फुरिताधरा ।। २६६&lt;br&gt;&#xA;तैर्यवैस्तत्क्षणं जातैः फलितैः पक्वतां गतैः ।&lt;br&gt;&#xA;लूनैर्भृष्टैश्च पिष्टैश्च सक्तवो विहितास्तया ।। २६७&lt;br&gt;&#xA;तान्सक्तून्कांस्यपात्र्या सा निधायाद्भिः समुक्षितान् ।&lt;br&gt;&#xA;पूर्वावस्थं गृहं कृत्वा स्नानाय निरगाद्द्रुतम् ।। २६८&lt;br&gt;&#xA;ततस्तां शाकिनीं मत्वा स्वैरमुत्थाय सत्वरम् ।&lt;br&gt;&#xA;अन्यत्र सक्तुभाण्डे तान्पात्र्यां सक्तून्न्याधमहम् ।। २६९&lt;br&gt;&#xA;सक्तुभाण्डात्ततश्चान्यान्सक्तूनुद्धृत्य तावतः ।&lt;br&gt;&#xA;तस्यां स्थापितवानस्मि पात्र्यां रक्षितसंकरः ।। २७०&lt;br&gt;&#xA;ततो मय्याश्रिते भूयः शयनं स्त्री प्रविश्य सा ।&lt;br&gt;&#xA;उत्थाप्य मामदात्पात्र्यास्तान्सक्तून्भोजनाय मे ।। २७१&lt;br&gt;&#xA;स्वयं च बुभुजे तस्माद्ग्रहीत्वा सक्तुभाण्डतः ।&lt;br&gt;&#xA;तान्सिद्धसक्तूनज्ञातमत्कृतव्यत्यया सती ।। २७२&lt;br&gt;&#xA;भुक्तैस्तैः सक्तुभिश्छागी समपद्यत सा तदा ।&lt;br&gt;&#xA;ततो नीत्वा मयामर्षाद्विक्रीता सौनिकस्य सा ।। २७३&lt;br&gt;&#xA;ततः सौनिकभार्या मामुपेत्यावोचत क्रुधा ।&lt;br&gt;&#xA;मत्सखी विप्रलब्धेयं त्वया तल्लप्स्यसे फलम् ।। २७४&lt;br&gt;&#xA;इति तत्तर्जितो गत्वा ततो गुप्तं बहिः पुरः ।&lt;br&gt;&#xA;श्रान्तः शयितवानस्मि मूले न्यग्रोधशाखिनः ।। २७५&lt;br&gt;&#xA;तथाभूतस्य मे तत्र तया सौनिकभार्यया ।&lt;br&gt;&#xA;आगत्य दुष्टयोगिन्या गलेऽबध्यत सूत्रकम् ।। २७६&lt;br&gt;&#xA;तस्यां गतायां पापायां प्रबुद्धोऽहं च तत्क्षणम् ।&lt;br&gt;&#xA;पश्यामि यावत्प्राप्तोऽस्मि मयूरत्वं स्थितस्मृतिः ।। २७७&lt;br&gt;&#xA;ततो दिनानि कतिचिद्विग्नो भ्राम्यन्नितस्ततः ।&lt;br&gt;&#xA;जीवञ्शाकुनिकेनाहं गृहीतोऽभूवमेकदा ।। २७८&lt;br&gt;&#xA;स चानीय ददाति स्म मामस्मै चण्डकेतवे ।&lt;br&gt;&#xA;भिल्लराजप्रतीहारमुख्याय प्राभृतीकृतम् ।। २७९&lt;br&gt;&#xA;प्रतीहारोऽप्ययं प्रादात्स्वभार्यायै तदैव ताम् ।&lt;br&gt;&#xA;तयाहं स्थापितश्चास्मि मण्डपे क्रीडनीयकः ।। २८०&lt;br&gt;&#xA;अद्येह दैवानीतेन त्वया मे कण्ठसूत्रके ।&lt;br&gt;&#xA;मुक्ते प्राप्तोऽस्मि तां देव पुनः स्वां मानुषाकृतिम् ।। २८१&lt;br&gt;&#xA;तदितो मङ्क्षु गच्छावः प्रतीहारो हि हन्त्यसौ ।&lt;br&gt;&#xA;रात्रिचर्यासखीन्पापः प्रतिभेदभयात्सदा ।। २८२&lt;br&gt;&#xA;त्वं चानीतोऽमुना रात्रिचर्याद्रष्टाद्य तत्प्रभो ।&lt;br&gt;&#xA;योगिनीनिर्मितं बद्ध्वा कण्ठे सूत्रमिदं भवान् ।। २८३&lt;br&gt;&#xA;मयूरीभूय निर्यातु गवाक्षेणामुना बहिः ।&lt;br&gt;&#xA;ततः प्रसारितभुजः सूत्रं कण्ठात्तवोच्छ्रितात् ।। २८४&lt;br&gt;&#xA;मुक्त्वा बद्ध्वात्मनः कण्ठे तद्वन्निर्याम्यहं द्रुतम् ।&lt;br&gt;&#xA;त्वयाथ मुक्ते मे सूत्रे भवावः प्रकृतिस्थितौ ।। २८५&lt;br&gt;&#xA;बहिरर्गलितेनास्ति द्वारेण न विनिर्गमः ।&lt;br&gt;&#xA;एवमुक्तवति प्राज्ञे तस्मिन्भीमपराक्रमे ।। २८६&lt;br&gt;&#xA;मृगाङ्कदत्तस्तद्युक्तस्तथेति निरगात्ततः ।&lt;br&gt;&#xA;जगाम च स्वनिलयं स्थितान्यसचिवद्वयम् ।। २८७&lt;br&gt;&#xA;तत्र सर्वेऽपि तेऽन्योन्यकृत्स्नवृत्तान्तवर्णनैः ।&lt;br&gt;&#xA;निन्युर्मृगाङ्कदत्ताद्याः प्रहृष्टास्तां विभावरीम् ।। २८८&lt;br&gt;&#xA;प्रातर्मृगाङ्कदत्तस्य पार्श्वं तस्याजगाम सः ।&lt;br&gt;&#xA;मायाबटुर्भिल्लराजस्तस्यां पल्ल्यामधीश्वरः ।। २८९&lt;br&gt;&#xA;स पृष्टरात्रिसौख्यस्तं राजपुत्रं विनोदयन् ।&lt;br&gt;&#xA;अक्षैः क्रीडाम एहीति मायाबटुरभाषत ।। २९०&lt;br&gt;&#xA;ततस्तं सप्रतीहारं वीक्ष्य भिल्लं समागतम् ।&lt;br&gt;&#xA;सखा मृगाङ्कदत्तस्य सोऽथ श्रुतधिरभ्यधात् ।। २९१&lt;br&gt;&#xA;किमक्षैर्विस्मृतं किं वा दृश्यमद्य हि वर्तते ।&lt;br&gt;&#xA;प्रतीहारमयूरस्य नृत्यमुक्तं ह्य एव यत् ।। २९२&lt;br&gt;&#xA;श्रुत्वैतच्छ्रुतधेः स्मृत्वा कौतुकाच्छबरेश्वरः ।&lt;br&gt;&#xA;प्राहिणोत्स प्रतीहारं मयूरानयनाय तम् ।। २९३&lt;br&gt;&#xA;कथं प्रमादाद्विस्मृत्य न स चौरो मया हतः ।&lt;br&gt;&#xA;साक्षी रात्रिरहस्यस्य क्षिप्तोऽपि शिखिवेश्मनि ।। २९४&lt;br&gt;&#xA;तद्यामि शीघ्रमुभयं करोमीति विचिन्तयन् ।&lt;br&gt;&#xA;स्मृत्वोद्घातात्प्रतीहारः सोऽप्यगात्सत्वरं गृहम् ।। २९५&lt;br&gt;&#xA;तत्र यावत्प्रविश्यैव वीक्षते शिखिवेश्मनि ।&lt;br&gt;&#xA;तावन्न चौरं नाप्यत्र स मयूरं ददर्श तम् ।। २९६&lt;br&gt;&#xA;अथ भीतविषण्णः स गत्वा स्वं नृपमब्रवीत् ।&lt;br&gt;&#xA;निशि चौरेण मे नीतः स मयूरः प्रभो इति ।। २९७&lt;br&gt;&#xA;प्रसिद्धः स महाचौरो येन बर्ही हृतः स ते ।&lt;br&gt;&#xA;इति तत्र स्मितमुखेनोक्ते श्रुतधिना ततः ।। २९८&lt;br&gt;&#xA;दृष्ट्वा मृगाङ्कदत्तादीन्हसतोऽन्योन्यदर्शिनः ।&lt;br&gt;&#xA;मायाबटुस्तान्निर्बन्धात्किमेतदिति पृष्टवान् ।। २९९&lt;br&gt;&#xA;ततः क्षत्त्रा यथा तेन रात्रौ मेलो यथा च सः ।&lt;br&gt;&#xA;राजपत्न्या गृहं कामी गत्वा शस्त्रकलिं व्यधात् ।। ३००&lt;br&gt;&#xA;यथा क्षत्तृगृहप्राप्तिर्यथा भीमपराक्रमः ।&lt;br&gt;&#xA;मोचितोऽत्र मयूरत्वान्निर्गमश्च यथा ततः ।। ३०१&lt;br&gt;&#xA;तथा मृगाङ्कदत्तः स्वं क्षत्तुः संबन्धिनं च तम् ।&lt;br&gt;&#xA;वृत्तान्तं शबरेन्द्राय तस्मै सर्वं शशंस सः ।। ३०२&lt;br&gt;&#xA;तद्बुद्ध्वाछुरिकापरिक्षतकरामन्तःपुरे चेटिकां&lt;br&gt;&#xA;दृष्ट्वा तामथ वीक्ष्य कण्ठरचिते तस्मिन्क्षणं सूत्रके ।&lt;br&gt;&#xA;भूयो भीमपराक्रमस्य शिखितां शुद्धान्तविध्वंसिनं&lt;br&gt;&#xA;क्षत्तारं शबरेश्वरः सपदि तं मायाबटुं सोऽवधीत् ।। ३०३&lt;br&gt;&#xA;तां त्वविनीतां राज्ञीं मृगाङ्कदत्तेन रक्षितां वधतः ।&lt;br&gt;&#xA;दूरस्थितां चकार स मञ्जुमतीं परिहृतस्पर्शाम् ।। ३०४&lt;br&gt;&#xA;तत्पूजितः स च ततोऽत्र पुलिन्दपल्ल्यामासीद्दिनानि किल तानि मृगाङ्कदत्तः ।&lt;br&gt;&#xA;बद्धोद्यमोऽप्यधिगमाय शशाङ्कवत्याः संप्राप्तशेषसखिसंगमसव्यपेक्षः ।। ३०५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/005/</guid>
      <description>&lt;p&gt;एवं विमलबुद्ध्यादियुतो यावत्स तिष्ठति ।&lt;br&gt;&#xA;मृगाङ्कदत्तो भिल्लाधिपतेर्मायाबटोर्गृहे ।। १&lt;br&gt;&#xA;तावत्तत्संनिधावेत्य तमात्मीयश्चमूपतिः ।&lt;br&gt;&#xA;एकदा शबराधीशं ससंरम्भो व्यजिज्ञपत् ।। २&lt;br&gt;&#xA;त्वदादेशाद्विचिन्वद्भिर्भगवत्याः कृते प्रभो ।&lt;br&gt;&#xA;उपहाराय पुरुषः प्राप्तोऽस्माभिः स तादृशः ।। ३&lt;br&gt;&#xA;येनास्मद्वीरयोधानां खण्डितं शतपञ्चकम् ।&lt;br&gt;&#xA;आनीतश्च स भूयिष्ठप्रहारविवशीकृतः ।। ४&lt;br&gt;&#xA;तच्छ्रुत्वा स पुलिन्देन्द्रः सेनापतिमुवाच तम् ।&lt;br&gt;&#xA;प्रवेश्यतामिहैवाशु सोऽस्माकं दर्श्यतामिति ।। ५&lt;br&gt;&#xA;ततः प्रवेशितस्तेन यावत्सर्वैः स दृश्यते ।&lt;br&gt;&#xA;शस्त्रक्षतोद्यद्रक्ताक्तरणधूलीकलङ्कितः ।। ६&lt;br&gt;&#xA;गण्डसिन्दूरसंपृक्तस्रवद्दानाम्बुपङ्किलः ।&lt;br&gt;&#xA;पाशैर्विवेष्टितो घूर्णन्मत्तो बद्ध इव द्विपः ।। ७&lt;br&gt;&#xA;तावत्तं प्रत्यभिज्ञाय मन्त्रिणं स्वं गुणाकरम् ।&lt;br&gt;&#xA;मृगाङ्कदत्तो धावित्वा कण्ठे प्ररुदितोऽग्रहीत् ।। ८&lt;br&gt;&#xA;बुद्ध्वाथ तत्सखिभ्यस्तं स भिल्लेन्द्रो गुणाकरम् ।&lt;br&gt;&#xA;प्रह्वस्तमाश्वासितवान्पादलग्नं निजप्रभोः ।। ९&lt;br&gt;&#xA;प्रवेश्य च गृहं स्नातं तं बद्धव्रणपट्टकम् ।&lt;br&gt;&#xA;उपाचरद्भिषक्प्रोक्तैः स पथ्यैः पानभोजनैः ।। १०&lt;br&gt;&#xA;ततो मृगाङ्कदत्तस्तं समाश्वस्तं स्वमन्त्रिणम् ।&lt;br&gt;&#xA;सखे कथय वृत्तान्तः कस्तवेति स पृष्टवान् ।। ११&lt;br&gt;&#xA;अथ सर्वेषु शृण्वत्सु स जगाद गुणाकरः ।&lt;br&gt;&#xA;श्रूयतां देव वृत्तान्तमात्मीयं कथयामि वः ।। १२&lt;br&gt;&#xA;ततो नागस्य शापेन भवद्भ्योऽहं वियोजितः ।&lt;br&gt;&#xA;न किंचिदविदं मोहाद्दूरां तामटवीं भ्रमन् ।। १३&lt;br&gt;&#xA;चिरात्संप्राप्तबुद्धिश्च दुःखितोऽहमचिन्तयम् ।&lt;br&gt;&#xA;अहो दुःशिक्षितस्यैष विलासः कोऽपि वेधसः ।। १४&lt;br&gt;&#xA;मृगाङ्कदत्तः खिद्येत स्थितो हर्म्यतलेऽपि यः ।&lt;br&gt;&#xA;सोऽस्यामटव्यां संतप्तसिकतायां कथं भवेत् ।। १५&lt;br&gt;&#xA;कथं च ते वयस्याः स्युरित्यन्तर्विमृशन्मुहुः ।&lt;br&gt;&#xA;दैवात्संप्राप्तवानस्मि पर्यटन्विन्ध्यवासिनीम् ।। १६&lt;br&gt;&#xA;तस्या उपाहृतानेकनानाजीवमहर्निशम् ।&lt;br&gt;&#xA;प्राविशं भवनं देव्याः कृतान्तसदनोपमम् ।। १७&lt;br&gt;&#xA;तत्र देवीं प्रणम्याहमपश्यं पुरुषं शवम् ।&lt;br&gt;&#xA;कण्ठान्तर्गतनिस्त्रिंशहस्तमात्मोपहारिणम् ।। १८&lt;br&gt;&#xA;तं दृष्ट्वैव पुनर्दुःखहेतोर्मे त्वद्वियोगिनः ।&lt;br&gt;&#xA;अभूदात्मोपहारेण देवीं तोषयितुं मतिः ।। १९&lt;br&gt;&#xA;तत्खड्गमेव धावित्वा यावदस्मि गृहीतवान् ।&lt;br&gt;&#xA;तावन्निवारयन्तीव दूराद्वार्धककम्पिना ।। २०&lt;br&gt;&#xA;शिरसा समुपेत्यैव सकृपा कापि तापसी ।&lt;br&gt;&#xA;निवार्य मरणात्पृष्ट्वा वृत्तान्तं निजगाद माम् ।। २१&lt;br&gt;&#xA;मैवं कृथाः पुनर्दृष्टो मृतानामपि संगमः ।&lt;br&gt;&#xA;किं पुनर्जीवतां पुत्र तथा चैतां कथां शृणु ।। २२&lt;br&gt;&#xA;अहिच्छत्त्रेति नाम्नास्ति विख्याता नगरी भुवि ।&lt;br&gt;&#xA;तस्यामुदयतुङ्गाख्यः पुराभूद्राजकुञ्जरः ।। २३&lt;br&gt;&#xA;तस्य क्षत्ता च कमलमतिर्नाम महानभूत् ।&lt;br&gt;&#xA;विनीतमतिरित्यासीत्तस्याप्यसदृशः सुतः ।। २४&lt;br&gt;&#xA;समाहृतगुणेनापि प्रापि यस्य न तुल्यता ।&lt;br&gt;&#xA;सच्छिद्रेण मृणालेन चापेन कुटिलेन च ।। २५&lt;br&gt;&#xA;स कदाचित्सुधाधौतप्रासादोपरि पञ्चके ।&lt;br&gt;&#xA;स्थितो ददर्श शीतांशुमुद्गच्छन्तं निशामुखे ।। २६&lt;br&gt;&#xA;कामकल्पद्रुमोत्थेन पल्लवेन विनिर्मितम् ।&lt;br&gt;&#xA;रजन्या वासवदिशः कर्णपूरमिवोज्ज्वलम् ।। २७&lt;br&gt;&#xA;क्रमात्तद्रश्मिजालैश्च जगद्वीक्ष्य विराजितम् ।&lt;br&gt;&#xA;स विनीतमतिर्जातहृदुल्लासो व्यचिन्तयत् ।। २८&lt;br&gt;&#xA;अहो चन्द्रिकया मार्गाः सुधयेवावभासिताः ।&lt;br&gt;&#xA;दृश्यन्ते तदमीष्वेको गत्वा न विहरामि किम् ।। २९&lt;br&gt;&#xA;इति ध्यात्वैव स धनुर्धरो निर्गत्य पर्यटन् ।&lt;br&gt;&#xA;क्रोशमात्रं गतोऽकस्माच्छुश्राव रुदितध्वनिम् ।। ३०&lt;br&gt;&#xA;गत्वा तदनुसारेण ददर्शैकां स कन्यकाम् ।&lt;br&gt;&#xA;दिव्यरूपां प्ररुदतीं तरुमूलसमाश्रयाम् ।। ३१&lt;br&gt;&#xA;पप्रच्छ च शुभे का त्वं किं चायं नीयते तुलाम् ।&lt;br&gt;&#xA;मुखेन्दुः समलस्येन्दोस्त्वयाश्रुमलिनीकृतः ।। ३२&lt;br&gt;&#xA;इत्युक्ता तेन सावोचत्सुता नागपतेरहम् ।&lt;br&gt;&#xA;कन्या विजयवत्याख्या महात्मन्गन्धमालिनः ।। ३३&lt;br&gt;&#xA;स मे पिता रणान्नष्टः शप्तो वासुकिनैकदा ।&lt;br&gt;&#xA;यास्यसि त्वं रिपोः पाप जितः सन्दासतामिति ।। ३४&lt;br&gt;&#xA;तच्छापात्स च यक्षेण कालजिह्वेन वैरिणा ।&lt;br&gt;&#xA;जित्वा मनोनुगः पुष्पभारवाहीकृतः सदा ।। ३५&lt;br&gt;&#xA;तद्दुःखात्तत्कृते गौरीं तपसाहमतोषयम् ।&lt;br&gt;&#xA;प्रत्यक्षीभूय मे सा च भगवत्येवमब्रवीत् ।। ३६&lt;br&gt;&#xA;वत्से शृण्वस्ति सरसो मानसस्यान्तरे महत् ।&lt;br&gt;&#xA;सहस्रदलविस्तीर्णं स्फाटिकं दिव्यमम्बुजम् ।। ३७&lt;br&gt;&#xA;यदर्ककरसंस्पर्शकीर्णतेजो विराजते ।&lt;br&gt;&#xA;शेषस्येव शिरो भूरिफणं रत्नांशुपिञ्जरम् ।। ३८&lt;br&gt;&#xA;तदेकदा वैश्रवणो दृष्ट्वा स्नात्वात्र मानसे ।&lt;br&gt;&#xA;जातश्रद्धोऽम्बुजे तस्मिन्हरस्यारभतार्चनम् ।। ३९&lt;br&gt;&#xA;तत्कालं चानुगास्तस्य यक्षास्तत्र सरोन्तरे ।&lt;br&gt;&#xA;विजह्रुश्चक्रहंसादिरूपैर्वारिचरोचितैः ।। ४०&lt;br&gt;&#xA;तत्र युष्मद्रिपोस्तस्य कालजिह्वस्य दैवतः ।&lt;br&gt;&#xA;विद्युज्जिह्व इति ज्येष्ठो भ्राता यक्षः प्रियासखः ।। ४१&lt;br&gt;&#xA;क्रीडंश्चक्राह्वरूपेण पक्षविक्षेपघट्टनात् ।&lt;br&gt;&#xA;कुबेरस्य कराग्रस्थमर्घ्यपात्रमपातयत् ।। ४२&lt;br&gt;&#xA;ततः स धनदः क्रुद्धः शापेनात्रैव मानसे ।&lt;br&gt;&#xA;चक्राह्वमेव तं चक्रे विद्युज्जिह्वं सभार्यकम् ।। ४३&lt;br&gt;&#xA;तथाकृतं च संप्रीत्या रात्रौ रात्रौ विनोदयन् ।&lt;br&gt;&#xA;कृततत्प्रेयसीरूपो विरहातुरमग्रजम् ।। ४४&lt;br&gt;&#xA;कालजिह्वोऽद्य तत्रास्ते स दिवा निजरूपभृत् ।&lt;br&gt;&#xA;दासीकृतेन त्वत्पित्रा सहितो गन्धमालिना ।। ४५&lt;br&gt;&#xA;तत्तत्र प्रेर्यतां पुत्रि प्रतीहारसुतस्त्वया ।&lt;br&gt;&#xA;अहिच्छत्रो महावीरो विनीतमतिरुद्यमी ।। ४६&lt;br&gt;&#xA;इममश्वं च खड्गं च गृहाणाभ्यां विजित्य तम् ।&lt;br&gt;&#xA;यक्षं स हि प्रवीरस्ते जनकं मोचयिष्यति ।। ४७&lt;br&gt;&#xA;खड्गरत्नस्य चैतस्य स्वामी भवति यः पुमान् ।&lt;br&gt;&#xA;स जित्वा निखिलाञ्शत्रून्राजा भवति भूतले ।। ४८&lt;br&gt;&#xA;एवमुक्त्वाश्वखड्गौ मे देवी दत्त्वा तिरोऽभवत् ।&lt;br&gt;&#xA;अथ त्वत्प्रेरणायाद्य क्रमेणाहमिहागता ।। ४९&lt;br&gt;&#xA;देवीप्रसादसहितं वीक्ष्य त्वां निर्गतं निशि ।&lt;br&gt;&#xA;युक्त्या चानीतवत्यस्मि संश्राव्य रुदितध्वनिम् ।। ५०&lt;br&gt;&#xA;तदेतत्साधयेष्टं मे सुभगेति तयार्थितः ।&lt;br&gt;&#xA;स विनीतमतिस्तस्याः प्रतिपेदे तथेति तत् ।। ५१&lt;br&gt;&#xA;ततो गत्वैव सा नागकन्या तत्क्षणमेव तम् ।&lt;br&gt;&#xA;वाजिनं जवनं श्वेतं पिण्डीभूतमिवैन्दवम् ।। ५२&lt;br&gt;&#xA;रश्मिजालं दिगन्तेषु तमो हन्तुं प्रधावितम् ।&lt;br&gt;&#xA;तच्च वीरावलोकिन्या विप्रेक्षितमिव श्रिया ।। ५३&lt;br&gt;&#xA;खड्गरत्नमुपानीय सतारगगनच्छवि ।&lt;br&gt;&#xA;तस्मै विनीतमतये समर्पयत ते उभे ।। ५४&lt;br&gt;&#xA;सोऽप्यात्तखड्गस्तुरगं तमारुह्य तया सह ।&lt;br&gt;&#xA;प्रस्थितोऽश्वप्रभावेण तदैव प्राप मानसम् ।। ५५&lt;br&gt;&#xA;वातोद्धृताम्बुजकरं चक्रवाकार्तकूजितैः ।&lt;br&gt;&#xA;निषेधदिव मा मेति कालजिह्वानुकम्पया ।। ५६&lt;br&gt;&#xA;दृष्ट्वा स तत्र यक्षाणां वशे तं गन्धमालिनम् ।&lt;br&gt;&#xA;मुक्तये तस्य तान्क्षुद्रान्व्यद्रावयदसिक्षतान् ।। ५७&lt;br&gt;&#xA;तद्दृष्ट्वा स सरोमध्यान्मुक्तचक्राङ्गनावपुः ।&lt;br&gt;&#xA;कालजिह्वः समुत्तस्थौ प्रावृण्मेघ इवोन्नदन् ।। ५८&lt;br&gt;&#xA;प्रवृत्ते चाहवे व्योम्नि कालजिह्वं तमुत्प्लुतम् ।&lt;br&gt;&#xA;विनीतमतिरुत्प्लुत्य साश्वः केशेषु सोऽग्रहीत् ।। ५९&lt;br&gt;&#xA;छेत्तुमिच्छति यावच्च शिरः खड्गेन तस्य सः ।&lt;br&gt;&#xA;तावत्स कृपणं जल्पन्यक्षस्तं शरणं ययौ ।। ६०&lt;br&gt;&#xA;ददौ च तस्मै मुक्तः सन्नीतिघ्नं स्वाङ्गुलीयकम् ।&lt;br&gt;&#xA;प्रह्वो मुमोच दास्याच्च नागं तं गन्धमालिनम् ।। ६१&lt;br&gt;&#xA;गन्धमाली च मुदितो विनीतमतये तदा ।&lt;br&gt;&#xA;तस्मै सुतां तां विजयवतीं दत्त्वा गृहानगात् ।। ६२&lt;br&gt;&#xA;ततः खड्गाङ्गुलीयाश्वकन्यारत्नयुतः कृती ।&lt;br&gt;&#xA;स विनीतमतिर्जाते प्रभाते गृहमाययौ ।। ६३&lt;br&gt;&#xA;तत्राभिनन्दितः पित्रा पृष्टवृत्तान्ततोषिणा ।&lt;br&gt;&#xA;राज्ञा च स्वेन तां नागकन्यां स परिणीतवान् ।। ६४&lt;br&gt;&#xA;अथ रत्नैश्चतुर्भिस्तैर्गुणैः स्वैश्चोपबृंहितम् ।&lt;br&gt;&#xA;पिता कदाचित्कमलमतिः प्रोवाच तं रहः ।। ६५&lt;br&gt;&#xA;इहास्योदयतुङ्गस्य सुतैषा यास्ति भूपते ।&lt;br&gt;&#xA;पुत्रोदयवती नाम सर्वविद्यासु शिक्षिता ।। ६६&lt;br&gt;&#xA;तस्यां पणः कृतोऽनेन यो विप्रः क्षत्त्रियोऽपि वा ।&lt;br&gt;&#xA;वादे पराजयेतैतां तस्मै दद्यामिमामिति ।। ६७&lt;br&gt;&#xA;पराजिताश्च वादेन वादिनोऽन्येऽनयाखिलाः ।&lt;br&gt;&#xA;जगदाश्चर्यरूपेण रूपेणेवामराङ्गनाः ।। ६८&lt;br&gt;&#xA;त्वं चैकवीरः स्वक्षत्रवादे तूष्णीं च तत्कथम् ।&lt;br&gt;&#xA;स्थितोऽसि विजयस्वैनां वादे परिणयस्व च ।। ६९&lt;br&gt;&#xA;इत्युक्तस्तेन पित्रा स विनीतमतिरब्रवीत् ।&lt;br&gt;&#xA;पेशलाभिः सह स्त्रीभिर्वादः कस्तात मादृशाम् ।। ७०&lt;br&gt;&#xA;तथाप्येतं त्वदादेशं करिष्यामीत्युदीरिते ।&lt;br&gt;&#xA;प्रौढेन तेन स ययौ तत्पिता क्षितिपान्तिकम् ।। ७१&lt;br&gt;&#xA;राजपुत्र्या समं वादः प्रातर्देव करिष्यते ।&lt;br&gt;&#xA;विनीतमतिनेत्यत्र स तं भूपं व्यजिज्ञपत् ।। ७२&lt;br&gt;&#xA;भूपेन प्रतिपन्नार्थो गृहमेत्य च सूनवे ।&lt;br&gt;&#xA;विनीतमतये तस्मै तत्तथैव शशंस सः ।। ७३&lt;br&gt;&#xA;ततः प्राप्तः स्वयं तेन राजहंसेन संश्रिताम् ।&lt;br&gt;&#xA;विनीतमतिरागत्य वादी विद्वत्सभाब्जिनीम् ।। ७४&lt;br&gt;&#xA;भास्वान्स भासयामास लोललोचनषट्पदैः ।&lt;br&gt;&#xA;विलोक्यमानोऽभिमुखैर्गुणिवृन्दैस्तदाश्रितैः ।। ७५&lt;br&gt;&#xA;क्षणान्तरे चाययौ सा तत्रोदयवती शनैः ।&lt;br&gt;&#xA;राजपुत्री गुणाकृष्टा कामस्येव धनुर्लता ।। ७६&lt;br&gt;&#xA;शोभिता गुणवद्भिः स्वैश्चारुशब्दैर्विभूषणैः ।&lt;br&gt;&#xA;तत्पूर्वपक्षोपक्षेपमिव कुर्वद्भिरादितः ।। ७७&lt;br&gt;&#xA;निर्दोषे निर्मला चेत्स्यादिन्दुलेखाम्बरे ततः ।&lt;br&gt;&#xA;भजेत्साम्यं निषण्णायास्तस्या मरकतासने ।। ७८&lt;br&gt;&#xA;चक्रेऽथ पूर्वपक्षं सा स्फुरद्दन्तांशुतन्तुषु ।&lt;br&gt;&#xA;गुम्फयन्तीव सुश्लक्ष्णपदरत्नमयीं स्रजम् ।। ७९&lt;br&gt;&#xA;तमवद्यार्थसिद्धान्तं स विनीतमतिर्व्यधात् ।&lt;br&gt;&#xA;क्षणान्निरुत्तरीकृत्य सुमुखीं तां पदे पदे ।। ८०&lt;br&gt;&#xA;ततः सभ्यैः स्तुते तस्मिन्सात्मनो राजपुत्रिका ।&lt;br&gt;&#xA;पराजयेऽपि सद्भर्तृलाभाज्जयममन्यत ।। ८१&lt;br&gt;&#xA;स चाप्युदयतुङ्गोऽथ राजा हृष्टोऽत्र तां सुताम् ।&lt;br&gt;&#xA;तस्मै विनीतमतये ददौ वादपणार्जिताम् ।। ८२&lt;br&gt;&#xA;तद्दत्तरत्नपूर्णोऽत्र स विनीतमतिस्ततः ।&lt;br&gt;&#xA;ताभ्यां नागसुताराजसुताभ्यां सह तस्थिवान् ।। ८३&lt;br&gt;&#xA;एकदा जीयमानोऽन्यैर्द्यूतस्यो व्याकुलाशयः ।&lt;br&gt;&#xA;निर्बन्धाद्ब्राह्मणेनैत्य स भोजनमयाच्यत ।। ८४&lt;br&gt;&#xA;ततः स कर्णे भृत्यस्य कथयित्वा क्रुधा वृतः ।&lt;br&gt;&#xA;वस्त्रेणाच्छाद्य सिकतापात्रमस्मायदापयत् ।। ८५&lt;br&gt;&#xA;स तद्विप्रो गृहीत्वैव गुरुत्वात्सहिरण्यकम् ।&lt;br&gt;&#xA;मत्वा प्रहर्षादेकान्तमृजुर्गत्वोदघाटयत् ।। ८७&lt;br&gt;&#xA;दृष्ट्वा च वालुकापूर्णमुत्सार्य धरणीतले ।&lt;br&gt;&#xA;विप्रलब्धोऽस्मि तेनेति विषण्णः स्वगृहं ययौ ।। ८७&lt;br&gt;&#xA;विनीतमतिरप्येतदविचिन्त्य विमुच्य तत् ।&lt;br&gt;&#xA;द्यूतं तस्थौ यथाकामं स्वगृहेषु प्रियासखः ।। ८८&lt;br&gt;&#xA;याति काले च जरसा विश्लिष्यत्संधिविग्रहः ।&lt;br&gt;&#xA;सोऽभूदुदयतुङ्गोऽत्र राजा राज्यभराक्षमः ।। ८९&lt;br&gt;&#xA;ततो जामातरं राज्ये विनीतमतिमेव तम् ।&lt;br&gt;&#xA;सोऽभिषिच्य ययौ गङ्गामपुत्रो देहमुक्तये ।। ९०&lt;br&gt;&#xA;प्राप्तराज्यश्च नचिरात्स विनीतमतिस्ततः ।&lt;br&gt;&#xA;अश्वखड्गप्रभावेण जिगायापि दिशो दश ।। ९१&lt;br&gt;&#xA;ईतिघ्नस्याङ्गुलीयस्य प्रभावादस्य चाभवत् ।&lt;br&gt;&#xA;राष्ट्र नीरोगदुर्भिक्षं राज्ञो रघुपतेरिव ।। ९२&lt;br&gt;&#xA;एकदाभ्याययौ तं च भिक्षुर्देशान्तरान्नृपम् ।&lt;br&gt;&#xA;रत्नचन्द्रमतिर्नाम वादिद्विरदकेसरी। ।। ९३&lt;br&gt;&#xA;स च भिक्षुः कृतातिथ्यो राजानं तं गुणिप्रियम् ।&lt;br&gt;&#xA;प्रार्थयामास वादार्थमीदृशं च पणं जगौ ।। ९४&lt;br&gt;&#xA;त्वया जितेन राजेन्द्र ग्राह्यं सुगतशासनम् ।&lt;br&gt;&#xA;मया जितेन शुश्रूष्या विप्राः संत्यज्य चीवरम् ।। ९५&lt;br&gt;&#xA;एतच्छ्रुत्वा तथेत्युक्त्वा वादं तेन सहाकरोत् ।&lt;br&gt;&#xA;स विनीतमती राजा भिक्षुणा दिनसप्तकम् ।। ९६&lt;br&gt;&#xA;अष्टमेऽहनि भिक्षुस्तं स जिगाय महीपतिम् ।&lt;br&gt;&#xA;येनोदयवती वादिमुण्डमुद्गरिका जिता ।। ९७&lt;br&gt;&#xA;ततस्तेनोपदिष्टं स भिक्षुणा सौगतं मतम् ।&lt;br&gt;&#xA;सत्त्वोपकारपुण्याढ्यं जातश्रद्धोऽग्रहीन्नृपः ।। ९८&lt;br&gt;&#xA;भिक्षूणां ब्राह्मणादीनां सर्वेषां च चकार सः ।&lt;br&gt;&#xA;विहारसत्त्रवसतीर्जिनपूजापरायणः ।। ९९&lt;br&gt;&#xA;तदभ्यासोपशान्तश्च भिक्षोस्तस्मादयाचत ।&lt;br&gt;&#xA;स बोधिसत्त्वचर्यायामाज्ञां सत्त्वोपकारिणीम् ।। १००&lt;br&gt;&#xA;सोऽथ भिक्षुस्तमाह स्म राजन्विगतकल्मषैः ।&lt;br&gt;&#xA;बोधिसत्त्वमहाचर्या चरितव्येह नेतरैः ।। १०१&lt;br&gt;&#xA;तव चास्मादृशैर्लक्ष्यं स्थूलं नास्त्येव किल्बिषम् ।&lt;br&gt;&#xA;किं तु त्वं सूक्ष्ममनया युक्त्यान्विष्य शमं नय ।। १०२&lt;br&gt;&#xA;इत्युक्त्वोपादिशत्तस्मै स भिक्षुः स्वप्नमाणवम् ।&lt;br&gt;&#xA;सोऽपि तेन नृपः स्वप्नं दृष्ट्वास्मै प्रातरभ्यधात् ।। १०३&lt;br&gt;&#xA;आचार्य जाने स्वप्नेऽद्य परलोकमहं गतः ।&lt;br&gt;&#xA;तत्र क्षुधार्थितान्नं मां पुरुषा दण्डिनोऽब्रुवन् ।। १०४&lt;br&gt;&#xA;भुङ्क्ष्वैता भूयसी राजन्नर्जितास्तप्तवालुकाः ।&lt;br&gt;&#xA;या दत्ताः क्षुधिताय प्राग्ब्राह्मणायार्थिने त्वया ।। १०५&lt;br&gt;&#xA;दत्त्वा दश स्वर्णकोटीः पापादस्माद्विमोक्ष्यसे ।&lt;br&gt;&#xA;इत्युक्तो दण्डहस्तैस्तैः प्रबुद्धोऽहं निशाक्षये ।। १०६&lt;br&gt;&#xA;एवमुक्त्वा तदाख्याय मूलं दत्त्वा च ता दश ।&lt;br&gt;&#xA;स्वर्णकोटीः पुनश्चक्रे स राजा स्वप्नमाणवम् ।। १०७&lt;br&gt;&#xA;दृष्ट्वा पुनश्च स स्वप्नमुत्थायोषस्यवर्णयत् ।&lt;br&gt;&#xA;अद्यापि दत्तं स्वप्ने तैः क्षुधितस्य परत्र मे ।। १०८&lt;br&gt;&#xA;वालुकाभोजनं पुंभिः पृष्टास्ते च ततो मया ।&lt;br&gt;&#xA;दत्तेऽपि दाने भोक्ष्यामि किमिमाः सिकता इति।। १०९&lt;br&gt;&#xA;ततस्ते मां रुदन्ति स्म तद्दानं तव निष्फलम् ।&lt;br&gt;&#xA;तत्रैकं विप्रसंबन्धि सुवर्णमभवद्यतः ।। ११०&lt;br&gt;&#xA;एतच्छ्रुत्वा प्रबुद्धोऽहमिति स्वप्नमुदीर्य सः ।&lt;br&gt;&#xA;राजा प्रायच्छदर्थिभ्यः स्वर्णकोटीः पुनर्दश ।। १११&lt;br&gt;&#xA;चक्रे ततश्च भूयोऽपि निशायां स्वप्नमाणवम् ।&lt;br&gt;&#xA;दृष्ट्वा पुनश्च स स्वप्नमुत्थायोषस्यवर्णयत् ।। ११२&lt;br&gt;&#xA;अद्याप्यहो तैः पुरुषैस्तदेव सिकताशनम् ।&lt;br&gt;&#xA;दत्तं परत्र मे स्वप्ने पृष्टश्चोक्तोऽस्मि तैरिदम् ।। ११३&lt;br&gt;&#xA;राजंस्तदपि ते दानं निष्फलं दस्युभिर्यतः ।&lt;br&gt;&#xA;अटव्यां तव देशेऽद्य मुषित्वा निहतो द्विजः ।। ११४&lt;br&gt;&#xA;न च रक्षा त्वदीयाभूदरक्षाविफलं ततः ।&lt;br&gt;&#xA;तत्तवाद्यतनं दानं तद्देहि द्विगुणं पुनः ।। ११५&lt;br&gt;&#xA;श्रुत्वैवेह प्रबुद्धोऽहमित्याख्याय स भिक्षवे ।&lt;br&gt;&#xA;गुरवे नृपतिः स्वप्नं दानं तद्द्विगुणं ददौ ।। ११६&lt;br&gt;&#xA;ततो जगाद तं भिक्षुमाचार्य कथमीदृशः ।&lt;br&gt;&#xA;बहुच्छिद्रोऽनुपाल्यः स्याद्धर्मो जगति मादृशैः ।। ११७&lt;br&gt;&#xA;तच्छ्रुत्वा सोब्रवीद्भिक्षुर्देव नैतावता बुधैः ।&lt;br&gt;&#xA;धर्मस्य रक्षणविधौ कार्यानुत्साहिनी मतिः ।। ११८&lt;br&gt;&#xA;धीरानुत्साहसंपन्नान्स्वधर्मानवमानिनः ।&lt;br&gt;&#xA;देवता अभिरक्षन्ति पुष्णन्त्येषां च वाञ्छितम् ।। ११९&lt;br&gt;&#xA;तथा चेदं भगवतो बोधिसत्त्वस्य जातकम् ।&lt;br&gt;&#xA;वाराहं न श्रुतं राजन्यदि तच्छ्रूयतां त्वया ।। १२०&lt;br&gt;&#xA;पुरा गुहायां विन्ध्याद्रावासीद्बुद्धांशसंभवः ।&lt;br&gt;&#xA;वराहः कोऽपि सुहृदा मर्कटेन समं सुधीः ।। १२१&lt;br&gt;&#xA;स सर्वस वहितकृत्सख्या तेन युतः सदा ।&lt;br&gt;&#xA;अतिथीन्पूजयन्कालं निनाय स्वोचितैः क्रमैः ।। १२२&lt;br&gt;&#xA;एकदा चोदभूत्तत्र दुर्दिनं पञ्च वासरान् ।&lt;br&gt;&#xA;अच्छिन्नधाराविच्छिन्नप्राणिसंचारदारुणम् ।। १२३&lt;br&gt;&#xA;पञ्चमेऽह्नि वराहस्य सुप्तस्य सकपेर्निशि ।&lt;br&gt;&#xA;आगात्तस्य गुहाद्वारं सिंहो भार्यासुतान्वितः ।। १२४&lt;br&gt;&#xA;स सिंहस्तत्र भार्यां तामवादीद्दुर्दिने ध्रुवम् ।&lt;br&gt;&#xA;मरिष्यामोऽद्य दीर्घेऽस्मिन्नप्राप्तप्राणिनः क्षुधा ।। १२५&lt;br&gt;&#xA;तच्छ्रुत्वा साब्रवीत्सिंही सर्वे तावत्क्षुधा वयम् ।&lt;br&gt;&#xA;न भवामस्तदेकां मां भुक्त्वा द्वौ जीवतं युवाम् ।। १२६&lt;br&gt;&#xA;त्वं हि प्रभुरयं पुत्रः प्राणसर्वस्वमावयोः ।&lt;br&gt;&#xA;मादृशी भवितान्या ते तन्मयैवास्तु वां शिवम् ।। १२७&lt;br&gt;&#xA;एवमन्योन्यसंलापो जायापत्योस्तयोस्तदा ।&lt;br&gt;&#xA;दैवात्प्रबुद्धः शुश्राव स वराहो महाशयः ।। १२८&lt;br&gt;&#xA;प्रीतश्चाचिन्तयद्दिष्ट्या क्व निशेयं क्व दुर्दिनम् ।&lt;br&gt;&#xA;क्व चेदृगतिथिप्राप्तिरहो पुण्योदयोऽद्य मे ।। १२९&lt;br&gt;&#xA;तद्विघ्नो न भवेद्यावत्तावत्क्षणविनाशना ।&lt;br&gt;&#xA;किमनेन न देहेन तर्पयाम्यतिथीनमून् ।। १३०&lt;br&gt;&#xA;इत्युत्थाय स निर्गत्य वराहः स्निग्धया गिरा ।&lt;br&gt;&#xA;सिंहं जगाद तं भद्र मा गमस्त्वं विषादिताम् ।। १३१&lt;br&gt;&#xA;अयं ससुतदारस्य भक्ष्यः प्राप्तोऽस्म्यहं तव ।&lt;br&gt;&#xA;तद्भुङ्क्ष्व मामिति क्रोडेनोक्ते तेन स केसरी ।। १३२&lt;br&gt;&#xA;हृष्टस्तामब्रवीद्भार्यां पूर्वं भुङ्क्तामयं शिशुः ।&lt;br&gt;&#xA;अनन्तरमहं भोक्ष्ये भोक्ष्यसे त्वमत परम् ।। १३३&lt;br&gt;&#xA;तथेत्युक्ते तया पूर्वं सिंहपोतेन भक्षित ।&lt;br&gt;&#xA;क्रोडस्य तस्य मांसेऽथ सिंहो भोक्तुं प्रचक्रमे ।। १३४&lt;br&gt;&#xA;भुञ्जानं च तमाह स्म महासत्त्वः स सूकरः ।&lt;br&gt;&#xA;शीघ्रं पिबैतद्रक्तं मे यावद्भूमौ न लीयते ।। १३५&lt;br&gt;&#xA;कुरु तृप्तिं च मन्मांसैः शेषमश्नातु ते प्रिया ।&lt;br&gt;&#xA;इति जल्पन्क्रमात्तेन स सिंहेनास्थिशेषताम् ।। १३६&lt;br&gt;&#xA;नीतोऽपि सूकरः प्राणैः सत्त्वस्थो न व्यमुच्यत ।&lt;br&gt;&#xA;तत्र तद्धैर्यपर्यन्तमवेक्षितुमिव स्थितैः ।। १३७&lt;br&gt;&#xA;तावच्च सा क्षुधाक्लान्ता सिंही तत्र व्यपद्यत ।&lt;br&gt;&#xA;स सुतः क्वाप्यगात्सिंहः क्षीयते स्म च यामिनी ।।१३८&lt;br&gt;&#xA;अत्रान्तरे प्रबुद्धः स सखा निर्गत्य मर्कटः ।&lt;br&gt;&#xA;वराह तं तथाभूतं दृष्ट्वा पप्रच्छ संभ्रमात् ।। १३९&lt;br&gt;&#xA;केनावस्था कृतेयं ते ब्रूहि शक्नोषि चेत्सखे ।&lt;br&gt;&#xA;तच्छ्रुत्वा स यथावृत्तं धीरोऽस्मै सूकरोऽभ्यधात् ।। १४०&lt;br&gt;&#xA;ततो रुदन्स तं नत्वा पादयोः कपिरब्रवीत् ।&lt;br&gt;&#xA;त्वं देवतांशो येनात्मा तिर्यक्त्वान्मोचितोऽमुतः ।। १४१&lt;br&gt;&#xA;तत्कंचिदभिलाषं मे ब्रूहि संसाधयामि ते ।&lt;br&gt;&#xA;इत्युक्तस्तेन कपिना स वराहो जगाद तम् ।। १४२&lt;br&gt;&#xA;यो वयस्याभिलाषो मे दुःसाध्यो विधिनापि सः ।&lt;br&gt;&#xA;पश्यतो मे मृता येयं क्षुधा सिंही तपस्विनी ।। १४३&lt;br&gt;&#xA;एषा संप्राप्तपूर्वाङ्गं पुनर्मां प्राप्तजीविता ।&lt;br&gt;&#xA;भुक्त्वा तृप्यत्विति सखे चेतो हि मम वाञ्छति ।। १४४&lt;br&gt;&#xA;इति तं वादिनं क्रोडं प्रत्यक्षीभूय पाणिना ।&lt;br&gt;&#xA;परामृश्य व्यधाद्धर्मो मुनीन्द्रं दिव्यविग्रहम् ।। १४५&lt;br&gt;&#xA;उवाच च मयैवेयं माया सिंहादिरूपिणा ।&lt;br&gt;&#xA;कृताभूत्त्वां परार्थैकबद्धकक्ष्यं जिगीषता ।। १४६&lt;br&gt;&#xA;त्वया त्वखण्डसत्त्वेन परार्थे प्राणदायिना ।&lt;br&gt;&#xA;विजित्य मामिमं धर्मं प्राप्तैवाद्य मुनीन्द्रता ।। १४७&lt;br&gt;&#xA;तच्छ्रुत्वा धर्ममालोक्य पुरःस्थं सोऽब्रवीन्मुनिः ।&lt;br&gt;&#xA;सख्यावस्मिन्नसंत्यक्ततिर्यक्त्वे मर्कटेऽधुना ।। १४८&lt;br&gt;&#xA;न मां प्रीणाति भगवन्प्राप्ताप्येषा मुनीन्द्रता ।&lt;br&gt;&#xA;श्रुत्वैतत्स मुनिं चक्रे धर्मस्तमपि मर्कटम् ।। १४९&lt;br&gt;&#xA;ध्रुवं फलाय महते महद्भिः सह संगमः ।&lt;br&gt;&#xA;अथ धर्मस्तिरोऽभूत्स सिंही चान्तर्दधे मृता ।। १५०&lt;br&gt;&#xA;एवं सत्त्वबलात्त्यक्तधर्मोत्साहैरदुर्लभाः ।&lt;br&gt;&#xA;देवताकृतसाहाय्यै राजन्वाञ्छितसिद्धयः ।। १५१&lt;br&gt;&#xA;इति भिक्षोर्वचः क्षुत्वा स विनीतमतिः पुनः ।&lt;br&gt;&#xA;दानशूरो नृपश्चक्रे रात्रौ तं स्वप्नमाणवम् ।। १५२&lt;br&gt;&#xA;दृष्ट्वा शशंस च स्वप्नं प्रातस्तस्मै स भिक्षवे ।&lt;br&gt;&#xA;जाने स्वप्नेऽद्य मामेवं दिव्यः कोऽप्यवदन्मुनिः ।। १५३&lt;br&gt;&#xA;पुत्र निष्कल्मषो बोधिसत्त्वचर्यां चराधुना ।&lt;br&gt;&#xA;तच्छ्रुत्वैव च तद्वाक्यं प्रबुद्धोऽस्म्यद्य निवृतः ।। १५४&lt;br&gt;&#xA;एवं निवेद्य गुरवे भिक्षवे स महीपतिः ।&lt;br&gt;&#xA;जग्राह तां महाचर्यां शुभेऽह्नि तदनुज्ञया ।। १५५&lt;br&gt;&#xA;तस्थौ च कामानर्थिभ्यो वर्षन्नविरतं ततः ।&lt;br&gt;&#xA;धनं चास्याक्षयं जज्ञे धर्ममूला हि संपदः ।। १५६&lt;br&gt;&#xA;अथैकदा तमभ्येत्य ब्राह्मणोऽर्थी व्यजिज्ञपत् ।&lt;br&gt;&#xA;विप्रोऽहं देव वास्तव्यः पुरे पाटलिपुत्रके ।। १५७&lt;br&gt;&#xA;तत्राग्निशालामावृत्य पुत्रोऽपि ब्रह्मरक्षसा ।&lt;br&gt;&#xA;आवृतो मे न चैतस्मिन्नुपायः क्रमते मम ।। १५८&lt;br&gt;&#xA;अतोऽर्थिकल्पवृक्षं त्वामागतोऽस्मीह याचितुम् ।&lt;br&gt;&#xA;देह्येतत्सर्वदोषघ्नमङ्गुलीयं शिवाय मे ।। १५९&lt;br&gt;&#xA;इत्यर्थितः स विप्रेण तेन राजाङ्गुलीयकम् ।&lt;br&gt;&#xA;कालजिह्वादवाप्तं तत्तस्मै प्रादादविह्वलः ।। १६०&lt;br&gt;&#xA;आदाय तद्गते तस्मिन्विप्रे तस्य च भूपतेः ।&lt;br&gt;&#xA;बोधिसत्त्वव्रतयशो दिगन्तेष्वपि पप्रथे ।। १६१&lt;br&gt;&#xA;ततः कदाचिदपरस्तस्यागादुत्तरापथात् ।&lt;br&gt;&#xA;कोऽपीन्दुकलशो नाम राजपुत्रोऽतिथिः प्रभोः ।। १६२&lt;br&gt;&#xA;स कृतप्रश्रयस्तेन राज्ञा ज्ञातोत्तमान्वयः ।&lt;br&gt;&#xA;पृष्टकामश्च धीरेण राजपुत्रस्तमब्रवीत् ।। १६३&lt;br&gt;&#xA;त्वं तावदर्थिसार्थस्य ख्यातश्चिन्तामणिर्भुवि ।&lt;br&gt;&#xA;प्राणानामपि ते ह्यर्थी न प्रयाति पराङ्मुखः ।। १६४&lt;br&gt;&#xA;अहं चास्कन्द्य कनककलशाख्येन राज्यतः ।&lt;br&gt;&#xA;भ्रात्रा निर्वासितः पित्र्यादर्थित्वात्त्वमुपागतः ।। १६५&lt;br&gt;&#xA;तदश्वखड्गरत्ने ते ये स्तस्ते वीर देहि मे ।&lt;br&gt;&#xA;यत्प्रभावेण दायादं जित्वा राज्यमवाप्नुयाम् ।। १६ ६&lt;br&gt;&#xA;तच्छ्रुत्वैवाश्वखड्गौ तौ राज्यरक्षामणी अपि ।&lt;br&gt;&#xA;ददौ राजसुतायास्मै स विनीतमतिनृपः ।। १६७&lt;br&gt;&#xA;न च तस्याभवत्कश्चिद्विकल्पो धीरचेतसः ।&lt;br&gt;&#xA;अधोमुखेषु मुञ्चत्सु निःश्वासानपि मन्त्रिषु ।। १६८&lt;br&gt;&#xA;सोऽथ प्राप्ताश्वखड्गः सन्गत्वा राजसुतस्ततः ।&lt;br&gt;&#xA;तत्प्रभावेण जित्वा तं भ्रातरं राज्यमाप्तवान् ।। १६९&lt;br&gt;&#xA;तद्भ्राता सोऽपि कनककलशो राज्यतश्च्युतः ।&lt;br&gt;&#xA;तस्य तां नगरीमागाद्विनीतमतिभूपतेः ।। १७०&lt;br&gt;&#xA;अग्निप्रवेशं कर्तुं च दुःखेनारभतात्र सः ।&lt;br&gt;&#xA;तद्बुद्ध्वा स नृपोऽमात्यान्विनीतमतिरब्रवीत् ।। १७१&lt;br&gt;&#xA;एष साधुरिमां प्राप्तो दशां मदपराधतः ।&lt;br&gt;&#xA;तत्स्वराज्यप्रदानेन भवाम्यस्यानृणोऽधुना ।। १७२&lt;br&gt;&#xA;परार्थानुपयुक्तेन किं राज्येनामुना च मे ।&lt;br&gt;&#xA;एष एवानपत्यस्य पुत्रो मेऽस्तु च राज्यभृत् ।। १७३&lt;br&gt;&#xA;इत्युक्त्वाहूय कनककलशाय स तद्ददौ ।&lt;br&gt;&#xA;तस्मै स्वराज्यं सचिवेष्वनिच्छत्स्वपि भूपतिः ।। १७४&lt;br&gt;&#xA;दत्तराज्यश्च निरगान्नगर्यास्तत्क्षणं ततः ।&lt;br&gt;&#xA;भार्याभ्यां सहितो द्वाभ्यां निर्विकल्पेन चेतसा ।। १७५&lt;br&gt;&#xA;हा हा धिग्जगदाप्यायी संपूर्णोऽमृतदीधितिः ।&lt;br&gt;&#xA;जातश्चान्तरितश्चैत्य मेघेनाकाण्डपातिना ।। १७६&lt;br&gt;&#xA;प्रवृत्तश्चैष सर्वाशापूरणे सर्वदेहिनाम् ।&lt;br&gt;&#xA;नीतश्च विधिना क्वापि प्रजाकल्पद्रुमो नृपः ।। १७७&lt;br&gt;&#xA;इत्याद्याक्रन्दमुखरास्तद्दृष्ट्वा विह्वलास्तदा ।&lt;br&gt;&#xA;बाष्पाम्बुसिक्तवसुधाः पौरास्तमनु निर्ययुः ।। १७८&lt;br&gt;&#xA;निवर्त्य च कथंचित्तान्सभार्योऽकम्पितस्ततः ।&lt;br&gt;&#xA;स विनीतमतिः प्रायादरण्यं प्रत्यवाहनः ।। १७९&lt;br&gt;&#xA;क्रमात्प्रापार्कसंतप्तसिकता निर्जलद्रुमाम् ।&lt;br&gt;&#xA;मरुभूमिं स विधिना सृष्टां धैर्यमवेक्षितुम् ।। १८०&lt;br&gt;&#xA;तदेकदेशे तृष्णार्तो दूराध्वक्लमविक्लवः ।&lt;br&gt;&#xA;निषण्णः स क्षणं जह्रे सपत्नीकोऽपि निद्रया ।। १८१&lt;br&gt;&#xA;प्रबुद्धो वीक्षते यावत्तावत्तत्र ददर्श सः ।&lt;br&gt;&#xA;स्वसत्त्वोत्कर्षनिष्पन्नं महदुद्यानमद्भुतम् ।। १८२&lt;br&gt;&#xA;फुल्लाब्जशीतलस्वच्छसलिलापूर्णवापिकम् ।&lt;br&gt;&#xA;नीलशाद्वलसंछन्नं फलभारानतद्रुमम् ।। १८३&lt;br&gt;&#xA;प्रच्छायगतसुश्लक्ष्णपृथुतुङ्गशिलातलम् ।&lt;br&gt;&#xA;दानप्रभावेणाकृष्टं त्रिदिवादिव नन्दनम् ।। १८४&lt;br&gt;&#xA;स्वप्नः किं नु भ्रमो वायं देवतानुग्रहोऽथ मे ।&lt;br&gt;&#xA;इति तद्वीक्ष्य वीक्ष्यैषू यावच्चित्रीयते नृपः ।। १८५&lt;br&gt;&#xA;तावद्दद्युचारिणा हंसद्वन्द्वरूपेण केनचित् ।&lt;br&gt;&#xA;सिद्धद्वयेन गगनादीरितामशृणोद्गिरम् ।। १८६&lt;br&gt;&#xA;राजन्स्वसत्त्वमाहात्म्ये तव कोऽत्रातिविस्मयः ।&lt;br&gt;&#xA;तदस्मिन्कानने स्वेच्छं सदापुष्पफले वस ।। १८७&lt;br&gt;&#xA;इति सिद्धवचः श्रुत्वा निर्वृतस्तत्र कानने ।&lt;br&gt;&#xA;तपस्यन्सह पत्नीभ्यां विनीतमतिरास्त सः ।। १८८&lt;br&gt;&#xA;एकदा च ददर्शाराच्छिलातलगतोऽत्र सः ।&lt;br&gt;&#xA;उद्बन्धनेन पुरुषं कमप्यात्मवधोद्यतम् ।। १८९&lt;br&gt;&#xA;द्रुतं गत्वा प्रियैर्वाक्यैरनुनीय निवार्य च ।&lt;br&gt;&#xA;मरणात्कारणं तत्र पुरुषं तं स पृष्टवान् ।। १९०&lt;br&gt;&#xA;ततः स पुरुषोऽवादीदामूलं शृणु वच्मि ते ।&lt;br&gt;&#xA;नागशूरसुतो नाम्ना सोमशूरोऽस्मि सोमकः ।। १९१&lt;br&gt;&#xA;सोऽहं जातकनिर्दिष्टचौर्यस्तच्छास्त्रवेदिभिः ।&lt;br&gt;&#xA;तद्भीत्याध्यापितः पित्रा धर्मशास्त्रं प्रयत्नतः ।। १९२&lt;br&gt;&#xA;तदधीत्यापि चौर्येऽहं प्रवृत्तो दुष्टसंगतेः ।&lt;br&gt;&#xA;कस्य प्राक्कर्म केनेह शक्यते कर्तुमन्यथा ।। १९३&lt;br&gt;&#xA;अथैकदा चौरमध्याद्गृहीत्वा पुररक्षिभिः ।&lt;br&gt;&#xA;शूलाधिरोपणस्थानं वधाय प्रापितोऽभवम् ।। १९४&lt;br&gt;&#xA;तत्क्षणं राजसंबन्धी भग्नालानो महाद्विपः ।&lt;br&gt;&#xA;मत्तो व्यापादयञ्जन्तूंस्तदेव स्थानमागमत् ।। १९५&lt;br&gt;&#xA;तत्त्रासन्मां परित्यज्य क्वापि ते वधका गताः ।&lt;br&gt;&#xA;अहं च तुमुले तस्मिन्पलाय्यैव ततो गतः ।। १९६&lt;br&gt;&#xA;वधाय नीयमानं मां श्रुत्वैवोत्क्रान्तजीवितम् ।&lt;br&gt;&#xA;पितरं लोकतोऽश्रौषं मात्रा मेऽनुगतं ततः ।। १९७&lt;br&gt;&#xA;अथ शोकातुरो भ्राम्यन्खिन्नो देहव्ययोन्मुखः ।&lt;br&gt;&#xA;क्रमादिदमहं प्राप्तो विजनं काननं महत् ।। १९८&lt;br&gt;&#xA;इह प्रविष्टमात्रं मामकस्माद्दत्तदर्शना ।&lt;br&gt;&#xA;उपेत्य कापि दिव्या स्त्री कृताश्वासाभ्यभाषत ।। १९९&lt;br&gt;&#xA;त्वं विनीतमतेः पुत्र राजर्षेरिममाश्रमम् ।&lt;br&gt;&#xA;प्राप्तो गतं च ते पापं ज्ञानं तस्माच्च लप्स्यसे ।। २००&lt;br&gt;&#xA;इदमुक्त्वा तिरोऽभूत्सा भ्राम्यंश्चाहमनाप्नुवन् ।&lt;br&gt;&#xA;राजर्षिं तं शुचात्मानं त्यक्तुमिच्छंस्त्वयेक्षितः ।। २०१&lt;br&gt;&#xA;इत्युक्तवन्तं नीत्वा तं सोमशूरं निजोटजम् ।&lt;br&gt;&#xA;आवेद्यात्मानमतिथिं स राजर्षिरपूजयत् ।। २०२&lt;br&gt;&#xA;कृताहारश्च तं प्रह्वं नानाधर्मकथान्तरे ।&lt;br&gt;&#xA;निवारयिष्यन्नज्ञानात्स राजमुनिरब्रवीत् ।। २०३&lt;br&gt;&#xA;अज्ञानं वत्स हातव्यं विपर्यस्तधियां हि तत् ।&lt;br&gt;&#xA;लोकद्वयेऽपि दोषाय शृणु चात्रागमश्रुतिम् ।। २०४&lt;br&gt;&#xA;पाञ्चालेषु पुरा देवभूतिनामाभवद्द्विजः ।&lt;br&gt;&#xA;तस्याभूद्भोगवत्याख्या भार्या वेदवतः सती ।। २०५&lt;br&gt;&#xA;सा स्नानाय गते तस्मिञ्शाकार्थं शाकवाटिकाम् ।&lt;br&gt;&#xA;प्रविष्टा धावकखरं खादन्तं शाकमैक्षत ।। २०६&lt;br&gt;&#xA;गृहीतलगुडा तं च साभ्यधावत्खरश्च सः ।&lt;br&gt;&#xA;पलायमानः पतितः श्वभ्रे भग्नखुरोऽभवत् ।। २०७&lt;br&gt;&#xA;तद्बुद्ध्वा सोऽत्र तत्स्वामी क्रोधादागत्य धावकः ।&lt;br&gt;&#xA;लगुडैः पादघातैश्च ब्राह्मणीं तामताडयत् ।। २०८&lt;br&gt;&#xA;तेन साकाण्डविभ्रष्टगर्भाभूद्गर्भिणी सती ।&lt;br&gt;&#xA;ततः स खरमादाय धावकः स्वगृहं ययौ ।। २०९&lt;br&gt;&#xA;स्नात्वागतोऽथ तद्भर्ता तद्बुद्ध्वा वीक्ष्य तां च सः ।&lt;br&gt;&#xA;भार्यां विप्रः पुराध्यक्षं गत्वोद्विग्नो व्यजिज्ञपत् ।। २१०&lt;br&gt;&#xA;स बलासुरनामानं तदैवानीय धावकम् ।&lt;br&gt;&#xA;श्रुत्वा तयोर्द्वयोर्वादं मूर्खो विवृतवानिदम् ।। २११&lt;br&gt;&#xA;खुरभङ्गात्खरस्यास्य धावकस्य वहत्वयम् ।&lt;br&gt;&#xA;खरभारं द्विजो यावत्प्रकृतिस्थो भवेत्खरः ।। २१२&lt;br&gt;&#xA;धावकोऽप्ययमेतस्य भार्यायामग्रजन्मनः ।&lt;br&gt;&#xA;गर्भं प्रजनयत्यन्यं तस्यां तद्गर्भपातनात् ।। २१३&lt;br&gt;&#xA;एषोऽनयोर्द्वयोर्दण्ड इत्युक्ते तेन स द्विजः ।&lt;br&gt;&#xA;संतापाद्भक्षितविषः सभार्योऽपि जहावसून् ।। २१४&lt;br&gt;&#xA;तदबुद्ध्वा तत्र निहतो राज्ञा दुरवधारकः ।&lt;br&gt;&#xA;ब्रह्महा स पुराध्यक्षस्तिर्यग्योनिं गतश्चिरम् ।। २१५&lt;br&gt;&#xA;इत्यज्ञानतमश्छन्नाः स्वदोषोन्मार्गगामिनः ।&lt;br&gt;&#xA;अपुरस्कृतसच्छास्त्रदीपा भ्रश्यन्ति निश्चितम् ।। २१६&lt;br&gt;&#xA;एवमुक्त्वा स राजर्षिरुपदेशार्थिनं पुनः ।&lt;br&gt;&#xA;सोमशूरं विनेतुं त विनीतमतिरभ्यधात् ।। २१७&lt;br&gt;&#xA;वत्स पारमितार्थं ते वच्मि तावत्क्रमाच्छृणु ।&lt;br&gt;&#xA;पूर्वं राजा कुरुक्षेत्रे मलयप्रभ इत्यभूत् ।। २१८&lt;br&gt;&#xA;तं कदाचित्प्रजाभ्योऽर्थं दुर्भिक्षे ददतं नृपम् ।&lt;br&gt;&#xA;मन्त्रिभिर्वारितं लोभाज्जगादेन्दुप्रभः सुतः ।। २१९&lt;br&gt;&#xA;उपेक्षसे प्रजास्तात कथं दुर्मषिणा गिरा ।&lt;br&gt;&#xA;त्वं हिं कल्पद्रुमस्तासां ताश्च ते कामधेनवः ।। २२०&lt;br&gt;&#xA;निर्बन्धादिति जल्पन्तं पुत्रं मन्त्रिवशो नृपः ।&lt;br&gt;&#xA;खेदात्तं सोऽब्रवीद्वत्स किं मेऽस्ति धनमक्षयम् ।। २२१&lt;br&gt;&#xA;विना तेन प्रजाकल्पपादपश्चेद्भवाम्यहम् ।&lt;br&gt;&#xA;तत्त्वमेव किमेतासां न धत्से कल्पवृक्षताम् ।। २२२&lt;br&gt;&#xA;एतच्छ्रुत्वा पितुश्चक्रे प्रतिज्ञां स नृपात्मजः ।&lt;br&gt;&#xA;मर्तव्यं कल्पवृक्षत्वं साध्यं वा तपसा मया ।। २२३&lt;br&gt;&#xA;इति निश्चित्य स प्रायान्महासत्त्वस्तपोवनम् ।&lt;br&gt;&#xA;आरूढ एव तस्मिंश्च स दुर्भिक्षो न्यवर्तत ।। २२४&lt;br&gt;&#xA;ततोऽर्थितवरस्तीव्रतपस्तुष्टान्महेन्द्रतः ।&lt;br&gt;&#xA;स्वस्मिन्नेव स संजज्ञे नगरे कल्पपादपः ।। २२५&lt;br&gt;&#xA;आकर्षन्निव दूरस्थानाह्वयन्निव चार्थिनः ।&lt;br&gt;&#xA;प्रसारिताभिः शाखाभिर्दिक्षु शब्दैश्च पक्षिणाम् ।। २२६&lt;br&gt;&#xA;ददौ च कामानर्थिभ्यो दुष्प्रापानपि सोऽन्वहम् ।&lt;br&gt;&#xA;चक्रे च ता निराकाङ्क्षाः प्रजाः स्वर्गस्थिता इव ।। २२७&lt;br&gt;&#xA;कालेन च महेन्द्रस्तमागत्योवाच लोभयन् ।&lt;br&gt;&#xA;पूर्णः परोपकारस्ते स्वर्गायागम्यतामिति ।। २२८&lt;br&gt;&#xA;ततः कल्पद्रुमीभूतस्तं स राजसुतोऽभ्यधात् ।&lt;br&gt;&#xA;यत्र पुष्पैः फलै रम्यैरप्यन्यतरवोऽप्यमी ।। २२९&lt;br&gt;&#xA;पारार्थ्यमेव सततं भजन्ति स्वार्थनिःस्पृहाः ।&lt;br&gt;&#xA;तत्र कल्पतरुर्भूत्वा स्वसुखाय कथं दिवम् ।। २३०&lt;br&gt;&#xA;इयतोऽस्य जनस्याशाच्छेदं कृत्वा व्रजाम्यहम् ।&lt;br&gt;&#xA;इत्युदारं वचस्तस्य श्रुत्वा शक्रोऽब्रवीत्पुनः ।। २३१&lt;br&gt;&#xA;तर्हि प्रजापि ते कृत्स्ना स्वर्गमायात्वसाविति ।&lt;br&gt;&#xA;ततस्तमवदद्राजसूनुः कल्पद्रुमोऽपि सः ।। २३२&lt;br&gt;&#xA;तुष्टोऽसि चेन्नय स्वर्गं प्रजा नार्थोऽस्ति तेन मे ।&lt;br&gt;&#xA;अहं परोपकारैकसिद्ध्यै तप्स्ये तपो महत् ।। २३३&lt;br&gt;&#xA;इत्युक्तवन्तं स्तुत्वा तं सुगताशं तथेति सः ।&lt;br&gt;&#xA;आदाय च प्रजास्तुष्टः सुरेन्द्रस्त्रिदिवं ययौ ।। २३४&lt;br&gt;&#xA;सोऽपि तां तरुतां त्यक्त्वा राजपुत्रः स्वरूपभृत् ।&lt;br&gt;&#xA;तपसेन्दुप्रभः प्राप वनस्थो बोधिसत्त्वताम् ।। २३५&lt;br&gt;&#xA;एवं स्याद्दानसक्तानां सिद्धिरित्युदिता मया ।&lt;br&gt;&#xA;दानपारमितैषा ते शीलपारमितां शृणु ।। २३६&lt;br&gt;&#xA;पुरा शुकानां राजाभूद्विन्ध्याद्रौ सुगतांशजः ।&lt;br&gt;&#xA;प्राग्जन्माभ्यस्तशीलाढ्यो नाम्ना हेमप्रभो वशी ।। २३७&lt;br&gt;&#xA;तस्य जातिस्मरस्यासीदपि धर्मोपदेशिनः ।&lt;br&gt;&#xA;रागिमूर्खः प्रतीहारो नाम्ना चारुमतिः शुकः ।। २३८&lt;br&gt;&#xA;स जातु पाशिना भार्यां व्याधेन निहतां शुकीम् ।&lt;br&gt;&#xA;शोचन्नवस्थां करुणां तद्वियोगातुरो ययौ ।। २३९&lt;br&gt;&#xA;ततः स शुकराजस्तं युक्त्या शोकं निवारयन् ।&lt;br&gt;&#xA;हेमप्रभो हितायैवमुवाच मतिमान्मृषा ।। २४०&lt;br&gt;&#xA;न सा तव मृता भार्या पाशाच्छाकुनिकस्य सा ।&lt;br&gt;&#xA;गता पलाय्य दृष्टा हि जीवन्त्येव मयाधुना ।। २४१&lt;br&gt;&#xA;दर्शयाम्येहि तुभ्यं तामित्युक्त्वा स निनाय तम् ।&lt;br&gt;&#xA;राजा चारुमतिं व्योममार्गेणैकं जलाशयम् ।। २४२&lt;br&gt;&#xA;तत्र संदर्श्य तस्यैव प्रतिबिम्बं जलान्तरे ।&lt;br&gt;&#xA;तमब्रवीदियं सा ते भार्यां पश्येह तिष्ठति ।। २४३&lt;br&gt;&#xA;तच्छ्रुत्वा वीक्ष्य चात्रात्मप्रतिबिम्बं स मूढधीः ।&lt;br&gt;&#xA;हृष्टः प्रविश्य तोये तामालिलिङ्ग चुचुम्ब च ।। २४४&lt;br&gt;&#xA;अप्राप्नुवन्प्रियास्पर्शमशृण्वंस्तद्वचश्च सः ।&lt;br&gt;&#xA;स्पर्शालापौ प्रिया किं मे न ददातीत्यचिन्तयत् ।। २४५&lt;br&gt;&#xA;कोपाशङ्की ततो गत्वैवानीयामलकं ततः ।&lt;br&gt;&#xA;चाट्वर्थं दयिताबुद्ध्या न्यधात्स्वे प्रतिबिम्बके ।। २४६&lt;br&gt;&#xA;तन्मग्नोत्पतितं कान्ताप्रतिक्षिप्तमवेत्य च ।&lt;br&gt;&#xA;गत्वा सखेदो राजानं तं हेमप्रभमभ्यधात् ।। २४७&lt;br&gt;&#xA;देव भार्या न सा स्पर्शमालापं वा ददाति मे ।&lt;br&gt;&#xA;किं चैतया प्रतिक्षिप्तं दत्तमामलकं मया ।। २४८&lt;br&gt;&#xA;एतच्छ्रुत्वा स राजा तं शनैः कृच्छ्रादिवाब्रबीत् ।&lt;br&gt;&#xA;न युक्तमेतद्वक्तुं मे वच्मि स्नेहात्तथापि ते ।। २४९&lt;br&gt;&#xA;अन्यानुरक्ता ह्यद्यैषा त्वयि प्रीतिं कथं भजेत् ।&lt;br&gt;&#xA;दर्शयामि च ते साक्षादेह्यत्रैव जलान्तरे ।। २५०&lt;br&gt;&#xA;इत्युक्त्वा तत्र नीत्वा तं स्वं तदीयं च वारिणि ।&lt;br&gt;&#xA;प्रतिबिम्बे उभे राजा तस्मै श्लिष्टे अदर्शयत् ।। २५१&lt;br&gt;&#xA;ते दृष्ट्वैव स तां भार्यां मूर्खो मत्वान्यसंगताम् ।&lt;br&gt;&#xA;संनिवृत्य विरक्तस्तं स्वं राजानं व्यजिज्ञपत् ।। २५२&lt;br&gt;&#xA;देव त्वदुपदेशो यन्मया मूढेन न श्रुतः ।&lt;br&gt;&#xA;तस्यैष पाकस्तन्मेऽत्र कर्तव्यमधुनादिश ।। २५३&lt;br&gt;&#xA;इति तं कृतविज्ञप्तिं राजा हेमप्रभोऽथ सः ।&lt;br&gt;&#xA;लब्धोपदेशावसरः प्रतीहारमभाषत ।। २५४&lt;br&gt;&#xA;वरं हालाहलं भुक्तमहिर्बद्धो वरं गले ।&lt;br&gt;&#xA;न पुनः स्त्रीषु विश्वासो मणिमन्त्राद्यगोचरः ।। २५५&lt;br&gt;&#xA;कलङ्कयन्ति सन्मार्गजुषः परिभवन्त्यलम् ।&lt;br&gt;&#xA;वात्या इवातिचपलाः स्त्रियो भूरिरजोभृतः ।। २५६&lt;br&gt;&#xA;तत्तासु न प्रसक्तव्यं धीरसत्त्वैः सुबुद्धिभिः ।&lt;br&gt;&#xA;शीलमभ्यसनीयं तु वीतरागपदाप्तये ।। २५७&lt;br&gt;&#xA;इति तेनानुशिष्टः स राज्ञा चारुमतिः स्त्रियः ।&lt;br&gt;&#xA;परिहृत्य बभूवोर्ध्वरेता बुद्धसमः क्रमात् ।। २५८&lt;br&gt;&#xA;इत्यन्यानपि शीलाढ्यास्तारयन्तीति ते मया ।&lt;br&gt;&#xA;शीलपारमिता प्रोक्ता क्षमापारमितां शृणु ।। २५९&lt;br&gt;&#xA;आसीच्छुभनयो नाम केदाराद्रौ महामुनिः ।&lt;br&gt;&#xA;सदा मन्दाकिनीतोयस्नायी दान्तस्तपःकृशः ।। २६०&lt;br&gt;&#xA;निशि तत्रैकदा पूर्वनिखातं भुवि काञ्चनम् ।&lt;br&gt;&#xA;अन्वेष्टुमाययुश्चौरा न च प्रापुः कुतोऽपि तत् ।। २६१&lt;br&gt;&#xA;ततोऽत्र विजने मत्वा तेन तन्मुनिना हृतम् ।&lt;br&gt;&#xA;प्रविश्य मठिकां तस्य चौरास्ते ब्रुवते स्म तम् ।। २६२&lt;br&gt;&#xA;अरे दम्भमुने मुञ्च नीतं नः काञ्चन क्षितेः ।&lt;br&gt;&#xA;चौराणामप्यहो चौरस्त्वमस्माकमुपस्थितः ।। २६३&lt;br&gt;&#xA;इत्याक्षिप्तः स तैः पापैरहृतार्थो मृषा मुनिः ।&lt;br&gt;&#xA;न नीतं तन्मया किंचिन्न दृष्टं चेत्यभाषत ।। २६४&lt;br&gt;&#xA;ततस्तैर्लगुडैर्दुष्टैस्ताडितोऽपि स दस्युभिः ।&lt;br&gt;&#xA;यदा तदेव वक्ति स्म सत्यवाङ्मुनिसत्तमः ।। २६५&lt;br&gt;&#xA;तदा ते चिच्छिदुस्तस्य क्रूरोऽयमिति तस्कराः ।&lt;br&gt;&#xA;क्रमाद्धस्तौ च पादौ च नयने चोदपाटयन् ।। २६६&lt;br&gt;&#xA;तथाप्यनन्यवचनं निर्विकारमवेत्य तम् ।&lt;br&gt;&#xA;मत्वान्यलुप्तं स्वर्णं ते जग्मुश्चौरा यथागतम् ।। २६७&lt;br&gt;&#xA;प्रातश्च शेखरज्योतिर्नाम राजात्र तं मुनिम् ।&lt;br&gt;&#xA;पश्यति स्म तथाभूतं शिष्यस्तद्दर्शनागतः ।। २६८&lt;br&gt;&#xA;ततः स गुरुशोकार्तस्तं दृष्ट्वा तदवेत्य च ।&lt;br&gt;&#xA;अन्विष्यानाययच्चौरांस्तांस्तत्रैव तदा प्रभुः ।। २६९&lt;br&gt;&#xA;तेषां वधे प्रवृत्तं च नृपं तं सोऽब्रवीन्मुनिः ।&lt;br&gt;&#xA;राजन्यदि निहंस्येतांस्तदात्मानं निहन्म्यहम् ।। २७०&lt;br&gt;&#xA;शस्त्रेणेदं कृतं चेन्मे तदेषां कापराधिता ।&lt;br&gt;&#xA;तस्य वा प्रेरका ह्येते तर्ह्येतेषामपि क्रुधः ।। २७१&lt;br&gt;&#xA;तासामपि स्वर्णनाशस्तस्य मत्पूर्वदुष्कृतम् ।&lt;br&gt;&#xA;तस्यापि स्वं ममाज्ञानं तस्मात्तदपकारि मे ।। २७२&lt;br&gt;&#xA;ततस्तदेव मे घात्यं कि च यद्यपकारतः ।&lt;br&gt;&#xA;वध्या एते कथं नात्र रक्ष्याः स्युरुपकारतः ।। २७३&lt;br&gt;&#xA;नैते कुर्युरिदं चेन्मे क्षमां मोक्षफलामहम् ।&lt;br&gt;&#xA;कस्य कुर्यां तदेतैर्मे पूर्णैवोपकृतिः कृता ।। २७४&lt;br&gt;&#xA;इत्यादिभिः स बहुभिर्वाक्यैः क्षान्तिपरो मुनिः ।&lt;br&gt;&#xA;प्रबोध्य तं नृपं चौरान्निग्रहात्तानमोचयत् ।। २७५&lt;br&gt;&#xA;तपसश्चास्य माहात्म्यात्तत्क्षणं प्राग्वदक्षतम् ।&lt;br&gt;&#xA;शरीरमभवत्तस्य सिद्धिश्चाविरभूत्तदा ।। २७६&lt;br&gt;&#xA;एवं तरन्ति क्षमिणः संसारमिति वर्णिता ।&lt;br&gt;&#xA;क्षमापारमिता तुभ्यं धैर्यपारमितां शृणु ।। २७७&lt;br&gt;&#xA;आसीन्मालाधरो नाम पूर्वं ब्राह्मणपुत्रकः ।&lt;br&gt;&#xA;सोऽपश्यदेकदा सिद्धकुमारं व्योमगामिनम् ।। २७८&lt;br&gt;&#xA;तत्स्पर्धया तृणमयान्पक्षानाबध्य पार्श्वयोः ।&lt;br&gt;&#xA;उत्प्लुत्योत्प्लुत्य गगने गत्यभ्यासमशिक्षत ।। २७९&lt;br&gt;&#xA;प्रत्यहं च तथा कुर्वन्परिश्रममपार्थकम् ।&lt;br&gt;&#xA;ददृशे स कुमारेण कदाचिद्व्योमचारिणा ।। २८०&lt;br&gt;&#xA;धैर्ययुक्तः परिश्राम्यन्दुष्प्रापेऽर्थेऽपि सोद्यमः ।&lt;br&gt;&#xA;बालोऽयमनुकम्प्यो मे मम ह्येष परिग्रहः ।। २८१&lt;br&gt;&#xA;इति संचिन्त्य तुष्टेन नीत्वा तेन स्वशक्तितः ।&lt;br&gt;&#xA;स्कन्देन द्विजमुख्योऽसावात्मनोऽनुचरः कृतः ।। २८२&lt;br&gt;&#xA;इत्थं धैर्येण तुष्यन्ति देवता अपि ते मया ।&lt;br&gt;&#xA;धैर्यपारमिता प्रोक्ता ध्यानपारमितां शृणु ।। २८३&lt;br&gt;&#xA;आसीद्विजयमालीति कर्णाटेषु पुरा वणिक् ।&lt;br&gt;&#xA;अभून्मलयमालीति महर्द्धेस्तस्य चात्मजः ।। २८४&lt;br&gt;&#xA;स तेन पित्रा सहितो जातु राजकुलं गतः ।&lt;br&gt;&#xA;राज्ञस्तस्य युवापश्यदिन्दुकेसरिणा सुताम् ।। २८५&lt;br&gt;&#xA;सा तस्येन्दुयशा नाम मारवल्लीव मोहिनी ।&lt;br&gt;&#xA;वणिक्पुत्रस्य दृष्टैव विवेश हृदि कन्यका ।। २८६&lt;br&gt;&#xA;ततः स गृहमागत्य विनिद्रो निशि पाण्डुरः ।&lt;br&gt;&#xA;दिवा संकुचितस्तस्थावालम्ब्य कुमुदव्रतम् ।। २८७&lt;br&gt;&#xA;तामेव चान्वहं ध्यायन्नाहारादिपराङ्मुखः ।&lt;br&gt;&#xA;पृष्टोऽपि स्वजनैर्नैव मूकवत्किंचिदभ्यधात् ।। २८८&lt;br&gt;&#xA;अथैकान्ते तथारूपं तमाप्तो विरहातुरम् ।&lt;br&gt;&#xA;सुहृन्मन्थरको नाम राजचित्रकरोऽब्रवीत् ।। २८९&lt;br&gt;&#xA;सखे किं भित्तिसक्तस्त्वं तिष्ठस्यालिखितो यथा ।&lt;br&gt;&#xA;रूपैकसारोऽनाश्वासी न शृणोषि न पश्यसि ।। २९०&lt;br&gt;&#xA;इति निर्बन्धतस्तस्मै पृच्छते स वणिक्सुतः ।&lt;br&gt;&#xA;सख्ये मलयमाली स्वमभिप्रायं शशंस तम् ।। २९१&lt;br&gt;&#xA;युक्ता न ते वणिक्पुत्र राजपुत्रीं प्रति स्पृहा ।&lt;br&gt;&#xA;हंसो वाञ्छतु नामान्यसरोम्बुजसुखश्रियम् ।। २९२&lt;br&gt;&#xA;हरिनाभीह्रदाम्भोजभोगलक्ष्म्याः स कः पुनः ।&lt;br&gt;&#xA;इति ब्रुवन्स च यदा चित्रकृन्न शशाक तम् ।। २९३&lt;br&gt;&#xA;प्रतिषेद्धुं तदा तस्मै तामुत्कण्ठाविनोदिनीम् ।&lt;br&gt;&#xA;कालातिवाहायालिख्य राजपुत्री पटे ददौ ।। २९४&lt;br&gt;&#xA;सोऽपि चित्रस्थितां प्राप्य पश्यन्ननुनयन्स्पृशन् ।&lt;br&gt;&#xA;आसीन्मलयमाली तां भूषयंश्च वणिक्सुतः ।। २९५&lt;br&gt;&#xA;सेयमिन्दुयशा राजपुत्रीत्येवं स भावयन् ।&lt;br&gt;&#xA;क्रमात्तन्मयतां प्राप्य तया वृत्त्याकरोत्क्रियाः ।। २९६&lt;br&gt;&#xA;शनैश्च तामालपन्तीं चुम्बनादि च कुर्वतीम् ।&lt;br&gt;&#xA;तद्भावनाभावितः सन्नपश्यल्लिखितामपि ।। २९७&lt;br&gt;&#xA;ततः स भावनासिद्धकान्तासंभोगसुस्थितः ।&lt;br&gt;&#xA;तस्थौ चित्रपटस्यैककृत्स्नसंसारनिर्वृतः ।। २९८&lt;br&gt;&#xA;एकदादाय तं चित्रपटं चन्द्रोदयेऽथ सः ।&lt;br&gt;&#xA;निर्गत्योद्यानमगमद्विहर्तुं प्रियया सह ।। २९९&lt;br&gt;&#xA;तत्रैकस्य तरोर्मूले तं निवेश्य पटं च सः ।&lt;br&gt;&#xA;विप्रकृष्टं ययौ पुष्पाण्यवचेतुं प्रियाकृते ।। ३००&lt;br&gt;&#xA;तत्कालं विनयज्योतिर्नामाम्बरतलान्मुनिः ।&lt;br&gt;&#xA;दृष्ट्वा तं कृपया मोहादुद्धरिष्यन्नवातरत् ।। ३०१&lt;br&gt;&#xA;सोऽत्र चित्रपटस्यैकदेशे तस्य स्वशक्तितः ।&lt;br&gt;&#xA;सजीवं सर्पमालिख्य कृष्णं तस्थावलक्षितः ।। ३०२&lt;br&gt;&#xA;तावन्मलयमाली च पुष्पाण्युच्चित्य तत्र सः ।&lt;br&gt;&#xA;आगत्य कृष्णसर्पं तं पटे दृष्ट्वा व्यचिन्तयत् ।। ३०३&lt;br&gt;&#xA;सर्पः कुतोऽधुनात्रैषो विधिना किं नु निर्मितः ।&lt;br&gt;&#xA;निधानभूतां रूपस्य रक्षितुं सुन्दरीमिमाम् ।। ३०४&lt;br&gt;&#xA;इति संचिन्त्य पुष्पैस्तामलंकृत्य प्रियां पटे ।&lt;br&gt;&#xA;भावनोपनतां यावदालिङ्ग्यैतत्स पृच्छति ।। ३०५&lt;br&gt;&#xA;तावद्ददर्श तस्यात्र मुनेर्मायाप्रभावतः ।&lt;br&gt;&#xA;एतां कृष्णाहिना तेन दष्टा विगतजीविताम् ।। ३०६&lt;br&gt;&#xA;ततः स विस्मृतपटो हाहेत्युक्त्वैव मोहितः ।&lt;br&gt;&#xA;पपात पटसंसिद्धविद्याधर इव क्षितौ ।। ३०७&lt;br&gt;&#xA;क्षणाच्च संज्ञां संप्राप्य विलपन्मरणोन्मुखः ।&lt;br&gt;&#xA;उत्थायारुह्य वृक्षाग्रात्तुङ्गादात्मानमक्षिपत् ।। ३०८&lt;br&gt;&#xA;पतन्तमेव तस्माच्च पाणिभ्यां स तमग्रहीत् ।&lt;br&gt;&#xA;मुनीन्द्रः प्रकटीभूय समाश्वास्य जगाद च ।। ३०९&lt;br&gt;&#xA;मूढ वेत्सि न किं यत्सा राजपुत्री स्वमन्दिरे ।&lt;br&gt;&#xA;स्थिता चित्रपटे चैषा निर्जीवा चित्रपुत्रिका ।। ३१०&lt;br&gt;&#xA;तदालिङ्गसि कां का वा तव दष्टा महाहिना ।&lt;br&gt;&#xA;रागिणस्ते स्वसंकल्पभावनाभ्रम एष कः ।। ३११&lt;br&gt;&#xA;एतावद्ध्यानदार्ढ्येन तत्त्वं जिज्ञाससे न किम् ।&lt;br&gt;&#xA;येनेदृशानां दुःखानां न पुनर्यासि पात्रताम् ।। ३१२&lt;br&gt;&#xA;इत्युक्तस्तेन मुनिना जातमोहनिशाक्षयः ।&lt;br&gt;&#xA;प्रबुद्धः स वणिक्पुत्रः प्रणिपत्य जगाद तम् ।। ३१३&lt;br&gt;&#xA;त्वत्प्रसादेन भगवन्नेतां तीर्णोऽहमापदम् ।&lt;br&gt;&#xA;यथा तरेयं संसारं प्रसादं मे तथा कुरु ।। ३१४&lt;br&gt;&#xA;एवं सोऽभ्यर्थितो बोधिसत्त्वो मलयमालिना ।&lt;br&gt;&#xA;मुनिस्तस्मै स्वविज्ञानमुपदिश्य तिरोदधे ।। ३१५&lt;br&gt;&#xA;ततो मलयमाली स वनं गत्वा तपोबलात् ।&lt;br&gt;&#xA;सहेतुहेयोपादेयतत्त्वज्ञोऽर्हत्त्वमाप्तवान् ।। ३१६&lt;br&gt;&#xA;आगत्य च कृपालुस्तमिन्दुकेसरिणं नृपम् ।&lt;br&gt;&#xA;चक्रे ज्ञानोपदेशेन सपौरं मुक्तिभागिनम् ।। ३१७&lt;br&gt;&#xA;इत्यसत्यमपि ध्यानबलिनामेति सत्यताम् ।&lt;br&gt;&#xA;ध्यानपारमितैषोक्ता प्रज्ञापारमितां शृणु ।। ३१८&lt;br&gt;&#xA;चौरः प्राक्सिंहलद्वीपे सिंहविक्रम इत्यभूत् ।&lt;br&gt;&#xA;आजन्मपोषिततनुः परस्वैः सर्वतो हृतैः ।। ३१९&lt;br&gt;&#xA;वृद्धीभूतः स कालेन विरम्यैतदचिन्तयत् ।&lt;br&gt;&#xA;परत्र कोऽभ्युपायो मे कं तत्र शरणं श्रये ।। ३२०&lt;br&gt;&#xA;यदि व्रजामि शरणं शंभुं शौरिमथात्र तम् ।&lt;br&gt;&#xA;कोऽहं तयोर्ययोर्देवा मुनयोऽन्ये च सेवकाः ।। ३२१&lt;br&gt;&#xA;तद्यो लिखति जन्तूनामेकः सुकृतदुष्कृते ।&lt;br&gt;&#xA;तं चित्रगुप्तं सेवेऽहं स रक्षेन्मां स्वयुक्तितः ।। ३२२&lt;br&gt;&#xA;कायस्थो हि करोत्येको व्यापारं ब्रह्मरुद्रयोः ।&lt;br&gt;&#xA;लिखत्युत्पुंसयति च क्षणाद्विश्वं करस्थितम् ।। ३२३&lt;br&gt;&#xA;इति संचिन्त्य तस्यैव भक्तिमारभते स्म सः ।&lt;br&gt;&#xA;तमेवानर्च तत्प्रीत्यै विप्रान्नित्यमभोजयत् ।। ३२४&lt;br&gt;&#xA;एवमाचरतस्तस्य चित्तं चौरस्य वीक्षितुम् ।&lt;br&gt;&#xA;चित्रगुप्तो गृहानागादेकदातिथिरूपभृत् ।। ३२५&lt;br&gt;&#xA;सोऽथ चौरस्तमभ्यर्च्य भोजितं दत्तदक्षिणम् ।&lt;br&gt;&#xA;उवाच चित्रगुप्तस्ते प्रीतोऽस्त्वित्युच्यतामिति ।। ३२६&lt;br&gt;&#xA;ततः स चित्रगुप्तस्तमवोचद्ब्राह्मणाकृतिः ।&lt;br&gt;&#xA;मुक्त्वा हरिहरादींस्ते चित्रगुप्तेन किं वद ।। ३२७&lt;br&gt;&#xA;तच्छ्रुत्वा सोऽप्यवादीत्तं तस्करः सिंहविक्रमः ।&lt;br&gt;&#xA;किं तवानेन नार्थो मे तदन्यैर्दैवतैरिति ।। ३२८&lt;br&gt;&#xA;अथ स द्विजरूपी तं चित्रगुप्तोऽब्रवीत्पुनः ।&lt;br&gt;&#xA;तर्हि मे यदि भार्यां स्वां ददास्येवं वदामि तत् ।। ३२९&lt;br&gt;&#xA;श्रुत्वैवैतत्स हृष्टस्तमवादीत्सिंहविक्रमः ।&lt;br&gt;&#xA;अभीष्टदैवतप्रीत्यै भार्या दत्तैव ते मया ।। ३३०&lt;br&gt;&#xA;चित्रगुप्तोऽथ तच्छ्रुत्वा प्रदर्श्यात्मानमब्रवीत् ।&lt;br&gt;&#xA;सैष तुष्टोऽस्मि तत्किं ते करवै कथ्यतामिति ।। ३३१&lt;br&gt;&#xA;ततो हृष्टोऽभ्यधात्तं स विशेषात्सिंहविक्रमः ।&lt;br&gt;&#xA;भगवन्न यथा मृत्युर्भवेन्मम तथा कुरु ।। ३३२&lt;br&gt;&#xA;ततोऽब्रवीच्चित्रगुप्तो मृत्युः शक्यो न रक्षितुम् ।&lt;br&gt;&#xA;तथापि तावद्युक्तिं ते करिष्ये तां च मे शृणु ।। ३३३&lt;br&gt;&#xA;ततः प्रभृति निर्दग्धः कालः श्वेतनिमित्ततः ।&lt;br&gt;&#xA;कुपितेनेश्वरेणेह पुनः कार्याच्च निर्मितः ।। ३३४&lt;br&gt;&#xA;ततः प्रभृति यत्रैव श्वेतो वसति तत्र सः ।&lt;br&gt;&#xA;न जन्तून्बाधतेऽन्यानप्याज्ञया यन्त्रितः प्रभोः ।। ३३५&lt;br&gt;&#xA;स चाधुना श्वेतमुनिः पारे पूर्वाम्बुधेः स्थितः ।&lt;br&gt;&#xA;तरङ्गिणीं नाम नदीं समुत्तीर्य तपोवने ।। ३३६&lt;br&gt;&#xA;तत्र मृत्योरनाक्रम्ये नीत्वा त्वां स्थापयाम्यहम् ।&lt;br&gt;&#xA;तरङ्गिण्या इदं पारमागन्तव्यं च न त्वया ।। ३३७&lt;br&gt;&#xA;आगतं वा प्रमादात्त्वां मृत्युर्बाधिष्यते यदि ।&lt;br&gt;&#xA;तदुपायं करिष्यामि परलोकागतस्य ते ।। ३३८&lt;br&gt;&#xA;इत्युक्त्वा चित्रगुप्तस्तं प्रहृष्टः सिंहविक्रमम् ।&lt;br&gt;&#xA;नीत्वा श्वेताश्रमे तस्मिन्निधायादर्शनं ययौ ।। ३३९&lt;br&gt;&#xA;ततः कालेन तत्रस्थं नेतुं तं सिंहविक्रमम् ।&lt;br&gt;&#xA;कालस्तस्यास्तरङ्गिण्या इदं पारमुपाययौ ।। ३४०&lt;br&gt;&#xA;तत्र स्थितो ददर्शान्यमुपायं न यदा तदा ।&lt;br&gt;&#xA;स तस्मै प्राहिणोद्दिव्यां स्त्रियै निर्माय मायया ।। ३४१&lt;br&gt;&#xA;सा गत्वोपेत्य तं युक्त्या वशीचक्रे विलासिनी ।&lt;br&gt;&#xA;मोहयित्वा स्वलावण्यसंपदा सिंहविक्रमम् ।। ३४२&lt;br&gt;&#xA;गतेष्वहःसु सा बन्धुदिदृक्षाव्यपदेशतः ।&lt;br&gt;&#xA;सतरङ्गां तरीतुं तां प्रविवेश तरङ्गिणीम् ।। ३४३&lt;br&gt;&#xA;वीक्षमाणेऽन्वगायाते तीरस्थे सिंहविक्रमे ।&lt;br&gt;&#xA;मध्येनदि च सा चक्रे परिस्खलितमात्मनः ।। ३४४&lt;br&gt;&#xA;ओघेन ह्रियमाणेव तारं चक्रन्द तत्र सा ।&lt;br&gt;&#xA;वीक्षसे म्रियमाणो मामार्यपुत्र न रक्षसि ।। ३४५&lt;br&gt;&#xA;सृगालविक्रमः किं त्वं न पुनः सिंहविक्रमः ।&lt;br&gt;&#xA;तच्छ्रुत्वैवावतीर्णोऽभूत्स नद्यां सिंहविक्रमः ।। ३४६&lt;br&gt;&#xA;सापि स्त्री वारिवेगेन नीयमानेव तत्र तम् ।&lt;br&gt;&#xA;त्रातुं तमनुगच्छन्तं तत्पारमनयत्क्षणात् ।। ३४७&lt;br&gt;&#xA;तत्र प्राप्तं गलक्षिप्तपाशः कालस्तमब्रवीत् ।&lt;br&gt;&#xA;अपायो मस्तकस्थो हि विषयग्रस्तचेतसाम् ।। ३४८&lt;br&gt;&#xA;ततो यमसभां नीतं कालेनैतं प्रमादिनम् ।&lt;br&gt;&#xA;चित्रगुप्तोऽब्रवीद्दृष्ट्वा प्राक्प्रसन्नो जनान्तिकम् ।। ३४९&lt;br&gt;&#xA;पूर्वं किं नरकं भुङ्क्षे किं वा स्वर्गमितीह चेत् ।&lt;br&gt;&#xA;पृच्छ्यसे प्रार्थयेथास्तत्स्वर्गवासं त्वमग्रतः ।। ३५०&lt;br&gt;&#xA;स्वर्गे वसंश्च कुर्वीथाः पुण्यं तद्दार्ढ्यसिद्धये ।&lt;br&gt;&#xA;ततः कुर्यास्तपस्तत्र कृत्स्नपापापनुत्तये ।। ३५१&lt;br&gt;&#xA;इत्युक्तश्चित्रगुप्तेन स स्वैरं सिंहविक्रमः ।&lt;br&gt;&#xA;विलक्षोऽधोमुखो भीतः प्रतिपेदे तथेति तत् ।। ३५२&lt;br&gt;&#xA;क्षणाच्च धर्मराजोऽत्र चित्रगुप्तमभाषत ।&lt;br&gt;&#xA;कच्चित्कोऽप्यस्य पुण्यांशश्चौरस्यास्त्यत्र किं न वा ।। ३५३&lt;br&gt;&#xA;चित्रगुप्तस्ततोऽवादीदस्त्यसावतिथिप्रियः ।&lt;br&gt;&#xA;प्रादाद्दारानपि स्वेष्टदेवताप्रीतयेऽर्थिने ।। ३५४&lt;br&gt;&#xA;ततोऽस्य दिवसं दिव्यमस्ति स्वर्गगतिः प्रभो ।&lt;br&gt;&#xA;श्रुत्वैतद्धर्मराजस्तमपश्यत्सिंहविक्रमम् ।। ३५५&lt;br&gt;&#xA;रे शुभाशुभयोः पूर्वं भुङ्क्षे किं कथ्यतामिति ।&lt;br&gt;&#xA;ततः प्रार्थितवान्पूर्वं स शुभं सिंहविक्रमः ।। ३५६&lt;br&gt;&#xA;तेनाज्ञया धर्मराजस्यागतं स विमानकम् ।&lt;br&gt;&#xA;आरुह्य त्रिदिवं प्रायाच्चित्रगुप्तवचः स्मरन् ।। ३५७&lt;br&gt;&#xA;तत्र व्योमसरित्स्नानजपव्रतपरायणः ।&lt;br&gt;&#xA;द्वितीयं दिवसं प्राप स स्वर्गे भोगनिःस्पृहः ।। ३५८&lt;br&gt;&#xA;एवं क्रमेण चासाद्य स्वर्गं तीव्रतपोबलात् ।&lt;br&gt;&#xA;आराध्य शंकरं प्राप ज्ञानं निर्दग्धकिल्बिषः ।। ३५९&lt;br&gt;&#xA;ततोऽस्य नारका दूता न शेकुर्मुखमीक्षितुम् ।&lt;br&gt;&#xA;चित्रगुप्तो ममार्जाघं भूर्जे तूष्णीमभूद्यमः ।। ३६०&lt;br&gt;&#xA;इत्थं चौरोऽपि सत्प्रज्ञाबलात्सिद्धिमवाप सः ।&lt;br&gt;&#xA;सिंहविक्रम इत्येषा प्रज्ञापारमितोदिता ।। ३६१&lt;br&gt;&#xA;एवं चारुह्य नौतुल्यां तरन्त्येव भवाम्बुधिम् ।&lt;br&gt;&#xA;वत्स बुद्धोक्तदानादिषट्कपारमिता बुधाः ।। ३६२&lt;br&gt;&#xA;इति तस्मिन्वने सोमशूरं तस्यानुशासतः ।&lt;br&gt;&#xA;बोधिसत्त्वपदस्थस्य विनीतमतिभूपतेः ।। ३६३&lt;br&gt;&#xA;भास्करस्ता निशम्यैव प्रशाम्यन्धर्मदेशनाः ।&lt;br&gt;&#xA;संध्यारागात्तकाषायो विवेशास्ताद्रिकंदरम् ।। ३६४&lt;br&gt;&#xA;ततः संध्यामुपस्याय यथावत्तत्र तां निशाम् ।&lt;br&gt;&#xA;स विनीतमती राजा सोमशूरश्च निन्यतुः ।। ३६५&lt;br&gt;&#xA;अन्येद्युश्च क्रमात्तस्मै सोमशूराय शासनम् ।&lt;br&gt;&#xA;स विनीतमतिर्बौद्धं सरहस्यमुपादिशत् ।। ३६६&lt;br&gt;&#xA;ततः स सोमशूरस्तमुपासीनो गुरुं वने ।&lt;br&gt;&#xA;तस्थौ समाधिनिष्ठोऽत्र वृक्षमूले कृतोटजः ।। ३६७&lt;br&gt;&#xA;क्रमाच्च तौ समं तत्र गुरुशिष्यावुभावपि ।&lt;br&gt;&#xA;लब्धयोगमहासिद्धी परां बोधिमवापतुः ।। ३६८&lt;br&gt;&#xA;अत्रान्तरे स कनककलशो मत्सरान्नृपः ।&lt;br&gt;&#xA;तेनेन्दुकलशेनैत्य तत्खड्गाश्वप्रभावतः ।। ३६९&lt;br&gt;&#xA;भ्रात्रा निर्वासितस्तस्मादप्यहिच्छत्त्रराज्यतः ।&lt;br&gt;&#xA;यद्विनीतमतिस्तस्मै तदुत्खाताय दत्तवान् ।। ३७०&lt;br&gt;&#xA;स राज्यविच्युतो भ्राम्यन्द्वित्रस्वसचिवान्वितः ।&lt;br&gt;&#xA;तद्विनीतमतेः प्राप दैवादाश्रमकाननम् ।। ३७१&lt;br&gt;&#xA;तत्र यावत्स दुर्वारक्षुत्तृष्णार्तोऽभिवाञ्छति ।&lt;br&gt;&#xA;फलमूलाम्बु तावत्तन्माययेन्द्रेण काननम् ।। ३७२&lt;br&gt;&#xA;दग्ध्वा मरूकृतं प्राग्वत्तं वञ्चयितुमिच्छता ।&lt;br&gt;&#xA;विनीतमतिमेतादृगध्वगातिथ्यलोभतः ।। ३७३&lt;br&gt;&#xA;सोऽप्यकस्मान्मरूभूतमात्माश्रममवेक्ष्य तम् ।&lt;br&gt;&#xA;विनीतमतिरुद्भ्रान्तो बभ्रामेतस्ततः क्षणम् ।। ३७४&lt;br&gt;&#xA;ददर्श तं च कनककलशं भ्रान्तमागतम् ।&lt;br&gt;&#xA;क्षुधा कण्ठगतप्राणमतिथिं सानुगं ततः ।। ३७५&lt;br&gt;&#xA;उपेत्य तादृशं तं च वृत्तान्तं परिपृच्छ्य च ।&lt;br&gt;&#xA;आतिथेयः कृतप्रश्नो बोधिसत्त्वो जगाद सः ।। ३७६&lt;br&gt;&#xA;अरण्येऽस्मिन्निरातिथ्ये मरुभूमित्वमागते ।&lt;br&gt;&#xA;जीवितोपायमप्येतं क्षुधितानां वदामि वः ।। ३७७&lt;br&gt;&#xA;इतोऽर्धक्रोशमात्रेऽत्र पतित्वा खातके मृतः ।&lt;br&gt;&#xA;मृगस्तिष्ठति तन्मांसैः प्राणान्रक्षत गच्छत ।। ३७८&lt;br&gt;&#xA;तथेत्यार्तेऽतिथौ तत्र सानुगे गन्तुमुद्यते ।&lt;br&gt;&#xA;स विनीतमतिर्बोधिसत्त्वः पूर्वं ततो ययौ ।। ३७९&lt;br&gt;&#xA;प्राप्य तत्खातकं कृत्वा मृगरूपं च योगतः ।&lt;br&gt;&#xA;निक्षिप्य तत्र चात्मानं सोऽर्थिहेतोर्जहावसून् ।। ३८०&lt;br&gt;&#xA;ततः शनैस्ते कनककलशाद्याः समाययुः ।&lt;br&gt;&#xA;खातं तद्ददृशुश्चात्र तं विपन्नस्थितं मृगम् ।। ३८१&lt;br&gt;&#xA;उद्धृत्य तमथोत्पाद्य ज्वलनं तृणकण्टकैः ।&lt;br&gt;&#xA;भृष्ट्वा च तस्य मांसानि ते निःशेषाण्यभक्षयन् ।। ३८२&lt;br&gt;&#xA;तावच्च तस्य भार्ये द्वे बोधिसत्त्वस्य विह्वले ।&lt;br&gt;&#xA;पश्यन्त्यावाश्रमध्वंसमपश्यन्त्यौ च तं पतिम् ।। ३८३&lt;br&gt;&#xA;गत्वा नागसुताराजसुते तस्मै तदूचतुः ।&lt;br&gt;&#xA;सोमशूराय निबिडाच्चलिताय समाधितः ।। ३८४&lt;br&gt;&#xA;सोऽपि तत्प्रणिधानेन विज्ञाय गुरुचेष्टितम् ।&lt;br&gt;&#xA;शशंस गुरुपत्नीभ्यां ताभ्यां दुःखप्रदाय्यपि ।। ३८५,&lt;br&gt;&#xA;ताभ्यामेव समं चाशु तत्खातनिकटं ययौ ।&lt;br&gt;&#xA;यत्रातिथिभ्यस्तेनात्मा दत्तोऽस्य गुरुणा तथा ।। ३८६&lt;br&gt;&#xA;तत्र ते नागतनयाराजपुत्र्यौ मृगाकृतिम् ।&lt;br&gt;&#xA;शृङ्गास्थिमात्रशेषं तं पतिं दृष्ट्वान्वशोचताम् ।। ३८७&lt;br&gt;&#xA;तच्छृङ्गास्थीनि चादाय स्वाश्रमाद्दारुसंचयम् ।&lt;br&gt;&#xA;आनीयाग्निप्रवेशं ते कुरुतः स्म पतिव्रते ।। ३८८&lt;br&gt;&#xA;ततस्तत्र स्थितः सोऽपि ज्ञातवृत्तान्तदुःखितः ।&lt;br&gt;&#xA;अग्निप्रवेशं कनककलशः सानुगो व्यधात् ।। ३८९&lt;br&gt;&#xA;एवंगते सोमशूरो गुरुदुःखासहोऽत्र सः ।&lt;br&gt;&#xA;दर्भसंस्तरमध्यास्त प्राणोत्क्रान्तिविधित्सया ।। ३९०&lt;br&gt;&#xA;तत्क्षणं च तमागत्य साक्षादिन्द्रोऽभ्यभाषत ।&lt;br&gt;&#xA;मैवं कृथा मया ह्येष गुरुस्तव परीक्षितः ।। ३९१&lt;br&gt;&#xA;अस्थिभस्मावशेषोऽपि जीवन्नुत्थापितो ह्यसौ ।&lt;br&gt;&#xA;सिक्त्वैवामृतवर्षेण सभार्यः सातिथिर्मया ।। ३९२&lt;br&gt;&#xA;इतीन्द्रवचनं श्रुत्वा तं प्रणम्योत्थितो मुदा ।&lt;br&gt;&#xA;गत्वा स वीक्षते सोमशूरो यावत्स तद्गुरुः ।। ३९३&lt;br&gt;&#xA;बोधिसत्त्वः पुनर्जीवन्विनीतमतिरुत्थितः ।&lt;br&gt;&#xA;भार्याभ्यां तैश्च कनककलशप्रमुखैः सह ।। ३९४&lt;br&gt;&#xA;ततः स तं सपत्नीकं परलोकागतं गुरुम् ।&lt;br&gt;&#xA;मूर्ध्नावन्दत वाक्पुष्पैरार्चयच्चक्षुषा पपौ ।। ३९५&lt;br&gt;&#xA;भक्तिप्रह्वेषु कनककलशादिषु तेषु च ।&lt;br&gt;&#xA;ब्रह्मविष्णुमुखा देवाः सर्वे तत्राययुस्ततः ।। ३९६&lt;br&gt;&#xA;सत्त्वात्तुष्टाश्च ते तस्मै विनीतमतये वरान् ।&lt;br&gt;&#xA;दिव्यानुभावान्पारार्थ्यवृतान्दत्त्वा तिरोदधुः ।। ३९७&lt;br&gt;&#xA;सोऽपि तैरुक्तवृत्तान्तैर्विनीतमतिरन्वितः ।&lt;br&gt;&#xA;सोमशूरादिभिः प्रायाद्दिव्यमन्यत्तपोवनम् ।। ३९८&lt;br&gt;&#xA;एवं मिलन्तीह पुनर्भस्मीभावं गता अपि ।&lt;br&gt;&#xA;किं पुनस्तात जीवन्तः स्वच्छन्दगतयो नराः ।। ३९९&lt;br&gt;&#xA;तदलं देहमुत्सृज्य वत्स वीरो ह्यसि व्रज ।&lt;br&gt;&#xA;भावी मृगाङ्कदत्तेन तवावश्यं समागमः ।। ४००&lt;br&gt;&#xA;इत्येतां वृद्धतापस्या मुखाच्छ्रुत्वा कथामहम् ।&lt;br&gt;&#xA;जातास्थः खड्गहस्तस्तां नत्वा प्रस्थितवांस्ततः ।। ४०१&lt;br&gt;&#xA;क्रमात्प्राप्तोऽटवीमेतामेभिर्लब्धोऽस्मि दैवतः ।&lt;br&gt;&#xA;उपहारं विचिन्वद्भिः शबरैश्चण्डिकाकृते ।। ४०२&lt;br&gt;&#xA;वष्टभ्य चैतैरानीतः प्रयुद्धेऽहं व्रणार्दितः ।&lt;br&gt;&#xA;शबराधिपतेरस्य पार्श्वं मायाबटोरिह ।। ४०३&lt;br&gt;&#xA;अत्र लब्धो मया द्वित्रमन्त्रियुक्तो भवान्प्रभो ।&lt;br&gt;&#xA;त्वत्प्रसादाच्च जाता मे निर्वृतिः स्वगृहे यथा ।। ४०४&lt;br&gt;&#xA;इति तेन गुणाकरेण सख्या निजवृत्तान्तमुदीरितं निशम्य ।&lt;br&gt;&#xA;शबरेशगृहस्थितः स भेजे परितोषं परमं मृगाङ्कदत्तः ।। ४०५&lt;br&gt;&#xA;समवेक्ष्य च तस्य संगरे तां व्रणितस्योचितपथ्यदेहचर्याम् ।&lt;br&gt;&#xA;अहनि वलति सोऽपरैर्वयस्यैः सममुत्थाय निजाह्निकं चकार ।। ४०६&lt;br&gt;&#xA;आसीच्च तत्राथ गुणाकरं तमुल्लाघयन्संप्रति तान्यहानि ।&lt;br&gt;&#xA;शेषान्सखीन्प्राप्तुमसौ शशाङ्कवत्याप्तये चोज्जयिनीं यियासुः ।। ४०७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/006/</guid>
      <description>&lt;p&gt;अथ रूढव्रणे स्वस्थे जाते तस्मिन्गुणाकरे ।&lt;br&gt;&#xA;शुभेऽहनि तमापृच्छ्य सुहृदं शबराधिपम् ।। १&lt;br&gt;&#xA;सुदूरमन्वगायातं कार्याय कृतसंविदम् ।&lt;br&gt;&#xA;सख्या दुर्गपिशाचेन मातङ्गपतिना युतम् ।। २&lt;br&gt;&#xA;मायाबटुं सानुचरं स शशाङ्कवतीकृते ।&lt;br&gt;&#xA;मृगाङ्कदत्तस्तत्पल्ल्याः प्रायादुज्जयिनीं प्रति ।। ३&lt;br&gt;&#xA;गच्छंश्च स श्रुतधिना तदा विमलबुद्धिना ।&lt;br&gt;&#xA;गुणाकरेण च समं सहभीमपराक्रमः ।। ४&lt;br&gt;&#xA;चिन्वन्नन्यान्सखींस्तस्यां विन्ध्याटव्यामथैकदा ।&lt;br&gt;&#xA;सामात्यः पथि सुष्वाप रात्रौ क्वापि तरोस्तले ।। ५&lt;br&gt;&#xA;अकस्माच्च प्रबुद्धः सन्यावदुत्थाय वीक्षते ।&lt;br&gt;&#xA;तावत्तत्र ददर्शैकं सुप्तस्थं मानुषं परम् ।। ६&lt;br&gt;&#xA;विवृणोति मुखं यावत्तस्य तावत्स्वमन्त्रिणम् ।&lt;br&gt;&#xA;प्रत्यभिज्ञातवान्प्राप्तं विचित्रकथसंज्ञकम् ।। ७&lt;br&gt;&#xA;सोऽपि प्रबुद्धो दृष्ट्वैव तं विचित्रकथः प्रभुम् ।&lt;br&gt;&#xA;मृगाङ्कदत्तं सानन्दं साधुर्जग्राह पादयोः ।। ८&lt;br&gt;&#xA;तेनाप्यालिङ्गितोऽकाण्डदर्शनोत्फुल्लचक्षुषा ।&lt;br&gt;&#xA;तन्मन्त्रिभिश्च तैः सर्वैः प्रबुद्धैरभ्यनन्द्यत ।। ९&lt;br&gt;&#xA;अथोक्तस्वस्ववृत्तान्तैः पृष्टस्तैरखिलैः क्रमात् ।&lt;br&gt;&#xA;स विचित्रकथो वक्तुं स्ववृत्तान्तं प्रचक्रमे ।। १०&lt;br&gt;&#xA;तदा पारावताख्यस्य शापाद्युष्मास्वितस्ततः ।&lt;br&gt;&#xA;विभ्रष्टेष्वहमेकाकी मोहात्तत्राभ्रमं चिरम् ।। ११&lt;br&gt;&#xA;दूरभ्रान्तोऽपरेद्युश्च नष्टसंज्ञोऽहमाप्तवान् ।&lt;br&gt;&#xA;अकस्मादटवीप्रान्ते क्लान्तो दिव्यं महत्पुरम् ।। १२&lt;br&gt;&#xA;तत्र दिव्यः पुमानेको दिव्यनारीद्वयान्वितः ।&lt;br&gt;&#xA;मामाश्वासितवान्दृष्ट्वा स्नपितं शीतलैर्जलैः ।। १३&lt;br&gt;&#xA;प्रवेश्य चान्तः प्रादान्मे यत्नाद्दिव्यं स भोजनम् ।&lt;br&gt;&#xA;ततोऽभुङ्क्त स्वयं नार्यावभुञ्जातां ततोऽपि ते ।। १४&lt;br&gt;&#xA;भुक्तोत्तरं च तमहं विश्रान्तोऽत्र व्यजिज्ञपम् ।&lt;br&gt;&#xA;को भवान्किं च मामेवं मुमूर्षुं त्रातवानसि ।। १५&lt;br&gt;&#xA;मया ह्यवश्यं त्यक्तव्यं शरीरं स्वप्रभुं विना ।&lt;br&gt;&#xA;इत्युक्त्वा वर्णितस्तस्मै स्ववृत्तान्तोऽखिलो मया ।। १६&lt;br&gt;&#xA;ततश्च स महात्मा मां प्रीतिमानेवमब्रवीत् ।&lt;br&gt;&#xA;यक्षोऽहमेते मद्भार्ये त्वं च प्राप्तोऽद्य मेऽतिथिः ।। १७&lt;br&gt;&#xA;यथाशक्त्यतिथेः पूजा धर्मो हि गृहमेधिनाम् ।&lt;br&gt;&#xA;मयार्चितोऽस्यतः किं च प्राणान्कस्मान्मुमुक्षसि ।। १८&lt;br&gt;&#xA;वियोगो नागशापेन कंचित्कालमयं हि वः ।&lt;br&gt;&#xA;अवश्यं क्षीणशापानां युष्माकं स्यात्समागमः ।। १९&lt;br&gt;&#xA;निर्दुःखो नाम कश्चात्र संसारे भद्र जायते ।&lt;br&gt;&#xA;यक्षेणापि मया दुःखं यद्दृष्टं वच्मि तच्छृणु ।। २०&lt;br&gt;&#xA;अस्त्यस्या वसुधावध्वा मौलिमण्डनमालिका ।&lt;br&gt;&#xA;त्रिगर्ता नाम नगरी सुमनोगुणगुम्फिता ।। २१&lt;br&gt;&#xA;तस्यां द्विजयुवा कोऽपि पवित्रधर इत्यभूत् ।&lt;br&gt;&#xA;धनैर्दरिद्रः स्वजनैरदरिद्रः कुलादिभिः ।। २२&lt;br&gt;&#xA;स वसञ्श्रीमता मध्ये द्विजो मानी व्यचिन्तयत् ।&lt;br&gt;&#xA;एषामर्थवतां मध्ये वृत्तस्थोऽपि न भाम्यहम् ।। २३&lt;br&gt;&#xA;एकः सत्काव्यशब्दानामिव शब्दो निरर्थकः ।&lt;br&gt;&#xA;मनस्वी च न शक्नोमि सेवां नापि प्रतिग्रहम् ।। २४&lt;br&gt;&#xA;तद्गत्वा क्वचिदेकान्ते यक्षिणीं साधयाम्यहम् ।&lt;br&gt;&#xA;अस्ति मन्त्रोपदेशो हि तत्र मे गुरुवक्त्रतः ।। २५&lt;br&gt;&#xA;इति संकल्प्य विधिवद्गत्वारण्याय यक्षिणीम् ।&lt;br&gt;&#xA;भार्यात्वे साधयामास स पवित्रधरो द्विजः ।। २६&lt;br&gt;&#xA;सिद्धया च तया युक्तः सौदामिन्यभिधानया ।&lt;br&gt;&#xA;तस्थौ घोरहिमोत्तीर्णो विटपीव मधुश्रिया ।। २७&lt;br&gt;&#xA;एकदा तं सुतोत्पत्तिं विना दुःखितचेतसम् ।&lt;br&gt;&#xA;दृष्ट्वा सा यक्षिणी भार्या पवित्रधरमब्रवीत् ।। २८&lt;br&gt;&#xA;मार्यपुत्र कृथाश्चिन्तां सूनुरुत्पद्यते हि नौ ।&lt;br&gt;&#xA;इमं च शृणु वृत्तान्तमत्राहं कथयामि ते ।। २९&lt;br&gt;&#xA;अस्ति दक्षिणदिक्प्रान्ते प्रावृषो जन्मभूरिव ।&lt;br&gt;&#xA;पिहितार्का घनश्यामा तमालवनवीथिका ।। ३०&lt;br&gt;&#xA;तस्यां पृथूदरो नाम यक्षो वसति विश्रुतः ।&lt;br&gt;&#xA;तस्याहमियमेकैव नाम्ना सौदामिनी सुता ।। ३१&lt;br&gt;&#xA;सा स्नेहात्तेन पित्राहं नीयमाना कुलाद्रिषु ।&lt;br&gt;&#xA;तेषु तेषु सदाक्रीडं दिव्योपवनभूमिषु ।। ३२&lt;br&gt;&#xA;एकदा च समं सख्या क्रीडन्ती कपिशभ्रुवा ।&lt;br&gt;&#xA;अद्राक्षमट्टहासाख्यं कैलासे यक्षपुत्रकम् ।। ३३&lt;br&gt;&#xA;सोऽपि मां सखिमध्यस्थो दृष्टवानथ तत्क्षणम् ।&lt;br&gt;&#xA;जातावावां किलान्योन्यरूपाकृष्टविलोचनौ ।। ३४&lt;br&gt;&#xA;तद्दृष्ट्वा तुल्यसंयोगमवेत्याहूय चात्र तम् ।&lt;br&gt;&#xA;सद्योऽट्टहासं तातेन विवाहो नौ विनिश्चितः ।। ३५&lt;br&gt;&#xA;स्थापिते लग्नदिवसे ताते मामनयद्गृहम् ।&lt;br&gt;&#xA;अट्टहासोऽपि मुदितः समित्रः स्वगृहानगात् ।। ३६&lt;br&gt;&#xA;अन्येद्युश्च विषण्णेव कपिशभ्रूः सखी मम ।&lt;br&gt;&#xA;आगात्समीपं पृष्टा च कृच्छ्रादेवमभाषत ।। ३७&lt;br&gt;&#xA;अनाख्येयमपीदं ते कथयाम्यप्रियं सखि ।&lt;br&gt;&#xA;अद्यायान्त्या मया दृष्टः सोऽट्टहासो वरस्तव ।। ३८&lt;br&gt;&#xA;चित्रस्थलाख्ये हिमवत्सानूद्याने त्वदुत्सुकः ।&lt;br&gt;&#xA;विनोदयद्भिः सखिभिः क्रीडया यक्षराट् कृतः ।। ३९&lt;br&gt;&#xA;भ्राता दीप्तशिखस्तस्य तत्पुत्रो नडकूबरः ।&lt;br&gt;&#xA;कल्पितस्तैः स्वयं ते च तस्य साचिव्यमाश्रयन् ।। ४०&lt;br&gt;&#xA;एवं कृतविनोदं तं वयस्यैस्त्वत्प्रियं तदा ।&lt;br&gt;&#xA;व्योम्ना यदृच्छया गच्छन्नपश्यन्नडकूबरः ।। ४१&lt;br&gt;&#xA;स तमाहूय संक्रुद्धो धनाधिपसुतोऽशपत् ।&lt;br&gt;&#xA;भृत्यो भूत्वा प्रभोर्लीलामभिवाञ्छसि यत्ततः ।। ४२&lt;br&gt;&#xA;दुर्मते भव मर्त्यस्त्वमूर्ध्वमिच्छन्नधो व्रज ।&lt;br&gt;&#xA;इत्युक्तस्तेन विग्नस्तं सोऽट्टहासो व्यजिज्ञपत् ।। ४३&lt;br&gt;&#xA;औत्सुक्यं नुदता देव मूर्खेणेदं मया कृतम् ।&lt;br&gt;&#xA;नाधिकाराभिमानेन तत्क्षमां कुरु मे प्रभो ।। ४४&lt;br&gt;&#xA;इत्यार्तं तद्वचः श्रुत्वा प्रणिधानात्तथैव तत् ।&lt;br&gt;&#xA;बुद्ध्वा शापान्तहेतोस्तं सोऽब्रवीन्नडकूबरः ।। ४५&lt;br&gt;&#xA;यस्यां त्वमुत्सुकस्तस्यां यक्षिण्यां मानुषो भवन् ।&lt;br&gt;&#xA;जनयित्वानुजं दीप्तशिखमेवैतमात्मजम् ।। ४६&lt;br&gt;&#xA;शापाद्विमुक्तः स्वपदं तया पत्न्या सहाप्स्यसि ।&lt;br&gt;&#xA;भ्राता तु ते सुतो भूत्वा कृत्वा राज्यमसौ भुवि ।। ४७&lt;br&gt;&#xA;शापान्मोक्ष्यत इत्युक्ते तेन वित्तेशसूनुना ।&lt;br&gt;&#xA;सोऽट्टहासस्तिरोभूतः क्वापि शापप्रभावतः ।। ४८&lt;br&gt;&#xA;तद्दृष्ट्वाहमिहायाता पार्श्वं ते सखि दुःखिता।&lt;br&gt;&#xA;इत्युक्ताहं तया सख्या दुःखात्कामप्यगां दशाम् ।। ४९&lt;br&gt;&#xA;आत्मानमनुशोच्याथ गत्वा पित्रोर्निवेद्य तत् ।&lt;br&gt;&#xA;अनैषं तमहं कालं पुनः संगमवाञ्छया ।। ५०&lt;br&gt;&#xA;सोऽट्टहासस्त्वमुत्पन्नः सा चाहं मिलितावुभौ ।&lt;br&gt;&#xA;अद्येहावां तदेवं नौ जनितैवाचिरात्सुतः ।। ५१&lt;br&gt;&#xA;एवं तयोक्ते ज्ञानिन्या सौदामिन्या प्रहर्षवान् ।&lt;br&gt;&#xA;अभूदुत्पन्नपुत्रास्थः स पवित्रधरो द्विजः ।। ५२&lt;br&gt;&#xA;कालेन तस्य यक्षिण्या तस्यां सूनुरजायत ।&lt;br&gt;&#xA;गृहं चित्तं च जातेन तयोर्येन प्रकाशितम् ।। ५३&lt;br&gt;&#xA;दृष्ट्वा च तस्य पुत्रस्य स पवित्रधरो मुखम् ।&lt;br&gt;&#xA;संपेदे सोऽट्टहासोऽत्र यक्षो दिव्याकृतिः क्षणात् ।। ५४&lt;br&gt;&#xA;उवाच यक्षिणीं चैतां प्रिये शापो गतः स नौ ।&lt;br&gt;&#xA;जातः सैषोऽट्टहासोऽहमेहि यावो निजां गतिम् ।। ५५&lt;br&gt;&#xA;इत्युक्तवन्तं तं भार्या सावादीच्छिशुरेव ते ।&lt;br&gt;&#xA;भ्राता शापात्सुतीभूता कथं स्यादिति चिन्त्यताम् ।। ५६&lt;br&gt;&#xA;तच्छ्रुत्वा ध्यानतोऽवेक्ष्य सोऽट्टहासो जगाद ताम् ।&lt;br&gt;&#xA;देवदर्शन इत्यस्ति ब्राह्मणोऽस्यां पुरि प्रिये ।। ५७&lt;br&gt;&#xA;पञ्चाग्नेस्तस्य चान्यौ द्वावधिकं ज्वलतः क्षुधा ।&lt;br&gt;&#xA;जठराग्नी सभार्यस्य दरिद्रस्य प्रजाधनैः ।। ५८&lt;br&gt;&#xA;धनपुत्रार्थिनं तं च तपसि स्थितमेकदा ।&lt;br&gt;&#xA;आराधयन्तं भगवानग्निः स्वप्ने समादिशत् ।। ५९&lt;br&gt;&#xA;औरसो नास्ति पुत्रस्ते कृत्रिमस्तु भविष्यति ।&lt;br&gt;&#xA;तद्वशादेव च ब्रह्मन्दारिद्र्यं ते निवर्त्स्यति ।। ६०&lt;br&gt;&#xA;इत्यग्न्यादेशतो विप्रस्तत्प्रतीक्षोऽद्य संस्थितः ।&lt;br&gt;&#xA;तस्मै शिशुरयं देयो भवितव्यमिदं हि तत् ।। ६१&lt;br&gt;&#xA;इत्युक्त्वा तां प्रियां स्वर्णपूर्णकुम्भोपरि स्थितम् ।&lt;br&gt;&#xA;कृत्वा च तं गलाबद्धदिव्यरत्नस्रजं शिशुम् ।। ६२&lt;br&gt;&#xA;क्षिप्त्वा तस्य गृहे रात्रौ प्रसुप्तस्य द्विजन्मनः ।&lt;br&gt;&#xA;सभार्यस्य सभार्यः स्वां सोऽट्टहासो ययौ गतिम ।। ६३&lt;br&gt;&#xA;सोऽपि प्रबुध्य विप्रोऽत्र विस्फुरद्रत्नतारकम् ।&lt;br&gt;&#xA;अपश्यद्बालचन्द्रं तं सभार्यो देवदर्शनः ।। ६४&lt;br&gt;&#xA;किमेतदिति विस्मित्य हेमकुम्भं विलोक्य तम् ।&lt;br&gt;&#xA;स स्वप्नादेशमाग्नेयं सस्मार च ननन्द च ।। ६५&lt;br&gt;&#xA;जग्राह बालकं तं च पुत्रं विधिसमर्पितम ।&lt;br&gt;&#xA;धनं च तत्प्रभाते च विदधे स महोत्सवम् ।। ६६&lt;br&gt;&#xA;एकादशे च दिवसे तस्य पुत्रस्य तत्र सः ।&lt;br&gt;&#xA;बालस्य स्वोचितं नाम श्रीदर्शन इति व्यधात् ।। ६७&lt;br&gt;&#xA;ततो महाधनो भूत्वा तस्थौ क्रत्वादिकाः क्रियाः ।&lt;br&gt;&#xA;कुर्वन्भोगांश्च भुञ्जानः स विप्रो देवदर्शनः ।। ६८&lt;br&gt;&#xA;सोऽपि श्रीदर्शनस्तत्र वृद्धिं प्राप्तः पितुर्गृहे ।&lt;br&gt;&#xA;प्रकर्षं वेदविद्यासु प्रापास्त्रेषु च वीर्यवान् ।। ६९&lt;br&gt;&#xA;कालेन यौवनस्थस्य स पिता देवदर्शनः ।&lt;br&gt;&#xA;तीर्थयात्रागतस्तस्य प्रयागे प्रशमं ययौ ।। ७०&lt;br&gt;&#xA;तद्बुद्ध्वा तस्य मातापि प्रविष्टाग्निं ततश्च सः ।&lt;br&gt;&#xA;व्यधाच्छ्रीदर्शनः शोचंस्तयोः शास्त्रोदिताः क्रियाः ।। ७१&lt;br&gt;&#xA;शनैश्च स तनूभूतशोकोऽकृतपरिग्रहः ।&lt;br&gt;&#xA;द्यूतक्रीडाप्रसक्तोऽभूद्दैवात्प्राज्ञोऽप्यबान्धवः ।। ७२&lt;br&gt;&#xA;अचिरेण च कालेन तस्य क्षीणार्थसंपदः ।&lt;br&gt;&#xA;तेन दुर्व्यसनेनासीद्भोजनेऽपि कदर्थना ।। ७३&lt;br&gt;&#xA;एकदा द्यूतशालायां निराहारस्थितं त्र्यहम् ।&lt;br&gt;&#xA;अशक्नुवन्तं निर्गन्तुं लज्जयानुचिताम्बरम् ।। ७४&lt;br&gt;&#xA;अन्यैर्दत्तमभुञ्जानं दुःखितं कितवः सखा ।&lt;br&gt;&#xA;कश्चिन्मुखरको नाम तं श्रीदर्शनमभ्यधात् ।। ७५&lt;br&gt;&#xA;किं मुह्यसीदृगेवेदं द्यूतव्यसनपातकम् ।&lt;br&gt;&#xA;अश्रीकटाक्षपाताः किमक्षा न विदितास्तव ।। ७६&lt;br&gt;&#xA;बाहू प्रावरणं शय्या पांसवश्चत्वरं गृहम् ।&lt;br&gt;&#xA;भार्या विध्वस्तता धात्रा कितवस्य हि निर्मितम् ।। ७७&lt;br&gt;&#xA;किं तन्न भुङ्क्षे विद्वानप्यात्मानं किमुपेक्षसे ।&lt;br&gt;&#xA;जीवन्हि धीरोऽभिमतं किं नाम न यदाप्नुयात् ।। ७८&lt;br&gt;&#xA;तथा च चित्रामत्रैतां भूनन्दनकथां शृणु ।&lt;br&gt;&#xA;अस्तीहाभरणं भूमेः कश्मीरा इति मण्डलम् ।। ७९&lt;br&gt;&#xA;दृश्यभोगं विधायैकं त्रिदिवं सुकृतां कृते ।&lt;br&gt;&#xA;भोग्यभोगं विधाता यद्द्वितीयमिव निर्ममे ।। ८०&lt;br&gt;&#xA;अहमत्राधिका नाहमित्यन्योन्यमिवेर्ष्यया ।&lt;br&gt;&#xA;प्रविष्टाभ्यां श्रितं द्वाभ्यां सरस्वत्या श्रिया च यत् ।। ८१&lt;br&gt;&#xA;धर्मद्रुहः प्रवेशोऽत्र कलेर्मा भूदितीव यत् ।&lt;br&gt;&#xA;स्वदेहपरिवेषेण रक्ष्यते तुहिनाद्रिणा ।। ८२&lt;br&gt;&#xA;देवतीर्थमयाद्दूरमितो याहीति कल्मषम् ।&lt;br&gt;&#xA;वीचिहस्तैर्नुदन्त्येव भूषितं यद्वितस्तया ।। ८३&lt;br&gt;&#xA;यस्मिन्सितसुधाधौतास्तुङ्गाः प्रासादपङ्क्तयः ।&lt;br&gt;&#xA;कुर्वन्त्यासन्नहिमवत्पादशैलावलीभ्रमम् ।। ८४&lt;br&gt;&#xA;तस्मिन्वर्णाश्रमगुरुः प्रजानन्दनचन्द्रमाः ।&lt;br&gt;&#xA;अभूद्विद्यागमबुधो नाम्ना भूनन्दनो नृपः ।। ८५&lt;br&gt;&#xA;नखराजिनियुक्तेषु विरेजे यस्य विक्रमः ।&lt;br&gt;&#xA;कामिनीकुचयुग्मेषु मण्डलेषु च विद्विषाम् ।। ८६&lt;br&gt;&#xA;यस्य नीतिमतोऽप्यासन्प्रजाः शश्वदनीतयः ।&lt;br&gt;&#xA;कृष्णैकासक्तचित्तस्याप्यकृष्णतरमानसाः ।। ८७&lt;br&gt;&#xA;स जातु राजा द्वादश्यां विधिवत्पूजिताच्युतः ।&lt;br&gt;&#xA;स्वप्ने कामप्युपायातामपश्यद्दैत्यकन्यकाम् ।। ८८&lt;br&gt;&#xA;तया संप्राप्य संयोगं प्रबुद्धो न ददर्श ताम् ।&lt;br&gt;&#xA;व्यक्तं ददर्श संभोगचिह्नमङ्गे तु विस्मितः ।। ८९&lt;br&gt;&#xA;नायं स्वप्नः स्फुटो ह्येष संभोगस्तर्कयाम्यहम् ।&lt;br&gt;&#xA;विप्रलब्धस्तया नूनं नार्या किमपि दिव्यया ।। ९०&lt;br&gt;&#xA;इत्यवेत्य च तच्चित्तस्तथाभूद्विरहातुरः ।&lt;br&gt;&#xA;यथा स राजकार्याणि जहौ सर्वाण्यपि क्रमात् ।। ९१&lt;br&gt;&#xA;अपश्यन्प्रात्युपायं च तस्याः सोऽचिन्तयन्नृपः ।&lt;br&gt;&#xA;हरेः प्रसादात्सोऽभून्मे तथा तत्संगमक्षणः ।। ९२&lt;br&gt;&#xA;आराधयामि तत्प्रात्यै गत्वैकान्ते तमेव तत् ।&lt;br&gt;&#xA;राज्यपाशं विमुच्येमं हा तद्विरहनीरसम् ।। ९३&lt;br&gt;&#xA;इति संकल्प्य संबोध्य सचिवाननुजाय सः ।&lt;br&gt;&#xA;सुनन्दनाभिधानाय राज्यं भूनन्दनो ददौ ।। ९४&lt;br&gt;&#xA;त्यक्तराज्यश्च स ययौ पादन्यासोद्भवं हरेः ।&lt;br&gt;&#xA;तीर्थं क्रमसरो नाम त्रिविक्रमकृतं पुरा ।। ९५&lt;br&gt;&#xA;यदध्यासितमभ्यर्णपर्वताग्रनिवेशिभिः ।&lt;br&gt;&#xA;शृङ्गाकारैस्त्रिभिर्देवैर्ब्रह्मविष्णुमहेश्वरैः ।। ९६&lt;br&gt;&#xA;येन विष्णुपदेनान्या काश्मीरेषु सुरापगा ।&lt;br&gt;&#xA;सृष्टा विषुवती नाम वितस्ता मत्सरादिव ।। ९७&lt;br&gt;&#xA;तत्रासीत्स तपः कुर्वन्राजान्यरसनिःस्पृहः ।&lt;br&gt;&#xA;क्लाम्यन्नव्यरसाकाङ्क्षी निदाघ इव चातकः ।। ९८&lt;br&gt;&#xA;व्यतीतद्वादशाब्दे च तस्मिंस्तत्र तपःस्थिते ।&lt;br&gt;&#xA;आगात्तेन पथा कोऽपि तपस्वी ज्ञानिनां वरः ।। ९९&lt;br&gt;&#xA;पिङ्गलाग्रजटश्चीरवासाः शिष्यगणान्वितः ।&lt;br&gt;&#xA;तत्तीर्थशैलशिखरादवतीर्ण इवेश्वरः ।। १००&lt;br&gt;&#xA;स तं दृष्ट्वैव राजानं जातप्रीतिरुपेत्य च ।&lt;br&gt;&#xA;प्रह्वः पृष्ट्वा च वृत्तान्तं ध्यात्वा क्षणमिवाब्रवीत् ।। १०१&lt;br&gt;&#xA;राजन्सा दैत्यकन्या ते प्रिया पातालवासिनी ।&lt;br&gt;&#xA;तदाश्वसिहि तस्यास्त्वामन्तिकं प्रापयाम्यहम् ।। १०२&lt;br&gt;&#xA;अहं हि दाक्षिणात्यस्य यज्ञसंज्ञस्य यज्वनः ।&lt;br&gt;&#xA;पुत्रो भूतिवसुर्नाम ब्राह्मणो योगिनां गुरुः ।। १०३&lt;br&gt;&#xA;सोऽहं संक्रमितज्ञानः पित्रा पातालशास्त्रतः ।&lt;br&gt;&#xA;शिक्षित्वा हाटकेशानमन्त्रतन्त्रविधिक्रमम् ।। १०४&lt;br&gt;&#xA;गत्वा श्रीपर्वतेऽकार्षं त्र्यम्बकाराधनं तपः ।&lt;br&gt;&#xA;तेन तुष्टोऽथ मां तत्र साक्षादित्यादिशच्छिवः ।। १०५&lt;br&gt;&#xA;गच्छ दैत्याङ्गनायुक्तो भुक्त्वा भोगान्रसातले ।&lt;br&gt;&#xA;मामुपैष्यस्युपायं च तत्प्राप्तौ शृणु वच्मि ते ।। १०६&lt;br&gt;&#xA;सन्ति भूयांसि पातालविवराण्यत्र भूतले ।&lt;br&gt;&#xA;प्रकाशं त्वस्ति कश्मीरेष्वेकं मयकृतं महत् ।। १०७&lt;br&gt;&#xA;येन प्रवेश्य गुप्तासु दानवोद्यानभूमिषु ।&lt;br&gt;&#xA;उषा बाणसुता कान्तमनिरुद्धं व्यनोदयत् ।। १०८&lt;br&gt;&#xA;प्रद्युम्नश्च तदा पुत्रं रक्षितुं तं व्यधत्त यत् ।&lt;br&gt;&#xA;प्रकटं गिरिशृङ्गेण प्रकल्प्य द्वारमेकतः ।। १०९&lt;br&gt;&#xA;तद्द्वाररक्षाहेतोश्च यत्र दुर्गां न्यवेशयत् ।&lt;br&gt;&#xA;आराध्य स स्तुतिशतैः शारिकानामधारिणीम् ।। ११०&lt;br&gt;&#xA;येन प्रद्युम्नशिखरं शारिकाकूटमित्यपि ।&lt;br&gt;&#xA;नामद्वयेन तत्तत्र स्थानमद्याभिधीयते ।। १११&lt;br&gt;&#xA;गच्छ तेन बिलाग्रेण प्रविश्यानुचरैः सह ।&lt;br&gt;&#xA;पातालं मत्प्रसादाच्च सिद्धिस्तेऽत्र भविष्यति ।। ११२&lt;br&gt;&#xA;इत्युक्त्वान्तर्हिते देवे तत्प्रसादप्रभावतः ।&lt;br&gt;&#xA;उत्पन्नाखिलविज्ञानः कश्मीरानागतोऽस्म्यमून् ।। ११३&lt;br&gt;&#xA;तदस्माभिः समं राजञ्शारिकाकूटमेहि तत् ।&lt;br&gt;&#xA;यावदिष्टाङ्गनापार्श्वं पातालं त्वां नयाम्यहम् ।। ११४&lt;br&gt;&#xA;एवमुक्तवता तेन तथेति स तपस्विना ।&lt;br&gt;&#xA;समं तच्छारिकाकूटं ययौ भूनन्दनो नृपः ।। ११५&lt;br&gt;&#xA;तत्र स्नात्वा वितस्तायामर्चयित्वा विनायकम् ।&lt;br&gt;&#xA;संपूज्य शारिकां देवीं दिग्बन्धादिपुरःसरम् ।। ११६&lt;br&gt;&#xA;विधिवत्सर्षपक्षेपाद्धरानुग्रहशालिना ।&lt;br&gt;&#xA;महातपस्विना तेन विवरे प्रकटीकृते ।। ११७&lt;br&gt;&#xA;प्रविश्य तेनैव समं सशिष्येण स भूपतिः ।&lt;br&gt;&#xA;जगाम पातालपथं पञ्चाहानि दिवानिशम् ।। ११८&lt;br&gt;&#xA;षष्ठेऽह्नि सर्वेऽप्युत्तीर्य गङ्गां पातालवाहिनीम् ।&lt;br&gt;&#xA;भूमौ रजतमय्यां ते दिव्यमैक्षन्त काननम् ।। ११९&lt;br&gt;&#xA;स्थलप्रफुल्लसौवर्णकमलामोदवासितम् ।&lt;br&gt;&#xA;उद्यत्प्रवालकर्पूरचन्दनागुरुपादपम् ।। १२०&lt;br&gt;&#xA;तन्मध्ये सुमाहभोगं रत्नसोपानसुन्दरम् ।&lt;br&gt;&#xA;सौवर्णभित्ति माणिक्यस्तम्भसंभारभासुरम् ।। १२१&lt;br&gt;&#xA;चन्द्रकान्तशिलाबद्धविशालामलसारकम् ।&lt;br&gt;&#xA;प्रहृष्टा ददृशुः प्रांशु शैवमायतनं च ते ।। १२२&lt;br&gt;&#xA;ततश्च स तपस्वी तान्स्वशिष्यांस्तं च भूपतिम् ।&lt;br&gt;&#xA;भूनन्दनं ज्ञानिवरो जाताश्चर्यानभाषत ।। १२३&lt;br&gt;&#xA;अयं स देवः पातालनिलयो हाटकेश्वरः ।&lt;br&gt;&#xA;गीयते त्रिषु लोकेषु तदसौ पूज्यतामिति ।। १२४&lt;br&gt;&#xA;ततः सर्वेऽपि ते तैस्तैः पुष्पैः पातालसंभवैः ।&lt;br&gt;&#xA;तद्गङ्गाम्भःप्लुताः शंभुं पूजयामासुरत्र तम् ।। १२५&lt;br&gt;&#xA;तत्पूजाक्षणविश्रान्ता गत्वा प्रापुस्ततश्च ते ।&lt;br&gt;&#xA;पतत्पक्वफलं दिव्यमेकं जम्बुमहाद्रुमम् ।। १२६&lt;br&gt;&#xA;तं प्रेक्ष्य स तपस्वी तानवोचन्न फलानि वः ।&lt;br&gt;&#xA;भक्ष्याण्येतस्य विघ्नं हि भुक्तान्येतानि कुर्वते ।। १२७&lt;br&gt;&#xA;तच्छ्रुत्वापि चखादैकस्तच्छिष्यस्तत्फलं क्षुधा ।&lt;br&gt;&#xA;खादित्वैव च संपेदे निश्चेष्टः स्थावराकृतिः ।। १२८&lt;br&gt;&#xA;ततस्तद्दर्शनत्रासपरित्यक्तफलस्पृहैः ।&lt;br&gt;&#xA;स तपस्वी सहान्यैस्तैः शिष्यैर्भूनन्दनान्वितः ।। १२९&lt;br&gt;&#xA;क्रोशमात्रमतिक्रम्य हेमप्राकारमुच्छ्रितम् ।&lt;br&gt;&#xA;सद्रत्नरचितद्वारमत्रावस्थितमैक्षत ।। १३०&lt;br&gt;&#xA;तद्द्वारपार्श्वयोर्लोहमयाङ्गावुभयोरुभौ ।&lt;br&gt;&#xA;प्रवेशरोधिनौ मेषौ दृष्ट्वा शृङ्गप्रहारिणौ ।। १३१&lt;br&gt;&#xA;हत्वा सपदि दण्डेन न्यस्तमन्त्रेण मूर्धनि ।&lt;br&gt;&#xA;विद्रावयामास स तौ क्वापि वज्रहताविव ।। १३२&lt;br&gt;&#xA;ततः स तेन द्वारेण तच्छिष्याश्च नृपश्च सः ।&lt;br&gt;&#xA;प्रविश्य ददृशुर्दिव्यान्हेमरत्नमयान्गृहान् ।। १३३&lt;br&gt;&#xA;द्वारि द्वारि च तेषां ते दन्तदष्टाधरोत्कटान् ।&lt;br&gt;&#xA;गृहीतलोहमुसलानपश्यन्द्वाररक्षिणः ।। १३४&lt;br&gt;&#xA;ततश्चोपाविशन्सर्वे तत्रैकस्य तरोस्तले ।&lt;br&gt;&#xA;स तपस्वी तु दुष्टघ्नीमबघ्नाद्योगधारणाम् ।। १३५&lt;br&gt;&#xA;तद्धारणाप्रभावेण रौद्रास्ते द्वाररक्षकाः ।&lt;br&gt;&#xA;सर्वेऽपि सर्वद्वारेभ्यः पलाय्यादर्शनं ययुः ।। १३६&lt;br&gt;&#xA;क्षणाच्च तेभ्यो द्वारेभ्यो दिव्याभरणवाससः ।&lt;br&gt;&#xA;दैत्यकन्यापरीवारवारनार्यो विनिर्ययुः ।। १३७&lt;br&gt;&#xA;ताः पृथक्पृथगभ्येत्य तान्सर्वाना तपस्विनः ।&lt;br&gt;&#xA;प्रवेशायार्थयामासुर्यथास्वं स्वामिनीगिरा ।। १३८&lt;br&gt;&#xA;अन्तःप्रविष्टैर्युष्माभिर्नोल्लङ्घ्यं स्वप्रियावचः ।&lt;br&gt;&#xA;इति तानपरानुक्त्वा स तपस्वी कृती ततः ।। १३९&lt;br&gt;&#xA;कतिभिश्च समं ताभिः प्रविश्य वरमन्दिरम् ।&lt;br&gt;&#xA;एकां प्रापोत्तमां दैत्यकन्यां भोगांश्च वाञ्छितान् ।। १४०&lt;br&gt;&#xA;अन्येऽप्येकैकशोऽन्याभिस्ताभिस्ते दिव्यवेश्मसु ।&lt;br&gt;&#xA;प्रवेशिता ययुर्दैत्यसुतासंभोगपात्रताम् ।। १४१&lt;br&gt;&#xA;राजा भूनन्दनः सोऽपि नीतोऽभूदेकया तदा ।&lt;br&gt;&#xA;प्रश्रयानतया तत्र बहिर्मणिमयं गृहम् ।। १४२&lt;br&gt;&#xA;परीवारवरस्त्रीणां प्रतिबिम्बैः समन्ततः ।&lt;br&gt;&#xA;सजीवचित्रविन्यासमिव यद्रत्नभित्तिषु ।। १४३&lt;br&gt;&#xA;यत्सुश्लक्ष्णमहानीलमयभूभागनिर्मितम् ।&lt;br&gt;&#xA;दिवः पृष्ठमिवारूढं विमानविजिगीषया ।। १४४&lt;br&gt;&#xA;मदाकुललसद्रामं हृद्यप्रद्युम्नविभ्रमम् ।&lt;br&gt;&#xA;यदच्युतप्रभावाढ्यं वृष्णीनामिव केतनम् ।। १४५&lt;br&gt;&#xA;बालातपसहं पुष्पमपि यत्र न योषिताम् ।&lt;br&gt;&#xA;वपुषः सुकुमारत्वे प्राप्नुयादुपमानताम् ।। १४६&lt;br&gt;&#xA;तत्र प्रविष्टः सोऽपश्यद्दिव्यसंगीतनादिनि ।&lt;br&gt;&#xA;राजा प्राक्स्वमदृष्टां तां कान्तामसुरकन्यकाम् ।। १४७&lt;br&gt;&#xA;यस्याः प्रकाशिते कान्त्या पातालेऽर्कादिवर्जिते ।&lt;br&gt;&#xA;रत्नाद्यालोकनिर्माणं पुनरुक्तं प्रजापतेः ।। १४८&lt;br&gt;&#xA;तां स पश्यन्ननिर्वाच्यरूपां हर्षाश्रुणा नृपः ।&lt;br&gt;&#xA;अन्यावलोकनमलं चक्षुषोर्धौतवानिव ।। १४९&lt;br&gt;&#xA;सापि तं वीक्ष्य राजेन्द्रं ख्याप्यमानालिगीतिभिः ।&lt;br&gt;&#xA;बाला कुमुदिनी नाम कमपि प्रमदं दधौ ।। १५०&lt;br&gt;&#xA;उत्थाय पाणावादाय क्लेशितोऽसि मयेति च ।&lt;br&gt;&#xA;ब्रुवती सादरा सा तमुपावेशयदासने ।। १५१&lt;br&gt;&#xA;क्षणमात्रं च विश्रान्तं स्नातं वस्त्राद्यलंकृतम् ।&lt;br&gt;&#xA;सा निनाय तमुद्यानमापानायासुराङ्गना ।। १५२&lt;br&gt;&#xA;तत्र तीरतरूल्लम्बिशवरक्तवसासवैः ।&lt;br&gt;&#xA;पूर्णायाः सा तटे वाप्यास्तेन साकमुपाविशत् ।। १५३&lt;br&gt;&#xA;तद्वसासवपूर्णं च पात्रं तस्मै नृपाय सा ।&lt;br&gt;&#xA;ददौ पानाय स च तन्न जग्राह जुगुप्सितम् ।। १५४&lt;br&gt;&#xA;न ते क्षेमं भवेदेतदस्मत्पानं निषेधतः ।&lt;br&gt;&#xA;इति निर्बन्धतस्तां च ब्रुवाणां सोऽब्रवीन्नृपः ।। १५५&lt;br&gt;&#xA;अपेयं निश्चितं नैव पास्याम्येतद्यदस्त्विति ।&lt;br&gt;&#xA;ततः सा तस्य तन्मूर्ध्नि पात्रं क्षिप्त्वान्यतो ययौ ।। १५६&lt;br&gt;&#xA;स च कूणितनेत्रास्यो राजान्यस्यां जलान्तरे ।&lt;br&gt;&#xA;तच्चेटिकाभिरादाय दीर्घिकायां निचिक्षिपे ।। १५७&lt;br&gt;&#xA;क्षिप्त एव च तत्कालं तस्मिन्पूर्वतपोवने ।&lt;br&gt;&#xA;तीर्थे क्रमसरस्येव प्राप्तमात्मानमैक्षत ।। १५८&lt;br&gt;&#xA;पश्यंश्च स हिमं तत्र हसन्तमिव तं नगम् ।&lt;br&gt;&#xA;विषण्णविस्मितोद्भ्रान्तो वञ्चितः स व्यचिन्तयत् ।। १५९&lt;br&gt;&#xA;क्व तद्दैत्यसुतोद्यानं क्वायं क्रमसरो गिरिः ।&lt;br&gt;&#xA;अहो किमिदमाश्चर्यं किं माया किं मतिभ्रमः ।। १६०&lt;br&gt;&#xA;किमन्यद्वा ध्रुवं तस्या यन्मयोल्लङ्घितं वचः ।&lt;br&gt;&#xA;तपस्विवाक्यं श्रुत्वापि तस्येदं मे विजृम्भितम् ।। १६१&lt;br&gt;&#xA;न च तन्निन्दितं पानं सा ममैव परीक्षिणी ।&lt;br&gt;&#xA;मूर्ध्नि च्युतेन यत्तेन दिव्यमायाति सौरभम् ।। १६२&lt;br&gt;&#xA;तत्सर्वथा ह्यभव्यानां कृतः क्लेशो महानपि ।&lt;br&gt;&#xA;न फलाय विधिस्तेषु तथा वामो हि वर्तते ।। १६३&lt;br&gt;&#xA;इत्येवं चिन्तयन्नेत्य भृङ्गैर्भूनन्दनोऽत्र सः ।&lt;br&gt;&#xA;अवेक्षतासुरसुतापानसिक्ताङ्गगन्धतः ।। १६४&lt;br&gt;&#xA;कष्टमिष्टफलो मा भूज्जातोऽनिष्टफलस्तु मे ।&lt;br&gt;&#xA;परिक्लेशोऽल्पसत्त्वस्य वेतालोत्थापनं यथा ।। १६५&lt;br&gt;&#xA;इति तैर्दश्यमानश्च भृङ्गैः स विमृशंस्तदा ।&lt;br&gt;&#xA;जातोद्वेगो मतिं चक्रे देहत्यागाय भूपतिः ।। १६६&lt;br&gt;&#xA;तावच्च तेन मार्गेण कोऽपि दैवात्समागतः ।&lt;br&gt;&#xA;मुनिपुत्रः क्षितिपतिं तथाभूतं ददर्श तम् ।। १६७&lt;br&gt;&#xA;सोऽभ्युपेत्य निवार्याशु भ्रमरान्करुणार्द्रधीः ।&lt;br&gt;&#xA;ऋषिः पृष्ट्वा च वृत्तान्तं नृपमेतमभाषत ।। १६८&lt;br&gt;&#xA;राजन्यावदयं देहस्तावद्दुःखक्षयः कुतः ।&lt;br&gt;&#xA;तदनुद्वेगतः साध्यः पुरुषार्थः सदा बुधैः ।। १६९&lt;br&gt;&#xA;यावच्च नाच्युतेशानविरिञ्चिष्वेकतामतिः ।&lt;br&gt;&#xA;भेदोपासनजास्तावद्भङ्गुरा एव सिद्धयः ।। १७०&lt;br&gt;&#xA;तदभेदधिया ध्यायन्ब्रह्मविष्णुमहेश्वरान् ।&lt;br&gt;&#xA;धैर्येण द्वादशान्यानि वर्षाणीह तपः कुरु ।। १७१&lt;br&gt;&#xA;ततः प्राप्स्यसि कान्तां तामन्ते सिद्धिं च शाश्वतीम् ।&lt;br&gt;&#xA;देहस्तु तावत्सिद्धस्ते पश्यायं दिव्यसौरभः ।। १७२&lt;br&gt;&#xA;समन्त्रं च गृहाणेदं मम कृष्णमृगाजिनम् ।&lt;br&gt;&#xA;कृतावगुण्ठनो येन भ्रमरैर्नहि बाध्यसे ।। १७३&lt;br&gt;&#xA;इत्युक्त्वाजिनमन्त्रौ स तस्मै दत्त्वा मुनिर्ययौ ।&lt;br&gt;&#xA;तथेत्यात्तधृतिः सोऽपि तीर्थे तत्रावसन्नृपः ।। १७४&lt;br&gt;&#xA;द्वादशाब्दोषितं तं च तपसाराधितेश्वरम् ।&lt;br&gt;&#xA;भूपं कुमुदिनी दैत्यकन्या सा स्वयमभ्यगात् ।। १७५&lt;br&gt;&#xA;तया साकं स पातालं गत्वा दयितया चिरम् ।&lt;br&gt;&#xA;राजा भूनन्दनो भोगान्भुञ्जानः सिद्धिमाप्तवान् ।। १७६&lt;br&gt;&#xA;इत्यनुद्वेगशीला ये भव्या धैर्यावलम्बिनः ।&lt;br&gt;&#xA;दूरभ्रष्टामपि निजां भूमिं संप्राप्नुवन्ति ते ।। १७७&lt;br&gt;&#xA;त्वं चेह भाविकल्याणः श्रीदर्शन सुलक्षणः ।&lt;br&gt;&#xA;तदाहारं विनात्मानं किमुद्वेगादुपेक्षसे ।। १७८&lt;br&gt;&#xA;इत्युक्तो द्यूतशालान्तः सख्या मुखरकेण सः ।&lt;br&gt;&#xA;तेन श्रीदर्शनो रात्रौ निराहारो जगाद तम् ।। १७९&lt;br&gt;&#xA;यथात्थ त्वं कुलीनः सन्किंत्वस्यां पुरि लज्जया ।&lt;br&gt;&#xA;निर्गन्तुं न बहिः शक्नोमीदृशो द्यूतदुर्गतः ।। १८०&lt;br&gt;&#xA;तदस्यामेव चेद्रात्रौ विदेशे गमनं क्वचित् ।&lt;br&gt;&#xA;न निषेधसि मे मित्र तदाहारं करोम्यहम् ।। १८१&lt;br&gt;&#xA;तच्छ्रुत्वैव तथेत्युक्त्वा तस्मै मुखरकोऽथ सः ।&lt;br&gt;&#xA;आनीय भोजनं प्रादात्सोऽपि तद्बुभुजे तदा ।। १८२&lt;br&gt;&#xA;भुक्त्वैव च स तेनैव सह श्रीदर्शनस्ततः ।&lt;br&gt;&#xA;प्रायात्स्नेहानुयातेन सख्या देशान्तरं प्रति ।। १८३&lt;br&gt;&#xA;गच्छन्तं चात्र तं मार्गे यक्षौ दैवादपश्यताम् ।&lt;br&gt;&#xA;यदृच्छयागतौ व्योम्ना जननीजनकौ निशि ।। १८४&lt;br&gt;&#xA;सौदामिन्यट्टहासौ तौ याभ्यां विप्रस्य वेश्मनि ।&lt;br&gt;&#xA;स देवदर्शनस्यात्र जातमात्रो न्यधीयत ।। १८५&lt;br&gt;&#xA;तौ विज्ञाय तमापन्नं द्यूतव्यसननिर्धनम् ।&lt;br&gt;&#xA;विदेशप्रस्थितं स्नेहाददृश्यावूचतुर्दिवः ।। १८६&lt;br&gt;&#xA;भोः श्रीदर्शन मात्रा ते देवदर्शनभार्यया ।&lt;br&gt;&#xA;भूमावाभरणान्यन्तः स्थापितानि स्ववासके ।। १८७&lt;br&gt;&#xA;तानि गत्वा गृहीत्वा त्वं निश्चिन्तं मालवं व्रज ।&lt;br&gt;&#xA;ऊर्जितश्रीर्हि तत्रास्ति श्रीसेन इति भूपतिः ।। १८८&lt;br&gt;&#xA;स च द्यूतविपत्क्लिष्टः कुमारत्वे भृशं यतः ।&lt;br&gt;&#xA;अतस्तेन कृतः स्फीतः कितवानां महामठः ।। १८९&lt;br&gt;&#xA;लभन्ते कितवास्तत्र वसन्तोऽभीष्टभोजनम् ।&lt;br&gt;&#xA;तद्वत्स तत्र गच्छ त्वं भद्रं तव भविष्यति ।। १९०&lt;br&gt;&#xA;इति वाचं दिवः श्रुत्वा गत्वा श्रीदर्शनो गृहम् ।&lt;br&gt;&#xA;भुवः खातात्समित्त्रस्तान्यादत्ताभरणानि सः ।। १९१&lt;br&gt;&#xA;ततो हृष्टः समं तेन सख्या मुखरकेण सः ।&lt;br&gt;&#xA;देवतानुग्रहं मत्वा प्रतस्थे मालवं प्रति ।। १९२&lt;br&gt;&#xA;गत्वा सुदूरमध्वानं तया रात्र्या दिनेन च ।&lt;br&gt;&#xA;सायं स बहुसस्याख्यं ग्रामं तेन सहाप्तवान् ।। १९३&lt;br&gt;&#xA;श्रान्तश्च तस्य ग्रामस्य नातिदूरे सुहृत्सखः ।&lt;br&gt;&#xA;उपाविशत्तडागस्य तीरे विमलपाथसः ।। १९४&lt;br&gt;&#xA;तत्र तस्मिन्क्षणं धौतपादे पीताम्भसि स्थिते ।&lt;br&gt;&#xA;काप्यनन्यसमा रूपे कन्या तोयार्थमाययौ ।। १९५&lt;br&gt;&#xA;नीलोत्पलसवर्णाङ्गलेखा रतिरिवैकिका ।&lt;br&gt;&#xA;हरदग्धस्य कामस्य धूमेन श्यामलीकृता ।। १९६&lt;br&gt;&#xA;सा तं श्रीदर्शनं दृष्ट्वा प्रेमनिर्भरया दृशा ।&lt;br&gt;&#xA;उपेत्य दर्शनप्रीतं सवयस्यमभाषत ।। १९७&lt;br&gt;&#xA;कुत्रागतौ महाभागौ युवामिह विपत्तये ।&lt;br&gt;&#xA;किमज्ञानाज्ज्वलत्यग्नौ पतितौ स्थः पतङ्गवत् ।। १९८&lt;br&gt;&#xA;एतच्छ्रुत्वा स संभ्रान्तः कन्यां मुखरकोऽत्र ताम् ।&lt;br&gt;&#xA;पप्रच्छ का त्वं किं चैतत्त्वयोक्तं कथ्यतामिति ।। १९९&lt;br&gt;&#xA;ततोऽब्रवीत्सा संक्षेपाद्वच्म्येतच्छृणुतं युवाम् ।&lt;br&gt;&#xA;अस्त्यग्रहारः सुमहान्सुघोषो नाम विश्रुतः ।। २००&lt;br&gt;&#xA;तत्राभूत्पद्मगर्भाख्यो ब्राह्मणो वेदवित्तमः ।&lt;br&gt;&#xA;तस्योत्तमकुला भार्या नाम्ना शशिकलाभवत् ।। २०१&lt;br&gt;&#xA;तस्यां च तस्यापत्ये द्वे जाते आस्तां सुजन्मनः ।&lt;br&gt;&#xA;सुतो मुखरको नाम पद्मिष्ठेति सुताप्यहम् ।। २०२&lt;br&gt;&#xA;स मे मुखरको भ्राता द्यूतव्यसनविद्रुतः ।&lt;br&gt;&#xA;बाल्येऽपि निर्गत्य गृहात्क्वापि देशान्तरं गतः ।। २०३&lt;br&gt;&#xA;तेन शोकेन पञ्चत्वं गतायां मम मातरि ।&lt;br&gt;&#xA;मत्पितोभयदुःखार्तस्त्यक्तवान्स गृहस्थितिम् ।। २.०४&lt;br&gt;&#xA;एकाकी च गृहीत्वा मां तं गवेषयितुं सुतम् ।&lt;br&gt;&#xA;भ्राम्यन्नितस्ततः प्रापदिमं ग्रामं विधेर्वशात् ।। २०५&lt;br&gt;&#xA;इह चास्ति महान्ग्रामे चौरश्चौरचमूपतिः ।&lt;br&gt;&#xA;वसुभूतिरिति ख्यातो ब्राह्मणो नाममात्रतः ।। २०६&lt;br&gt;&#xA;तेनेह प्राप्य पापेन सभृत्येन पितुर्मम ।&lt;br&gt;&#xA;तस्य प्राणाः सुवर्णं च शरीरान्तर्गतं हृतम् ।। २०७&lt;br&gt;&#xA;अहं च तेन नीत्वैव गृहं बन्दीकृता सती ।&lt;br&gt;&#xA;सुभूतिनाम्ने पुत्राय प्रदातुं परिकल्पिता ।। २०८&lt;br&gt;&#xA;स चास्य पुत्रो मुषितं सार्थं क्वापि गतः स्थितः ।&lt;br&gt;&#xA;नायात्यद्यापि मत्पुण्यैः प्रमाणं मेऽधुना विधिः ।। २०९&lt;br&gt;&#xA;तदेष चौरो दृष्ट्वा वां कुर्यादत्याहितं भुवम् ।&lt;br&gt;&#xA;विमुच्येथे यथैतस्मादुपायं कुरुत तथा ।। २१०&lt;br&gt;&#xA;एवमुक्तवतीं जातप्रत्यभिज्ञस्तदैव ताम् ।&lt;br&gt;&#xA;कन्यां कण्ठे समालम्ब्य रुदन्मुखरकोऽब्रवीत् ।। २११&lt;br&gt;&#xA;हा पद्मिष्ठे स एषोऽहं भ्राता मुखरकस्तव ।&lt;br&gt;&#xA;बन्धुद्रोही भगिनिके मन्दभाग्यो हतोऽस्मि हा ।। २१२&lt;br&gt;&#xA;तच्छ्रुत्वा सापि पद्मिष्ठा विग्ना दृष्टेऽग्रजे तथा ।&lt;br&gt;&#xA;कृपयेवाखिलैर्दुखैः परिवव्रे जवाद्यथा ।। २१३&lt;br&gt;&#xA;ततस्तौ पितरावार्त्या शोचन्तौ भ्रातरावुभौ ।&lt;br&gt;&#xA;श्रीदर्शनः समाश्वास्य कालोचितमभाषत ।। २१४&lt;br&gt;&#xA;शोकस्यावसरो नायं रक्ष्यो ह्यात्मैव सांप्रतम् ।&lt;br&gt;&#xA;त्यक्त्वाप्यर्थं ततः कार्या चौरस्यास्य प्रतिक्रिया ।। २१५&lt;br&gt;&#xA;एवं श्रीदर्शनेनोक्ते दुःखं संहृत्य धैर्यतः ।&lt;br&gt;&#xA;कर्तव्यसंविदं चक्रुस्ते त्रयोऽपि परस्परम् ।। २१६&lt;br&gt;&#xA;ततः श्रीदर्शनो मान्द्यं विधायासीन्निपत्य सः ।&lt;br&gt;&#xA;तीरे तस्य तडागस्य कृशः पूर्वैरभोजनैः ।। २१७&lt;br&gt;&#xA;पादौ तस्य गृहीत्वा च तस्थौ मुखरको रुदन् ।&lt;br&gt;&#xA;पद्मिष्ठा च ययौ तस्य पार्श्वं चोरपतेर्द्रुतम् ।। २१८&lt;br&gt;&#xA;अब्रवीच्च तडागान्ते मन्दः कोऽप्यागतः स्थितः ।&lt;br&gt;&#xA;पान्थस्तस्य द्वितीयश्च तत्रास्ते परिचारकः ।। २१९&lt;br&gt;&#xA;तच्छ्रुत्वैव स चौरोऽत्र भृत्यांश्चौरान्विसृष्टवान् ।&lt;br&gt;&#xA;ते गत्वा तौ तथारूपौ दृष्ट्वा मुखरकं तयोः ।। २२०&lt;br&gt;&#xA;अपृच्छन्नस्य किं भद्र कृते रोदिषि यद्भृशम् ।&lt;br&gt;&#xA;एतच्छ्रुत्वा कृतार्तिस्तांश्चौरान्मुखरकोऽब्रवीत् ।। २२१&lt;br&gt;&#xA;अग्रजो ब्राह्मणोऽयं मे तीर्थयात्राप्रवासतः ।&lt;br&gt;&#xA;रोगाक्रान्तः शनैर्भ्राम्यन्निह प्राप्तोऽद्य मत्सखः ।। २२२&lt;br&gt;&#xA;प्राप्त एव च निश्चेष्टीभूतो मामयमुक्तवान् ।&lt;br&gt;&#xA;उत्तिष्ठ वत्स मे दर्भसंस्तरं कुरु सत्वरम् ।। २२३&lt;br&gt;&#xA;ब्राह्मणं कंचिदस्माच्च ग्रामाद्गुणिनमानय ।&lt;br&gt;&#xA;तस्मै ददामि सर्वस्वं नाद्य जीवाम्यहं निशि ।। २२४&lt;br&gt;&#xA;इत्युक्तोऽहमनेनेह विदेशेऽस्तं गते रवौ ।&lt;br&gt;&#xA;कर्तव्यमूढो दुःखार्तो रोदनं शरणं श्रितः ।। २२५&lt;br&gt;&#xA;तद्यूयं ब्राह्मणं कंचिदस्यानयत जीवतः ।&lt;br&gt;&#xA;यावद्ददात्ययं तस्मै स्वहस्तेन यदस्ति नौ ।। २२६&lt;br&gt;&#xA;एष ह्यद्य ध्रुवं रात्रौ नभविष्यत्यहं च तत् ।&lt;br&gt;&#xA;दुःखं सोढं न शक्नोमि श्वः प्रवेक्ष्यामि पावकम् ।। २२७&lt;br&gt;&#xA;तदस्मदर्थनामेतां कुरुध्वं यत्कृपालवः ।&lt;br&gt;&#xA;मिलिता यूयमस्माकमिहाकारणबान्धवाः ।। २२८&lt;br&gt;&#xA;तच्छ्रुत्वा जातकरुणाश्चौरा गत्वा तथैव तत् ।&lt;br&gt;&#xA;उक्त्वा तं वसुभूतिं ते स्वामिनं पुनरब्रुवन् ।। २२९&lt;br&gt;&#xA;तदागच्छ गृहाण त्वं स्वयं तस्मात्प्रयच्छतः ।&lt;br&gt;&#xA;प्रतिग्रहेण विप्रात्तद्धनं ग्राह्यं निपात्य यत् ।। २३०&lt;br&gt;&#xA;इत्युक्तो वसुभूतिस्तैरवादीदेष कः क्रमः ।&lt;br&gt;&#xA;अनिपात्य धनादानमस्माकमनयः परः ।। २३१&lt;br&gt;&#xA;कुर्वीत निश्चयं दोषं हृतस्वो ह्यनिपातितः ।&lt;br&gt;&#xA;इत्युक्तवन्तं तं पापं भृत्याः प्रत्यूचुरत्र ते ।। २३२&lt;br&gt;&#xA;केयं शङ्का क्व हरणं क्व मुमूर्षोः प्रतिग्रहः ।&lt;br&gt;&#xA;प्रातर्वा तौ हनिष्यामो द्विजौ जीविष्यतो यदि ।। २३३&lt;br&gt;&#xA;अन्यथा तु वृथा ब्रह्महत्यापापेन किं फलम् ।&lt;br&gt;&#xA;श्रुत्वैतत्प्रतिपेदे स वसुभूतिस्तथेति तत् ।। २३४&lt;br&gt;&#xA;आगात्प्रतिग्रहार्थं च नक्तं श्रीदर्शनान्तिकम् ।&lt;br&gt;&#xA;श्रीदर्शनोऽप्यवच्छाद्य किंचित्किंचिद्ददौ श्वसन् ।। २३५&lt;br&gt;&#xA;मात्राभरणमस्मै तत्कृत्वा ग्रस्ताक्षरां गिरम् ।&lt;br&gt;&#xA;ततः कृतार्थश्चौरोऽसौ सानुगोऽपि गृहान्ययौ ।। २३६&lt;br&gt;&#xA;अथ सुप्तेषु चौरेषु रात्रौ श्रीदर्शनस्य सा ।&lt;br&gt;&#xA;पद्मिष्ठोपाययौ तस्य पार्श्वं मुखरकस्य च ।। २३७&lt;br&gt;&#xA;ततस्त्रयोऽपि ते तूर्णं मन्त्रयित्वा ययुस्ततः ।&lt;br&gt;&#xA;पथा चौरविहीनेन मालवं प्रति तं पुनः ।। २३८&lt;br&gt;&#xA;तया रात्र्या च दूरं ते गत्वा प्रापुर्महाटवीम् ।&lt;br&gt;&#xA;नित्यं कण्टकितां भ्राम्यत्कृष्णसारमृगेक्षणाम् ।। २३९&lt;br&gt;&#xA;शुष्यत्तनुलतां तारचीरचीत्काररोदिनीम् ।&lt;br&gt;&#xA;उन्नदद्व्याघ्रसिंहादिप्राणिभ्यो बिभ्यतीमिव ।। २४०&lt;br&gt;&#xA;तस्यां च गच्छतां तेषां क्लेशं दृष्ट्वाखिलं दिनम् ।&lt;br&gt;&#xA;कृपयेवोपसंहृत्य भासमस्तं ययौ रविः ।। २४१&lt;br&gt;&#xA;ततः श्रान्ताः क्षुधार्तास्ते वृक्षमूलमुपाश्रिताः ।&lt;br&gt;&#xA;प्रदोषेऽग्नेरिव ज्वालां ददृशुस्तत्र दूरतः ।। २४२&lt;br&gt;&#xA;ग्रामोऽयमत्र जातु स्यात्तद्गत्वालोकयाम्यहम् ।&lt;br&gt;&#xA;इत्युक्त्वानुसरञ्ज्वालां सोऽथ श्रीदर्शनो ययौ ।। २४३&lt;br&gt;&#xA;प्राप्तोऽत्र वीक्षते यावत्तावद्रत्नमयं गृहम् ।&lt;br&gt;&#xA;स ददर्श महत्तां च तस्य ज्वालामिव प्रभाम् ।। २४४&lt;br&gt;&#xA;तदन्तर्दिव्यरूपां च यक्षिणीं बहुभिर्वृताम् ।&lt;br&gt;&#xA;विपरीताङ्घ्रिभिर्यक्षैराकेकरविलोचनैः ।। २४५&lt;br&gt;&#xA;विविधं चान्नपानं तैराहृतं तत्र वीक्ष्य सः ।&lt;br&gt;&#xA;उपेत्यातिथिभागं तां वीरोऽयाचत यक्षिणीम् ।। २४६&lt;br&gt;&#xA;सत्त्वतुष्टा च सा तस्मै यथार्थितमदापयत् ।&lt;br&gt;&#xA;अन्नमात्मतृतीयस्य संतृप्त्यै तस्य वारि च ।। २४७&lt;br&gt;&#xA;तद्गृहीत्वा तदादिष्टयक्षस्कन्धाधिरोपितम् ।&lt;br&gt;&#xA;आययौ स तयोः पार्श्वं पद्मिष्ठास्ववयस्ययोः ।। २४८&lt;br&gt;&#xA;विसृज्य यक्षं बुभुजे ताभ्यां सह च तत्र सः ।&lt;br&gt;&#xA;तदन्नं विविधं दिव्यं पपौ शीताच्छमम्बु च ।। २४९&lt;br&gt;&#xA;ततः सत्त्वप्रभां देवांशं तमवेत्य सः ।&lt;br&gt;&#xA;आत्मनो धन्यतां वाञ्छंस्तुष्टो मुखरकोऽब्रवीत् ।। 12.6.२५०&lt;br&gt;&#xA;त्वं तावत्कोऽपि देवांशः पद्मिष्ठेयं च मत्स्वसा ।&lt;br&gt;&#xA;लोकैकसुन्दरी तत्ते दत्तैषाद्य मयोचिता ।। २५१&lt;br&gt;&#xA;तच्छ्रुत्वा सुहृदं तं सानन्दः श्रीदर्शनोऽभ्यधात् ।&lt;br&gt;&#xA;मयाभिनन्दितमिदं त्वद्वाक्यं पूर्वकाङ्क्षितम् ।। २५२&lt;br&gt;&#xA;एतां तु परिणेष्यामि स्थानं प्राप्य यथाविधि ।&lt;br&gt;&#xA;इत्यूचिवान्स तौ चोभौ हृष्टास्तामनयन्निशाम् ।। २५३&lt;br&gt;&#xA;प्रातश्च प्रस्थिताः सर्वे ततः प्रापुः क्रमेण ते ।&lt;br&gt;&#xA;नगरं मालवेन्द्रस्य तस्य श्रीसेनभूपतेः ।। २५४&lt;br&gt;&#xA;तत्र प्रविविशुस्तेऽथ सद्यः श्रान्तागता गृहम् ।&lt;br&gt;&#xA;विश्रान्तिहेतोः कस्याश्चिद्वृद्धाया द्विजयोषितः ।। २५५&lt;br&gt;&#xA;तत्र तैश्च प्रसङ्गोक्तनिजवृत्तान्तनामभिः ।&lt;br&gt;&#xA;विग्नेव दृष्टा पृष्टा सा वृद्धयोषिदुवाच तान् ।। २५६&lt;br&gt;&#xA;अहं यशस्वती नाम राजसेवोपजीविनः ।&lt;br&gt;&#xA;भार्या सत्यव्रताख्यस्य विप्रस्येहामलान्वया ।। २५७&lt;br&gt;&#xA;मृते भर्तर्यपुत्रायास्तस्या मे वृत्तयेऽमुना ।&lt;br&gt;&#xA;तज्जीवनचतुर्भागो दत्तो राज्ञा दयालुना ।। २५८&lt;br&gt;&#xA;अद्य चैष ममापुण्यैर्विश्वाप्यायकरोऽपि सन् ।&lt;br&gt;&#xA;गृहीतो राजशशभृद्वैद्यासाध्येन यक्ष्मणा ।। २५९&lt;br&gt;&#xA;मन्त्राश्चौषधयश्चास्मिन्क्रमन्ते नैव तद्विदाम् ।&lt;br&gt;&#xA;एकेन तु प्रतिज्ञातमस्याग्रे मन्त्रवादिना ।। 12.6.२६०&lt;br&gt;&#xA;यदि वीरः सहायो मे तादृग्भवति कोऽपि तत् ।&lt;br&gt;&#xA;वेतालसाधनेनाहं रुजं हन्यामिमामिति ।। २६१&lt;br&gt;&#xA;ततो हतेऽपि पटहे यदा प्राप्तो न तादृशः ।&lt;br&gt;&#xA;वीरः कोऽपि तदा राजा सचिवानेवमादिशत् ।। २६२&lt;br&gt;&#xA;कितवानां कृते योऽयमिह ख्यातो महामठः ।&lt;br&gt;&#xA;आगन्तुकोऽत्र कितवो वीरश्चिन्त्यः स कश्चन ।। २६३&lt;br&gt;&#xA;कितवा निरपेक्षा हि दारबन्धुधनोज्झिताः ।&lt;br&gt;&#xA;निर्भया वृक्षमूलादिशायिनो योगिनो यथा ।। २६४&lt;br&gt;&#xA;इति राज्ञा समादिष्टैर्मन्त्रिभिस्तन्मठाधिपः ।&lt;br&gt;&#xA;तथैवोक्तो विचिनुते वीरमागन्तुकं सदा ।। २६५&lt;br&gt;&#xA;यूयं च कितवास्त्वं च तस्मिन्कर्मणि चेत्क्षमः ।&lt;br&gt;&#xA;तन्नयाम्यहमेवाद्य त्वां श्रीदर्शन तं मठम् ।। २६६&lt;br&gt;&#xA;सत्कारं प्राप्नुयास्त्वं च राजतो मम च त्वया ।&lt;br&gt;&#xA;कृता भवेदुपकृतिर्दुःखं प्राणान्तकृद्धि मे ।। २६७&lt;br&gt;&#xA;एवमुक्तवतीं तां च वृद्धां श्रीदर्शनोऽब्रवीत् ।&lt;br&gt;&#xA;बाढं शक्तोऽस्मि तत्कार्यं कर्तुं तन्नय मां मठम् ।। २६८&lt;br&gt;&#xA;एतच्छ्रुत्वा सपद्मिष्ठं सा तं मुखरकान्वितम् ।&lt;br&gt;&#xA;नीत्वा वृद्धा मठे तत्र मठाधिपतिमभ्यधात् ।। २६९&lt;br&gt;&#xA;ब्राह्मणो द्यूतकारोऽयं राजार्थे मन्त्रवादिनः ।&lt;br&gt;&#xA;तस्य साहायके शक्तो वीरो देशान्तरागतः ।। 12.6.२७०&lt;br&gt;&#xA;तच्छ्रुत्वा मठपः पृष्ट्वा तं तथेत्येव वादिनम् ।&lt;br&gt;&#xA;श्रीदर्शनं स सत्कृत्य निनायाशु नृपान्तिकम् ।। २७१&lt;br&gt;&#xA;तत्र चावेदितस्तेन राजानं स ददर्श तम् ।&lt;br&gt;&#xA;श्रीदर्शनः पाण्डुकृशं शशाङ्कमिव पार्वणम् ।। २७२&lt;br&gt;&#xA;राजापि प्रणतं भव्यमुपविष्टं विलोक्य तम् ।&lt;br&gt;&#xA;आकारतुष्टः श्रीसेनो जाताश्वासो जगाद सः ।। २७३&lt;br&gt;&#xA;त्वद्यत्नादेष मे रोगो नाशमेष्ययसंशयम् ।&lt;br&gt;&#xA;एतत्त्वद्दर्शनध्वस्तपीडा वक्ति हि मे तनुः ।। २७४&lt;br&gt;&#xA;तत्कुरुष्वार्य साहाय्यमित्युक्ते तेन भूभृता ।&lt;br&gt;&#xA;देय किं नाम वस्त्वेतदिति श्रीदर्शनोऽब्रवीत् ।। २७५&lt;br&gt;&#xA;अथानाय्य स राजा तं मन्त्रवादिनमभ्यधात् ।&lt;br&gt;&#xA;अयं वीरः सहायस्ते यत्त्वयोक्तं कुरुष्व तत् ।। २७६&lt;br&gt;&#xA;तच्छ्रुत्वा मन्त्रवादी तं श्रीदर्शनमुवाच सः ।&lt;br&gt;&#xA;वेतालाह्वानसाहाय्ये समर्थो भद्र चेदसि ।। २७७&lt;br&gt;&#xA;तत्त्व कृष्णचतुर्दश्यामद्यैवास्यां निशागमे ।&lt;br&gt;&#xA;इह श्मशानमागच्छेरन्तिकं मम सिद्धयै ।। २७८&lt;br&gt;&#xA;इत्युक्त्वा स ततोऽयासीत्तपस्वी मन्त्रसाधकः ।&lt;br&gt;&#xA;श्रीदर्शनोऽप्यगच्छत्तं मठमामन्त्र्य भूपतिम् ।। २७९&lt;br&gt;&#xA;तत्र पद्मिष्ठया साकं भुक्त्वा मुखरकेण च ।&lt;br&gt;&#xA;एकः कृपाणभृद्रात्रौ श्मशानं तज्जगाम सः ।। 12.6.२८०&lt;br&gt;&#xA;भूरिभूताकुलं शून्यमशिवं निनदच्छिवम् ।&lt;br&gt;&#xA;गाढान्धकारमालोकं कमप्युपचितं दधत् ।। २८१&lt;br&gt;&#xA;तत्रास्पदे विरुद्धानां वीरो भ्रान्त्वा ददर्श सः ।&lt;br&gt;&#xA;श्रीदर्शनो मध्यभागस्थितं तं मन्त्रसाधकम् ।। २८२&lt;br&gt;&#xA;भस्मानुलिप्तसर्वाङ्गं धृतकेशोपवीतकम् ।&lt;br&gt;&#xA;प्रेतवस्त्रकृतोष्णीषं संवीतासितवाससम् ।। २८३&lt;br&gt;&#xA;उपेत्यावेदितात्मा च स तं श्रीदर्शनस्ततः ।&lt;br&gt;&#xA;आबद्धकक्ष्यः पप्रच्छ ब्रूहि किं करवाणि ते ।। २८४&lt;br&gt;&#xA;गच्छार्धक्रोशमात्रेऽस्ति पश्चिमायामितो दिशि ।&lt;br&gt;&#xA;चिताग्नितापनिर्दग्धपल्लपः शिंशपातरुः ।। २८५&lt;br&gt;&#xA;तस्य स्थितः शवो मूले तमक्षतमिहानय ।&lt;br&gt;&#xA;इति सोऽपि तमाह स्म साधको हृष्टमानसः ।। २८६&lt;br&gt;&#xA;ततस्तथेति स गतस्तत्र श्रीदर्शनो द्रुतम् ।&lt;br&gt;&#xA;अन्येन नीयमानं तं केनापि शवमैक्षत ।। २८७&lt;br&gt;&#xA;धावित्वा तस्य च स्कन्धाच्चकर्ष तममुञ्चतः ।&lt;br&gt;&#xA;मुञ्च दाह्यं क्व मे मित्त्रं नयस्येतमिति ब्रुवन् ।। २८८&lt;br&gt;&#xA;ततः सोऽपि द्वितीयोऽत्र तं श्रीदर्शनमब्रवीत् ।&lt;br&gt;&#xA;न मोक्ष्यामि मम ह्येष मित्रं कोऽस्य भवानिति ।। २८९&lt;br&gt;&#xA;एवं तयोरुभयतः स्कन्धयोः कर्षतोः शवः ।&lt;br&gt;&#xA;वेतालानुप्रविष्टः सन्नमुञ्चद्भैरवं रवम् ।। 12.6.२९०&lt;br&gt;&#xA;तेन त्रस्तो द्वितीयः स हृत्स्फोटेन व्यपद्यत ।&lt;br&gt;&#xA;श्रीदर्शनश्चचालाथ स गृहीत्वैव तं शवम् ।। २९१&lt;br&gt;&#xA;तावच्चात्र द्वितीयः स मृतोऽप्युत्थाय पूरुषः ।&lt;br&gt;&#xA;वेतालाधिष्ठितो रुन्धंस्तं श्रीदर्शनमुक्तवान् ।। २९२&lt;br&gt;&#xA;तिष्ठ स्कन्धार्पितं कृत्वा मित्त्रं मे मा स्म गा इति ।&lt;br&gt;&#xA;ततः स भूताविष्टं तं मत्वा श्रीदर्शनोऽभ्यधात् ।। २९३&lt;br&gt;&#xA;किं प्रमाणं तवैतस्य मित्रत्वे मित्रमेव मे ।&lt;br&gt;&#xA;तच्छ्रुत्वा सोऽपरोऽवादीत्प्रमाणमयमेव नौ ।। २९४&lt;br&gt;&#xA;श्रीदर्शनस्ततोऽवोचन्मित्त्रं स्वं तर्हि वक्त्यसौ ।&lt;br&gt;&#xA;ततस्तत्स्कन्धवर्ती स सवेतालः शवोऽब्रवीत् ।। २९५&lt;br&gt;&#xA;अहमेवं ब्रुवे मह्यमाहारं यः प्रयच्छति ।&lt;br&gt;&#xA;क्षुधिताय स मे मित्त्रं स्वेच्छं नयतु मां च सः ।। २९६&lt;br&gt;&#xA;एतच्छ्रुत्वा स वेतालो द्वितीयः सोऽवदच्छवः ।&lt;br&gt;&#xA;मम नास्त्यस्य चेदस्ति तदाहारं ददातु ते ।। २९७&lt;br&gt;&#xA;तच्छ्रुत्वाहं ददामीति वदन्यावत्तमेव सः ।&lt;br&gt;&#xA;श्रीदर्शनो निजांसस्थवेतालाहारसिद्धये ।। २९८&lt;br&gt;&#xA;हन्ति खड्गेन तावत्स हन्यमानः स्वसिद्धितः ।&lt;br&gt;&#xA;अन्तर्दधे द्वितीयोऽत्र सवेतालः शवस्तदा ।। २९९&lt;br&gt;&#xA;अथ श्रीदर्शनं तं स वेतालोंऽसस्थितोऽब्रवीत् ।&lt;br&gt;&#xA;प्रतिपन्नमिदानीं मे भोजनं दीयतामिति ।। 12.6.३००&lt;br&gt;&#xA;ततो यदा न लेभेऽन्यन्मांसं श्रीदर्शनोऽत्र सः ।&lt;br&gt;&#xA;भोजनाय ततस्तस्मै स्वमुत्कृत्यासिना ददौ ।। ३०१&lt;br&gt;&#xA;तेन तुष्टः स वेतालस्तमेवमवदत्तदा ।&lt;br&gt;&#xA;प्रीतोऽस्मि ते महासत्त्व देहस्तेऽस्त्वयमक्षतः ।। ३०२&lt;br&gt;&#xA;नय मामधुना कार्यं तवैवेदं हि सेत्स्यति ।&lt;br&gt;&#xA;स साधकस्तपस्वी तु स्वल्पसत्त्वो विनङ्क्ष्यति ।। ३०३&lt;br&gt;&#xA;इत्युक्तस्तेन भूत्वैव स स्वस्याङ्गस्तदैव तम् ।&lt;br&gt;&#xA;नीत्वा श्रीदर्शनस्तस्मै साधकाय समर्पयत् ।। ३०४&lt;br&gt;&#xA;स चाभिनन्द्य संपूज्य रक्तमाल्यानुलेपनैः ।&lt;br&gt;&#xA;नरास्थिचूर्णलिखिते कोणन्यस्तास्रकुम्भके ।। ३०५&lt;br&gt;&#xA;महातैलज्वलद्दीपे मण्डले विपुलान्तरे ।&lt;br&gt;&#xA;वेतालं तं तदोत्तानमात्तप्रेततनुं व्यधात् ।। ३०६&lt;br&gt;&#xA;वक्षस्थलोपविष्टश्च तस्यास्यकुहरेऽथ सः ।&lt;br&gt;&#xA;नरास्थिस्रुक्स्रुवकरो होमं कर्तुं प्रचक्रमे ।। ३०७&lt;br&gt;&#xA;क्षणाच्च तस्य वेतालस्यास्याज्ज्वालोदभूत्तदा ।&lt;br&gt;&#xA;यथा स साधकस्त्रासादुत्थायापासरत्ततः ।। ३०८&lt;br&gt;&#xA;सत्त्वच्युतं च तं स्रस्तस्रुक्स्रुवं परिधाव्य सः ।&lt;br&gt;&#xA;वेतालो व्यात्तवदनः साङ्गोपाङ्गं निगीर्णवान् ।। ३०९&lt;br&gt;&#xA;तद्दृष्ट्वा खड्गमुद्यम्य यावच्छ्रीदर्शनः स तम् ।&lt;br&gt;&#xA;अभिधावति तावत्स वेतालस्तमभाषत ।। 12.6.३१०&lt;br&gt;&#xA;भोः श्रीदर्शन धैर्येण तुष्टोऽस्म्येवंविधेन ते ।&lt;br&gt;&#xA;तत्सर्षपान्गृहाण त्वमिमान्मन्मुखसंभवान् ।। ३११&lt;br&gt;&#xA;एभिः शिरोनिबद्धैश्च पाणिस्थैश्चैष भूपतिः ।&lt;br&gt;&#xA;निवृत्तयक्ष्मदोषार्तिः सद्य एव भविष्यति ।। ३१२&lt;br&gt;&#xA;त्वं चाचिरेण सर्वस्याः पृथ्व्या राजा भविष्यसि ।&lt;br&gt;&#xA;इति तद्वचनं श्रुत्वा तं स श्रीदर्शनोऽभ्यधात् ।। ३१३&lt;br&gt;&#xA;साधकेन विनैतेन तत्र यास्याम्यहं कथम् ।&lt;br&gt;&#xA;अनेन स हतः स्वार्थलोभादिति वदेन्नृपः ।। ३१४&lt;br&gt;&#xA;एवं श्रीदर्शनेनोक्ते वेतालः स जगाद तम् ।&lt;br&gt;&#xA;वच्मि ते प्रत्ययं येन शुद्धिस्तव भविष्यति ।। ३१५&lt;br&gt;&#xA;इमं मृतं मन्निगीर्णमिहास्यैव शवस्य हि ।&lt;br&gt;&#xA;उदरं पाटयित्वा त्वमन्तस्थं दर्शयिष्यसि ।। ३१६&lt;br&gt;&#xA;इत्युक्त्वा स ययौ क्वापि वेतालोऽर्पितसर्षपः ।&lt;br&gt;&#xA;निर्गत्यैव शवात्तस्माच्छवः सोऽप्यपतद्भुवि ।। ३१७&lt;br&gt;&#xA;स्वीकृत्य सर्षपान्सोऽपि गत्वा श्रीदर्शनस्ततः ।&lt;br&gt;&#xA;सहायाध्युषिते तस्मिन्मठे रात्रिं निनाय ताम् ।। ३१८&lt;br&gt;&#xA;प्रगे राज्ञोऽन्तिकं गत्वा रात्रिवृत्तं निवेद्य तत् ।&lt;br&gt;&#xA;मन्त्रिभ्योऽदर्शयन्नीत्वा साधकं तं शवोदरात् ।। ३१९&lt;br&gt;&#xA;ततो बबन्ध राज्ञस्तान्पाणौ मूर्ध्नि च सर्षपान् ।&lt;br&gt;&#xA;तेन सोऽभून्नृपो नष्टनिःशेषव्याधिनिर्वृतः ।। 12.6.३२०&lt;br&gt;&#xA;अथ तुष्टः स नृपतिः श्रीसेनः प्राणदायिनम् ।&lt;br&gt;&#xA;अनपत्यः सुतत्वेन तं श्रीदर्शनमग्रहीत् ।। ३२१&lt;br&gt;&#xA;अभ्यषिञ्चच्च तं वीरं यौवराज्ये तदैव सः ।&lt;br&gt;&#xA;उप्तं सुकृतबीजं हि सुक्षेत्रेषु महाफलम् ।। ३२२&lt;br&gt;&#xA;ततः श्रीदर्शनः श्रीमानुपयेमे स तत्र ताम् ।&lt;br&gt;&#xA;पद्मिष्ठां पूर्वसेवार्थं लक्ष्मीमिव सहागताम् ।। ३२३&lt;br&gt;&#xA;तया समं स भुञ्जानो भोगान्मुखरकेण च ।&lt;br&gt;&#xA;तद्भ्रात्रा सोऽथ तत्रासीत्पृथ्वीं वीरोऽनुपालयन् ।। ३२४&lt;br&gt;&#xA;एकदा जलधेस्तीरात्प्राप्य रत्नविनायकम् ।&lt;br&gt;&#xA;उपेन्द्रशक्तिरानीय ददौ तस्मै महावणिक् ।। ३२५&lt;br&gt;&#xA;तमनर्घं समालोक्य युवराजः स भक्तितः ।&lt;br&gt;&#xA;तत्र प्रतिष्ठापितवान्विभवेनातिभूयसा ।। ३२६&lt;br&gt;&#xA;ददौ ग्रामसहस्रं च नित्यभोगाय तत्र सः ।&lt;br&gt;&#xA;यात्रोत्सवं च विदधे मिलिताखिलमानवम् ।। ३२७&lt;br&gt;&#xA;नृत्तवादित्रगीतैश्च तत्र सातिशयैर्निशि ।&lt;br&gt;&#xA;परितुष्टो गणानेवमादिदेश गणाधिपः ।। ३२८&lt;br&gt;&#xA;मत्प्रसादादयं भावी सम्राट् श्रीदर्शनो भुवि ।&lt;br&gt;&#xA;तदिहास्त्यपराम्भोधौ हंसद्वीपमिति श्रुतम् ।। ३२९&lt;br&gt;&#xA;द्वीपं तत्रास्ति च क्ष्माभृदनङ्गोदयसंज्ञकः ।&lt;br&gt;&#xA;अनङ्गमञ्जरीत्यस्ति स्त्रीरत्नं तस्य चात्मजा ।। ३३०&lt;br&gt;&#xA;मद्भक्ता सा च कन्या मामर्चित्वा याचते सदा ।&lt;br&gt;&#xA;सर्वपृथ्वीश्वरं देहि पतिं मे भगवन्निति ।। ३३१&lt;br&gt;&#xA;अतः श्रीदर्शनेनैतां पत्या संयोजयाम्यहम् ।&lt;br&gt;&#xA;उभयोरेतयोरेवं दत्तं भक्तिफलं भवेत् ।। ३३२&lt;br&gt;&#xA;तस्माच्छ्रीदर्शनस्तत्र नीत्वा युष्माभिरेतयोः ।&lt;br&gt;&#xA;अन्योन्यदर्शनं युक्त्या संपाद्यानीयतां द्रुतम् ।। ३३३&lt;br&gt;&#xA;संयोगस्तु शनैः सम्यक्क्रमेण भवितानयोः ।&lt;br&gt;&#xA;अद्यैव तु स नास्त्येव भवितव्यं हि तत्तथा ।। ३३४&lt;br&gt;&#xA;किं चैवं वणिजोऽप्यस्य प्रतिमाप्रापकस्य मे ।&lt;br&gt;&#xA;उपेन्द्रशक्तेरस्त्येव विहिता काप्युपक्रिया ।। ३३५&lt;br&gt;&#xA;एवं गणेशेनादिष्टा गणा रात्रौ तदैव तम् ।&lt;br&gt;&#xA;सुप्तं श्रीदर्शनं निन्युर्हंसद्वीपं स्वसिद्धितः ।। ३३६&lt;br&gt;&#xA;तत्र चानङ्गमञ्जर्यास्तं प्रवेश्यैव वासके ।&lt;br&gt;&#xA;सुप्तायाः शयने तस्या राजपुत्र्या न्यवेशयन् ।। ३३७&lt;br&gt;&#xA;प्रबुद्धः स क्षणात्तत्र ज्वलद्रत्नप्रदीपके ।&lt;br&gt;&#xA;द्योतमानवितानादिनानानर्घमहामणौ ।। ३३८&lt;br&gt;&#xA;राजावर्तोपलश्यामतले सद्वासवेश्मनि ।&lt;br&gt;&#xA;पर्यङ्कशयने धौतसितपट्टोत्तरच्छदे ।। ३३९&lt;br&gt;&#xA;शयानाममृतस्यन्दसुन्दरप्रसरद्द्युतिम् ।&lt;br&gt;&#xA;सर्वतः प्रस्फुरत्तारतारावलिमनोरमे ।। ३४०&lt;br&gt;&#xA;गगने धवलाम्भोदशकलोत्सङ्गवर्तिनीम् ।&lt;br&gt;&#xA;शरच्छशभृतो मूर्तिमिवानन्दकरीं दृशोः ।। ३४१&lt;br&gt;&#xA;श्रीदर्शनस्तां सहसा ददर्शानङ्गमञ्जरीम् ।&lt;br&gt;&#xA;हृष्टविस्मितविभ्रान्तश्चिन्तयामास च क्षणम् ।। ३४२&lt;br&gt;&#xA;क्व सुप्तः क्व प्रबुद्धोऽस्मि किमिदं केयमङ्गना ।&lt;br&gt;&#xA;स्वप्नो ध्रुवमसौ सोऽपि वरमस्त्वयमीदृशः ।। ३४३&lt;br&gt;&#xA;प्रबोध्य तदिमां तावत्पश्यामीति विविच्य सः ।&lt;br&gt;&#xA;नुदति स्म शनैरंसे पाणिनानङ्गमञ्जरीम् ।। ३४४&lt;br&gt;&#xA;सापि तस्य करस्पर्शादिन्दोरिव कुमुद्वती ।&lt;br&gt;&#xA;व्यालोलनेत्रभ्रमरा प्रबोधं प्राप तत्क्षणम् ।। ३४५&lt;br&gt;&#xA;दृष्ट्वा च तं क्षणं दध्यौ कोऽयं दिव्याकृतिर्भवेत् ।&lt;br&gt;&#xA;दुष्प्रवेशे प्रविष्टोऽत्र देवो नूनमसाविति ।। ३४६&lt;br&gt;&#xA;उत्थाय चैतं पप्रच्छ संभ्रमप्रश्रयाकुला ।&lt;br&gt;&#xA;कस्त्वं कस्मात्कथं चेह प्रविष्टोऽस्युच्यतामिति ।। ३४७&lt;br&gt;&#xA;ततः श्रीदर्शनेनोक्ते स्वोदन्ते साप्यवोचत ।&lt;br&gt;&#xA;तत्पृष्टा सुन्दरी चास्मै देशनामान्वयान्निजान् ।। ३४८&lt;br&gt;&#xA;सोत्कावन्योन्यसंत्यक्तस्वप्नभ्रान्ती ततश्च तौ ।&lt;br&gt;&#xA;भूषणानां विनिमयं चक्रतुर्निश्चयाप्तये ।। ३४९&lt;br&gt;&#xA;अथोभावपि गान्धर्वविवाहोत्सुकमानसौ ।&lt;br&gt;&#xA;ते गणा मोहयित्वा तौ निन्युर्निद्रावशं तदा ।। ३५०&lt;br&gt;&#xA;जातिनिद्रं गृहीत्वा च तं तु श्रीदर्शनं ततः ।&lt;br&gt;&#xA;स्वगृहं प्रापयामासुस्तदैवाप्राप्तवाञ्छितम् ।। ३५१&lt;br&gt;&#xA;तत्रापगतनिद्रश्च धाम्नि श्रीदर्शनो निजे ।&lt;br&gt;&#xA;स्थितः स्त्र्याभरणैर्युक्तं दृष्ट्वात्मानं व्यचिन्तयत् ।। ३५२&lt;br&gt;&#xA;अहो किमेतत्क्व नु सा हंसद्वीपेश्वरात्मजा ।&lt;br&gt;&#xA;क्व तद्वासगृहं दिव्यं क्वाहं पुनरिहैव च ।। ३५३&lt;br&gt;&#xA;न च स्वप्नः स यत्तानि तदीयाभरणानि मे ।&lt;br&gt;&#xA;तिष्ठन्त्येतानि तन्नूनं विलासः कोऽप्ययं विधेः ।। ३५४&lt;br&gt;&#xA;इत्यादि चिन्तयन्पत्न्या पृष्टः सुप्तप्रबुद्धया ।&lt;br&gt;&#xA;पद्मिष्ठया धीर्यमाणः साध्व्या तां सोऽनयन्निशाम् ।। ३५५&lt;br&gt;&#xA;प्रातश्च सर्वं राज्ञेऽपि श्रीसेनाय तदब्रवीत् ।&lt;br&gt;&#xA;अनङ्गमञ्जरीनामचिह्निताभरणान्वितः ।। ३५६&lt;br&gt;&#xA;राजापि तत्प्रियैषी स हंसद्वीपं गवेषयन् ।&lt;br&gt;&#xA;मार्गं दत्त्वापि पटहं नोपलेभे कुतश्चन ।। ३५७&lt;br&gt;&#xA;ततः श्रीदर्शनस्तत्र स विनानङ्गमञ्जरीम् ।&lt;br&gt;&#xA;आसीत्स्मरज्वराक्रान्तः सर्वभोगपराङ्मुखः ।। ३५८&lt;br&gt;&#xA;नाहारं श्रद्दधे पश्यन्ना हारं तदलंकृतीः ।&lt;br&gt;&#xA;स्वापं जहावपश्यंस्तु स्वापं तन्मुखपङ्कजम् ।। ३५९&lt;br&gt;&#xA;अत्रान्तरे च सा तत्र हंसद्वीपे नृपात्मजा ।&lt;br&gt;&#xA;तूर्यशब्दैः प्रबुबुधे प्रभातेऽनङ्गमञ्जरी ।। ३६०&lt;br&gt;&#xA;स्मृत्वा तद्रात्रिवृत्तं सा दृष्ट्वा चालंकृता तनुम् ।&lt;br&gt;&#xA;श्रीदर्शनालंकरणैश्चिन्तामौत्सुक्यतो ययौ ।। ३६१&lt;br&gt;&#xA;स्वप्नभ्रान्तिहरैर्दत्तप्रेमभिर्दुर्लभे जने ।&lt;br&gt;&#xA;एभिराभरणैर्नीतास्म्यहं जीवितसंशयम् ।। ३६२&lt;br&gt;&#xA;इत्यादि चिन्तयन्तीं तां पुरुषाभरणैर्युताम् ।&lt;br&gt;&#xA;पितानङ्गोदयोऽकस्मात्प्रविश्यात्र व्यलोकयत् ।। ३६२&lt;br&gt;&#xA;वाससाच्छादिताङ्गीं च लज्जयावनतां ततः ।&lt;br&gt;&#xA;पप्रच्छोत्सङ्गमारोप्य स तां राजातिवत्सलः ।। ३६४&lt;br&gt;&#xA;किमयं पुत्रि पुंवेषः किं त्रपा चेदृशी वद ।&lt;br&gt;&#xA;मा कृथा मय्यविश्वासं बद्धाः प्राणा हि मे त्वयि ।। ३६५&lt;br&gt;&#xA;इत्यादिभिः प्रियालापैस्तेन मन्दीकृतज्ञपा ।&lt;br&gt;&#xA;पित्रा शनैस्तं वृत्तान्तं कृत्स्नं तस्मै शशंस सा ।। ३६६&lt;br&gt;&#xA;395&lt;br&gt;&#xA;तरङ्गः ६ ।] शशाङ्कवतीलम्बकः १२ । ३९५&lt;br&gt;&#xA;ततः सोऽस्याः पिता राजा तदमानुषगोचरम् ।&lt;br&gt;&#xA;इन्द्रजालमिवावैत्य ययौ कर्तव्यसंशयम् ।। ३६७&lt;br&gt;&#xA;गत्वैव तच्च पप्रच्छ सुप्रीतं सिद्धयोगिनम् ।&lt;br&gt;&#xA;महाव्रतधरं ब्रह्मसोमं नाम स्वदेशकम् ।। ३६८&lt;br&gt;&#xA;स वीक्ष्य प्रणिधानेन नृपं तं तापसोऽभ्यधात् ।&lt;br&gt;&#xA;मालवात्सत्यमानिन्ये गणै श्रीदर्शनो नृपः ।। ३६९&lt;br&gt;&#xA;गणेश्वरः प्रसन्नो हि त्वत्पुत्र्यास्तस्य चोभयोः ।&lt;br&gt;&#xA;तत्प्रसादाच्च राजा स सार्वभौमो भविष्यति ।। ३७०&lt;br&gt;&#xA;तच्छ्लाघनीयो दुहितुस्तव भर्ता स तादृशः ।&lt;br&gt;&#xA;इत्युक्ते ज्ञानिना तेन प्रह्वो राजा जगाद तम् ।। ३७१&lt;br&gt;&#xA;क्व मालवः क्व भगवन्हंसद्वीपो महानयम् ।&lt;br&gt;&#xA;पन्था दुर्गश्च कार्यं च नेदं कालान्तरक्षमम् ।। ३७२&lt;br&gt;&#xA;तत्प्रसादपरो नित्यं त्वमेवात्र गतिर्मम ।&lt;br&gt;&#xA;इति राज्ञा स विज्ञप्तस्तपस्वी भक्तवत्सलः ।। ३७३&lt;br&gt;&#xA;एषोऽहं साधयाम्येतदित्युक्त्वान्तर्दधे ततः ।&lt;br&gt;&#xA;क्षणाच्च मालवं प्राप पुरं श्रीसेनभूभृतः ।। ३७४&lt;br&gt;&#xA;तत्र तस्मिन्प्रविश्यैव श्रीदर्शनविनिर्मिते ।&lt;br&gt;&#xA;देवागारे गणाधीशं प्रणम्योपविवेश सः ।। ३७५&lt;br&gt;&#xA;नमोऽस्तु तुभ्यं नक्षत्रमालामण्डितमूर्धने ।&lt;br&gt;&#xA;सुमेरुशिखराभाय कल्याणमयमूर्तये ।। ३७६&lt;br&gt;&#xA;नौमि नृत्तोत्सवोत्क्षिप्तसरलाभ्रंलिहं तव ।&lt;br&gt;&#xA;करं त्रिभुवनागारधारणस्तम्भसंनिभम् ।। ३७७&lt;br&gt;&#xA;निधानं सर्वसिद्धीनां विघ्नान्तक नमाम्यहम् ।&lt;br&gt;&#xA;पृथुलोदरकुम्भं ते पन्नगाभरणं वपुः ।। ३७८&lt;br&gt;&#xA;इति तत्र स यावच्च गणेशं स्तौति तापसः ।&lt;br&gt;&#xA;तावत्तत्प्रतिमानेतुः पुत्रस्तस्य वणिक्पतेः ।। ३७९&lt;br&gt;&#xA;उपेन्द्रशक्तेरुद्दामचिरोन्मादविशृङ्खलः ।&lt;br&gt;&#xA;भ्राम्यन्महेन्द्रशक्त्याख्यो विवेशात्रैव दैवतः ।। ३८०&lt;br&gt;&#xA;अभ्यधावद्ग्रहीतुं च तमेव स तपस्विनम् ।&lt;br&gt;&#xA;ततः स पाणिना तत्र तपस्वी तमताडयत् ।। ३८१&lt;br&gt;&#xA;स तेन न्यस्तमन्त्रेण पाणिना तस्य ताडितः ।&lt;br&gt;&#xA;शान्तोन्मादस्तथैवाभूत्स्वस्थबुद्धिर्वणिक्सुतः ।। ३८२&lt;br&gt;&#xA;जातलज्जश्च स ततो निर्गत्यैव दिगम्बरः ।&lt;br&gt;&#xA;हस्ताच्छादितकौपीनो जगाम स्वगृहं प्रति ।। ३८३&lt;br&gt;&#xA;तत्कालं लोकतो बुद्ध्वा समेत्यानन्दनिर्भरः ।&lt;br&gt;&#xA;उपेन्द्रशक्तिः स्वपिता तमनैषीन्निजं गृहम् ।। ३८४&lt;br&gt;&#xA;तत्र तं स्नपयित्वा च कृत्वा वस्त्राद्यलंकृतम् ।&lt;br&gt;&#xA;तद्युक्तस्तापसं तं स ब्रह्मसोममुपाययौ ।। ३८५&lt;br&gt;&#xA;उपानयच्च बह्वस्मै धनं पुत्रप्रदायिने ।&lt;br&gt;&#xA;स तु तन्नैव जग्राह तापसो दिव्यसिद्धिभृत् ।। ३८६&lt;br&gt;&#xA;अत्रान्तरे च तद्बुद्ध्वा तमुपागात्तपस्विनम् ।&lt;br&gt;&#xA;श्रीदर्शनान्वितो भक्त्या श्रीसेननृपतिः स्वयम् ।। ३८७&lt;br&gt;&#xA;प्रणिपत्य स्तुतिं कृत्वा तं स राजा व्यजिज्ञपत् ।&lt;br&gt;&#xA;संपन्ना वणिजस्तावत्पुत्रस्वास्थ्यादुपक्रिया ।। ३८८&lt;br&gt;&#xA;युष्मदागमनादस्य तन्ममापि तथा कुरु ।&lt;br&gt;&#xA;यथा श्रीदर्शनस्यास्य मत्सूनोः कुशलं भवेत् ।। ३८९&lt;br&gt;&#xA;इति तेनार्थितो राज्ञा तापसः सोऽब्रवीद्धसन् ।&lt;br&gt;&#xA;राजन्किमस्य चौरस्य करोम्यहमभीप्सितम् ।। ३९०&lt;br&gt;&#xA;यो राजपुत्र्या हृदयं मुषित्वाभरणानि च ।&lt;br&gt;&#xA;रात्रावनङ्गमञ्जर्या हंसद्वीपादिहागतः ।। ३९१&lt;br&gt;&#xA;तथापि त्वद्वचः कार्यं मयेत्युक्त्वा प्रकोष्ठतः ।&lt;br&gt;&#xA;श्रीदर्शनं तमादाय तापसोऽन्तर्दधेऽथ सः ।। ३९२&lt;br&gt;&#xA;स प्राप्य हंसद्वीपं च राज्ञोऽनङ्गोदयस्य तम् ।&lt;br&gt;&#xA;प्रावेशयद्राजधानीं तत्सुताभरणैर्युतम् ।। ३९३&lt;br&gt;&#xA;सोऽप्यभ्यनन्दत्तं राजा प्राप्तं श्रीदर्शनं तदा ।&lt;br&gt;&#xA;हृष्टः पूर्वं तमभ्यर्च्य पादनम्रस्तपस्विनम् ।। ३९४&lt;br&gt;&#xA;ददौ च तां सुतां तस्मै पुण्याहेऽनङ्गमञ्जरीम् ।&lt;br&gt;&#xA;श्रीदर्शनाय रत्नौघमालिनीं वसुधामिव ।। ३९५&lt;br&gt;&#xA;तया बद्ध्वा समेतं च तं स जामातरं पुनः ।&lt;br&gt;&#xA;मालवं प्रापयामास शक्त्या तस्य तपस्विनः ।। ३९६&lt;br&gt;&#xA;तत्र प्राप्तश्च स ततः कान्ताद्वितयसंगतः ।&lt;br&gt;&#xA;श्रीदर्शनः सुखं तस्थौ हृष्टराजाभिनन्दितः ।। ३९७&lt;br&gt;&#xA;कालेन तस्मिञ्श्रीसेने राज्ञि लोकान्तरं गते ।&lt;br&gt;&#xA;तद्राज्यं प्राप्य पृथिवीं कृत्स्नां वीरो जिगाय सः ।। ३९८&lt;br&gt;&#xA;समासादितसाम्राज्यः स तयोर्भार्ययोर्द्वयोः ।&lt;br&gt;&#xA;पद्मिष्ठानङ्गमञ्जर्योस्तनयौ द्वावजीजनत् ।। ३९९&lt;br&gt;&#xA;एकं तयोः पद्मसेनं नाम्ना स कृतवान्नृपः ।&lt;br&gt;&#xA;अनङ्गसेनमपरं वृद्धिं तौ चात्र नीतवान् ।। ४००&lt;br&gt;&#xA;याति काले च देवीभ्यां सह सोऽभ्यन्तरे स्थितः ।&lt;br&gt;&#xA;श्रीदर्शनोऽशृणोद्राजा विप्रस्याक्रन्दितं बहिः ।। ४०१&lt;br&gt;&#xA;प्रवेश्य तं च पप्रच्छ विप्रमाक्रन्दकारणम् ।&lt;br&gt;&#xA;ततः स दर्शितोद्वेगो विप्रस्तमिदमब्रवीत् ।। ४०२&lt;br&gt;&#xA;योऽभूद्दीप्तशिखोऽग्निर्मे सोऽट्टहासमुचाधुना ।&lt;br&gt;&#xA;सज्योतिर्धूमलेखोऽपि कालमेघेन नाशितः ।। ४०३&lt;br&gt;&#xA;इत्युक्त्वा दृष्टनष्टोऽभूद्ब्राह्मणः सोऽत्र तत्क्षणम् ।&lt;br&gt;&#xA;किमेतदुक्तमेतेन क्व गतश्चेति विस्मयात् ।। ४०४&lt;br&gt;&#xA;यावत्स राजा ब्रूते च तावद्देव्यावशङ्कितम् ।&lt;br&gt;&#xA;धाराश्रुणा रुदन्त्यौ ते तस्य पञ्चत्वमापतुः ।। ४०५&lt;br&gt;&#xA;तद्दृष्ट्वाशनिपातोग्रं सहसा स महीपतिः ।&lt;br&gt;&#xA;हा हा किमिदमित्यार्तो विलपन्नपतद्भुवि ।। ४०६&lt;br&gt;&#xA;पतितं च तमादाय पार्श्वगा निन्युरन्यतः ।&lt;br&gt;&#xA;देव्योश्च वह्निसंस्कारं नीत्वा मुखरको व्यधात् ।। ४०७&lt;br&gt;&#xA;लब्धसंज्ञोऽनुशोच्याथ भार्ये ते सुचिरं नृपः ।&lt;br&gt;&#xA;तयोर्निर्वर्तयामास स स्नेहादौर्ध्वदैहिकम् ।। ४०८&lt;br&gt;&#xA;बाष्पदुर्दिनबद्धान्धकारं नीत्वा च वत्सरम् ।&lt;br&gt;&#xA;द्वाभ्यां विभज्य पुत्राभ्यां पृथ्वीराज्यं ददौ द्विधा ।। ४०९&lt;br&gt;&#xA;ततो निर्गत्य नगरात्प्रकृतीरनुयायिनीः ।&lt;br&gt;&#xA;निवर्त्य जातवैराग्यः शिश्रिये तपसे वनम् ।। ४१०&lt;br&gt;&#xA;फलमूलाशनस्तत्र वसञ्जातु यदृच्छया ।&lt;br&gt;&#xA;भ्रमन्सोऽन्तिकमेकस्य प्राप न्यग्रोधशाखिनः ।। ४११&lt;br&gt;&#xA;तत्र प्राप्तमकस्मात्तं निर्गत्यैव तरोस्ततः ।&lt;br&gt;&#xA;ऊचतुर्दिव्यरूपे द्वे फलमूलकरे स्त्रियौ ।। ४१२&lt;br&gt;&#xA;राजन्नेहि गृहाणैतान्यद्य मूलफलानि नौ ।&lt;br&gt;&#xA;तच्छ्रुत्वा सोऽब्रवीद्ब्रूतं तावन्मे के युवामिति ।। ४१३&lt;br&gt;&#xA;ततस्ते दिव्यनार्यौ तमूचतुस्तर्हि नौ गृहम् ।&lt;br&gt;&#xA;एहि प्रविश्य तत्रैतद्वक्ष्यामस्ते यथातथम् ।। ४१४&lt;br&gt;&#xA;तच्छ्रुत्वा स तथेत्युक्त्वा ताभ्यां श्रीदर्शनः सह ।&lt;br&gt;&#xA;प्रविष्टोऽत्र ददर्शान्तर्दिव्यं हेममयं पुरम् ।। ४१५&lt;br&gt;&#xA;विश्रान्तस्तत्र दिव्यानि भुक्तवांश्च फलानि सः ।&lt;br&gt;&#xA;नारीभ्यां जगदे ताभ्यामिदानीं नृपते शृणु ।। ४१६&lt;br&gt;&#xA;आसीत्कमलगर्भाख्यः प्रतिष्ठाने पुरा द्विजः ।&lt;br&gt;&#xA;तस्याभूता च भार्ये द्वे एका पथ्या बलापरा ।। ४१७&lt;br&gt;&#xA;जराक्रान्ताश्च कालेन ते भार्यापतयस्त्रयः ।&lt;br&gt;&#xA;पर्यन्ते विविशुर्वह्निं सहान्योन्यानुरागिणः ।। ४१८&lt;br&gt;&#xA;भार्यापतित्वं सर्वस्मिन्भूयाज्जन्मनि नः प्रभो ।&lt;br&gt;&#xA;इति प्रार्थ्यत तस्मिंश्च काले तैरनलाद्वरः ।। ४१९&lt;br&gt;&#xA;ततः कमलगर्भोऽसौ यक्षयोनावजायत ।&lt;br&gt;&#xA;प्रदीप्ताक्षस्य यक्षस्य पुत्रो दीप्तशिखाभिधः ।। ४२०&lt;br&gt;&#xA;कनीयानट्टहासस्य भ्राता तीव्रतपोबलात् ।&lt;br&gt;&#xA;तद्भार्ये अपि ते पथ्याबले यक्षपतेः सुते ।। ४२१&lt;br&gt;&#xA;धूमकेत्वभिधानस्य जज्ञाते यक्षकन्यके ।&lt;br&gt;&#xA;ज्योतिर्लेखाभिधानैका धूमलेखेति चापरा ।। ४२२&lt;br&gt;&#xA;कालेन च भगिन्यौ ते कन्यके प्राप्तयौवने ।&lt;br&gt;&#xA;भर्त्रर्थं तपसा गत्वारण्येऽतोषयतां हरम् ।। ४२३&lt;br&gt;&#xA;स तुष्टो दर्शनं दत्त्वा देवस्ते द्वे समादिशत् ।&lt;br&gt;&#xA;सममेव प्रविश्याग्निं युवाभ्यां पूर्वजन्मनि ।। ४२४&lt;br&gt;&#xA;येन साकं वृतं भार्यापतित्वं सर्वजन्मसु ।&lt;br&gt;&#xA;स वां यक्षोऽट्टहासस्य भ्राता दीप्तशिखाभिधः ।। ४२५&lt;br&gt;&#xA;जातः स स्वामिशापेन पुनर्मर्त्यत्वमागतः ।&lt;br&gt;&#xA;जातः श्रीदर्शनो नाम तद्युवामपि गच्छतम् ।। ४२६&lt;br&gt;&#xA;भवेतां मर्त्यलोकेऽस्य भार्ये शापक्षये पुनः ।&lt;br&gt;&#xA;यूयं च भार्यापतयो यक्षाः सर्वे भविष्यथ ।। ४२७&lt;br&gt;&#xA;इति गौरीपतेर्वाक्यादुभे ते यक्षकन्यके ।&lt;br&gt;&#xA;पद्मिष्ठानङ्गमञ्जर्यावजायेतां भुवस्तले ।। ४२८&lt;br&gt;&#xA;श्रीदर्शनस्य भार्यात्वं प्राप्ते सत्यौ च तेऽचिरात् ।&lt;br&gt;&#xA;एत्य तेनाट्टहासेन युक्त्या ब्राह्मणरूपिणा ।। ४२९&lt;br&gt;&#xA;श्लिष्टोक्त्या स्मारिते दैवाज्जातिं नामान्युदीर्य यत् ।&lt;br&gt;&#xA;तेन ते तां तनुं त्यक्त्वा यक्षिणीत्वमुपागते ।। ४३०&lt;br&gt;&#xA;ते चावां त्वमिमे विद्धि भवान्दीप्तशिखश्च सः ।&lt;br&gt;&#xA;इत्युक्त एव ताभ्यां तां जातिं श्रीदर्शनोऽस्मरत् ।। ४३१&lt;br&gt;&#xA;संपन्नश्च ततः सद्यो यक्षो दीप्तशिखोऽत्र सः ।&lt;br&gt;&#xA;प्राप्तश्च ताभ्यां भार्याभ्यां संयोगं विधिवत्पुनः ।। ४३२&lt;br&gt;&#xA;तमिमं विद्धि मां यक्षं विचित्रकथ ते इमे ।&lt;br&gt;&#xA;ज्योतिर्लेखा तथा धूमलेखा जानीहि मे प्रिये ।। ४३३&lt;br&gt;&#xA;तदेवं मादृशां देववंशजानामपीदृशम् ।&lt;br&gt;&#xA;सुखदुःखं भवेत्कामं मानुषाणां कथैव का ।। ४३४&lt;br&gt;&#xA;युष्माकं चाचिराद्वत्स भविष्यति समागमः ।&lt;br&gt;&#xA;भर्त्रा मृगाङ्कदत्तेन मा विषादमतः कृथाः ।। ४३५&lt;br&gt;&#xA;अहं चेह तवातिथ्यहेतोरास्थामिदं हि मे ।&lt;br&gt;&#xA;भौमं धाम तदास्स्वेह करिष्येऽभिमतं तव ।। ४३६&lt;br&gt;&#xA;ततो यास्यामि कैलासं स्वं धामेति निजां कथाम् ।&lt;br&gt;&#xA;उक्त्वा स यक्षो मां तत्र कंचित्कालमुपाचरत् ।। ४३७&lt;br&gt;&#xA;अद्य युष्मानिह प्राप्ताञ्ज्ञात्वा रात्रौ स सन्मतिः ।&lt;br&gt;&#xA;सुप्तानां भवतां मध्ये सुप्तमानीय मां न्यधात् ।। ४३८&lt;br&gt;&#xA;ततो दृष्टोऽस्मि युष्माभिर्यूय दृष्टा मयापि च ।&lt;br&gt;&#xA;इत्येष युष्मद्विश्लेषे वृत्तान्तो देव मामकः ।। ४३९&lt;br&gt;&#xA;इति निजसचिवान्निशम्य तस्मांन्निशि स विचित्रकथाद्यथार्थनाम्नः ।&lt;br&gt;&#xA;सुखमभजदतीव राजपुत्रः सममपरैः सचिवैर्मृगाङ्कदत्तः ।। ४४०&lt;br&gt;&#xA;नीत्वात्र रात्रिमटवीभुवि नागशापविश्लेषितान्मिलितशेषसखीन्विचिन्वन् ।&lt;br&gt;&#xA;अभ्युज्जयिन्युदचलच्च शशाङ्कवत्या लाभाय सोऽर्पितमतिः सह तैर्वयस्यैः ।। ४४१&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके षष्ठस्तरङ्गः ।&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/007/</guid>
      <description>&lt;p&gt;ततस्तैः सचिवैर्युक्तः क्रमाच्छ्रुतधिपञ्चमैः ।&lt;br&gt;&#xA;मृगाङ्कदत्तस्तस्यां स गच्छन्विन्ध्याटवीभुवि ।। १&lt;br&gt;&#xA;संप्राप सफलस्निग्धतरुच्छायमनोरमम् ।&lt;br&gt;&#xA;एकं काननमच्छाच्छस्वादुशीतजलाशयम् ।। २&lt;br&gt;&#xA;तत्र स्नातः ससचिवो भुक्तनानाफलश्च सः ।&lt;br&gt;&#xA;एकदेशे लताच्छन्ने समालापमिवाशृणोत् ।। ३&lt;br&gt;&#xA;गत्वा ददाति यावच्च दृष्टिं तत्र लतान्तरे ।&lt;br&gt;&#xA;तावद्ददर्श तत्रान्तर्महान्तं वरवारणम् ।। ४&lt;br&gt;&#xA;आश्वासयन्तं पुरुषं पथि श्रान्तमचक्षुषम् ।&lt;br&gt;&#xA;करेणोपाहृतैस्तोयैः फलैः कर्णानिलैस्तथा ।। ५&lt;br&gt;&#xA;कच्चित्किंचित्समाश्वस्तो भवानिति च तं मुहुः ।&lt;br&gt;&#xA;साधुमानुषवत्प्रीत्या वदन्तं व्यक्तया गिरा ।। ६&lt;br&gt;&#xA;तं दृष्ट्वा स सखीनाह राजपुत्रः सविस्मयः ।&lt;br&gt;&#xA;पश्यत क्व गजो वन्यः क्वाचारो मानुषोचितः ।। ७&lt;br&gt;&#xA;अवश्यं कोऽप्ययं हेतोः कुतोऽप्येवमिह स्थितः ।&lt;br&gt;&#xA;अयं प्रचण्डशक्तेश्च सख्युः सुसदृशः पुमान् ।। ८&lt;br&gt;&#xA;किं त्वन्ध एष तत्क्षिप्रं पश्याम इति तान्सखीन् ।&lt;br&gt;&#xA;उक्त्वा मृगाङ्कदत्तोऽत्र तस्थौ शृण्वन्नलक्षितः ।। ९&lt;br&gt;&#xA;तावत्स तं समाश्वस्तमन्धं पप्रच्छ वारणः ।&lt;br&gt;&#xA;कस्त्वं कथमिहायातोऽस्यन्धः सन्कथ्यतामिति ।। १०&lt;br&gt;&#xA;ततः सोऽपि जगादैतं पुमानन्धो गजोत्तमम् ।&lt;br&gt;&#xA;अस्तीहामरदत्ताख्यो राजायोध्यापुरीपतिः ।। ११&lt;br&gt;&#xA;मृगाङ्कदत्त इत्यस्ति तस्योत्तमगुणः सुतः ।&lt;br&gt;&#xA;तस्य प्रचण्डशक्त्याख्यो भृत्योऽहं शुभजन्मनः ।। १२&lt;br&gt;&#xA;स राजपुत्रः केनापि कारणेन स्वदेशतः ।&lt;br&gt;&#xA;पित्रा निर्वासितोऽस्माभिः सहायैर्दशभिर्वृतः ।। १३&lt;br&gt;&#xA;ते शशाङ्कवतीहेतोर्वयमुज्जयिनीं ततः ।&lt;br&gt;&#xA;प्रस्थिता नागशापेन सर्वेऽटव्यां वियोजिताः ।। १४&lt;br&gt;&#xA;अहं चान्धत्वमायातस्तच्छापेन परिभ्रमन् ।&lt;br&gt;&#xA;इह प्राप्तो यथालब्धफलमूलजलाशनः ।। १५&lt;br&gt;&#xA;श्वभ्रादिपातानशनैर्मृत्युरिष्टतमोऽपि मे ।&lt;br&gt;&#xA;अनुभावयता क्लेशं न दत्तो बत वेधसा ।। १६&lt;br&gt;&#xA;जाने त्वद्य यथा शान्तं क्षुद्दुःखं त्वत्प्रसादतः ।&lt;br&gt;&#xA;तथान्ध्यमपि मे शाम्येत्किमपि त्वं हि दैवतम् ।। १७&lt;br&gt;&#xA;इत्युक्ते तेन संजातनिश्चयो हर्षशोकयोः ।&lt;br&gt;&#xA;मृगाङ्कदत्तो मध्यस्थः सचिवांस्तानभाषत ।। १८&lt;br&gt;&#xA;प्रचण्डशक्तिरेवायं कष्टमेतां दशां गतः ।&lt;br&gt;&#xA;न चैष संभावयितुं युक्तो नस्त्वरयाधुना ।। १९&lt;br&gt;&#xA;नेत्रोपकारमस्यैष द्विपः कुर्वीत जातुचित् ।&lt;br&gt;&#xA;अस्मान्दृष्ट्वा त्वसौ नश्येद्द्रष्टव्योऽन्तस्तदत्र नः ।। २०&lt;br&gt;&#xA;इत्युक्त्वा सानुगः शृण्वंस्तस्थौ राजसुतोऽत्र सः ।&lt;br&gt;&#xA;प्रचण्डशक्तिश्च ततस्तं स पप्रच्छ वारणम् ।। २१&lt;br&gt;&#xA;इदानीं ब्रूहि वृत्तान्तं महात्मन्मम को भवान् ।&lt;br&gt;&#xA;कैषा ते गजता वाक्च समदस्यापि निर्मदा ।। २२&lt;br&gt;&#xA;तदाकर्ण्य स निःश्वस्य गजेन्द्रस्तमभाषत ।&lt;br&gt;&#xA;शृण्विमं निजवृत्तान्तमामूलात्कथयामि ते ।। २३&lt;br&gt;&#xA;नगर्यामेकलव्यायां पुरा श्रुतधराभिधः ।&lt;br&gt;&#xA;राजाभूत्तस्य चाभूतां सुतौ द्वौ भार्ययोर्द्वयोः ।। २४&lt;br&gt;&#xA;तयोः शीलधरं नाम ज्येष्ठं तस्मिन्दिवं गते ।&lt;br&gt;&#xA;राज्यात्सत्यधरो नाम कनीयान्निरवासयत् ।। २५&lt;br&gt;&#xA;सोऽथ शीलधरो गत्वा तेनामर्षेण शंकरम् ।&lt;br&gt;&#xA;आराध्य तपसा तुष्टात्तस्माद्वरमयाचत ।। २६&lt;br&gt;&#xA;भूयासं देव गन्धर्वो येनाम्बरचरो भवन् ।&lt;br&gt;&#xA;तं सत्यधरदायादं हन्यामेवावहेलया ।। २७&lt;br&gt;&#xA;तच्छ्रुत्वा भगवानेवं शंभुरादिशति स्म तम् ।&lt;br&gt;&#xA;एतत्ते भावि किं त्वद्य स शत्रुस्ते मृतः स्वयम् ।। २८&lt;br&gt;&#xA;जनिष्यते च राढायां पुनरुग्रभटस्य सः ।&lt;br&gt;&#xA;नृपस्य पुत्रः समरभटो नाम पितृप्रियः ।। २९&lt;br&gt;&#xA;त्वं च भीमभटो नाम तस्य द्वैमातुरोऽग्रजः ।&lt;br&gt;&#xA;भ्राता जनिष्यते तं च हत्वा राज्यं करिष्यसि ।। ३०&lt;br&gt;&#xA;सामर्षेण त्वया चैतद्यतस्तप्तं तपस्ततः ।&lt;br&gt;&#xA;मुनिशापात्पदभ्रष्टो वन्यो हस्ती भविष्यसि ।। ३१&lt;br&gt;&#xA;जातिस्मरो व्यक्तवाक्च भवानाश्वासयिष्यति ।&lt;br&gt;&#xA;यदावसन्नमतिथिं स्ववृत्तान्तं च वक्ष्यति ।। ३२&lt;br&gt;&#xA;तदा गजत्वान्निर्मुक्तो गन्धर्वस्त्वं भविष्यसि ।&lt;br&gt;&#xA;उपकारश्च तस्यापि भविष्यत्यतिथेस्तदा ।। ३३&lt;br&gt;&#xA;इत्यादिश्य तिरोभूते भर्गे शीलधरोऽत्र सः ।&lt;br&gt;&#xA;दृष्ट्वा चिरतपःक्षीणां गङ्गायां तनुमक्षिपत् ।। ३४&lt;br&gt;&#xA;अत्रान्तरे कथासंधौ पूर्वोद्दिष्टस्य भूपतेः ।&lt;br&gt;&#xA;तस्योग्रभटसंज्ञस्य राढायां पुरि तुल्यया ।। ३५&lt;br&gt;&#xA;मनोरमाख्यया देव्या समं निवसतः सुखम् ।&lt;br&gt;&#xA;पार्श्वं देशान्तरादागाल्लासको नाम नर्तकः ।। ३६&lt;br&gt;&#xA;स च नाट्यप्रयोगं तं राज्ञे तस्मायदर्शयत् ।&lt;br&gt;&#xA;दैत्यानां हरिणा यत्र हृतं स्त्रीरूपिणामृतम् ।।&lt;br&gt;&#xA;सत्यामृताया इव तद्राजा कामवशं ययौ ।। ३९&lt;br&gt;&#xA;नृत्तान्ते च धनं भूरि तत्पित्रे प्रवितीर्य सः ।&lt;br&gt;&#xA;प्रावेशयत्तां तत्कालं कन्यामन्तःपुरं स्वकम् ।। ४०&lt;br&gt;&#xA;ततस्तया स नर्तक्या विहितोद्वाहया सह ।&lt;br&gt;&#xA;लास्यवत्या नृपस्तस्थौ तन्मुखासक्तलोचनः ।। ४१&lt;br&gt;&#xA;एकदा स यजुःस्वामिसंज्ञं प्राह पुरोहितम् ।&lt;br&gt;&#xA;पुत्रो नास्तीह मे तत्त्वं पुत्रेष्टिं मम कुर्विति ।। ४२&lt;br&gt;&#xA;ततस्तथेति विधिवत्तामिष्टिं तस्य भूपतेः ।&lt;br&gt;&#xA;पुरोहितः स विदधे विद्वद्भिर्ब्राह्मणैः सह ।। ४३&lt;br&gt;&#xA;प्राशयन्मन्त्रपूतं च तद्देवीं तां मनोरमाम् ।&lt;br&gt;&#xA;भागमग्र्यं चरोर्ज्येष्ठां स पूर्वाराधितस्तया ।। ४४&lt;br&gt;&#xA;शेषं तस्यै द्वितीयस्यै लास्यवत्यै ददौ च सः ।&lt;br&gt;&#xA;ततश्च तौ तयोः शीलधरसत्यधरावुभौ ।। ४५&lt;br&gt;&#xA;उभयोरुदरे राज्ञ्योः पूर्वोक्तौ संबभूवतुः ।&lt;br&gt;&#xA;प्राप्ते च समये चात्र देवी तस्य महीपतेः ।। ४६&lt;br&gt;&#xA;मनोरमा प्रसूते स्म पुत्रं कल्याणलक्षणम् ।&lt;br&gt;&#xA;एष भीमभटो नाम जातः ख्यातयशा नृपः ।। ४७&lt;br&gt;&#xA;इत्युच्चचार तत्कालं सुस्पष्टा भारती दिवः ।&lt;br&gt;&#xA;ततोऽन्येद्युः प्रसुषुवे सापि लास्यवती सुतम् ।। ४८&lt;br&gt;&#xA;पिता च तं स समरभटं नाम्नाकरोन्नृपः ।&lt;br&gt;&#xA;अथ तौ कृतसंस्काराववर्धेतां शनैः शिशू ।। ४९&lt;br&gt;&#xA;ज्येष्ठो भीमभटस्तं तु कनिष्ठमजयद्गुणैः ।&lt;br&gt;&#xA;तत्संघर्षेण चान्योन्यं तयोर्वैरमवर्धत ।। ५०&lt;br&gt;&#xA;एकदा बाहुना बाहुयुद्धकेलौ समत्सरः ।&lt;br&gt;&#xA;हन्ति स्म कण्ठे समरभटो भीमभटं हठात् ।। ५१&lt;br&gt;&#xA;ततो भीमभटः क्रोधाद्भुजाभ्यां परिवेष्ट्य तम् ।&lt;br&gt;&#xA;न्यधादुत्क्षिप्य समरभटं चटदिति क्षितौ ।। ५२&lt;br&gt;&#xA;स तेनाभिहतो गाढं सर्वद्वारैरसृग्वमन् ।&lt;br&gt;&#xA;समुत्थाप्यान्तिकं मातुर्नीतोऽभून्निजसेवकैः ।। ५३&lt;br&gt;&#xA;सा तं दृष्ट्वा च बुद्ध्वा च वृत्तान्तं स्नेहकातरा ।&lt;br&gt;&#xA;तस्य मूर्धनि मूर्धानमासज्य प्रारुदद्भृशम् ।। ५४&lt;br&gt;&#xA;तावद्राज्ञा प्रविष्टेन तद्दृष्ट्वाकुलचेतसा ।&lt;br&gt;&#xA;किमेतदिति पृष्टा सा लास्यवत्येवमब्रवीत् ।। ५५&lt;br&gt;&#xA;इयं भीमभटेनास्य कृतावस्था सुतस्य मे ।&lt;br&gt;&#xA;सदा चाभिभवत्येनं न चाहं देव वच्मि ते ।। ५६&lt;br&gt;&#xA;इदं दृष्ट्वा तु जानेऽहं तवैव स्याच्छिवं कथम् ।&lt;br&gt;&#xA;तस्मिन्नेवंविधे पुत्रे विचारयतु वा भवान् ।। ५७&lt;br&gt;&#xA;एवं तयोक्तः प्रियया स तमुग्रभटो नृपः ।&lt;br&gt;&#xA;क्रुद्धो भीमभटं स्वात्मसंनिकर्षान्न्यवारयत् ।। ५८&lt;br&gt;&#xA;हृतवृत्तिं च कृत्वैनं राजपुत्रशतं व्यधात् ।&lt;br&gt;&#xA;रक्षार्थं तस्य समरभटस्य सपरिच्छदम् ।। ५९&lt;br&gt;&#xA;स्वाधीनं चाकरोत्तस्य भाण्डागारं कनीयसः ।&lt;br&gt;&#xA;तं तु भीमभटं ज्येष्ठं सर्वाकारमपाकरोत् ।। ६०&lt;br&gt;&#xA;ततो माता तमाहूय सा वक्ति स्म मनोरमा ।&lt;br&gt;&#xA;नर्तकीरागिणा तावत्पित्रा त्वं परिवर्जितः ।। ६१&lt;br&gt;&#xA;तन्मातामहशालां त्वं गच्छ पाटलिपुत्रकम् ।&lt;br&gt;&#xA;तत्र मातामहः स्वं ते राज्यं दास्यत्यपुत्रकः ।। ६२&lt;br&gt;&#xA;इह त्वां चैष समरभटो हन्याद्रिपुर्बली ।&lt;br&gt;&#xA;इति मातुर्वचः श्रुत्वा तां स भीमभटोऽब्रवीत् ।। ६३&lt;br&gt;&#xA;क्षत्रियः सन्न देशं स्वं त्यक्ष्यामि क्लीबवद्भयात् ।&lt;br&gt;&#xA;धीरा भवाम्ब कः शक्तो वराको मां प्रबाधितुम् ।।६ ४&lt;br&gt;&#xA;इत्युक्तवन्तं तं माता साब्रवीत्तर्हि भूयसः ।&lt;br&gt;&#xA;सहायान्कुरु रक्षार्थं मदीयैस्त्वं धनैरिति ।। ६५&lt;br&gt;&#xA;ततो भीमभटोऽवादीदेतदम्ब न शोभते ।&lt;br&gt;&#xA;एवं हि सत्यं तातस्य प्रातिपक्ष्यं कृतं भवेत् ।। ६६&lt;br&gt;&#xA;तन्मे त्वदाशिषैव स्यात्कल्याणं निर्वृता भव ।&lt;br&gt;&#xA;इत्याश्वास्य स तां भीमभटो निरगमत्ततः ।। ६७&lt;br&gt;&#xA;तावच्च तत्र बुद्ध्वा तत्पौराः सर्वे व्यचिन्तयन् ।&lt;br&gt;&#xA;अनौचित्यं परं राज्ञा कृतं भीमभटस्य तु ।। ६८&lt;br&gt;&#xA;नैवास्य राज्यं समरभटो हर्तुं प्रगल्भते ।&lt;br&gt;&#xA;तदेष पूर्वसेवायाः कालो भीमभटस्य नः ।। ६९&lt;br&gt;&#xA;इति निश्चित्य गुप्तं ते पौरा मीमभटं धनैः ।&lt;br&gt;&#xA;तथापुष्यन्यथा सोऽत्र तस्थौ भृत्यैः समं सुखम् ।। ७०&lt;br&gt;&#xA;कनिष्ठः स तु तस्यासीद्वधमेव निरूपयन् ।&lt;br&gt;&#xA;पितुः परिच्छदकृतः परिकल्प्य तदाशयम् ।। ७१&lt;br&gt;&#xA;तावच्च शङ्खदत्ताख्यो विप्रः शूरो युवा धनी ।&lt;br&gt;&#xA;द्वयोर्वयस्यः समरभटमेत्य तमब्रवीत् ।। ७२&lt;br&gt;&#xA;भ्रात्रा वैरं न युक्तं ते नैष धर्मो न च त्वया ।&lt;br&gt;&#xA;ज्यायान्स बाधितुं शक्यः स्यादकीर्तिः परं तव ।। ७३&lt;br&gt;&#xA;इति ब्रुवन्नधिक्षिप्य स तेन निरभर्त्स्यत ।&lt;br&gt;&#xA;हितोपदेशो मूर्खस्य कोपायैव न शान्तये ।। ७४&lt;br&gt;&#xA;ततस्तत्कोपतो गत्वा धीरस्तद्विजिगीषया ।&lt;br&gt;&#xA;शङ्खदत्तो व्यधादेकसख्यं भीमभटेन सः ।। ७५&lt;br&gt;&#xA;अथात्र मणिदत्ताख्यः कोऽपि देशान्तरागतः ।&lt;br&gt;&#xA;आनीतवानश्वरत्नमेकमत्युत्तमं वणिक् ।। ७६&lt;br&gt;&#xA;शशाङ्कधवलं शुद्धशङ्खादिश्रव्यनिःस्वनम् ।&lt;br&gt;&#xA;दुग्धाब्धेरिव कल्लोलजालमुच्छ्रितमुत्थितम् ।। ७७&lt;br&gt;&#xA;रोचमानैः समायुक्तचूडामण्यङ्गदादिभिः ।&lt;br&gt;&#xA;गन्धर्वकुलसंभूतिसंसिद्धैरिव भूषितम् ।। ७८&lt;br&gt;&#xA;आख्यातं शङ्खदत्तेन तं च गत्वा हयोत्तमम् ।&lt;br&gt;&#xA;क्रीणाति स्म धनैर्भीमभटस्तस्माद्वणिग्वरात् ।। ७९&lt;br&gt;&#xA;तत्क्षणं चात्र समरभटो बुद्ध्वा तदैत्य सः ।&lt;br&gt;&#xA;मूल्येन द्विगुणेनाश्वं वणिजो मार्गति स्म तम् ।। ८०&lt;br&gt;&#xA;परतन्त्रीकृतं तं च तस्मै नादाद्वणिग्यदा ।&lt;br&gt;&#xA;तदा सोऽश्वं बलान्नेतुं तं प्रावर्तत मत्सरात् ।। ८१&lt;br&gt;&#xA;तेनोभयोस्तयो राजपुत्रयोः शस्त्रपाणिषु ।&lt;br&gt;&#xA;भृत्येषु धावितेष्वत्र समभूद्युद्धमुद्धतम् ।। ८२&lt;br&gt;&#xA;तत्र भौमभटोच्चण्डदोर्दण्डनिहतानुगः ।&lt;br&gt;&#xA;त्यक्त्वा हयं स समरभटोऽभज्यत तद्भयात् ।। ८३&lt;br&gt;&#xA;भज्यमानं च धावित्वा केशेष्वाकृष्य पृष्ठतः ।&lt;br&gt;&#xA;निहन्ति शङ्खदत्तस्तं यावन्मन्युभराकुलः ।। ८४&lt;br&gt;&#xA;तावद्भीमभटः पश्चादुपेत्यैनं न्यवारयत् ।&lt;br&gt;&#xA;आस्तां संप्रति तातस्य दुःखमेव भवेदिति ।। ८५&lt;br&gt;&#xA;ततः स शङ्खदत्तेन मुक्तो रक्त व्रणैर्वमन् ।&lt;br&gt;&#xA;त्रस्तः पलाय्य समरभटः पार्श्वमगात्पितुः ।। ८६&lt;br&gt;&#xA;ततोऽत्र स्वीकृताश्वं त वीरं भीमभटं क्षणात् ।&lt;br&gt;&#xA;उपेत्य ब्राह्मणः कश्चिन्नीत्वा विजनमब्रवीत् ।। ८७&lt;br&gt;&#xA;माता मनोरमा देवी यजुःस्वामी पुरोहितः ।&lt;br&gt;&#xA;पितृमन्त्री स सुमतिस्त्वामिदं ब्रुवतेऽधुना ।। ८८&lt;br&gt;&#xA;जानासि यादृशो वत्स राजा त्वयि विशेषतः ।&lt;br&gt;&#xA;अस्मिन्व्यतिकरे वृत्ते शत्रुतामेव ते गतः ।। ८९&lt;br&gt;&#xA;तदात्मानं च धर्मं च यशश्च यदि रक्षसि ।&lt;br&gt;&#xA;आयतिं यदि जानासि यद्यस्मान्मन्यसे हितान् ।। ९०&lt;br&gt;&#xA;तदर्कोऽस्तं गतो यावदितस्तावदलक्षितः ।&lt;br&gt;&#xA;निर्गत्य सांप्रतं सिद्ध्यै मातामहगृहं व्रज ।। ९१&lt;br&gt;&#xA;इति संदिष्टवद्भिश्च सद्रत्नस्वर्णपूरितम् ।&lt;br&gt;&#xA;तैरिदं प्रेषितं भाण्डं मद्धस्तेन च गृह्यताम् ।। ९२&lt;br&gt;&#xA;एतत्तस्माद्द्विजाच्छ्रुत्वा स तथेत्यभिनन्द्य च ।&lt;br&gt;&#xA;सुधीस्तत्स्वर्णसद्रत्नभाण्डं भीमभटोऽग्रहीत् ।। ९३&lt;br&gt;&#xA;दत्त्वा च प्रतिसंदेशमनुरूपं विसृज्य तम् ।&lt;br&gt;&#xA;द्विजं कृपाणपाणिस्तमारूढोऽभूत्तुरङ्गमम् ।। ९४&lt;br&gt;&#xA;गृहीतहेमरत्नेन द्वितीयाश्वाधिरोहिणा ।&lt;br&gt;&#xA;सहितः शङ्खदत्तेन सोऽथ प्रस्थितवांस्ततः ।। ९३&lt;br&gt;&#xA;दूरं व्यतीत्य चाध्वानं निशीथे स नृपात्मजः ।&lt;br&gt;&#xA;प्रापद्भीमभटो मार्गमध्ये शरवणं महत् ।। ९६&lt;br&gt;&#xA;तत्रानवरतं तस्य सवयस्यस्य गच्छतः ।&lt;br&gt;&#xA;पतद्वाजिखुरक्षुण्णशरशब्दप्रबोधितम् ।। ९७&lt;br&gt;&#xA;उत्थाय सिंहमिथुनमुद्गर्जत्पोतकैः सह ।&lt;br&gt;&#xA;अपाटयत्तौ तुरगौ नखैरुदरयोरधः ।। ९८&lt;br&gt;&#xA;सद्वितीयश्च तान्सर्वान्सिंहान्वीरः स तत्क्षणम् ।&lt;br&gt;&#xA;खड्गप्रहारलूनाङ्गानकरोद्गतजीवितान् ।। ९९&lt;br&gt;&#xA;समित्त्रोऽप्यवरुह्याथ तुरगौ यावदीक्षते ।&lt;br&gt;&#xA;तावद्विगलितान्त्रौ तौ भूमावपततामुभौ ।। १००&lt;br&gt;&#xA;तद्दृष्ट्वा स विषण्णस्तं शङ्खदत्तमभाषत ।&lt;br&gt;&#xA;सखे विरुद्धात्स्वजनाद्वयं यत्नात्पलायिताः ।। १०१&lt;br&gt;&#xA;ब्रूहि यत्नशतेनापि क्व पलायामहे विधेः ।&lt;br&gt;&#xA;येनेहापि हताः स्मोऽद्य वाहमात्रासहिष्णुना ।। १०२&lt;br&gt;&#xA;यत्कृते विहितो देशत्यागः सोऽपि हयो मृतः ।&lt;br&gt;&#xA;तदस्माभिः कथं पद्भ्यां गम्येयमटवी निशि ।। १०३&lt;br&gt;&#xA;इत्युक्तस्तेन स सुहृच्छङ्खदत्तस्तमब्रवीत् ।&lt;br&gt;&#xA;नैतन्नवं जयति यत्पौरुषं विधुरो विधिः ।। १०४&lt;br&gt;&#xA;निसर्ग एव तस्यायं धैर्येण तु स जीयते ।&lt;br&gt;&#xA;वातोऽद्रेरिव किं कुर्याद्धीरस्याकम्पितस्य सः ।। १०५&lt;br&gt;&#xA;तदेह्यारूढधैर्याश्वौ व्रजावोऽत्रेति वादिना ।&lt;br&gt;&#xA;शङ्खदत्तेन स समं प्रायाद्भीमभटस्ततः ।। ६०६&lt;br&gt;&#xA;व्यतिक्रान्तस्य शनकैः कान्तारमथ तस्य तत् ।&lt;br&gt;&#xA;शरपाटितपादस्य शर्वरी पर्यहीयत ।। १०७&lt;br&gt;&#xA;उदितेऽथ जगद्दीपे भानौ नैशतमोमुषि ।&lt;br&gt;&#xA;मार्गाब्जिनीसरोजेषु मधुरक्वणितालिषु ।। १०८&lt;br&gt;&#xA;दिष्ट्या सिंहादिसंकीर्णा तीर्णोऽयमटवीमिमाम् ।&lt;br&gt;&#xA;जल्पत्स्विवोत्फुल्लमुखेष्वन्योन्यमवलोक्य तम् ।। १०९&lt;br&gt;&#xA;क्रमेण गच्छन्नुटजैः समकीर्णं तपस्विनाम् ।&lt;br&gt;&#xA;पुलिनं जह्नुकन्यायाः प्रापत्स सवयस्यकः ।। ११०&lt;br&gt;&#xA;तत्र शार्वशिरोवासलग्नचन्द्रामृतैरिव ।&lt;br&gt;&#xA;तज्जलैः स्वादुभिः शीतैः स्नातो विश्राम्यति स्म सः ।। १११&lt;br&gt;&#xA;व्याधान्मार्गागतात्क्रीतैर्भृष्टैश्च हरिणामिषैः ।&lt;br&gt;&#xA;शङ्खदत्तोपनीतैश्च देहवृत्तिं व्यधत्त सः ।। ११२&lt;br&gt;&#xA;उत्तरीतुमशक्यां च पूर्णामालोक्य जाह्नवीम् ।&lt;br&gt;&#xA;तरङ्गहस्तैरसकृद्वारयन्तीमिवोच्छ्रितैः ।। ११३&lt;br&gt;&#xA;तस्याः कूलेन स ततो गत्वा ब्राह्मणपुत्रकम् ।&lt;br&gt;&#xA;स्वाध्यायासक्तमद्राक्षीद्विजनस्थोटजाङ्गणे ।। ११४&lt;br&gt;&#xA;उपेत्य तमपृच्छच्च कस्त्वं किमिह निर्जने ।&lt;br&gt;&#xA;एकाक्येव करोषीति ततः सोऽप्येनमभ्यधात् ।। ११५&lt;br&gt;&#xA;अहं वाराणसीवासी श्रीकण्ठाख्यद्विजात्मजः ।&lt;br&gt;&#xA;नीलकण्ठाभिधः पित्रा कृतसंस्कारपद्धतिः ।। ११६&lt;br&gt;&#xA;सोऽहं गुरुकुलाधीतविद्यो बाल्ये निजं गृहम् ।&lt;br&gt;&#xA;उपैमि यावत्तावन्मे विनष्टाः सर्वबान्धवाः ।। ११७&lt;br&gt;&#xA;तेनानाथोऽर्थहीनश्च गार्हस्थ्यासिद्धिदुःस्थितः ।&lt;br&gt;&#xA;निर्विण्णोऽहमिहागत्य तपस्तीव्रमशिश्रियम् ।। ११८&lt;br&gt;&#xA;ततः स्वप्नेऽब्रवाद्देवी गङ्गा दत्त्वा फलानि मे ।&lt;br&gt;&#xA;एतानि खादंस्तिष्ठेह यावत्प्राप्स्यसि वाञ्छितम् ।। ११९&lt;br&gt;&#xA;एतच्छ्रुत्वा प्रबुद्ध्यैव गत्वा स्नात्वा निशाक्षये ।&lt;br&gt;&#xA;प्रापं फलानि गङ्गायामागतानि जलान्तरे ।। १२०&lt;br&gt;&#xA;तान्यानीयामृतस्वादून्युटजेऽहं च भुक्तवान् ।&lt;br&gt;&#xA;एवं तान्यन्वहं प्राप्तान्यश्नन्नहमिह स्थितः ।। १२१&lt;br&gt;&#xA;इति तेनोदिते शङ्खदत्तं भीमभटोऽब्रवीत् ।&lt;br&gt;&#xA;अस्मै गार्हस्थ्यपर्याप्तं ददामि गुणिने धनम् ।। १२२&lt;br&gt;&#xA;तच्छ्रुत्वा श्रद्धितवचास्तेन राजसुतोऽथ सः ।&lt;br&gt;&#xA;मात्रा निसृष्टं तद्द्रव्यमदात्तस्मै द्विजन्मने ।। १२३&lt;br&gt;&#xA;अलुप्तसत्त्वकोषाणां महत्त्वं महतां हि किम् ।&lt;br&gt;&#xA;आकर्णितां परस्यार्तिं न चेच्छिन्दन्ति तत्क्षणम् ।। १२४&lt;br&gt;&#xA;कृतार्थीकृत्य तं विप्रं ततो गत्वा स सर्वतः ।&lt;br&gt;&#xA;चिन्वन्नुत्तरणोपायं गङ्गायां नाप्तवान्यदा ।। १२५&lt;br&gt;&#xA;तदा भीमभटो मूर्धनिबद्धासिविभूषणः ।&lt;br&gt;&#xA;शङ्खदत्तयुतो दोर्भ्यां तरीतुं तामवातरत् ।। १२६&lt;br&gt;&#xA;मध्यभागे च वार्योघदूरीकृतवयस्यकः ।&lt;br&gt;&#xA;कथंचित्तीर्णवान्पारं ह्रियमाणः स वीचिभिः ।। १२७&lt;br&gt;&#xA;पारं प्राप्तस्य मित्त्रं तं शङ्कदत्तमपश्यतः ।&lt;br&gt;&#xA;अन्विष्यतश्चानुतटं तस्यास्तमगमद्रविः ।। १२८&lt;br&gt;&#xA;ततो निराशो हा मित्त्रेत्याक्रन्दन्नतिदुःखितः ।&lt;br&gt;&#xA;गङ्गायां क्षेप्तुमात्मानमुद्यतोऽभून्निशागमे ।। १२९&lt;br&gt;&#xA;जीवितं मे सखा देवि जाह्नव्यपहृतस्त्वया ।&lt;br&gt;&#xA;तच्छून्यं देहमप्येतं त्वं गृहाणाधुना मम ।। १३०&lt;br&gt;&#xA;इत्युक्त्वा यावदात्मानं क्षेप्तुमिच्छति तत्र सः ।&lt;br&gt;&#xA;तावदाविरभूत्साक्षाद्गङ्गा तस्याम्बुमध्यतः ।। १३१&lt;br&gt;&#xA;अब्रवीत्तीव्रसंवेगतुष्टा सा तं च तत्क्षणम् ।&lt;br&gt;&#xA;मा पुत्र साहसं कार्षीः स ते जीवन्सखा स्थितः ।। १३२&lt;br&gt;&#xA;अचिरेण च संयोगस्तव तेन भविष्यति ।&lt;br&gt;&#xA;प्रतिलोमानुलोमाख्यां विद्यां चैतां गृहाण मे ।। १३३&lt;br&gt;&#xA;अदृश्यः स्यात्परस्यैतामनुलोमां पठन्नरः ।&lt;br&gt;&#xA;प्रतिलोमां पठन्कुर्यादिष्टरूपप्रकाशनम् ।। १३४&lt;br&gt;&#xA;एतत्प्रभावा विद्येयं यत्सा सप्ताक्षरोम्भिता ।&lt;br&gt;&#xA;एतत्प्रभावात्त्वं चास्यां पृथ्व्यां राजा भविष्यसि ।। १३५&lt;br&gt;&#xA;इत्युक्त्वा दत्तविद्या सा तिरोऽभूत्तस्य जाह्नवी ।&lt;br&gt;&#xA;जातास्थः सखिलाभादौ मरणात्सोऽप्युपारमत् ।। १३६&lt;br&gt;&#xA;मित्त्रप्राप्त्युत्सुको नीत्वा कृच्छ्रात्पद्म इव क्षपाम् ।&lt;br&gt;&#xA;प्रातर्भीमभटस्तं स चिन्वन्प्रस्थितवांस्ततः ।। १३७&lt;br&gt;&#xA;अथान्वेष्टुं क्रमादेतं शङ्खदत्तं परिभ्रमन् ।&lt;br&gt;&#xA;देशं स लाटविषयं कदाचित्प्रापदेककः ।। १३८&lt;br&gt;&#xA;यत्रासंकीर्णवर्णोऽपि जनश्चित्रोज्ज्वलस्थितिः ।&lt;br&gt;&#xA;निलयोऽपि कलानां यो न दोषाकरशब्दभाक् ।। १३९&lt;br&gt;&#xA;तत्रान्तर्नगरे देवकुलावासान्विलोकयन् ।&lt;br&gt;&#xA;भ्रान्त्वा स द्यूतकाराणामेका शालामवाप्तवान् ।। १४०&lt;br&gt;&#xA;तत्र प्रविश्य चापश्यत्कितवानक्षदेविनः ।&lt;br&gt;&#xA;कटिकर्पटमात्रैकवसनानपि पेशलैः ।। १४१&lt;br&gt;&#xA;विभक्तैः पीवरैश्चाङ्गैर्भोगव्यायामसूचकैः ।&lt;br&gt;&#xA;शंसतो गूढमैश्वर्यमर्थार्थाश्रितत्कलम् ।। १४२&lt;br&gt;&#xA;कृतालापैश्च तैः साकं द्यूतमारभते स्म सः ।&lt;br&gt;&#xA;अयं साभरणोऽस्माकं भक्ष्य इत्यात्तबुद्धिभिः ।। १४३&lt;br&gt;&#xA;ततस्तेन हृतं तेषां जित्वाक्षैरखिलं धनम् ।&lt;br&gt;&#xA;धूर्तैर्यद्वञ्चयित्वान्यांस्तैरभूत्समुपार्जितम् ।। १४४&lt;br&gt;&#xA;हारितार्थांश्च कितवान्स्वगृहान्गन्तुमुद्यतान् ।&lt;br&gt;&#xA;द्वारार्पितभुजो रुद्ध्वा स तान्भीमभटोऽब्रवीत् ।। १४५&lt;br&gt;&#xA;क्व गच्छथेदं गृह्णीत धनं किममुना मम ।&lt;br&gt;&#xA;मयैतद्देयमिष्टेभ्यो यूयं चेष्टा न किं मम ।। १४६&lt;br&gt;&#xA;भवद्भिः सदृशानिष्टान्सखीन्प्राप्नोम्यहं कुतः ।&lt;br&gt;&#xA;इति तस्मिन्वदत्येव तेष्वगृह्णत्सु च ह्रिया ।। १४७&lt;br&gt;&#xA;अक्षक्षपणको नाम तत्रैकः कितवोऽब्रवीत् ।&lt;br&gt;&#xA;तद्द्यूतपरिभाषैषा हारितं यन्न दीयते ।। १४८&lt;br&gt;&#xA;तथाप्येष सुहृद्भूत्वा यद्यस्मभ्यं प्रयच्छति ।&lt;br&gt;&#xA;स्वेच्छया जितमप्यर्थं तद्गृह्णीमो वयं न किम् ।। १४९&lt;br&gt;&#xA;तच्छ्रुत्वा तेऽब्रुवन्नन्ये सख्यं चेदेष शाश्वतम् ।&lt;br&gt;&#xA;तादृशं कुरुतेऽस्माभिस्तदैतदुपपद्यते ।। १५०&lt;br&gt;&#xA;एवमुक्तवतस्तान्स मत्वा वीरांस्तथेति तैः ।&lt;br&gt;&#xA;व्यधाद्भीमभटः सख्यमदात्तेभ्यश्च तद्धनम् ।। १५१&lt;br&gt;&#xA;तदर्थितश्च तैः साकमुद्याने सकुटुम्बकैः ।&lt;br&gt;&#xA;गत्वा भोजनपानाद्यैर्व्यहरत्तदुपाहृतैः ।। ३५&lt;br&gt;&#xA;ततोऽक्षक्षपणाद्यैस्तैः पृष्टस्तेभ्योऽब्रवीन्निजम् ।&lt;br&gt;&#xA;स वंशनामवृत्तान्तमपृच्छच्च तथैव तान् ।। १५३&lt;br&gt;&#xA;अथैवमक्षक्षपणस्तस्मै स्वोदन्तमभ्यधात् ।&lt;br&gt;&#xA;शिवदत्ताभिधानोऽभूद्ब्राह्मणो हस्तिनापुरे ।। १५४&lt;br&gt;&#xA;तस्याहं वसुदत्ताख्यो महाधनवतः सुतः ।&lt;br&gt;&#xA;बाल्ये मया शस्त्रविद्या वेदविद्याश्च शिक्षिताः ।। १५५&lt;br&gt;&#xA;ततो विवाहः पित्रा मे विहितः सदृशात्कुलात् ।&lt;br&gt;&#xA;माता तु मे महारौद्रा दुराराध्यातिकोपना ।। १५६&lt;br&gt;&#xA;तया चोद्वेजितोऽत्यर्थं दृष्ट्वा मां सपरिग्रहम् ।&lt;br&gt;&#xA;पिता मे स्वगृहं त्यक्त्वा स गतः क्वाप्यतर्कितः ।। १५७&lt;br&gt;&#xA;तद्दृष्ट्वा सभयोऽम्बायाश्चित्तग्रहविधावहम् ।&lt;br&gt;&#xA;यत्नान्नियुक्तवान्भार्यां सापि भीता तथाकरोत् ।। १५८&lt;br&gt;&#xA;अम्बा तु तस्या नातुष्यत्कथंचित्कलहोद्यता ।&lt;br&gt;&#xA;तूष्णींस्थानमवज्ञानं दैन्यालापं च कैतवम् ।। १५९&lt;br&gt;&#xA;प्रत्यायनं विवादं च मन्यमाना दुराशया ।&lt;br&gt;&#xA;को हि त्याजयितुं शक्तो वह्नेः स्वां दहनात्मताम् ।। १६०&lt;br&gt;&#xA;ततस्तस्या विरुद्धैस्तैश्चेष्टितैः सा ममाचिरात् ।&lt;br&gt;&#xA;खिन्ना भार्यापि निर्गत्य न जाने क्व गता गृहात् ।। १६१&lt;br&gt;&#xA;अथोद्विग्नो गृहं त्यक्तुमना अपि बलादहम् ।&lt;br&gt;&#xA;मिलित्वा बन्धुभिः पापैर्विवाहं कारितोऽपरम् ।। १६२&lt;br&gt;&#xA;सापि भार्या मम तया तथा संतापिताम्भया ।&lt;br&gt;&#xA;उद्बध्य पाशेनात्मानं व्यापादितवती यथा ।। १६३&lt;br&gt;&#xA;ततोऽहं नितरां खिन्नो विदेशं गन्तुमुद्यतः ।&lt;br&gt;&#xA;निवारयद्भ्यो बन्धुभ्योऽवर्णयं मातृदुष्टताम् ।। १६४&lt;br&gt;&#xA;पितृप्रवासनादौ मे कारणान्तरवादिनाम् ।&lt;br&gt;&#xA;तेषां यत्प्रत्ययो नाभूत्तद्युक्त्या दारुपुत्रिका ।। १६५&lt;br&gt;&#xA;कारयित्वा मयैकान्ते परिणीता मृषा पुनः ।&lt;br&gt;&#xA;आनीय स्थापिता चान्तर्गृहेऽन्यत्रार्पितार्गले ।। १६६&lt;br&gt;&#xA;रक्षिकैका कृता चास्या नारी कर्मकरीनिभा ।&lt;br&gt;&#xA;मयैषा नूतना भार्या स्थापितैव पृथग्गृहे ।। १६७&lt;br&gt;&#xA;त्वं चाहं चाधुनात्रैव स्वगृहे पृथगास्वहे ।&lt;br&gt;&#xA;न गन्तव्यं त्वया तत्र नागन्तव्यमितस्तया ।। १६८&lt;br&gt;&#xA;आराधनं तवाप्रौढा न सा वेत्ति हि संप्रति ।&lt;br&gt;&#xA;इत्यम्बामब्रवं चाहमन्वमन्यत सापि तत् ।। १६९&lt;br&gt;&#xA;ततो दिनेषु यातेषु यदा तां कपटस्नुषाम् ।&lt;br&gt;&#xA;न कथंचिदपि प्रापत्सार्गलेऽन्तर्गृहे स्थिताम् ।। १७०&lt;br&gt;&#xA;तदाश्मना सा मूर्धानमाहत्य स्वयमेकदा ।&lt;br&gt;&#xA;तारमाक्रन्दति स्माम्बा रक्ताक्ता स्वगृहाङ्गणे ।। १७१&lt;br&gt;&#xA;श्रुत्वाक्रन्दं प्रविष्टेन मया सर्वैश्च बान्धवैः ।&lt;br&gt;&#xA;दृष्ट्वा किमेतद्ब्रूहीति पृष्टा सासूयमभ्यधात् ।। १७२&lt;br&gt;&#xA;ईदृशी स्नुषयागत्य विनाहेतुः कृता मम ।&lt;br&gt;&#xA;अवस्था तदिदानीं मे मरणेनैव निष्कृतिः ।। १७३&lt;br&gt;&#xA;तच्छ्रुत्वैव सकोपास्ते तां सहादाय बान्धवाः ।&lt;br&gt;&#xA;तत्रागच्छन्मया साकं यत्र सा दारुपुत्रिका ।। १७४&lt;br&gt;&#xA;अपास्यार्गलमुद्धाट्य द्वारं यावद्दिशन्ति ते ।&lt;br&gt;&#xA;तावत्काष्ठमयीं नारीमपश्यंस्तत्र केवलाम् ।। १७५&lt;br&gt;&#xA;ततो विडम्बितात्मानं हसन्तोऽम्बां विलक्षिताम् ।&lt;br&gt;&#xA;उत्पन्नप्रत्यया याता बान्धवास्ते यथागतम् ।। १७६&lt;br&gt;&#xA;अहं च त्यक्ततद्देशो भ्राम्यन्निममवाप्तवान् ।&lt;br&gt;&#xA;प्रदेशमिह च द्यूतशालां दैवात्किलाविशम् ।। १७७&lt;br&gt;&#xA;अत्रैतानहमद्राक्षं पञ्चाक्षैर्दीव्यतो जनान् ।&lt;br&gt;&#xA;इमं चण्डभुजंगाख्यमेतं पांसुपटं तथा ।। १७८&lt;br&gt;&#xA;अमुं श्मशानवेतालमिमं कालवराटकम् ।&lt;br&gt;&#xA;शारिप्रस्तरमेतं च शूरांस्तुल्यपराक्रमान् ।। १७९&lt;br&gt;&#xA;एतैः समं च द्यूतेन तत्र क्रीडितवानहम् ।&lt;br&gt;&#xA;दासः स्याद्विजितो जेतुरिति बद्ध्वा मिथः पणम् ।। १८०&lt;br&gt;&#xA;ततो द्यूतेन विजिता मम दास्यमिमे गताः ।&lt;br&gt;&#xA;अहं गुणैर्जितस्त्वेषां दासतामागतः स्वयम् ।। १८१&lt;br&gt;&#xA;एभिः समं च वसतः स्वदुःखं विस्मृतं मम ।&lt;br&gt;&#xA;नाम्नावस्थोचितेनात्र विद्ध्यक्षक्षपणं च माम् ।। १८२&lt;br&gt;&#xA;इत्यहं सत्कुलोत्पन्नैरिहैवं गूहितात्मभिः ।&lt;br&gt;&#xA;एतैः सह स्थितः पुण्यैस्त्वं चाद्य मिलितोऽत्र नः ।। १८३&lt;br&gt;&#xA;तदिदानीं त्वमस्माकं प्रभुः प्रागेव चैतया ।&lt;br&gt;&#xA;बुद्ध्या तवात्तमस्माभिस्तद्धनं गुणरागिभिः ।। १८४&lt;br&gt;&#xA;इत्यक्षक्षपणेनोक्ते स्ववृत्तान्ते क्रमेण ते ।&lt;br&gt;&#xA;सर्वे भीमभटायान्येऽप्युदन्तान्स्वानवर्णयन् ।। १७&lt;br&gt;&#xA;ततोऽर्थार्थमुपात्ताभिः कलाभिश्छादितात्मनः ।&lt;br&gt;&#xA;प्रवीरांस्तान्सखीन्मत्वा कृत्वान्या विविधाः कथाः ।। १८६&lt;br&gt;&#xA;नीत्वा विहारेण दिनं दृष्ट्वा पौरंदरीं दिशम् ।&lt;br&gt;&#xA;उद्भासमानशीतांशुतिलकालंकृताननाम् ।। १८७&lt;br&gt;&#xA;अगाद्भीमभटस्तस्मादुद्यानात्स नृपात्मजः ।&lt;br&gt;&#xA;अक्षक्षपणकाद्यैस्तैः षड्भिः सह तदास्पदम् ।। १८८&lt;br&gt;&#xA;तैः समं तिष्ठतश्चात्र तस्य प्रावृडुपागमत् ।&lt;br&gt;&#xA;शंसन्तीव सुहृत्प्राप्तिं प्रवृष्टघनगर्जितैः ।। १८९&lt;br&gt;&#xA;तदा चात्र विपाशाख्या नदी मत्ता समुद्रगा ।&lt;br&gt;&#xA;प्रतीपवाहिनी जाता सागरौघेण पूरिता ।। १९०&lt;br&gt;&#xA;समापूर्य महावारिपूरेण पुलिनं च सा ।&lt;br&gt;&#xA;ओघप्रशान्तावम्भोधिसंमुखीव जगाम सा ।। १११&lt;br&gt;&#xA;तस्मिन्कालेऽत्र चानीय क्षिप्तस्तेनौघवारिणा ।&lt;br&gt;&#xA;महामत्स्यो गरीयस्त्वाद्व्यासक्तोऽभून्नदीतटे ।। १९२&lt;br&gt;&#xA;दृष्ट्वा च तं प्रधाव्यैव निहन्तुं विविधायुधैः ।&lt;br&gt;&#xA;तत्रत्याः पाटयामासुर्जनास्तस्योदरं तिमे ।। १९३&lt;br&gt;&#xA;पाटितान्निरगाच्चात्र तस्माज्जीवन्युवा द्विजः ।&lt;br&gt;&#xA;तद्दर्शनाद्भुतात्तत्र लोकः कोलाहलं व्यधात् ।। १९४&lt;br&gt;&#xA;तच्छ्रुत्वा सह मित्त्रैस्तैर्गतो भीमभटोऽत्र सः ।&lt;br&gt;&#xA;अपश्यच्छङ्खदत्तं तं मित्त्रं मत्स्याद्विनिर्गतम् ।। १९५&lt;br&gt;&#xA;समाश्लिषच्च धावित्वा सिञ्चन्धाराश्रुभिः स तम् ।&lt;br&gt;&#xA;मीनोदरदरीवासविस्रं प्रक्षालयन्निव ।। १९६&lt;br&gt;&#xA;सोऽपि तद्विपदुत्तीर्णः प्राप्य तं परिरभ्य च ।&lt;br&gt;&#xA;सुहृदं शङ्खदत्तोऽगादुत्सवादुत्सवं तदा ।। १९७&lt;br&gt;&#xA;ततो भीमभटेनात्र तेन पृष्टः स कौतुकात् ।&lt;br&gt;&#xA;शङ्खदत्तः स्ववृत्तान्तं संक्षेपादेवमब्रवीत् ।। १९८&lt;br&gt;&#xA;तदा गङ्गोर्मिवेगेन हृतस्त्वद्दृष्टिगोचरात् ।&lt;br&gt;&#xA;अशङ्कितं निगीर्णोऽस्मि मत्स्येनातिमहीयसा ।। १९९&lt;br&gt;&#xA;तस्योदरमहावेश्मप्रविष्टोऽहं ततश्चिरम् ।&lt;br&gt;&#xA;अतिष्ठं छुरिकोत्कृत्तं तन्मांसं भक्षयन्क्षुधा ।। २००&lt;br&gt;&#xA;अद्य सोऽयमिहानीय धात्रा क्षिप्तः कथंचन ।&lt;br&gt;&#xA;मत्स्यो हतो जनैरेभिः कृष्टश्चास्योदरादहम् ।। २०१&lt;br&gt;&#xA;दृष्टो मया त्वमर्कश्च प्रकाशं मे गता दिशः ।&lt;br&gt;&#xA;एष मे मित्र वृत्तान्तो वेद्मि नाहमतः परम् ।। २०२&lt;br&gt;&#xA;इत्युक्तः शङ्खदत्तेन तेन भीमभटश्च सः ।&lt;br&gt;&#xA;अन्ये च सर्वे तत्रस्था विस्मयादेवमब्रुवन् ।। २०३&lt;br&gt;&#xA;क्व गङ्गायां निगरणं मत्स्येनाब्धौ क्व तद्गतिः ।&lt;br&gt;&#xA;क्व च तद्वर्त्मना तस्य विपाशायां निवेशनम् ।। २०४&lt;br&gt;&#xA;क्व वधस्तस्य तस्माच्च जीवतः क्वास्य निर्गमः ।&lt;br&gt;&#xA;अहो विधेरचिन्त्यैव गतिरद्भुतकर्मणः ।। २०५&lt;br&gt;&#xA;इत्यादि तैः सह वदन्नक्षक्षपणकादिभिः ।&lt;br&gt;&#xA;अनयच्छङ्खदत्तं स धाम भीमभटो निजम् ।। २०६&lt;br&gt;&#xA;तत्र चोपाचरत्स्नानवस्त्राद्यैस्तं स सोत्सवः ।&lt;br&gt;&#xA;तेनैव वपुषा जातमिव मत्स्योदरात्पुनः ।। २०७&lt;br&gt;&#xA;ततस्तेन समं देशे तस्मिन्भीमभटे स्थिते ।&lt;br&gt;&#xA;आगाद्यात्रोत्सवस्तत्र नागराजस्य वासुकेः ।। २०८&lt;br&gt;&#xA;तद्दर्शनाय स प्रायाद्राजपुत्रः सुहृद्वृतः ।&lt;br&gt;&#xA;मिलन्महाजनं तस्य नागमुख्यस्य केतनम् ।। २०९&lt;br&gt;&#xA;तत्र प्रणम्य तन्मूर्तिं प्रासादे माल्यदामभिः ।&lt;br&gt;&#xA;भृते भोगिगणाकारैः पातालोदकसंनिभे ।। २१०&lt;br&gt;&#xA;गत्वा दक्षिणतोऽपश्यन्महान्तं तस्य स ह्रदम् ।&lt;br&gt;&#xA;फणारत्नप्रभापुञ्जैरिव रक्ताम्बुजैश्चितम् ।। २११&lt;br&gt;&#xA;विषाग्निधूमपटलैरिव नीलोत्पलैर्भृतम् ।&lt;br&gt;&#xA;वृतं वातपतत्पुष्पैरर्चद्भिरिव पादपैः ।। २१२&lt;br&gt;&#xA;स्वल्पः समुद्रोऽमुद्रस्य पुरोऽस्य प्रतिभाति मे ।&lt;br&gt;&#xA;अनन्यहारिश्रीकस्य हृतश्रीकः स शौरिणा ।। २१३&lt;br&gt;&#xA;इति यावच्च तं दृष्ट्वा स चिन्तयति विस्मितः ।&lt;br&gt;&#xA;तावत्स्नानार्थमायातामद्राक्षीत्तत्र कन्यकाम् ।। २१४&lt;br&gt;&#xA;राज्ञो लाटेश्वरस्यात्र चन्द्रादित्यस्य पुत्रिकाम् ।&lt;br&gt;&#xA;जातां कुवलयावल्यां नाम्ना हंसावलीं शुभाम् ।। २१५&lt;br&gt;&#xA;अङ्गैरपह्रुतोऽप्यन्यैर्यस्या दिव्यानुकारिभिः ।&lt;br&gt;&#xA;चक्षुषा चपलेनोक्तो मर्त्यभावो निमेषतः ।। २१६&lt;br&gt;&#xA;सा पुष्पपेलववपुष्कोटिप्राप्तस्फुरद्गुणा ।&lt;br&gt;&#xA;मुष्टिग्राह्येण मध्येन मान्मथीव धनुर्लता ।। २१७&lt;br&gt;&#xA;दृष्ट्वैव तिर्यग्वलितैरपि लोचनसायकैः ।&lt;br&gt;&#xA;अमोहयद्भीमभटं हृदि निर्भिद्य तं तदा ।। २१८&lt;br&gt;&#xA;सोऽपि तस्याः प्रविश्यैव तिर्यङ् नयनवर्त्मना ।&lt;br&gt;&#xA;हृत्कोषमहरद्धैर्यं जगत्सौन्दर्यतस्करः ।। २१९&lt;br&gt;&#xA;ततो गुप्तविसृष्टाप्तदक्षचेटीमुखेन सा ।&lt;br&gt;&#xA;अन्विष्यति स्म मित्त्रेभ्यस्तस्य नामास्पदादिकम् ।। २२०&lt;br&gt;&#xA;अथागात्सा परिजनैर्नीयमाना स्वमन्दिरम् ।&lt;br&gt;&#xA;स्नाता विवर्तितमुखी मुहुस्तद्गतया दृशा ।। २२१&lt;br&gt;&#xA;ततो भीमभटः सोऽपि स्वावासं सखिभिः सह ।&lt;br&gt;&#xA;प्रत्यागात्तत्प्रियाप्रेमपाशबन्धस्खलद्गतिः ।। २२२&lt;br&gt;&#xA;तत्र तस्मै क्षणाद्दूतीं तां चेटीं राजकन्यका ।&lt;br&gt;&#xA;हंसावली सा व्यसृजद्दत्त्वा संदेशमीप्सितम् ।। २२३&lt;br&gt;&#xA;साभ्युपेत्य तमाह स्म चेटी भीमभटं रहः ।&lt;br&gt;&#xA;देव हंसावली राजसुता त्वामनुनाथति ।। २२४&lt;br&gt;&#xA;ह्रियमाणं स्मरौघेण दृष्ट्वा प्रणयिनं जनम् ।&lt;br&gt;&#xA;इमं द्रुतमनादृत्य न युक्ता ते तटस्थता ।। २२५&lt;br&gt;&#xA;इति संप्राप्य दूतीतो दयितावचनामृतम् ।&lt;br&gt;&#xA;लब्धजीवितहृष्टस्तां सोऽथ भीमभटोऽब्रवीत् ।। २२६&lt;br&gt;&#xA;ओघस्थो न तटस्थोऽहमिति वेत्ति न किं प्रिया ।&lt;br&gt;&#xA;तद्वचस्तु करिष्यामि कामं लब्धावलम्बनः ।। २२७&lt;br&gt;&#xA;एत्य सभावयिष्यामि नक्तमन्तःपुरेऽद्य ताम् ।&lt;br&gt;&#xA;विद्याच्छन्नं विशन्तं च नहि द्रक्ष्यति कोऽपि माम् ।।२२८&lt;br&gt;&#xA;इत्युक्ता तेन चेटी सा तुष्टा गत्वा शशंस तत् ।&lt;br&gt;&#xA;हंसावल्यै ततः सापि तस्थौ तत्संगमोन्मुखी ।। २२९&lt;br&gt;&#xA;सोऽपि प्रदोषसमये दिव्याभरणभूषितः ।&lt;br&gt;&#xA;गङ्गावितीर्णविद्याया आनुलोम्येन पाठतः ।। २३०&lt;br&gt;&#xA;अदृश्यीभूय गत्वा तत्तस्या अन्तःपुरोत्तमम् ।&lt;br&gt;&#xA;समाविशद्भीमभटः प्राग्विविक्तीकृतं तया ।। २३१&lt;br&gt;&#xA;रतिप्रीतिकरे तत्र कालागुरुसुगन्धिनि ।&lt;br&gt;&#xA;दशार्धवर्णविन्यस्तपुष्पप्रकरशोभिते ।। २३२&lt;br&gt;&#xA;कामोद्याननिभे कान्तां तां वहद्दिव्यसौरभाम् ।&lt;br&gt;&#xA;सोऽपश्यद्गाङ्गसद्विद्यावल्लीप्रसवसंनिभाम् ।। २३३&lt;br&gt;&#xA;प्रातिलोम्येन विद्यां च तां पठित्वा स दृश्यताम् ।&lt;br&gt;&#xA;सहसा सुभगस्तस्या राजपुत्र्या गतोऽभवत् ।। २३४&lt;br&gt;&#xA;सा तं दृष्ट्वैव सानन्दपुलकोत्कम्पसाध्वसा ।&lt;br&gt;&#xA;रणत्स्वाभरणातोद्येष्वनृत्यदिव तत्क्षणम् ।। २३५&lt;br&gt;&#xA;आसीच्च कन्यकाभावलज्जया विनतानना ।&lt;br&gt;&#xA;कर्तव्यमिव पृच्छन्ती हृदयं तत्प्रवृत्तिकृत् ।। २३६&lt;br&gt;&#xA;मुग्धे प्रकाशितस्यापि ह्रिया किं चेतसोऽधुना ।&lt;br&gt;&#xA;निगूहते न तद्वस्तु कथमेष तु गूह्यते ।। २३७&lt;br&gt;&#xA;पुलकोऽङ्गेषु किं चैतद्विदलत्संधि कञ्चुकम् ।&lt;br&gt;&#xA;इत्यादिभिर्वचोभिस्तामन्यैश्च प्रणयक्रमैः ।। २३८&lt;br&gt;&#xA;विधाय सुमुखीं मुक्तलज्जां भीमभटोऽथ ताम् ।&lt;br&gt;&#xA;गान्धर्वोद्वाहविधिना भार्यां हंसावलीं व्यधात् ।। २३९&lt;br&gt;&#xA;नीत्वा तया समं रात्रिं तन्मुखाब्जालिलीलया ।&lt;br&gt;&#xA;कृच्छ्रात्तां नक्तमेष्यामीत्यामन्त्र्यागात्स्वमास्पदम् ।।२४०&lt;br&gt;&#xA;तां च हंसावलीं तत्र प्रविष्टाः स्वमहत्तराः ।&lt;br&gt;&#xA;प्रातरन्तःपुरेऽद्राक्षुर्युक्तां संभोगलक्षणैः ।। २४१&lt;br&gt;&#xA;लुलितालककेशान्तामार्द्रदन्तनखक्षताम् ।&lt;br&gt;&#xA;साक्षात्स्मरशरश्रेणिव्रणव्याकुलितामिव ।। २४२&lt;br&gt;&#xA;गत्वा च राज्ञे तत्पित्रे ते शशंसुस्तथैव तत् ।&lt;br&gt;&#xA;सोऽपि तत्र व्यधाद्गुप्तं नक्तं चारानवेक्षितुम् ।। २४३&lt;br&gt;&#xA;सोऽथ भीमभटो मित्रैः सहितश्च सुखं दिनम् ।&lt;br&gt;&#xA;नीत्वा प्रदोषे भूयस्तत्प्रियान्तःपुरमागमत् ।। २४४&lt;br&gt;&#xA;अलक्षितप्रविष्टं तं तत्र विद्याप्रभावतः ।&lt;br&gt;&#xA;दृष्ट्वा संभाव्य सिद्धं च चारास्ते निर्ययुस्ततः ।। २४५&lt;br&gt;&#xA;गत्वा च राज्ञे जगदुः सोऽपि तानेवमादिशत् ।&lt;br&gt;&#xA;अदृश्यो यः प्रविष्टोऽत्र सुगुप्ते न स मानुषः ।। २४६&lt;br&gt;&#xA;तत्तमानयतेहैव यावत्पश्यामि किं त्विदम् ।&lt;br&gt;&#xA;ब्रूत चापरुषं यूयमेव मद्वचनेन तम् ।। २४७&lt;br&gt;&#xA;प्रकटं प्रार्थिता मत्तः किं न मत्तनया त्वया ।&lt;br&gt;&#xA;रहस्यं किं कृतं त्वादृग्गुणवान्हि वरः कुतः ।। २४८&lt;br&gt;&#xA;इत्युक्त्वा प्रेषिता राज्ञा गत्वा चारास्तथैव ते ।&lt;br&gt;&#xA;द्वारस्था एव तद्वाक्यमाहुर्भीमभटाय तत् ।। २४९&lt;br&gt;&#xA;सोऽपि ज्ञातोऽस्मि राज्ञेति बुद्ध्वाप्यभ्यन्तरस्थितः ।&lt;br&gt;&#xA;सुधीरो राजपुत्रस्तान्प्रसह्य प्रत्यभाषत ।। २५०&lt;br&gt;&#xA;मद्वाक्याद्ब्रूत राजानं प्रातरास्थानमेत्य ते ।&lt;br&gt;&#xA;तत्त्वमावेदयिष्यामि रात्रिरन्धा हि संप्रति ।। २५१&lt;br&gt;&#xA;तच्छ्रुत्वा तैर्गतैस्तद्वदुक्तस्तूष्णीमभून्नृपः ।&lt;br&gt;&#xA;प्रातर्भीमभटः सोऽथ ततोऽयासीत्सखीन्प्रति ।। २५२&lt;br&gt;&#xA;तैश्च साकं कृतोद्दामवेषो वीरैः स सप्तभिः ।&lt;br&gt;&#xA;आस्थानमगमत्तस्य चन्द्रादित्यस्य भूपतेः ।। २५३&lt;br&gt;&#xA;तत्तेजोवैर्यसौन्दर्यदर्शिना तेन सत्कृते ।&lt;br&gt;&#xA;निजोचितासनासीने तस्मिन्भीमभटे द्विजः ।। २५४&lt;br&gt;&#xA;स तत्सखा शङ्खदत्तो राजानं तमभाषत ।&lt;br&gt;&#xA;राजन्नुग्रभटस्यायं राज्ञो राढापतेः सुतः ।। २५५&lt;br&gt;&#xA;अतर्क्यविद्यामाहात्म्याद्दुरतिक्रमविक्रमः ।&lt;br&gt;&#xA;नाम्ना भीमभटो युष्मत्सुताहेतोरिहागतः ।। २५६&lt;br&gt;&#xA;तच्छ्रुत्वा रात्रिवृत्तान्तं स्मरन्योग्यमवेक्ष्य तम् ।&lt;br&gt;&#xA;हन्त धन्याः स्म इत्युक्त्वा राजा श्रद्धितवांस्ततः ।।२ ५७&lt;br&gt;&#xA;प्रादाच्च रचितोद्वाहविभवप्रक्रियोऽथ ताम् ।&lt;br&gt;&#xA;सुतां हंसावलीं भीमभटाय विभवोत्तरम् ।। २५८&lt;br&gt;&#xA;ततो भीमभटो भूरिहस्त्यश्वग्रामलाभवान् ।&lt;br&gt;&#xA;हंसावल्या च लक्ष्म्या च सहासीत्तत्र निर्वृतः ।। २५९&lt;br&gt;&#xA;दिनैश्च तस्मै श्वशुरो लाटराव्यं समर्प्य तत् ।&lt;br&gt;&#xA;चन्द्रादित्यः स वृद्धः सन्नपुत्रः प्राव्रजद्वनम् ।। २६०&lt;br&gt;&#xA;अथ भीमभटः प्राप्य तद्राज्यमशिषत्कृती ।&lt;br&gt;&#xA;सम्यक्तैः सप्तभिर्वीरैः शङ्खदत्तादिभिः सह ।। २६१&lt;br&gt;&#xA;गतेष्वथ दिनेष्वत्र चारेभ्यो जातु सोऽशृणोत् ।&lt;br&gt;&#xA;प्रयागमेत्य पितरं मृतमुग्रभटं नृपम् ।। २६२&lt;br&gt;&#xA;अभिषिक्तं च तेन स्वे राढाराज्ये मुमूर्षता ।&lt;br&gt;&#xA;पुत्रं कनिष्ठं समरभटं तं नर्तकीसुतम् ।। २६३&lt;br&gt;&#xA;ततोऽनुशोच्य पितरं कृत्वा तस्यौर्ध्वदैहिकम् ।&lt;br&gt;&#xA;तस्मै स दूतं समरभटाय प्राहिणोन्नृपः ।। २६४&lt;br&gt;&#xA;तातसिंहासने मूर्ख नर्तकीपुत्र का तव ।&lt;br&gt;&#xA;योग्यता मम तत्स्वं हि लाटराज्येऽत्र सत्यपि ।। २६५&lt;br&gt;&#xA;अतस्त्वयाधिरोढव्यं न तस्मिन्निति तस्य च ।&lt;br&gt;&#xA;संदिष्टवान्स लेखेन दायादस्यापकारिणः ।। २६६&lt;br&gt;&#xA;स च दूतो द्रुतं गत्वा लेखं तस्मै समर्पयत् ।&lt;br&gt;&#xA;आवेदितात्मा समरभटायास्थानवर्तिने ।। २६७&lt;br&gt;&#xA;सोऽपि तं तादृशं भीमभटनामाङ्कमुद्धतम् ।&lt;br&gt;&#xA;वाचयित्वैव समरभटः क्रुद्धोऽभ्यभाषत ।। २६८&lt;br&gt;&#xA;अयोग्य इति पित्रा यो देशान्निर्वासितः पुरा ।&lt;br&gt;&#xA;तस्यैषा दुर्विनीतस्य युक्ता मिथ्याभिमानिता ।। २६९&lt;br&gt;&#xA;सिंहायते सृगालोऽपि स्वगुहागृहसंस्थितः ।&lt;br&gt;&#xA;सिंहस्य दर्शनं प्राप्तो ज्ञायते स तु तादृशः ।। २७०&lt;br&gt;&#xA;इत्याद्युद्गर्ज्य लेखेन संदिश्य च तथैव तत् ।&lt;br&gt;&#xA;सोऽपि भीमभटाय स्वं प्रतिदूतं विसृष्टवान् ।। २७१&lt;br&gt;&#xA;प्रतिदूतोऽपि गत्वा स लाटदेशेश्वराय तम् ।&lt;br&gt;&#xA;तस्मै भीमभटायादाल्लेखं क्षत्तृनिवेदितः ।। २७२&lt;br&gt;&#xA;सोऽथ भीमभटस्तस्मिंल्लेखे तत्रानुवाचिते ।&lt;br&gt;&#xA;मुक्ताट्टहासो दायादप्रतिदूतं तमभ्यधात् ।। २७३&lt;br&gt;&#xA;गच्छ रे दूत मद्वाक्याद्ब्रूहि तं नर्तकीसुतम् ।&lt;br&gt;&#xA;अश्वग्रहे शङ्खदत्ताद्रक्षितोऽसि मया तदा ।। २७४&lt;br&gt;&#xA;बालस्तातप्रियश्चेति क्षमिष्ये न पुनः पुनः ।&lt;br&gt;&#xA;निश्चितं त्वां प्रहेष्यामि वत्सलस्यान्तिकं पितुः ।। २७५&lt;br&gt;&#xA;सज्जो भव दिनैरेव जानीहि प्राप्तमत्र माम् ।&lt;br&gt;&#xA;इत्युक्त्वा प्रेष्य दूतं तं यात्रां भीमभटो व्यधात् ।। २७६&lt;br&gt;&#xA;तस्मिन्गजाद्रिमारूढे राजेन्दावुदयोज्ज्वले ।&lt;br&gt;&#xA;क्षुभ्यन्नुदचलद्बद्धनादः सैन्यमहाम्बुधिः ।। २७७&lt;br&gt;&#xA;समापूर्यन्त चासख्यैरुपसंख्यामुपस्थितैः ।&lt;br&gt;&#xA;सामन्तै राजपुत्रैश्च प्रस्थितैः सबलैर्दिशः ।। २७८&lt;br&gt;&#xA;साकम्पा संपतद्भूरिगजवाजिजवाकुला ।&lt;br&gt;&#xA;भराद्विदलनत्रासादिव रौति स्म मेदिनी ।। २७९&lt;br&gt;&#xA;एवं भीमभटो गत्वा स राढाभ्यर्णमाप्तवान् ।&lt;br&gt;&#xA;कुर्वन्सेनारजोराजिमुषितार्कप्रभं नभः ।। २८०&lt;br&gt;&#xA;तावच्च सोऽपि समरभटो बुद्ध्वा नृपोऽक्षमी ।&lt;br&gt;&#xA;संनह्य सेनया तस्य निरगाद्योद्धुमग्रतः ।। २८१&lt;br&gt;&#xA;मिलतः स्म च तौ सैन्यजलधी पूर्वपश्चिमौ ।&lt;br&gt;&#xA;प्रावर्तत च शूराणामाहवप्रलयो महान् ।। २८२&lt;br&gt;&#xA;सशब्दखड्गसंपातजन्मा तत्रानलो नभः ।&lt;br&gt;&#xA;कुप्यत्कृतान्तदन्ताग्रदलनोत्थ इवावृणोत् ।। २८३&lt;br&gt;&#xA;वहन्ति स्म च नाराचास्तीक्ष्णाग्रायतपक्ष्मलाः ।&lt;br&gt;&#xA;वीरावलोकिनाकस्त्रीलोचनापातविभ्रमाः ।। २८४&lt;br&gt;&#xA;ततो रेणुविताना सा सैन्यनिर्घोषवादिता ।&lt;br&gt;&#xA;नृत्यत्कबन्धा व्यरुचत्सङ्ग्रामाङ्गणरङ्गभूः ।। २८५&lt;br&gt;&#xA;करङ्कवाहिनी चात्र प्रमत्ता मुण्डमालिनी ।&lt;br&gt;&#xA;अहरत्कालरात्रीव जन्तुचक्रमसृङ्नदी ।। २८६&lt;br&gt;&#xA;क्षणाच्च शङ्खदत्तेन तेनाक्षक्षपणेन च ।&lt;br&gt;&#xA;तैश्च चण्डभुजंगाद्यैर्बाहुयुद्धविशारदैः ।। २८७&lt;br&gt;&#xA;समं महाबलैः शूरैर्दुर्मदैर्द्विरदैरिव ।&lt;br&gt;&#xA;स तद्भीमभटोऽभाङ्क्षीत्परसैन्यं धनुर्धरः ।। २८८&lt;br&gt;&#xA;भग्ने च सैन्ये समरभटः सोऽथ रथस्थितः ।&lt;br&gt;&#xA;प्रधाव्यारभत क्रुद्धो रणाब्धौ मन्दरायितम् ।। २८९&lt;br&gt;&#xA;ततो भीमभटस्तस्य वारणस्थोऽभिपत्य सः ।&lt;br&gt;&#xA;धनुश्छित्त्वावधीद्बाणैश्चतुरोऽपि रथे हयान् ।। २९०&lt;br&gt;&#xA;विरथोऽप्यथ धावित्वा तोमरेण गजोत्तमम् ।&lt;br&gt;&#xA;हन्ति स्म कुम्भे समरभटो भीमभटस्य सः ।। २९१&lt;br&gt;&#xA;स च तत्तोमरहतो गजस्तस्यापतद्भुवि ।&lt;br&gt;&#xA;ततस्तौ विरथौ द्वावप्यभूतां पादचारिणौ ।। २९२&lt;br&gt;&#xA;गृहीतचर्मखड्गौ च पदाती एव तौ तदा ।&lt;br&gt;&#xA;द्वन्द्वयुद्धेन नृपती अयुध्येताममर्षणौ ।। २९३&lt;br&gt;&#xA;विद्यावशाददृश्यत्वं कृत्वा शक्तोऽपि तद्वधे ।&lt;br&gt;&#xA;धर्मापेक्षी न तं शत्रुं तथा भीमभटोऽवधीत् ।। २९४&lt;br&gt;&#xA;प्रसह्य युध्यमानस्तु तस्य मूर्धानमच्छिनत् ।&lt;br&gt;&#xA;खड्गेन खड्गयुद्धज्ञो नर्तकीतनयस्य सः ।। २९५&lt;br&gt;&#xA;हते च तस्मिन्समरभटे सम्यक्ससैनिके ।&lt;br&gt;&#xA;प्रदत्ते साधुवादे च गगनात्सिद्धचारणैः ।। २९६&lt;br&gt;&#xA;गते समाप्तिं सङ्ग्रामे बन्दिमागधसंस्तुतः ।&lt;br&gt;&#xA;राढापुरीं भीमभटः प्राविशत्सखिभिः सह ।। २९७&lt;br&gt;&#xA;चिरप्रवासोपयातो हतारिस्तत्र मातरम् ।&lt;br&gt;&#xA;स राम इव कौशल्यां दर्शनोत्कामनन्दयत् ।। २९८&lt;br&gt;&#xA;पोयाभिनन्दितश्चाथ कृती सिंहासने पितुः ।&lt;br&gt;&#xA;उपाविशत्तत्सचिवैः पूज्यमानो गुणप्रियैः ।। २९९&lt;br&gt;&#xA;संमान्य प्रकृतीः कृत्स्नास्ततश्च विहितोत्सवः ।&lt;br&gt;&#xA;शुभेऽह्नि शङ्खदत्ताय लाटराज्यं स दत्तवान् ।। ३००&lt;br&gt;&#xA;तं प्रेष्य लाटविषयं तद्देशजबलान्वितम् ।&lt;br&gt;&#xA;तेभ्योऽक्षक्षपणादिभ्यो ददौ ग्रामान्वसूनि च ।। ३०१&lt;br&gt;&#xA;तैर्युक्तोऽथ स तत्रासीत्प्रशासन्पैतृकं पदम् ।&lt;br&gt;&#xA;लाटेन्द्रसुतया देव्या हंसावल्या तया सह ।। ३०२&lt;br&gt;&#xA;क्रमाच्च जित्वा पृथिवीमाहृत्य नृपकन्यकाः ।&lt;br&gt;&#xA;तत्संभोगैकसक्तोऽभूत्सोऽथ भीमभटो नृपः ।। ३०३&lt;br&gt;&#xA;मन्त्रिषु न्यस्तभारश्च क्रीडन्नन्तःपुरैः सह ।&lt;br&gt;&#xA;अभ्यन्तरान्न निरगात्पानादिव्यसनेन सः ।। ३०४&lt;br&gt;&#xA;अथैकदा मुनिर्द्रष्टुं तमुत्तङ्को यदृच्छया ।&lt;br&gt;&#xA;पूर्वशर्वसमादेशपाककाल इवागमत् ।। ३०५&lt;br&gt;&#xA;द्वारं प्राप्ते मुनौ चास्मिन्द्वाःस्थेष्वावेदयत्सु च ।&lt;br&gt;&#xA;राजा रागमदैश्वर्यदर्पान्धो न किलाशृणोत् ।। ३०६&lt;br&gt;&#xA;ततः क्रुद्धो मुनिः सोऽस्मै राज्ञे शापमदादिमम् ।&lt;br&gt;&#xA;मदान्ध राज्याद्भ्रष्टस्त्वं वन्यो हस्ती भविष्यसि ।। ३०७&lt;br&gt;&#xA;तच्छ्रुत्वा स भयाद्भष्टमदो निर्गत्य भूपतिः ।&lt;br&gt;&#xA;दीनैः प्रासादयद्वाक्यैर्मुनिं तं चरणानतः ।। ३०८&lt;br&gt;&#xA;ततः स शान्तकोपः सन्महर्षिस्तमभाषत ।&lt;br&gt;&#xA;भविष्यसि द्विपस्तावद्राजन्न स्यात्तदन्यथा ।। ३०९&lt;br&gt;&#xA;किं तु प्रचण्डशक्त्याख्यं नागशापावसादितम् ।&lt;br&gt;&#xA;मृगाङ्कदत्तसचिवं चक्षुर्वैकल्यमागतम् ।। ३१०&lt;br&gt;&#xA;समाश्वास्यातिथीभूतं यदा तस्मै प्रवक्ष्यसि ।&lt;br&gt;&#xA;स्ववृत्तान्तं तदैतस्मान्मोक्षं प्राप्स्यसि शापतः ।। ३११&lt;br&gt;&#xA;तच्च प्राग्गिरिशादिष्टं गन्धर्वत्वमवाप्स्यसि ।&lt;br&gt;&#xA;स चातिथिस्ते चक्षुष्मानेव संपद्यते तदा ।। ३१२&lt;br&gt;&#xA;इत्युक्त्वैव मुनिः प्रायादुत्तङ्कः स यथागतम् ।&lt;br&gt;&#xA;सोऽपि भीमभटो हस्ती संपन्नो राज्यविच्युतः ।। ३१३&lt;br&gt;&#xA;तमिमं मां गजीभूतं विद्धि भीमभटं सखे ।&lt;br&gt;&#xA;स च प्रचण्डशक्तिस्त्वं जाने शापान्त एष मे ।। ३१४&lt;br&gt;&#xA;एवमुक्त्वा गजाकारं त्यक्त्वा भीमभटोऽत्र सः ।&lt;br&gt;&#xA;तत्क्षणं दिव्यविभवो गन्धर्वः समपद्यत ।। ३१५&lt;br&gt;&#xA;प्रचण्डशक्तिश्चोत्पन्नलोचनालोकनोत्सवः ।&lt;br&gt;&#xA;तत्कालमेव संजज्ञे पश्यन्गन्धर्वमत्र तम् ।। ३१६&lt;br&gt;&#xA;तावच्च वल्लीजालान्तः स्थितः श्रुत्वा तयोः कथाम् ।&lt;br&gt;&#xA;सहितोऽन्यैः स सचिवैः सुदृढोत्पन्ननिश्चयः ।। ३१७&lt;br&gt;&#xA;मृगाङ्कदत्तः कालज्ञः प्रधाव्य रभसाद्द्रुतम् ।&lt;br&gt;&#xA;प्रचण्डशक्तिं जग्राह कण्ठे तं निजमन्त्रिणम् ।। ३१८&lt;br&gt;&#xA;सोऽप्यकाण्डसुधावर्षसिक्ताङ्ग इव वीक्ष्य तम् ।&lt;br&gt;&#xA;प्रचण्डशक्तिः सहसा पादयोरग्रहीत्प्रभुम् ।। ३१९&lt;br&gt;&#xA;ततस्तौ चिरविश्लिष्टसंश्लिष्टौ भृशदुःखितौ ।&lt;br&gt;&#xA;स भीमभटगन्धर्वो रुदन्तौ पर्यसान्त्वयत् ।। ३२०&lt;br&gt;&#xA;मृगाङ्कदत्तोऽपि स तं गन्धर्वं प्रणतोऽब्रवीत् ।&lt;br&gt;&#xA;यदस्माभिरयं लब्धः सखा यच्चामुना पुनः ।। ३२१&lt;br&gt;&#xA;चक्षुष्मत्त्वमवाप्तं तत्त्वन्माहात्म्यान्नमोऽस्तु ते ।&lt;br&gt;&#xA;श्रुत्वैतत्सोऽपि गन्धर्वो राजपुत्रमुवाच तम् ।। ३२२&lt;br&gt;&#xA;अचिरात्सचिवाञ्शेषांल्लब्ध्वा कृत्स्नानवाप्स्यसि ।&lt;br&gt;&#xA;तां शशाङ्कवतीं भार्यां साम्राज्यं च महीतले ।। ३२३&lt;br&gt;&#xA;तदधैर्यं न कार्यं ते कल्याणिन्साधयाम्यहम् ।&lt;br&gt;&#xA;तदा च संनिधास्ये ते यदा त्वं मां स्मरिष्यसि ।। ३२४&lt;br&gt;&#xA;इति स विगतशापः प्राप्तकल्याणतोषः प्रकटितसखिभावो राजपुत्रं तमुक्त्वा ।&lt;br&gt;&#xA;प्रसभमुदपतद्द्यां चारुकेयूरहारक्वणितमुखरिताशोऽनन्यगन्धर्वधुर्यः ।। ३२५&lt;br&gt;&#xA;सोऽपि प्रचण्डशक्तिं प्राप्य वने तत्र मन्त्रिभिः सहितः ।&lt;br&gt;&#xA;अनयन्मृगाङ्कदत्तो जातवृतिर्नृपसुतस्तदहः ।। ३२६&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके सप्तमस्तरङ्गः ।&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/008/</guid>
      <description>&lt;p&gt;(वेतालपञ्चविंशतिका ।)&lt;br&gt;&#xA;जितं विघ्नजिता यस्य पुष्पवृष्टिरिवाम्बरात् ।&lt;br&gt;&#xA;तारावली कराघातच्युता पतति नृत्यतः ।। १&lt;br&gt;&#xA;ततोऽतिवाह्य रात्रिं तां प्रभाते काननात्ततः ।&lt;br&gt;&#xA;प्रचण्डशक्तिप्रमुखैः प्रस्थितः सचिवैः सह ।। १&lt;br&gt;&#xA;स शशाङ्कवतीहेतोः पुनरुज्जयिनीं प्रति ।&lt;br&gt;&#xA;मृगाङ्कदत्तः प्रययौ चिन्वञ्शेषान्स्वमन्त्रिणः ।। ३&lt;br&gt;&#xA;गच्छता ददृशे तेन मार्गे विक्रमकेसरी ।&lt;br&gt;&#xA;मन्त्री पुंसातिविकृतेनोह्यमानो नभस्तले ।। ४&lt;br&gt;&#xA;दर्श्यते चान्यमन्त्रिभ्यो यावत्तेन स संभ्रमात् ।&lt;br&gt;&#xA;तावत्स मन्त्री गगनात्तत्समीपेऽवतीर्णवान् ।। ५&lt;br&gt;&#xA;अवरुह्य च तस्याशु पुंसः स्कन्धादुपेत्य सः ।&lt;br&gt;&#xA;मृगाङ्कदत्तं जग्राह पादयोः साश्रुलोचनः ।। ६&lt;br&gt;&#xA;तेनाश्लिष्टश्च हृष्टेन तथा तन्मन्त्रिभिः क्रमात् ।&lt;br&gt;&#xA;विससर्ज पुमांसं तं स्मृतोऽभ्येष्यसि मामिति ।। ७&lt;br&gt;&#xA;ततो मृगाङ्कदत्तेन कौतुकादुपविश्य सः ।&lt;br&gt;&#xA;पृष्टः स्वोदन्तमाचख्यौ वने विक्रमकेसरी ।। ८&lt;br&gt;&#xA;तदा भवद्भ्यो विभ्रष्टो नागशापात्परिभ्रमन् ।&lt;br&gt;&#xA;बहून्यहानि चिन्वानो युष्मानहमचिन्तयम् ।। ९&lt;br&gt;&#xA;गच्छाम्युज्जयिनीं तत्र गन्तव्यं तैर्ध्रुवं यतः ।&lt;br&gt;&#xA;एवं निश्चित्य च प्रायामहं तां नगरीं प्रति ।। १०&lt;br&gt;&#xA;क्रमात्तन्निकटं प्राप्य ग्रामं ब्रह्मस्थलाभिधम् ।&lt;br&gt;&#xA;वापीतटेऽहमेकस्मिन्वृक्षमूल उपाविशम् ।। ११&lt;br&gt;&#xA;तत्रैत्य सर्पदंशार्तो वृद्धो मां ब्राह्मणोऽब्रवीत् ।&lt;br&gt;&#xA;इत उत्तिष्ठ मा पुत्र मदीयां गतिमाप्स्यसि ।। १२&lt;br&gt;&#xA;इहास्ति हि महासर्पो येन दष्टो रुजार्दितः ।&lt;br&gt;&#xA;उद्यतोऽस्यां महावाप्यामेषोऽहं देहमुज्झितुम् ।। १३&lt;br&gt;&#xA;इत्युक्तवन्तं कृपया देहत्यागान्निवार्य तम् ।&lt;br&gt;&#xA;तत्राकार्षमहं विप्रं निर्विषं विषविद्यया ।। १४&lt;br&gt;&#xA;ततः स विप्रः साकूतमुदन्तं कृत्स्नमादरात् ।&lt;br&gt;&#xA;पृष्ट्वा मां प्रीतिमानेवं विदितार्थोऽभ्यभाषत ।। १५&lt;br&gt;&#xA;प्राणास्त्वया मम प्रत्ता तत्प्रवीर गृहाण मे ।&lt;br&gt;&#xA;वेतालसाधनं मन्त्रमिमं प्राप्तं मया पितुः ।। १६&lt;br&gt;&#xA;त्वादृशामुपयुक्तोऽयं सिद्धिकृत्सत्त्वशालिनाम् ।&lt;br&gt;&#xA;मादृशाः पुनरेतेन क्लीबाः किं नाम कुर्वते ।। १७&lt;br&gt;&#xA;इत्युक्तस्तेन तमहं प्रत्यवोचं द्विजोत्तमम् ।&lt;br&gt;&#xA;मृगाङ्कदत्तवियुतो वेतालैः किं करोम्यहम् ।। १८&lt;br&gt;&#xA;तच्छ्रुत्वा स विहस्यैवं विप्रो मां पुनरब्रवीत् ।&lt;br&gt;&#xA;किं न जानास्यभीष्टं यद्वेतालात्सर्वमाप्यते ।। १९&lt;br&gt;&#xA;अपि विद्याधरैश्वर्यं वेतालस्य प्रसादतः ।&lt;br&gt;&#xA;किं त्रिविक्रमसेनेन न प्राप्तं भूभुजा पुरा ।। २०&lt;br&gt;&#xA;तथा च कथयाम्येतां तदीया ते कथां शृणु ।&lt;br&gt;&#xA;प्रतिष्ठानाभिधानोऽस्ति देशो गोदावरीतटे ।। २१&lt;br&gt;&#xA;तत्र विक्रमसेनस्य पुत्रः शक्रपराक्रमः ।&lt;br&gt;&#xA;प्राक्त्रिविक्रमसेनाख्यः ख्यातकीर्तिरभून्नृपः ।। २२&lt;br&gt;&#xA;तस्य प्रत्यहमास्थानगतस्योपेत्य भूपतेः ।&lt;br&gt;&#xA;सेवार्थं क्षान्तिशीलाख्यो भिक्षुः फलमुपानयत् ।। २३&lt;br&gt;&#xA;सोऽपि राजा तदादाय फलमासन्नवर्तिनः ।&lt;br&gt;&#xA;हस्ते ददौ प्रतिदिनं कोषागाराधिकारिणः ।। २४&lt;br&gt;&#xA;इत्थं गतेषु वर्षेषु दशस्वत्र किलैकदा ।&lt;br&gt;&#xA;दत्त्वा राज्ञे फलं तस्मै भिक्षावास्थानतो गते ।। २५&lt;br&gt;&#xA;स राजा तत्फलं प्रादात्प्रविष्टायात्र दैवतः ।&lt;br&gt;&#xA;क्रीडामर्कटपोताय हस्तभ्रष्टाय रक्षिणाम् ।। २६&lt;br&gt;&#xA;स मर्कटस्तदश्नाति यावत्तावत्फलात्ततः ।&lt;br&gt;&#xA;विभिन्नमध्यान्निरगादनर्घं रत्नमुत्तमम् ।। २७&lt;br&gt;&#xA;तदृष्ट्वादाय पप्रच्छ तं भाण्डागारिकं नृपः ।&lt;br&gt;&#xA;भिक्षूपनीतानि मया यानि नित्यं फलानि ते ।। २८&lt;br&gt;&#xA;हस्ते दत्तानि तानि क्व स्थापितानि सदा त्वया ।&lt;br&gt;&#xA;तच्छ्रुत्वा तं स सभयः कोषाध्यक्षो व्यजिज्ञपत् ।। २९&lt;br&gt;&#xA;क्षिप्तानि तान्यनुद्घाट्य मया गञ्जे गवाक्षतः ।&lt;br&gt;&#xA;यद्यादिशसि तद्देव तमुद्घाट्य गवेषये ।। ३०&lt;br&gt;&#xA;इत्यूचिवाननुमतो राज्ञा गत्वा क्षणेन सः ।&lt;br&gt;&#xA;कोषाध्यक्षः समागत्य प्रभुं व्यज्ञापयत्पुनः ।। ३१&lt;br&gt;&#xA;शीर्णानि नात्र पश्यामि कोषे तानि फलान्यहम् ।&lt;br&gt;&#xA;रत्नराशिं तु पश्यामि रश्मिज्वालाकुलं विभो ।। ३२&lt;br&gt;&#xA;तच्छ्रुत्वा तान्मणीन्दत्त्वा तुष्टोऽस्मै कोषरक्षिणे ।&lt;br&gt;&#xA;राजान्येद्युरपृच्छत्स भिक्षुं तं प्राग्वदागतम् ।। ३३&lt;br&gt;&#xA;भिक्षो धनव्ययेनैवं सेवसे मां किमन्वहम् ।&lt;br&gt;&#xA;नेदानीं ते ग्रहीष्यामि फलं यावन्न वक्ष्यसि ।। ३४&lt;br&gt;&#xA;इत्युक्तवन्तं राजानं भिक्षुस्तं विजनेऽब्रवीत् ।&lt;br&gt;&#xA;वीरसाचिव्यसापेक्षं मन्त्रसाधनमस्ति मे ।। ३५&lt;br&gt;&#xA;तत्र वीरेन्द्र साहाय्यं क्रियमाणं त्वयार्थये ।&lt;br&gt;&#xA;तच्छ्रुत्वा प्रतिपेदे तत्तथेत्यस्य स भूपतिः ।। ३६&lt;br&gt;&#xA;ततः स श्रमणस्तुष्टो नृपं पुनरुवाच तम् ।&lt;br&gt;&#xA;तर्हि कृष्णचतुर्दश्यामागामिन्यां निशागमे ।। ३७&lt;br&gt;&#xA;इतो महाश्मशानान्तर्वटस्याधः स्थितस्य मे ।&lt;br&gt;&#xA;आगन्तव्यं त्वया देव प्रतिपालयतोऽन्तिकम् ।। ३८&lt;br&gt;&#xA;बाढमेवं करिष्यामीत्युक्ते तेन महीभुजा ।&lt;br&gt;&#xA;स क्षान्तिशीलः श्रमणो हृष्टः स्वनिलयं ययौ ।। ३९&lt;br&gt;&#xA;अथ तां स महासत्त्वः प्राप्य कृष्णचतुर्दशीम् ।&lt;br&gt;&#xA;प्रार्थनां प्रतिपन्नां तां भिक्षोस्तस्य नृपः स्मरन् ।। ४०&lt;br&gt;&#xA;प्रदोषे नीलवसनस्तमालकृतशेखरः ।&lt;br&gt;&#xA;निर्ययौ राजधानीतः खड्गपाणिरलक्षितः ।। ४१&lt;br&gt;&#xA;ययौ च घोरनिबिडध्वान्तव्रातमलीमसम् ।&lt;br&gt;&#xA;चितानलोग्रनयनव्यालादारुणदर्शनम् ।। ४२&lt;br&gt;&#xA;असंख्यनरकङ्कालकपालास्थिविशङ्कटम् ।&lt;br&gt;&#xA;हृष्यत्संनिहितोत्तालभूतवेतालवेष्टितम् ।। ४३&lt;br&gt;&#xA;भैरवस्यापरं रूपमिव गम्भीरभीषणम् ।&lt;br&gt;&#xA;स्फूर्जन्महाशिवारावं श्मशानं तदविह्वलः ।। ४४&lt;br&gt;&#xA;विचित्य चात्र तं प्राप्य भिक्षुं वटतरोरधः ।&lt;br&gt;&#xA;कुर्वाणं मण्डलन्यासमुपसृत्य जगाद सः ।। ४५&lt;br&gt;&#xA;एषोऽहमागतो भिक्षो ब्रूहि किं करवाणि ते ।&lt;br&gt;&#xA;तच्छ्रुत्वा स नृपं दृष्ट्वा हृष्टो भिक्षुरुवाच तम् ।। ४६&lt;br&gt;&#xA;राजन्कृतः प्रसादश्चेत्तदितो दक्षिणामुखम् ।&lt;br&gt;&#xA;गत्वा विदूरमेकाकी विद्यते शिंशपातरुः ।। ४७&lt;br&gt;&#xA;तस्मिन्नुल्लम्बितमृतः कोऽप्येकः पुरुषः स्थितः ।&lt;br&gt;&#xA;तमिहानय गत्वा त्वं सानाथ्यं कुरु वीर मे ।। ४८&lt;br&gt;&#xA;तच्छ्रुत्वैव तथेत्युक्त्वा स राजा सत्यसंगरः ।&lt;br&gt;&#xA;दक्षिणां दिशमालम्ब्य प्रवीरः प्रययौ ततः ।। ४९&lt;br&gt;&#xA;आत्तदीप्तचितालातलक्षितेन पथात्र सः ।&lt;br&gt;&#xA;गत्वा तमसि तं प्राप कथंचिच्छिंशपातरुम् ।। ५०&lt;br&gt;&#xA;तस्य स्कन्धे चिताधूमदग्धस्य क्रव्यगन्धिनः ।&lt;br&gt;&#xA;सोऽपश्यल्लम्बमानं तं भूतस्येव शवं तरोः ।। ५१&lt;br&gt;&#xA;आरुह्य चात्र भूमौ तं च्छिन्नरज्जुमपातयत् ।&lt;br&gt;&#xA;पतितश्चात्र सोऽकस्माच्चक्रन्द व्यथितो यथा ।। ५२&lt;br&gt;&#xA;ततोऽवरुह्य कृपया जीवाशङ्की स तस्य यत् ।&lt;br&gt;&#xA;राजाङ्गं प्रामृशत्तेन सोऽट्टहासं व्यधाच्छवः ।। ५३&lt;br&gt;&#xA;ततः स राजा मत्त्वा तं वेतालाधिष्ठितं तदा ।&lt;br&gt;&#xA;किं हसस्येहि गच्छाव इति यावदकम्पितः ।। ५४&lt;br&gt;&#xA;वक्ति तावन्न भूमौ सवेतालं शवमैक्षत ।&lt;br&gt;&#xA;ऐक्षतात्रैव वृक्षे तु लम्बमानं स्थितं पुनः ।। ५५&lt;br&gt;&#xA;ततोऽधिरुह्य भूयोऽपि तमवातारयत्ततः ।&lt;br&gt;&#xA;वज्रादपि हि वीराणां चित्तरत्नमखण्डितम् ।। ५६&lt;br&gt;&#xA;आरोप्य च सवेतालं स्कन्धे मौनेन तं शवम् ।&lt;br&gt;&#xA;स त्रिविक्रमसेनोऽथ राजा गन्तुं प्रचक्रमे ।। ५७&lt;br&gt;&#xA;यान्तं च तं शवान्तःस्थो वेतालोंऽसस्थितोऽब्रवीत् ।&lt;br&gt;&#xA;राजन्नध्वविनोदाय कथामाख्यामि ते शृणु ।। ५८&lt;br&gt;&#xA;( प्रथमो वेतालः ।)&lt;br&gt;&#xA;अस्ति वाराणसी नाम पुरारिवसतिः पुरी ।&lt;br&gt;&#xA;स्थलीव कैलासगिरेर्या पुण्यजनसेविता ।। ५९&lt;br&gt;&#xA;भूरिवारिभृता शश्वदुपकण्ठनिवेशिनी ।&lt;br&gt;&#xA;हारयष्टिरिवाभाति यस्याः स्वर्गतरङ्गिणी ।। 12.8.६०&lt;br&gt;&#xA;प्रतापानलनिर्दग्धविपक्षकुलकाननः ।&lt;br&gt;&#xA;तस्यां प्रतापमुकुटो नाम राजाभवत्पुरा ।। ६१&lt;br&gt;&#xA;तस्याभूद्वज्रमुकुटस्तनयो रूपशौर्ययोः ।&lt;br&gt;&#xA;कुर्वाणो दर्पदलनं स्मरस्यारिजनस्य च ।। ६२&lt;br&gt;&#xA;राजपुत्रस्य तस्यात्र मन्त्रिपुत्रो महामतिः ।&lt;br&gt;&#xA;आसीद्बुद्धिशरीराख्यः शरीराभ्यधिकः सखा ।। ६३&lt;br&gt;&#xA;तेन सख्या सह क्रीडन्स कदाचिन्नृपात्मजः ।&lt;br&gt;&#xA;जगाम दूरमध्वानं मृगयातिप्रसङ्गतः ।। ६४&lt;br&gt;&#xA;शौर्यश्रीचामराणीव सिंहानां मस्तकानि सः ।&lt;br&gt;&#xA;छिन्दञ्शरैः सटालानि विवेशैकं महावनम् ।। ६९&lt;br&gt;&#xA;तत्रास्थाने स्मरस्येव पठत्कोकिलबन्दिनि ।&lt;br&gt;&#xA;दत्तोपकारे तरुभिर्मञ्जरीचलचामरैः ।। ६६&lt;br&gt;&#xA;सोऽन्वितो मन्त्रिपुत्रेण तेनापश्यत्सरोवरम् ।&lt;br&gt;&#xA;विचित्रकमलोत्पत्तिधामाम्बुधिमिवापरम् ।। ६७&lt;br&gt;&#xA;तस्मिंस्तदैव सरसि स्नानार्थं काचिदागता ।&lt;br&gt;&#xA;तेन दिव्याकृतिः कन्या ददृशे सपरिच्छदा ।। ६८&lt;br&gt;&#xA;पूरयन्तीव लावण्यनिर्झरेण सरोवरम् ।&lt;br&gt;&#xA;दृष्टिपातैः सृजन्तीव तत्रोत्पलवनं नवम् ।। ६९&lt;br&gt;&#xA;प्रत्यादिशन्तीव मुखेनाम्बुजानि जितेन्दुना ।&lt;br&gt;&#xA;सा जहार मनस्तस्य राजपुत्रस्य तत्क्षणम् ।। 12.8.७०&lt;br&gt;&#xA;सोऽप्यहार्षीत्तथा तस्या युवा दृष्ट्वा विलोचने ।&lt;br&gt;&#xA;यथा नैक्षत सा कन्या लज्जां स्वामप्यलंकृतिम् ।। ७१&lt;br&gt;&#xA;यूनि पश्यति तस्मिन्सा केयं स्यादिति सानुगे ।&lt;br&gt;&#xA;संज्ञां स्वदेशाद्याख्यातुं विलासच्छद्मनाकरोत् ।। ७२&lt;br&gt;&#xA;करोति स्मोत्पलं कर्णे गृहीत्वा पुष्पशेखरात् ।&lt;br&gt;&#xA;चिरं च दन्तरचनां चकारादाय च व्यधात् ।। ७३&lt;br&gt;&#xA;पद्यं शिरसि साकूतं हृदये चादधे करम् ।&lt;br&gt;&#xA;राजपुत्रश्च तस्यास्तां संज्ञां न ज्ञातवांस्तदा ।। ७४&lt;br&gt;&#xA;मन्त्रिपुत्रस्तु बुबुधे स सखा तस्य बुद्धिमान् ।&lt;br&gt;&#xA;क्षणाच्च सा ययौ कन्या नीयमानानुगैस्ततः ।। ७५&lt;br&gt;&#xA;प्राप्य च स्वगृहं तस्थौ पर्यङ्केऽङ्गं निधाय सा ।&lt;br&gt;&#xA;चित्तं तु निजसंज्ञार्थमास्थात्तस्मिन्नृपात्मजे ।। ७६&lt;br&gt;&#xA;सोऽपि राजसुतो भ्रष्टविद्यो विद्याधरो यथा ।&lt;br&gt;&#xA;गत्वा स्वनगरीं कृच्छ्रां प्रापावस्थां तया विना ।। ७७&lt;br&gt;&#xA;सख्या च मन्त्रिपुत्रेण तेन पृष्टस्तदा रहः ।&lt;br&gt;&#xA;शंसता तामदुष्प्रापां त्यक्तधैर्यो जगाद सः ।। ७८&lt;br&gt;&#xA;यस्या न नाम न ग्रामो नान्वयो वावबुध्यते ।&lt;br&gt;&#xA;सा कथं प्राप्यते तन्मामाश्वासयसि किं मृषा ।। ७९&lt;br&gt;&#xA;इत्युक्तो राजपुत्रेण मन्त्रिपुत्रस्तमभ्यधात् ।&lt;br&gt;&#xA;किं न दृष्टं त्वया तद्यत्संज्ञया सूचितं तया ।।12.8.८०&lt;br&gt;&#xA;न्यस्तं यदुत्पलं कर्णे तेनैतत्ते तयोदितम् ।&lt;br&gt;&#xA;कर्णोत्पलस्य राष्ट्रेऽहं निवसामि महीभृतः ।। ८१&lt;br&gt;&#xA;कृता यद्दन्तरचना तेनैतत्कथितं तया ।&lt;br&gt;&#xA;तत्र जानीहि मां दन्तघाटकस्य सुतामिति ।। ८२&lt;br&gt;&#xA;पद्मावतीति नामोक्तं तयोत्तंसितपद्मया ।&lt;br&gt;&#xA;त्वयि प्राणा इति प्रोक्तं हृदयार्पितहस्तया ।। ८३&lt;br&gt;&#xA;कलिङ्गदेशे ह्यस्त्यत्र ख्यातः कर्णोत्पलो नृपः ।&lt;br&gt;&#xA;तस्य प्रसादवित्तोऽस्ति महान्यो दन्तघाटकः ।। ८४&lt;br&gt;&#xA;सङ्गामवर्धनाख्यस्य तस्याप्यस्ति जगत्त्रये ।&lt;br&gt;&#xA;रत्नं पद्मावती नाम कन्या प्राणाधिकप्रिया ।। ८५&lt;br&gt;&#xA;एतच्च लोकतो देव यथावद्विदितं मम ।&lt;br&gt;&#xA;अतो ज्ञाता मया संज्ञा तस्या देशादिशंसिनी ।। ८६&lt;br&gt;&#xA;इत्युक्तो मन्त्रिपुत्रेण तेन राजसुतोऽथ सः ।&lt;br&gt;&#xA;तुतोष तस्मै सुधिये लब्धोपायो जहर्ष च ।। ८७&lt;br&gt;&#xA;संमत्त्र्य च समं तेन स तद्युक्तः स्वमन्दिरात् ।&lt;br&gt;&#xA;प्रियार्थी मृगयाव्याजात्पुनस्तामगमद्दिशम् ।। ८८&lt;br&gt;&#xA;अर्धमार्गे च वाताश्ववेगवञ्चितसैनिकः ।&lt;br&gt;&#xA;तं मन्त्रिपुत्रैकयुतः कलिङ्गविषयं ययौ ।। ८९&lt;br&gt;&#xA;तत्र तौ प्राप्य नगरं कर्णोत्पलमहीभृतः ।&lt;br&gt;&#xA;अन्विष्य दृष्ट्वा भवनं दन्तघाटस्य तस्य च ।। 12.8.९०&lt;br&gt;&#xA;तददूरे च वासार्थमेकस्या वृद्धयोषितः ।&lt;br&gt;&#xA;गृहं प्राविशतां मन्त्रिपुत्रराजसुतावुभौ ।। ९१&lt;br&gt;&#xA;दत्ताम्बुयवसौ वाहौ गुप्तेऽवस्थाप्य चात्र सः ।&lt;br&gt;&#xA;राजपुत्रे स्थिते वृद्धां मन्त्रिपुत्रो जगाद ताम् ।। ९२&lt;br&gt;&#xA;कच्चिद्वेत्स्यम्ब सङ्ग्रामवर्धनं दन्तघाटकम् ।&lt;br&gt;&#xA;तच्छ्रुत्वा सा जरद्योषित्सश्रद्धा तमभाषत ।। ९३&lt;br&gt;&#xA;वेद्म्येव धात्री तस्यास्मि स्थापिता तेन चाधुना ।&lt;br&gt;&#xA;पद्मावत्याः स्वदुहितुः पार्श्वे ज्येष्ठतरेत्यहम् ।। ९४&lt;br&gt;&#xA;किं त्वहं न सदा तत्र गच्छाम्युपहताम्बरा ।&lt;br&gt;&#xA;कुपुत्रः कितवो वस्त्रं दृष्ट्वा हि हरते मम ।। ९५&lt;br&gt;&#xA;एवमुक्तवतीं प्रीतः स्वोत्तरीयादिदानतः ।&lt;br&gt;&#xA;संतोष्य सोऽत्र वृद्धां तां मन्त्रिपुत्रोऽब्रवीत्पुनः ।। ९६&lt;br&gt;&#xA;माता त्वं तद्वदामस्ते गुप्तं यत्तत्कुरुष्व नः ।&lt;br&gt;&#xA;दन्तघाटसुतामेतां गत्वा पद्मावतीं वद ।। ९७&lt;br&gt;&#xA;सोऽत्रागतो राजपुत्रो दृष्टो यः सरसि त्वया ।&lt;br&gt;&#xA;तेन चेह तवाख्यातुं प्रेषिता प्रणयादहम् ।। ९८&lt;br&gt;&#xA;तच्छ्रुत्वा सा तथेत्युक्त्वा वृद्धा दानवशीकृता ।&lt;br&gt;&#xA;गत्वा पद्मावतीपार्श्वमाजगाम क्षणान्तरे ।। ९९&lt;br&gt;&#xA;पृष्टा जगाद तौ राजसुतमन्त्रिसुतौ च सा ।&lt;br&gt;&#xA;युष्मदागमनं गत्वा गुप्तं तस्या मयोदितम् ।। 12.8.१००&lt;br&gt;&#xA;तया श्रुत्वा च निर्भर्त्स्य पाणिभ्यामहमाहता ।&lt;br&gt;&#xA;द्वाभ्यां कर्पूरलिप्ताभ्यामुभयोर्गण्डयोर्मुखे ।। १०१&lt;br&gt;&#xA;ततः परिभवोद्विग्ना रुदत्यहमिहागता ।&lt;br&gt;&#xA;एतास्तदङ्गुलीमुद्राः पुत्रौ मे पश्यतं मुखे ।। १०२&lt;br&gt;&#xA;एवं तयोक्ते नैराश्यविषण्णं तं नृपात्मजम् ।&lt;br&gt;&#xA;जगाद स महाप्राज्ञो मन्त्रिपुत्रो जनान्तिकम् ।। १०३&lt;br&gt;&#xA;मा गा विषादं रक्षन्त्या मन्त्रं निर्भर्त्स्य यत्तया ।&lt;br&gt;&#xA;कर्पूरशुभ्रा वक्त्रेऽस्याः स्वाङ्गुल्यो दश पातिताः ।। १०४&lt;br&gt;&#xA;तदेतदुक्तं पक्षेऽस्मिञ्शुक्ले चन्द्रवतीरिमाः ।&lt;br&gt;&#xA;रात्रीर्दश प्रतीक्षध्वं संगमानुचिता इति ।। १०५&lt;br&gt;&#xA;इत्याश्वास्य स तं राजसुतं मन्त्रिसुतस्ततः ।&lt;br&gt;&#xA;विक्रीय गुप्तं हस्तस्थं काञ्चनं किंचिदापणे ।। १०६&lt;br&gt;&#xA;वृद्धया साधयामास महार्हं भोजनं तया ।&lt;br&gt;&#xA;ततस्तौ बुभुजाते द्वौ तत्तया सह वृद्धया ।। १०७&lt;br&gt;&#xA;एवं नीत्वा दशाहानि जिज्ञासार्थं पुनः स ताम् ।&lt;br&gt;&#xA;पद्मावत्यन्तिकं वृद्धां मन्त्रिपुत्रो विसृष्टवान् ।। १०८&lt;br&gt;&#xA;सापि मृष्टान्नपानादिलुब्धा तदनुरोधतः ।&lt;br&gt;&#xA;गत्वा वासगृहं तस्या भूयोऽभ्येत्य जगाद तौ ।। १०९&lt;br&gt;&#xA;इतो गत्वाद्य तूष्णीमप्यहं तत्र स्थिता तया ।&lt;br&gt;&#xA;युष्मत्कथापराधं तमुद्गिरन्त्या स्वयं पुनः ।। 12.8.११०&lt;br&gt;&#xA;सालक्तकाभिस्तिसृभिः कराङ्गुलिभिराहता ।&lt;br&gt;&#xA;उरस्यस्मिन्नथैषाहमिहायाता तदन्तिकात् ।। १११&lt;br&gt;&#xA;तच्छ्रुत्वा राजपुत्रं तं स्वैरं मन्त्रिसुतोऽब्रवीत् ।&lt;br&gt;&#xA;मा कार्षीरन्यथा शङ्कामस्या हि हृदये तया ।। ११२&lt;br&gt;&#xA;सालक्तकाङ्गुलीमुद्रात्रयं विन्यस्य युक्तितः ।&lt;br&gt;&#xA;रजस्वला निशास्तिस्रः स्थिताहमिति सूचितम् ।। ११३&lt;br&gt;&#xA;एवमुक्त्वा नृपसुतं मन्त्रिपुत्रस्त्र्यहे गते ।&lt;br&gt;&#xA;पद्मावत्यै पुनस्तस्मै वृद्धां तां प्रजिघाय सः ।। ११४&lt;br&gt;&#xA;सा गता मन्दिरं तस्यास्तया संमान्य भोजिता ।&lt;br&gt;&#xA;प्रीत्या पानादिलीलाभिर्दिनं चात्र विनोदिता ।। ११५&lt;br&gt;&#xA;सायं च यावत्सा वृद्धा गृहमागन्तुमिच्छति ।&lt;br&gt;&#xA;उदभूद्भयकृत्तावत्तत्र कोलाहलो बहिः ।। ११६&lt;br&gt;&#xA;हा हा भ्रष्टोऽयमालानाज्जनान्मथ्नन्प्रधावति ।&lt;br&gt;&#xA;मत्तहस्तीति लोकस्य तत्राक्रन्दोऽथ शुश्रुवे ।। ११७&lt;br&gt;&#xA;ततः पद्मावती सा तां वृद्धामेवमभाषत ।&lt;br&gt;&#xA;स्पष्टेन हस्तिरुद्धेन गन्तुं युक्तं न ते पथा ।। ११८&lt;br&gt;&#xA;तत्पीठिकां समारोप्य बद्धालम्बनरज्जुकाम् ।&lt;br&gt;&#xA;बृहद्गवाक्षेणानेन त्वामत्र प्रक्षिपामहे ।। ११९&lt;br&gt;&#xA;गृहोद्याने ततो वृक्षमारुह्यामुं विलङ्घ्य च ।&lt;br&gt;&#xA;प्राकारमवरुह्यान्यवृक्षेण स्वगृहं व्रज ।। 12.8.१२०&lt;br&gt;&#xA;इत्युक्त्वा सा गवाक्षेण क्षेपयामास तत्र ताम् ।&lt;br&gt;&#xA;वृद्धां चेटीभिरुद्याने रज्जुपीठिकया ततः ।। १२१&lt;br&gt;&#xA;साथ गत्वा यथोक्तेन पथा सर्वं शशंस तत् ।&lt;br&gt;&#xA;यथावद्राजपुत्राय तस्मै मन्त्रिसुताय च ।। १२२&lt;br&gt;&#xA;ततः स मन्त्रिपुत्रस्तं राजपुत्रमभाषत ।&lt;br&gt;&#xA;सिद्धं तवेष्टं मार्गो हि युक्त्या ते दर्शितस्तया ।। १२३&lt;br&gt;&#xA;तद्गच्छाद्यैव तत्र त्वं प्रदोषेऽस्मिन्नृपागते ।&lt;br&gt;&#xA;एतेनैव पथा तस्याः प्रियाया मन्दिरं विश ।। १२४&lt;br&gt;&#xA;इत्युक्तस्तेन तद्युक्तो राजपुत्रो ययौ स तत् ।&lt;br&gt;&#xA;उद्यानं वृद्धयोक्तेन तेन प्राकारवर्त्मना ।। १२५&lt;br&gt;&#xA;तत्रापश्यच्च रज्जुं तां लम्बमानां सपीठिकाम् ।&lt;br&gt;&#xA;मार्गोन्मुखाभिश्चेटीभिरुपरिष्टादधिष्ठिताम् ।। १२६&lt;br&gt;&#xA;आरूढस्तां च दृष्ट्वैव दासीभिस्ताभिराशु सः ।&lt;br&gt;&#xA;रज्जूत्क्षिप्तो गवाक्षेण प्रविवेश प्रियान्तिकम् ।। १२७&lt;br&gt;&#xA;तस्मिन्प्रविष्टे स ययौ मन्त्रिपुत्रः स्वमास्पदम् ।&lt;br&gt;&#xA;राजपुत्रस्तु तां पद्मावतीं तत्र ददर्श सः ।। १२८&lt;br&gt;&#xA;पूर्णामृतांशुवदनां प्रसरत्कान्तिचन्द्रिकाम् ।&lt;br&gt;&#xA;कृष्णपक्षभयाद्गुप्तस्थितां राकानिशामिव ।। १२९&lt;br&gt;&#xA;सापि दृष्ट्वा तमुत्थाय चिरौत्सुक्योचितैस्ततः ।&lt;br&gt;&#xA;कण्ठग्रहादिभिस्तैस्तैरुपचारैरमानयत् ।। 12.8.१३०&lt;br&gt;&#xA;ततस्तया स गान्धर्वविधिनोद्गूढया सह ।&lt;br&gt;&#xA;गुप्तं राजसुतस्तस्थौ पूर्णेच्छस्तत्र कान्तया ।। १३१&lt;br&gt;&#xA;स्थित्वा चाहानि कतिचिद्रात्रौ तामवदत्प्रियाम् ।&lt;br&gt;&#xA;सखा मम सहायातो मन्त्रिपुत्र इह स्थितः ।। १३२&lt;br&gt;&#xA;स चात्र तिष्ठत्येकाकी त्वज्ज्येष्ठतरिकागृहे ।&lt;br&gt;&#xA;गत्वा संभाव्य तं तन्वि पुनरेष्यामि तेऽन्तिकम् ।। १३३&lt;br&gt;&#xA;तच्छ्रुत्वा तमवोचत्सा धूर्ता पद्मावती प्रियम् ।&lt;br&gt;&#xA;हन्तार्यपुत्र पृच्छामि ताः संज्ञा मत्कृतास्त्वया ।। १३४&lt;br&gt;&#xA;ज्ञाता किं किमु वा तेन सख्या मन्त्रिसुतेन ते ।&lt;br&gt;&#xA;एवमुक्तवतीमेतां राजपुत्रो जगाद सः ।। १३५&lt;br&gt;&#xA;न ज्ञातं तन्मया किंचिज्ज्ञात्वा सर्वं च तेन मे ।&lt;br&gt;&#xA;आख्यातं मन्त्रिपुत्रेण दिव्यप्रज्ञानशालिना ।। १३६&lt;br&gt;&#xA;एतच्छ्रुत्वा विचिन्त्यैव भामिनी सा जगाद तम् ।&lt;br&gt;&#xA;तर्ह्ययुक्तं कृतं यन्मे चिरात्स कथितस्त्वया ।। १३७&lt;br&gt;&#xA;स मे भ्राता सखा यस्ते तस्य च प्रथम मया ।&lt;br&gt;&#xA;ताम्बूलादिसमाचारः कर्तव्यो हि सदा भवेत् ।। १३८&lt;br&gt;&#xA;इत्युक्तवत्यानुमतस्तया पूर्वपथेन सः ।&lt;br&gt;&#xA;राजपुत्रोऽन्तिकं तस्य सख्युरागात्ततो निशि ।। १३९&lt;br&gt;&#xA;शशंस च कथामध्ये तत्तस्मै यत्तदाश्रयम् ।&lt;br&gt;&#xA;संज्ञाविज्ञानकथनं कृतं तेन प्रियान्तिके ।। 12.8.१४०&lt;br&gt;&#xA;मन्त्रिपुत्रस्तु सोऽयुक्तमिति न श्रद्दधेऽस्य तत् ।&lt;br&gt;&#xA;तावच्च सा तयोस्तत्र विभाताभूद्विभावरी ।। १४१&lt;br&gt;&#xA;अथैतयोर्विधौ सांध्ये निवृत्ते कुर्वतो: कथाः ।&lt;br&gt;&#xA;आगात्पक्वान्नताम्बूलहस्ता पद्मावतीसखी ।। १४२&lt;br&gt;&#xA;सा मन्त्रिपुत्रं कुशलं पृष्ट्वा दत्तोपचारिका ।&lt;br&gt;&#xA;निषेद्धुं राजपुत्रस्य भोजनं तत्र युक्तितः ।। १४३&lt;br&gt;&#xA;कथान्तरे स्वामिनीं स्वां भोजनादौ तदागमम् ।&lt;br&gt;&#xA;प्रतीक्षमाणामावेद्य क्षणाद्गुप्तं ततो ययौ ।। १४४&lt;br&gt;&#xA;ततस्तं मन्त्रिपुत्रः स राजपुत्रमभाषत ।&lt;br&gt;&#xA;कौतुकं पश्य देवैकं दर्शयाम्यधुना तव ।। ३४५५&lt;br&gt;&#xA;इत्युक्त्वा भक्ष्यमेकं स पक्वान्नं दत्तवांस्ततः ।&lt;br&gt;&#xA;सारमेयाय स च तत्खादित्वैव व्यपद्यत ।। १४६&lt;br&gt;&#xA;तद्दृष्ट्वा किमिदं चित्रमिति राजसुतोऽत्र सः ।&lt;br&gt;&#xA;पप्रच्छ मन्त्रिपुत्रं तं स चैतं प्रत्यभाषत ।। १४७&lt;br&gt;&#xA;संज्ञाज्ञानेन धूर्तं मां विदित्वा हन्तुकामया ।&lt;br&gt;&#xA;तया विषान्नं प्रहितं मम त्वदनुरक्तया ।। १४८&lt;br&gt;&#xA;नास्मिन्सति मदेकाग्रो राजपुत्रो भवेदयम् ।&lt;br&gt;&#xA;एतद्वशश्च मुक्त्वा मां नगरीं स्वां व्रजेदिति ।। १४९&lt;br&gt;&#xA;तन्मुञ्च मन्युमेतस्यां बन्धुत्यागान्महात्मनः ।&lt;br&gt;&#xA;कुर्यास्त्वं हरणे युक्तिं वक्ष्याम्यालोच्य यामहम् ।। 12.8.१५०&lt;br&gt;&#xA;इत्युक्तवन्तं तं मन्त्रिसुतं राजसुतोऽत्र सः ।&lt;br&gt;&#xA;सत्यं बुद्धिशरीरस्त्वमिति यावत्प्रशंसति ।। १५१&lt;br&gt;&#xA;अशङ्कितं बहिस्तावद्दुःखाकुलजनारवः ।&lt;br&gt;&#xA;हा धिग्राज्ञः सुतो बालो विपन्न इति शुश्रुवे ।। १५२&lt;br&gt;&#xA;तदाकर्णनहृष्टोऽथ मन्त्रिपुत्रो नृपात्मजम् ।&lt;br&gt;&#xA;जगाद हन्त गच्छाद्य पद्मावत्या गृहं निशि ।। १५३&lt;br&gt;&#xA;तत्र तां पाययेस्तावद्यावत्पानमदेन सा ।&lt;br&gt;&#xA;निःसंज्ञा नष्टचेष्टा च गतजीवेव जायते ।। १५४&lt;br&gt;&#xA;ततस्तस्याः सनिद्रायाः शूलेनाङ्कं कटीतटे ।&lt;br&gt;&#xA;दत्त्वाग्नितप्तेनादाय तदाभरणसंचयम् ।। १५५&lt;br&gt;&#xA;आगच्छेस्त्वं गवाक्षेण रज्जुलम्बविनिर्गतः ।&lt;br&gt;&#xA;ततः परं यथा भद्रं भवेज्ज्ञास्याम्यहं तथा ।। १५६&lt;br&gt;&#xA;इत्युक्त्वा कारयित्वा च क्रोडबालनिभाश्रिकम् ।&lt;br&gt;&#xA;मन्त्रिपुत्रो ददौ तस्मै त्रिशूलं राजसूनवे ।। १५७&lt;br&gt;&#xA;राजपुत्रः स हस्ते तत्कृत्वा कुटिलकर्कशम् ।&lt;br&gt;&#xA;कालायसदृढं चित्तमिव कान्तावयस्ययोः ।। १५८&lt;br&gt;&#xA;तथेति पूर्ववद्रात्रावगात्पद्मावतीगृहम् ।&lt;br&gt;&#xA;अविचार्यं प्रभूणां हि शुचेर्वाक्यं स्वमन्त्रिणः ।। १५९&lt;br&gt;&#xA;तत्र तां मद्यनिश्चेष्टा शूलेन जघनेऽङ्किताम् ।&lt;br&gt;&#xA;हृतालंकरणां कृत्वा तस्यागात्सख्युरन्तिकम् ।। 12.8.१६०&lt;br&gt;&#xA;दर्शिताभरणस्तस्मै शशंस च यथाकृतम् ।&lt;br&gt;&#xA;ततः स मन्त्रिपुत्रोऽपि सिद्धं मेने मनीषितम् ।। १६१&lt;br&gt;&#xA;प्रातर्गत्वा श्मशानं च सोऽभूत्तापसवेषभृत् ।&lt;br&gt;&#xA;स्वैरं राजसुतं तं च विदधे शिष्यरूपिणम् ।। १६२&lt;br&gt;&#xA;अब्रवीत्तं च गच्छैकमितोऽलंकरणादिमाम् ।&lt;br&gt;&#xA;मुक्तावलीं समादाय त्वं विकेतुमिवापणे ।। १६३&lt;br&gt;&#xA;बहुमूल्यं वदेश्चास्या येनैतां नैव कश्चन ।&lt;br&gt;&#xA;गृहीयाद्भ्राभ्यमाणां च सर्वः कोऽपि विलोकयेत् ।। १६४&lt;br&gt;&#xA;गुरुणा मम विक्रेतुमियं दत्तेत्यनाकुलः ।&lt;br&gt;&#xA;ब्रूयाश्च यदि गृह्णीयुरत्र त्वां पुररक्षिणः ।। १६५&lt;br&gt;&#xA;इति स प्रेषितस्तेन गत्वा राजसुतस्तदा ।&lt;br&gt;&#xA;अतिष्ठदापणे भ्राम्यन्व्यक्तं मुक्तावलीं दधत् ।। १६६&lt;br&gt;&#xA;तथाभूतश्च जगृहे स दृष्ट्वा पुररक्षिभिः ।&lt;br&gt;&#xA;दन्तघाटसुतामोषज्ञप्तेश्चौरगवेषिभिः ।। १६७&lt;br&gt;&#xA;निन्ये च नगराध्यक्षनिकटं तैः स तत्क्षणात् ।&lt;br&gt;&#xA;स च तं तापसाकारं दृष्ट्वा पप्रच्छ सान्त्वतः ।। १६८&lt;br&gt;&#xA;कुतो मुक्तावलीयं ते भगवन्निह हारिता ।&lt;br&gt;&#xA;दन्तघाटककन्याया हृतं ह्याभरणं निशि ।। १६९&lt;br&gt;&#xA;तच्छ्रुत्वा राजपुत्रस्तं सोऽवादीत्तापसाकृतिः ।&lt;br&gt;&#xA;गुरुणा मम दत्तेयमेत्यासौ पृच्छयतामिति ।। 12.8.१७०&lt;br&gt;&#xA;ततश्चोपेत्य तं नत्वा पप्रच्छ नगराधिपः ।&lt;br&gt;&#xA;मुक्तावलीयं भगवन्कुतस्ते शिष्यहस्तगा ।। १७१&lt;br&gt;&#xA;श्रुत्वैतद्विजनं कृत्वा स धूर्तस्तमभाषत ।&lt;br&gt;&#xA;अहं तपस्वी भ्राम्यामि सदारण्येष्वितस्ततः ।। १७२&lt;br&gt;&#xA;सोऽहं दैवादिह प्राप्तः श्मशानेऽत्र स्थितो निशि ।&lt;br&gt;&#xA;अपश्यं योगिनीचक्रं समागतमितस्ततः ।। १७३&lt;br&gt;&#xA;तन्मध्ये चैकयानीय योगिन्या राजपुत्रकः ।&lt;br&gt;&#xA;उद्घाटितहृदम्भोजो भैरवाय निवेदितः ।। १७४&lt;br&gt;&#xA;पानमत्ता च सा हर्तुं जपतो मेऽक्षमालिकाम् ।&lt;br&gt;&#xA;प्रावर्तत महामाया विकारान्कुर्वती मुखे ।। १७५&lt;br&gt;&#xA;अतिप्रवृत्ता च मया क्रुद्धेन जघनस्थले ।&lt;br&gt;&#xA;अङ्किता सा त्रिशूलेन मन्त्रप्रज्वालिताश्रिणा ।। १७६&lt;br&gt;&#xA;हृता मुक्तावली चेयं तस्याः कण्ठान्मया तदा ।&lt;br&gt;&#xA;सैषाद्य तापसानर्हा विक्रेया मम वर्तते ।। १७७&lt;br&gt;&#xA;एतच्छ्रुत्वा पुराध्यक्षो गत्वा भूपं व्यजिज्ञपत् ।&lt;br&gt;&#xA;भूपोऽप्याकर्ण्य तत्तां च बुद्ध्वा तन्मौक्तिकावलीम् ।। १७८&lt;br&gt;&#xA;प्रेक्षणप्रेषितायातवृद्धाप्तवनितामुखात् ।&lt;br&gt;&#xA;श्रुत्वा च दृश्यशूलाङ्कां जघने सत्यमेव ताम् ।। १७९&lt;br&gt;&#xA;ग्रस्तः सुतो मे डाकिन्या तयेत्युत्पन्ननिश्चयः ।&lt;br&gt;&#xA;स्वयं तस्यान्तिकं गत्वा मन्त्रिपुत्रतपस्विनः ।। 12.8.१८०&lt;br&gt;&#xA;पृष्ट्वा च निग्रहं तस्याः पद्मावत्याः स तद्गिरा ।&lt;br&gt;&#xA;पितृभ्यां शोच्यमानायाः पुरान्निर्वासनं व्यधात् ।। १८१&lt;br&gt;&#xA;निर्वासिताटवीस्था सा विग्नापि न जहौ तनुम् ।&lt;br&gt;&#xA;उपायं मन्त्रिपुत्रेण तं संभाव्य तथा कृतम् ।। १८२&lt;br&gt;&#xA;दिनान्ते तां च शोचन्तीमश्वारूढावुपेयतुः ।&lt;br&gt;&#xA;त्यक्ततापसवेषौ तौ मन्त्रिपुत्रनृपात्मजौ ।। १८३&lt;br&gt;&#xA;आश्वास्यारोप्य तुरगे स्वराष्ट्रं निन्यतुश्च ताम् ।&lt;br&gt;&#xA;तत्र तस्थौ तया साकं राजपुत्रः स निर्वृतः ।। १८४&lt;br&gt;&#xA;दन्तघाटस्त्वरण्ये तां क्रव्यादैर्भक्षितां सुताम् ।&lt;br&gt;&#xA;मत्वा व्यपादि शोकेन भार्या चानुजगाम तम् ।। १८५&lt;br&gt;&#xA;इत्याख्याय स भूयस्तं वेतालो नृपमब्रवीत् ।&lt;br&gt;&#xA;तन्मेऽत्र संशयं छिन्द्धि दंपत्योरेतयोर्वधात् ।। १८६&lt;br&gt;&#xA;मन्त्रिपुत्रस्य किं पापं राजपुत्रस्य किं नु वा ।&lt;br&gt;&#xA;पद्मावत्याः किमथवा त्वं हि बुद्धिमतां वरः ।। १८७&lt;br&gt;&#xA;जानानश्च न चेद्राजन्मम तत्त्वं वदिष्यसि ।&lt;br&gt;&#xA;तदेष शतधा मूर्धा निश्चितं ते स्फुटिष्यति ।। १८८&lt;br&gt;&#xA;इत्युक्तवन्तं वेतालं विजानञ्शापभीतितः ।&lt;br&gt;&#xA;स त्रिविक्रमसेनस्तमेवं प्रत्यब्रवीन्नृपः ।। १८९&lt;br&gt;&#xA;योगेश्वर किमज्ञेयमेतन्नैषां हि पातकम् ।&lt;br&gt;&#xA;त्रयाणामपि राज्ञस्तु पापं कर्णोत्पलस्य तत् ।। 12.8.१९०&lt;br&gt;&#xA;वेतालोऽप्याह राज्ञः किं ते हि तत्कारिणस्त्रयः ।&lt;br&gt;&#xA;काकाः किमपराध्यन्ति हंसैर्जग्धेषु शालिषु ।। १९१&lt;br&gt;&#xA;राजा ततोऽब्रवीच्चैनं न दुष्यन्ति त्रयोऽपि ते ।&lt;br&gt;&#xA;मन्त्रिसूनोर्हि तत्तावत्प्रभुकार्यमपातकम् ।। १९२&lt;br&gt;&#xA;पद्मावतीराजपुत्रौ तौ हि कामशराग्निना ।&lt;br&gt;&#xA;संतप्तावविचारार्हावदोषौ स्वार्थमुद्यतौ ।। १९३&lt;br&gt;&#xA;कर्णोत्पलस्तु राजा स नीतिशास्त्रेष्वशिक्षितः ।&lt;br&gt;&#xA;चारैः प्रजास्वनन्विष्यंस्तत्त्वशुद्धिं निजास्वपि ।। १९४&lt;br&gt;&#xA;अजानन्धूर्तचरितानीङ्गिताद्यविचक्षणः ।&lt;br&gt;&#xA;तथा तन्निर्विचारं यच्चक्रे तेन स पापभाक् ।। ११५&lt;br&gt;&#xA;इत्याकर्ण्य विमुक्तमौनमुदिते सम्यङ् नृपेणोत्तरे&lt;br&gt;&#xA;स्कन्धात्तस्य स दार्ढ्यमाकलयितुं मायाबलात्तत्क्षणम् ।&lt;br&gt;&#xA;वेतालो नृकलेवरान्तरगतः क्वाप्यप्रतर्क्यो ययौ&lt;br&gt;&#xA;निष्कम्पः स च भूपतिः पुनरमुं प्राप्तुं व्यधान्निश्चयम् ।। १९६&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बकेऽष्टमस्तरङ्गः ।&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/009/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/002/&#34;&gt;&lt;/div&gt;</description>
    </item>
    <item>
      <title>०१०</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/010/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/003/&#34;&gt;&lt;/div&gt;</description>
    </item>
    <item>
      <title>०११</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/011/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/004/&#34;&gt;&lt;/div&gt;</description>
    </item>
    <item>
      <title>०१२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/012/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/005/&#34;&gt;&lt;/div&gt;</description>
    </item>
    <item>
      <title>०१३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/013/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/006/&#34;&gt;&lt;/div&gt;</description>
    </item>
    <item>
      <title>०१४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/014/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/007/&#34;&gt;&lt;/div&gt;</description>
    </item>
    <item>
      <title>०१५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/015/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/008/&#34;&gt;&lt;/div&gt;</description>
    </item>
    <item>
      <title>०१६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/016/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/009/&#34;&gt;&lt;/div&gt;</description>
    </item>
    <item>
      <title>०१७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/017/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/010/&#34;&gt;&lt;/div&gt;</description>
    </item>
    <item>
      <title>०१८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/018/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/011/&#34;&gt;&lt;/div&gt;</description>
    </item>
    <item>
      <title>०१९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/019/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/012/&#34;&gt;&lt;/div&gt;</description>
    </item>
    <item>
      <title>०२०</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/020/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/013/&#34;&gt;&lt;/div&gt;</description>
    </item>
    <item>
      <title>०२१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/021/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/014/&#34;&gt;&lt;/div&gt;</description>
    </item>
    <item>
      <title>०२२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/022/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/015/&#34;&gt;&lt;/div&gt;</description>
    </item>
    <item>
      <title>०२३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/023/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/016/&#34;&gt;&lt;/div&gt;</description>
    </item>
    <item>
      <title>०२४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/024/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/017/&#34;&gt;&lt;/div&gt;</description>
    </item>
    <item>
      <title>०२५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/025/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/018/&#34;&gt;&lt;/div&gt;</description>
    </item>
    <item>
      <title>०२६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/026/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/019/&#34;&gt;&lt;/div&gt;</description>
    </item>
    <item>
      <title>०२७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/027/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/020/&#34;&gt;&lt;/div&gt;</description>
    </item>
    <item>
      <title>०२८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/028/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/021/&#34;&gt;&lt;/div&gt;</description>
    </item>
    <item>
      <title>०२९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/029/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/022/&#34;&gt;&lt;/div&gt;</description>
    </item>
    <item>
      <title>०३०</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/030/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/023/&#34;&gt;&lt;/div&gt;</description>
    </item>
    <item>
      <title>०३१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/031/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/024/&#34;&gt;&lt;/div&gt;</description>
    </item>
    <item>
      <title>०३२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/032/</guid>
      <description>&lt;div class=&#34;js_include&#34; includetitle=&#34;false&#34; newlevelforh1=&#34;2&#34; unfilled url=&#34;../vetAla-panchavimshatikA/025/&#34;&gt;&lt;/div&gt;</description>
    </item>
    <item>
      <title>०३३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/033/</guid>
      <description>&lt;p&gt;नमो विघ्नजिते यस्य जानुदेशे विवर्तते ।&lt;br&gt;&#xA;कुम्भस्रस्तेव नक्षत्रमाला रात्रिषु नृत्यतः ।। १&lt;br&gt;&#xA;ततः कथावसाने स मार्गमध्यात्समुत्थितः ।&lt;br&gt;&#xA;मृगाङ्कदत्तो मुदितः प्राप्तविक्रमकेसरी ।। २&lt;br&gt;&#xA;गुणाकरेण सहितस्तथा विमलबुद्धिना ।&lt;br&gt;&#xA;सविचित्रकथो भीमपराक्रमसमन्वितः ।। ३&lt;br&gt;&#xA;प्रचण्डशक्तियुक्तश्च श्रुतधिद्विजसंगतः ।&lt;br&gt;&#xA;प्राप्तशेषान्विचिन्वानः शापविश्लेषितान्सखीन् ।। ४&lt;br&gt;&#xA;शशाङ्कवत्याः संप्राप्त्यै प्रागेवोज्जयिनीं प्रति ।&lt;br&gt;&#xA;गन्तुं प्रवृत्तः पुनरप्युच्चचालात्मनाष्टमः ।।&lt;br&gt;&#xA;क्रमात्प्राप च स ग्रीष्मशुष्कतोयामपादपाम् ।&lt;br&gt;&#xA;अटवीं चण्डमार्तण्डतापसंतप्तवालुकाम् ।। ६&lt;br&gt;&#xA;तस्यां व्रजन्स सचिवान्राजपुत्रो जगाद तान् ।&lt;br&gt;&#xA;पश्यतैषाटवी कीदृग्दुर्गमायतभैरवा ।। ७&lt;br&gt;&#xA;एषा हि विभ्रष्टपथा जनत्यक्ता निराश्रया ।&lt;br&gt;&#xA;उद्यद्दुःखानलज्वालेवाभिर्मरुमरीचिभिः ।। ८&lt;br&gt;&#xA;विकीर्णरूक्षकेशेव तृणैरुच्छुष्कमर्मरैः ।&lt;br&gt;&#xA;सिंहव्याघ्रादिवित्राससरोमाञ्चेव कण्टकैः ।। ९&lt;br&gt;&#xA;रुदतीवातपक्लान्तजलाकाङ्क्षिमृगारवैः ।&lt;br&gt;&#xA;तदेषा त्वरयास्माभिर्लङ्घनीया विशङ्कटा ।। १०&lt;br&gt;&#xA;इत्यूचिवान्स तैः सार्धं सचिवैः क्षुत्तृषार्दितैः ।&lt;br&gt;&#xA;द्रुतं मृगाङ्कदत्तस्तामटवीमुदलङ्घयत् ।। ११&lt;br&gt;&#xA;ददर्श चाग्रे सुमहत्स्वच्छशीतजलैर्भृतम् ।&lt;br&gt;&#xA;सरोऽर्कतापगलितस्यामृतांशोरिव द्रवैः ।। १२&lt;br&gt;&#xA;दिगन्तव्यापिविस्तारं प्रतिबिम्बमिवात्मनः ।&lt;br&gt;&#xA;द्रष्टुं त्रैलोक्यलक्ष्म्येव विहितं मणिदर्पणम् ।। १३&lt;br&gt;&#xA;धार्तराष्ट्रकृतक्षोभं विचित्रार्जुनविभ्रमम् ।&lt;br&gt;&#xA;विश्रान्तिकृत्स्वादुरसं भारतानुकृतिं दधत् ।। १४&lt;br&gt;&#xA;उपकण्ठमिलन्नीलकण्ठपीतविषोत्तमम् ।&lt;br&gt;&#xA;अच्युताश्रितलक्ष्मीकं मन्थकालाब्धिसंनिभम् ।। १५&lt;br&gt;&#xA;सूर्यरश्मिभिरप्राप्तगम्भीरशिशिरान्तरम् ।&lt;br&gt;&#xA;अनन्तपद्मनिलयं पातालमिव भूमिगम् ।। १६&lt;br&gt;&#xA;तस्य तीरे च सरसः पश्चिमे स व्यलोकयत् ।&lt;br&gt;&#xA;राजपुत्रः ससचिवो महान्तं दिव्यपादपम् ।। १७&lt;br&gt;&#xA;वातान्दोलितविस्तारिशाखाभुजकदम्बकम् ।&lt;br&gt;&#xA;मूर्धलग्नाभ्रसरितं नृत्यन्तमिव शंकरम् ।। १८&lt;br&gt;&#xA;अत्युन्नतेन शिरसा व्योमपृष्ठावगाहिना ।&lt;br&gt;&#xA;कौतुकान्नन्दनोद्यानशोभां द्रष्टुमिवोद्यतम् ।। १९&lt;br&gt;&#xA;शोभमानं फलैर्दिव्यरसैः शाखावलम्बिभिः ।&lt;br&gt;&#xA;कल्पद्रुमं सुरानद्धैः पीयूषकलशैरिव ।। २०&lt;br&gt;&#xA;मा मां यथा तथा कश्चित्स्प्राक्षीदिति खगारवैः ।&lt;br&gt;&#xA;व्याहरन्तमिव प्रेङ्खत्पल्लवाग्रकरं मुहुः ।। २१&lt;br&gt;&#xA;यावन्मृगाङ्कदत्तस्तं स निर्वर्णयति प्रभुः ।&lt;br&gt;&#xA;तावत्तन्मन्त्रिणस्तस्मिन्प्रधाव्य क्षुत्तृषार्दिताः ।। २२&lt;br&gt;&#xA;फलानि भोक्तुमारूढास्तस्य दृष्ट्वैव तानि ते ।&lt;br&gt;&#xA;फलत्वं षडपि प्राप्ता मानुषा अप्यशङ्कितम् ।। २३&lt;br&gt;&#xA;ततो मृगाङ्कदत्तस्तानपश्यन्विह्वलः सखीन् ।&lt;br&gt;&#xA;एकैकं स तरौ तत्र नामग्राहमशब्दयत् ।। २४&lt;br&gt;&#xA;यदा ददुर्न वचनं न चादृश्यन्त ते क्वचित् ।&lt;br&gt;&#xA;तदा हा हा हतोऽस्मीति नैराश्यविधुरं वदन् ।। २५&lt;br&gt;&#xA;स राजपुत्रो न्यपतन्मूर्च्छितोऽत्र महीतले ।&lt;br&gt;&#xA;द्रुमानारूढपार्श्वस्थकेवलश्रुतधिद्विजः ।। २६&lt;br&gt;&#xA;श्रुतधिः स च विप्रस्तमुवाचाश्वास्य तत्क्षणम् ।&lt;br&gt;&#xA;कृतप्रज्ञोऽपि किं देव त्यक्तधैर्योऽवसीदसि ।। २७&lt;br&gt;&#xA;अश्नुते हि स कल्याणं व्यसने यो न मुह्यति ।&lt;br&gt;&#xA;नागशापवियुक्तान्किं नैतान्संप्राप्तवानसि ।। २८&lt;br&gt;&#xA;तथैव पुनरप्येतान्मन्त्रिणोऽन्यांश्च लप्स्यसे ।&lt;br&gt;&#xA;शशाङ्कवत्या संयोगोऽप्यचिरात्ते भविष्यति ।। २९&lt;br&gt;&#xA;एवं श्रुतधिनोक्तः सन्राजपुत्रो जगाद सः ।&lt;br&gt;&#xA;कुत एतदिदं धात्रा नाशायासूत्रितं हि नः ।। ३०&lt;br&gt;&#xA;क्वान्यथा निशि वेतालः क्व च भीमपराक्रमः ।&lt;br&gt;&#xA;क्व शशाङ्कवतीज्ञानं तत्संवादप्रसङ्गतः ।। ३१&lt;br&gt;&#xA;तां च प्राप्तुमयोध्यायाः क्व चास्माकं विनिर्गमः ।&lt;br&gt;&#xA;विन्ध्याटव्यां क्व चान्योन्यवियोगो नागशापतः ।। ३२&lt;br&gt;&#xA;ततः कतिपयानां नः क्रमशः क्व च संगमः ।&lt;br&gt;&#xA;क्व चाधुना वियोगोऽयमिष्टत्यागः पुनः सखे ।। ३३&lt;br&gt;&#xA;ते हि वृक्षेऽत्र भूतेन ग्रस्तास्तैश्च विना मम ।&lt;br&gt;&#xA;का शशाङ्कवती किं च जीवितं तदलं भ्रमैः ।। ३४&lt;br&gt;&#xA;इत्यूचिवाञ्शुचा सोऽत्र सरस्यात्मानमुज्झितुम् ।&lt;br&gt;&#xA;मृगाङ्कदत्त उत्तस्थौ श्रुतधौ वारयत्यपि ।। ३५&lt;br&gt;&#xA;तावद्वागत्र गगनादुच्चचाराशरीरिणी ।&lt;br&gt;&#xA;मा पुत्र साहसं कार्षीः सर्वं स्वन्तं हि भावि ते ।। ३६&lt;br&gt;&#xA;अस्मिन्गणपतिर्देवः स्वयं वसति पादपे ।&lt;br&gt;&#xA;स च त्वत्सचिवैरेतैरद्याज्ञानाद्विमानितः ।। ३७&lt;br&gt;&#xA;ते ह्यशुद्धा अनाचान्ता अक्षालितकराङ्घ्रयः ।&lt;br&gt;&#xA;क्षुधार्तास्तन्निवासेऽस्मिन्नारूढाः फललिप्सवः ।। ३८&lt;br&gt;&#xA;ततः स्पृष्टेषु तेष्वत्र फलतामेव ते गताः ।&lt;br&gt;&#xA;यच्चित्तास्तद्गतिं गच्छन्त्विति विघ्नेशशापतः ।। ३९&lt;br&gt;&#xA;अन्येऽपि ये त्वत्सचिवाश्चत्वारस्ते पथामुना ।&lt;br&gt;&#xA;आगता एवमेवास्मिन्नारूढाः फलतां गताः ।। ४०&lt;br&gt;&#xA;तस्मादाराधयैतं त्वं तपोभिर्गणनायकम् ।&lt;br&gt;&#xA;एतत्प्रसादात्सर्वेष्टसिद्धिस्तव भविष्यति ।। ४१&lt;br&gt;&#xA;इत्युक्तः स सुधासारसृजेवाकाशतो गिरा ।&lt;br&gt;&#xA;मृगाङ्कदत्तो जातास्थो देहत्यागान्न्यवर्तत ।। ४२&lt;br&gt;&#xA;कृत्वा च सरसि स्नानं तरौ तस्मिन्गणाधिपम् ।&lt;br&gt;&#xA;अर्चयित्वोज्झिताहारस्तमस्तौषीत्कृताञ्जलिः ।। ४३&lt;br&gt;&#xA;जय निजताण्डवडम्बरमर्दभरन्यञ्चितेन भुवनेन ।&lt;br&gt;&#xA;समहीशैलवनेन प्रणम्यमानेश गजवदन ।। ४४&lt;br&gt;&#xA;जय ससुरासुरमानुषभुवनत्रयपूजिताङ्घ्रिकमलयुग ।&lt;br&gt;&#xA;वरविविधसिद्धिनिर्भरनिधान कुम्भोपमाकार ।। ४५&lt;br&gt;&#xA;जय युगपदुदितचण्डद्वादशदिनकृत्प्रदीप्ततेजस्क ।&lt;br&gt;&#xA;हरहरिसुरपतिदुर्जयदितिजकुलाकालकल्पान्त ।। ४६&lt;br&gt;&#xA;जय भक्तवृजिनवारण लीलानीराजनोल्मुकेनेव ।&lt;br&gt;&#xA;परशुवरेण विराजितकरतलकलितानलज्वाल ।। ४७&lt;br&gt;&#xA;अभिमतसिद्ध्यै भर्तुस्त्रिपुरावजये गणेश गौर्यापि ।&lt;br&gt;&#xA;यः पूजितोऽसि तं त्वां श्रितोऽस्मि शरणं नमस्तेऽस्तु ।। ४८&lt;br&gt;&#xA;इति संस्तुतविघ्नेशो निराहारः कुशास्तरे ।&lt;br&gt;&#xA;मृगाङ्कदत्तोऽनैषीत्तां रात्रिं तस्य तरोस्तले ।। ४९&lt;br&gt;&#xA;तथैवैकादशाहानि श्रुतधौ परिचारके ।&lt;br&gt;&#xA;विघ्नेशाराधनपरो राजपुत्रो निनाय सः ।। ५०&lt;br&gt;&#xA;द्वादशेऽह्नि निशि स्वप्ने तं जगाद गणेश्वरः ।&lt;br&gt;&#xA;वत्स तुष्टोऽस्मि ते मुक्तशापान्प्राप्स्यसि मन्त्रिणः ।। ५१&lt;br&gt;&#xA;गत्वा च तैः समं प्राप्य तां शशाङ्कवतीं क्रमात् ।&lt;br&gt;&#xA;प्रत्यावृत्य स्वनगरीं पृथ्वीराज्यं करिष्यसि ।। ५२&lt;br&gt;&#xA;एवं गणेश्वरादिष्टः प्रबुद्धः स निशाक्षये ।&lt;br&gt;&#xA;मृगाङ्कदत्तः स्वप्नं तं दृष्टं श्रुतधयेऽभ्यधात् ।। ५३&lt;br&gt;&#xA;तेनाभिनन्दितः प्रातः स्नात्वाभ्यर्च्य विनायकम् ।&lt;br&gt;&#xA;तद्वासवृक्षं तं यावत्कुरुते स प्रदक्षिणम् ।। ५४&lt;br&gt;&#xA;तावत्समं तरोस्तस्मादवतीर्य दशापि ते ।&lt;br&gt;&#xA;फलत्वमुक्ताः सचिवा निपेतुस्तस्य पादयोः ।। ५५&lt;br&gt;&#xA;व्याघ्रसेनस्तथा स्थूलबाहुर्मेघबलोऽपि च ।&lt;br&gt;&#xA;दृढमुष्टिश्चतुर्थश्च षट् चादौ येऽत्र वर्णिताः ।। ५६&lt;br&gt;&#xA;ततः स सकलान्समं सपदि मन्त्रिणः प्राप्य तान् दृशाकुलितया गिरा प्रमदमन्थरारम्भया ।&lt;br&gt;&#xA;नरेश्वरसुतोऽधिकप्रणयमेकमेकं मुहुर्ददर्श परिषस्वजे तदनु संबभाषे कृती ।। ५७&lt;br&gt;&#xA;तेऽपि नवेन्दुक्षामं कृततपसं वीक्ष्य तं प्रभुं सास्राः ।&lt;br&gt;&#xA;श्रुतधिनिगदितयथार्थाः प्रशशंसुर्नाथवन्तमात्मानम् ।। ५८&lt;br&gt;&#xA;अथ तत्र स तैर्मृगाङ्कदत्तः सरसि कृताप्लवनादिभिः सहैव ।&lt;br&gt;&#xA;सचिवैः सुखपारणं सहर्षो विदधे लब्धधृतिः स्वकार्यसिद्ध्यै ।। ५९&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके त्रयस्त्रिंशस्तरङ्गः ।&lt;/p&gt;</description>
    </item>
    <item>
      <title>०३४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/034/</guid>
      <description>&lt;p&gt;ततः सोऽत्र सरस्तीरे कृतपारणसुस्थितः ।&lt;br&gt;&#xA;मृगाङ्कदत्तस्तैः साकं सचिवैः स्वैरुपाविशत् ।। १&lt;br&gt;&#xA;ततस्ते तदहः प्राप्ताश्चत्वारो निजमन्त्रिणः ।&lt;br&gt;&#xA;तेनापृच्छ्यन्त विश्लेषकालवृत्तान्तमादरात् ।। २&lt;br&gt;&#xA;अथ स व्याघ्रसेनाख्यस्तेषां मध्यात्तमब्रवीत् ।&lt;br&gt;&#xA;देवास्मदीयवृत्तान्तं श्रूयतां वर्णयाम्यहम् ।। ३&lt;br&gt;&#xA;यदा पारावताख्यस्य तस्य नागस्य शापतः ।&lt;br&gt;&#xA;भवद्भ्यो दूरविभ्रष्टो जातोऽहं नष्टचेतनः ।। ४&lt;br&gt;&#xA;तदा भ्रान्त्वाटवीं रात्रौ लब्धसंज्ञोऽप्यहं चिरात् ।&lt;br&gt;&#xA;न दिशो न च पन्थानमपश्यं तमसा वृतः ।। ५&lt;br&gt;&#xA;कृच्छ्राच्च दुःखदीर्घायां गतायां विरतिं निशि ।&lt;br&gt;&#xA;उदिते भगवत्यर्के क्रमादाशाप्रकाशके ।। ६&lt;br&gt;&#xA;अचिन्तयमहं हा धिक् क्व नु यातः स नः प्रभुः ।&lt;br&gt;&#xA;अस्मद्वियुक्तश्चैकाकी कथं सोऽत्र भविष्यति ।। ७&lt;br&gt;&#xA;कथं वा तमवाप्स्यामि कुत्रान्विष्यामि का गतिः ।&lt;br&gt;&#xA;वरमुज्जयिनीं यामि तन्न प्राप्येत जातु सः ।। ८&lt;br&gt;&#xA;सा शशाङ्कवतीहेतोर्गन्तव्या तस्य हि स्थिता ।&lt;br&gt;&#xA;इत्याशया शनैः प्रायामहमुज्जयिनीं प्रति ।।९&lt;br&gt;&#xA;गाहमानोऽथ कष्टां तामटवीं दुर्दशामिव ।&lt;br&gt;&#xA;दह्यमानोऽऽर्ककिरणैरग्निचूर्णोत्करैरिव ।। १०&lt;br&gt;&#xA;कथंचित्प्राप्तवानस्मि सरः फुल्लोत्पलेक्षणम् ।&lt;br&gt;&#xA;हंसादिमधुरारावैः संभाषणमिवाचरत् ।। ११&lt;br&gt;&#xA;प्रयुक्तवीचिहस्ताग्रं प्रसन्नविपुलाशयम् ।&lt;br&gt;&#xA;दर्शनादेव सर्वार्तिहरं सत्पुरुषं यथा ।। १२&lt;br&gt;&#xA;तत्र स्नात्वा च भुक्त्वा च बिसान्यापीय वारि च ।&lt;br&gt;&#xA;यावत्स्थितोस्मि तावत्त्रीनेतानद्राक्षमागतान् ।। १३&lt;br&gt;&#xA;दृढमुष्टिमथ स्थूलबाहुं मेघबलं तथा ।&lt;br&gt;&#xA;समेत्य च भवद्वार्ता मिथोऽस्माभिरपृच्छ्यत ।। १४&lt;br&gt;&#xA;अजानन्तश्च सर्वेऽपि वयं ते पापशङ्किनः ।&lt;br&gt;&#xA;अकार्ष्म देहत्यागाय मतिं त्वद्विरहासहाः ।। १५&lt;br&gt;&#xA;तावच्च तस्मिन्सरसि स्नातुं मुनिकुमारकः ।&lt;br&gt;&#xA;आगमद्दीर्घतपसः सुतो नाम्ना महातपाः ।। १६&lt;br&gt;&#xA;जटीकृतनिजज्वालो भूयोऽग्निरिव खाण्डवम् ।&lt;br&gt;&#xA;दिधक्षुराश्रितो ब्राह्मीं प्रज्वलंस्तेजसा तनुम् ।। १७&lt;br&gt;&#xA;कृष्णाजिनेन संवीतः सव्येनात्तकमण्डलुः ।&lt;br&gt;&#xA;दक्षिणेन करेणाक्षमालावलयमुद्वहन् ।। १८&lt;br&gt;&#xA;सहागतमृगैः शृङ्गप्रोत्खातस्नानमृत्तिकः ।&lt;br&gt;&#xA;युक्तः कतिपयैरन्यैः समानैर्मुनिपुत्रकैः ।। १९&lt;br&gt;&#xA;सोऽस्मानुपागाद्दृष्ट्वैव सरःप्रपतनोद्यतान् ।&lt;br&gt;&#xA;करुणार्द्रा हि सर्वस्य सन्तोऽकारणबान्धवाः ।। २०&lt;br&gt;&#xA;अवदच्च न कार्यं वः पापं कापुरुषोचितम् ।&lt;br&gt;&#xA;दुःखान्धा हि पतन्त्येव विपच्छ्वभ्रेषु कातराः ।। २१&lt;br&gt;&#xA;धीरास्तु दृष्टसन्मार्गा विवेकामलचक्षुषः ।&lt;br&gt;&#xA;न पतन्त्यवटे प्राप्यमवश्यं प्राप्नुवन्ति च ।। २२&lt;br&gt;&#xA;यूयं च भव्याकृतयः कल्याणं प्राप्स्यथ ध्रुवम् ।&lt;br&gt;&#xA;तद्ब्रूत किं नु दुःखं वो मानसं दूयते हि मे ।। २३&lt;br&gt;&#xA;एवमुक्तवते तस्मै मुनिपुत्राय तत्क्षणम् ।&lt;br&gt;&#xA;आमूलान्निजवृत्तान्तं सर्वं कथितवानहम् ।। २४&lt;br&gt;&#xA;ततस्तेन वयं तैस्तैर्वाक्यैरायतिदर्शिभिः ।&lt;br&gt;&#xA;संबोध्य सानुगेनापि देहत्यागान्निवर्तिता ।। २५&lt;br&gt;&#xA;अथ स्नात्वा ततो नातिदूरं स मुनिपुत्रकः ।&lt;br&gt;&#xA;अस्माननैषीदातिथ्यं विधित्सुः पितुराश्रमम् ।। २६&lt;br&gt;&#xA;तत्त्रोच्चशाखोर्ध्वभुजैर्वेदिकासूत्थितस्थितैः ।&lt;br&gt;&#xA;प्रारब्धतपसीवार्करश्मिपैः पादपैरपि ।। २७&lt;br&gt;&#xA;उपवेश्यैकदेशेऽस्मान्दत्तार्घ्यान्स मुनेः सुतः ।&lt;br&gt;&#xA;एकैकमाश्रमतरुं गत्वा भिक्षामयाचत ।। २८&lt;br&gt;&#xA;अपूर्यत क्षणात्तस्य फलैस्तेभ्यः स्वतश्च्युतैः ।&lt;br&gt;&#xA;भिक्षापात्रमथागात्तद्गृहीत्वा सोऽस्मदन्तिकम् ।। २९&lt;br&gt;&#xA;अदाच्च दिव्यास्वादानि तान्यस्मभ्यं फलानि सः ।&lt;br&gt;&#xA;यैर्भुक्तैरमृतेनेव तृप्ता जाता वयं तदा ।। ३०&lt;br&gt;&#xA;क्षीणेऽह्नि चाब्धौ पतिते सूर्ये ज्योतिर्भिरम्बरे ।&lt;br&gt;&#xA;तत्पातोच्छलितैरम्भःशीकरैरिव पूरिते ।। ३१&lt;br&gt;&#xA;तद्वैराग्यादिव प्राचीशैलशृङ्गतपोवनम् ।&lt;br&gt;&#xA;संवीतचन्द्रिकाधौतवल्कले शशिनि श्रिते ।। ३२&lt;br&gt;&#xA;एकस्थानोपविष्टानां कृताशेषस्वकर्मणाम् ।&lt;br&gt;&#xA;मुनीनामाश्रमे तत्र दर्शनाय गता वयम् ।। ३३&lt;br&gt;&#xA;प्रणिपत्योपविष्टाश्च कृतातिथ्यैः प्रियंवदैः ।&lt;br&gt;&#xA;कुतो यूयमिति क्षिप्रात्पृष्टाः स्मस्तैर्महर्षिभिः ।। ३४&lt;br&gt;&#xA;ततो मुनिकुमारेण तेन तेभ्यो निवेदितः ।&lt;br&gt;&#xA;तदाश्रमप्रवेशान्तो वृत्तान्तोऽस्मन्निबन्धनः ।। ३५&lt;br&gt;&#xA;अथास्मानत्र कण्वाख्यो ज्ञानी मुनिरभाषत ।&lt;br&gt;&#xA;किमेवं वीरपुरुषा अपि क्लैब्यं गताः स्थ भोः ।। ३६&lt;br&gt;&#xA;आपद्यभग्नधैर्यत्वं संपद्यनभिमानिता ।&lt;br&gt;&#xA;यदुत्साहस्य चात्यागस्तद्धि सत्पुरुषव्रतम् ।। ३७&lt;br&gt;&#xA;महान्तश्च महान्त्येव कृच्छ्राण्युत्तीर्य धैर्यतः ।&lt;br&gt;&#xA;महतोऽर्थान्समासाद्य महच्छब्दमवाप्नुवन् ।। ३८&lt;br&gt;&#xA;इयं सुन्दरसेनस्य तथा च श्रूयतां कथा ।&lt;br&gt;&#xA;यथा मन्दारवत्यर्थे क्लेशस्तेनान्वभूयत ।। ३९&lt;br&gt;&#xA;इत्युक्त्वा स मुनिः कण्वः सर्वेष्वत्र महर्षिषु ।&lt;br&gt;&#xA;अस्मासु चोपशृण्वत्सु कथामेतामवर्णयत् ।। ४०&lt;br&gt;&#xA;अस्त्यलंकृतकौबेरीदिङ्मुखो निषधाभिधः ।&lt;br&gt;&#xA;देशस्तत्रालका नाम बभूव नगरी पुरा ।। ४१&lt;br&gt;&#xA;यस्यां सदैव सर्वार्थसमृद्धिसुखितो जनः ।&lt;br&gt;&#xA;केवलं रत्नदीपानामासीच्छश्वदनिर्वृतिः ।। ४२&lt;br&gt;&#xA;तस्यामन्वर्थनामाभून्महासेनो महीपतिः ।&lt;br&gt;&#xA;शरजन्माद्भुताप्युग्रप्रतापप्लुष्टशात्रवः ।। ४३&lt;br&gt;&#xA;तस्य राज्ञो महामन्त्री गुणपालित इत्यभूत् ।&lt;br&gt;&#xA;शौर्यालयो महीभारवोढा शेष इवापरः ।। ४४&lt;br&gt;&#xA;तस्मिन्न्स्तभरस्यास्य सुखिनः क्षपितद्विषः ।&lt;br&gt;&#xA;देव्यां शशिप्रभाख्यायामुत्पेदे नृपतेः सुतः ।। ४५&lt;br&gt;&#xA;नाम्ना सुन्दरसेनो यः शिशुरेवाशिशुर्गुणैः ।&lt;br&gt;&#xA;शौर्यसौन्दर्यलक्ष्मीभ्यां स्वयंवरपतिर्वृतः ।। ४६&lt;br&gt;&#xA;तस्य राजसुतस्यात्र शूरास्तुल्यवयोगुणाः ।&lt;br&gt;&#xA;आ बाल्यात्सह संवृद्धा बभूवुः पञ्च मन्त्रिणः ।। ४७&lt;br&gt;&#xA;चण्डप्रभो भीमभुजस्तथा व्याघ्रपराक्रमः ।&lt;br&gt;&#xA;वीरो विक्रमशक्तिश्च दृढबुद्धिश्च पञ्चमः ।। ४८&lt;br&gt;&#xA;ते च सर्वे महासत्त्वा बलबुद्धिसमन्विताः ।&lt;br&gt;&#xA;कुलीनाः स्वामिभक्ताश्च रुतज्ञा अपि पक्षिणाम् ।। ४९&lt;br&gt;&#xA;तैः समं स उवासात्र राजपुत्रः पितुर्गृहे ।&lt;br&gt;&#xA;अनुरूपां विना भार्यां तरुणोऽप्यपरिग्रहः ।। ५०&lt;br&gt;&#xA;अनम्राक्रमणं शौर्यं धनं निजभुजार्जितम् ।&lt;br&gt;&#xA;भार्या रूपानुरूपा च पुरुषस्येह पूज्यते ।। ५१&lt;br&gt;&#xA;अन्यथा तु किमेतेन त्रयेणापीत्यचिन्तयत् ।&lt;br&gt;&#xA;स च सुन्दरसेनोऽथ वीरस्तैः सचिवैः सह ।। ५२&lt;br&gt;&#xA;एकदा चान्वितः सैन्यैर्वयस्यैस्तैश्च पञ्चभिः ।&lt;br&gt;&#xA;निर्ययौ मृगयाहेतोर्नगर्याः स नृपात्मजः ।। ५३&lt;br&gt;&#xA;निर्यातं च ददर्शैतं दूरदेशान्तरागता ।&lt;br&gt;&#xA;कापि कात्यायनी नाम प्रौढा प्रव्राजिकोत्तमा ।। ५४&lt;br&gt;&#xA;अरोहिणीकश्चन्द्रोऽयं किं वाप्यरतिकः स्मरः ।&lt;br&gt;&#xA;इति चामानुषं वीक्ष्य तद्रूपं सा व्यचिन्तयत् ।। ५५&lt;br&gt;&#xA;बुद्ध्वा च राजपुत्रं तं पृष्टात्तत्परिवारतः ।&lt;br&gt;&#xA;धातुः सा सर्गवैचित्र्यं प्रशंसन्ती विसिस्मिये ।। ५६&lt;br&gt;&#xA;अथारात्तारदीर्घेण राजपुत्रं स्वरेण तम् ।&lt;br&gt;&#xA;कुमार विजयस्वेति वदन्ती प्रणनाम सा ।। ५७&lt;br&gt;&#xA;सोऽपि सुन्दरसेनस्तदनाकर्ण्यैव तत्क्षणम् ।&lt;br&gt;&#xA;ययौ स्वसचिवारब्धकथाव्यग्रेण चेतसा ।। ५८&lt;br&gt;&#xA;अथोच्चैः श्रावयन्ती तं सा क्रुद्धोवाच तापसी ।&lt;br&gt;&#xA;न शृणोष्याशिषं कस्माद्राजपुत्र ममाप्यहो ।। ५९&lt;br&gt;&#xA;कस्याहं नार्चिता पृथ्व्यां राज्ञो राजसुतस्य वा ।&lt;br&gt;&#xA;एवमेव च दर्पोऽयं यदि ते यौवनादिभिः ।। ६०&lt;br&gt;&#xA;तन्मन्दारवतीं कन्यां हंसद्वीपेश्वरात्मजाम् ।&lt;br&gt;&#xA;जगल्ललामभूतां च भार्यात्वेन त्वमाप्स्यसि ।। ६१&lt;br&gt;&#xA;ततो मन्ये महेन्द्रादेरपि श्रोष्यसि न ध्रुवम् ।&lt;br&gt;&#xA;मदावलेपाद्वचनं के वराकास्तु मानुषाः ।। ६२&lt;br&gt;&#xA;एवमुक्तवतीं श्रुत्वा तामाहूय सकौतुकः ।&lt;br&gt;&#xA;प्रह्वः सुन्दरसेनोऽसौ क्षमयामास तापसीम् ।। ६३&lt;br&gt;&#xA;प्रजिघाय च भृत्यानां हस्ते विश्रमणाय सः ।&lt;br&gt;&#xA;गृहं विक्रमशक्तेस्तां प्रष्टुकामः स्वमन्त्रिणः ।। ६४&lt;br&gt;&#xA;ततो गत्वा कृताखेटः प्रत्यागत्य कृताह्निकः ।&lt;br&gt;&#xA;तामानाय्य स पप्रच्छ कुमारो भुक्तभोजनाम् ।। ६५&lt;br&gt;&#xA;भगवत्युच्यतां कैषा त्वयाद्य परिकीर्तिता ।&lt;br&gt;&#xA;कन्या मन्दारवत्याख्या परं कौतूहलं हि नः ।। ६६&lt;br&gt;&#xA;तच्छ्रुत्वा तापसी सा तमुवाच शृणु वच्म्यदः ।&lt;br&gt;&#xA;तीर्थादिहेतोः सद्वीपां भ्रमामि पृथिवीमिमाम् ।। ६७&lt;br&gt;&#xA;भ्रमन्ती प्राप्तवत्यस्मि हंसद्वीपं प्रसङ्गतः ।&lt;br&gt;&#xA;तत्र मन्दारदेवस्य राज्ञो दृष्टा मया सुता ।। ६८&lt;br&gt;&#xA;देवपुत्रोपभोगार्हा दृश्या नापुण्यकर्मभिः ।&lt;br&gt;&#xA;या मन्दारवतीत्याख्यां धत्ते श्रीरिव नान्दनी ।। ६९&lt;br&gt;&#xA;बिभ्रती हारिणीं मूर्तिं दर्शनोद्दीपितस्मरा ।&lt;br&gt;&#xA;धात्रा सुधामयी सृष्टा या चान्येवैन्दवी तनुः ।। ७०&lt;br&gt;&#xA;तस्या रूपेण सदृशो नास्त्येवान्यत्र भूतले ।&lt;br&gt;&#xA;जानेऽनुहरति त्वेको भवांस्तद्रूपसंपदम् ।। ७१&lt;br&gt;&#xA;यैः सा न दृष्टा विफले तेषां नेत्रे च जन्म च ।&lt;br&gt;&#xA;इति श्रुत्वा च तापस्या मुखाद्राजसुतोऽब्रवीत् ।। ७२&lt;br&gt;&#xA;तस्यास्तत्तादृशं रूपं पश्यामोऽम्ब वयं कथम् ।&lt;br&gt;&#xA;एतत्तद्वचनं श्रुत्वा सापि प्रव्राजिकाभ्यधात् ।। ७३&lt;br&gt;&#xA;अहं चित्रपटे तां च तत्काललिखितां रसात् ।&lt;br&gt;&#xA;वहे वल्गुलिकान्तःस्थां कौतुकं यदि दृश्यताम् ।। ७४&lt;br&gt;&#xA;एवमुक्तवती तस्मै तुष्टाय नृपसूनवे ।&lt;br&gt;&#xA;कृष्ट्वा वल्गुलिकातः सा चित्रस्थां तामदर्शयत् ।। ७५&lt;br&gt;&#xA;सोऽपि सुन्दरसेनस्तां कन्यां चित्रगतामपि ।&lt;br&gt;&#xA;विचित्ररूपामानन्दनिःस्पन्दं प्रविलोकयन् ।। ७६&lt;br&gt;&#xA;रोमाञ्चकण्टकचितैरङ्गैरास्ते स्म तत्क्षणम् ।&lt;br&gt;&#xA;कीलितः पुष्पचापस्य बाणैरिव निरन्तरैः ।। ७७&lt;br&gt;&#xA;शनैरशृण्वन्नवदन्नपश्यंश्चैव किंचन ।&lt;br&gt;&#xA;तन्मयीभूय चित्रस्य इव सोऽप्यभवच्चिरम् ।। ७८&lt;br&gt;&#xA;तद्दृष्ट्वा मन्त्रिणस्तस्य जगदुस्तां तपस्विनीम् ।&lt;br&gt;&#xA;आर्ये सुन्दरसेनं त्वं देवमत्र पटे लिख ।। ७९&lt;br&gt;&#xA;सदृशालेख्यविज्ञानं तावद्वीक्षामहे तव ।&lt;br&gt;&#xA;तच्छ्रुत्वैव लिलेखैतं कुमारं सा क्षणात्पटे ।। ८०&lt;br&gt;&#xA;तं चातिसदृशं दृष्ट्वा सर्वेऽप्यत्रैवमब्रुवन् ।&lt;br&gt;&#xA;नास्त्यालेख्यविसंवादो भगवत्या मनागिति ।। ८१&lt;br&gt;&#xA;अयं कुमार एवेति चित्रेऽस्मिञ्जायते हि धीः ।&lt;br&gt;&#xA;तन्मन्दारवतीदेवीरूपं नात्र विसंवदेत् ।। ८२&lt;br&gt;&#xA;इत्युक्तवत्सु सचिवेष्वात्तचित्रपटद्वयः ।&lt;br&gt;&#xA;प्रीतः सुन्दरसेनस्तां पूजयामास तापसीम् ।। ८३&lt;br&gt;&#xA;विसृज्य च यथार्हं तामेकस्थानानिवासिनीम् ।&lt;br&gt;&#xA;विवेशाभ्यन्तरगृहं कान्ताचित्रपटं वहन् ।। ८४&lt;br&gt;&#xA;किं मुखं किमु कान्त्यास्याः क्षालिताङ्कमलः शशी ।&lt;br&gt;&#xA;राज्याभिषेककलशौ स्मरस्यैतावुत स्तनौ ।। ८५&lt;br&gt;&#xA;लहर्यो रूपजलधेः किमेतास्त्रिवलीलताः ।&lt;br&gt;&#xA;नितम्बः किमयं किं वा विलासशयनं रतेः ।। ८६&lt;br&gt;&#xA;इति चित्रगतां तत्र प्रत्यङ्गं तां विभावयन् ।&lt;br&gt;&#xA;स मन्दारवतीं तस्थौ निपत्य शयनीयके ।। ८७&lt;br&gt;&#xA;तथैव चान्वहं तिष्ठन्नाहारादिपराङ्मुखः ।&lt;br&gt;&#xA;स्मरज्वरभराक्रान्तः सोऽल्पैरेवाभवद्दिनैः ।। ८८&lt;br&gt;&#xA;तद्बुद्ध्वागत्य पितरौ तस्य पप्रच्छतुः सखीन् ।&lt;br&gt;&#xA;शशिप्रभामहासेनौ स्वैरमस्वास्थ्यकारणम् ।। ८९&lt;br&gt;&#xA;तद्वयस्याश्च ते ताभ्यां तथा सर्वं तदब्रुवन् ।&lt;br&gt;&#xA;यथात्र हेतुतां प्राप्ता हंसद्वीपनृपात्मजा ।। ९०&lt;br&gt;&#xA;ततः सुन्दरसेनं तं महासेनो जगाद सः ।&lt;br&gt;&#xA;पुत्र किं गूह्यते स्थाने खल्वभिष्वङ्ग एष ते ।। ९१&lt;br&gt;&#xA;कन्यारत्नं हि मन्दारवती योग्या तवैव सा ।&lt;br&gt;&#xA;मित्त्रं मन्दारदेवश्च परमं तत्पिता मम ।। ३१&lt;br&gt;&#xA;तद्दूतसाध्ये युक्ते च कास्मिन्नर्थे कदर्थना ।&lt;br&gt;&#xA;एवं तमुक्त्वा संमन्त्र्य कन्यां तां तस्य याचितुम् ।। ९३&lt;br&gt;&#xA;राज्ञो मन्दारदेवस्य हंसद्वीपं विसृष्टवान् ।&lt;br&gt;&#xA;दूतं सुरतदेवाख्यं स महासेनभूपतिः ।। ९४&lt;br&gt;&#xA;ददौ सुन्दरसेनं तं तापस्या लिखितं तया ।&lt;br&gt;&#xA;हस्ते चित्रपटे तस्य रूपोत्कर्षप्रकाशकम् ।। ९५&lt;br&gt;&#xA;स दूतश्चतुरं गत्वा प्राप्याम्बुधितदे पुरम् ।&lt;br&gt;&#xA;महेन्द्रादित्यनृपतेः शशाङ्कपुरसंज्ञकम् ।। ९६&lt;br&gt;&#xA;सोऽपि सुन्दरसेनस्तदनाकर्ण्यैव तत्क्षणम् ।&lt;br&gt;&#xA;ययौ स्वसचिवारब्धकथाव्यग्रेण चेतसा ।। ५८&lt;br&gt;&#xA;अथोच्चैः श्रावयन्ती तं सा क्रुद्धोवाच तापसी ।&lt;br&gt;&#xA;न शृणोष्याशिषं कस्माद्राजपुत्र ममाप्यहो ।। ५९&lt;br&gt;&#xA;कस्याहं नार्चिता पृथ्व्यां राज्ञो राजसुतस्य वा ।&lt;br&gt;&#xA;एवमेव च दर्पोऽयं यदि ते यौवनादिभिः ।। ६०&lt;br&gt;&#xA;तन्मन्दारवतीं कन्यां हंसद्वीपेश्वरात्मजाम् ।&lt;br&gt;&#xA;जगल्ललामभूतां च भार्यात्वेन त्वमाप्स्यसि ।। ६१&lt;br&gt;&#xA;ततो मन्ये महेन्द्रादेरपि श्रोष्यसि न ब्रुवम् ।&lt;br&gt;&#xA;मदावलेपाद्वचनं के वराकास्तु मानुषाः ।। ६२&lt;br&gt;&#xA;एवमुक्तवतीं श्रुत्वा तामाहूय सकौतुकः ।&lt;br&gt;&#xA;प्रह्वः सुन्दरसेनोऽसौ क्षमयामास तापसीम् ।। ६३&lt;br&gt;&#xA;प्रजिघाय च भृत्यानां हस्ते विश्रमणाय सः ।&lt;br&gt;&#xA;गृह विक्रमशक्तेस्तां प्रष्टुकामः स्वमन्त्रिणः ।। ६४&lt;br&gt;&#xA;ततो गत्वा कृताखेटः प्रत्यागत्य कृताह्निकः ।&lt;br&gt;&#xA;तामानाय्य स पप्रच्छ कुमारो भुक्तभोजनाम् ।। ६५&lt;br&gt;&#xA;भगवत्युच्यतां कैषा त्वयाद्य परिकीर्तिता ।&lt;br&gt;&#xA;कन्या मन्दारवत्याख्या परं कौतूहलं हि नः ।। ६६&lt;br&gt;&#xA;तच्छ्रुत्वा तापसी सा तमुवाच &amp;lsquo;वृणु वच्म्यदः ।&lt;br&gt;&#xA;तीर्थादिहेतोः सद्वीपां भ्रमामि पृथिवीमिमाम् ।। ६७&lt;br&gt;&#xA;भ्रमन्ती प्राप्तवत्यस्मि हंसद्वीपं प्रसङ्गतः ।&lt;br&gt;&#xA;तत्र मन्दारदेवस्य राज्ञो दृष्टा मया सुता ।। ६८&lt;br&gt;&#xA;देवपुत्रोपभोगार्हा दृश्या नापुण्यकर्मभिः ।&lt;br&gt;&#xA;या मन्दारवतीत्याख्यां धत्ते श्रीरिव नान्दनी ।। ६९&lt;br&gt;&#xA;बिभ्रती हारिणीं मूर्तिं दर्शनोद्दीपितस्मरा ।&lt;br&gt;&#xA;धात्रा सुधामयी सृष्टा या चान्येवैन्दवी तनुः ।। ७०&lt;br&gt;&#xA;तस्या रूपेण सदृशो नास्त्येवान्यत्र भूतले ।&lt;br&gt;&#xA;जानेऽनुहरति त्वेको भवांस्तद्रूपसंपदम् ।। ७१&lt;br&gt;&#xA;यैः सा न दृष्टा विफले तेषां नेत्रे च जन्म च ।&lt;br&gt;&#xA;इति श्रुत्वा च तापस्या मुखाद्राजसुतोऽब्रवीत् ।। ७२&lt;br&gt;&#xA;तस्यास्तत्तादृशं रूपं पश्यामोऽम्ब वयं कथम् ।&lt;br&gt;&#xA;एतत्तद्वचनं श्रुत्वा सापि प्रव्राजिकाभ्यधात् ।। ७३&lt;br&gt;&#xA;अहं चित्रपटे तां च तत्काललिखितां रसात् ।&lt;br&gt;&#xA;वहे वल्गुलिकान्तःस्थां कौतुकं यदि दृश्यताम् ।। ७४&lt;br&gt;&#xA;एवमुक्तवती तस्मै तुष्टाय नृपसूनवे ।&lt;br&gt;&#xA;कृष्ट्वा वल्गुलिकातः सा चित्रस्थां तामदर्शयत् ।। ७५&lt;br&gt;&#xA;सोऽपि सुन्दरसेनस्तां कन्यां चित्रगतामपि ।&lt;br&gt;&#xA;विचित्ररूपामानन्दनिःस्पन्दं प्रविलोकयन् ।। ७६&lt;br&gt;&#xA;रोमाञ्चकण्टकचितैरङ्गैरास्ते स्म तत्क्षणम् ।&lt;br&gt;&#xA;कीलितः पुष्पचापस्य बाणैरिव निरन्तरैः ।। ७७&lt;br&gt;&#xA;शनैरशृण्वन्नवदन्नपश्यंश्चैव किंचन ।&lt;br&gt;&#xA;तन्मयीभूय चित्रस्य इव सोऽप्यभवच्चिरम् ।। ७८&lt;br&gt;&#xA;तद्दृष्ट्वा मन्त्रिणस्तस्य जगदुस्तां तपस्विनीम् ।&lt;br&gt;&#xA;आर्ये सुन्दरसेनं त्वं देवमत्र पटे लिख ।। ७९&lt;br&gt;&#xA;सदृशालेख्यविज्ञानं तावद्वीक्षामहे तव ।&lt;br&gt;&#xA;तच्छ्रुत्वैव लिलेरवैत कुमारं सा क्षणात्पटे ।। ८०&lt;br&gt;&#xA;त चातिसदृशं दृष्ट्वा सर्वेऽप्यत्रैवमब्रुवन् ।&lt;br&gt;&#xA;नास्त्यालेख्यविसंवादो भगवत्या मनागिति ।। ८१&lt;br&gt;&#xA;अयं कुमार एवेति चित्रेऽस्मिञ्जायते हि धीः ।&lt;br&gt;&#xA;तन्मन्दारवतीदेवीरूपं नात्र विसंवदेत् ।। ८२&lt;br&gt;&#xA;इत्युक्तवत्सु सचिवेष्वात्तचित्रपटद्वयः ।&lt;br&gt;&#xA;प्रीतः सुन्दरसेनस्तां पूजयामास तापसीम् ।। ८३&lt;br&gt;&#xA;विसृज्य च यथार्हं तामेकस्थानानिवासिनीम् ।&lt;br&gt;&#xA;विवेशाभ्यन्तरगृहं कान्ताचित्रपटं वहन् ।। ८४&lt;br&gt;&#xA;किं मुखं किमु कान्त्यास्याः क्षालिताङ्कमलः शशी ।&lt;br&gt;&#xA;राज्याभिषेककलशौ स्मरस्यैतावुत स्तनौ ।। ८५&lt;br&gt;&#xA;लहर्यो रूपजलधेः किमेतास्त्रिवलीलताः ।&lt;br&gt;&#xA;नितम्बः किमयं किं वा विलासशयनं रतेः ।। ८६&lt;br&gt;&#xA;इति चित्रगतां तत्र प्रत्यङ्गं तां विभावयन् ।&lt;br&gt;&#xA;स मन्दारवती तस्थौ निपत्य शयनीयके ।। ८७&lt;br&gt;&#xA;तथैब चान्वहं तिष्ठन्नाहारादिपराढ्यखः ।&lt;br&gt;&#xA;स्मरज्वरभराक्रान्तः सोऽल्पैरेवाभवद्दिनैः ।। ८८&lt;br&gt;&#xA;तद्बुद्ध्वागत्य पितरौ तस्य पप्रच्छतुः सखीन् ।&lt;br&gt;&#xA;शशिप्रभामहासेनौ स्वैरमस्वास्थ्यकारणम् ।। ८९&lt;br&gt;&#xA;तद्वयस्याश्च ते ताभ्यां तथा सर्वं तदब्रुवन् ।&lt;br&gt;&#xA;यथात्र हेतुतां प्राप्ता हंसद्वीपनृपात्मजा ।। ९०&lt;br&gt;&#xA;ततः सुन्दरसेनं तं महासेनो जगाद सः ।&lt;br&gt;&#xA;पुत्र किं गूह्यते स्थाने खल्वभिष्वङ्ग एष ते ।। ९१&lt;br&gt;&#xA;कन्यारत्नं हि मन्दारवती योग्या तवैव सा ।&lt;br&gt;&#xA;मित्त्रं मन्दारदेवश्च परमं तत्पिता मम ।। ९२&lt;br&gt;&#xA;तदूतसाध्ये युक्ते च कास्मिन्नर्थे कदर्थना ।&lt;br&gt;&#xA;एवं तमुक्त्वा संमन्त्र्य कन्यां तां तस्य याचितुम् ।। ९३&lt;br&gt;&#xA;राज्ञो मन्दारदेवस्य हंसद्वीपं विसृष्टवान् ।&lt;br&gt;&#xA;दूतं सुरतदेवाख्यं स महासेनभूपतिः ।। ९४&lt;br&gt;&#xA;ददौ सुन्दरसेनं तं तापस्या लिखितं तया ।&lt;br&gt;&#xA;हस्ते चित्रपटे तस्य रूपोत्कर्षप्रकाशकम् ।। ९५&lt;br&gt;&#xA;स दूतश्चतुरं गत्वा प्राप्याम्बुधितटे पुरम् ।&lt;br&gt;&#xA;महेन्द्रादित्यनृपतेः शशाङ्कपुरसंज्ञकम् ।। ९६&lt;br&gt;&#xA;तत: प्रवहणारूढो हंसद्वीपमवाप तत् ।&lt;br&gt;&#xA;दिनैर्मन्दारदेवस्य नृपतेस्तस्य मन्दिरम् ।। ९७&lt;br&gt;&#xA;द्वाःस्थैरावेदितस्तत्र प्रविश्यान्तर्विलोक्य सः ।&lt;br&gt;&#xA;यथावृत्तं नृपं दूतो दत्तकोशलिकोऽभ्यधात् ॥ ९८&lt;br&gt;&#xA;संदिष्टं ते महाराज महासेनेन भूभुजा ।&lt;br&gt;&#xA;देहि सुन्दरसेनाय मत्पुत्राय निजां सुताम् । ९९&lt;br&gt;&#xA;पटे च लिखिता सा हि काल्यायन्यभिधानया ।&lt;br&gt;&#xA;तापस्या कन्यकारत्नमित्यानीयेह दर्शिता । १० ०&lt;br&gt;&#xA;रूपानुरूप्याच्चास्माभिर्जातेच्छैर्लिखितं पटे ।&lt;br&gt;&#xA;रूपं सुन्दरसेनस्याप्यत्र प्रहितमीक्ष्यताम् । १० १&lt;br&gt;&#xA;एष चासदृशो रूपे भार्यां स्वसदृशीं विना ।&lt;br&gt;&#xA;नेच्छत्युद्वाहमेका च त्वत्सुतास्यानुकारिणी ॥ १०२&lt;br&gt;&#xA;इति संदिश्य हस्ते मे पटो राज्ञायमर्पितः ।&lt;br&gt;&#xA;दृश्यतां युज्यतां देव मधुना माधवी लता ॥ १०३&lt;br&gt;&#xA;एतद्दूतवचः श्रुत्वा हर्षादानाययन्नृपः ।&lt;br&gt;&#xA;सुप्तां स मन्दारवतीं देवीं तस्याश्च मातरम् । १०४&lt;br&gt;&#xA;ताभ्याँ सह तमुद्धाट्य दृष्ट्वा चित्रपटं च सः ।&lt;br&gt;&#xA;तुल्यो मद्दुहितुः पृथ्व्यां नास्तीत्येतन्मदं जहौ ॥ १०५&lt;br&gt;&#xA;जगाद चामुना राजपुत्रेण यदि युज्यते ।&lt;br&gt;&#xA;तदस्या रूपनिर्माणं सुताया: सफलं मम । १०६&lt;br&gt;&#xA;अनेन रहिता ह्येषा राजते नानयाप्यसौ ।&lt;br&gt;&#xA;का ह्यब्जिनी विना हंसं कश्च हंसोऽब्जिनीं विना ॥ १०७&lt;br&gt;&#xA;इति राज्ञोदिते राज्ञ्यां श्रद्धावत्यामतीव च ।&lt;br&gt;&#xA;सा मन्दारवती जज्ञे सद्यो मदनमोहिता । १०८&lt;br&gt;&#xA;तस्थौ चित्रपटन्यस्तनिश्चलोत्फुल्ललोचना ।&lt;br&gt;&#xA;अधिष्ठितेव सुप्तेव विनिद्रा लिखितेव च । १०९&lt;br&gt;&#xA;ततो मन्दारदेवस्तां सुतां दृष्ट्वा तथाविधाम् ।&lt;br&gt;&#xA;अङ्गीकृत्यैव तद्दानं स तं दूतमपूजयत् ॥ ११०&lt;br&gt;&#xA;अन्येद्युः प्राहिणोत्तं च प्रतिदूतं च स स्वकम् ।&lt;br&gt;&#xA;विप्रं कुमारदत्ताख्यं महासेननृपं प्रति ॥ १११&lt;br&gt;&#xA;जगाद चोभावपि तौ गत्वा तमलकेश्वरम् ।&lt;br&gt;&#xA;मम वाक्यान्महासेनं राजानं वदतं द्रुतम्। ११२&lt;br&gt;&#xA;सौहार्देन मया तावत्कन्या दत्ता तदुच्यताम् ।&lt;br&gt;&#xA;त्वत्पुत्रः किमिहायातु किं कन्यात्र प्रहीयताम् ॥ ११३&lt;br&gt;&#xA;इति राज्ञोक्तसंदेशौ ततः प्रवहणेन तौ ।&lt;br&gt;&#xA;सह प्रययतुर्दूतावब्धिमार्गेण सत्वरम् ॥ ११४&lt;br&gt;&#xA;शशाङ्कपुरमासाद्य ततः स्थलपथेन तौ ।&lt;br&gt;&#xA;प्रापतुस्तां पुरीमृद्धामलकामलकामिव । ११५&lt;br&gt;&#xA;उपेत्य राजसद्माथ प्रविश्य च यथोचितम् ।&lt;br&gt;&#xA;कृतादरं महासेनं राजानं तावपश्यताम् । ११६&lt;br&gt;&#xA;तं च मन्दारदेवोक्तं प्रतिसंदेशमूचतुः ।&lt;br&gt;&#xA;राज्ञे तस्मै स च श्रुत्वा तुष्टस्तौ द्वावपूजयत् । ११७&lt;br&gt;&#xA;पृष्ट्वा च कन्याजन्मर्क्षं तस्मात्तत्पितृदूततः ।&lt;br&gt;&#xA;लग्नं विवाहे पप्रच्छ सूनोः स गणकान्नृपः ॥ ११८&lt;br&gt;&#xA;ते च मासत्रये शुक्लपञ्चम्यां मासि कार्तिके ।&lt;br&gt;&#xA;लग्नं तस्मै वदन्ति स्म शुभं वध्वा वरस्य च ॥ ११९&lt;br&gt;&#xA;तस्मिंल्लग्ने विवाहं च सूनोश्च प्रेषणं तदा ।&lt;br&gt;&#xA;तस्मै मन्दारदेवाय संदिदेशालकापतिः । १२०&lt;br&gt;&#xA;हस्ते कुमारदत्तस्य तद्दूतस्यापरस्य च ।&lt;br&gt;&#xA;चन्द्रस्वाम्यभिधानस्य स्वस्य लेखेऽभिलिख्य सः ॥ १२१&lt;br&gt;&#xA;तौ च दूतौ ततो गत्वा लेखं दत्त्वा तथैव च ।&lt;br&gt;&#xA;हंसद्वीपेश्वरस्याग्रे तस्य सर्वं शशंसतुः ॥ १२२&lt;br&gt;&#xA;सोऽपि राजा तथेत्युक्त्वा चन्द्रस्वामिनमर्चतम् ।&lt;br&gt;&#xA;व्यसृजत्तं महासेनदूतं स्वस्वामिनोऽन्तिकम् ॥ १२३&lt;br&gt;&#xA;प्रत्यागतेऽलकां तस्मिन्नुक्तकार्यविनिश्चये ।&lt;br&gt;&#xA;लग्नप्रतीक्षास्ते तस्थुः सर्वेऽप्युभयपक्षयोः ॥ १२४&lt;br&gt;&#xA;तावच्च हंसद्वीपे सा प्राक्चित्रपटदर्शनात् ।&lt;br&gt;&#xA;जातानुरागा मन्दारवती तं चिरभाविनम् ॥ १२५&lt;br&gt;&#xA;विवाहलग्नं बुद्ध्वा तं तावत्कालक्रमासहा।&lt;br&gt;&#xA;प्रेयस्यत्युत्सुका गाढं संतेपे मदनाग्निना । १२६&lt;br&gt;&#xA;अङ्गारवर्षमङ्गे च चन्दनैरपि लेपनम् ।&lt;br&gt;&#xA;पद्मिनीपत्रशय्यापि संतप्तसिकतास्तरः ॥ १२७&lt;br&gt;&#xA;दीप्तदावानलशिखाः सुधांशोरपि रश्मयः ।&lt;br&gt;&#xA;तस्याः सुन्दरसेनोत्कचेतसो बत जज्ञिरे ॥ १२८&lt;br&gt;&#xA;मौनस्था वर्जिताहारा विरहव्रतमाश्रिता ।&lt;br&gt;&#xA;आकुलाप्तसखीपृष्टा कृच्छ्रादेवमुवाच सा । १२९&lt;br&gt;&#xA;सखि दूरे विवाहो मे न च शक्नोमि तं विना ।&lt;br&gt;&#xA;वरं प्रतीक्षितुं कालमलकाधिपते: सुतम् ॥ १३०&lt;br&gt;&#xA;दूरो देशश्च कालश्च विचित्रा च गतिर्विधेः ।&lt;br&gt;&#xA;तदत्र मध्ये को वेति किं कस्येह भविष्यति । १३१&lt;br&gt;&#xA;तन्मे मर्तव्यमेवेति वदन्ती विरहातुरा ।&lt;br&gt;&#xA;जगाम मन्दारवती सद्यः सा विषमां दशाम् ॥ १३२&lt;br&gt;&#xA;तद्बुद्ध्वा तत्सखीवक्त्रात्तां च दृष्ट्वा तथाविधाम् ।&lt;br&gt;&#xA;सभार्यो मंत्रयामास तत्पिता सह मन्त्रिभिः ॥ १३३&lt;br&gt;&#xA;राजा स मित्रमस्माकं महासेनोऽलकापतिः ।&lt;br&gt;&#xA;एषा च मन्दारवती कालं सोढुमिहाक्षमा । १३४&lt;br&gt;&#xA;तत्का त्रपा यथा चास्तु तत्रैव प्रेष्यतामियम् ।&lt;br&gt;&#xA;कान्तान्तिकस्था धृत्या हि कालक्षेपं सहिष्यते ॥ १३५&lt;br&gt;&#xA;इत्यालोच्य समाश्वास्य तां मन्दारवतीं सुताम् ।&lt;br&gt;&#xA;आरोप्य च प्रवहणे सधनां सपरिच्छदाम् ।। १३६&lt;br&gt;&#xA;शुभेऽहनि ततो हंसद्वीपादम्बुधिवर्त्मना ।&lt;br&gt;&#xA;विवाहहेतोर्विधिवज्जननीकृतमङ्गलाम् ।। १३७&lt;br&gt;&#xA;विनीतमतिनामानं सह दत्त्वा स्वमन्त्रिणम् ।&lt;br&gt;&#xA;राजा मन्दारदेवोऽसौ विससर्जालकां प्रति ।। १३८&lt;br&gt;&#xA;ततो दिनानि कतिचिद्यावत्प्रवहणेन सा ।&lt;br&gt;&#xA;प्रयाति मन्दारवती राजपुत्री महोदधौ ।। १३९&lt;br&gt;&#xA;अकस्मात्तावदुत्तस्थौ गर्जञ्जलदतस्करः ।&lt;br&gt;&#xA;सशूत्कारमरुद्घोरमुक्तधाराशरोत्करः ।। १४०&lt;br&gt;&#xA;क्षणाच्च दूरमाकृष्य विधिनेव बलीयसा ।&lt;br&gt;&#xA;वातेन तस्या वहनं हन्यमानमभज्यत ।। १४१&lt;br&gt;&#xA;मग्ने तस्मिन्परीवारे विनीतमतिना सह ।&lt;br&gt;&#xA;ममज्ज तस्याः सकलं भाण्डागारं महोदधौ ।। १४२&lt;br&gt;&#xA;सा त्वब्धिना राजपुत्री जीवन्त्येवोर्मिबाहुना ।&lt;br&gt;&#xA;उत्क्षिप्य नीत्वा निकटे क्षिप्ता वेलावने तदा ।। १४३&lt;br&gt;&#xA;क्वाब्धौ पातः क्व चात्युच्चेनोर्मिणा प्रापणं वने ।&lt;br&gt;&#xA;भवितव्यस्य नासाध्यं दृश्यते बत दृश्यताम् ।। १४४&lt;br&gt;&#xA;ततः सा तादृशी त्रस्तविह्वला विजने वने ।&lt;br&gt;&#xA;दृष्ट्वैकाकिनमात्मानं दुःखाब्धावपतत्पुनः ।। १४५&lt;br&gt;&#xA;क्व प्रस्थितास्मि क्व प्राप्ता क्व च मे स परिच्छदः ।&lt;br&gt;&#xA;क्व विनीतमतिर्वृत्तमकस्मात्किमिदं मम ।। १४६&lt;br&gt;&#xA;मन्दभाग्या क्व गच्छामि हा हतास्मि करोमि किम् ।&lt;br&gt;&#xA;उत्तारिता हतविधे किमहं जलधेस्त्वया ।। १४७&lt;br&gt;&#xA;हा तात हाम्ब हा हार्यपुत्र पुत्रालकापतेः ।&lt;br&gt;&#xA;त्वामप्राप्य विपद्येऽहं पश्य किं त्रायसे न माम् ।। १४८&lt;br&gt;&#xA;इत्यादि विलपन्ती च सा मन्दारवती भृशम् ।&lt;br&gt;&#xA;प्ररुरोदाश्रुभिश्छिन्नहारमुक्ताफलोपमैः ।। १४९&lt;br&gt;&#xA;तावच्च नातिदूरस्थात्तत्राश्रमपदान्मुनिः ।&lt;br&gt;&#xA;आजगाम मतङ्गाख्यः स्नातुं जलनिधेर्जले ।। १५०&lt;br&gt;&#xA;स बालब्रह्मचारिण्या दुहित्रा यमुनाख्यया ।&lt;br&gt;&#xA;अन्वितस्तमृषिस्तस्याः शुश्राव रुदितध्वनिम् ।। १५१&lt;br&gt;&#xA;उपेत्य कृपया तां च ददर्श तनयायुतः ।&lt;br&gt;&#xA;यूथभ्रष्टामिव मृगीं दिक्षु क्षिप्तार्तलोचनाम् ।। १५२&lt;br&gt;&#xA;का त्वं वनेऽत्र ते प्राप्तिः कथं कस्माच्च रोदिषि ।&lt;br&gt;&#xA;इति तां च स पप्रच्छ महर्षिः स्निग्धया गिरा ।। १५३&lt;br&gt;&#xA;ततस्तं सकृपं दृष्ट्वा सा मन्दारवती शनैः ।&lt;br&gt;&#xA;आश्वास्याकथयत्तस्मै स्ववृत्तान्तं त्रपानता ।। १५४&lt;br&gt;&#xA;अथ स प्रणिधायैतां मतङ्गमुनिरब्रवीत् ।&lt;br&gt;&#xA;राजपुत्रि विषादेन कृतं धृतिमवाप्नुहि ।। १५५&lt;br&gt;&#xA;शिरीषपेशलाङ्गीं त्वां बाधते क्लेशविप्लवः ।&lt;br&gt;&#xA;अपेक्षन्ते हि विपदः किं पेलवमपेलवम् ।। १५६&lt;br&gt;&#xA;भवती त्वचिरादेव पतिं प्राप्स्यत्यभीप्सितम् ।&lt;br&gt;&#xA;तदागच्छाश्रमं तावन्नातिदूरमितो मम ।। १५७&lt;br&gt;&#xA;तत्रानया मत्सुतया सहास्स्व स्वगृहे यथा ।&lt;br&gt;&#xA;&amp;hellip;&amp;hellip;.. &amp;hellip;. ।। १५८&lt;br&gt;&#xA;इति तां स समाश्वास्य कृत्वा स्नानं महामुनिः ।&lt;br&gt;&#xA;निनाय मन्दारवतीमाश्रमं स्वं सुतान्वितः ।। १५९&lt;br&gt;&#xA;तत्र सा संयता तस्थौ भर्तृसंगमकाङ्क्षिणी ।&lt;br&gt;&#xA;परिचर्याविनोदेन तस्यर्षेस्तत्सुतान्विता ।। १६०&lt;br&gt;&#xA;अत्रान्तरे चालकायां दिनानि गणयन्सदा ।&lt;br&gt;&#xA;तस्यां स मन्दारवतीविवाहदिवसोन्मुखः ।। १६१&lt;br&gt;&#xA;कालं सुन्दरसेनोऽपि चिरोत्कण्ठाकृशो नयन् ।&lt;br&gt;&#xA;आसीदाश्वास्यमानः स्वैर्मित्त्रैश्चण्डप्रभादिभिः ।। १६२&lt;br&gt;&#xA;क्रमाच्च लग्नदिवसे प्रत्यासन्ने पिता नृपः ।&lt;br&gt;&#xA;तस्य यात्रासमारम्भं हंसद्वीपं प्रति व्यधात् ।। १६३&lt;br&gt;&#xA;शुभेऽह्नि च ततः प्रायात्कृतप्रस्थानमङ्गलः ।&lt;br&gt;&#xA;सैन्यैः सुन्दरसेनः क्ष्मा कम्पयन्त नृपात्मजः ।। १६४&lt;br&gt;&#xA;गच्छन्क्रमेण च प्राप तुष्टः स्वसचिवान्वितः ।&lt;br&gt;&#xA;तीराभरणमम्भोधेः स शशाङ्कपुरं पुरम् ।। १६५&lt;br&gt;&#xA;तत्र प्रत्युद्गतो राज्ञा प्रश्रयावनतेन सः ।&lt;br&gt;&#xA;बुद्ध्वा महेन्द्रादित्येन प्रविवेशानुगैः सह ।। १६६&lt;br&gt;&#xA;वात्यायमानरूपश्रीः पौरस्त्रीपद्मिनीवने ।&lt;br&gt;&#xA;समाससाद चारूढवारणो राजमन्दिरम् ।। १६७&lt;br&gt;&#xA;तत्रोपचरितस्तेन महेन्द्रादित्यभूभुजा ।&lt;br&gt;&#xA;प्रतिपन्नानुयात्रेण स विशश्राम तद्दिनम् ।। १६८&lt;br&gt;&#xA;अपि वारिधिमुत्तीर्य तामहं प्राप्नुयां प्रियाम् ।&lt;br&gt;&#xA;नवोढासुलभप्रेमलज्जासाध्वसशीलिनीम् ।। १६९&lt;br&gt;&#xA;आलिङ्ग्यमानां मा मेति लपन्तीं शृणुयां च ताम् ।&lt;br&gt;&#xA;इत्यादिभिरनैषीत्तां यामिनीं स मनोरथैः ।। १७०&lt;br&gt;&#xA;प्रातश्चात्रैव नगरे स्थापयित्वा स्वसैनिकम् ।&lt;br&gt;&#xA;महेन्द्रादित्यसहितः कूलं वारिनिधेर्ययौ ।। १७१&lt;br&gt;&#xA;तत्र तेन सम राज्ञा स्वयं प्रवहणं महत् ।&lt;br&gt;&#xA;आरुरोहैकमन्नाम्बुपूर्णं स्वसचिवैर्युतः ।। १७२&lt;br&gt;&#xA;द्वितीयस्मिन्प्रवहणे राजपुत्रः परिच्छदम् ।&lt;br&gt;&#xA;अवश्यनेयं संक्षिप्तं समारोपितवांश्च सः ।। १७३&lt;br&gt;&#xA;ततो मुक्ते प्रवहणे चलवातपटध्वजे ।&lt;br&gt;&#xA;अभिप्रययतुस्ते द्वे दिशं दक्षिणपश्चिमाम् ।। १७४&lt;br&gt;&#xA;द्वित्रेष्वहःसु यातेषु गच्छतोश्चाम्बुधौ तयोः ।&lt;br&gt;&#xA;अकस्मादुदभूत्तत्र महानुत्पातमारुतः ।। १७५&lt;br&gt;&#xA;अहो वायुरपूर्वोऽयमित्याश्चर्यवशादिव ।&lt;br&gt;&#xA;व्याघूर्णन्ते स्म जलधेस्तटेषु वनराजयः ।। १७६&lt;br&gt;&#xA;व्यत्यस्ताश्च मुहुर्वातादधरोत्तरतां ययुः ।&lt;br&gt;&#xA;वारिधेर्वारिनिचया भावाः कालक्रमादिव ।। १७७&lt;br&gt;&#xA;आक्रन्देन समं दत्ते रत्नैरर्घे महाब्धये ।&lt;br&gt;&#xA;प्रयत्नेन सहापास्ते कर्णधारैर्मरुत्पटे ।। १७८&lt;br&gt;&#xA;मुक्तासु जीविताशाभिः सह सर्वैः ससंभ्रमैः ।&lt;br&gt;&#xA;शिलासु शृङ्खलाबद्धास्वतिगुर्वीषु सर्वतः ।। १७९&lt;br&gt;&#xA;तरङ्गोत्क्षिप्तविक्षिप्ते नागबन्धैरिवाम्बुधौ ।&lt;br&gt;&#xA;प्रभ्रेमतुः प्रवहणे प्रयुद्ध इव ते उभे ।। १८०&lt;br&gt;&#xA;ततः सुन्दरसेनस्तद्दृष्ट्वा धैर्यादिवासनात् ।&lt;br&gt;&#xA;चलितस्तमुवाचेदं महेन्द्रादित्यभूपतिम् ।। १८१&lt;br&gt;&#xA;ममापुण्यैरकाण्डे वः प्रलयोऽयमुपस्थितः ।&lt;br&gt;&#xA;तन्न शक्नोम्यहं द्रष्टुं क्षिपाम्यात्मानमम्बुधौ ।। १८२&lt;br&gt;&#xA;इत्युक्त्वा स्वोत्तरीयेण बद्ध्वा परिकरं द्रुतम् ।&lt;br&gt;&#xA;स राजपुत्रो जलधौ तत्रात्मानमपातयत् ।। १८३&lt;br&gt;&#xA;तद्दृष्ट्वा तद्वयस्यास्ते पञ्च चण्डप्रभादयः ।&lt;br&gt;&#xA;महेन्द्रादित्यसहितास्तत्रैवात्मानमक्षिपन् ।। १८४&lt;br&gt;&#xA;बाहुभ्यां च तरन्तस्ते नदीनां गतसंभ्रमाः ।&lt;br&gt;&#xA;सर्वेऽपीतस्ततो जग्मुर्विक्षिप्ता वीचिवेगतः ।। १८५&lt;br&gt;&#xA;क्षणाच्च शान्ते पवने निःशब्दस्तिमितोऽम्बुधिः ।&lt;br&gt;&#xA;ददौ प्रशान्तकोपस्य सज्जनस्य समानताम् ।। १८६&lt;br&gt;&#xA;तावच्च वातेन कुतोऽप्यानीतां यानपात्रिकाम् ।&lt;br&gt;&#xA;प्राप सुन्दरसेनोऽत्र सहितो दृढबुद्धिना ।। १८७&lt;br&gt;&#xA;तामारुरोह चैकेन समं तेन स्वमन्त्रिणा ।&lt;br&gt;&#xA;स जीवितप्रमययोरन्तर्दोलामिवापराम् ।। १८८&lt;br&gt;&#xA;ततो दिशमजानानः पयोमयमिवाखिलम् ।&lt;br&gt;&#xA;प्रभ्रष्टपौरुषः पश्यन्देवताशरणस्तदा ।। १८९&lt;br&gt;&#xA;नावा मन्दानुकूलेन दैवेनेव नभस्वता ।&lt;br&gt;&#xA;संप्रेर्यमाणया तीरं प्रापितोऽभूत्त्रिभिर्दिनैः ।। १९०&lt;br&gt;&#xA;ततस्तीरविलग्नायां तस्यामात्मद्वितीयकः ।&lt;br&gt;&#xA;स्थलं च जीविताशां च सममध्यारुरोह सः ।। १९१&lt;br&gt;&#xA;तत्रस्थश्च समाश्वस्य दृढबुद्धिमभाषत ।&lt;br&gt;&#xA;उत्तीर्णोऽप्यम्बुधेरस्मि पातालादप्यधो गतः ।। १९२&lt;br&gt;&#xA;यतो विक्रमशक्तिं तं तं च व्याघ्रपराक्रमम् ।&lt;br&gt;&#xA;चण्डप्रभं भीमभुजं सचिवांस्तांस्तथाविधान् ।। १९३&lt;br&gt;&#xA;महेन्द्रादित्यनृपतिं तं चाकारणबान्धवम् ।&lt;br&gt;&#xA;विनाश्य सर्वानधुना का शोभा जीवितेन मे ।। १९४&lt;br&gt;&#xA;इत्युक्तवन्तं तं मन्त्री दृढबुद्धिर्जगाद सः ।&lt;br&gt;&#xA;देव धैर्यं गृहाण त्वं जाने कल्याणमस्ति नः ।। १९५&lt;br&gt;&#xA;यथा ह्यावां तथा तेऽपि तरेयुर्जातु वारिधिम् ।&lt;br&gt;&#xA;शक्या हि केन निश्चेतुं दुर्ज्ञाना नियतेर्गतिः ।। १९६&lt;br&gt;&#xA;इत्यादि तत्तद्यावत्तं दृढबुद्धिर्ब्रवीति सः ।&lt;br&gt;&#xA;तावदाजग्मतुस्तत्र स्नानार्थं तापसावुभौ ।। १९७&lt;br&gt;&#xA;तौ विलोक्य विषण्णं तं राजपुत्रमुपेत्य च ।&lt;br&gt;&#xA;परिपृच्छ्य च वृत्तान्तं साधू सदयमूचतुः ।। १९८&lt;br&gt;&#xA;सुमते नान्यथाभावं बलिनः पूर्वकर्मणः ।&lt;br&gt;&#xA;अपि देवा क्षमाः कर्तुं सुखदुःखप्रदायिनः ।। १९९&lt;br&gt;&#xA;हातुमिच्छन्नतो दुःखं धीरः सुकृतमाचरेत् ।&lt;br&gt;&#xA;सा हि प्रतिक्रिया तस्य न शोकः शातनस्तनोः ।। २००&lt;br&gt;&#xA;तद्विषादं जहीहि त्वं शरीरं रक्ष धैर्यतः ।&lt;br&gt;&#xA;शरीरे सति को नाम पुरुषार्थो न सिद्ध्यति ।। २०१&lt;br&gt;&#xA;कल्याणलक्षणश्चासि भाव्यवश्यं शुभं तव ।&lt;br&gt;&#xA;इत्युक्त्वा तौ समाश्वास्य निन्यतुः स्वाश्रयं मुनी ।। २०२&lt;br&gt;&#xA;तत्र कांश्चिच्च दिवसान्प्रतीक्षन्स नृपात्मजः ।&lt;br&gt;&#xA;तस्थौ सुन्दरसेनोऽथ दृढबुद्धिसमन्वितः ।। २०३&lt;br&gt;&#xA;अत्रान्तरे च तन्मन्त्री दोर्भ्यां भीमभुजोऽम्बुधिम् ।&lt;br&gt;&#xA;तीर्त्वा विक्रमशक्तिश्च द्वौ- पृथक्प्रापतुस्तटम् ।। २०४&lt;br&gt;&#xA;अस्मद्वदुत्तरेज्जातु सोऽपीत्याशावशाच्च तौ ।&lt;br&gt;&#xA;महाटवीं विविशतुश्चिन्वानौ दुःखमोहितौ ।। २०५&lt;br&gt;&#xA;शेषौ तत्सचिवौ चण्डप्रभव्याघ्रपराक्रमौ ।&lt;br&gt;&#xA;राजा महेन्द्रादित्यश्च तथैवोत्तीर्य वारिधिम् ।। २०६&lt;br&gt;&#xA;आर्ताः सुन्दरसेनं तमन्विष्याप्राप्य दुःखिताः ।&lt;br&gt;&#xA;अलब्धभग्नवहनास्तच्छशाङ्कपुरं ययुः ।। २०७&lt;br&gt;&#xA;ततस्तौ मन्त्रिणौ तत्र तच्च प्राक्स्थापितं बलम् ।&lt;br&gt;&#xA;रुदन्तो ज्ञातवृत्तान्ता ययुः स्वामलकां पुरीम् ।। २०८&lt;br&gt;&#xA;प्राप्तेष्वराजतनयेष्वनुशोचत्सु तेषु सा ।&lt;br&gt;&#xA;आक्रन्दैकमयी जज्ञे पुरी प्ररुदितप्रजा ।। २०९&lt;br&gt;&#xA;महासेननृपश्चात्र सदेवीको निशम्य तत् ।&lt;br&gt;&#xA;सुतोदन्तं न यत्प्राणैर्जहे तद्बलमायुषः ।। २१०&lt;br&gt;&#xA;देहत्यागोद्यतं तं च सदेवीकं न्यवारयन् ।&lt;br&gt;&#xA;सचिवा वचनैस्तैस्तैर्दर्शिताशोपपत्तिभिः ।। २११&lt;br&gt;&#xA;ततः स नगरीबाह्ये स्वयंभ्वायतने नृपः ।&lt;br&gt;&#xA;सूनोः प्रवृत्तिं चिन्वानस्तपस्यन्नास्त सानुगः ।। २१२&lt;br&gt;&#xA;तावन्मन्दारदेवोऽपि हंसद्वीपे स भूपतिः ।&lt;br&gt;&#xA;जामातुर्दुहितुश्चाब्धिपातोदन्तमबुध्यत ।। २१३&lt;br&gt;&#xA;शुश्राव चालकाप्राप्तं जामातृसचिवद्वयम् ।&lt;br&gt;&#xA;महासेननृपं चास्थाधृतप्राणं तपःस्थितम् ।। २१४&lt;br&gt;&#xA;ततः सोऽपि सुताशोककातरो मरणोद्यमात् ।&lt;br&gt;&#xA;वारितो मन्त्रिभिस्तैस्तैस्तेषु न्यस्तभरो नृपः ।। २१५&lt;br&gt;&#xA;महासेननृपस्यागात्पार्श्वं तस्यालकां पुरीम् ।&lt;br&gt;&#xA;समदुःखस्य सहितो देव्या कंदर्पसेनया ।। २१६&lt;br&gt;&#xA;यद्विज्ञातसुतोदन्तनिश्चयः स करिष्यति ।&lt;br&gt;&#xA;तदेवाह समं तेन करिष्यामीति निश्चितः ।। २१७&lt;br&gt;&#xA;विज्ञातमन्दारवतीवृत्तान्ताधिकदुःखिना ।&lt;br&gt;&#xA;महासेनावनीशेन समागम्यान्वशोचत ।। २१८&lt;br&gt;&#xA;तेनैव सह तत्रासीत्तपस्यन्नियतेन्द्रियः ।&lt;br&gt;&#xA;मिताशी दर्भशयनो हंसद्वीपेश्वरोऽपि सः ।। २१९&lt;br&gt;&#xA;एवं धात्रा विकीर्णेषु तेषु सर्वेष्वितस्ततः ।&lt;br&gt;&#xA;मारुतेनेव पर्णेषु प्रस्थाय स्वाश्रमात्ततः ।। २२०&lt;br&gt;&#xA;दैवात्सुन्दरसेनोऽत्र मतङ्गर्ष्याश्रमस्य सः ।&lt;br&gt;&#xA;तस्य प्रापान्तिकं यत्र सा मन्दारवती स्थिता ।। २२१&lt;br&gt;&#xA;तत्र नानारसानेकपरिपक्वफलानतैः ।&lt;br&gt;&#xA;निरुद्धतीरं तरुभिर्ददर्शाच्छजलं सरः ।। २२२&lt;br&gt;&#xA;श्रान्तस्तस्मिन्कृतस्नानो भुक्तस्वादुफलस्ततः ।&lt;br&gt;&#xA;दृढबुद्धिसखो गत्वा प्रापैकां वननिम्नगाम् ।। २२३&lt;br&gt;&#xA;तस्यास्तीरेण गच्छंश्च लिङ्गायतनपार्श्वतः ।&lt;br&gt;&#xA;स पुष्पावचयव्यग्रा दृष्टवान्मुनिकन्यकाः ।। २२४&lt;br&gt;&#xA;तासां मध्ये ददर्शैकां कन्यां लोकैकसुन्दरीम् ।&lt;br&gt;&#xA;कान्त्या प्रकाशयन्तीं तज्ज्योत्स्नयेवाखिलं वनम् ।। २२५&lt;br&gt;&#xA;विलोकितेन कुर्वाणां फुल्लनीलोत्पला दिशः ।&lt;br&gt;&#xA;तन्वतीं चरणन्यासैरवनौ नलिनीवनम् ।। २२६&lt;br&gt;&#xA;केयं सहस्रनयनप्रेक्षणीया किमप्सराः ।&lt;br&gt;&#xA;वनश्रीरथवा पुष्पलग्नाग्रकरपल्लवा ।। २२७&lt;br&gt;&#xA;बहु दिव्याङ्गनासर्गसिद्धाभ्यासेन वेधसा ।&lt;br&gt;&#xA;एतस्या निर्मितमिदं नूनमत्यद्भुतं वपुः ।। २२८&lt;br&gt;&#xA;तस्याश्चानुहरत्येषा चित्रदृष्टाकृतेरहो ।&lt;br&gt;&#xA;प्रियाया मम मन्दारवत्याः सैव भवेन्नु किम् ।। २२९&lt;br&gt;&#xA;कथं वैतत्क्व सा हंसद्वीपे क्वैतद्वनान्तरम् ।&lt;br&gt;&#xA;तन्न जानीमहे केयं कुतः कुत्रेह भामिनी ।। २३०&lt;br&gt;&#xA;इति राजसुतस्तं च दृढबुद्धिं जगाद सः ।&lt;br&gt;&#xA;दृढबुद्धिश्च दृष्ट्वा तां वरकन्यां तदाब्रवीत् ।। २३१&lt;br&gt;&#xA;अन्यैव देव काप्यस्या वनपुष्पमयेष्वपि ।&lt;br&gt;&#xA;हारकाञ्चीकलापादिभङ्गिराभरणेष्वियम् ।। २३२&lt;br&gt;&#xA;न चेदं जायते रूपं सौकुमार्यं च कानने ।&lt;br&gt;&#xA;तद्दिव्या राजकन्या वा काप्येषा नर्षिकन्यका ।। २३३&lt;br&gt;&#xA;उत्तिष्ठावः क्षणं ज्ञातुमिहेति दृढबुद्धिना ।&lt;br&gt;&#xA;उक्ते तौ तस्थतुस्तत्र पादपान्तरितावुभौ ।। २३४&lt;br&gt;&#xA;तावच्चोच्चितपुष्पास्ता मुनिकन्यास्तया सह ।&lt;br&gt;&#xA;वरकन्यकया स्नातुं सरितं तामवातरन् ।। २३५&lt;br&gt;&#xA;तत्र तासु जलक्रीडाप्रवृत्तासु विधेर्वशात् ।&lt;br&gt;&#xA;ग्राहेणागत्य जगृहे सैवात्र वरकन्यका ।। २३६&lt;br&gt;&#xA;तद्विलोक्यैव तत्कालं कन्यास्तास्त्रस्तविह्वलाः ।&lt;br&gt;&#xA;चक्रन्दुरार्तास्त्रायध्वं त्रायध्वं वनदेवताः ।। २३७&lt;br&gt;&#xA;एषा हि मन्दारवती स्नान्ती नद्यामशङ्कितम् ।&lt;br&gt;&#xA;ग्राहेणागत्य तरसा गृहीता हा विपद्यते ।। २३८&lt;br&gt;&#xA;एतच्छ्रुत्वैव किं सैव स्यात्प्रियेति प्रधाव्य सः ।&lt;br&gt;&#xA;द्रुतं सुन्दरसेनस्तं ग्राहं क्षुरिकयावधीत् ।। २३९&lt;br&gt;&#xA;मृत्योरिव मुखात्तस्माद्द्रुतमुत्क्षिप्य रोधसि ।&lt;br&gt;&#xA;आश्वासयामास च तां स मन्दारवतीं ततः ।। २४०&lt;br&gt;&#xA;सापि तीर्णभया दृष्ट्वा सुभगं तमचिन्तयत् ।&lt;br&gt;&#xA;महात्मा प्राणदः कोऽयं मम भाग्यैरिहागतः ।। २४१&lt;br&gt;&#xA;चित्रं सुसदृशश्चैष चित्रदृष्टस्य तस्य मे ।&lt;br&gt;&#xA;प्राणेशस्यालकानाथतनयस्य सुजन्मनः ।। २४२&lt;br&gt;&#xA;अपि नाम स एव स्याद्धिग्धिग्दुश्चिन्तितं मम ।&lt;br&gt;&#xA;ईदृशः स विदेशस्थः शान्तं मा भूत्कदाचन ।। २४३&lt;br&gt;&#xA;तन्नान्यपुरुषोपान्ते स्थातुं युक्तं ममाधुना ।&lt;br&gt;&#xA;व्रजामि तदितः स्वस्ति भवत्वस्मै महात्मने ।। २४४&lt;br&gt;&#xA;इति संचिन्त्य मन्दारवती प्राह स्म ताः सखीः ।&lt;br&gt;&#xA;प्रणम्यैतं महाभागमेत यामोऽधुना वयम् ।। २४५&lt;br&gt;&#xA;तच्छ्रुत्वा बहुसाधारो नामश्रवणमात्रतः ।&lt;br&gt;&#xA;प्रागनुच्छिन्नसंदेहो राजपुत्रः स तत्सखीम् ।। २४६&lt;br&gt;&#xA;एकां सुन्दरसेनोऽत्र पप्रच्छाख्यायतां शुभे ।&lt;br&gt;&#xA;कस्यात्मजा कीदृशीयं सखी वः कौतुकं हि मे ।। २४७&lt;br&gt;&#xA;इति तं पृष्टवन्तं सा मुनिकन्यैवमभ्यधात् ।&lt;br&gt;&#xA;राज्ञो मन्दारदेवस्य हंसद्वीपपतेरियम् ।। २४८&lt;br&gt;&#xA;सुता मन्दारवत्याख्या कुमारी राजसूनवे ।&lt;br&gt;&#xA;दातुं सुन्दरसेनाय नीयमानालकां पुरीम् ।। २४९&lt;br&gt;&#xA;भग्नप्रवहणाम्भोधावुत्क्षिप्ता वीचिभिस्तटे ।&lt;br&gt;&#xA;आनीतेह किल प्राप्य मतङ्गमुनिनाश्रमम् ।। २५०&lt;br&gt;&#xA;एवमुक्ते तया हर्षविषादाकुलितं सखा ।&lt;br&gt;&#xA;नृत्यन्सुन्दरसेनं त दृढबुद्धिरुवाच सः ।। २५१&lt;br&gt;&#xA;दिष्ट्याद्य मन्दारवती देवीलाभेन वर्धसे ।&lt;br&gt;&#xA;सैवैषा हि न यास्माकं मनोरथपथेऽप्यभूत् ।। २५२&lt;br&gt;&#xA;इत्युक्त्वा सा सखी तस्याः पृच्छन्तीर्मुनिकन्यकाः ।&lt;br&gt;&#xA;अबोधयत्तं वृत्तान्तं ताः सखीं तामनन्दयन् ।। २५३&lt;br&gt;&#xA;ततः सुन्दरसेनस्य हार्यपुत्रेत्युदीर्य सा ।&lt;br&gt;&#xA;पपात मन्दारवती रुदती तस्य पादयोः ।। २५४&lt;br&gt;&#xA;सोऽप्याश्लिष्य रुरोदैतां रुदतोस्तत्र चैतयोः ।&lt;br&gt;&#xA;अरुदन्करुणार्द्राणि काष्ठान्यपि तृणान्यपि ।। २५५&lt;br&gt;&#xA;गत्वाथ मुनिकन्याभिस्ताभिः स श्रावितो द्रुतम् ।&lt;br&gt;&#xA;आजगाम मुनिस्तत्र मतङ्गो यमुनान्वितः ।। २५६&lt;br&gt;&#xA;सोऽत्र सुन्दरसेनं तमाश्वास्य चरणानतम् ।&lt;br&gt;&#xA;मन्दारवत्या सहितं निनाय निजमाश्रमम् ।। २५७&lt;br&gt;&#xA;तदहश्च तदातिथ्यविश्रान्तं जातनिर्वृतिम् ।&lt;br&gt;&#xA;अन्येद्युः स तमाह स्म राजपुत्रं महामुनिः ।। २५८&lt;br&gt;&#xA;श्वेतद्वीपे मया पुत्र गन्तव्यं कार्यतोऽधुना ।&lt;br&gt;&#xA;तन्मन्दारवतीयुक्तो गच्छ त्वमलकां प्रति ।। २५९&lt;br&gt;&#xA;तत्र राजसुतामेतां परिणीयानुपालयेः ।&lt;br&gt;&#xA;सुतेति प्रतिपन्ना हि तुभ्यमेषा मयार्पिता ।। २६०&lt;br&gt;&#xA;सुचिरं चानया सार्धं पृथ्वीराज्यं करिष्यसि ।&lt;br&gt;&#xA;सचिवांश्च निजान्सर्वानचिरात्तानवाप्स्यसि ।। २६१&lt;br&gt;&#xA;इत्युक्त्वा सवधूकं तमामन्त्र्य नभसा ययौ ।&lt;br&gt;&#xA;मुनिर्यमुनया साकं दुहित्रा स स्वतुल्यया ।। २६२&lt;br&gt;&#xA;ततः सुन्दरसेनोऽपि स मन्दारवतीयुतः ।&lt;br&gt;&#xA;दृढबुद्धिसहायश्च प्रोच्चचालाश्रमात्ततः ।। २६३&lt;br&gt;&#xA;प्राप्य वारिनिधेस्तीरं ददर्श निकटागतम् ।&lt;br&gt;&#xA;केनाप्यधिष्ठितं यूना वणिजा वहनं लघु ।। २६४&lt;br&gt;&#xA;ययाचे चाश्रयं तस्मिन्नध्वसौकर्यलोभतः ।&lt;br&gt;&#xA;दृढबुद्धिमुखेनारात्तत्पतिं तं वणिक्सुतम् ।। २६५&lt;br&gt;&#xA;सोऽपि तीरे तथेत्यस्य वहनं तदढौकयत् ।&lt;br&gt;&#xA;तां मन्दारवतीं पश्यन्कुवणिक्स्मरमोहितः ।। २६६&lt;br&gt;&#xA;ततः सुन्दरसेनोऽत्र तामारोप्याग्रतः प्रियाम् ।&lt;br&gt;&#xA;तटस्थितः सन्नारोढुमात्मना यावदिच्छति ।। २६७&lt;br&gt;&#xA;तावत्स कर्णधारस्य संज्ञां कृत्वा वणिग्द्रुतम् ।&lt;br&gt;&#xA;वहनं चालयामास परस्त्रीलोलुभः शठः ।। २६८&lt;br&gt;&#xA;क्रन्दद्राजसुतं तच्च क्षणेनादृष्टिगोचरम् ।&lt;br&gt;&#xA;अभूत्सुन्दरसेनस्य वहनं तस्य पश्यतः ।। २६९&lt;br&gt;&#xA;हा धिक्चौरैः प्रमुषितोऽस्मीत्याक्रन्दन्पपात सः ।&lt;br&gt;&#xA;विलपंश्च चिरं सोऽत्र जगदे दृढबुद्धिना ।। २७०&lt;br&gt;&#xA;उत्तिष्ठ मुञ्च वैक्लव्यं नायं वीरोचितः क्रमः ।&lt;br&gt;&#xA;एहि चौरं तमन्वेष्टुं गच्छावोऽनेन वर्त्मना ।। २७१&lt;br&gt;&#xA;आपत्काले च कष्टेऽपि नोत्साहस्त्यज्यते बुधैः ।&lt;br&gt;&#xA;&amp;hellip;&amp;hellip;&amp;hellip;&amp;hellip;.. ।। २७२&lt;br&gt;&#xA;इति प्रबोधितस्तेन कथंचिद्दृढबुद्धिना ।&lt;br&gt;&#xA;तीरात्सुन्दरसेनोऽब्धेरुत्थाय प्रस्थितोऽभवत् ।। २७३&lt;br&gt;&#xA;गच्छन्क्रमाच्च हा देवि हा मन्दारवतीति सः ।&lt;br&gt;&#xA;विलपन्साश्रुरनिशं संतप्तो विरहाग्निना ।। २७४&lt;br&gt;&#xA;निराहारः सबाष्पैकदृढबुद्धिपरिच्छदः ।&lt;br&gt;&#xA;विवेश सोन्माद इव व्यामोहेन महद्वनम् ।। २७५&lt;br&gt;&#xA;न चात्र गणयामास सख्युस्तस्य वचो हितम् ।&lt;br&gt;&#xA;तत्र तत्राभ्यधावत्तु केवलं दयितामयः ।। २७६&lt;br&gt;&#xA;उन्निद्रपुष्पाभरणा वणिक्चौरात्पलायिता ।&lt;br&gt;&#xA;आगता हि प्रिया सा स्यादिति फुल्लासु वल्लिषु ।। २७७&lt;br&gt;&#xA;भयात्सरोनिमग्ना किं वदनं पक्ष्मलेक्षणम् ।&lt;br&gt;&#xA;उन्नमय्येक्षते सा मामिति चाब्जेषु सालिषु ।। २७८&lt;br&gt;&#xA;किं व्याहरति सैषात्र मुग्धा मां मञ्जुभाषिणी ।&lt;br&gt;&#xA;इति पत्रलताच्छन्नकोकिलाकूजितेष्वपि ।। २७९&lt;br&gt;&#xA;एवं प्रतिपदं मुह्यन्यथार्केण तथेन्दुना ।&lt;br&gt;&#xA;ताप्यमानः स बभ्राम तुल्यनक्तंदिनश्चिरम् ।। २८०&lt;br&gt;&#xA;कथंचिन्निर्गतस्तस्माद्वनात्सदृढबुद्धिकः ।&lt;br&gt;&#xA;राजपुत्रोऽथ स प्राप मार्गभ्रष्टो महाटवीम् ।। २८१&lt;br&gt;&#xA;उदग्रखड्गविषमां सिंहाधिष्ठानभीषणाम् ।&lt;br&gt;&#xA;सेनामिव सुदुर्दर्शां दस्युसेनानिषेविताम् ।। २०२&lt;br&gt;&#xA;तां गाहमानः सुलभानेकापायां निराश्रयाम् ।&lt;br&gt;&#xA;दुर्दशामिव स प्रापि पुलिन्दैरुद्यतायुधैः ।। २८३&lt;br&gt;&#xA;भगवत्युपहारार्थं चिन्वद्भिः पुरुषान्पशून् ।&lt;br&gt;&#xA;विन्ध्यकेतोः पुलिन्देन्द्रस्याज्ञया तन्निवासिनः ।। २८४&lt;br&gt;&#xA;विदेशो विरहक्लेशो नीचात्परिभवोऽपि सः ।&lt;br&gt;&#xA;अनाहारोऽध्वसंताप इति पञ्चाग्निविप्लवे ।। २८५&lt;br&gt;&#xA;असृजद्दस्युसंपातं षष्ठमग्निमहो विधिः ।&lt;br&gt;&#xA;राजपुत्रस्य तस्यात्र धैर्यस्यान्तमवेक्षितुम् ।। २८६&lt;br&gt;&#xA;स चात्मना द्वितीयस्तान्ग्रहणार्थं प्रधावितान् ।&lt;br&gt;&#xA;पृषत्कवर्षिणो दस्यून्बहून्क्षुरिकयावधीत् ।। २८७&lt;br&gt;&#xA;तद्बुद्ध्वा प्रैष्यत बलं राज्ञान्यद्विन्ध्यकेतुना ।&lt;br&gt;&#xA;ततोऽपि सुबहूंश्चौरान्युद्धज्ञो निजघान सः ।। २८८&lt;br&gt;&#xA;ततः स सवयस्योऽपि व्रणितक्लान्तमूर्च्छितः ।&lt;br&gt;&#xA;बद्ध्वा कारागृहे नीत्वा शबरैस्तैर्निचिक्षिपे ।। २८९&lt;br&gt;&#xA;तत्र कीटोत्कराकीर्णे जालकारालयाविले ।&lt;br&gt;&#xA;सूच्यमानाहिसंचारे निर्मोकैर्गर्तलम्बिभिः ।। २९०&lt;br&gt;&#xA;गुल्फदघ्नोच्छलद्धूलावाखुखातबिलोल्बणे ।&lt;br&gt;&#xA;अन्तःक्षिप्तस्थितानेकभीतापन्नजनाकुले ।। २९१&lt;br&gt;&#xA;निरयाणामिवोत्पत्तिधाम्नि द्वौ तावपश्यताम् ।&lt;br&gt;&#xA;मन्त्रिणौ तद्वदैवादौ बद्धानीतस्थितावुभौ ।। २९२&lt;br&gt;&#xA;यौ तौ प्रविशतां तद्वदटवीं तीर्णवारिधी ।&lt;br&gt;&#xA;तमन्वेष्टुं प्रभुं भीमभुजविक्रमशक्तिकौ ।। २९३&lt;br&gt;&#xA;तौ रुदन्तौ परिज्ञाय पेततुस्तस्य पादयोः ।&lt;br&gt;&#xA;सोऽपि तौ प्रत्यभिज्ञातौ कण्ठे बाष्पाकुलोऽग्रहीत् ।। २९४&lt;br&gt;&#xA;ततः शतगुणीभूतदुःखास्तेऽन्योन्यदर्शनात् ।&lt;br&gt;&#xA;आश्वासयद्भिरपरैरूचिरे बन्धनस्थितैः ।। २५५&lt;br&gt;&#xA;कृतं दुःखेन किं शक्यं पूर्वकर्मातिवर्तितुम् ।&lt;br&gt;&#xA;किं न पश्यथ सर्वेषां सह मृत्युमुपस्थितम् ।। २९६&lt;br&gt;&#xA;आगामिन्यां चतुर्दश्यां पुलिन्दक्ष्माभृतामुना ।&lt;br&gt;&#xA;देव्याः पशूपहारार्थं वयमेते हि संभृताः ।। २९७&lt;br&gt;&#xA;तत्किं शुचा गतिश्चित्रा जन्तुषु क्रीडतो विधेः ।&lt;br&gt;&#xA;तदभद्रं यथा तद्वद्दद्याद्भद्रं स एव वः ।। २९८&lt;br&gt;&#xA;इत्युक्ता बन्धनस्थैस्ते बद्धास्तत्रावतस्थिरे ।&lt;br&gt;&#xA;कष्टं निरनुरोधत्वमापदां सुमहत्स्वपि ।। २९९&lt;br&gt;&#xA;प्राप्तायां च चतुर्दश्यामत्र राजाज्ञया ततः ।&lt;br&gt;&#xA;ते सर्वेऽप्युपहारार्थमनीयन्ताम्बिकागृहम् ।। ३००&lt;br&gt;&#xA;दीपज्वालाचलज्जिह्वं घण्टालीदन्तमालया ।&lt;br&gt;&#xA;व्यासक्तवीरशिरसा घोरं मृत्युमुखं यथा ।। ३०१&lt;br&gt;&#xA;तत्र सुन्दरसेनस्तां दृष्ट्वा देवीं प्रणम्य सः ।&lt;br&gt;&#xA;भक्तिप्रह्वेन मनसा स्तुवन्नेवं व्यजिज्ञपत् ।। ३०२&lt;br&gt;&#xA;दारितोद्दामदैत्येन त्रिशिखेनास्रवर्षिणा ।&lt;br&gt;&#xA;शमितासुरसंतापे प्रणताभयदायिनि ।। ३०३&lt;br&gt;&#xA;निर्वापय प्रसन्नेन लोचनेनामृतश्च्युता ।&lt;br&gt;&#xA;दृष्ट्वा मां दुःखदावाग्निदग्धं देवि नमोऽस्तु ते ।। ३०४&lt;br&gt;&#xA;इति राजसुते तस्मिन्व्याहरत्येव तत्र सः ।&lt;br&gt;&#xA;आगात्पूजयितुं देवीं विन्ध्यकेतुः पुलिन्दराट् ३०५&lt;br&gt;&#xA;तं दृष्ट्वैव परिज्ञाय भिल्लराजं त्रपानतः ।&lt;br&gt;&#xA;स तान्सुन्दरसेनः स्वान्वयस्यान्स्वैरमब्रवीत् ।। ३०६&lt;br&gt;&#xA;अहो सैव पुलिन्देन्द्रो विन्ध्यकेतुरुपैति यः ।&lt;br&gt;&#xA;तातस्य पार्श्वे सेवार्थं भुङ्क्ते चैतां महाटवीम् ।। ३०७&lt;br&gt;&#xA;तद्यदस्तु न वक्तव्यमस्माभिरिह किंचन ।&lt;br&gt;&#xA;श्रेयान्हि मानिनो मृत्युर्नेदृगात्मप्रकाशनम् ।। ३०८&lt;br&gt;&#xA;इति मन्त्रयते यावत्सखिभिः स नृपात्मजः ।&lt;br&gt;&#xA;तावत्स विन्ध्यकेतुः स्वान्राजा भृत्यानभाषत ।। ३०९&lt;br&gt;&#xA;अरे प्रदर्शयत तं प्रवीरं मे महापशुम् ।&lt;br&gt;&#xA;हताः सुबहवो योधा गृह्यमाणेन येन ये ।। ३१०&lt;br&gt;&#xA;तच्छ्रुत्वैव स शुष्कासृग्दिग्धो व्रणितधूसरः ।&lt;br&gt;&#xA;तस्य सुन्दरसेनोऽग्रे तद्भृत्यैः प्रापितोऽभवत् ।। ३११&lt;br&gt;&#xA;स तं दृष्ट्वा पुलिन्देन्द्रः परिज्ञाय मनागिव ।&lt;br&gt;&#xA;ब्रूहि कस्त्वं कुतश्चेति पप्रच्छ परिशङ्कितः ।। ३१२&lt;br&gt;&#xA;योऽहं यतः कुरुध्वं यत्प्रस्तुतं किमनेन वः ।&lt;br&gt;&#xA;इति सुन्दरसेनोऽपि भिल्लेन्द्रं प्रत्युवाच तम् ।। ३१३&lt;br&gt;&#xA;ततस्तं सम्यगालापात्प्रत्यभिज्ञाय संभ्रमात् ।&lt;br&gt;&#xA;हा हेति जल्पन्नवनौ विन्ध्यकेतुः पपात सः ।। ३१४&lt;br&gt;&#xA;हा महाराज पापेन महासेन मयाधुना ।&lt;br&gt;&#xA;पश्य युष्मत्प्रसादानामुचितं कीदृशं कृतम् ।। ३१५&lt;br&gt;&#xA;यत्ते प्राणसमः सूनुर्नीतोऽवस्थामिहेदृशीम् ।&lt;br&gt;&#xA;देवः सुन्दरसेनोऽयं कुतोऽप्येवमिहागतः ।। ३१६&lt;br&gt;&#xA;इत्याद्याश्लिष्य तं राजपुत्रं स व्यलपत्तथा ।&lt;br&gt;&#xA;विन्ध्यकेतुर्यथा सर्वेऽप्यत्राभूवन्नुदश्रवः ।। ३१७&lt;br&gt;&#xA;एतन्न बहु यत्पूर्वं प्रत्यभिज्ञातवानसि ।&lt;br&gt;&#xA;राजपुत्रमिमं पश्चाद्वृत्तेऽर्थे किं व्यधास्यथाः ।। ३१८&lt;br&gt;&#xA;तत्को विषादो हर्षेऽस्मिन्नित्याश्वास्यत तैश्च सः ।&lt;br&gt;&#xA;हृष्टैः सुन्दरसेनस्य वयस्यैर्भिल्लभूपतिः ।। ३१९&lt;br&gt;&#xA;ततश्च पादपतितः स राजा सममानयत् ।&lt;br&gt;&#xA;प्रीत्या सुन्दरसेनं तं मोचिताखिलपुंपशुम् ।। ३२०&lt;br&gt;&#xA;कृतार्चनश्च नीत्वैनं स्वपल्लीं सवयस्यकम् ।&lt;br&gt;&#xA;क्रमादुपाचरत्पथ्यैराबद्धव्रणपट्टिकम् ।। ३२१&lt;br&gt;&#xA;पप्रच्छ चेहागमनं राजपुत्र कथं नु ते ।&lt;br&gt;&#xA;महत्कौतुकमेतद्धि मम तत्कथ्यतामिति ।। ३२२&lt;br&gt;&#xA;ततः सुन्दरसेनेन स्ववृत्तान्तेऽनुवर्णिते ।&lt;br&gt;&#xA;चित्रीयमाणचेतास्तं शबरेन्द्रो जगाद सः ।। ३२३&lt;br&gt;&#xA;क्व मन्दारवतीहेतोर्यात्रा पातः क्व चाम्बुधौ ।&lt;br&gt;&#xA;क्व मतङ्गाश्रमप्राप्तिः क्व तया तत्र संगमः ।। ३२४&lt;br&gt;&#xA;क्वापहारश्च वणिजा तस्या विश्वासतः पुनः ।&lt;br&gt;&#xA;क्व चाटवीप्रवेशस्ते कोपहाराय बन्धनम् ।। ३२५&lt;br&gt;&#xA;क्व चास्माभिः प्रत्यभिज्ञा मृत्योरास्याच्च निर्गमः ।&lt;br&gt;&#xA;विचित्रविधये तस्मै सर्वथा विधये नमः ।। ३२६&lt;br&gt;&#xA;तन्न कार्या त्वया चिन्ता कान्तां प्रति यतो विधिः ।&lt;br&gt;&#xA;यथेदमकरोत्कर्ता तथैतदपि ते द्रुतम् ।। ३२७&lt;br&gt;&#xA;इति वादिनमेवैतं पुलिन्देन्द्रं द्रुतागतः ।&lt;br&gt;&#xA;निजसेनापतिः प्रीतः प्रविश्यैवं व्यजिज्ञपत् ।। ३२८&lt;br&gt;&#xA;देवादाय धनं भूरि स्त्रीरत्नं चातिरूपवत् ।&lt;br&gt;&#xA;प्रविष्टः सानुगजनः कोऽप्येतामटवीं वणिक् ।। ३२९&lt;br&gt;&#xA;स च बुद्ध्वा मया गत्वा सबलेन सहानुगः ।&lt;br&gt;&#xA;वष्टभ्य सधनस्त्रीक इहानीतो बहिः स्थितः ।। ३३०&lt;br&gt;&#xA;तच्छ्रुत्वा किं वणिक्स स्यात्सा मन्दारवती च किम् ।&lt;br&gt;&#xA;इति सुन्दरसेनोऽन्तर्विन्ध्यकेतुश्च दध्यतुः ।। ३३१&lt;br&gt;&#xA;प्रवेश्यतामिहैवासौ स्त्री चेत्युक्तवतोस्तयोः ।&lt;br&gt;&#xA;प्रावेशयच्चमूपस्तं वणिजं तां च योषितम् ।। ३३२&lt;br&gt;&#xA;ततो दृष्ट्वैव तौ सोऽत्र दृढबुद्धिरभाषत ।&lt;br&gt;&#xA;सैव मन्दारवत्येषा देवी सैष च दुर्वणिक् ।। ३३३&lt;br&gt;&#xA;हा देवि घर्मदग्धेव लतावस्थामिमां कथम् ।&lt;br&gt;&#xA;गतास्यपुष्पाभरणा विशुष्काधरपल्लवा ।। ३३४&lt;br&gt;&#xA;इति क्रन्दति तस्मिंश्च दृढबुद्धौ प्रधाव्य सः ।&lt;br&gt;&#xA;प्रियां सुन्दरसेनस्तां कण्ठे सरभसोऽग्रहीत् ।। ३३५&lt;br&gt;&#xA;ततो विरहमालिन्यमश्रुधाराजलेन तौ ।&lt;br&gt;&#xA;क्षालयन्ताविवान्योन्यं प्रियौ रुरुदतुश्चिरम् ।। ३३६&lt;br&gt;&#xA;अथोभौ तौ समाश्वास्य विन्ध्यकेतुरुवाच तम् ।&lt;br&gt;&#xA;वणिजं किं त्वया दारा विश्वस्तस्य हृता इति ।। ३३७&lt;br&gt;&#xA;ततो जगाद स वणिग्भयगद्गया गिरा ।&lt;br&gt;&#xA;वृथा मयेदं नाशाय कृतमेषा तु रक्षिता ।। ३३८&lt;br&gt;&#xA;निजेनाधर्षणीयेन महसैव मनस्विनी ।&lt;br&gt;&#xA;वह्निज्वालेव न स्प्रष्टुमप्यसौ शकिता मया ।। ३३९&lt;br&gt;&#xA;किं च नीत्वा निजं देशं शान्तमन्युः प्रसादिता ।&lt;br&gt;&#xA;परिणेतुमभिप्रेता पापस्याभूदियं मम ।। ३४०&lt;br&gt;&#xA;इत्युक्तवन्तमादिष्टवधं तेनात्र भूभुजा ।&lt;br&gt;&#xA;सोऽथ सुन्दरसेनस्तं ररक्ष वणिजं वधात् ।। ३४१&lt;br&gt;&#xA;प्राणाधिकं तु तत्तस्य धनोद्रेकमहारयत् ।&lt;br&gt;&#xA;दिने दिने म्रियन्ते हि गतार्था न गतासवः ।। ३४२&lt;br&gt;&#xA;एवं सुन्दरसेनेन तस्मिन्वणिजि मोचिते ।&lt;br&gt;&#xA;प्राणलाभेन संतुष्टे यथेच्छं कृपणे गते ।। ३४३&lt;br&gt;&#xA;स विन्ध्यकेतुरादाय तां मन्दारवतीं नृपः ।&lt;br&gt;&#xA;युक्तां सुन्दरसेनेन स्वदेवीमन्दिरं ययौ ।। ३४४&lt;br&gt;&#xA;तत्रादिश्य स देवीं तां स्नानवस्त्रानुलेपनैः ।&lt;br&gt;&#xA;संमान्य मन्दारवतीं तद्वत्स्नातमलंकृतम् ।। ३४५&lt;br&gt;&#xA;स्वयं सुन्दरसेनं तमुपवेश्य वरासने ।&lt;br&gt;&#xA;प्राभृतैरर्चयामास मुक्तामृगमदादिभिः ।। ३४६&lt;br&gt;&#xA;चक्रे तयोश्च दंपत्योः संगमाद्भृशमुत्सवम् ।&lt;br&gt;&#xA;स राजा मुदिताशेषप्रनृत्तशबराङ्गनम् ।। ३४७&lt;br&gt;&#xA;अथ सुन्दरसेनस्तमन्येद्युर्नृपमभ्यधात् ।&lt;br&gt;&#xA;रूढं व्रणैर्मे सिद्धं च यथेष्टं तदितोऽधुना ।। ३४८&lt;br&gt;&#xA;यामो वयं स्वनगरीं ताताय प्रेषयाशु तत् ।&lt;br&gt;&#xA;लेखहारं सवृत्तान्तं मदागमनशंसिनम् ।। ३४९&lt;br&gt;&#xA;इत्युक्तो राजपुत्रेण स तेन शबरेश्वरः ।&lt;br&gt;&#xA;तथैव दत्तसंदेशं लेखहारं विसृष्टवान् ।। ३५०&lt;br&gt;&#xA;स लेखहारको यावत्तां प्राप्नोत्यलकां पुरीम् ।&lt;br&gt;&#xA;तावत्तत्र महासेनः सदेवीकः स भूपतिः ।। ३५१&lt;br&gt;&#xA;तस्य सुन्दरसेनस्य प्रवृत्त्यज्ञानदुःखितः ।&lt;br&gt;&#xA;अग्निप्रवेशायोद्युक्तः शंकरायतनाग्रतः ।। ३५२&lt;br&gt;&#xA;अभूत्किलानुशोचद्भिः पौरैः परिवृतोऽखिलैः ।&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;&amp;hellip;&amp;hellip;.. . ।। ३५३&lt;br&gt;&#xA;तं दृष्ट्वा स महासेनं नृपतिं लेखहारकः ।&lt;br&gt;&#xA;उपाजगाम शबरो धावन्नावेदितात्मकः ।। ३५४&lt;br&gt;&#xA;धूलीलिप्तो धनुष्पाणिर्लतात्वग्बद्धमूर्धजः ।&lt;br&gt;&#xA;श्यामः कटीनिवसनं बिल्वपत्त्रमयं दधत् ।। ३५५&lt;br&gt;&#xA;दिष्ट्याद्य वर्धसे देव यन्मन्दारवतीयुतः ।&lt;br&gt;&#xA;पुत्रः सुन्दरसेनस्ते निस्तीर्याम्भोधिमागतः ।। ३५६&lt;br&gt;&#xA;अस्मत्प्रभोर्विन्ध्यकेतोः स हि प्राप्यान्तिकं प्रभो ।&lt;br&gt;&#xA;तेनैव साकमागन्तुं प्रवृत्तः प्रेष्य मां पुरः ।। ३५७&lt;br&gt;&#xA;इत्युदीर्य च तस्यात्र राज्ञः पादान्तिके न्यधात् ।&lt;br&gt;&#xA;लेखं स भिल्लभूपाललेखहारो हरञ्शुचम् ।। ३५८&lt;br&gt;&#xA;ततो हृष्टैर्जनैः सर्वैः कृते कलकलारवे ।&lt;br&gt;&#xA;लेखे च वाचिते ज्ञाते यथावृत्ते महाद्भुते ।। ३५९&lt;br&gt;&#xA;सत्कृत्य लेखहारं स त्यक्तशोकः कृतोत्सवः ।&lt;br&gt;&#xA;राजधानीं महासेननृपः सर्वैः सहाविशत् ।। ३६०&lt;br&gt;&#xA;उत्सुकश्च ततोऽन्येद्युः सूनोस्तस्यागमिष्यतः ।&lt;br&gt;&#xA;अग्रतो भवितुं प्रायाद्धंसद्वीपेश्वरान्वितः ।। ३६१&lt;br&gt;&#xA;चचाल चतुरङ्गं च बलं तस्यामितं तथा ।&lt;br&gt;&#xA;असह्यमर्दभीतेव चकम्पे वसुधा यथा ।। ३६२&lt;br&gt;&#xA;तावत्सुन्दरसेनोऽपि स्वगृहाभिमुखं ततः ।&lt;br&gt;&#xA;प्रतस्थे भिल्लपल्लीतः स मन्दारवतीसखः ।। ३६३&lt;br&gt;&#xA;बन्धनागारलब्धेन तेन विक्रमशक्तिना ।&lt;br&gt;&#xA;सख्या भीमभुजेनापि युक्तः सदृढबुद्धिकः ।। ३६४&lt;br&gt;&#xA;वातरंहोहयारूढः सहितो विन्ध्यकेतुना ।&lt;br&gt;&#xA;पुलिन्दसैन्यैः पृथिवीं तन्मयीमिव दर्शयन् ।। ३६५&lt;br&gt;&#xA;गच्छन्कतिपयैरेव दिनैर्मार्गे ददर्श तम् ।&lt;br&gt;&#xA;पितरं संमुखायातं सपरिच्छदबान्धवम् ।। ३६६&lt;br&gt;&#xA;ततोऽवरुह्य तुरगात्सानन्दैर्वीक्षितो जनैः ।&lt;br&gt;&#xA;उपेत्य पादयोस्तस्य सवयस्योऽपतत्पितुः ।। ३६७&lt;br&gt;&#xA;सोऽपि तं पुत्रमालोक्य राकाचन्द्रमिवोदधिः ।&lt;br&gt;&#xA;आत्मन्येव न माति स्म हर्षोल्लासतरङ्गितः ।। ३६८&lt;br&gt;&#xA;दृष्ट्वा च मन्दारवती तां पादावनतां स्नुषाम् ।&lt;br&gt;&#xA;आत्मानं कृतिनं मेने कुलं चैव ननन्द च ।। ३६९&lt;br&gt;&#xA;तांश्च त्रीन्दृढबुद्ध्यादीन्प्रणतान्पुत्रमन्त्रिणः ।&lt;br&gt;&#xA;ततोऽधिकं सोऽभ्यनन्दद्विन्ध्यकेतुं च तं नृपः ।। ३७०&lt;br&gt;&#xA;अथ सुन्दरसेनोऽपि पित्रा तेन निवेदितम् ।&lt;br&gt;&#xA;नत्वा मन्दारदेवं तं श्वशुरं मुमुदे परम् ।। ३७१&lt;br&gt;&#xA;तौ च पूर्वागतौ चण्डप्रभव्याघ्रपराक्रमौ ।&lt;br&gt;&#xA;दृष्ट्वाङ्घ्रिलग्नौ सचिवौ पूर्णान्मेने मनोरथान् ।। ३७२&lt;br&gt;&#xA;तत्क्षणं चात्र सोऽप्यागान्महेन्द्रादित्यभूपतिः ।&lt;br&gt;&#xA;शशाङ्कपुरतः प्रीत्या श्रुतवृत्तान्तहर्षुलः ।। ३७३&lt;br&gt;&#xA;अथ तैः समं समग्रैः सुन्दरसेनः स राजसुतः ।&lt;br&gt;&#xA;नडकूबर इव रम्भां मन्दारवतीं वहन्दयिताम् ।। ३७४&lt;br&gt;&#xA;अलकापुरीमयासीन्निजवसतिं वाहनोत्तमारूढः ।&lt;br&gt;&#xA;सकलसमृद्धिनिकेतनभूमिं भूयिष्ठपुण्यजनाम् ।। ३७५&lt;br&gt;&#xA;तस्यां च वातायनसंश्रिताभिर्नेत्रोत्पलैः पौरजनाङ्गनाभिः ।&lt;br&gt;&#xA;आकीर्यमाणः प्रियया समेतः स राजधानीं स्वपितुर्विवेश ।। ३७६&lt;br&gt;&#xA;आनन्दबाष्पाकुललोचनायाः प्रणम्य मातुश्चरणौ च तत्र ।&lt;br&gt;&#xA;स राजपुत्रोऽखिलबन्धुभृत्यबद्धोत्सवं तं दिवसं निनाय ।। ३७७&lt;br&gt;&#xA;अथापरेद्युर्गणकोपदिष्टे लग्ने स तस्याश्चिरकाङ्क्षितं तम् ।&lt;br&gt;&#xA;जग्राह पाणिं जनकार्पिताया मन्दारवत्या नरनाथसूनुः ।। ३७८&lt;br&gt;&#xA;ददौ च तस्मै श्वशुरो महार्घाण्यपुत्रको मन्दरदेवभूपः ।&lt;br&gt;&#xA;रत्नानि भूयांसि निजं च राज्यं प्रीतः स्वदेहोत्तरकालभावि ।। ३७९&lt;br&gt;&#xA;चकार चेच्छाविभवानुरूपं पिता महासेननृपश्च तस्य ।&lt;br&gt;&#xA;अदुग्धगुं मोचितबन्धनस्थं महोत्सवं वृष्टहिरण्यवस्त्रम् ।। ३८०&lt;br&gt;&#xA;दृष्ट्वाथ मन्दारवतीसमागमात्कृतार्थतां सुन्दरसेनमागतम् ।&lt;br&gt;&#xA;प्रमोदमासेव्य च तद्विवाहजं प्रगीतनृत्यन्निखिलाङ्गनागणम् ।। ३८१&lt;br&gt;&#xA;ययौ महासेनमहीभृतार्चितः स्वमण्डलं मन्दरदेवभूपतिः ।&lt;br&gt;&#xA;शशाङ्कपूर्वं च पुरं स पार्थिवः स विन्ध्यकेतुश्च महाटवीपतिः ।। ३८२&lt;br&gt;&#xA;ततोऽत्र यातेषु दिनेषु सद्गुणं प्रजाप्रियं सुन्दरसेनमात्मजम् ।&lt;br&gt;&#xA;अवेक्ष्य राज्ये च निवेश्य तं निजे वनं महासेननृपो जगाम सः ।। ३८३&lt;br&gt;&#xA;संप्राप्य राज्यमथ सुन्दरसेनदेवः सोऽपि स्वबाहुबलनिर्जितवैरिवर्गः ।&lt;br&gt;&#xA;तैर्मन्त्रिभिः सह महीमखिलां शशास मन्दारवत्यधिगमप्रसरत्प्रमोदः ।। ३८४&lt;br&gt;&#xA;इति तत्र सरस्तीरे व्याख्याय कथां मृगाङ्कदत्ताय ।&lt;br&gt;&#xA;स व्याघ्रसेननामा सचिवो निजगाद तं भूयः ।। ३८५&lt;br&gt;&#xA;एतत्स कण्वो मुनिराश्रमान्तः कथाद्भुतं वर्णितवान्प्रभो नः ।&lt;br&gt;&#xA;कथावसाने च दयालुरस्मानाश्वासयन्नेवमसाववोचत् ।। ३८६&lt;br&gt;&#xA;तत्पुत्रकाः सुविषमाणि दुरुत्तराणि कृच्छ्राणि धीरहृदयाः किल ये सहन्ते ।&lt;br&gt;&#xA;ते प्राप्नुवन्ति परमित्थमभीप्सितानि नान्ये तु ये गलितसत्त्वविलुप्तचेष्टाः ।। ३८७&lt;br&gt;&#xA;तस्मादिमां त्यजत विक्लवतां प्रयात युष्माकमप्यधिपतिः स मृगाङ्कदत्तः ।&lt;br&gt;&#xA;संप्राप्तसर्वसचिवः सुचिरं पृथिव्यां राज्यं करिष्यति समेत्य शशाङ्कवत्या ।। ३८८&lt;br&gt;&#xA;इति तेन वयं महर्षिणोक्ता धृतिमालम्ब्य निशां च तत्र नीत्वा ।&lt;br&gt;&#xA;चलितास्तत आश्रमादवाप्ताः क्रमशः काननमेतदध्वखिन्नाः ।। ३८९&lt;br&gt;&#xA;इह चातितृषा क्षुधा च तप्ताः फलहेतोर्गणनाथवृक्षमेतम् ।&lt;br&gt;&#xA;अधिरुह्य फलत्वमेव यातास्तपसा देव तवाद्य मोचिताः स्मः ।। ३९०&lt;br&gt;&#xA;इत्यस्माकं नागशापोपनीतो वृत्तान्तोऽयं त्वद्वियोगे चतुर्णाम् ।&lt;br&gt;&#xA;क्षीणे शापे चाधुनास्माभिरेतैर्युक्तः सर्वैः कार्यसिद्ध्यै प्रयाहि ।। ३९१&lt;br&gt;&#xA;एतन्मृगाङ्कदत्तो निजसचिवाद्व्याघ्रसेनतः श्रुत्वा ।&lt;br&gt;&#xA;लाभे शशाङ्कवत्या लब्धधृतिस्तां निशामनयत् ।। ३९२&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुस्त्रिंशस्तरङ्गः ।&lt;/p&gt;</description>
    </item>
    <item>
      <title>०३५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/035/</guid>
      <description>&lt;p&gt;पञ्चत्रिंशस्तरङ्गः ।&lt;br&gt;&#xA;ततः प्राप्तः समुत्थाय तस्माद्वरसरस्तटात् ।&lt;br&gt;&#xA;मृगाङ्कदत्तः सचिवैरशेषैर्मिलितैः सह ।। १&lt;br&gt;&#xA;युक्तः श्रुतधिना तेन प्रायादुज्जयिनीं प्रति ।&lt;br&gt;&#xA;स शशाङ्कवतीं प्रेप्सुर्नत्वा तं विघ्नजिद्द्रुमम् ।। २&lt;br&gt;&#xA;ततस्तास्ता वनभुवो भूयोऽनेकशतह्रदाः ।&lt;br&gt;&#xA;तमालश्यामलाभोगा घनागमनिशा इव ।। ३&lt;br&gt;&#xA;अन्याश्च विचरद्भीममत्तेभाभग्नकीचकाः ।&lt;br&gt;&#xA;विपरीतार्जुनाकारा विराटनगरीनिभाः ।। ४&lt;br&gt;&#xA;गिरीन्द्रकंदराश्चैव शुद्धाः पुष्पवतीरपि ।&lt;br&gt;&#xA;क्रूरसत्त्वाश्रिताः शान्तैर्मुनिभिः संश्रिता अपि ।। ५&lt;br&gt;&#xA;अतिक्रम्य क्रमाद्वीरः स सर्वसचिवान्वितः ।&lt;br&gt;&#xA;प्रापदुज्जयिनीपुर्याः संनिकर्षं नृपात्मजः ।। ६&lt;br&gt;&#xA;ततो गन्धवतीं प्राप्य नदीं स्नानहृतक्लमः ।&lt;br&gt;&#xA;तीर्त्वा च तां महाकालश्मशानं प्राप सानुगः ।। ७&lt;br&gt;&#xA;ददर्श तच्च नानास्थिकपालशकलाकुलम् ।&lt;br&gt;&#xA;धृतमानुषकङ्कालकरालं वीरसेवितम् ।। ८&lt;br&gt;&#xA;बहुभूतगणाकीर्णमाक्रीडड्डाकिनीप्रियम् ।&lt;br&gt;&#xA;महाभैरवमासन्नचिताधूममलीमसम् ।। ९&lt;br&gt;&#xA;तदतिक्रम्य चापश्यत्स तां युगपुरातनीम् ।&lt;br&gt;&#xA;पुरीमुज्जयिनीं गुप्तां कर्मसेनेन भूभुजा ।। 12.35.१०&lt;br&gt;&#xA;अधिष्ठितप्रतोलीकां रक्षिभिर्विविधायुधैः ।&lt;br&gt;&#xA;प्रवीरकुलजानेकराजपुत्राभिरक्षितैः ।। ११&lt;br&gt;&#xA;गिरीन्द्रशिखराकारैः प्राकारैः परिवेष्टिताम् ।&lt;br&gt;&#xA;दुष्प्रवेशामविज्ञातैर्हस्त्यश्वरथसंकुलाम् ।। १२&lt;br&gt;&#xA;विलोक्य तादृशीं तां च सर्वतोऽप्यतिदुर्गमाम् ।&lt;br&gt;&#xA;मृगाङ्कदत्तो विमनाः सचिवान्स्वानुवाच सः ।। १३&lt;br&gt;&#xA;कष्टं क्लेशशतैरेवमभव्यस्यागतस्य मे ।&lt;br&gt;&#xA;प्रवेश एव नास्तीह प्रियाप्राप्तौ तु का गतिः ।। १४&lt;br&gt;&#xA;तच्छ्रुत्वा तेऽप्यवोचस्तं किमेषा प्रतिभाति ते ।&lt;br&gt;&#xA;अस्माकमियतां देव बलसाध्या महापुरी ।। १५&lt;br&gt;&#xA;उपायोऽत्र विचेतव्यः स चावश्यं भविष्यति ।&lt;br&gt;&#xA;दैवतैर्बहुशो ह्येतदादिष्टं विस्मृतं कथम् ।। १६&lt;br&gt;&#xA;इत्युक्तः सचिवैस्तस्या नगर्या बहिरेव सः ।&lt;br&gt;&#xA;मृगाङ्कदत्तो दिवसान्कांश्चित्तस्थौ परिभ्रमन् ।। १७&lt;br&gt;&#xA;प्राक्सिद्धमथ वेतालं दध्यौ विक्रमकेसरी ।&lt;br&gt;&#xA;तन्मन्त्री वासभवनात्तत्प्रियाकर्षणेच्छया ।। १८&lt;br&gt;&#xA;सोऽपि कृष्णच्छविः प्रांशुरुष्ट्रग्रीवो गजाननः ।&lt;br&gt;&#xA;महिषाङ्घ्रिरुलूकाक्षो वेतालः खरकर्णकः ।। १९&lt;br&gt;&#xA;एत्य तत्र प्रवेष्टुं यन्न शशाक जगाम तत् ।&lt;br&gt;&#xA;शंभोर्वरात्तां नगरीं नाक्रामन्ति तथाविधाः ।। 12.35.२०&lt;br&gt;&#xA;अथामात्यैर्वृतं खिन्नं प्रवेशोन्मुखचेतसम् ।&lt;br&gt;&#xA;मृगाङ्कदत्तं श्रुतधिर्नीतिज्ञः सोऽब्रवीद्द्विजः ।। २१&lt;br&gt;&#xA;किं देव नीतितत्त्वज्ञोऽप्यजानन्निव मुह्यसि ।&lt;br&gt;&#xA;स्वपरान्तरमप्रेक्ष्य मतः कस्येह विक्रमः ।। २२&lt;br&gt;&#xA;एकैकस्मिन्नगर्यां हि द्वारेष्वस्यां चतुर्ष्वपि ।&lt;br&gt;&#xA;कुञ्जराणां सहस्रे द्वे वाजिनां पञ्चविंशतिः ।। २३&lt;br&gt;&#xA;रथानां दशलक्षं च पदातीनां दिवानिशम् ।&lt;br&gt;&#xA;संनद्धमास्ते रक्षार्थं वीराधिष्ठानदुर्जयम् ।। २४&lt;br&gt;&#xA;तन्नः कतिपयानां यत्सहसात्र प्रवेशनम् ।&lt;br&gt;&#xA;परं पतङ्गवृत्तिः सा नार्थसिद्धिस्तु काचन ।। २५&lt;br&gt;&#xA;सैन्येनापि च नाल्पेन युक्ता क्षेप्तुमियं पुरी ।&lt;br&gt;&#xA;हस्तिपादातयुद्धं तद्विरोधोऽधिबलेन यत् ।। २६&lt;br&gt;&#xA;तन्मायाबटुना तेन पुलिन्दपृथिवीभृता ।&lt;br&gt;&#xA;सुहृदा नर्मदाग्राहभयात्त्रातेन दारुणात् ।। २७&lt;br&gt;&#xA;तन्मित्रेण च मातङ्गराजेनातिबलीयसा ।&lt;br&gt;&#xA;तेन दुर्गपिशाचेन तत्संबन्धानुरागिणा ।। २८&lt;br&gt;&#xA;किरातराजेन यथा बालसब्रह्मचारिणा ।&lt;br&gt;&#xA;शक्तिरक्षितसंज्ञेन तेन विक्रमशालिना ।। २९&lt;br&gt;&#xA;समेत्य सबलैः सर्वैः सैन्यपूरितदिङ्मुखः ।&lt;br&gt;&#xA;सम्यक्सहायसंपन्नः साधयैतत्समीहितम् ।। 12.35.३०&lt;br&gt;&#xA;किरातराजश्च स ते दूतागमनसंविदम् ।&lt;br&gt;&#xA;प्रतीक्षमाणः स्थित इत्येतत्ते विस्मृतं कथम् ।। ३१&lt;br&gt;&#xA;मायाबटुश्च मातङ्गराजादेशागतो भुवम् ।&lt;br&gt;&#xA;सज्जस्तेन सदैवास्ते संवित्तस्य कृता ह्यसौ ।। ३२&lt;br&gt;&#xA;तत्तस्य मातङ्गपतेर्विन्ध्यदक्षिणपार्श्वगम् ।&lt;br&gt;&#xA;निवासकोट्ट गच्छामः करभग्रीवनामकम् ।। ३३&lt;br&gt;&#xA;तत्रैवाहूयते राजा कैरातः शक्तिरक्षितः ।&lt;br&gt;&#xA;ततः संभूय सर्वैस्तैरुद्योगः सिद्धये शुभः ।। ३४&lt;br&gt;&#xA;श्रुत्वैतच्छ्रुतधेर्वाक्यमर्थवत्प्राज्ञसंमतम् ।&lt;br&gt;&#xA;मृगाङ्कदत्तः सामात्यस्तथेति श्रद्दधेतराम् ।। ३५&lt;br&gt;&#xA;अन्येद्युश्च नमस्कृत्य गुणिबन्धुं धृतोदयम् ।&lt;br&gt;&#xA;प्रदर्शिताशं विश्वस्य नभोनित्याध्वगं रविम् ।। ३६&lt;br&gt;&#xA;उच्चचाल ततो विन्ध्यपार्श्वं तं दक्षिणं प्रति ।&lt;br&gt;&#xA;तस्य दुर्गपिशाचस्य मातङ्गेन्द्रस्य केतनम् ।। ३७&lt;br&gt;&#xA;तन्मन्त्रिणश्च स व्याघ्रसेनो भीमपराक्रमः ।&lt;br&gt;&#xA;गुणाकरो मेघबलः समं विमलबुद्धिना ।। ३८&lt;br&gt;&#xA;स विचित्रकथः स्थूलबाहुर्विक्रमकेसरी ।&lt;br&gt;&#xA;प्रचण्डशक्तिः श्रुतधिर्दृढमुष्टिस्तमन्वगुः ।। ३९&lt;br&gt;&#xA;तैः समं सोऽतिविस्तीर्णा निजचेष्टा इवाटवीः ।&lt;br&gt;&#xA;गहनांश्च वनोद्देशान्स्वाभिप्रायानिव क्रमात् ।। 12.35.४०&lt;br&gt;&#xA;अतिक्रामन्सरस्तीरतरुमूलनिशाश्रयः ।&lt;br&gt;&#xA;प्राप्यारुरोह विन्ध्याद्रिमात्मचित्तमिवोन्नतम् ।। ४१&lt;br&gt;&#xA;तस्याग्राद्दक्षिणं पार्श्वमवरुह्म च दूरतः ।&lt;br&gt;&#xA;दन्तिदत्ताजिनचिता भिल्लपल्लीर्विलोकयन् ।। ४२&lt;br&gt;&#xA;कुत्र स्यादास्पदं तस्य मातङ्गाधिपतेरिह ।&lt;br&gt;&#xA;कुतो ज्ञास्याम इत्यन्तर्दध्यौ राजसुतोऽत्र सः ।। ४३&lt;br&gt;&#xA;तावच्च संमुखायातमेकं मुनिकुमारकम् ।&lt;br&gt;&#xA;स ददर्श सहामात्यैः पप्रच्छ च कृतानतिः ।। ४४&lt;br&gt;&#xA;अपि जानासि कुत्रेह गृह मातङ्गभूपतेः ।&lt;br&gt;&#xA;सौम्य दुर्गपिशाचस्य द्रष्टव्यो वर्तते हि नः ।। ४५&lt;br&gt;&#xA;तच्छ्रुत्वा स जगादैवं साधुस्तापसपुत्रकः ।&lt;br&gt;&#xA;इतः पञ्चवटीत्यस्ति प्रदेशः क्रोशमात्रके ।। ४६&lt;br&gt;&#xA;नातिदूरे च तस्याभूदगस्त्यस्याश्रमो मुनेः ।&lt;br&gt;&#xA;नाकतः पातितोत्सिक्तनहुषेन्द्रस्य हेलया ।। ४७&lt;br&gt;&#xA;यत्र पित्राज्ञयोपात्तवनवासः सलक्ष्मणः ।&lt;br&gt;&#xA;सीतयानुगतो रामो मुनिमन्वास्त तं चिरम् ।। ४८&lt;br&gt;&#xA;रक्षोविनाशपिशुनौ चन्द्रार्काविव यत्र सः ।&lt;br&gt;&#xA;आस्कन्दितुं प्रवृत्तोऽभूत्कबन्धो रामलक्ष्मणौ ।। ४९&lt;br&gt;&#xA;यत्र योजनबाहोश्च रामो भुजमपातयत् ।&lt;br&gt;&#xA;अगस्त्यप्रार्थनायातनहुषाजगरोपमम् ।। 12.35.५०&lt;br&gt;&#xA;यत्र मेघागमेऽद्यापि श्रुत्वा जलधरध्वनिम् ।&lt;br&gt;&#xA;स्मरन्तो रामकोदण्डरवस्याम्बररोधिनः ।। ५१&lt;br&gt;&#xA;वीक्ष्य विष्वग्दिशः शून्या गृह्णन्त्युद्बाष्पलोचनाः ।&lt;br&gt;&#xA;जानकीवर्धिताः शष्पकवलं न जरन्मृगाः ।। ५२&lt;br&gt;&#xA;हतशेषानिव त्रातुं हरिणान्यत्र राघवम् ।&lt;br&gt;&#xA;जहार हेमहरिणो वैदेहीविरहप्रदः ।। ५३&lt;br&gt;&#xA;कावेरीवारिबहले यत्रानेकमहाह्रदे ।&lt;br&gt;&#xA;पीत्वोद्गीर्णमिवागस्त्येनाब्धिपाथः पदे पदे ।। ५४&lt;br&gt;&#xA;तस्याश्रमस्य नात्यन्तदूरे विन्ध्यस्य सानुनि ।&lt;br&gt;&#xA;करभग्रीवनामास्ति कोट्टः कुटिलदुर्गमः ।। ५५&lt;br&gt;&#xA;तत्र प्रतिवसत्यन्तर्भूपालानिर्जितो बली ।&lt;br&gt;&#xA;स मातङ्गपतिर्दुर्गपिशाचश्चण्डविक्रमः ।। ५६&lt;br&gt;&#xA;धनुर्धराणां लक्षस्य तेषामधिपतिश्च सः ।&lt;br&gt;&#xA;योधपञ्चशती येषामेकैकमनुधावति ।। ५७&lt;br&gt;&#xA;तैर्दस्युभिः स मुष्णाति सार्थान्दलयति द्विषः ।&lt;br&gt;&#xA;भुङ्क्ते महाटवीं चैतां तांस्तानगणयन्नृपान् ।। ५८&lt;br&gt;&#xA;एतन्मुनिसुताच्छ्रुवा तमामन्त्र्य स सानुगः ।&lt;br&gt;&#xA;मृगाङ्कदत्तस्तेनैव मार्गेण त्वरितं ययौ ।। ५९&lt;br&gt;&#xA;प्राप? तस्य करभग्रीवस्य निकटं क्रमात् ।&lt;br&gt;&#xA;मातङ्गराजकोट्टस्य भिल्लपल्लीसमाकुलम् ।। 12.35.६०&lt;br&gt;&#xA;ददर्शादूरतश्चात्र शबरौघानितस्ततः ।&lt;br&gt;&#xA;बर्हिबर्हेभदशनव्याघ्रचर्ममृगामिषान् ।। ६१&lt;br&gt;&#xA;तिर्यञ्च इव जीवन्ति पश्यतारण्यवृत्तयः ।&lt;br&gt;&#xA;चित्रं तदप्यमी दुर्गपिशाचं ब्रुवते प्रभुम् ।। ६२&lt;br&gt;&#xA;नास्त्येवाराजकं किंचिद्बत कोऽपि प्रजास्वहो ।&lt;br&gt;&#xA;राजशब्दः सुरैः सृष्टो मात्स्यन्यायभयादयम् ।। ६३&lt;br&gt;&#xA;एवं मृगाङ्कदत्तस्तान्भिल्लान्वीक्ष्य सखीन्ब्रुवन् ।&lt;br&gt;&#xA;यावत्स करभग्रीवकोट्टमार्गं विवित्सति ।। ६४&lt;br&gt;&#xA;तावन्मायाबटोस्तस्य तत्रादावभ्युपेयुषः ।&lt;br&gt;&#xA;तं पूर्वदृष्टं ददृशुश्चाराः शवरभूभृतः ।। ६५&lt;br&gt;&#xA;ते मायाबटवे तस्मै गत्वा सद्यो न्यवेदयन् ।&lt;br&gt;&#xA;तदागमं ससैन्यश्च सोऽपि प्रत्युज्जगाम तम् ।। ६६&lt;br&gt;&#xA;निकटीभूय दृष्ट्वा च मुक्तबाहः प्रधाव्य सः ।&lt;br&gt;&#xA;पपात पादयोस्तस्य राजसूनोः पुलिन्दराट् ।। ६७&lt;br&gt;&#xA;कृतकण्ठग्रहं राजा स पृष्टकुशलश्च तम् ।&lt;br&gt;&#xA;सामात्यं वाहनारूढमनैषीत्कटकं निजम् ।। ६८&lt;br&gt;&#xA;प्राहिणोच्च प्रतीहारं तदागमनशंसिनम् ।&lt;br&gt;&#xA;तस्मै मातङ्गराजाय निजं स शबराधिपः ।। ६९&lt;br&gt;&#xA;आजगाम च मातङ्गराजः सोऽपि स्वदेशतः ।&lt;br&gt;&#xA;द्रुतं दुर्गपिशाचोऽत्र नाम्नो बिभ्रद्यथार्थताम् ।। 12.35.७०&lt;br&gt;&#xA;शिलाकूटकठोराङ्गस्तमालमलिनच्छविः ।&lt;br&gt;&#xA;पुलिन्दाश्रितपापश्च विन्ध्याचल इवापरः ।। ७१&lt;br&gt;&#xA;भ्रुकुट्या भीषणमुखः प्रकृत्यैव त्रिशाखया ।&lt;br&gt;&#xA;स्वीकर्तुं विन्ध्यवासिन्या त्रिशूलेनेव चिह्नितः ।। ७२&lt;br&gt;&#xA;तरुणः क्षपिताशेषवया अप्यसुदर्शनः ।&lt;br&gt;&#xA;कृष्णोऽप्यनन्यसेवी च भूभृत्पादोपजीव्यपि ।। ७३&lt;br&gt;&#xA;नवाभ्र इव मायूरपिच्छचित्रधनुर्धरः ।&lt;br&gt;&#xA;हिरण्याक्ष इवोद्दामवराहक्षतविग्रहः ।। ७४&lt;br&gt;&#xA;घटोत्कच इवोत्सिक्तभीमरूपधरो बली ।&lt;br&gt;&#xA;कलिकाल इवाधर्मनिरतोच्छृङ्खलप्रजः ।। ७५&lt;br&gt;&#xA;आययौ च बलाभोगस्तस्यापूरितभूतलः ।&lt;br&gt;&#xA;मुक्तोऽर्जुनभुजासङ्गात्प्रवाह इव नार्मदः ।। ७६&lt;br&gt;&#xA;शिलाकलापो लुठितः किमञ्जनगिरेरयम् ।&lt;br&gt;&#xA;किमुताकालकल्पान्तमेघौघः पतितो भुवि ।। ७७&lt;br&gt;&#xA;इति शङ्कां स विदधच्चण्डालानीकिनीचयः ।&lt;br&gt;&#xA;प्रससर्पासितच्छायामलिनीकृतदिङ्मुखः ।। ७८&lt;br&gt;&#xA;उपगम्य च तत्स्वामी दूरान्न्यस्तशिराः क्षितौ ।&lt;br&gt;&#xA;मृगाङ्कदत्तं तं दुर्गपिशाचः प्रणनाम सः ।। ७९&lt;br&gt;&#xA;उवास चाद्य देवी मे प्रसन्ना विन्ध्यवासिनी ।&lt;br&gt;&#xA;उचितोचितवंशो यद्गृहान्प्राप्तो भवान्मम ।। ८०&lt;br&gt;&#xA;तद्धन्योऽस्मि कृतार्थोऽस्मीत्युक्त्वा तस्मादुपायनम् ।&lt;br&gt;&#xA;मातङ्गराजः स ददौ मुक्ताकस्तूरिकादिकम् ।। ८१&lt;br&gt;&#xA;सोऽप्यभ्यनन्दत्प्रीत्या तं राजपुत्रो यथोचितम् ।&lt;br&gt;&#xA;ततस्तत्रैव सर्वे ते चक्रुः सेनानिवेशनम् ।। ८२&lt;br&gt;&#xA;आलानबद्धैर्द्विरदैस्तुरगैर्मन्दुराश्रितैः ।&lt;br&gt;&#xA;कृतास्पदैश्च पादातैः स्थगिता सा महाटवी ।। ८३&lt;br&gt;&#xA;आजन्मापूर्वनगरीभावसंप्राप्तसंपदा ।&lt;br&gt;&#xA;घूर्णमानेव तत्कालं नैव स्वात्मन्यवर्तत ।। ८४&lt;br&gt;&#xA;ततोऽत्र काननोद्याने विहितस्नानमङ्गलम् ।&lt;br&gt;&#xA;कृताहारं सुखासीनमेकान्ते सचिवान्वितम् ।। ८५&lt;br&gt;&#xA;मायाबटौ स्थिते दुर्गपिशाचः स कथान्तरे ।&lt;br&gt;&#xA;मृगाङ्कदत्तमवदत्प्रीतिप्रश्रयपेशलम् ।। ८६&lt;br&gt;&#xA;मायाबटुरयं राजा बहुकालमिहागतः ।&lt;br&gt;&#xA;त्वन्निदेशप्रतीक्षः सन्स्वामिन्साकं मया स्थितः ।। ८७&lt;br&gt;&#xA;तद्राजपुत्र युष्माभिः कुत्र स्थितमियच्चिरम् ।&lt;br&gt;&#xA;किं कृतं चेति कार्यं स्वमस्मान्बोधयताधुना ।। ८८&lt;br&gt;&#xA;एतत्तद्वचनं श्रुत्वा राजपुत्रो जगाद सः ।&lt;br&gt;&#xA;तदा मायाबटोरस्य गृहाद्विमलबुद्धिना ।। ८९&lt;br&gt;&#xA;गुणाकरेण च समं प्राप्य भीमपराक्रमम् ।&lt;br&gt;&#xA;गत्वा श्रुतधिया साकं चिन्वतान्यान्सखीन्मया ।। ९०&lt;br&gt;&#xA;प्राप्तः प्रचण्डशक्तिश्च विचित्रकथ एष च ।&lt;br&gt;&#xA;मार्गक्रमेण चैषोऽपि ततो विक्रमकेसरी ।। ९१&lt;br&gt;&#xA;ततो वरसरस्तीरे प्राप्य विघ्नेशपादपम् ।&lt;br&gt;&#xA;फलार्थमधिरुह्यैते तच्छापात्फलतां गताः ।। ९२&lt;br&gt;&#xA;आराध्याथ गणेशं तं कथंचिन्मोचिता मया ।&lt;br&gt;&#xA;शेषाश्चादौ तथाभूतास्तत्र मुक्तास्तथैव मे ।। ९३&lt;br&gt;&#xA;दृढमुष्टिरयं व्याघ्रसेनमेघबलाविमौ ।&lt;br&gt;&#xA;स्थूलवाहुरसौ चेति चत्वारः सचिवा इमे ।। ९४&lt;br&gt;&#xA;एतैः प्राप्तैः समं सर्वैरहमुज्जयिनीमगाम् ।&lt;br&gt;&#xA;तस्यां च गुप्तद्वारायां प्रवेशोऽप्यभवन्न नः ।। ९५&lt;br&gt;&#xA;कुतः शशाङ्कवत्यास्तु हरणोपायचिन्तनम् ।&lt;br&gt;&#xA;सैन्यहीनस्य चाभून्मे न दूतप्रेषणार्हता ।। ९६&lt;br&gt;&#xA;ततः संमन्त्र्य युष्माकमागता निकटं वयम् ।&lt;br&gt;&#xA;इदानीं सिद्धये भूयं प्रमाणमिह नः सखे ।। ९७&lt;br&gt;&#xA;एवं मृगाङ्कदत्तेन स्ववृत्तान्तेऽभ्युदीरिते ।&lt;br&gt;&#xA;सोऽथ दुर्गपिशाचस्तं समायाबटुरब्रवीत् ।। ९८&lt;br&gt;&#xA;धीरो भव कियत्कार्यमेतदस्माभिरञ्जसा ।&lt;br&gt;&#xA;प्राणाः प्रथममेवैते त्वदर्थमुपकल्पिताः ।। ९९&lt;br&gt;&#xA;आनयामोऽत्र तं बद्ध्वा कर्मसेनं महीभृतम् ।&lt;br&gt;&#xA;प्रसह्य च हरामोऽस्य तां शशाङ्कवतीं सुताम् ।। १००&lt;br&gt;&#xA;इति मातङ्गराजेन समायाबटुनोदिते ।&lt;br&gt;&#xA;मृगाङ्कदत्तः सप्रीतिबहुमानमभाषत ।। १०१&lt;br&gt;&#xA;किं न संभाव्यते युष्मास्वियमेव हि वक्ति वः ।&lt;br&gt;&#xA;प्रतिपन्नसुहृत्कार्यनिर्वाहं धीरसत्त्वता ।। १०२&lt;br&gt;&#xA;दार्ढ्यं विन्ध्याद्रितः शौर्यं व्याघ्रेभ्यो मित्त्ररागिताम् ।&lt;br&gt;&#xA;वनाब्जिनीभ्यश्चादाय यूयं धात्रेह निर्मिताः १०३&lt;br&gt;&#xA;तद्विचार्य यथायुक्तं कुरुध्वमिति वादिनि ।&lt;br&gt;&#xA;मृगाङ्कदत्ते दिनकृद्विशश्रामास्तमस्तके ।। १०४&lt;br&gt;&#xA;ततस्तत्र त्रियामां तां स्कन्धावारे विशश्रमुः ।&lt;br&gt;&#xA;ते कर्मान्तिकक्लृप्तेषु निवेशेषु यथोचितम् ।। १०५&lt;br&gt;&#xA;प्रातर्मृगाङ्कदत्तश्च विससर्ज गुणाकरम् ।&lt;br&gt;&#xA;किरातराजमानेतुं सुहृदं शक्तिरक्षितम् ।। १०६&lt;br&gt;&#xA;तेन गत्वोक्तवृत्तान्तः स्वल्पैरेव दिनैश्च सः ।&lt;br&gt;&#xA;तद्युक्तोऽतिमहासैन्यः किरातपतिराययौ ।। १०७&lt;br&gt;&#xA;पदातिलक्षदशकं द्वे लक्षे वाजिनामपि ।&lt;br&gt;&#xA;महावीराधिरूढानामयुतं मत्तदन्तिनाम् ।। १०८&lt;br&gt;&#xA;अष्टाशीतिसहस्राणि रथानां च महीपतिम् ।&lt;br&gt;&#xA;अन्वाययुर्ध्वजच्छत्रसंछादितनभांसि तम् ।। १०९&lt;br&gt;&#xA;मूगाङ्कदत्तश्च मुदा प्रत्युद्गम्याभिपूज्य तम् ।&lt;br&gt;&#xA;प्रावेशयत्सकटकं ससुहृत्सचिवो नृपम् ।। ११०&lt;br&gt;&#xA;तावन्मातङ्गराजस्य येऽप्यन्ये मित्त्रबान्धवाः ।&lt;br&gt;&#xA;मायाबटोश्च तद्दत्तदूताः सर्वेऽप्युपाययुः ।। १११&lt;br&gt;&#xA;ववृधे च लसन्नादः संमिलद्वाहिनीशतः ।&lt;br&gt;&#xA;मृगाङ्कदत्तहृदयानन्दः शिविरवारिधिः ।। ११२&lt;br&gt;&#xA;मुक्तामृगमदैर्वस्त्रैर्मांसभारैः फलासवैः ।&lt;br&gt;&#xA;तान्स दुर्गपिशाचोऽत्र नृपतीन्सममानयत् ।। ११३&lt;br&gt;&#xA;स्नानानुलेपनाहारपानशय्याद्यनुत्तमम् ।&lt;br&gt;&#xA;सर्वेभ्यः शबराधीशो मायाबटुरुपाहरत् ।। ११४&lt;br&gt;&#xA;मृगाङ्कदत्तश्चैकत्र बुभुजे निखिलैः सह ।&lt;br&gt;&#xA;तैर्यथोचितभूभागेपूपविष्टैर्नरेश्वरैः ।। ११५&lt;br&gt;&#xA;अपि मातङ्गराजं तं सोऽग्रे दूरादभोजयत् ।&lt;br&gt;&#xA;कार्यं देशश्च कालश्च गरीयान्न पुनः पुमान् ।। ११६&lt;br&gt;&#xA;विश्रान्ते च नवायाते किरातादिबले ततः ।&lt;br&gt;&#xA;मृगाङ्कदत्तः सोऽन्येद्युर्दन्तिदन्तासनस्थितः ।। ११७&lt;br&gt;&#xA;अस्थाने राजलोकस्य यथार्हकृतसत्क्रियः ।&lt;br&gt;&#xA;विजनीकृत्य मातङ्गराजादीन्सुहृदोऽब्रवीत् ।। ११८&lt;br&gt;&#xA;इदानीं कालहारः कि क्रियते किं न गम्यते ।&lt;br&gt;&#xA;अनेन सर्वसैन्येन शीघ्रमुज्जयिनीं प्रति ।। ११९&lt;br&gt;&#xA;तच्छ्रुत्वा श्रुतधीर्विप्रो राजपुत्रं जगाद तम् ।&lt;br&gt;&#xA;शृणु देव वदाम्यत्र यथा नीतिविदां मतम् ।। १२०&lt;br&gt;&#xA;कार्याकार्यविभागः प्राग्बोद्धव्यो विजिगीषुणा ।&lt;br&gt;&#xA;असाध्यं यदुपायेन तदकार्यं परित्यजेत् ।। १२१&lt;br&gt;&#xA;तत्कार्यं यदुपायेन साध्यं तत्र चतुर्विधः ।&lt;br&gt;&#xA;उपायः साम दानं च भेदो दण्ड इति स्मृतः ।। १२२&lt;br&gt;&#xA;पूर्वः पूर्वो वरस्तेषां निकृष्टश्च परः परः ।&lt;br&gt;&#xA;तस्मात्सामप्रयोगस्ते पूर्वं देवेह युज्यते ।। १२३&lt;br&gt;&#xA;निर्लोभे कर्मसेने हि राज्ञि दानं न सिद्धये ।&lt;br&gt;&#xA;न भेदो नहि सन्त्यस्य क्रुद्धलुब्धावमानिताः ।। १२४&lt;br&gt;&#xA;दण्डश्च दुर्गदेशस्ये तस्मिन्नतिबलाधिके ।&lt;br&gt;&#xA;नृपैरजितपूर्वेऽन्यैः प्रयुक्तः संशयावहः ।। १२५&lt;br&gt;&#xA;अविश्वास्या च युद्धेषु जयश्रीर्बलिनामपि ।&lt;br&gt;&#xA;न च कन्यार्थिनो युक्तः कर्तुं तद्वान्धवक्षयः ।। १२६&lt;br&gt;&#xA;तत्तस्य राज्ञः साम्नैव दूतस्तावद्विसृज्यताम् ।&lt;br&gt;&#xA;तदसिद्धौ हठायातो दण्ड एव प्रयोक्ष्यते ।। १२७&lt;br&gt;&#xA;इत्येतच्छ्रुतधेर्वाक्यं सर्वे तत्र तथेति ते ।&lt;br&gt;&#xA;श्रद्दधुः प्रशशंसुश्च तस्य मन्त्रक्रमज्ञताम् ।। १२८&lt;br&gt;&#xA;ततः संमन्त्र्य तैरेव समं दूतगुणान्वितम् ।&lt;br&gt;&#xA;किरातराजानुचरं तदाख्यातं द्विजोत्तमम् ।। १२९&lt;br&gt;&#xA;दूतं सुविग्रहं नाम कर्मसेनाय भूभृते ।&lt;br&gt;&#xA;मृगाङ्कदत्तो व्यसृजल्लेखसंदेशहारिणम् ।। १३०&lt;br&gt;&#xA;स गत्वोज्जयिनीं दूतः प्रतीहारनिवेदितः ।&lt;br&gt;&#xA;वल्लभाश्वद्विपाकीर्णकक्ष्यान्तरमनोरमम् ।। १३१&lt;br&gt;&#xA;प्रविश्य राजभवनं सिंहासनगतं नृपम् ।&lt;br&gt;&#xA;ददर्श कर्मसेनं तं मन्त्रिभिः परिवारितम् ।। १३२&lt;br&gt;&#xA;प्रणम्य चासनासीनः स पृष्टकुशलः क्रमात् ।&lt;br&gt;&#xA;राज्ञाभिनन्दितस्तेन लेखं तस्मै समर्पयत् ।। १३३&lt;br&gt;&#xA;आदाय तं च तन्मन्त्री मुद्राक्षेपप्रसारितम् ।&lt;br&gt;&#xA;प्रज्ञाकोषाभिधानोऽत्र स्पष्टमेवमवाचयत् ।। १३४&lt;br&gt;&#xA;स्वस्ति श्रीकरभग्रीवकोट्टमूलाटवीतटात् ।&lt;br&gt;&#xA;महाराजाधिराजस्य पुत्रोऽयोध्यापुरीपतेः ।। १३५&lt;br&gt;&#xA;श्रीमतोऽमरदत्तस्य महीमण्डलमण्डनम् ।&lt;br&gt;&#xA;श्रीमान्मृगाङ्कदत्तोऽत्र प्रह्वोपनतराजकः ।। १३६&lt;br&gt;&#xA;उज्जयिन्यां महाराजकर्मसेनस्य सादरम् ।&lt;br&gt;&#xA;निजवंशपयोधीन्दोरिदं संदिशति स्फुटम् ।। १३७&lt;br&gt;&#xA;कन्या तवास्ति सावश्यं देयान्यस्मै प्रयच्छ तत् ।&lt;br&gt;&#xA;मह्यं तां सदृशी सा मे भार्यादिष्टा हि दैवतैः ।। १३८&lt;br&gt;&#xA;एवं नौ बन्धुभावः स्यान्नश्येत्पूर्वा च वैरिता ।&lt;br&gt;&#xA;नो चेन्निजभुजावेव प्रार्थयिष्येऽत्र वस्तुनि ।। १३९&lt;br&gt;&#xA;इत्यत्र वाचिते लेखे प्रज्ञाकोषेण मन्त्रिणा ।&lt;br&gt;&#xA;राजा सकोपः सचिवान्कर्मसेनो जगाद सः ।। १४०&lt;br&gt;&#xA;विपक्षास्ते सदास्माकमनात्मज्ञेन तेन च ।&lt;br&gt;&#xA;एतत्तथैव संदिष्टं पश्यताद्यासमञ्जसम् ।। १४१&lt;br&gt;&#xA;आत्माभिलिखितः पूर्वं वयं पश्चादवज्ञया ।&lt;br&gt;&#xA;दर्पाध्मातेन पर्यन्ते बाहुवीर्यमुदीरितम् ।। १४२&lt;br&gt;&#xA;तन्न मे प्रतिसंदेशो योग्यः कन्याकथैव का ।&lt;br&gt;&#xA;गच्छ दूत भवत्स्वामी यत्स वेत्ति करोतु तत् ।। १४३&lt;br&gt;&#xA;इत्युक्तः कर्मसेनेन राज्ञा दूतोऽत्र स द्विजः ।&lt;br&gt;&#xA;सुविग्रहस्तमोजस्वी क्रमायातमभाषत ।। १४४&lt;br&gt;&#xA;अदृष्ट्वा राजपुत्रं तं संप्रत्योजायसे जड ।&lt;br&gt;&#xA;सज्जो भवागते तस्मिन्वेत्स्यसि स्वपरान्तरम् ।। १४५&lt;br&gt;&#xA;इति तेनोदिते राजसभा क्षोभमियाय सा ।&lt;br&gt;&#xA;गच्छावध्योऽसि किं कुर्म इति क्रुद्धोऽभ्यधान्नृपः ।। १४६&lt;br&gt;&#xA;अन्येऽत्र दन्तदष्टौष्ठा मृद्नन्तः स्वान्करान्करैः ।&lt;br&gt;&#xA;किं नाधुनैव गत्वा तं हन्म इत्यब्रुवन्मिथः ।। १४७&lt;br&gt;&#xA;यात्वयं वटुवाचाटस्यास्य किं कुप्यते गिरा ।&lt;br&gt;&#xA;द्रक्ष्यते यत्करिष्याम इत्यूचुर्धैर्यतः परे ।। १४८&lt;br&gt;&#xA;भ्रूभङ्गैः केचिदासन्नचापरोपणसूचनम् ।&lt;br&gt;&#xA;कुर्वन्त इव निःशब्दं तस्थुः कोपारुणैर्मुखैः ।। १४९&lt;br&gt;&#xA;एवं सभायां क्रुद्धायां स निर्गत्य सुविग्रहः ।&lt;br&gt;&#xA;दूतो मृगाङ्कदत्तस्य पार्श्वं स्वकटकं ययौ ।। १५०&lt;br&gt;&#xA;तस्मै स कर्मसेनोक्तं समित्त्राय शशंस तत् ।&lt;br&gt;&#xA;सोऽप्यादिदेश तच्छ्रुत्वा यात्रां सैन्ये नृपात्मजः ।। १५१&lt;br&gt;&#xA;ततः स्वाम्यादेशप्रबलपवनापातविधुतो बलाम्भोधिर्धावन्नरतुरगमातङ्गमकरः ।&lt;br&gt;&#xA;सपक्षाणां तन्वन्मनसि परितोषं क्षितिभृतां स संप्राप क्षोभं प्रतिभयकरं कातरनृणाम् ।। १५२&lt;br&gt;&#xA;क्षितिमथ विदधद्बलाश्वलालागजमदकर्दमितां मृगाङ्कदत्तः ।&lt;br&gt;&#xA;बधिरितभुवनः स तूर्यनादैरुदचलदुज्जयिनीं शनैर्जयाय ।। १५३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके पञ्चत्रिंशस्तरङ्गः ।&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/036/</guid>
      <description>&lt;p&gt;ततः स विन्ध्यमुल्लङ्घ्य प्राप संनद्धसैनिकः ।&lt;br&gt;&#xA;मृगाङ्कदत्तः सीमान्तमुज्जयिन्याः सुहृद्युतः ।। १&lt;br&gt;&#xA;तद्बुद्ध्वा कर्मसेनोऽपि राजास्य सबलोऽग्रतः ।&lt;br&gt;&#xA;धीरो युद्धाय संनह्य नगर्या निरगात्ततः ।। २&lt;br&gt;&#xA;निकटीभूय चान्योन्यदर्शिन्योरुभयोस्तयोः ।&lt;br&gt;&#xA;तत्सेनयोः प्रववृते संग्रामो वीरहर्षणः ।। ३&lt;br&gt;&#xA;नृसिंहनादवित्रस्तभग्नक्लीबासुराकुलः ।&lt;br&gt;&#xA;सोऽभूद्धिरण्यकशिपोर्निवास इव संगरः ।। ४&lt;br&gt;&#xA;संतता विनिकृन्तन्तो घना गगनगामिनः ।&lt;br&gt;&#xA;सुभटेष्विषवः पेतुः सस्येषु शलभा इव ।। ५५&lt;br&gt;&#xA;खड्गाहतेभकुम्भोत्थो बभौ मुक्ताफलोत्करः ।&lt;br&gt;&#xA;संरम्भत्रुटितो हार इव तत्समरश्रियः ।। ६&lt;br&gt;&#xA;तीक्ष्णकुन्ताग्रदशनं ग्रस्ताश्वनरकुञ्जरम् ।&lt;br&gt;&#xA;कृतान्तस्येव वदनं तद्विरेजे रणाजिरम् ।। ५ ७&lt;br&gt;&#xA;उत्फेलुर्भल्ललूनानि शिरांसि भुजशालिनाम् ।&lt;br&gt;&#xA;दिवि दत्तोर्ध्वझम्पानि दिव्यस्त्रीरिव चुम्बितुम् ।। ८&lt;br&gt;&#xA;कबन्धा ननृतुश्चात्र सुभटानां पदे पदे ।&lt;br&gt;&#xA;निर्भासितोत्तमस्वामिसंगरप्रमदादिव ।। ९&lt;br&gt;&#xA;एवं च पञ्चदिवसान्वहच्छोणितनिम्नगः ।&lt;br&gt;&#xA;आसीत्करङ्ककूटाढ्यः स शूरान्तकरो रणः ।। १०&lt;br&gt;&#xA;पञ्चमेऽह्नि रहः सायं तं समेतं स्वमन्त्रिभिः ।&lt;br&gt;&#xA;मृगाङ्कदत्तं श्रुतधिर्विप्रोऽभ्येत्य जगाद सः ।। ११&lt;br&gt;&#xA;युष्मासु समरव्यग्रेष्वितो भिक्षुकरूपिणा ।&lt;br&gt;&#xA;गत्वा निराकुलद्वारां प्रविश्योज्जयिनीं मया ।। १२&lt;br&gt;&#xA;निकटादप्यदृश्येन भूत्वा विद्याप्रभावतः ।&lt;br&gt;&#xA;यदन्विष्टं यथावत्तच्छृणु देव वदामि ते ।। १३&lt;br&gt;&#xA;यदैव कर्मसेनोऽसौ राजा युद्धाय निर्गतः ।&lt;br&gt;&#xA;तदैवानुज्ञया मातुः सा शशाङ्कवती गृहात् ।। १४&lt;br&gt;&#xA;निर्गत्य तत्पुरीवर्तिगौर्यायतनमाश्रिता ।&lt;br&gt;&#xA;तामाराधयितुं देवीं श्रेयोर्थं समरे पितुः ।। १५&lt;br&gt;&#xA;तत्रस्या च रहस्येकां सखीमाप्तामुवाच सा ।&lt;br&gt;&#xA;मत्कृते सखि तातस्य विग्रहोऽयमुपागतः ।। १६&lt;br&gt;&#xA;आक्रान्तश्चार्पयेदेष तस्मै राजसुताय माम् ।&lt;br&gt;&#xA;गणयन्ति न राज्यार्थेऽपत्यस्रेहं महीभुजः ।। १७&lt;br&gt;&#xA;न च जानेऽनुरूपः किं स मे राजसुतो न वा ।&lt;br&gt;&#xA;कामं हि मृत्युमिच्छेयं न विरूपमहं पतिम् ।। १८&lt;br&gt;&#xA;मन्ये रूपाभिसंपन्नो दरिद्रोऽपि वरं पतिः ।&lt;br&gt;&#xA;न विरूपः पुनः कृत्स्नपृथिवीचक्रवर्त्यपि ।। ५९&lt;br&gt;&#xA;तत्कीदृगिति गत्वा तं विलोक्यागच्छ सैन्यतः ।&lt;br&gt;&#xA;प्रज्ञानेन च नाम्ना च शुभे चतुरिका ह्यसि ।। २०&lt;br&gt;&#xA;एवं सखी तयोक्ता सा युक्त्या कटकमेत्य नः ।&lt;br&gt;&#xA;त्वां विलोक्य विभो गत्वा राजपुत्रीमुवाच ताम् ।। २१&lt;br&gt;&#xA;किमन्यत्सखि सा जिह्वा जाने नास्त्यपि वासुकेः ।&lt;br&gt;&#xA;या शक्ता गदितुं तस्य रूपं राजसुतस्य तत् ।। २२&lt;br&gt;&#xA;ब्रवीमि पुनरेतावद्यथा नान्या समास्ति ते ।&lt;br&gt;&#xA;नारी रूपेण मनुजस्तथा नान्योऽस्ति तत्समः ।। २३&lt;br&gt;&#xA;अत्यल्पं धिङ्मयोक्तं वा मन्ये ह्यस्मिञ्जगत्त्रये ।&lt;br&gt;&#xA;न सिद्धो नापि गन्धर्वो न देवोऽप्यस्ति तादृशः ।। २४&lt;br&gt;&#xA;एवं सखीगिरा तस्यास्त्वयि न्यस्तं च मानसम् ।&lt;br&gt;&#xA;शशाङ्कवत्याः कामेन कीलितं च समं शरैः ।। २५&lt;br&gt;&#xA;तत्क्षणात्प्रभृति श्रेयस्कामा तव पितुश्च सा ।&lt;br&gt;&#xA;कृशीभवन्ती तपसा स्थिता त्वद्विरहेण च ।। २६&lt;br&gt;&#xA;तद्गुप्तं निशि गत्वाद्य हृत्वा गौर्याश्रमात्ततः ।&lt;br&gt;&#xA;विजनादानयत तां राजपुत्रीमलक्षितम् ।। २७&lt;br&gt;&#xA;यात मायाबटोरस्य गृहानेते नृपास्ततः ।&lt;br&gt;&#xA;पश्चात्प्रकोपं रक्षित्वा तत्रैष्यन्ति समं मया ।। २८&lt;br&gt;&#xA;निवर्ततामिदं युद्धं मा स्म भूत्सैन्यसंक्षयः ।&lt;br&gt;&#xA;अस्तु वः कुशलं देहे राज्ञस्त्वच्छ्वशुरस्य च ।। २९&lt;br&gt;&#xA;गतिरेषा ह्मगतिका युद्धं प्राणार्पणेन यत् ।&lt;br&gt;&#xA;उपायेषु जघन्योऽयमुपायो गीयते बुधैः ।। ३०&lt;br&gt;&#xA;एवमुक्तः श्रुतधिना स गुप्तं प्रययौ निशि ।&lt;br&gt;&#xA;मृगाङ्कदत्तस्तत्राश्वानारुह्य सचिवैः सह ।। ३१&lt;br&gt;&#xA;सुप्तस्त्रीबालशेषां तां विवेशोज्जयिनीं च सः ।&lt;br&gt;&#xA;गत्वैव संवृतद्वारां सुप्तैः स्वल्पैश्च रक्षिभिः ।। ३२&lt;br&gt;&#xA;ततः श्रुतधिना दत्तैरभिज्ञानैः सुलक्षितम् ।&lt;br&gt;&#xA;ख्यातं पुष्पकरण्डाख्यमहोद्यानान्तरस्थितम् ।। ३३&lt;br&gt;&#xA;तत्कालालंकृतप्राचीमुखेन शशिना करैः ।&lt;br&gt;&#xA;प्रकाशितं राजसुतस्तं स गौर्याश्रमं ययौ ।। ३४&lt;br&gt;&#xA;तावच्च परिचर्यादिश्रान्ते सुप्ते सखीजने ।&lt;br&gt;&#xA;सा शशाङ्कवती तत्र वीतनिद्रा व्यचिन्तयत् ।। ३५&lt;br&gt;&#xA;मदर्थं बत राजानो राजपुत्रा दिने दिने ।।&lt;br&gt;&#xA;वीरास्ते ते च हन्यन्ते समित्युभयसैन्ययोः ।। ३६&lt;br&gt;&#xA;स च राजसुतो देव्या स्वप्ने ह्यम्बिकयानया ।&lt;br&gt;&#xA;आदिष्टः पूर्वभर्ता मे मदर्थप्रार्थिताहवः ।। ३७&lt;br&gt;&#xA;हृदयं च यमाच्छिद्य दत्त्वा शरपरम्पराम् ।&lt;br&gt;&#xA;सिद्धलक्षेण कामेन नीत्वा तस्मै समर्पितम् ।। ३८&lt;br&gt;&#xA;तातस्तु मन्दपुण्यां मां नैव तस्मै प्रदास्यति ।&lt;br&gt;&#xA;पूर्ववैराच्च दर्पाच्च लेखादित्यद्य हि श्रुतम् ।। ३९&lt;br&gt;&#xA;वामे विधौ च कः स्वप्नदेवतादेशनिश्चयः ।&lt;br&gt;&#xA;प्रियप्राप्तौ च पश्यामि न कांचित्सर्वथा दिशम् ।। ४०&lt;br&gt;&#xA;तद्यावन्नाहितं किंचित्तस्य तातस्य वा रणे ।&lt;br&gt;&#xA;शृणोमि तावदात्मानं हताशं न त्यजामि किम् ।। ४१&lt;br&gt;&#xA;इत्युत्थाय पुरो गत्वा गौर्याः साशोकपादपे ।&lt;br&gt;&#xA;पाशं विरचयामास स्वोत्तरीयेण दुःखिता ।। ४१&lt;br&gt;&#xA;तावन्मृगाङ्कदत्तोऽपि सवयस्यः प्रविश्य तम् ।&lt;br&gt;&#xA;उद्यानं तरुबद्धाश्वो गौर्यागाराश्रमं गतः ।। ४३&lt;br&gt;&#xA;तत्र तत्सचिवेनाराद्राजपुत्री विलोक्य ताम् ।&lt;br&gt;&#xA;मृगाङ्कदत्तो जगदे स्वैरं विमलबुद्धिना ।। ४४&lt;br&gt;&#xA;देव पश्यात्र काप्येषा पाशेन वरकन्यका ।&lt;br&gt;&#xA;उद्यता हन्तुमात्मानं तत्का नाम भवेदियम् ।। ४५&lt;br&gt;&#xA;तच्छ्रुत्वैव विलोक्यैतां राजसूनुरुवाच सः ।&lt;br&gt;&#xA;अहो केयं रतिः किंस्विद्रूपिणी किमु निर्वृतिः ।। ४६&lt;br&gt;&#xA;साकारा कान्तिरिन्दोर्वा मन्मथाज्ञाथ जङ्गमा ।&lt;br&gt;&#xA;किं वामराङ्गना मैवमस्याः पाशोद्यमः कथम् ।। ४७&lt;br&gt;&#xA;तत्तावदिह तिष्ठामः पादपान्तरिताः क्षणम् ।&lt;br&gt;&#xA;यावज्जानीमहे केयमिति व्यक्तं कथंचन ।। ४८&lt;br&gt;&#xA;इत्युक्त्वा सवयस्योऽत्र यावच्छन्नः स तिष्ठति ।&lt;br&gt;&#xA;सा शशाङ्कवती तावद्विग्ना देवीं व्यजिज्ञपत् ।। ४९&lt;br&gt;&#xA;अस्मिञ्जन्मनि चेद्देवि न स राजसुतः पतिः ।&lt;br&gt;&#xA;देवो मृगाङ्कदत्तो मे निष्पन्नः पूर्वदुष्कृतैः ।। ५०&lt;br&gt;&#xA;त्वत्प्रसादेन तद्भूयादन्यस्मिन्नपि जन्मनि ।&lt;br&gt;&#xA;स भर्ता गौरि भगवत्यापन्नार्तिहरे मम ।। ५१&lt;br&gt;&#xA;इति विज्ञप्य देवीं सा राजपुत्री प्रणम्य च ।&lt;br&gt;&#xA;कण्ठे समर्पयामास पाशं बाष्पार्द्रलोचना ।। ५२&lt;br&gt;&#xA;तत्क्षणं च प्रबुद्ध्यैव तददर्शनविह्वलाः ।&lt;br&gt;&#xA;चिन्वन्त्यः सहसा तस्याः सख्योऽन्तिकमुपाययुः ।। ५३&lt;br&gt;&#xA;हा हा किमिदमारब्धं सखि धिक्साहसं त्वया ।&lt;br&gt;&#xA;इत्युक्त्वैव च तास्तस्याः पाशं कण्ठादपाहरन् ।। ५४&lt;br&gt;&#xA;अथ ह्रीतविषण्णा सा यावद्बालात्र तिष्ठति ।&lt;br&gt;&#xA;उदभूद्भारती तावद्गौरीगर्भगृहान्तरात् ।। ५५&lt;br&gt;&#xA;मा विषादं कृथाः पुत्रि शशाङ्कवति नैव तत् ।&lt;br&gt;&#xA;वचो मृषा मे यत्स्वप्ने तवोक्तं सुभगे मया ।। ५६&lt;br&gt;&#xA;सोऽयं मृगाङ्कदत्तो हि पूर्वभर्ता तवान्तिके ।&lt;br&gt;&#xA;प्राप्त एव व्रजानेन सह भुङ्क्ष्वाखिलां भुवम् ।। ५७&lt;br&gt;&#xA;श्रुत्वैतां सहसा वाणीं सा शशाङ्कवती शनैः ।&lt;br&gt;&#xA;यावद्विलोकयत्यत्र पार्श्वे किंचित्ससाध्वसा ।। ५८&lt;br&gt;&#xA;तावन्मृगाङ्कदत्तस्य मन्त्री विक्रमकेसरी ।&lt;br&gt;&#xA;तामुपागम्य वक्ति स्म दर्शयन्नग्रपाणिना ।। ५९&lt;br&gt;&#xA;देवि सत्यं भवान्या ते समादिष्टमयं हि सः ।&lt;br&gt;&#xA;राजपुत्रः पतिः प्रेमपाशाकृष्टस्तवाग्रतः ।। ६०&lt;br&gt;&#xA;तच्छ्रुत्वा सा ततस्तिर्यङ्न्यस्तदृष्टिर्ददर्श तम् ।&lt;br&gt;&#xA;कान्तं तेजस्विनं मध्यवर्तिनं सहचारिणाम् ।। ६१&lt;br&gt;&#xA;ग्रहैः परिवृतं चन्द्रमवतीर्णमिवाम्बरात् ।&lt;br&gt;&#xA;रूपोपमानमन्येषाममृतस्यन्दनं दृशोः ।। ६२&lt;br&gt;&#xA;ततः पतदनङ्गेषुपुङ्खपक्ष्मचितैरिव ।&lt;br&gt;&#xA;अङ्गैः कण्टकितैर्यावदास्ते सा स्तम्भनिश्चला ।। ६३&lt;br&gt;&#xA;तावन्मृगाङ्कदत्तस्तामुपेत्य त्याजयन्ह्रियम् ।&lt;br&gt;&#xA;स कालोचितमाह स्म गिरा प्रेयमधुश्च्युता ।। ६४&lt;br&gt;&#xA;त्याजयित्वा निजं देशं राज्यं बन्धूंश्च दूरतः ।&lt;br&gt;&#xA;दासीकृत्याहमानीतो गुणैर्बद्ध्वा नताङ्गि ते ।। ६९&lt;br&gt;&#xA;तन्मयारण्यवासस्य वसुधाशयनस्य च ।&lt;br&gt;&#xA;फलाहारस्य तीव्रार्कतापसंसेवनस्य च ।। ६६&lt;br&gt;&#xA;तपःकष्टस्य तन्वङ्गि संप्राप्तं फलमीदृशम् ।&lt;br&gt;&#xA;यद्दृष्टा नेत्रपीयूषवृष्टिरेषा तनुस्तव ।। ६७&lt;br&gt;&#xA;यदि स्नेहानुरोधश्च मयि ते हरिणाक्षि तत् ।&lt;br&gt;&#xA;अस्मत्पुरीपुरंध्रीणां प्रयच्छ नयनोत्सवम् ।। ६८&lt;br&gt;&#xA;सङ्ग्रामः शाम्यतु श्रेयो भवतूभयपक्षयोः ।&lt;br&gt;&#xA;कृतार्थं जायतां जन्म सह गुर्वाशिषा मम ।। ६९&lt;br&gt;&#xA;एवं मृगाङ्कदत्तेन सा शशाङ्कवती तदा ।&lt;br&gt;&#xA;उक्ता जगाद वसुधाविन्यस्तनयना शनैः ।। ७०&lt;br&gt;&#xA;अयं तावद्गुणक्रीतो जनः स्वाधीन एव ते ।&lt;br&gt;&#xA;तदार्यपुत्र कुशलं यदवैषि कुरुष्व तत् ।। ७१&lt;br&gt;&#xA;इति वाक्सुधया तस्याः कृती निर्वापितोऽथ सः ।&lt;br&gt;&#xA;मृगाङ्कदत्तो देवीं तां गौरीं स्तुत्वा प्रणम्य च ।। ७२&lt;br&gt;&#xA;आरोप्य राजपुत्रीं च तां तुरंगे स्वपृष्ठतः ।&lt;br&gt;&#xA;तत्सखीभिः समारूढपश्चाद्भागाश्वपृष्ठगैः ।। ७३&lt;br&gt;&#xA;दशभिः सहितो वीरैः सचिवैः शस्त्रपाणिभिः ।&lt;br&gt;&#xA;उच्चचाल ततो रात्रौ राजपुत्रो धृतायुधः ।। ७४&lt;br&gt;&#xA;ते चैकादश दृष्ट्वापि तत्र रोद्धुं न शेकिरे ।&lt;br&gt;&#xA;नगरीरक्षिभिः क्रुद्धा रुद्रा इव दुरासदाः ।। ७५&lt;br&gt;&#xA;विनिर्गत्योज्जयिन्याश्च जग्मुर्मायाबटोर्गृहम् ।&lt;br&gt;&#xA;सशशाङ्कवतीकास्ते यथा श्रुतधिनोदितम् ।। ७६&lt;br&gt;&#xA;क एते क्व प्रयाताश्चेत्युद्भ्रान्तेष्वत्र रक्षिषु ।&lt;br&gt;&#xA;सा चोज्जयिन्यां बुबुधे क्रमाद्राजसुता हृता ।। ७७&lt;br&gt;&#xA;तच्चाख्यातुं महादेवी कर्मसेनाय भूभृते ।&lt;br&gt;&#xA;सत्वरं नगराध्यक्षं प्राहिणोत्कटकं प्रति ।। ७८&lt;br&gt;&#xA;अत्रान्तरे च कटके तत्र रात्रावुपेत्य तम् ।&lt;br&gt;&#xA;चाराधिकारी राजानं कर्मसेनं व्यजिज्ञपत् ।। ७९&lt;br&gt;&#xA;देव प्रदोष एवाद्य गुप्तं निर्गत्य सैन्यतः ।&lt;br&gt;&#xA;मृगाङ्कदत्तः सामात्यो हयैरुज्जयिनीं गतः ।। ८०&lt;br&gt;&#xA;तां शशाङ्कवतीं हर्तुं गौर्यायतनवर्तिनीम् ।&lt;br&gt;&#xA;इति सम्यङ्मया ज्ञातं प्रभुर्जानात्यतः परम् ।। ८१&lt;br&gt;&#xA;इत्याकर्ण्य समाहूय कर्मसेनः स भूपतिः ।&lt;br&gt;&#xA;रहः स्वसेनापतये यथाश्रुतमवर्णयत् ।। ८२&lt;br&gt;&#xA;जगाद च वराश्वानां सहितः पञ्चभिः शतैः ।&lt;br&gt;&#xA;शूराधिरूढैः प्रच्छन्नं द्रुतमुज्जयिनीं व्रज ।। ८३&lt;br&gt;&#xA;मृगाङ्कदत्तं जहि तं पापं प्राप्य बधान वा ।&lt;br&gt;&#xA;विद्धि मामागतं पश्चात्पृष्ठस्थापितसैनिकम् ।। ८४&lt;br&gt;&#xA;इत्युक्तस्तेन राज्ञा स यथादिष्टबलान्वितः ।&lt;br&gt;&#xA;प्रायात्सेनापती रात्रौ तथेत्युज्जयिनीं प्रति ।। ८५&lt;br&gt;&#xA;मार्गे तन्नगराध्यक्षान्मिलितादशृणोच्च सः ।&lt;br&gt;&#xA;राजपुत्रीं हृतां वीरैर्यथान्यैरेव कैश्चन ।। ८६&lt;br&gt;&#xA;ततः सनगराध्यक्षः प्रत्यागत्य तथैव तत् ।&lt;br&gt;&#xA;कर्मसेनं स राजानं यथावृत्तमबोधयत् ।। ८७&lt;br&gt;&#xA;स तद्बुद्ध्वा विचिन्त्यैव तदशक्यं ततो नृपः ।&lt;br&gt;&#xA;अवस्कन्दनिवृत्तस्तां तूष्णीमेवानयन्निशाम् ।। ८८&lt;br&gt;&#xA;मृगाङ्कदत्तसैन्येऽपि मायाबटुमुखा नृपाः ।&lt;br&gt;&#xA;निन्युस्तथैव तां रात्रिं संनद्धाः श्रुतधेर्गिरा ।। ८९&lt;br&gt;&#xA;प्रातश्चान्विष्टवृत्तान्तः कर्मसेननृपः सुधीः ।&lt;br&gt;&#xA;मृगाङ्कदत्तकटके राज्ञां दूतं विसृष्टवान् ।। ९०&lt;br&gt;&#xA;मृगाङ्कदत्तेन हृता सुता तावच्छलेन मे ।&lt;br&gt;&#xA;तदस्तु कोऽपरो ह्यस्यास्तादृशः सदृशः पतिः ।। ९१&lt;br&gt;&#xA;तदिदानीं स युष्माभिः सममायातु मद्गृहम् ।&lt;br&gt;&#xA;करोमि यावदुद्वाहं तनयाया यथाविधि ।। ९२&lt;br&gt;&#xA;एवं स संदिदेशास्य मुखे दूतस्य भूपतिः ।&lt;br&gt;&#xA;तच्च ते सश्रुतधयो राजानः श्रद्दधुस्तदा ।। ९३&lt;br&gt;&#xA;ऊचुश्च दूतं स्वपुरीं तर्हि यात्वेष वः प्रभुः ।&lt;br&gt;&#xA;यावत्तमानयामोऽत्र गत्वा राजसुतं वयम् ।। ९४&lt;br&gt;&#xA;तच्छ्रुत्वैव तथा तेन गत्वा दूतेन वर्णिते ।&lt;br&gt;&#xA;स कर्मसेनः सबलस्तथेत्युज्जयिनीमगात् ।। ९५&lt;br&gt;&#xA;तद्दृष्ट्वा तेऽपि राजानो मायाबटुपुरःसराः ।&lt;br&gt;&#xA;मृगाङ्कदत्तं प्रति तं चेलुः श्रुतधिना सह ।। ९६&lt;br&gt;&#xA;तावन्मृगाङ्कदत्तोऽपि स शशाङ्कवतीयुतः ।&lt;br&gt;&#xA;मायाबटुगृहं प्राप तत्काञ्चनपुरं पुरम् ।। ९७&lt;br&gt;&#xA;तत्र सोऽन्तःपुरैस्तस्य यथार्हकृतसत्क्रियः ।&lt;br&gt;&#xA;सवयस्यो विशश्राम सिद्धकार्यः प्रियासखः ।। ९८&lt;br&gt;&#xA;अन्येद्युः सश्रुतधयो नृपास्तेऽत्र समाययुः ।&lt;br&gt;&#xA;स किरातपतिर्वीरः ससैन्यः शक्तिरक्षितः ।। ९९&lt;br&gt;&#xA;शबराधिपतिः सोऽपि राजा मायाबटुर्बली ।&lt;br&gt;&#xA;शूरो दुर्गपिशाचश्च स मातङ्गचमूपतिः ।। १००&lt;br&gt;&#xA;सर्वे शशाङ्कवत्या ते युक्तं रात्र्येव कैरवम् ।&lt;br&gt;&#xA;मृगाङ्कदत्तं दृष्ट्वा तमभ्यनन्दन्कृतोत्सवाः ।। १०१&lt;br&gt;&#xA;यथार्हकृतमानाय तस्मै तं च न्यवेदयन् ।&lt;br&gt;&#xA;संदेशं कर्मसेनीयं प्रवेशं च निजे गृहे ।। १०२&lt;br&gt;&#xA;संनिवेश्याथ कटकं चलन्नगरसंनिभम् ।&lt;br&gt;&#xA;मृगाङ्कदत्तो मन्त्राय समं सर्वैरुपाविशत् ।। १०३&lt;br&gt;&#xA;विवाहायोज्जयिन्यां किं गन्तव्यमुत नो मया ।&lt;br&gt;&#xA;उच्यतामिति पप्रच्छ नृपतीन्सचिवांश्च सः ।। १०४&lt;br&gt;&#xA;दुष्टः स राजा तद्गेहगमने कुशलं कुतः ।&lt;br&gt;&#xA;कार्यं च तत्र नास्त्येव प्राप्तैव हि तदात्मजा ।। १०५&lt;br&gt;&#xA;इत्यैकमत्येन नृपाः सचिवाश्चाब्रुवन्यदा ।&lt;br&gt;&#xA;तदा मृगाङ्कदत्तस्तमपृच्छच्छ्रुतधिं द्विजम् ।। १०६&lt;br&gt;&#xA;उदासीन इव ब्रह्मंस्तूष्णीमेव स्थितोऽसि किम् ।&lt;br&gt;&#xA;किमेतदेवाभिमतं तवाप्युत न वा वद ।। १०७&lt;br&gt;&#xA;ततः श्रुतधिराह स्म यदि श्रोष्यसि वच्मि तत् ।&lt;br&gt;&#xA;गन्तव्यं कर्मसेनस्य गृहेष्विति मतिर्मम ।। १०८&lt;br&gt;&#xA;अशाठ्येन हि संदिष्टमेतत्तेनान्यथा कथम् ।&lt;br&gt;&#xA;सुतापहारे स बली युद्धं त्यक्त्वा गृहं व्रजेत् ।। १०९&lt;br&gt;&#xA;सबलस्य च किं कुर्यात्प्राप्तस्यापि गृहं स ते ।&lt;br&gt;&#xA;प्रीतिस्तु तत्र यातस्य भवेत्तेन समं तव ।। ११०&lt;br&gt;&#xA;सहायोऽग्रे स च स्यान्नः स्नेहेन दुहितुः पुनः ।&lt;br&gt;&#xA;नेच्छत्यविधिनोद्वाहं तेनैव वक्ति तत्त्वतः ।। १११&lt;br&gt;&#xA;तद्युक्तं गमनं तत्रेत्युक्ते श्रुतधिना तदा ।&lt;br&gt;&#xA;साधु साध्विति तत्रोचुः सर्वे श्रद्धाय तद्वचः ।। ११२&lt;br&gt;&#xA;ततो मृगाङ्कदत्तस्तानवोचत्सर्वमस्त्वदः ।&lt;br&gt;&#xA;किं तु तातं विनाम्बां च विवाहो मे न रोचते ।। ११३&lt;br&gt;&#xA;तदम्बातातयोः कश्चिदाह्वानाय व्रजत्वितः ।&lt;br&gt;&#xA;बुद्ध्वा च तदभिप्रायं करिष्यामो यथोचितम् ।। ११४&lt;br&gt;&#xA;इत्यूचिवान्स संमन्त्र्य पित्रोः पार्श्वं स्वमन्त्रिणम् ।&lt;br&gt;&#xA;तत्रस्थ एव व्यसृजद्वीरो भीमपराक्रमम् ।। ११५&lt;br&gt;&#xA;तावच्च तत्रायोध्यायां पुरि राजा स तत्पिता ।&lt;br&gt;&#xA;कालेनामरदत्तस्तज्ज्ञातवांस्तस्य लोकतः ।। ११६&lt;br&gt;&#xA;मृगाङ्कदत्तस्य कृतं देशनिर्वासनप्रदम् ।&lt;br&gt;&#xA;विनीतमतिना मिथ्या राजपुत्रस्य पैशुनम् ।। ११७&lt;br&gt;&#xA;ततः कुमन्त्रिणं कोपात्तं निहत्य स सान्वयम् ।&lt;br&gt;&#xA;पुत्रनिर्वासनोदग्रदुःखकष्टामगाद्दशाम् ।। ११८&lt;br&gt;&#xA;निर्गत्य च पुरीबाह्ये तस्थावायतने हरेः ।&lt;br&gt;&#xA;राजा स नन्दिग्रामाख्ये चरन्दारैः समं तपः ।। ११९&lt;br&gt;&#xA;तत्र स्थिते चिरात्तस्मिन्स चारावेदितागमः ।&lt;br&gt;&#xA;अयोध्यां प्राप वाताश्ववेगाद्भीमपराक्रमः ।। १२०&lt;br&gt;&#xA;स तामपश्यदुद्विग्नां गतराजसुतां पुरीम् ।&lt;br&gt;&#xA;रामप्रवासवैधुर्यकष्टं पुनरिवागताम् ।। १२१&lt;br&gt;&#xA;राजपुत्रस्य पृच्छद्भिर्वार्तां पौरैर्वृतोऽथ सः ।&lt;br&gt;&#xA;तन्मुखाच्छ्रुतवृत्तान्तो नन्दिग्रामं ततो ययौ ।। १२२&lt;br&gt;&#xA;तत्राभीष्टसुतोदन्तसोत्सुकं महिषीयुतम् ।&lt;br&gt;&#xA;ददर्शामरदत्तं तं तपःक्षामतनुं नृपम् ।। १२३&lt;br&gt;&#xA;तमेत्य पादपतितः कृतकण्ठग्रहं नृपम् ।&lt;br&gt;&#xA;पृष्टोदन्तमवोचत्स सास्रं भीमपराक्रमः ।। १२४&lt;br&gt;&#xA;प्राप्ता मृगाङ्कदत्तेन सूनुना ते स्ववीर्यतः ।&lt;br&gt;&#xA;सा शशाङ्कवती देव कर्मसेननृपात्मजा ।२? १२५&lt;br&gt;&#xA;तद्विवाहश्च देवेन विना देव्या च सर्वथा ।&lt;br&gt;&#xA;न तस्य पितृभक्तस्य शोभनः प्रतिभासते ।। १२६&lt;br&gt;&#xA;अतस्तेन विसृष्टोऽहमिहैवागम्यतामिति ।&lt;br&gt;&#xA;विज्ञापनाय धरणिन्यस्तमूर्ध्ना सुतेन वः ।। १२७&lt;br&gt;&#xA;प्रतीक्षमाणो युष्मांश्च स काञ्चनपुरे स्थितः ।&lt;br&gt;&#xA;शबराधिपतेर्देव राज्ञो मायाबटोर्गृहे ।। १२८&lt;br&gt;&#xA;शृण्विदानीं च वृत्तान्तमित्युक्त्वा देशनिर्गमात् ।&lt;br&gt;&#xA;आरभ्य सोऽटवीवासवियोगविषमायतम् ।। १२९&lt;br&gt;&#xA;स युद्धं कर्मसेनीयसंध्यन्तं विविधाद्भुतम् ।&lt;br&gt;&#xA;कृत्स्नं स्वप्रभुवृत्तान्तं जगौ भीमपराक्रमः ।। १३०&lt;br&gt;&#xA;तच्छ्रुत्वा सुतकल्याणे स राजा जातनिश्चयः ।&lt;br&gt;&#xA;तदैवामरदत्तः स्वं हर्षात्प्रस्थानमादिशत् ।। १३१&lt;br&gt;&#xA;गजारूढः समं देव्या राजभिः सचिवैश्च सः ।&lt;br&gt;&#xA;सहस्त्यश्वबलः प्रायात्पुत्रं प्रत्युत्सुकस्ततः ।। १३२&lt;br&gt;&#xA;अल्पैरेव च स प्राप दिवसैरविलम्बितः ।&lt;br&gt;&#xA;शबराधिपदेशस्थं सुतस्य कटकं नृपः ।। १३३&lt;br&gt;&#xA;तद्बुद्ध्वैव च तस्याग्रे समग्रै राजभिः सह ।&lt;br&gt;&#xA;मृगाङ्कदत्तो निरगात्सवयस्थश्चिरोत्सुकः ।। ९३४&lt;br&gt;&#xA;दृष्ट्वैव दूरात्तुरगादवतीर्यास्य पादयोः ।&lt;br&gt;&#xA;गजावरूढस्य पितुर्मातुश्च निपपात सः ।। १३५&lt;br&gt;&#xA;आलिङ्गितः स च पितुः शरीरेण भुजान्तरम् ।&lt;br&gt;&#xA;मनोरथेन हृदयं बाष्पैश्चापूरयद्दृशौ ।। १३६&lt;br&gt;&#xA;माताप्याश्लिष्य सुचिरात्पश्यन्ती तं मुहुः सुतम् ।&lt;br&gt;&#xA;भूयो वियोगभीतेव न मोक्तुमशकच्चिरम् ।। १३७&lt;br&gt;&#xA;ते चाप्यमरदत्तं तं सदेवीकं नृपाः प्रभुम् ।&lt;br&gt;&#xA;मृगाङ्कदत्तसुहृदस्तदाख्यातास्तदानमन् ।। १३०&lt;br&gt;&#xA;स राजा सापि तद्देवी दंपतीविधुरेषु तान् ।&lt;br&gt;&#xA;सहायानेकपुत्रस्य स्नेहादभिननन्दतुः ।। ३३९&lt;br&gt;&#xA;मायाबटोः प्रविश्याथ राजधानीं विलोक्य च ।&lt;br&gt;&#xA;स शशाङ्कवतीं तत्र तां पादावनतां स्नुषाम् ।। १४०&lt;br&gt;&#xA;गृहीतप्राभृतो देव्या तया च स्नुषया सह ।&lt;br&gt;&#xA;निर्गत्यामरदत्तः स्वे कटके वसतिं व्यधात् ।। १४१&lt;br&gt;&#xA;भुक्त्वा च तत्र पुत्रेण सह सर्वैश्च राजभिः ।&lt;br&gt;&#xA;गतिवादित्रनृत्तैस्तन्निनाय ससुखं दिनम् ।। १४२&lt;br&gt;&#xA;मेने च लब्धयशसा कृतिनं तेन सूनुना ।&lt;br&gt;&#xA;मृगाङ्कदत्तेनात्मानं भाविना चक्रवर्तिना ।। १४३&lt;br&gt;&#xA;तावच्च कर्मसेनेन राज्ञा तेन सुमेधसा ।&lt;br&gt;&#xA;दूतो मृगाङ्कदत्तस्य संमन्त्र्यात्र व्यसृज्यत ।। १४४&lt;br&gt;&#xA;भवानुज्जयिनीं तावदिमां नैवागमिष्यति ।&lt;br&gt;&#xA;तत्प्रेषयिष्याम्यत्रैव सुषेणाख्यमहं सुतम् ।। ३४५&lt;br&gt;&#xA;स शशाङ्कवतीं तुभ्यं विधिवद्भगिनीं निजाम् ।&lt;br&gt;&#xA;दास्यत्यतो नाविधिना सा विवाह्या त्वयानघ ।। १४६&lt;br&gt;&#xA;अस्मत्स्नेहानुरोधश्चेदिति तं संदिदेश च ।&lt;br&gt;&#xA;लेखे दूतमुखे चास्य राजसूनोः स भूपतिः ।। १४७&lt;br&gt;&#xA;राजस्थाने श्रुते तस्मिन्संदेशे राजसूनुना ।&lt;br&gt;&#xA;तत्पिता तस्य दूतस्य स राजैवोत्तरं ददौ ।। १४८&lt;br&gt;&#xA;कर्मसेननृपात्कोऽन्यो वक्त्येतत्तस्य सन्मतेः ।&lt;br&gt;&#xA;स्नेहोऽस्ति काममस्मासु तदेनं प्रेषयत्वितः ।। १४९&lt;br&gt;&#xA;सुषेणं स निजं पुत्रं करिष्यामस्तथा वयम् ।&lt;br&gt;&#xA;यथा संतोषकृत्तस्य सुतोद्वाहो भविष्यति ।। १५०&lt;br&gt;&#xA;इत्युक्त्वा प्रतिसंदेशं दूतं तं प्रेष्य सत्कृतम् ।&lt;br&gt;&#xA;राजा सश्रुतधिं पुत्रं नृपतींश्च जगाद सः ।। १५१&lt;br&gt;&#xA;अयोध्यामधुना यामो विवाहस्तत्र शोभते ।&lt;br&gt;&#xA;सुषेणस्य च सत्कारो यथावत्तत्र सिद्ध्यति ।। १५२&lt;br&gt;&#xA;राजा मायावटुश्चेह सुषेणं संप्रतीक्षताम् ।&lt;br&gt;&#xA;तेनागतेन सहितोऽयोध्यां पश्चादुपैष्यति ।। १५३&lt;br&gt;&#xA;वयं विवाहसंभारहेतोर्यामोऽग्रतः पुनः ।&lt;br&gt;&#xA;इति राजवचस्तत्र ते सर्वेऽप्यनुमेनिरे ।। १५४&lt;br&gt;&#xA;ततोऽन्येद्युः समं देव्या सैन्यैश्च स महीपतिः ।&lt;br&gt;&#xA;मृगाङ्कदत्तश्च युतौ राजभिः सचिवैश्च तैः ।। १५५&lt;br&gt;&#xA;मायाबटु निधायात्र सुषेणागमनावधि ।&lt;br&gt;&#xA;शशाङ्कवत्या सहितौ चेलतुः कृतिनौ ततः ।। १५६&lt;br&gt;&#xA;वल्गत्तुरंगसंघाततरङ्गशतसंकुलः ।&lt;br&gt;&#xA;असंख्यसर्पत्पादातपाथःपूरितदिङ्मुखः ।। १५७&lt;br&gt;&#xA;तुमुलप्रोल्लसच्छब्दपिहितान्यरवश्रवः ।&lt;br&gt;&#xA;चचाल स बलाम्भोधिस्तयोर्गम्भीरभीषणः ।। १५८&lt;br&gt;&#xA;कुर्वाणौ च रजश्छन्नां वसुधाविभ्रमां दिवम् ।&lt;br&gt;&#xA;गर्जद्गजघनाकीर्णां वसुधां च द्युविभ्रमाम् ।। १५९&lt;br&gt;&#xA;मार्गे क्रमेण गच्छन्तौ शक्तिरक्षितकस्य तौ ।&lt;br&gt;&#xA;गृहं किरातराजस्य पितापुत्राववापतुः ।। १६०&lt;br&gt;&#xA;तत्र तेन महारत्नहेमसद्वस्त्रराशिभिः ।&lt;br&gt;&#xA;सदारेण कृतोदारसपर्यौ सपरिग्रहौ ।। १६१&lt;br&gt;&#xA;दिनमेकं कृताहारौ विश्रम्य सबलौ ततः ।&lt;br&gt;&#xA;प्रस्थाय च स्वनगरीमयोध्यां प्रापतुः क्रमात् ।। १६२&lt;br&gt;&#xA;हर्म्यवातायनारूढचञ्चत्पौराङ्गनाननैः ।&lt;br&gt;&#xA;कान्तिपल्लवितैः फुल्लविलोलकमलामिव ।। १६३&lt;br&gt;&#xA;सवधूकचिरायातराजपुत्रेक्षणोत्सुकैः ।&lt;br&gt;&#xA;नेत्रैः पारिप्लवैश्चासां चलत्कुवलयैरिव ।। १६४&lt;br&gt;&#xA;संपतद्भिर्वृतां राजहंसैर्विविशतुश्च ताम् ।&lt;br&gt;&#xA;तरङ्गितां पताकाभिः प्रवाते सरसीमिव ।।, १६५&lt;br&gt;&#xA;तत्राभ्यनन्दन्पौरास्तौ दीयमानाशिषौ द्विजैः ।&lt;br&gt;&#xA;वन्दिभिः स्तूयमानौ च गीयमानौ च चारणैः ।। १६६&lt;br&gt;&#xA;कर्मसेनस्य तनयामिमामालोकयेद्यदि ।&lt;br&gt;&#xA;न पुनः सुतया लक्ष्म्या दर्पं कुर्यान्महोदधिः ।। १६७&lt;br&gt;&#xA;न च गौर्यापि हिमवानित्यत्र च जगौ जनः ।&lt;br&gt;&#xA;शशाङ्कवत्या लावण्यसंपदं वीक्ष्य विस्मितः ।। १६८&lt;br&gt;&#xA;तदा च मङ्गलमहातूर्यप्रतिरवैर्दिशः ।&lt;br&gt;&#xA;उत्सवाधिगमे राज्ञां संवेदनमिव व्यधुः ।। १६९&lt;br&gt;&#xA;बहिःसृतेनेव भरादनुरागेण निर्भरा ।&lt;br&gt;&#xA;सिन्दूरेण प्रवृत्ता सा सर्वाभूत्सोत्सवा पुरी ।। १७०&lt;br&gt;&#xA;अन्येद्युर्गणकैः सूनोर्लग्नाहे निश्चिते नृपः ।&lt;br&gt;&#xA;चकारामरदत्तोऽत्र तद्विवाहाय संभृतिम् ।। १७१&lt;br&gt;&#xA;अपूरि तस्य नगरी तैस्तैर्नानादिगागतैः ।&lt;br&gt;&#xA;रत्नैस्तथा यथा चक्रे सा कुबेरपुरीमधः ।। १७२&lt;br&gt;&#xA;अथागत्याचिरादेको हृष्टद्वाःस्थनिवेदितः ।&lt;br&gt;&#xA;दूतो मायाबटोरत्र नृपतिं तं व्यजिज्ञपत् ।। १७३&lt;br&gt;&#xA;देवागतो राजपुत्रः सुषेणो नृपतिश्च सः ।&lt;br&gt;&#xA;मायाबटुरयोध्यायाः सीमान्तेऽस्याः स्थितावुभौ ।। १७४&lt;br&gt;&#xA;श्रुत्वैवामरदत्तस्तद्राजा सैन्यैः समं निजम् ।&lt;br&gt;&#xA;सेनापतिं सुषेणस्य तस्याग्रे विससर्ज सः ।। १७५&lt;br&gt;&#xA;तेन साकमयोध्यातो राजपुत्रमुपागतम् ।&lt;br&gt;&#xA;मृगाङ्कदत्तः ससुहृत्प्रीत्या प्रत्युद्ययौ ततः ।। १७६&lt;br&gt;&#xA;दूराद्वाहावतीर्णौ च कृतकण्ठग्रहौ मिथः ।&lt;br&gt;&#xA;तावुभौ पृष्टकुशलौ मिलतः स्म नृपात्मजौ ।। १७७&lt;br&gt;&#xA;प्रेम्णा चैकरथारूढौ नगरीं विशतः स्म ताम् ।&lt;br&gt;&#xA;दिशन्तौ पौरनारीणां विलोचनमहोत्सवम् ।। १७८&lt;br&gt;&#xA;सुषेणश्चात्र राजानं दृष्ट्वा तद्बहुमानितः ।&lt;br&gt;&#xA;शशाङ्कवत्यास्तदनु स्वसुर्वासगृहं ययौ ।। १७९&lt;br&gt;&#xA;तत्रोत्थाय कृताश्लेषस्तया बाष्पायमाणया ।&lt;br&gt;&#xA;उपविश्य स सव्रीडां राजपुत्रीं जगाद ताम् ।। १८०&lt;br&gt;&#xA;तातस्त्वामाह नायुक्तं पुत्रि किंचित्त्वया कृतम् ।&lt;br&gt;&#xA;अद्यैतद्धि मया ज्ञातं यत्स्वप्नेऽम्बिकया तव ।। १८१&lt;br&gt;&#xA;मृगाङ्कदत्तो भर्तासौ समादिष्टो नृपात्मजः ।&lt;br&gt;&#xA;भर्तृमार्गानुसरणं स्त्रीणां च परमं व्रतम् ।। १८२&lt;br&gt;&#xA;इत्युक्ता तेन सा बाला हृदयं स्वमधोमुखी ।&lt;br&gt;&#xA;सिद्धमिष्टं तथेत्येवं पश्यन्ती विजहौ त्रपाम् ।। १८३&lt;br&gt;&#xA;अथ तस्यै सुषेणोऽसौ नीत्वा राजाग्रतो ददौ ।&lt;br&gt;&#xA;धनं शशाङ्कवत्यै तद्यत्तस्या निजसंचितम् ।। १८४&lt;br&gt;&#xA;हेम्नो भारसहस्रे द्वे रत्नाभरणकारणम् ।&lt;br&gt;&#xA;सुभृतान्पञ्च करभान्भाण्डं चान्यद्धिरण्मयम् ।। १८५&lt;br&gt;&#xA;उवाच चैतदस्याः स्वं तातानुप्रेषितं तु यत् ।&lt;br&gt;&#xA;विवाहवेद्यामस्यैतत्प्रदास्यामि क्रमादिति ।। १८६&lt;br&gt;&#xA;ततः सर्वेऽपि ते तत्र भुक्तपीता नृपान्तिके ।&lt;br&gt;&#xA;मृगाङ्कदत्तादियुता निन्युस्तन्निर्वृता दिनम् ।। १८७&lt;br&gt;&#xA;प्राप्ते लग्नदिनेऽन्येद्युर्व्यग्रे राज्ञि स्वयं मुदा ।&lt;br&gt;&#xA;मृगाङ्कदत्तः स्नानादि चकारात्मानुरूपतः ।। १८८&lt;br&gt;&#xA;तां शशाङ्कवतीं चात्र कान्त्यैव कृतकौतुकाम् ।&lt;br&gt;&#xA;नार्यः प्रसाधयामासुराचार इति केवलम् ।। १८९&lt;br&gt;&#xA;निर्गत्य कौतुकागारादथ व्यग्रसुषेणतः ।&lt;br&gt;&#xA;हुताशनवतीं वेदीमध्यासातां वधूवरौ ।। १९०&lt;br&gt;&#xA;तस्यां स राजदुहितुस्तस्या राजसुतोऽग्रहीत् ।&lt;br&gt;&#xA;धृताब्जशोभारुचिरं पाणिं लक्ष्म्या इवाच्युतः ।। १९१&lt;br&gt;&#xA;बभौ किमपि तापाच्च धूमाच्चाग्निप्रदक्षिणे ।&lt;br&gt;&#xA;अकोपेऽप्यरुणोद्बाष्पं तच्छशाङ्कवतीमुखम् ।। १९२&lt;br&gt;&#xA;वह्नौ च लाजाञ्जलयो विकीर्णा विबभुस्तया ।&lt;br&gt;&#xA;हासाः प्रयत्नसाफल्यहृष्टस्येव मनोभुवः ।। १९३&lt;br&gt;&#xA;ददौ लाजविसर्गे च सुषेणः प्रथमे तदा ।&lt;br&gt;&#xA;पञ्चाश्वानां सहस्राणि वारणानां शतं तथा ।। १९४&lt;br&gt;&#xA;स्वर्णभारशते द्वे च नवतिं च करेणुकाः ।&lt;br&gt;&#xA;भृताः सद्वस्त्रसद्रत्नमुक्ताभरणभारकैः ।। १९५&lt;br&gt;&#xA;महीविजयजं वित्तं तदेव द्विगुणं क्रमात् ।&lt;br&gt;&#xA;अन्येषु लाजमोक्षेषु प्रादात्तस्याः स सोदरः ।। १९६&lt;br&gt;&#xA;अथोल्लसत्युत्सवतूर्यनिःस्वने विवेश निष्पन्नविवाहमङ्गलः ।&lt;br&gt;&#xA;मृगाङ्कदत्तः स नवोढया तया शशाङ्कवत्या सह मन्दिरं निजम् ।। १९७&lt;br&gt;&#xA;पिता च राजास्य यथार्हदत्तैर्हस्त्यश्वरत्नाभरणान्नपानैः ।&lt;br&gt;&#xA;आ राजचक्रं शुकशारिकान्तं सोऽरञ्जयत्स्वाः प्रकृतीः सपौराः ।। १९८&lt;br&gt;&#xA;त्यागप्रकर्षश्च तदास्य राज्ञस्तेनैव पर्याप्ततयात्र जज्ञे ।&lt;br&gt;&#xA;आबद्धवस्त्राभरणा वितेरुर्द्रुमा महीकल्पतरुभ्रमं यत् ।। १९९&lt;br&gt;&#xA;ततः स राजा समृगाङ्कदत्तः शशाङ्कवत्या सह राजभिश्च ।&lt;br&gt;&#xA;भुक्त्वा सुषेणेन च साकमेतमापानगोष्ठ्या दिवसं निनाय ।। २००&lt;br&gt;&#xA;अथ सेवितनृत्तचर्चरीके गृहगे तत्र जने सुभुक्तपीते ।&lt;br&gt;&#xA;परिपीतधरारसो गताध्वा रविरस्ताचलकंदरं विवेश ।। २०१&lt;br&gt;&#xA;तमवेक्ष्य च संध्यया समेतं नवरागोज्ज्वलया क्वचित्प्रयातम् ।&lt;br&gt;&#xA;विचलत्खगमेखला किलेर्ष्याकुपितेवानुदधाव वासरश्रीः ।। २०२&lt;br&gt;&#xA;ददृशे च विलोलतारकेण प्रबलीभूतमनोभुवा मुखेन ।&lt;br&gt;&#xA;विलसत्तिमिरासितांशुकान्ता प्रसृता रात्र्यभिसारिका क्रमेण ।। २०३&lt;br&gt;&#xA;उदयाचलवारणाङ्कुशत्वं नवसिन्दुरसमुज्जवलो जगाम ।&lt;br&gt;&#xA;उदयन्नथ कुप्यदायताक्षीकुटिलापाङ्गसहोदरः शशाङ्कः ।। २०४&lt;br&gt;&#xA;शशिना कृतकेलिकर्णपूरं रतिवल्लीनवपल्लवेन तेन ।&lt;br&gt;&#xA;तमसोऽपगमे धृतप्रसादा हरिदैन्द्री हसदाननं बभार ।। २०५&lt;br&gt;&#xA;कृतसांध्यविधिश्च सोऽपि नक्तं नववध्वा सहितो मृगाङ्कदत्तः ।&lt;br&gt;&#xA;प्रविवेश तया शशाङ्कवत्या रजनीवासगृहं महार्हशय्यम् ।। २०६&lt;br&gt;&#xA;मुखचन्द्रमसा तदाङ्गनाया निशि तस्याः प्रविलुप्ततामसेन ।&lt;br&gt;&#xA;अवभासितचित्रभित्तिनान्तः पुनरुक्तीकृतसन्मणिप्रदीपम् ।। २०७&lt;br&gt;&#xA;शयनीयगतश्च तत्र तस्याः स्थितवत्याः परिवृत्य सप्रियायाः ।&lt;br&gt;&#xA;अहरत्परिरभ्य चुम्बनेन क्रमशश्चाधरखण्डनेन लज्जाम् ।। २०८&lt;br&gt;&#xA;चिरकाङ्क्षितमन्वभूच्च मा मेत्यलमल्पोच्चरदक्षरं स तस्याः ।&lt;br&gt;&#xA;नवमोहनमन्त्रसारसौख्यं त्रुटितस्फारमहार्हरत्नकाञ्चि ।। २०९&lt;br&gt;&#xA;अरमत लुलितालकेन चास्या मुखशशिनार्धनिमीलितेक्षणेन ।&lt;br&gt;&#xA;श्रमवशशिथिलालसैश्च सोऽङ्गैर्विरलविलुप्तविलेपनै रतान्ते ।। २१०&lt;br&gt;&#xA;अथ तत्परिभोगलीलयेव क्षपिताक्षीयत सा तयोस्त्रियामा ।&lt;br&gt;&#xA;विकसत्सुरतोत्सवाभिलाषप्रसरा प्रीतिरुपाययौ तु वृद्धिम् ।। २११&lt;br&gt;&#xA;गता निशा संप्रति देव मुच्यतां विलासशय्या सुरतक्लमच्छिदः ।&lt;br&gt;&#xA;अमी हि चूर्णालककम्पदायिनो मृगीदृशां वान्ति निशान्तवायवः ।। २१२&lt;br&gt;&#xA;चन्द्रं निशायाः सहसानुयान्त्या हारच्युतानीव च मौक्तिकानि ।&lt;br&gt;&#xA;दूर्वावनाग्रेष्ववपिण्डितानि स्फुरन्ति सच्छायमुषोजलानि ।। २१३&lt;br&gt;&#xA;कोषेषु व्यलसन्निपीतमधवो ये कैरवाणां चिरं&lt;br&gt;&#xA;लव्धाभ्यन्तरसुस्थिता विकसतामिन्दुप्रभासंगमे ।&lt;br&gt;&#xA;ते संकोचमुपागतेषु विगलच्छ्रीकेषु तेष्वन्यतो&lt;br&gt;&#xA;भृङ्गाः पश्य कुमार यान्ति मलिनाः कस्य स्थिरा ह्यापदि ।। २१४&lt;br&gt;&#xA;दिनकृत्करमण्डिताधरामवलोक्यैव निशां मनोभुवा ।&lt;br&gt;&#xA;अपशशितिलकं वपुः कृतं मथिताल्पाल्पतमोञ्जनं तथा ।। २१५&lt;br&gt;&#xA;इति मृदुमधुरैः स बन्दिवाक्यैरुषसि शशाङ्कवतीविमुक्तकण्ठः ।&lt;br&gt;&#xA;अपगतसुरतान्तखेदनिद्रः सपदि जहौ शयनं मृगाङ्कदत्तः ।। २१६&lt;br&gt;&#xA;उत्थाय च व्यधित वासरकृत्यमेष पित्रा निजोचितकृताखिलसंविधानः ।&lt;br&gt;&#xA;भूयस्तथैव च निनाय तदा बहूनि तान्युत्सवेन दयितासहितो दिनानि ।। २१७&lt;br&gt;&#xA;अथ राजामरदत्तस्तज्जनकस्तच्छ्वशुर्यस्य ।&lt;br&gt;&#xA;शिरसि सुषेणस्यादौ बबन्ध पट्टं कृताभिषेकस्य ।। २१८&lt;br&gt;&#xA;विषयं तदुचितमेकं हस्त्यश्वहिरण्यभारवस्त्राणि ।&lt;br&gt;&#xA;शतसंख्याश्च वरस्त्रीर्ददौ स तस्मै कृतादरो नृपतिः ।। २१९&lt;br&gt;&#xA;शबरकिराताधिपती मायाबटुशक्तिरक्षितौ च ततः ।&lt;br&gt;&#xA;सहबान्धवौ सदारौ मातङ्गचमूपतिं च तं स नृपम् ।। २२०&lt;br&gt;&#xA;दुर्गपिशाचं सचिवान्मृगाङ्कदत्तस्य तांश्च सश्रुतधीन् ।&lt;br&gt;&#xA;सममानयत्प्रदत्तैर्विषयैर्गोवाजिहेमवस्त्रैश्च ।। २२१&lt;br&gt;&#xA;ततः किरातेन्द्रमुखान्विसृज्य तान्नृपान्स्वदेशेषु सुषेणसंयुतान् ।&lt;br&gt;&#xA;शशास राज्यं सुतशौर्यनिर्वृतः स तत्सुखेनामरदत्तभूपतिः ।। २२२&lt;br&gt;&#xA;मृगाङ्कदत्तोऽपि विजित्य वैरिणः शशाङ्कवत्या सुचिरादवाप्तया ।&lt;br&gt;&#xA;निजैश्च तैर्भीमपराक्रमादिभिः सहावतस्थे सचिवैश्चिरं सुखी ।। २२३&lt;br&gt;&#xA;कालेऽथ यात्यमरदत्तनृपस्य तस्य स्वैरं जरा श्रवणमूलमुपाजगाम ।&lt;br&gt;&#xA;भुक्ताः श्रियः परिणतं वयसा शमस्य नन्वेष काल इति वक्तुमिवाङ्गभूता ।। २२४&lt;br&gt;&#xA;ततः स भोगेषु विरक्तमानसो महीपतिः स्वान्निजगाद मन्त्रिणः ।&lt;br&gt;&#xA;निशम्यतां संप्रति वर्णयामि वो विधित्सितं यन्मम वर्तते हृदि ।। २२५&lt;br&gt;&#xA;गतं वयो नः पलितेन सांप्रतं कृतान्तदूतेन कचग्रहः कृतः ।&lt;br&gt;&#xA;जरागमे जीर्णरसं च मादृशां कुभोगतृष्णाव्यसनं विडम्बना ।। २२६&lt;br&gt;&#xA;विवृद्धिभाजा वयसा समं यद्विवर्धते लोभमनोभवग्रहः ।&lt;br&gt;&#xA;असंशयं कापुरुषव्रतं हि तत्स्वभावजं सत्पुरुषैरशिक्षितम् ।। २२७&lt;br&gt;&#xA;तदस्ति मे लब्धयशा महीतले सराजकावन्तिनरेन्द्रनिर्जयात् ।&lt;br&gt;&#xA;स्वतोऽनुरक्तप्रकृतिर्गुणाधिको मृगाङ्कदत्तः सुसहायवानयम् ।। २२८&lt;br&gt;&#xA;तदेतदस्मै निजराज्यमूर्जितं समर्प्य तीर्थं तपसेऽहमाश्रये ।&lt;br&gt;&#xA;परैरनिन्द्य चरितं मनस्विनां वयोनुसारोचितमेव शोभते ।। २२९&lt;br&gt;&#xA;इति क्षितीशस्य वचः सुनिश्चितं निशम्य धीराः किल तस्य मन्त्रिणः ।&lt;br&gt;&#xA;क्रमेण देवीप्रमुखाश्च पौरास्तथेति सर्वे प्रतिपेदिरे तदा ।। २३०&lt;br&gt;&#xA;ततः स राजा गणकोक्तलग्ने दिने विविक्ते सहितो द्विजाग्र्यैः ।&lt;br&gt;&#xA;मृगाङ्कदत्तस्य चकार तस्य राज्याभिषेकोत्सवमात्मजस्य ।। २३१&lt;br&gt;&#xA;इतस्ततः क्षत्तृनिदेशधावज्जनाकुलं व्यग्रनियुक्तवर्गम् ।&lt;br&gt;&#xA;तदास्य नृत्यद्वरचारणस्त्रि मुदा जुघूर्णेव गृहं नृपस्य ।। २३२&lt;br&gt;&#xA;तीर्थोदकं भूरि सभार्यकस्य मृगाङ्कदत्तस्य पपात मूर्ध्नि ।&lt;br&gt;&#xA;जलप्रवाहाः पुनरस्य पित्रोः सानन्दयोर्नेत्रयुगान्निरीयुः ।। २३३&lt;br&gt;&#xA;अधिष्ठिते तेन नवेन राज्ञा सिंहासने सिंहपराक्रमेण ।&lt;br&gt;&#xA;तद्विद्विषां कोपभयानतानां भूमावसिंहासनमेव मेने ।। २३४&lt;br&gt;&#xA;ततः पिता तस्य दिनानि सप्त ततान सज्जीकृतराजमार्गम् ।&lt;br&gt;&#xA;यथार्हसंमानितराजलोकं महोत्सवं सोऽमरदत्तभूपः ।। २३५&lt;br&gt;&#xA;दिनेऽष्टमे दारयुतो नगर्या निर्गत्य पुत्रं स मृगाङ्कदत्तम् ।&lt;br&gt;&#xA;निवर्त्य तं बाष्पमुखं सपौरं वाराणसीं मन्त्रिसखो जगाम ।। २३६&lt;br&gt;&#xA;तस्यां स गङ्गाम्बुपरिष्ठताङ्गो राजा त्रिसंध्यं त्रिपुरान्तकस्य ।&lt;br&gt;&#xA;कुर्वन्सपर्यां फलमूलवृत्तिस्तस्थौ तपस्यन्मुनिवत्सदारः ।। २३७&lt;br&gt;&#xA;आसाद्य राज्यमथ सोऽपि मृगाङ्कदत्तो भास्वानिवाम्बरतलं विपुलामलं तत् ।&lt;br&gt;&#xA;आक्रम्य च क्षितिभृतः करसंनिपातैः प्रावर्तत प्रतपितुं प्रसरत्प्रतापः ।। २३८&lt;br&gt;&#xA;मायाबटुप्रभृतिभिश्च सकर्मसेनैः संभूय सश्रुतधिभिः सचिवैः स तैः स्वैः ।&lt;br&gt;&#xA;सद्वीपमेतदवजित्य चतुर्दिगन्तमेकातपत्रमवनीवलयं शशास ।। २३९&lt;br&gt;&#xA;तस्मिंश्च राजनि कथासु निशम्यमानदुर्भिक्षदस्युपरचक्रभयादिदुःखा ।&lt;br&gt;&#xA;नित्यप्रहृष्टसुखिता नवरामभद्रसौराज्यसौख्यमसमं वसुधा बभार ।। २४०&lt;br&gt;&#xA;अध्यास्य तैश्च सचिवैः सह तामयोध्यां नानादिगागतनृपार्चितपादपद्मः ।&lt;br&gt;&#xA;सम्राट् समं दयितया स शशाङ्कवत्या भोगानकण्टकसुखान्बुभुजे चिराय ।। २४१&lt;br&gt;&#xA;इति स व्याख्याय कथां मलयवनान्ते मुनिः पिशङ्गजटः ।।&lt;br&gt;&#xA;तं नरवाहनदत्तं राजसुतं विरहिणं जगदे ।। २४२&lt;br&gt;&#xA;तस्मात्सोढक्लेशो मृगाङ्कदत्तो यथा शशाङ्कवतीम् ।&lt;br&gt;&#xA;प्राप पुरा पुत्र तथा प्राप्स्यसि तां मदनमञ्चुकां त्वमपि ।। २४३&lt;br&gt;&#xA;इति तस्मात्स मुनीन्द्रादाकर्ण्य वचोमृतं पिशङ्गजटात् ।&lt;br&gt;&#xA;हृदि नरवाहनदत्तो धृतिमाधान्मदनमञ्जुकाप्राप्तौ ।। २४४&lt;br&gt;&#xA;तद्गतचित्तोऽथ स तं मुनिवरमामन्त्र्य हारितां पूर्वम् ।&lt;br&gt;&#xA;तत्रानेत्रीं चिन्वन्मलयगिरौ ललितलोचनां व्यचरत् ।। २४५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके षट्त्रिंशस्तरङ्गः ।&lt;/p&gt;</description>
    </item>
  </channel>
</rss>
