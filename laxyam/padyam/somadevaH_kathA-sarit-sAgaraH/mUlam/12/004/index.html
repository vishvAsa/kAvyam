<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/12/004/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/12/004/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००४">
  <meta property="og:description" content="ततः श्रुतधियुक्तेन समं विमलबुद्धिना ।
स शशाङ्कवतीहेतोर्गच्छन्नुज्जयिनीं प्रति ।। १
मृगाङ्कदत्तः संप्रापदन्तरा नर्मदानदीम् ।
वीचिवेल्लद्भुजलतां विलसत्फेनपाण्डुराम् ।। २
दिष्टया मिलदमात्योऽयं संवृत्त इति वीक्ष्य तम् ।
हर्षादिव प्रनृत्यन्तीं हसन्तीं चपलाशयाम् ।। ३
तस्यां स्नानावतीर्णे च तस्मिन्कश्चिदुपाययौ ।
तत्र मायाबटुर्नाम स्नातुं शबरभूपतिः ।। ४
तं स्नान्तं सहसोत्थाय त्रयोऽत्र जलमानुषाः ।
युगपज्जगृहुर्भिल्लं भीतिनश्यत्परिच्छदम् ।। ५
तद्दृष्ट्वाकृष्टखड्गोऽन्तः प्रविश्य जलमानुषान् ।
हत्वा मृगाङ्कदत्तस्तान्भिल्लेन्द्रं तममोचयत् ।। ६
स तद्ग्राहभयान्मुक्तो भिल्लराजो जलोत्थितः ।
तं राजपुत्रं पप्रच्छ पतित्वा पादयोस्ततः ।। ७
धात्रा कस्त्वमिहानीतः प्राणत्राणाय मे वद ।
कस्य चालंकृतो वंशस्त्वया सुकृतिनः पितुः ।। ८
को वा कटाक्षितः पुण्यैर्देशो यत्र गमिष्यसि ।
इत्युक्त्वा श्रुतधेः श्रुत्वा तद्वृत्तान्तमशेषतः ।। ९
सुतरां प्रणतस्तं स शबरेन्द्रोऽब्रवीत्पुनः ।
तर्ह्यहं ते यथादिष्टे सहायोऽत्राभिवाञ्छिते ।। १०
सख्या दुर्गपिशाचेन मातङ्गपतिना सह ।
तत्प्रसादं कुरुष्वैहि गृहान्भृत्यस्य मे प्रभो ।। ११
इति सप्रणयैस्तैस्तैर्वचोभिः प्रार्थ्य तं ततः ।
मृगाङ्कदत्तं पल्लीं स्वां शबरेन्द्रो निनाय सः ।। १२
उपाचरच्च तं तत्र यथावत्स्वविभूतिभिः ।
राजपुत्रमशेषेण पल्लीलोकेन पूजितम् ।। १३
सोऽपि मातङ्गराजोऽत्र समेत्याभिननन्द तम् ।
दासीभूय सुहृत्प्राणप्रदं न्यस्तशिरा भुवि ।। १४
ततो मायाबटोस्तस्य भिल्लेन्द्रस्यानुरोधतः ।
मृगाङ्कदत्तस्तत्रैव तस्थौ कांश्चित्स वासरान् ।। १५
एकदा च स्थिते तस्मिन्द्यूतं स शबरेश्वरः ।
समं निजप्रतीहारेणारेभे चण्डकेतुना ।। १६
तावन्नभसि मेघेषु गर्जत्सु गृहबर्हिणः ।
प्रनृत्तान्द्रष्टुमुत्तस्थौ स मायाबटुभूपतिः ।। १७
ततः स द्यूतरसिकः प्रतीहारस्तमभ्यधात् ।
किमेभिः प्रेक्षितै राजन्नसुशिक्षितताण्डवैः ।। १८
स मयूरो गृहे मेऽस्ति नास्ति योऽन्यत्र भूतले ।
दर्शयिष्यामि तं प्रातस्तुभ्यं तद्रसिकोऽसि चेत् ।। १९
तच्छ्रुत्वा दर्शनीयो मे सर्वथा स त्वयेति च ।
उक्त्वा स तं प्रतीहारं दिनकृत्यं व्यधान्नृपः ।। २०
मृगाङ्कदत्तोऽप्याकर्ण्य सर्वं तत्तत्र सानुगः ।
तथैवोत्थाय विदधे स्नानाहारादिकाः क्रियाः ।। २१
ततो रात्रावुपेतायामन्धे तमसि जम्भिते ।
कस्तूरिकानुलिप्ताङ्गो वसानो नीलवाससी ।। २२
स राजपुत्रः स्वोद्देशाद्वीरचर्यार्थमेककः ।
सुप्तानुगाद्वासगृहात्खड्गपाणिर्विनिर्ययौ ।। २३
भ्रमंश्च तत्र केनापि पुंसा मार्गागतेन सः ।
अपश्यता ध्वान्तवशादंसेनांसेऽभ्यहन्यत ।। २४
ततः सोऽभ्यभवत्क्रुद्धो युद्धायाह्वयति स्म तम् ।
स चाहतः पुमान्प्रौढस्तत्कालोचितमभ्यधात् ।। २५
किं ताम्यस्यविचार्यैव विचारयसि चेत्ततः ।
वाच्यो निशापतिर्येन निशैषा न प्रकाशिता ।। २६
धाता वा येन पूर्णोऽस्य नाधिकारोऽत्र निर्मितः ।
येन वैराणि जायन्ते तमसीदृश्यकारणम् ।। २७
तच्छ्रुत्वा सत्यमित्युक्त्वा तुष्टो नागरिकोक्तितः ।
मृगाङ्कदत्तः कोऽसीति स तं पप्रच्छ पूरुषम् ।। २८
चौरोऽहमिति तेनोक्तः पुंसा सोऽप्यवदन्मृषा ।
हस्तमानय सब्रह्मचारी मम भवानिति ।। २९
कृत्या च सख्यं जिज्ञासुः स तेनैव सह व्रजन् ।
मृगाङ्कदत्तः संप्राप जीर्णकूपं तृणावृतम् ।। ३०
तत्र तेन प्रविष्टेन पुंसा सह सुरुङ्गया ।
गत्वा मायाबटोस्तस्य राज्ञोऽन्तःपुरमाप्तवान् ।। ३१
तत्र दीपेन दृष्ट्वा तं परिजज्ञे स पूरुषम् ।
यावत्सोऽत्र प्रतीहारश्चण्डकेतुर्न तस्करः ।। ३२
प्रतीहारस्तु न स तं मन्दालोकैककोणगम् ।
परिजज्ञेऽन्यवेषस्थं राजस्त्रीछन्नकामुकः ।। ३३
राजवध्वा च स तया प्राप्त एवानुरक्तया ।
उत्थाय कण्ठे जगृहे मञ्जुमत्यभिधानया ।। ३४
उपवेश्य च पर्यङ्के स पृष्टोऽभूत्तया तदा ।
अद्यैव भवता कोऽयमिहानीतः पुमानिति ।। ३५
सुहृन्ममायं विश्वस्ता भवेत्युक्ता च तेन सा ।
प्रतीहारेण सोद्वेगा मञ्जुमत्येवमव्रवीत् ।। ३६
कुतो मे मन्दभाग्याया विश्वासो यदसौ नृपः ।
मृत्योर्मृगाङ्कदत्तेन मुखं प्राप्तोऽपि रक्षितः ।। ३७
तच्छ्रुत्वा स प्रतीहारस्तामवादीदलं शुचा ।
नृपं मृगाङ्कदत्तं च हनिष्याम्यचिरात्प्रिये ।। ३८
इत्युक्तवन्तं तं दैवात्साब्रवीत्किं विकत्थसे ।
आक्रान्तोऽभूद्यदा ग्राहैर्नृपोऽसौ नर्मदाम्भसि ।। ३९
मृगाङ्कदत्त एवैकस्तदा तद्रक्षणोद्यतः ।
त्वया किं न हतस्तत्र भीतो हि त्वं पलायितः ।। ४०
तत्तूष्णीं भव मा कश्चिदेतच्छ्रोष्यति ते वचः ।
ततो मृगाङ्कदत्तात्त्वं शूरादशिवमाप्स्यसि ।। ४१
एवमुक्तवतीं तां च जारः क्षत्ता न चक्षमे ।
पापे मृगाङ्कदत्ते त्वं बद्धभावाधुना ध्रुवम् ।। ४२
तदस्यानुभवेदानीमधिक्षेपस्य मे फलम् ।
इत्युक्त्वा च स हन्तुं तामुत्तस्थौ सासिधेनुकः ।। ४३
ततो रहस्यधारिण्या तत्र चेटिकयैकया ।
धावित्वा छुरिका तस्यावष्टब्धाभूत्करेण सा ।। ४४
तावद्ययौ मञ्जुमती ततो निर्गत्य सान्यतः ।
क्षत्ता च तस्याश्चेट्यास्तां निकृत्ताङ्गुलितः करात् ।। ४५
आक्षिप्य छुरिकां प्रायात्स्वगृहं स यथागतम् ।
मृगाङ्कदत्तेन सममाकुलो विस्मितात्मना ।। ४६
गच्छाम्यहं भवान्प्राप्तो गृहानिति च तत्र तम् ।
मृगाङ्कदत्तः क्षत्तारं तमस्यप्रकटोऽब्रवीत् ।। ४७
इह निद्रां भज क्षिप्रं परिश्रान्तो भृशं ह्यसि ।
इति सोऽपि प्रतीहारो राजपुत्रं तमभ्यधात् ।। ४८
ततस्तथेति तेनोक्ते तच्चेष्टालोकनैषिणा ।
क्षत्ता स्वभृत्यमत्रैकं समाहूय जगाद सः ।। ४९
स मयूरः स्थितो यत्र तत्रैनं नय वासकम् ।
पुरुषं विश्रमायास्मै शयनीयं प्रयच्छ च ।। ५०
तथेति च स तद्भृत्यस्तस्मिन्प्रावेशयद्गृहे ।
नीत्वा मृगाङ्कदत्तं तं दत्तशय्यं सदीपके ।। ५१
गते तस्मिन्बहिर्द्वारं बद्ध्वा शृङ्खलयात्र सः ।
मृगाङ्कदत्तोऽपश्यत्तं मयूरं पञ्जरस्थितम् ।। ५२
सोऽयमुक्तोऽमुना क्षत्त्रा शिखीत्यालोच्य कौतुकात् ।
तस्य चोद्घाटयामास मयूरस्य स पञ्जरम् ।। ५३
मयूरः स च निर्गत्य निपुणं वीक्ष्य पादयोः ।
मृगाङ्कदत्तस्य मुहुर्निपपात लुलोठ च ।। ५४
लुठतस्तस्य दृष्ट्वा च कण्ठबद्धं स सूत्रकम् ।
राजपुत्रो मुमोचाशु मत्वा तं तेन पीडितम् ।। ५५
स मुक्तकण्ठसूत्रश्च मयूरस्तस्य पश्यतः ।
संपन्नोऽभूत्तदा तस्य मन्त्री भीमपराक्रमः ।। ५६
ततो मृगाङ्कदत्तस्तमाश्लिष्योत्सुकमानतम् ।
सखे कथय किं न्वेतदिति पप्रच्छ विस्मयात् ।। ५७
अवोचदथ संहृष्टः स तं भीमपराक्रमः ।
शृणु देव स्ववृत्तान्तमा मूलात्कथयामि ते ।। ५८
तदाहं नागशापेन विभ्रष्टो भवदन्तिकात् ।
भ्रमन्नटव्यां संप्रापमेकं शाल्मलिपादपम् ।। ५९
तस्मिन्निखातरूपां च गणेशप्रतिमामहम् ।
दृष्ट्वा प्रणम्य तन्मूले परिश्रान्त उपाविशम् ।। ६०
अचिन्तयं च धिक्सर्वमिदं पापं मया कृतम् ।
रात्रिवेतालवृत्तान्तमावेद्य स्वामिने तदा ।। ६१
तदिहैव त्यजाम्येतमात्मानमपराधिनम् ।
इत्यालोच्यात्र देवाग्रे स्थितोऽभूवमभोजनः ।। ६२
गते कतिपयाहे च कोऽपि तेनागतः पथा ।
वृद्धपान्थस्तरोस्तस्य च्छायायां समुपाविशत् ।। ६३
एवं म्लानमुखः पुत्र कि स्थितोऽसीह निर्जने ।
इति दृष्ट्वा च सोऽपृच्छत्साधुर्मामनुबन्धतः ।। ६४
ततो मया स्ववृत्तान्ते यथावद्विनिवेदिते ।
स वृद्धपथिकः प्रीत्या धीरयन्मामभाषत ।। ६५
आत्मानं हंसि वीरोऽपि कथं स्त्रीवत्स्त्रियोऽपि वा ।
धैर्यमापदि नोज्झन्ति तथा चेमां कथां शृणु ।। ६६
नगर्यां कोशलाख्यायां विमलाकर इत्यभूत् ।
राजा तस्य च पुत्रोऽभूत्कमलाकरसंज्ञकः ।। ६७
यस्तेजोरूपदातृत्वगुणैः श्लाघ्यो विनिर्ममे ।
धात्रेव स्कन्दकंदर्पकल्पद्रुमजिगीषया ।। ६८
तस्यैकदा कुमारस्य दिक्षु स्तुत्यस्य बन्दिभिः ।
गाथामेकां पपाठैको बन्दी परिचितः पुरः ।। ६९
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ७०
एवं मुहुः पठन्पृष्टस्तेन बन्दी जगाद तम् ।
स मनोरथसिद्ध्याख्यः कुमारं कमलाकरम् ।। ७१
देव भ्राम्यन्गतोऽभूवं राज्ञोऽहं मेघमालिनः ।
नगरीं विदिशां नाम लीलोद्यानभुवं श्रियः ।। ७२
तत्र दर्दुरकाख्यस्य गीताचार्यस्य वेश्मनि ।
अहमासं स चैवं मां प्रसङ्गेनैकदाब्रवीत् ।। ७३
इह हंसावली नाम दुहिता नृपतेः पुरः ।
नवीनशिक्षितं प्रातः स्वनृत्तं दर्शयिष्यति ।। ७४
तच्छ्रुत्वा कौतुकाद्युक्त्या समं तेनापरेऽहनि ।
अहं राजकुलं गत्वा प्राविशं रङ्गमण्डपम् ।। ७५
तत्राहतमहातोद्ये तामपश्यं सुमध्यमाम् ।
हंसावलीं राजकन्यां नृत्यन्तीं पितुरग्रतः ।। ७६
आलोलपुष्पाभरणां पाणिप्रेङ्खितपल्लवाम् ।
वल्लीमिव स्मरतरोर्यौवनानिलघूर्णिताम् ।। ७७
ततश्चाचिन्तयमहं नैवास्या हरिणीदृशः ।
भर्तास्ति कश्चिद्योग्योऽन्यः कुमारात्कमलाकरात् ।। ७८
तेन चेत्तादृशेनेयं युज्यते नेदृशी ततः ।
कामस्य किं कृते पुष्पकार्मुकारोपणग्रहः ।। ७९
तदुपायं करोम्यत्र तावदित्यनुचिन्तयन् ।
प्रेक्षणान्ते ततो राजकुलद्वारमगामहम् ।। ८०
चित्रं लिखतु योऽत्रास्ति चित्रकृत्सदृशो मया ।
अभिलिख्येति तत्राहं चीरिकामुदलम्बयम् ।। ८१
अपाटितायामन्येन तस्यां बुद्ध्वा नृपोऽत्र तत् ।
आहूय स्वसुतावासे चित्रकृत्ये न्ययुङ्क्त माम् ।। ८२
ततो वासगृहे तस्या हंसावल्याः सभृत्यकः ।
भित्तौ मयाभिलिखितस्त्वं देव कमलाकर ।। ८३
स्पष्टं चेत्ख्यापयाम्येतत्तद्धूर्तं वेत्ति मामियम् ।
तदेतां राजतनयां युक्त्यैतद्बोधयाम्यहम् ।। ८४
इति संचिन्त्य सुहृदं विश्वस्तं कृतसंविदम् ।
तत्रैकमहमुन्मत्तरूपं रम्यमकारयम् ।। ८५
स उन्मत्तो भ्रमन्गायन्नृत्यंश्चालोक्य दूरतः ।
आनाय्यत क्रीडनको राजपुत्रैर्निजान्तिकम् ।। ८६
ततः क्रीडावशाद्दृष्ट्वा हंसावल्या स्ववासकम् ।
प्रवेशितश्च संपश्यन्स चित्रं त्वत्स्तुतिं व्यधात् ।। ८७
दिष्ट्या दृष्टोऽब्जशङ्खाङ्कपाणिर्लक्ष्मीविलासभूः ।
सोऽयं हरिरिवानन्तगुणौघः कमलाकरः ।। ८८
इत्यादि नृत्यतस्तस्माद्राजकन्या निशम्य सा ।
मामपृच्छत्किमाहायं कश्चैष लिखितस्त्वया ।। ८९
इति तामनुबन्धेन पृच्छन्तीमहमुक्तवान् ।
दृष्टपूर्वोऽमुना नूनमुन्मत्तेनैष सुन्दरि ।। ९०
राजपुत्रो मया योऽयं लिखितो रूपगौरवात् ।
इत्युक्त्वा त्वं मया तस्यै गुणैर्नाम्ना च वर्णितः ।। ९१
ततः स्फूर्जद्भवत्प्रेमरसासेकाप्लुते हृदि ।
संभूतोऽभिनवस्तस्या हंसावल्याः स्मरद्रुमः ।। ९२
अथागतेन राज्ञात्र पित्रा तस्या विलोक्य सः ।
नृत्यन्नुन्मत्तकोऽहं च क्रोधान्निष्कालितौ ततः ।। ९३
ततः प्रभृति चोत्का सा क्षीयमाणा दिने दिने ।
कृष्णपक्षेन्दुलेखेव याता लावण्यशेषताम् ।। ९४
मान्द्यव्याजाच्च पापघ्नमाश्रित्यायतनं हरेः ।
विजनासेविनी युक्त्या जाता सानुज्ञया पितुः ।। ९५
भवच्चिन्ताविनिद्रा च चन्द्रचन्द्रातपासहा ।
स्थिता निशावासरयोरत्र भेदमजानती ।। ९६
तत्र चायतनोद्देशात्प्रविष्टं मां विलोक्य सा ।
आद्वय वस्त्राभरणैः सगौरवमपूजयत् ।। ९७
पूजितो निर्गतश्चाहं तद्दत्तवसनाञ्चले ।
गाथामपश्यं लिखितां त्वत्कृते शृणु तां पुनः ।। ९८
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ९९
वाचयित्वाहमेतां च लब्धतश्चित्तनिश्चयः ।
त्वद्बोधनार्थमागत्य तवैनां पुरतोऽपठम् ।। १००
इदं वस्त्रं च तद्यत्र गाथैषा लिखिता तया ।
इति बन्दिवचः श्रुत्वा गाथां तां प्रविलोक्य च ।। १०१
स श्रोत्रेणोत नेत्रेण प्रविष्टामिव तां हृदि ।
तदा हंसावलीं ध्यायञ्जहर्ष कमलाकरः ।। १०२
तत्प्राप्त्युपायं यावच्च स चिन्तयति सूत्सुकः ।
तावत्पिता तमाहूय राजा दैवादभाषत ।। १०३
अलसाः पुत्र राजानो मन्त्रबद्धा इवोरगाः ।
नश्यन्त्यन्ये तु नष्टा अप्युदयन्ते कथं पुनः ।। १०४
त्वया च दृष्टा नाद्यापि जिगीषा सुखसङ्गिना ।
तदुद्युक्तो भवालस्यमुत्सृज्य मयि तिष्ठति ।। १०५
विजयस्वाग्रतो गत्वा त्वमङ्गाधिपतिं रिपुम् ।
अस्मान्प्रति कृतारम्भं निजदेशाद्विनिर्गतम् ।। १०६
एतत्पितृवचो हृष्टः प्रतिपेदे तथेति सः ।
शूरः प्रियां प्रति च तां यियासुः कमलाकरः ।। १०७
ततः पित्रा समादिष्टैः प्रतस्थे स बलैः सह ।
आकम्पयन्महीपृष्ठं हृदयानि च विद्विषाम् ।। १०८
अथ प्रयाणकैः कैश्चित्प्राप्याङ्गाधिपतेश्चमूम् ।
प्रत्यवस्कन्दभग्नेन सहायुध्यत तेन सः ।। १०९
अब्धेर्जलमिवागस्त्यस्तेजस्वी तस्य च द्विषः ।
बलं पपौ स जग्राह जीवग्राहं च तं जयी ।। ११०
प्रजिघाय च संयम्य पितुः पार्श्वममुं रिपुम् ।
प्रतीहारस्य धुर्यस्य हस्ते दत्त्वानुयात्रिकान् ।। १११
अहमन्यान्रिपूञ्जेतुमितस्तात गतोऽधुना ।
इति क्षत्तुर्मुखेनास्मै पित्रे संदिशति स्म सः ।। ११२
ततो जयन्क्रमेणान्यान्नृपानुपचितो बलैः ।
स प्राप विदिशापुर्या निकटं कमलाकरः ।। ११३
तत्र स्थितश्च व्यसृजत्स दूतं मेघमालिने ।
राज्ञे हंसावलीपित्रे याचितुं तां तदात्मजाम् ।। ११४
सोऽपि दूताददुष्टं तं बुद्ध्वा कन्यार्थमागतम् ।
मेघमाली नृपः प्रीत्या तत्पार्श्वं स्वयमाययौ ।। ११५
कृतातिथ्योऽब्रवीच्चैनं राजपुत्रं कृतादरम् ।
स्वयं परिश्रमो दूतसाध्येऽर्थे किं कृतस्त्वया ।। ११६
ममाभिवाच्छितं ह्येतत्कारणं शृणु चात्र यत् ।
एतां हंसावलीं बाल्येऽप्यच्युतार्चनतत्पराम् ।। ११७
शिरीषसुकुमाराङ्गीं दृष्ट्वा चिन्ता ममोदभूत् ।
ईदृग्गुणायाः सदृशो वरः कोऽस्या भवेदिति ।। ११८
अपश्यतश्च सदृशं वरमस्यास्ततो मम ।
तच्चिन्तया विनिद्रस्य ह्युदपादि महाञ्ज्वरः ।। ११९
तत्प्रशान्त्यै च संपूज्य कृतविज्ञप्तिमार्तितः ।
रात्रावीषत्सनिद्रं मां हरिः स्वप्ने समादिशत् ।। १२०
यत्कृते पुत्र जातोऽयं ज्वरस्ते सैव पाणिना ।
हंसावली त्वां स्पृशतु ततः शाम्यति ते ज्वरः ।। १२१
मत्पूजापावनेनैषा यं यं हस्तेन संस्पृशेत् ।
तस्य तस्य ह्यसाध्योऽपि ज्वरो नश्येदसंशयम् ।। १२२
एतद्विवाहचिन्ता च न कार्या भवता पुनः ।
राजपुत्रः पतिर्भावी यतोऽस्याः कमलाकरः ।। १२३
कालं तु कंचिदेतस्या मनाक् क्लेशो भविष्यति ।
इति शार्ङ्गभृतादिष्टः प्रबुद्धोऽस्मि निशाक्षये ।। १२४
ततो हंसावलीहस्तस्पर्शाज्जातोऽस्मि विज्वरः ।
तदैवं युवयोरेष संयोगो देवनिर्मितः ।। १२५
तत्ते हंसावली दत्ता मयेत्युक्त्वा प्रकल्प्य च ।
लग्नं स राजधानीं स्वां मेघमाली नृपो ययौ ।। १२६
तत्रोक्तं तेन तत्सर्वं श्रुत्वा हंसावली रहः ।
सखीमाह रहस्यज्ञां नाम्ना कनकमञ्जरीम् ।। १२७
त्वयासौ दृश्यतां गत्वा राजपुत्रः स एव किम् ।
चित्रकृल्लिखितेनेह येन मे हृदयं हृतम् ।। १२८
तातः कदाचिदन्यस्मै सबलायागताय माम् ।
दद्यात्तन्नामधेयाय भयाद्धि प्राभृतीकृताम् ।। १२९
इत्युक्त्वा प्रेषिता स्वैरं तया कनकमञ्जरी ।
साक्षसूत्राजिनजटं तापसीवेषडम्बरम् ।। १३०
विधाय गत्वा कटकं राजपुत्रस्य तस्य सा ।
आवेदिता परिजनैः प्रविश्यैव विलोक्य तम् ।। १३१
कामस्येव जगज्जैत्रमोहनास्त्राधिदैवतम् ।
तद्रूपहृतचित्ताभूत्समाधिस्येव तत्क्षणम् ।। १३२
सोत्का चाचिन्तयत्स्यान्मे संगमो नेदृशेन चेत् ।
धिग्जन्म तर्हि युक्तं तत्करिष्येऽत्र यदस्त्विति ।। १३३
अथोपसृत्य दत्ताशीस्तस्मै मणिमुपानयत् ।
उवाच चोपविष्टा तमात्तरत्नं कृतादरम् ।। १३४
मयायमसकृद्दृष्टप्रत्ययो मणिरुत्तमः ।
धारितेनामुना शत्रोः स्तम्भ्यते शस्त्रमुत्तमम् ।। १३५
गुणानुरागाच्च मया तुभ्यमेव समर्पितः ।
यथा तवोपयुक्तोऽयं राजपुत्र न मे तथा ।। १३६
एवमुक्तवती तेन व्याहृता राजसूनुना ।
एकभिक्षाव्रतव्याजात्सा निषिध्य ययौ ततः ।। १३७
विमुच्य तापसीवेषं कृत्वोद्विग्नमिवाननम् ।
हंसावलीमुपागात्सा पृष्टा तां च मृषाब्रवीत् ।। १३८
अवाच्यमपि ते राजरहस्यं वच्मि भक्तितः ।
इतो मां तापसीवेषां राजपुत्रस्य तस्य तम् ।। १३९
गतां कटकमभ्येत्य स्वैरमेकोऽभ्यधात्पुमान् ।
भगवत्यपि जानासि भूततन्त्रविधिक्रमम् ।। १४०
तच्छ्रुत्वा तं प्रतीहारमिव दृष्ट्वाहमब्रवम् ।
सुष्ठु जानामि किं नाम ममैतत्किल वस्त्विति ।। १४६
ततोऽहं तेन तस्यैव सकाशं देवि तत्क्षणम् ।
राजपुत्रस्य कमलाकरस्यात्र प्रवेशिता ।। १४२
स च दृष्टो मया रुग्णो भूताविष्टो विषण्णया ।
संयम्यमानः पार्श्वस्थैराबद्धौषधिसन्मणिः ।। १४३
रचितालीकरक्षा च निर्गताहं ततः क्षणात् ।
प्रातरेत्यापनेष्यामि दोषमस्येतिवादिनी ।। १४४
ततोऽशङ्कितदृष्टेदृगनिष्टात्यर्थदुःखिता ।
आगतास्मि तवाख्यातुं प्रमाणं त्वमतः परम् ।। १४५
श्रुत्वैतद्रचितं तस्या वचो निर्घातदारुणम् ।
ऋज्वी हंसावली क्षिप्रं संमुह्यैव जगाद ताम् ।। १४६
गुणवत्यां स्वसृष्टावप्यहो धिङ्मत्सरो विधेः ।
इन्दोः कलङ्को दोषश्च तस्य येनैष निर्मितः ।। १४७
वृतश्च स मया भर्ता न शक्यश्चोपलक्षितुम् ।
तस्मान्मे मरणं श्रेयो वने वा गमनं क्वचित् ।। १४८
तदत्र वद किं कार्यमित्युक्ता मुग्धया तया ।
मायिनी तामवादीत्सा पुनः कनकमञ्जरी ।। १४९
विवाहे विनिधायैकां त्वद्वेषामिह चेटिकाम् ।
निर्गत्य क्वापि यास्यावस्तत्कालं व्याकुले जने ।। १५०
तच्छ्रुत्वा राजपुत्री सा कुसखीं तामभाषत ।
त्वमेव तर्हि मद्वेषं कृत्वात्मानं विवाहय ।। १५१
तेन राजसुतेनान्या का ममाप्ता भवादृशी ।
इत्युक्ता सा तया पापावोचत्कनकमञ्जरी ।। १५२
एवं करिष्ये युक्त्याहं भवाश्वस्ता यदस्तु मे ।
तत्कालं तु यथा वक्ष्ये कुर्वीथास्त्वं तथैव तत् ।। १५३
इत्याश्वास्यैव तां गत्वाशोककर्यै शशंस सा ।
विश्वासभूमये सख्यै स्वरहस्य चिकीर्षितम् ।। १५४
तयैव सहिता तां च तान्यहान्यन्वसेवत ।
हंसावलीं विमनसं कृतकर्तव्यसंविदम् ।। १५५
प्राप्ते चोद्वाहदिवसे वरे सायमुपागते ।
तस्मिन्गजाश्वपादातसहिते कमलाकरे ।। १५६
सर्वस्मिन्नुत्सवव्यग्रे जने युक्त्यान्यचेटिकाः ।
निवार्य वासकं गुप्तं प्रसाधननिभाद्द्रुतम् ।। १५७
हंसावलीं प्रवेश्यैव कृत्वा तद्वेषमात्मनः ।
चक्रेऽशोककरीवेषां तां सा कनकमञ्जरी ।। १५८
अशोककर्याः स्वं वेषं सहचर्या विधाय च ।
प्राप्ते निशागमे हंसावलीमेतामुवाच सा ।। १५९
पश्चिमेन विनिर्गत्य द्वारेणास्याः पुरो बहिः ।
क्रोशमात्रे पुराणोऽस्ति सुषिरः शाल्मलिद्रुमः ।। १६०
गत्वा तस्यान्तरे स्थित्वा प्रतीक्षस्व मदागमम् ।
कृते कार्ये च तत्राहं त्वामुपैष्यामि निश्चितम् ।। १६१
इत्युक्ता सा तया व्याजसख्या हंसावली तदा ।
निरगात्तत्सखीवेषा तथेत्यन्तःपुरान्निशि ।। १६२
प्रायाच्च जन्याकीर्णेन पुरीद्वारेण तेन सा ।
निर्गत्यालक्षिता तस्य मूलं शाल्मलिशाखिनः ।। १६३
दृष्ट्वान्धकारगहनं तद्गर्भं नाविशच्च सा ।
बिभ्यती तत्समीपस्थं त्वारुरोह वटद्रुमम् ।। १६४
तत्रासीत्पल्लवच्छन्ना कुसखी मार्गदर्शिनी ।
बुबुधे न तु तस्यास्तां कुसृतिं सरलाशया ।। १६५
तावद्राजकुले तत्र लग्नकालेऽभ्युपस्थिते ।
धृतहंसावलीवेषां स्थितां कनकमञ्जरीम् ।। १६६
आनाय्यारोपितां वेदीं राज्ञा तां कमलाकरः ।
उपयेमे सनीरङ्गीं निशि केनाप्यलक्षिताम् ।। १६७
कृतोद्वाहो गृहीत्वा च व्याजहंसावलीं द्रुतम् ।
मायाकनकमञ्जर्याशोककर्या युतां स ताम् ।। १६८
अद्यैव शुभनक्षत्रवशात्स्वकटकं प्रति ।
तेन प्रत्यक्पुरीद्वारमार्गेण प्रययौ ततः ।। १६९
गच्छंश्च शाल्मलितरोर्निकटं प्राप तस्य सः ।
यस्यान्तिके विप्रलब्धा स्थिता हंसावली वटे ।। १७०
प्राप्तं चात्र तमालिङ्ग्य त्रस्तेव कमलाकरम् ।
कूटहंसावली साशु तदारूढेभपृष्ठगा ।। १७१
संभ्रमात्तेन पृष्टा च कैतवात्साश्रुरब्रवीत् ।
आर्यपुत्राद्य जानेऽहं स्वप्नेऽस्माच्छाल्मलिद्रुमात् ।। १७२
निर्गत्य राक्षसीव स्त्री मां भक्षयितुमग्रहीत् ।
ततः प्रधाव्य केनापि ब्राह्मणेनास्मि मोचिता ।। १७३
तेनैवाश्वास्य चोक्ताहं पुत्र्यमुं दाहयेस्तरुम् ।
एतस्मान्निरियात्स्त्री चेत्क्षेप्तव्यात्रैव सा पुनः ।। १७४
एवं शिवं स्यादित्युक्त्वा द्विजे तस्मिंस्तिरोहिते ।
प्रबुद्धाहं स्मृतं चैतद्दृष्ट्वा तरुममुं मया ।। १७५
तेन भीताहमित्युक्तस्तया स कमलाकरः ।
आदिदेशाशु भृत्यान्स्वांस्तयोर्दाहे तरुस्त्रियोः ।। १७६
अधाक्षुस्ते च तं वृक्षं कूटहंसावली च सा ।
दग्धां हंसावलीमत्र मेनै तस्मादनिर्गताम् ।। १७७
ततस्तया स कमलाकरो निर्वृतया सह ।
सत्यहंसावलीलाभं मन्वानः कटकं ययौ ।। १७८
ततोऽपि त्वरितं यातः प्रातः स्वां कोशला पुरीम् ।
कृतकार्यत्वतुष्टेन पित्रा राज्येऽभ्यषिच्यत ।। १७९
वनं पितरि याते च सोऽनुशास्ति स्म मेदिनीम् ।
व्याजहंसावलीं भार्यां बिभ्रत्कनकमञ्जरीम् ।। १८०
स मनोरथसिद्धिस्तु दूरे राजकुलादभूत् ।
बन्दी तया परिज्ञानाच्छरीरभयशङ्कया ।। १८१
सापि हंसावली तस्यां रात्रौ तत्र वटे स्थिता ।
श्रुत्वा दृष्ट्वा च तत्सर्वं वञ्चितास्मीत्यबुध्यत ।। १८२
अचिन्तयत्तु तत्कालं प्रयाते कमलाकरे ।
अहो ममैतया कान्तः कुसख्या छद्मना हृतः ।। १८३
अहो दग्ध्वैव मामस्मान्निर्वृतिं प्राप्तुमीप्सति ।
अश्रेयसे न वा कस्य विश्वासो दुर्जने जने ।। १८४
तदस्य मत्कृते दग्धस्याङ्गारार्चिषि शाल्मलेः ।
क्षिपाम्यभव्यमात्मानं भवस्याभ्यानृणा तरोः ।। १८५
इत्यालोच्यावरुह्याथ वटात्प्राणव्ययोन्मुखी ।
जातबुद्धिर्विधेर्योगादित्यन्तर्विममर्श सा ।। १८६
किं त्यजामि वृथात्मानं जीवन्ती नचिरादहम् ।
मन्युप्रतिक्रिया तस्याः करिष्यामि सखीद्रुहः ।। १८७
तातस्य हि तदा स्वप्ने ज्वराक्रान्तस्य शौरिणा ।
तच्छान्तिं मत्करस्पर्शादादिश्योक्तमभूदिदम् ।। १८८
हंसावली पतिं प्राप्स्यत्युचितं कमलाकरम् ।
कालं कमपि तु क्लेशो भवितास्या मनागिति ।। १८९
तद्गत्वा क्वापि पश्यामि तावदित्यवधार्य सा ।
हंसावली ततः प्रायान्निर्जनामटवीं प्रति ।। १९०
दूरं गतायास्तस्याश्च क्लान्तायाः प्रस्खलद्गतेः ।
मार्गप्रकटनायेव दयया सा ययौ क्षपा ।। १९१
तद्दर्शनसमुद्भूतकृपावेशवशादिव ।
मुमोच द्यौरवश्यायबाष्पवारिकणोत्करम् ।। १९२
तदश्रुमार्जनायेव प्रसारितकरो रविः ।
दर्शिताशाकृताश्वासमुदगाद्गुणिबान्धवः ।। १९३
ततः सा किंचिदुच्छ्वस्ता निरस्तजनदर्शना ।
उत्पथैः क्रमशो यान्ती कुशकण्टकविक्षता ।। १९४
राजपुत्री चिरात्प्राप वनमेकं विहंगमैः ।
गुञ्जद्भिरित एहीति वदद्भिरिव राजितम् ।। १९५
तत्र सा प्राविशच्छ्रान्ता वीज्यमानेव सादरम् ।
वातवेल्लल्लताजालतालवृन्तैरनोकहैः ।। १९६
ददर्श च वनं सा तन्मधुस्फीतं प्रियोत्सुका ।
प्रफुल्लसहकारस्थकलकूजितकोकिलम् ।। १९७
विग्ना च चिन्तयामास मां दहत्यत्र यद्यपि ।
पुष्परेणुपिशङ्गोऽयं मलयानिलपावकः ।। १९८
तरुभ्यो निपतन्तश्च कुसुमप्रकरा इमे ।
नदत्स्वलिषु निघ्नन्ति कामबाणोत्करा इव ।। १९९
तथापि कुसुमैरेभिः पूजयन्ती रमापतिम् ।
इहैव तावत्तिष्ठामि क्षपयन्ती स्वदुष्कृतम् ।। २००
इति संचिन्त्य वापीषु स्नान्ती तस्थौ फलाशना ।
तत्र पूजापरा शौरेः प्रेप्सुः सा कमलाकरम् ।। २०१
अत्रान्तरे कोशलायां विधियोगाज्ज्वरेण सः ।
चातुर्थिकेन दीर्घेण जगृहे कमलाकरः ।। २०२
तद्दृष्ट्वा तत्र सा पापा कूटहंसावलो तदा ।
भीता व्यचिन्तयच्चेतस्येवं कनकमञ्जरी ।। २०३
एकं तावद्भयं मेऽन्तः सदाशोककरीकृतम् ।
मन्त्रभेदात्तदुपरि द्वितीयमिदमागतम् ।। २०४
यदस्य मत्प्रभोः पूर्वं कथितो ज्वरनाशनः ।
हंसावलीकरस्पर्शस्तत्पित्रा जनसंनिधौ ।। २०५
तच्चाधुना ज्वराक्रान्तो यदैवैष स्मरिष्यति ।
अतत्प्रभावा नङ्क्ष्यामि तदैवोद्घाटिता सती ।। २०६
तन्मे कयापि योगिन्या यः पूर्वं ज्वरचेटकः ।
प्रोक्तो विधिवदस्यार्थे ज्वरघ्नं साधयामि तम् ।। २०७
तस्यैवाग्रे च हन्म्येतां युक्त्याशोककरीं यतः ।
मानुषाङ्गैः कृतार्घादिः स सिद्धोऽभीष्टकृद्भवेत् ।। २०८
एवं राज्ञो ज्वरे नष्टेऽशोककर्यानया सह ।
उभे भये मे शाम्येतां न पश्याम्यन्यथा शिवम् ।। २०९
इत्यालोच्याविरुद्धं यत्तत्तस्यै स्वमनीषितम् ।
शशंसाशोककर्यै सा मानुषाघातवर्जितम् ।। २१०
ततो दत्तानुमतया संभारे ढौकिते तया ।
तद्द्वितीया स्वया युक्त्या बहिः कृत्वा परिच्छदम् ।। २११
द्वारान्तरेण निर्गत्य गुप्तमन्तःपुरान्निशि ।
ययौ शून्यैकलिङ्गं सा खड्गहस्ता शिवालयम् ।। २१२
तत्र खड्गहतच्छागशोणितस्नातरञ्जितम् ।
तदस्रकल्पितार्घं च तदन्त्रस्रग्विवेष्टितम् ।। २१३
आनर्च शिवलिङ्गं सा तद्धृत्पद्मेन मूर्धनि ।
धूपं दत्त्वा तदक्षिभ्यां तच्छिरोऽस्मै बलिं ददौ ।। २१४
ततस्तदग्रवेद्यां च लिप्तायां रक्तचन्दनैः ।
लिलेख गोरोचनया कमलं साष्टपल्लवम् ।। २१५
तत्कर्णिकायां सास्रेण पिष्टेन रचितं ज्वरम् ।
भस्ममुष्टिप्रहरणं त्रिपादं त्रिमुखं न्यधात् ।। २१६
पल्लवेषु निवेश्यात्र परिवारं यथाविधि ।
ज्वरस्य निजमन्त्रेण तस्याह्वानं व्यधत्त सा ।। २१७
ततः पूर्वोक्तवत्सास्य स्नानार्घ्याद्यौपहारिकम् ।
चिकीर्षुर्मानुषाङ्गास्रैः प्राहाशोककरीं स्म ताम् ।। २१८
भूतले न्यस्तसर्वाङ्गं देवस्य सखि सांप्रतम् ।
कुरु प्रणाममेवं हि श्रेयस्तव भविष्यति ।। २१९
ततस्तथेति धरणौ प्रणताया दुराशया ।
तस्याः खड्गप्रहारं सा ददौ कनकमञ्जरी ।। २२०
तेन दैवान्मनाक्स्कन्धे क्षता सत्रासमुत्थिता ।
विद्रुता सानुयान्तीं तां दृष्ट्वा कनकमञ्जरीम् ।। २२१
त्रायध्वमिति चक्रन्द यदाशोककरी मुहुः ।
तेनाभ्यधावन्नगरीरक्षिणोऽत्राभितो जनाः ।। २२२
ते दृष्ट्वाकृष्टखङ्गां तां भीमां कनकमञ्जरीम् ।
मृतकल्पां व्यधुः शस्त्रप्रहारै राक्षसीधिया ।। २२३
बुद्ध्वाशोककरीवक्त्राद्यथातत्त्वं ततश्च ते ।
द्वे ते राजकुलं निन्युः पुरस्कृत्य पुराधिपम् ।। २२४
विज्ञप्तस्तत्र तै राजा संभ्रान्तः कमलाकरः ।
आनाययत्कुभार्यां तां स्वान्तिकं तां च तत्सखीम् ।। २२५
तयोश्चानीतयोर्भीत्या प्रहारव्यथया च सा ।
तीव्रयोत्क्रान्तजीवाभूत्सद्यः कनकमञ्जरी ।। २२६
ततोऽशोककरीं राजा व्रणितां तां स तत्सखीम् ।
किमिदं निर्भया ब्रूहीत्यपृच्छदतिदुर्मनाः ।। २२७
सा च तस्मै तदा मूलात्तथा सर्वमवर्णयत् ।
यथा कनकमञ्जर्या कृतं तद्व्याजसाहसम् ।। २२८
ततोऽधिगततत्त्वार्थः स राजा कमलाकरः ।
एवं शुशोच तत्कालमात्मानं भृशदुःखितः ।। २२९
विप्रलब्धोऽस्म्यहं कूटहंसावल्या बतैतया ।
मूढेन यत्स्वहस्तेन दग्धा हंसावली मया ।। २३०
स्वदुष्कृतफलं तावत्पापया लब्धमेतया ।
यद्राजमहिषी भूत्वा प्राप्तैषा वधमीदृशम् ।। २३१
कथं तु रूपमात्रेण संमोह्याहं शिशुर्यथा ।
हृतरत्नेन मुषितो दत्त्वा काचं कुवेधसा ।। २३२
ज्वरशान्त्यै मया सोऽपि ज्ञप्तिकृद्वत न स्मृतः ।
हंसावलीकरस्पर्शस्तत्पितुर्विष्णुनोदितः ।। २३३
एवं स विलपन्स्मृत्वा व्यमृशत्कमलाकरः ।
हंसावली पतिं प्राप्स्यत्येषा क्लेशो मनाक्पुनः ।। २३४
भवितास्या इति वचो वैष्णवं मेघमालिना ।
तत्पित्रोक्तं हि मे तच्च प्रसिद्धं न भवेन्मृषा ।। २३५
तत्सा कथंचिदन्यत्र गता जीवेत्कदाचन ।
स्त्रीचित्तस्येव दैवस्य को वेत्ति गहनां गतिम् ।। २३६
तन्मनोरथसिद्धिः स बन्दी मेऽत्र गतिः पुनः ।
इत्यालोच्य स तं बन्दिवरमानाययन्नृपः ।। २३७
अब्रवीच्च कथं भद्र भवान्नैवेह दृश्यते ।
क्व मनोरथसिद्धिर्वा तेषां ये धूर्तवञ्चिताः ।। २३८
तच्छ्रुत्वा सोऽवदद्बन्दी मन्त्रभेदभयाहता ।
एषैवाशोककर्यत्र महाराज ममोत्तरम् ।। २३९
न च हंसावलीहेतोः कार्या तेऽत्र विषादिता ।
आदिष्टा हरिणैवास्याः कंचित्कालं हि दुःस्थितिः ।। २४०
तन्नित्याराधनोद्योगान्निश्चितं तां स रक्षति ।
प्रभवत्येव धर्मो हि नेह दृष्टं तथा च किम् ।। २४१
तदहं देव यास्यामि तत्प्रवृत्त्युपलब्धये ।
इति तेन स विज्ञप्तो बन्दिना क्षितिपोऽब्रवीत् ।। २४२
आत्मनाहं प्रयास्यामि तामन्वेष्टुं त्वया सह ।
अन्यथा नैव मे चेतः क्षणमप्यवतिष्ठते ।। २४३
एवमुक्त्वा विनिश्चित्य प्रज्ञाढ्याख्यस्य मन्त्रिणः ।
हस्तेऽन्येद्युर्निचिक्षेप राज्यं स कमलाकरः ।। २४४
वार्यमाणोऽप्यलं तेन नगर्या प्रययौ ततः ।
निर्गत्यालक्षितः साकं स मनोरथसिद्धिना ।। २४५
बभ्राम च विचिन्वानः क्षेत्राश्रमवनानि सः ।
अनपेक्षितदेहार्तिर्गुर्वी ह्याज्ञा मनोभुवः ।। २४६
क्रमेण प्राप दैवात्तत्काननं यत्र सा स्थिता ।
हंसावली तपस्यन्ती स मनोरथसिद्धिकः ।। २४७
तत्रापश्यच्च तां मूले रक्ताशोकस्य भास्वतः ।
अन्त्यामिव कलामिन्दोः क्षामां पाण्डुमनोरमाम् ।। २४८
उवाच बन्दिनं तं स केयं निःशब्दनिश्चला ।
ध्यानस्था देवता किं स्याद्रूपमस्या ह्यमानुषम् ।। २४९
तच्छ्रुत्वा वीक्ष्य सोऽवादीद्बन्दी दिष्ट्याभिवर्धसे ।
देव हंसवलीप्राप्त्या सैव ह्येषात्र तिष्ठति ।। २५०
श्रुत्वा तत्प्रेक्ष्य तौ तं च प्रत्यभिज्ञाय बन्दिनम् ।
चक्रन्द सा नवीभूतदुःखा हंसावली तदा ।। २५१
हा तात हा हतास्म्यार्यपुत्र हा कमलाकर ।
हा मनोरथसिद्धे हा विपरीतविधे विधे ।। २५२
इत्येवं विलपन्ती सा मुमूर्च्छ भुवि सोऽपि ताम् ।
श्रुत्वा दृष्ट्वापतद्भूमौ दुःखार्तः कमलाकरः ।। २५३
आश्वासिता ततस्तेन तौ मनोरथसिद्धिना ।
उभौ निश्चितविज्ञातपरस्परसुनिर्वृतौ ।। २५४
विषयोगार्णवोत्तीर्णौ कांचिन्मुदमवापतुः ।
अन्योन्यं च क्रमात्सर्वं स्वं स्वं वृत्तान्तमूचतुः ।। २५५
ततो हंसावलीं तां स गृहीत्वा कमलाकरः ।
बन्दिना सहितस्तेन ययौ स्वां कोशलां पुरीम् ।। २५६
तत्रामयहरं तस्याः पाणिं विधिवदग्रहीत् ।
आनायिते तत्पितरि प्रतीते मेघमालिनि ।। २५७
तदा तया समं युक्तो विशुद्धोभयपक्षया ।
हंसावल्यातिविमलः शुशुभे कमलाकरः ।। २५८
अरंस्त च तया साकं कृती फलितधैर्यया ।
शासन्महीमवियुतः स मनोरथसिद्धिना ।। २५९
एवमापद्यसंत्यक्तधैर्यैः सर्वमवाप्यते ।
तद्वत्स मा तनुं त्याक्षीर्जीवन्प्राप्स्यसि तं प्रभुम् ।। २६०
इत्थं स वृद्धपथिकः कथामाख्याय देव मे ।
निवार्य मरणान्मां च यथाकामं ययौ ततः ।। २६१
इत्युक्त्वा तत्र रात्रौ स चण्डकेतुगृहे सदा ।
मृगाङ्कदत्तमवदत्पुनर्भीमपराक्रमः ।। २६२
अथ लब्धोपदेशः संस्ततोऽटव्यास्त्वदाप्तये ।
गन्तुं तवाभिलषितामगामुज्जयिनीमहम् ।। २६३
तत्र युष्मानसंप्राप्य श्रान्तः कस्याश्चन स्त्रियः ।
दत्तभोजनमूल्योऽहं वासाय प्राविशं गृहम् ।। २६४
तत्र तद्दत्तशयनः क्षणं सुप्तः श्रमादहम् ।
प्रबुध्य यावत्पश्यामि कौतुकान्निभृतस्थितः ।। २६५
तावत्सा स्त्री गृहीत्वैव यवमुष्टिं गृहान्तरे ।
समन्तादावपत्तत्र मन्त्रेण स्फुरिताधरा ।। २६६
तैर्यवैस्तत्क्षणं जातैः फलितैः पक्वतां गतैः ।
लूनैर्भृष्टैश्च पिष्टैश्च सक्तवो विहितास्तया ।। २६७
तान्सक्तून्कांस्यपात्र्या सा निधायाद्भिः समुक्षितान् ।
पूर्वावस्थं गृहं कृत्वा स्नानाय निरगाद्द्रुतम् ।। २६८
ततस्तां शाकिनीं मत्वा स्वैरमुत्थाय सत्वरम् ।
अन्यत्र सक्तुभाण्डे तान्पात्र्यां सक्तून्न्याधमहम् ।। २६९
सक्तुभाण्डात्ततश्चान्यान्सक्तूनुद्धृत्य तावतः ।
तस्यां स्थापितवानस्मि पात्र्यां रक्षितसंकरः ।। २७०
ततो मय्याश्रिते भूयः शयनं स्त्री प्रविश्य सा ।
उत्थाप्य मामदात्पात्र्यास्तान्सक्तून्भोजनाय मे ।। २७१
स्वयं च बुभुजे तस्माद्ग्रहीत्वा सक्तुभाण्डतः ।
तान्सिद्धसक्तूनज्ञातमत्कृतव्यत्यया सती ।। २७२
भुक्तैस्तैः सक्तुभिश्छागी समपद्यत सा तदा ।
ततो नीत्वा मयामर्षाद्विक्रीता सौनिकस्य सा ।। २७३
ततः सौनिकभार्या मामुपेत्यावोचत क्रुधा ।
मत्सखी विप्रलब्धेयं त्वया तल्लप्स्यसे फलम् ।। २७४
इति तत्तर्जितो गत्वा ततो गुप्तं बहिः पुरः ।
श्रान्तः शयितवानस्मि मूले न्यग्रोधशाखिनः ।। २७५
तथाभूतस्य मे तत्र तया सौनिकभार्यया ।
आगत्य दुष्टयोगिन्या गलेऽबध्यत सूत्रकम् ।। २७६
तस्यां गतायां पापायां प्रबुद्धोऽहं च तत्क्षणम् ।
पश्यामि यावत्प्राप्तोऽस्मि मयूरत्वं स्थितस्मृतिः ।। २७७
ततो दिनानि कतिचिद्विग्नो भ्राम्यन्नितस्ततः ।
जीवञ्शाकुनिकेनाहं गृहीतोऽभूवमेकदा ।। २७८
स चानीय ददाति स्म मामस्मै चण्डकेतवे ।
भिल्लराजप्रतीहारमुख्याय प्राभृतीकृतम् ।। २७९
प्रतीहारोऽप्ययं प्रादात्स्वभार्यायै तदैव ताम् ।
तयाहं स्थापितश्चास्मि मण्डपे क्रीडनीयकः ।। २८०
अद्येह दैवानीतेन त्वया मे कण्ठसूत्रके ।
मुक्ते प्राप्तोऽस्मि तां देव पुनः स्वां मानुषाकृतिम् ।। २८१
तदितो मङ्क्षु गच्छावः प्रतीहारो हि हन्त्यसौ ।
रात्रिचर्यासखीन्पापः प्रतिभेदभयात्सदा ।। २८२
त्वं चानीतोऽमुना रात्रिचर्याद्रष्टाद्य तत्प्रभो ।
योगिनीनिर्मितं बद्ध्वा कण्ठे सूत्रमिदं भवान् ।। २८३
मयूरीभूय निर्यातु गवाक्षेणामुना बहिः ।
ततः प्रसारितभुजः सूत्रं कण्ठात्तवोच्छ्रितात् ।। २८४
मुक्त्वा बद्ध्वात्मनः कण्ठे तद्वन्निर्याम्यहं द्रुतम् ।
त्वयाथ मुक्ते मे सूत्रे भवावः प्रकृतिस्थितौ ।। २८५
बहिरर्गलितेनास्ति द्वारेण न विनिर्गमः ।
एवमुक्तवति प्राज्ञे तस्मिन्भीमपराक्रमे ।। २८६
मृगाङ्कदत्तस्तद्युक्तस्तथेति निरगात्ततः ।
जगाम च स्वनिलयं स्थितान्यसचिवद्वयम् ।। २८७
तत्र सर्वेऽपि तेऽन्योन्यकृत्स्नवृत्तान्तवर्णनैः ।
निन्युर्मृगाङ्कदत्ताद्याः प्रहृष्टास्तां विभावरीम् ।। २८८
प्रातर्मृगाङ्कदत्तस्य पार्श्वं तस्याजगाम सः ।
मायाबटुर्भिल्लराजस्तस्यां पल्ल्यामधीश्वरः ।। २८९
स पृष्टरात्रिसौख्यस्तं राजपुत्रं विनोदयन् ।
अक्षैः क्रीडाम एहीति मायाबटुरभाषत ।। २९०
ततस्तं सप्रतीहारं वीक्ष्य भिल्लं समागतम् ।
सखा मृगाङ्कदत्तस्य सोऽथ श्रुतधिरभ्यधात् ।। २९१
किमक्षैर्विस्मृतं किं वा दृश्यमद्य हि वर्तते ।
प्रतीहारमयूरस्य नृत्यमुक्तं ह्य एव यत् ।। २९२
श्रुत्वैतच्छ्रुतधेः स्मृत्वा कौतुकाच्छबरेश्वरः ।
प्राहिणोत्स प्रतीहारं मयूरानयनाय तम् ।। २९३
कथं प्रमादाद्विस्मृत्य न स चौरो मया हतः ।
साक्षी रात्रिरहस्यस्य क्षिप्तोऽपि शिखिवेश्मनि ।। २९४
तद्यामि शीघ्रमुभयं करोमीति विचिन्तयन् ।
स्मृत्वोद्घातात्प्रतीहारः सोऽप्यगात्सत्वरं गृहम् ।। २९५
तत्र यावत्प्रविश्यैव वीक्षते शिखिवेश्मनि ।
तावन्न चौरं नाप्यत्र स मयूरं ददर्श तम् ।। २९६
अथ भीतविषण्णः स गत्वा स्वं नृपमब्रवीत् ।
निशि चौरेण मे नीतः स मयूरः प्रभो इति ।। २९७
प्रसिद्धः स महाचौरो येन बर्ही हृतः स ते ।
इति तत्र स्मितमुखेनोक्ते श्रुतधिना ततः ।। २९८
दृष्ट्वा मृगाङ्कदत्तादीन्हसतोऽन्योन्यदर्शिनः ।
मायाबटुस्तान्निर्बन्धात्किमेतदिति पृष्टवान् ।। २९९
ततः क्षत्त्रा यथा तेन रात्रौ मेलो यथा च सः ।
राजपत्न्या गृहं कामी गत्वा शस्त्रकलिं व्यधात् ।। ३००
यथा क्षत्तृगृहप्राप्तिर्यथा भीमपराक्रमः ।
मोचितोऽत्र मयूरत्वान्निर्गमश्च यथा ततः ।। ३०१
तथा मृगाङ्कदत्तः स्वं क्षत्तुः संबन्धिनं च तम् ।
वृत्तान्तं शबरेन्द्राय तस्मै सर्वं शशंस सः ।। ३०२
तद्बुद्ध्वाछुरिकापरिक्षतकरामन्तःपुरे चेटिकां
दृष्ट्वा तामथ वीक्ष्य कण्ठरचिते तस्मिन्क्षणं सूत्रके ।
भूयो भीमपराक्रमस्य शिखितां शुद्धान्तविध्वंसिनं
क्षत्तारं शबरेश्वरः सपदि तं मायाबटुं सोऽवधीत् ।। ३०३
तां त्वविनीतां राज्ञीं मृगाङ्कदत्तेन रक्षितां वधतः ।
दूरस्थितां चकार स मञ्जुमतीं परिहृतस्पर्शाम् ।। ३०४
तत्पूजितः स च ततोऽत्र पुलिन्दपल्ल्यामासीद्दिनानि किल तानि मृगाङ्कदत्तः ।
बद्धोद्यमोऽप्यधिगमाय शशाङ्कवत्याः संप्राप्तशेषसखिसंगमसव्यपेक्षः ।। ३०५
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुर्थस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००४">
  <meta itemprop="description" content="ततः श्रुतधियुक्तेन समं विमलबुद्धिना ।
स शशाङ्कवतीहेतोर्गच्छन्नुज्जयिनीं प्रति ।। १
मृगाङ्कदत्तः संप्रापदन्तरा नर्मदानदीम् ।
वीचिवेल्लद्भुजलतां विलसत्फेनपाण्डुराम् ।। २
दिष्टया मिलदमात्योऽयं संवृत्त इति वीक्ष्य तम् ।
हर्षादिव प्रनृत्यन्तीं हसन्तीं चपलाशयाम् ।। ३
तस्यां स्नानावतीर्णे च तस्मिन्कश्चिदुपाययौ ।
तत्र मायाबटुर्नाम स्नातुं शबरभूपतिः ।। ४
तं स्नान्तं सहसोत्थाय त्रयोऽत्र जलमानुषाः ।
युगपज्जगृहुर्भिल्लं भीतिनश्यत्परिच्छदम् ।। ५
तद्दृष्ट्वाकृष्टखड्गोऽन्तः प्रविश्य जलमानुषान् ।
हत्वा मृगाङ्कदत्तस्तान्भिल्लेन्द्रं तममोचयत् ।। ६
स तद्ग्राहभयान्मुक्तो भिल्लराजो जलोत्थितः ।
तं राजपुत्रं पप्रच्छ पतित्वा पादयोस्ततः ।। ७
धात्रा कस्त्वमिहानीतः प्राणत्राणाय मे वद ।
कस्य चालंकृतो वंशस्त्वया सुकृतिनः पितुः ।। ८
को वा कटाक्षितः पुण्यैर्देशो यत्र गमिष्यसि ।
इत्युक्त्वा श्रुतधेः श्रुत्वा तद्वृत्तान्तमशेषतः ।। ९
सुतरां प्रणतस्तं स शबरेन्द्रोऽब्रवीत्पुनः ।
तर्ह्यहं ते यथादिष्टे सहायोऽत्राभिवाञ्छिते ।। १०
सख्या दुर्गपिशाचेन मातङ्गपतिना सह ।
तत्प्रसादं कुरुष्वैहि गृहान्भृत्यस्य मे प्रभो ।। ११
इति सप्रणयैस्तैस्तैर्वचोभिः प्रार्थ्य तं ततः ।
मृगाङ्कदत्तं पल्लीं स्वां शबरेन्द्रो निनाय सः ।। १२
उपाचरच्च तं तत्र यथावत्स्वविभूतिभिः ।
राजपुत्रमशेषेण पल्लीलोकेन पूजितम् ।। १३
सोऽपि मातङ्गराजोऽत्र समेत्याभिननन्द तम् ।
दासीभूय सुहृत्प्राणप्रदं न्यस्तशिरा भुवि ।। १४
ततो मायाबटोस्तस्य भिल्लेन्द्रस्यानुरोधतः ।
मृगाङ्कदत्तस्तत्रैव तस्थौ कांश्चित्स वासरान् ।। १५
एकदा च स्थिते तस्मिन्द्यूतं स शबरेश्वरः ।
समं निजप्रतीहारेणारेभे चण्डकेतुना ।। १६
तावन्नभसि मेघेषु गर्जत्सु गृहबर्हिणः ।
प्रनृत्तान्द्रष्टुमुत्तस्थौ स मायाबटुभूपतिः ।। १७
ततः स द्यूतरसिकः प्रतीहारस्तमभ्यधात् ।
किमेभिः प्रेक्षितै राजन्नसुशिक्षितताण्डवैः ।। १८
स मयूरो गृहे मेऽस्ति नास्ति योऽन्यत्र भूतले ।
दर्शयिष्यामि तं प्रातस्तुभ्यं तद्रसिकोऽसि चेत् ।। १९
तच्छ्रुत्वा दर्शनीयो मे सर्वथा स त्वयेति च ।
उक्त्वा स तं प्रतीहारं दिनकृत्यं व्यधान्नृपः ।। २०
मृगाङ्कदत्तोऽप्याकर्ण्य सर्वं तत्तत्र सानुगः ।
तथैवोत्थाय विदधे स्नानाहारादिकाः क्रियाः ।। २१
ततो रात्रावुपेतायामन्धे तमसि जम्भिते ।
कस्तूरिकानुलिप्ताङ्गो वसानो नीलवाससी ।। २२
स राजपुत्रः स्वोद्देशाद्वीरचर्यार्थमेककः ।
सुप्तानुगाद्वासगृहात्खड्गपाणिर्विनिर्ययौ ।। २३
भ्रमंश्च तत्र केनापि पुंसा मार्गागतेन सः ।
अपश्यता ध्वान्तवशादंसेनांसेऽभ्यहन्यत ।। २४
ततः सोऽभ्यभवत्क्रुद्धो युद्धायाह्वयति स्म तम् ।
स चाहतः पुमान्प्रौढस्तत्कालोचितमभ्यधात् ।। २५
किं ताम्यस्यविचार्यैव विचारयसि चेत्ततः ।
वाच्यो निशापतिर्येन निशैषा न प्रकाशिता ।। २६
धाता वा येन पूर्णोऽस्य नाधिकारोऽत्र निर्मितः ।
येन वैराणि जायन्ते तमसीदृश्यकारणम् ।। २७
तच्छ्रुत्वा सत्यमित्युक्त्वा तुष्टो नागरिकोक्तितः ।
मृगाङ्कदत्तः कोऽसीति स तं पप्रच्छ पूरुषम् ।। २८
चौरोऽहमिति तेनोक्तः पुंसा सोऽप्यवदन्मृषा ।
हस्तमानय सब्रह्मचारी मम भवानिति ।। २९
कृत्या च सख्यं जिज्ञासुः स तेनैव सह व्रजन् ।
मृगाङ्कदत्तः संप्राप जीर्णकूपं तृणावृतम् ।। ३०
तत्र तेन प्रविष्टेन पुंसा सह सुरुङ्गया ।
गत्वा मायाबटोस्तस्य राज्ञोऽन्तःपुरमाप्तवान् ।। ३१
तत्र दीपेन दृष्ट्वा तं परिजज्ञे स पूरुषम् ।
यावत्सोऽत्र प्रतीहारश्चण्डकेतुर्न तस्करः ।। ३२
प्रतीहारस्तु न स तं मन्दालोकैककोणगम् ।
परिजज्ञेऽन्यवेषस्थं राजस्त्रीछन्नकामुकः ।। ३३
राजवध्वा च स तया प्राप्त एवानुरक्तया ।
उत्थाय कण्ठे जगृहे मञ्जुमत्यभिधानया ।। ३४
उपवेश्य च पर्यङ्के स पृष्टोऽभूत्तया तदा ।
अद्यैव भवता कोऽयमिहानीतः पुमानिति ।। ३५
सुहृन्ममायं विश्वस्ता भवेत्युक्ता च तेन सा ।
प्रतीहारेण सोद्वेगा मञ्जुमत्येवमव्रवीत् ।। ३६
कुतो मे मन्दभाग्याया विश्वासो यदसौ नृपः ।
मृत्योर्मृगाङ्कदत्तेन मुखं प्राप्तोऽपि रक्षितः ।। ३७
तच्छ्रुत्वा स प्रतीहारस्तामवादीदलं शुचा ।
नृपं मृगाङ्कदत्तं च हनिष्याम्यचिरात्प्रिये ।। ३८
इत्युक्तवन्तं तं दैवात्साब्रवीत्किं विकत्थसे ।
आक्रान्तोऽभूद्यदा ग्राहैर्नृपोऽसौ नर्मदाम्भसि ।। ३९
मृगाङ्कदत्त एवैकस्तदा तद्रक्षणोद्यतः ।
त्वया किं न हतस्तत्र भीतो हि त्वं पलायितः ।। ४०
तत्तूष्णीं भव मा कश्चिदेतच्छ्रोष्यति ते वचः ।
ततो मृगाङ्कदत्तात्त्वं शूरादशिवमाप्स्यसि ।। ४१
एवमुक्तवतीं तां च जारः क्षत्ता न चक्षमे ।
पापे मृगाङ्कदत्ते त्वं बद्धभावाधुना ध्रुवम् ।। ४२
तदस्यानुभवेदानीमधिक्षेपस्य मे फलम् ।
इत्युक्त्वा च स हन्तुं तामुत्तस्थौ सासिधेनुकः ।। ४३
ततो रहस्यधारिण्या तत्र चेटिकयैकया ।
धावित्वा छुरिका तस्यावष्टब्धाभूत्करेण सा ।। ४४
तावद्ययौ मञ्जुमती ततो निर्गत्य सान्यतः ।
क्षत्ता च तस्याश्चेट्यास्तां निकृत्ताङ्गुलितः करात् ।। ४५
आक्षिप्य छुरिकां प्रायात्स्वगृहं स यथागतम् ।
मृगाङ्कदत्तेन सममाकुलो विस्मितात्मना ।। ४६
गच्छाम्यहं भवान्प्राप्तो गृहानिति च तत्र तम् ।
मृगाङ्कदत्तः क्षत्तारं तमस्यप्रकटोऽब्रवीत् ।। ४७
इह निद्रां भज क्षिप्रं परिश्रान्तो भृशं ह्यसि ।
इति सोऽपि प्रतीहारो राजपुत्रं तमभ्यधात् ।। ४८
ततस्तथेति तेनोक्ते तच्चेष्टालोकनैषिणा ।
क्षत्ता स्वभृत्यमत्रैकं समाहूय जगाद सः ।। ४९
स मयूरः स्थितो यत्र तत्रैनं नय वासकम् ।
पुरुषं विश्रमायास्मै शयनीयं प्रयच्छ च ।। ५०
तथेति च स तद्भृत्यस्तस्मिन्प्रावेशयद्गृहे ।
नीत्वा मृगाङ्कदत्तं तं दत्तशय्यं सदीपके ।। ५१
गते तस्मिन्बहिर्द्वारं बद्ध्वा शृङ्खलयात्र सः ।
मृगाङ्कदत्तोऽपश्यत्तं मयूरं पञ्जरस्थितम् ।। ५२
सोऽयमुक्तोऽमुना क्षत्त्रा शिखीत्यालोच्य कौतुकात् ।
तस्य चोद्घाटयामास मयूरस्य स पञ्जरम् ।। ५३
मयूरः स च निर्गत्य निपुणं वीक्ष्य पादयोः ।
मृगाङ्कदत्तस्य मुहुर्निपपात लुलोठ च ।। ५४
लुठतस्तस्य दृष्ट्वा च कण्ठबद्धं स सूत्रकम् ।
राजपुत्रो मुमोचाशु मत्वा तं तेन पीडितम् ।। ५५
स मुक्तकण्ठसूत्रश्च मयूरस्तस्य पश्यतः ।
संपन्नोऽभूत्तदा तस्य मन्त्री भीमपराक्रमः ।। ५६
ततो मृगाङ्कदत्तस्तमाश्लिष्योत्सुकमानतम् ।
सखे कथय किं न्वेतदिति पप्रच्छ विस्मयात् ।। ५७
अवोचदथ संहृष्टः स तं भीमपराक्रमः ।
शृणु देव स्ववृत्तान्तमा मूलात्कथयामि ते ।। ५८
तदाहं नागशापेन विभ्रष्टो भवदन्तिकात् ।
भ्रमन्नटव्यां संप्रापमेकं शाल्मलिपादपम् ।। ५९
तस्मिन्निखातरूपां च गणेशप्रतिमामहम् ।
दृष्ट्वा प्रणम्य तन्मूले परिश्रान्त उपाविशम् ।। ६०
अचिन्तयं च धिक्सर्वमिदं पापं मया कृतम् ।
रात्रिवेतालवृत्तान्तमावेद्य स्वामिने तदा ।। ६१
तदिहैव त्यजाम्येतमात्मानमपराधिनम् ।
इत्यालोच्यात्र देवाग्रे स्थितोऽभूवमभोजनः ।। ६२
गते कतिपयाहे च कोऽपि तेनागतः पथा ।
वृद्धपान्थस्तरोस्तस्य च्छायायां समुपाविशत् ।। ६३
एवं म्लानमुखः पुत्र कि स्थितोऽसीह निर्जने ।
इति दृष्ट्वा च सोऽपृच्छत्साधुर्मामनुबन्धतः ।। ६४
ततो मया स्ववृत्तान्ते यथावद्विनिवेदिते ।
स वृद्धपथिकः प्रीत्या धीरयन्मामभाषत ।। ६५
आत्मानं हंसि वीरोऽपि कथं स्त्रीवत्स्त्रियोऽपि वा ।
धैर्यमापदि नोज्झन्ति तथा चेमां कथां शृणु ।। ६६
नगर्यां कोशलाख्यायां विमलाकर इत्यभूत् ।
राजा तस्य च पुत्रोऽभूत्कमलाकरसंज्ञकः ।। ६७
यस्तेजोरूपदातृत्वगुणैः श्लाघ्यो विनिर्ममे ।
धात्रेव स्कन्दकंदर्पकल्पद्रुमजिगीषया ।। ६८
तस्यैकदा कुमारस्य दिक्षु स्तुत्यस्य बन्दिभिः ।
गाथामेकां पपाठैको बन्दी परिचितः पुरः ।। ६९
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ७०
एवं मुहुः पठन्पृष्टस्तेन बन्दी जगाद तम् ।
स मनोरथसिद्ध्याख्यः कुमारं कमलाकरम् ।। ७१
देव भ्राम्यन्गतोऽभूवं राज्ञोऽहं मेघमालिनः ।
नगरीं विदिशां नाम लीलोद्यानभुवं श्रियः ।। ७२
तत्र दर्दुरकाख्यस्य गीताचार्यस्य वेश्मनि ।
अहमासं स चैवं मां प्रसङ्गेनैकदाब्रवीत् ।। ७३
इह हंसावली नाम दुहिता नृपतेः पुरः ।
नवीनशिक्षितं प्रातः स्वनृत्तं दर्शयिष्यति ।। ७४
तच्छ्रुत्वा कौतुकाद्युक्त्या समं तेनापरेऽहनि ।
अहं राजकुलं गत्वा प्राविशं रङ्गमण्डपम् ।। ७५
तत्राहतमहातोद्ये तामपश्यं सुमध्यमाम् ।
हंसावलीं राजकन्यां नृत्यन्तीं पितुरग्रतः ।। ७६
आलोलपुष्पाभरणां पाणिप्रेङ्खितपल्लवाम् ।
वल्लीमिव स्मरतरोर्यौवनानिलघूर्णिताम् ।। ७७
ततश्चाचिन्तयमहं नैवास्या हरिणीदृशः ।
भर्तास्ति कश्चिद्योग्योऽन्यः कुमारात्कमलाकरात् ।। ७८
तेन चेत्तादृशेनेयं युज्यते नेदृशी ततः ।
कामस्य किं कृते पुष्पकार्मुकारोपणग्रहः ।। ७९
तदुपायं करोम्यत्र तावदित्यनुचिन्तयन् ।
प्रेक्षणान्ते ततो राजकुलद्वारमगामहम् ।। ८०
चित्रं लिखतु योऽत्रास्ति चित्रकृत्सदृशो मया ।
अभिलिख्येति तत्राहं चीरिकामुदलम्बयम् ।। ८१
अपाटितायामन्येन तस्यां बुद्ध्वा नृपोऽत्र तत् ।
आहूय स्वसुतावासे चित्रकृत्ये न्ययुङ्क्त माम् ।। ८२
ततो वासगृहे तस्या हंसावल्याः सभृत्यकः ।
भित्तौ मयाभिलिखितस्त्वं देव कमलाकर ।। ८३
स्पष्टं चेत्ख्यापयाम्येतत्तद्धूर्तं वेत्ति मामियम् ।
तदेतां राजतनयां युक्त्यैतद्बोधयाम्यहम् ।। ८४
इति संचिन्त्य सुहृदं विश्वस्तं कृतसंविदम् ।
तत्रैकमहमुन्मत्तरूपं रम्यमकारयम् ।। ८५
स उन्मत्तो भ्रमन्गायन्नृत्यंश्चालोक्य दूरतः ।
आनाय्यत क्रीडनको राजपुत्रैर्निजान्तिकम् ।। ८६
ततः क्रीडावशाद्दृष्ट्वा हंसावल्या स्ववासकम् ।
प्रवेशितश्च संपश्यन्स चित्रं त्वत्स्तुतिं व्यधात् ।। ८७
दिष्ट्या दृष्टोऽब्जशङ्खाङ्कपाणिर्लक्ष्मीविलासभूः ।
सोऽयं हरिरिवानन्तगुणौघः कमलाकरः ।। ८८
इत्यादि नृत्यतस्तस्माद्राजकन्या निशम्य सा ।
मामपृच्छत्किमाहायं कश्चैष लिखितस्त्वया ।। ८९
इति तामनुबन्धेन पृच्छन्तीमहमुक्तवान् ।
दृष्टपूर्वोऽमुना नूनमुन्मत्तेनैष सुन्दरि ।। ९०
राजपुत्रो मया योऽयं लिखितो रूपगौरवात् ।
इत्युक्त्वा त्वं मया तस्यै गुणैर्नाम्ना च वर्णितः ।। ९१
ततः स्फूर्जद्भवत्प्रेमरसासेकाप्लुते हृदि ।
संभूतोऽभिनवस्तस्या हंसावल्याः स्मरद्रुमः ।। ९२
अथागतेन राज्ञात्र पित्रा तस्या विलोक्य सः ।
नृत्यन्नुन्मत्तकोऽहं च क्रोधान्निष्कालितौ ततः ।। ९३
ततः प्रभृति चोत्का सा क्षीयमाणा दिने दिने ।
कृष्णपक्षेन्दुलेखेव याता लावण्यशेषताम् ।। ९४
मान्द्यव्याजाच्च पापघ्नमाश्रित्यायतनं हरेः ।
विजनासेविनी युक्त्या जाता सानुज्ञया पितुः ।। ९५
भवच्चिन्ताविनिद्रा च चन्द्रचन्द्रातपासहा ।
स्थिता निशावासरयोरत्र भेदमजानती ।। ९६
तत्र चायतनोद्देशात्प्रविष्टं मां विलोक्य सा ।
आद्वय वस्त्राभरणैः सगौरवमपूजयत् ।। ९७
पूजितो निर्गतश्चाहं तद्दत्तवसनाञ्चले ।
गाथामपश्यं लिखितां त्वत्कृते शृणु तां पुनः ।। ९८
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ९९
वाचयित्वाहमेतां च लब्धतश्चित्तनिश्चयः ।
त्वद्बोधनार्थमागत्य तवैनां पुरतोऽपठम् ।। १००
इदं वस्त्रं च तद्यत्र गाथैषा लिखिता तया ।
इति बन्दिवचः श्रुत्वा गाथां तां प्रविलोक्य च ।। १०१
स श्रोत्रेणोत नेत्रेण प्रविष्टामिव तां हृदि ।
तदा हंसावलीं ध्यायञ्जहर्ष कमलाकरः ।। १०२
तत्प्राप्त्युपायं यावच्च स चिन्तयति सूत्सुकः ।
तावत्पिता तमाहूय राजा दैवादभाषत ।। १०३
अलसाः पुत्र राजानो मन्त्रबद्धा इवोरगाः ।
नश्यन्त्यन्ये तु नष्टा अप्युदयन्ते कथं पुनः ।। १०४
त्वया च दृष्टा नाद्यापि जिगीषा सुखसङ्गिना ।
तदुद्युक्तो भवालस्यमुत्सृज्य मयि तिष्ठति ।। १०५
विजयस्वाग्रतो गत्वा त्वमङ्गाधिपतिं रिपुम् ।
अस्मान्प्रति कृतारम्भं निजदेशाद्विनिर्गतम् ।। १०६
एतत्पितृवचो हृष्टः प्रतिपेदे तथेति सः ।
शूरः प्रियां प्रति च तां यियासुः कमलाकरः ।। १०७
ततः पित्रा समादिष्टैः प्रतस्थे स बलैः सह ।
आकम्पयन्महीपृष्ठं हृदयानि च विद्विषाम् ।। १०८
अथ प्रयाणकैः कैश्चित्प्राप्याङ्गाधिपतेश्चमूम् ।
प्रत्यवस्कन्दभग्नेन सहायुध्यत तेन सः ।। १०९
अब्धेर्जलमिवागस्त्यस्तेजस्वी तस्य च द्विषः ।
बलं पपौ स जग्राह जीवग्राहं च तं जयी ।। ११०
प्रजिघाय च संयम्य पितुः पार्श्वममुं रिपुम् ।
प्रतीहारस्य धुर्यस्य हस्ते दत्त्वानुयात्रिकान् ।। १११
अहमन्यान्रिपूञ्जेतुमितस्तात गतोऽधुना ।
इति क्षत्तुर्मुखेनास्मै पित्रे संदिशति स्म सः ।। ११२
ततो जयन्क्रमेणान्यान्नृपानुपचितो बलैः ।
स प्राप विदिशापुर्या निकटं कमलाकरः ।। ११३
तत्र स्थितश्च व्यसृजत्स दूतं मेघमालिने ।
राज्ञे हंसावलीपित्रे याचितुं तां तदात्मजाम् ।। ११४
सोऽपि दूताददुष्टं तं बुद्ध्वा कन्यार्थमागतम् ।
मेघमाली नृपः प्रीत्या तत्पार्श्वं स्वयमाययौ ।। ११५
कृतातिथ्योऽब्रवीच्चैनं राजपुत्रं कृतादरम् ।
स्वयं परिश्रमो दूतसाध्येऽर्थे किं कृतस्त्वया ।। ११६
ममाभिवाच्छितं ह्येतत्कारणं शृणु चात्र यत् ।
एतां हंसावलीं बाल्येऽप्यच्युतार्चनतत्पराम् ।। ११७
शिरीषसुकुमाराङ्गीं दृष्ट्वा चिन्ता ममोदभूत् ।
ईदृग्गुणायाः सदृशो वरः कोऽस्या भवेदिति ।। ११८
अपश्यतश्च सदृशं वरमस्यास्ततो मम ।
तच्चिन्तया विनिद्रस्य ह्युदपादि महाञ्ज्वरः ।। ११९
तत्प्रशान्त्यै च संपूज्य कृतविज्ञप्तिमार्तितः ।
रात्रावीषत्सनिद्रं मां हरिः स्वप्ने समादिशत् ।। १२०
यत्कृते पुत्र जातोऽयं ज्वरस्ते सैव पाणिना ।
हंसावली त्वां स्पृशतु ततः शाम्यति ते ज्वरः ।। १२१
मत्पूजापावनेनैषा यं यं हस्तेन संस्पृशेत् ।
तस्य तस्य ह्यसाध्योऽपि ज्वरो नश्येदसंशयम् ।। १२२
एतद्विवाहचिन्ता च न कार्या भवता पुनः ।
राजपुत्रः पतिर्भावी यतोऽस्याः कमलाकरः ।। १२३
कालं तु कंचिदेतस्या मनाक् क्लेशो भविष्यति ।
इति शार्ङ्गभृतादिष्टः प्रबुद्धोऽस्मि निशाक्षये ।। १२४
ततो हंसावलीहस्तस्पर्शाज्जातोऽस्मि विज्वरः ।
तदैवं युवयोरेष संयोगो देवनिर्मितः ।। १२५
तत्ते हंसावली दत्ता मयेत्युक्त्वा प्रकल्प्य च ।
लग्नं स राजधानीं स्वां मेघमाली नृपो ययौ ।। १२६
तत्रोक्तं तेन तत्सर्वं श्रुत्वा हंसावली रहः ।
सखीमाह रहस्यज्ञां नाम्ना कनकमञ्जरीम् ।। १२७
त्वयासौ दृश्यतां गत्वा राजपुत्रः स एव किम् ।
चित्रकृल्लिखितेनेह येन मे हृदयं हृतम् ।। १२८
तातः कदाचिदन्यस्मै सबलायागताय माम् ।
दद्यात्तन्नामधेयाय भयाद्धि प्राभृतीकृताम् ।। १२९
इत्युक्त्वा प्रेषिता स्वैरं तया कनकमञ्जरी ।
साक्षसूत्राजिनजटं तापसीवेषडम्बरम् ।। १३०
विधाय गत्वा कटकं राजपुत्रस्य तस्य सा ।
आवेदिता परिजनैः प्रविश्यैव विलोक्य तम् ।। १३१
कामस्येव जगज्जैत्रमोहनास्त्राधिदैवतम् ।
तद्रूपहृतचित्ताभूत्समाधिस्येव तत्क्षणम् ।। १३२
सोत्का चाचिन्तयत्स्यान्मे संगमो नेदृशेन चेत् ।
धिग्जन्म तर्हि युक्तं तत्करिष्येऽत्र यदस्त्विति ।। १३३
अथोपसृत्य दत्ताशीस्तस्मै मणिमुपानयत् ।
उवाच चोपविष्टा तमात्तरत्नं कृतादरम् ।। १३४
मयायमसकृद्दृष्टप्रत्ययो मणिरुत्तमः ।
धारितेनामुना शत्रोः स्तम्भ्यते शस्त्रमुत्तमम् ।। १३५
गुणानुरागाच्च मया तुभ्यमेव समर्पितः ।
यथा तवोपयुक्तोऽयं राजपुत्र न मे तथा ।। १३६
एवमुक्तवती तेन व्याहृता राजसूनुना ।
एकभिक्षाव्रतव्याजात्सा निषिध्य ययौ ततः ।। १३७
विमुच्य तापसीवेषं कृत्वोद्विग्नमिवाननम् ।
हंसावलीमुपागात्सा पृष्टा तां च मृषाब्रवीत् ।। १३८
अवाच्यमपि ते राजरहस्यं वच्मि भक्तितः ।
इतो मां तापसीवेषां राजपुत्रस्य तस्य तम् ।। १३९
गतां कटकमभ्येत्य स्वैरमेकोऽभ्यधात्पुमान् ।
भगवत्यपि जानासि भूततन्त्रविधिक्रमम् ।। १४०
तच्छ्रुत्वा तं प्रतीहारमिव दृष्ट्वाहमब्रवम् ।
सुष्ठु जानामि किं नाम ममैतत्किल वस्त्विति ।। १४६
ततोऽहं तेन तस्यैव सकाशं देवि तत्क्षणम् ।
राजपुत्रस्य कमलाकरस्यात्र प्रवेशिता ।। १४२
स च दृष्टो मया रुग्णो भूताविष्टो विषण्णया ।
संयम्यमानः पार्श्वस्थैराबद्धौषधिसन्मणिः ।। १४३
रचितालीकरक्षा च निर्गताहं ततः क्षणात् ।
प्रातरेत्यापनेष्यामि दोषमस्येतिवादिनी ।। १४४
ततोऽशङ्कितदृष्टेदृगनिष्टात्यर्थदुःखिता ।
आगतास्मि तवाख्यातुं प्रमाणं त्वमतः परम् ।। १४५
श्रुत्वैतद्रचितं तस्या वचो निर्घातदारुणम् ।
ऋज्वी हंसावली क्षिप्रं संमुह्यैव जगाद ताम् ।। १४६
गुणवत्यां स्वसृष्टावप्यहो धिङ्मत्सरो विधेः ।
इन्दोः कलङ्को दोषश्च तस्य येनैष निर्मितः ।। १४७
वृतश्च स मया भर्ता न शक्यश्चोपलक्षितुम् ।
तस्मान्मे मरणं श्रेयो वने वा गमनं क्वचित् ।। १४८
तदत्र वद किं कार्यमित्युक्ता मुग्धया तया ।
मायिनी तामवादीत्सा पुनः कनकमञ्जरी ।। १४९
विवाहे विनिधायैकां त्वद्वेषामिह चेटिकाम् ।
निर्गत्य क्वापि यास्यावस्तत्कालं व्याकुले जने ।। १५०
तच्छ्रुत्वा राजपुत्री सा कुसखीं तामभाषत ।
त्वमेव तर्हि मद्वेषं कृत्वात्मानं विवाहय ।। १५१
तेन राजसुतेनान्या का ममाप्ता भवादृशी ।
इत्युक्ता सा तया पापावोचत्कनकमञ्जरी ।। १५२
एवं करिष्ये युक्त्याहं भवाश्वस्ता यदस्तु मे ।
तत्कालं तु यथा वक्ष्ये कुर्वीथास्त्वं तथैव तत् ।। १५३
इत्याश्वास्यैव तां गत्वाशोककर्यै शशंस सा ।
विश्वासभूमये सख्यै स्वरहस्य चिकीर्षितम् ।। १५४
तयैव सहिता तां च तान्यहान्यन्वसेवत ।
हंसावलीं विमनसं कृतकर्तव्यसंविदम् ।। १५५
प्राप्ते चोद्वाहदिवसे वरे सायमुपागते ।
तस्मिन्गजाश्वपादातसहिते कमलाकरे ।। १५६
सर्वस्मिन्नुत्सवव्यग्रे जने युक्त्यान्यचेटिकाः ।
निवार्य वासकं गुप्तं प्रसाधननिभाद्द्रुतम् ।। १५७
हंसावलीं प्रवेश्यैव कृत्वा तद्वेषमात्मनः ।
चक्रेऽशोककरीवेषां तां सा कनकमञ्जरी ।। १५८
अशोककर्याः स्वं वेषं सहचर्या विधाय च ।
प्राप्ते निशागमे हंसावलीमेतामुवाच सा ।। १५९
पश्चिमेन विनिर्गत्य द्वारेणास्याः पुरो बहिः ।
क्रोशमात्रे पुराणोऽस्ति सुषिरः शाल्मलिद्रुमः ।। १६०
गत्वा तस्यान्तरे स्थित्वा प्रतीक्षस्व मदागमम् ।
कृते कार्ये च तत्राहं त्वामुपैष्यामि निश्चितम् ।। १६१
इत्युक्ता सा तया व्याजसख्या हंसावली तदा ।
निरगात्तत्सखीवेषा तथेत्यन्तःपुरान्निशि ।। १६२
प्रायाच्च जन्याकीर्णेन पुरीद्वारेण तेन सा ।
निर्गत्यालक्षिता तस्य मूलं शाल्मलिशाखिनः ।। १६३
दृष्ट्वान्धकारगहनं तद्गर्भं नाविशच्च सा ।
बिभ्यती तत्समीपस्थं त्वारुरोह वटद्रुमम् ।। १६४
तत्रासीत्पल्लवच्छन्ना कुसखी मार्गदर्शिनी ।
बुबुधे न तु तस्यास्तां कुसृतिं सरलाशया ।। १६५
तावद्राजकुले तत्र लग्नकालेऽभ्युपस्थिते ।
धृतहंसावलीवेषां स्थितां कनकमञ्जरीम् ।। १६६
आनाय्यारोपितां वेदीं राज्ञा तां कमलाकरः ।
उपयेमे सनीरङ्गीं निशि केनाप्यलक्षिताम् ।। १६७
कृतोद्वाहो गृहीत्वा च व्याजहंसावलीं द्रुतम् ।
मायाकनकमञ्जर्याशोककर्या युतां स ताम् ।। १६८
अद्यैव शुभनक्षत्रवशात्स्वकटकं प्रति ।
तेन प्रत्यक्पुरीद्वारमार्गेण प्रययौ ततः ।। १६९
गच्छंश्च शाल्मलितरोर्निकटं प्राप तस्य सः ।
यस्यान्तिके विप्रलब्धा स्थिता हंसावली वटे ।। १७०
प्राप्तं चात्र तमालिङ्ग्य त्रस्तेव कमलाकरम् ।
कूटहंसावली साशु तदारूढेभपृष्ठगा ।। १७१
संभ्रमात्तेन पृष्टा च कैतवात्साश्रुरब्रवीत् ।
आर्यपुत्राद्य जानेऽहं स्वप्नेऽस्माच्छाल्मलिद्रुमात् ।। १७२
निर्गत्य राक्षसीव स्त्री मां भक्षयितुमग्रहीत् ।
ततः प्रधाव्य केनापि ब्राह्मणेनास्मि मोचिता ।। १७३
तेनैवाश्वास्य चोक्ताहं पुत्र्यमुं दाहयेस्तरुम् ।
एतस्मान्निरियात्स्त्री चेत्क्षेप्तव्यात्रैव सा पुनः ।। १७४
एवं शिवं स्यादित्युक्त्वा द्विजे तस्मिंस्तिरोहिते ।
प्रबुद्धाहं स्मृतं चैतद्दृष्ट्वा तरुममुं मया ।। १७५
तेन भीताहमित्युक्तस्तया स कमलाकरः ।
आदिदेशाशु भृत्यान्स्वांस्तयोर्दाहे तरुस्त्रियोः ।। १७६
अधाक्षुस्ते च तं वृक्षं कूटहंसावली च सा ।
दग्धां हंसावलीमत्र मेनै तस्मादनिर्गताम् ।। १७७
ततस्तया स कमलाकरो निर्वृतया सह ।
सत्यहंसावलीलाभं मन्वानः कटकं ययौ ।। १७८
ततोऽपि त्वरितं यातः प्रातः स्वां कोशला पुरीम् ।
कृतकार्यत्वतुष्टेन पित्रा राज्येऽभ्यषिच्यत ।। १७९
वनं पितरि याते च सोऽनुशास्ति स्म मेदिनीम् ।
व्याजहंसावलीं भार्यां बिभ्रत्कनकमञ्जरीम् ।। १८०
स मनोरथसिद्धिस्तु दूरे राजकुलादभूत् ।
बन्दी तया परिज्ञानाच्छरीरभयशङ्कया ।। १८१
सापि हंसावली तस्यां रात्रौ तत्र वटे स्थिता ।
श्रुत्वा दृष्ट्वा च तत्सर्वं वञ्चितास्मीत्यबुध्यत ।। १८२
अचिन्तयत्तु तत्कालं प्रयाते कमलाकरे ।
अहो ममैतया कान्तः कुसख्या छद्मना हृतः ।। १८३
अहो दग्ध्वैव मामस्मान्निर्वृतिं प्राप्तुमीप्सति ।
अश्रेयसे न वा कस्य विश्वासो दुर्जने जने ।। १८४
तदस्य मत्कृते दग्धस्याङ्गारार्चिषि शाल्मलेः ।
क्षिपाम्यभव्यमात्मानं भवस्याभ्यानृणा तरोः ।। १८५
इत्यालोच्यावरुह्याथ वटात्प्राणव्ययोन्मुखी ।
जातबुद्धिर्विधेर्योगादित्यन्तर्विममर्श सा ।। १८६
किं त्यजामि वृथात्मानं जीवन्ती नचिरादहम् ।
मन्युप्रतिक्रिया तस्याः करिष्यामि सखीद्रुहः ।। १८७
तातस्य हि तदा स्वप्ने ज्वराक्रान्तस्य शौरिणा ।
तच्छान्तिं मत्करस्पर्शादादिश्योक्तमभूदिदम् ।। १८८
हंसावली पतिं प्राप्स्यत्युचितं कमलाकरम् ।
कालं कमपि तु क्लेशो भवितास्या मनागिति ।। १८९
तद्गत्वा क्वापि पश्यामि तावदित्यवधार्य सा ।
हंसावली ततः प्रायान्निर्जनामटवीं प्रति ।। १९०
दूरं गतायास्तस्याश्च क्लान्तायाः प्रस्खलद्गतेः ।
मार्गप्रकटनायेव दयया सा ययौ क्षपा ।। १९१
तद्दर्शनसमुद्भूतकृपावेशवशादिव ।
मुमोच द्यौरवश्यायबाष्पवारिकणोत्करम् ।। १९२
तदश्रुमार्जनायेव प्रसारितकरो रविः ।
दर्शिताशाकृताश्वासमुदगाद्गुणिबान्धवः ।। १९३
ततः सा किंचिदुच्छ्वस्ता निरस्तजनदर्शना ।
उत्पथैः क्रमशो यान्ती कुशकण्टकविक्षता ।। १९४
राजपुत्री चिरात्प्राप वनमेकं विहंगमैः ।
गुञ्जद्भिरित एहीति वदद्भिरिव राजितम् ।। १९५
तत्र सा प्राविशच्छ्रान्ता वीज्यमानेव सादरम् ।
वातवेल्लल्लताजालतालवृन्तैरनोकहैः ।। १९६
ददर्श च वनं सा तन्मधुस्फीतं प्रियोत्सुका ।
प्रफुल्लसहकारस्थकलकूजितकोकिलम् ।। १९७
विग्ना च चिन्तयामास मां दहत्यत्र यद्यपि ।
पुष्परेणुपिशङ्गोऽयं मलयानिलपावकः ।। १९८
तरुभ्यो निपतन्तश्च कुसुमप्रकरा इमे ।
नदत्स्वलिषु निघ्नन्ति कामबाणोत्करा इव ।। १९९
तथापि कुसुमैरेभिः पूजयन्ती रमापतिम् ।
इहैव तावत्तिष्ठामि क्षपयन्ती स्वदुष्कृतम् ।। २००
इति संचिन्त्य वापीषु स्नान्ती तस्थौ फलाशना ।
तत्र पूजापरा शौरेः प्रेप्सुः सा कमलाकरम् ।। २०१
अत्रान्तरे कोशलायां विधियोगाज्ज्वरेण सः ।
चातुर्थिकेन दीर्घेण जगृहे कमलाकरः ।। २०२
तद्दृष्ट्वा तत्र सा पापा कूटहंसावलो तदा ।
भीता व्यचिन्तयच्चेतस्येवं कनकमञ्जरी ।। २०३
एकं तावद्भयं मेऽन्तः सदाशोककरीकृतम् ।
मन्त्रभेदात्तदुपरि द्वितीयमिदमागतम् ।। २०४
यदस्य मत्प्रभोः पूर्वं कथितो ज्वरनाशनः ।
हंसावलीकरस्पर्शस्तत्पित्रा जनसंनिधौ ।। २०५
तच्चाधुना ज्वराक्रान्तो यदैवैष स्मरिष्यति ।
अतत्प्रभावा नङ्क्ष्यामि तदैवोद्घाटिता सती ।। २०६
तन्मे कयापि योगिन्या यः पूर्वं ज्वरचेटकः ।
प्रोक्तो विधिवदस्यार्थे ज्वरघ्नं साधयामि तम् ।। २०७
तस्यैवाग्रे च हन्म्येतां युक्त्याशोककरीं यतः ।
मानुषाङ्गैः कृतार्घादिः स सिद्धोऽभीष्टकृद्भवेत् ।। २०८
एवं राज्ञो ज्वरे नष्टेऽशोककर्यानया सह ।
उभे भये मे शाम्येतां न पश्याम्यन्यथा शिवम् ।। २०९
इत्यालोच्याविरुद्धं यत्तत्तस्यै स्वमनीषितम् ।
शशंसाशोककर्यै सा मानुषाघातवर्जितम् ।। २१०
ततो दत्तानुमतया संभारे ढौकिते तया ।
तद्द्वितीया स्वया युक्त्या बहिः कृत्वा परिच्छदम् ।। २११
द्वारान्तरेण निर्गत्य गुप्तमन्तःपुरान्निशि ।
ययौ शून्यैकलिङ्गं सा खड्गहस्ता शिवालयम् ।। २१२
तत्र खड्गहतच्छागशोणितस्नातरञ्जितम् ।
तदस्रकल्पितार्घं च तदन्त्रस्रग्विवेष्टितम् ।। २१३
आनर्च शिवलिङ्गं सा तद्धृत्पद्मेन मूर्धनि ।
धूपं दत्त्वा तदक्षिभ्यां तच्छिरोऽस्मै बलिं ददौ ।। २१४
ततस्तदग्रवेद्यां च लिप्तायां रक्तचन्दनैः ।
लिलेख गोरोचनया कमलं साष्टपल्लवम् ।। २१५
तत्कर्णिकायां सास्रेण पिष्टेन रचितं ज्वरम् ।
भस्ममुष्टिप्रहरणं त्रिपादं त्रिमुखं न्यधात् ।। २१६
पल्लवेषु निवेश्यात्र परिवारं यथाविधि ।
ज्वरस्य निजमन्त्रेण तस्याह्वानं व्यधत्त सा ।। २१७
ततः पूर्वोक्तवत्सास्य स्नानार्घ्याद्यौपहारिकम् ।
चिकीर्षुर्मानुषाङ्गास्रैः प्राहाशोककरीं स्म ताम् ।। २१८
भूतले न्यस्तसर्वाङ्गं देवस्य सखि सांप्रतम् ।
कुरु प्रणाममेवं हि श्रेयस्तव भविष्यति ।। २१९
ततस्तथेति धरणौ प्रणताया दुराशया ।
तस्याः खड्गप्रहारं सा ददौ कनकमञ्जरी ।। २२०
तेन दैवान्मनाक्स्कन्धे क्षता सत्रासमुत्थिता ।
विद्रुता सानुयान्तीं तां दृष्ट्वा कनकमञ्जरीम् ।। २२१
त्रायध्वमिति चक्रन्द यदाशोककरी मुहुः ।
तेनाभ्यधावन्नगरीरक्षिणोऽत्राभितो जनाः ।। २२२
ते दृष्ट्वाकृष्टखङ्गां तां भीमां कनकमञ्जरीम् ।
मृतकल्पां व्यधुः शस्त्रप्रहारै राक्षसीधिया ।। २२३
बुद्ध्वाशोककरीवक्त्राद्यथातत्त्वं ततश्च ते ।
द्वे ते राजकुलं निन्युः पुरस्कृत्य पुराधिपम् ।। २२४
विज्ञप्तस्तत्र तै राजा संभ्रान्तः कमलाकरः ।
आनाययत्कुभार्यां तां स्वान्तिकं तां च तत्सखीम् ।। २२५
तयोश्चानीतयोर्भीत्या प्रहारव्यथया च सा ।
तीव्रयोत्क्रान्तजीवाभूत्सद्यः कनकमञ्जरी ।। २२६
ततोऽशोककरीं राजा व्रणितां तां स तत्सखीम् ।
किमिदं निर्भया ब्रूहीत्यपृच्छदतिदुर्मनाः ।। २२७
सा च तस्मै तदा मूलात्तथा सर्वमवर्णयत् ।
यथा कनकमञ्जर्या कृतं तद्व्याजसाहसम् ।। २२८
ततोऽधिगततत्त्वार्थः स राजा कमलाकरः ।
एवं शुशोच तत्कालमात्मानं भृशदुःखितः ।। २२९
विप्रलब्धोऽस्म्यहं कूटहंसावल्या बतैतया ।
मूढेन यत्स्वहस्तेन दग्धा हंसावली मया ।। २३०
स्वदुष्कृतफलं तावत्पापया लब्धमेतया ।
यद्राजमहिषी भूत्वा प्राप्तैषा वधमीदृशम् ।। २३१
कथं तु रूपमात्रेण संमोह्याहं शिशुर्यथा ।
हृतरत्नेन मुषितो दत्त्वा काचं कुवेधसा ।। २३२
ज्वरशान्त्यै मया सोऽपि ज्ञप्तिकृद्वत न स्मृतः ।
हंसावलीकरस्पर्शस्तत्पितुर्विष्णुनोदितः ।। २३३
एवं स विलपन्स्मृत्वा व्यमृशत्कमलाकरः ।
हंसावली पतिं प्राप्स्यत्येषा क्लेशो मनाक्पुनः ।। २३४
भवितास्या इति वचो वैष्णवं मेघमालिना ।
तत्पित्रोक्तं हि मे तच्च प्रसिद्धं न भवेन्मृषा ।। २३५
तत्सा कथंचिदन्यत्र गता जीवेत्कदाचन ।
स्त्रीचित्तस्येव दैवस्य को वेत्ति गहनां गतिम् ।। २३६
तन्मनोरथसिद्धिः स बन्दी मेऽत्र गतिः पुनः ।
इत्यालोच्य स तं बन्दिवरमानाययन्नृपः ।। २३७
अब्रवीच्च कथं भद्र भवान्नैवेह दृश्यते ।
क्व मनोरथसिद्धिर्वा तेषां ये धूर्तवञ्चिताः ।। २३८
तच्छ्रुत्वा सोऽवदद्बन्दी मन्त्रभेदभयाहता ।
एषैवाशोककर्यत्र महाराज ममोत्तरम् ।। २३९
न च हंसावलीहेतोः कार्या तेऽत्र विषादिता ।
आदिष्टा हरिणैवास्याः कंचित्कालं हि दुःस्थितिः ।। २४०
तन्नित्याराधनोद्योगान्निश्चितं तां स रक्षति ।
प्रभवत्येव धर्मो हि नेह दृष्टं तथा च किम् ।। २४१
तदहं देव यास्यामि तत्प्रवृत्त्युपलब्धये ।
इति तेन स विज्ञप्तो बन्दिना क्षितिपोऽब्रवीत् ।। २४२
आत्मनाहं प्रयास्यामि तामन्वेष्टुं त्वया सह ।
अन्यथा नैव मे चेतः क्षणमप्यवतिष्ठते ।। २४३
एवमुक्त्वा विनिश्चित्य प्रज्ञाढ्याख्यस्य मन्त्रिणः ।
हस्तेऽन्येद्युर्निचिक्षेप राज्यं स कमलाकरः ।। २४४
वार्यमाणोऽप्यलं तेन नगर्या प्रययौ ततः ।
निर्गत्यालक्षितः साकं स मनोरथसिद्धिना ।। २४५
बभ्राम च विचिन्वानः क्षेत्राश्रमवनानि सः ।
अनपेक्षितदेहार्तिर्गुर्वी ह्याज्ञा मनोभुवः ।। २४६
क्रमेण प्राप दैवात्तत्काननं यत्र सा स्थिता ।
हंसावली तपस्यन्ती स मनोरथसिद्धिकः ।। २४७
तत्रापश्यच्च तां मूले रक्ताशोकस्य भास्वतः ।
अन्त्यामिव कलामिन्दोः क्षामां पाण्डुमनोरमाम् ।। २४८
उवाच बन्दिनं तं स केयं निःशब्दनिश्चला ।
ध्यानस्था देवता किं स्याद्रूपमस्या ह्यमानुषम् ।। २४९
तच्छ्रुत्वा वीक्ष्य सोऽवादीद्बन्दी दिष्ट्याभिवर्धसे ।
देव हंसवलीप्राप्त्या सैव ह्येषात्र तिष्ठति ।। २५०
श्रुत्वा तत्प्रेक्ष्य तौ तं च प्रत्यभिज्ञाय बन्दिनम् ।
चक्रन्द सा नवीभूतदुःखा हंसावली तदा ।। २५१
हा तात हा हतास्म्यार्यपुत्र हा कमलाकर ।
हा मनोरथसिद्धे हा विपरीतविधे विधे ।। २५२
इत्येवं विलपन्ती सा मुमूर्च्छ भुवि सोऽपि ताम् ।
श्रुत्वा दृष्ट्वापतद्भूमौ दुःखार्तः कमलाकरः ।। २५३
आश्वासिता ततस्तेन तौ मनोरथसिद्धिना ।
उभौ निश्चितविज्ञातपरस्परसुनिर्वृतौ ।। २५४
विषयोगार्णवोत्तीर्णौ कांचिन्मुदमवापतुः ।
अन्योन्यं च क्रमात्सर्वं स्वं स्वं वृत्तान्तमूचतुः ।। २५५
ततो हंसावलीं तां स गृहीत्वा कमलाकरः ।
बन्दिना सहितस्तेन ययौ स्वां कोशलां पुरीम् ।। २५६
तत्रामयहरं तस्याः पाणिं विधिवदग्रहीत् ।
आनायिते तत्पितरि प्रतीते मेघमालिनि ।। २५७
तदा तया समं युक्तो विशुद्धोभयपक्षया ।
हंसावल्यातिविमलः शुशुभे कमलाकरः ।। २५८
अरंस्त च तया साकं कृती फलितधैर्यया ।
शासन्महीमवियुतः स मनोरथसिद्धिना ।। २५९
एवमापद्यसंत्यक्तधैर्यैः सर्वमवाप्यते ।
तद्वत्स मा तनुं त्याक्षीर्जीवन्प्राप्स्यसि तं प्रभुम् ।। २६०
इत्थं स वृद्धपथिकः कथामाख्याय देव मे ।
निवार्य मरणान्मां च यथाकामं ययौ ततः ।। २६१
इत्युक्त्वा तत्र रात्रौ स चण्डकेतुगृहे सदा ।
मृगाङ्कदत्तमवदत्पुनर्भीमपराक्रमः ।। २६२
अथ लब्धोपदेशः संस्ततोऽटव्यास्त्वदाप्तये ।
गन्तुं तवाभिलषितामगामुज्जयिनीमहम् ।। २६३
तत्र युष्मानसंप्राप्य श्रान्तः कस्याश्चन स्त्रियः ।
दत्तभोजनमूल्योऽहं वासाय प्राविशं गृहम् ।। २६४
तत्र तद्दत्तशयनः क्षणं सुप्तः श्रमादहम् ।
प्रबुध्य यावत्पश्यामि कौतुकान्निभृतस्थितः ।। २६५
तावत्सा स्त्री गृहीत्वैव यवमुष्टिं गृहान्तरे ।
समन्तादावपत्तत्र मन्त्रेण स्फुरिताधरा ।। २६६
तैर्यवैस्तत्क्षणं जातैः फलितैः पक्वतां गतैः ।
लूनैर्भृष्टैश्च पिष्टैश्च सक्तवो विहितास्तया ।। २६७
तान्सक्तून्कांस्यपात्र्या सा निधायाद्भिः समुक्षितान् ।
पूर्वावस्थं गृहं कृत्वा स्नानाय निरगाद्द्रुतम् ।। २६८
ततस्तां शाकिनीं मत्वा स्वैरमुत्थाय सत्वरम् ।
अन्यत्र सक्तुभाण्डे तान्पात्र्यां सक्तून्न्याधमहम् ।। २६९
सक्तुभाण्डात्ततश्चान्यान्सक्तूनुद्धृत्य तावतः ।
तस्यां स्थापितवानस्मि पात्र्यां रक्षितसंकरः ।। २७०
ततो मय्याश्रिते भूयः शयनं स्त्री प्रविश्य सा ।
उत्थाप्य मामदात्पात्र्यास्तान्सक्तून्भोजनाय मे ।। २७१
स्वयं च बुभुजे तस्माद्ग्रहीत्वा सक्तुभाण्डतः ।
तान्सिद्धसक्तूनज्ञातमत्कृतव्यत्यया सती ।। २७२
भुक्तैस्तैः सक्तुभिश्छागी समपद्यत सा तदा ।
ततो नीत्वा मयामर्षाद्विक्रीता सौनिकस्य सा ।। २७३
ततः सौनिकभार्या मामुपेत्यावोचत क्रुधा ।
मत्सखी विप्रलब्धेयं त्वया तल्लप्स्यसे फलम् ।। २७४
इति तत्तर्जितो गत्वा ततो गुप्तं बहिः पुरः ।
श्रान्तः शयितवानस्मि मूले न्यग्रोधशाखिनः ।। २७५
तथाभूतस्य मे तत्र तया सौनिकभार्यया ।
आगत्य दुष्टयोगिन्या गलेऽबध्यत सूत्रकम् ।। २७६
तस्यां गतायां पापायां प्रबुद्धोऽहं च तत्क्षणम् ।
पश्यामि यावत्प्राप्तोऽस्मि मयूरत्वं स्थितस्मृतिः ।। २७७
ततो दिनानि कतिचिद्विग्नो भ्राम्यन्नितस्ततः ।
जीवञ्शाकुनिकेनाहं गृहीतोऽभूवमेकदा ।। २७८
स चानीय ददाति स्म मामस्मै चण्डकेतवे ।
भिल्लराजप्रतीहारमुख्याय प्राभृतीकृतम् ।। २७९
प्रतीहारोऽप्ययं प्रादात्स्वभार्यायै तदैव ताम् ।
तयाहं स्थापितश्चास्मि मण्डपे क्रीडनीयकः ।। २८०
अद्येह दैवानीतेन त्वया मे कण्ठसूत्रके ।
मुक्ते प्राप्तोऽस्मि तां देव पुनः स्वां मानुषाकृतिम् ।। २८१
तदितो मङ्क्षु गच्छावः प्रतीहारो हि हन्त्यसौ ।
रात्रिचर्यासखीन्पापः प्रतिभेदभयात्सदा ।। २८२
त्वं चानीतोऽमुना रात्रिचर्याद्रष्टाद्य तत्प्रभो ।
योगिनीनिर्मितं बद्ध्वा कण्ठे सूत्रमिदं भवान् ।। २८३
मयूरीभूय निर्यातु गवाक्षेणामुना बहिः ।
ततः प्रसारितभुजः सूत्रं कण्ठात्तवोच्छ्रितात् ।। २८४
मुक्त्वा बद्ध्वात्मनः कण्ठे तद्वन्निर्याम्यहं द्रुतम् ।
त्वयाथ मुक्ते मे सूत्रे भवावः प्रकृतिस्थितौ ।। २८५
बहिरर्गलितेनास्ति द्वारेण न विनिर्गमः ।
एवमुक्तवति प्राज्ञे तस्मिन्भीमपराक्रमे ।। २८६
मृगाङ्कदत्तस्तद्युक्तस्तथेति निरगात्ततः ।
जगाम च स्वनिलयं स्थितान्यसचिवद्वयम् ।। २८७
तत्र सर्वेऽपि तेऽन्योन्यकृत्स्नवृत्तान्तवर्णनैः ।
निन्युर्मृगाङ्कदत्ताद्याः प्रहृष्टास्तां विभावरीम् ।। २८८
प्रातर्मृगाङ्कदत्तस्य पार्श्वं तस्याजगाम सः ।
मायाबटुर्भिल्लराजस्तस्यां पल्ल्यामधीश्वरः ।। २८९
स पृष्टरात्रिसौख्यस्तं राजपुत्रं विनोदयन् ।
अक्षैः क्रीडाम एहीति मायाबटुरभाषत ।। २९०
ततस्तं सप्रतीहारं वीक्ष्य भिल्लं समागतम् ।
सखा मृगाङ्कदत्तस्य सोऽथ श्रुतधिरभ्यधात् ।। २९१
किमक्षैर्विस्मृतं किं वा दृश्यमद्य हि वर्तते ।
प्रतीहारमयूरस्य नृत्यमुक्तं ह्य एव यत् ।। २९२
श्रुत्वैतच्छ्रुतधेः स्मृत्वा कौतुकाच्छबरेश्वरः ।
प्राहिणोत्स प्रतीहारं मयूरानयनाय तम् ।। २९३
कथं प्रमादाद्विस्मृत्य न स चौरो मया हतः ।
साक्षी रात्रिरहस्यस्य क्षिप्तोऽपि शिखिवेश्मनि ।। २९४
तद्यामि शीघ्रमुभयं करोमीति विचिन्तयन् ।
स्मृत्वोद्घातात्प्रतीहारः सोऽप्यगात्सत्वरं गृहम् ।। २९५
तत्र यावत्प्रविश्यैव वीक्षते शिखिवेश्मनि ।
तावन्न चौरं नाप्यत्र स मयूरं ददर्श तम् ।। २९६
अथ भीतविषण्णः स गत्वा स्वं नृपमब्रवीत् ।
निशि चौरेण मे नीतः स मयूरः प्रभो इति ।। २९७
प्रसिद्धः स महाचौरो येन बर्ही हृतः स ते ।
इति तत्र स्मितमुखेनोक्ते श्रुतधिना ततः ।। २९८
दृष्ट्वा मृगाङ्कदत्तादीन्हसतोऽन्योन्यदर्शिनः ।
मायाबटुस्तान्निर्बन्धात्किमेतदिति पृष्टवान् ।। २९९
ततः क्षत्त्रा यथा तेन रात्रौ मेलो यथा च सः ।
राजपत्न्या गृहं कामी गत्वा शस्त्रकलिं व्यधात् ।। ३००
यथा क्षत्तृगृहप्राप्तिर्यथा भीमपराक्रमः ।
मोचितोऽत्र मयूरत्वान्निर्गमश्च यथा ततः ।। ३०१
तथा मृगाङ्कदत्तः स्वं क्षत्तुः संबन्धिनं च तम् ।
वृत्तान्तं शबरेन्द्राय तस्मै सर्वं शशंस सः ।। ३०२
तद्बुद्ध्वाछुरिकापरिक्षतकरामन्तःपुरे चेटिकां
दृष्ट्वा तामथ वीक्ष्य कण्ठरचिते तस्मिन्क्षणं सूत्रके ।
भूयो भीमपराक्रमस्य शिखितां शुद्धान्तविध्वंसिनं
क्षत्तारं शबरेश्वरः सपदि तं मायाबटुं सोऽवधीत् ।। ३०३
तां त्वविनीतां राज्ञीं मृगाङ्कदत्तेन रक्षितां वधतः ।
दूरस्थितां चकार स मञ्जुमतीं परिहृतस्पर्शाम् ।। ३०४
तत्पूजितः स च ततोऽत्र पुलिन्दपल्ल्यामासीद्दिनानि किल तानि मृगाङ्कदत्तः ।
बद्धोद्यमोऽप्यधिगमाय शशाङ्कवत्याः संप्राप्तशेषसखिसंगमसव्यपेक्षः ।। ३०५
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुर्थस्तरङ्गः ।">
  <meta itemprop="wordCount" content="3609">
  <meta name="twitter:card" content="summary">
  <meta name="twitter:title" content="००४">
  <meta name="twitter:description" content="ततः श्रुतधियुक्तेन समं विमलबुद्धिना ।
स शशाङ्कवतीहेतोर्गच्छन्नुज्जयिनीं प्रति ।। १
मृगाङ्कदत्तः संप्रापदन्तरा नर्मदानदीम् ।
वीचिवेल्लद्भुजलतां विलसत्फेनपाण्डुराम् ।। २
दिष्टया मिलदमात्योऽयं संवृत्त इति वीक्ष्य तम् ।
हर्षादिव प्रनृत्यन्तीं हसन्तीं चपलाशयाम् ।। ३
तस्यां स्नानावतीर्णे च तस्मिन्कश्चिदुपाययौ ।
तत्र मायाबटुर्नाम स्नातुं शबरभूपतिः ।। ४
तं स्नान्तं सहसोत्थाय त्रयोऽत्र जलमानुषाः ।
युगपज्जगृहुर्भिल्लं भीतिनश्यत्परिच्छदम् ।। ५
तद्दृष्ट्वाकृष्टखड्गोऽन्तः प्रविश्य जलमानुषान् ।
हत्वा मृगाङ्कदत्तस्तान्भिल्लेन्द्रं तममोचयत् ।। ६
स तद्ग्राहभयान्मुक्तो भिल्लराजो जलोत्थितः ।
तं राजपुत्रं पप्रच्छ पतित्वा पादयोस्ततः ।। ७
धात्रा कस्त्वमिहानीतः प्राणत्राणाय मे वद ।
कस्य चालंकृतो वंशस्त्वया सुकृतिनः पितुः ।। ८
को वा कटाक्षितः पुण्यैर्देशो यत्र गमिष्यसि ।
इत्युक्त्वा श्रुतधेः श्रुत्वा तद्वृत्तान्तमशेषतः ।। ९
सुतरां प्रणतस्तं स शबरेन्द्रोऽब्रवीत्पुनः ।
तर्ह्यहं ते यथादिष्टे सहायोऽत्राभिवाञ्छिते ।। १०
सख्या दुर्गपिशाचेन मातङ्गपतिना सह ।
तत्प्रसादं कुरुष्वैहि गृहान्भृत्यस्य मे प्रभो ।। ११
इति सप्रणयैस्तैस्तैर्वचोभिः प्रार्थ्य तं ततः ।
मृगाङ्कदत्तं पल्लीं स्वां शबरेन्द्रो निनाय सः ।। १२
उपाचरच्च तं तत्र यथावत्स्वविभूतिभिः ।
राजपुत्रमशेषेण पल्लीलोकेन पूजितम् ।। १३
सोऽपि मातङ्गराजोऽत्र समेत्याभिननन्द तम् ।
दासीभूय सुहृत्प्राणप्रदं न्यस्तशिरा भुवि ।। १४
ततो मायाबटोस्तस्य भिल्लेन्द्रस्यानुरोधतः ।
मृगाङ्कदत्तस्तत्रैव तस्थौ कांश्चित्स वासरान् ।। १५
एकदा च स्थिते तस्मिन्द्यूतं स शबरेश्वरः ।
समं निजप्रतीहारेणारेभे चण्डकेतुना ।। १६
तावन्नभसि मेघेषु गर्जत्सु गृहबर्हिणः ।
प्रनृत्तान्द्रष्टुमुत्तस्थौ स मायाबटुभूपतिः ।। १७
ततः स द्यूतरसिकः प्रतीहारस्तमभ्यधात् ।
किमेभिः प्रेक्षितै राजन्नसुशिक्षितताण्डवैः ।। १८
स मयूरो गृहे मेऽस्ति नास्ति योऽन्यत्र भूतले ।
दर्शयिष्यामि तं प्रातस्तुभ्यं तद्रसिकोऽसि चेत् ।। १९
तच्छ्रुत्वा दर्शनीयो मे सर्वथा स त्वयेति च ।
उक्त्वा स तं प्रतीहारं दिनकृत्यं व्यधान्नृपः ।। २०
मृगाङ्कदत्तोऽप्याकर्ण्य सर्वं तत्तत्र सानुगः ।
तथैवोत्थाय विदधे स्नानाहारादिकाः क्रियाः ।। २१
ततो रात्रावुपेतायामन्धे तमसि जम्भिते ।
कस्तूरिकानुलिप्ताङ्गो वसानो नीलवाससी ।। २२
स राजपुत्रः स्वोद्देशाद्वीरचर्यार्थमेककः ।
सुप्तानुगाद्वासगृहात्खड्गपाणिर्विनिर्ययौ ।। २३
भ्रमंश्च तत्र केनापि पुंसा मार्गागतेन सः ।
अपश्यता ध्वान्तवशादंसेनांसेऽभ्यहन्यत ।। २४
ततः सोऽभ्यभवत्क्रुद्धो युद्धायाह्वयति स्म तम् ।
स चाहतः पुमान्प्रौढस्तत्कालोचितमभ्यधात् ।। २५
किं ताम्यस्यविचार्यैव विचारयसि चेत्ततः ।
वाच्यो निशापतिर्येन निशैषा न प्रकाशिता ।। २६
धाता वा येन पूर्णोऽस्य नाधिकारोऽत्र निर्मितः ।
येन वैराणि जायन्ते तमसीदृश्यकारणम् ।। २७
तच्छ्रुत्वा सत्यमित्युक्त्वा तुष्टो नागरिकोक्तितः ।
मृगाङ्कदत्तः कोऽसीति स तं पप्रच्छ पूरुषम् ।। २८
चौरोऽहमिति तेनोक्तः पुंसा सोऽप्यवदन्मृषा ।
हस्तमानय सब्रह्मचारी मम भवानिति ।। २९
कृत्या च सख्यं जिज्ञासुः स तेनैव सह व्रजन् ।
मृगाङ्कदत्तः संप्राप जीर्णकूपं तृणावृतम् ।। ३०
तत्र तेन प्रविष्टेन पुंसा सह सुरुङ्गया ।
गत्वा मायाबटोस्तस्य राज्ञोऽन्तःपुरमाप्तवान् ।। ३१
तत्र दीपेन दृष्ट्वा तं परिजज्ञे स पूरुषम् ।
यावत्सोऽत्र प्रतीहारश्चण्डकेतुर्न तस्करः ।। ३२
प्रतीहारस्तु न स तं मन्दालोकैककोणगम् ।
परिजज्ञेऽन्यवेषस्थं राजस्त्रीछन्नकामुकः ।। ३३
राजवध्वा च स तया प्राप्त एवानुरक्तया ।
उत्थाय कण्ठे जगृहे मञ्जुमत्यभिधानया ।। ३४
उपवेश्य च पर्यङ्के स पृष्टोऽभूत्तया तदा ।
अद्यैव भवता कोऽयमिहानीतः पुमानिति ।। ३५
सुहृन्ममायं विश्वस्ता भवेत्युक्ता च तेन सा ।
प्रतीहारेण सोद्वेगा मञ्जुमत्येवमव्रवीत् ।। ३६
कुतो मे मन्दभाग्याया विश्वासो यदसौ नृपः ।
मृत्योर्मृगाङ्कदत्तेन मुखं प्राप्तोऽपि रक्षितः ।। ३७
तच्छ्रुत्वा स प्रतीहारस्तामवादीदलं शुचा ।
नृपं मृगाङ्कदत्तं च हनिष्याम्यचिरात्प्रिये ।। ३८
इत्युक्तवन्तं तं दैवात्साब्रवीत्किं विकत्थसे ।
आक्रान्तोऽभूद्यदा ग्राहैर्नृपोऽसौ नर्मदाम्भसि ।। ३९
मृगाङ्कदत्त एवैकस्तदा तद्रक्षणोद्यतः ।
त्वया किं न हतस्तत्र भीतो हि त्वं पलायितः ।। ४०
तत्तूष्णीं भव मा कश्चिदेतच्छ्रोष्यति ते वचः ।
ततो मृगाङ्कदत्तात्त्वं शूरादशिवमाप्स्यसि ।। ४१
एवमुक्तवतीं तां च जारः क्षत्ता न चक्षमे ।
पापे मृगाङ्कदत्ते त्वं बद्धभावाधुना ध्रुवम् ।। ४२
तदस्यानुभवेदानीमधिक्षेपस्य मे फलम् ।
इत्युक्त्वा च स हन्तुं तामुत्तस्थौ सासिधेनुकः ।। ४३
ततो रहस्यधारिण्या तत्र चेटिकयैकया ।
धावित्वा छुरिका तस्यावष्टब्धाभूत्करेण सा ।। ४४
तावद्ययौ मञ्जुमती ततो निर्गत्य सान्यतः ।
क्षत्ता च तस्याश्चेट्यास्तां निकृत्ताङ्गुलितः करात् ।। ४५
आक्षिप्य छुरिकां प्रायात्स्वगृहं स यथागतम् ।
मृगाङ्कदत्तेन सममाकुलो विस्मितात्मना ।। ४६
गच्छाम्यहं भवान्प्राप्तो गृहानिति च तत्र तम् ।
मृगाङ्कदत्तः क्षत्तारं तमस्यप्रकटोऽब्रवीत् ।। ४७
इह निद्रां भज क्षिप्रं परिश्रान्तो भृशं ह्यसि ।
इति सोऽपि प्रतीहारो राजपुत्रं तमभ्यधात् ।। ४८
ततस्तथेति तेनोक्ते तच्चेष्टालोकनैषिणा ।
क्षत्ता स्वभृत्यमत्रैकं समाहूय जगाद सः ।। ४९
स मयूरः स्थितो यत्र तत्रैनं नय वासकम् ।
पुरुषं विश्रमायास्मै शयनीयं प्रयच्छ च ।। ५०
तथेति च स तद्भृत्यस्तस्मिन्प्रावेशयद्गृहे ।
नीत्वा मृगाङ्कदत्तं तं दत्तशय्यं सदीपके ।। ५१
गते तस्मिन्बहिर्द्वारं बद्ध्वा शृङ्खलयात्र सः ।
मृगाङ्कदत्तोऽपश्यत्तं मयूरं पञ्जरस्थितम् ।। ५२
सोऽयमुक्तोऽमुना क्षत्त्रा शिखीत्यालोच्य कौतुकात् ।
तस्य चोद्घाटयामास मयूरस्य स पञ्जरम् ।। ५३
मयूरः स च निर्गत्य निपुणं वीक्ष्य पादयोः ।
मृगाङ्कदत्तस्य मुहुर्निपपात लुलोठ च ।। ५४
लुठतस्तस्य दृष्ट्वा च कण्ठबद्धं स सूत्रकम् ।
राजपुत्रो मुमोचाशु मत्वा तं तेन पीडितम् ।। ५५
स मुक्तकण्ठसूत्रश्च मयूरस्तस्य पश्यतः ।
संपन्नोऽभूत्तदा तस्य मन्त्री भीमपराक्रमः ।। ५६
ततो मृगाङ्कदत्तस्तमाश्लिष्योत्सुकमानतम् ।
सखे कथय किं न्वेतदिति पप्रच्छ विस्मयात् ।। ५७
अवोचदथ संहृष्टः स तं भीमपराक्रमः ।
शृणु देव स्ववृत्तान्तमा मूलात्कथयामि ते ।। ५८
तदाहं नागशापेन विभ्रष्टो भवदन्तिकात् ।
भ्रमन्नटव्यां संप्रापमेकं शाल्मलिपादपम् ।। ५९
तस्मिन्निखातरूपां च गणेशप्रतिमामहम् ।
दृष्ट्वा प्रणम्य तन्मूले परिश्रान्त उपाविशम् ।। ६०
अचिन्तयं च धिक्सर्वमिदं पापं मया कृतम् ।
रात्रिवेतालवृत्तान्तमावेद्य स्वामिने तदा ।। ६१
तदिहैव त्यजाम्येतमात्मानमपराधिनम् ।
इत्यालोच्यात्र देवाग्रे स्थितोऽभूवमभोजनः ।। ६२
गते कतिपयाहे च कोऽपि तेनागतः पथा ।
वृद्धपान्थस्तरोस्तस्य च्छायायां समुपाविशत् ।। ६३
एवं म्लानमुखः पुत्र कि स्थितोऽसीह निर्जने ।
इति दृष्ट्वा च सोऽपृच्छत्साधुर्मामनुबन्धतः ।। ६४
ततो मया स्ववृत्तान्ते यथावद्विनिवेदिते ।
स वृद्धपथिकः प्रीत्या धीरयन्मामभाषत ।। ६५
आत्मानं हंसि वीरोऽपि कथं स्त्रीवत्स्त्रियोऽपि वा ।
धैर्यमापदि नोज्झन्ति तथा चेमां कथां शृणु ।। ६६
नगर्यां कोशलाख्यायां विमलाकर इत्यभूत् ।
राजा तस्य च पुत्रोऽभूत्कमलाकरसंज्ञकः ।। ६७
यस्तेजोरूपदातृत्वगुणैः श्लाघ्यो विनिर्ममे ।
धात्रेव स्कन्दकंदर्पकल्पद्रुमजिगीषया ।। ६८
तस्यैकदा कुमारस्य दिक्षु स्तुत्यस्य बन्दिभिः ।
गाथामेकां पपाठैको बन्दी परिचितः पुरः ।। ६९
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ७०
एवं मुहुः पठन्पृष्टस्तेन बन्दी जगाद तम् ।
स मनोरथसिद्ध्याख्यः कुमारं कमलाकरम् ।। ७१
देव भ्राम्यन्गतोऽभूवं राज्ञोऽहं मेघमालिनः ।
नगरीं विदिशां नाम लीलोद्यानभुवं श्रियः ।। ७२
तत्र दर्दुरकाख्यस्य गीताचार्यस्य वेश्मनि ।
अहमासं स चैवं मां प्रसङ्गेनैकदाब्रवीत् ।। ७३
इह हंसावली नाम दुहिता नृपतेः पुरः ।
नवीनशिक्षितं प्रातः स्वनृत्तं दर्शयिष्यति ।। ७४
तच्छ्रुत्वा कौतुकाद्युक्त्या समं तेनापरेऽहनि ।
अहं राजकुलं गत्वा प्राविशं रङ्गमण्डपम् ।। ७५
तत्राहतमहातोद्ये तामपश्यं सुमध्यमाम् ।
हंसावलीं राजकन्यां नृत्यन्तीं पितुरग्रतः ।। ७६
आलोलपुष्पाभरणां पाणिप्रेङ्खितपल्लवाम् ।
वल्लीमिव स्मरतरोर्यौवनानिलघूर्णिताम् ।। ७७
ततश्चाचिन्तयमहं नैवास्या हरिणीदृशः ।
भर्तास्ति कश्चिद्योग्योऽन्यः कुमारात्कमलाकरात् ।। ७८
तेन चेत्तादृशेनेयं युज्यते नेदृशी ततः ।
कामस्य किं कृते पुष्पकार्मुकारोपणग्रहः ।। ७९
तदुपायं करोम्यत्र तावदित्यनुचिन्तयन् ।
प्रेक्षणान्ते ततो राजकुलद्वारमगामहम् ।। ८०
चित्रं लिखतु योऽत्रास्ति चित्रकृत्सदृशो मया ।
अभिलिख्येति तत्राहं चीरिकामुदलम्बयम् ।। ८१
अपाटितायामन्येन तस्यां बुद्ध्वा नृपोऽत्र तत् ।
आहूय स्वसुतावासे चित्रकृत्ये न्ययुङ्क्त माम् ।। ८२
ततो वासगृहे तस्या हंसावल्याः सभृत्यकः ।
भित्तौ मयाभिलिखितस्त्वं देव कमलाकर ।। ८३
स्पष्टं चेत्ख्यापयाम्येतत्तद्धूर्तं वेत्ति मामियम् ।
तदेतां राजतनयां युक्त्यैतद्बोधयाम्यहम् ।। ८४
इति संचिन्त्य सुहृदं विश्वस्तं कृतसंविदम् ।
तत्रैकमहमुन्मत्तरूपं रम्यमकारयम् ।। ८५
स उन्मत्तो भ्रमन्गायन्नृत्यंश्चालोक्य दूरतः ।
आनाय्यत क्रीडनको राजपुत्रैर्निजान्तिकम् ।। ८६
ततः क्रीडावशाद्दृष्ट्वा हंसावल्या स्ववासकम् ।
प्रवेशितश्च संपश्यन्स चित्रं त्वत्स्तुतिं व्यधात् ।। ८७
दिष्ट्या दृष्टोऽब्जशङ्खाङ्कपाणिर्लक्ष्मीविलासभूः ।
सोऽयं हरिरिवानन्तगुणौघः कमलाकरः ।। ८८
इत्यादि नृत्यतस्तस्माद्राजकन्या निशम्य सा ।
मामपृच्छत्किमाहायं कश्चैष लिखितस्त्वया ।। ८९
इति तामनुबन्धेन पृच्छन्तीमहमुक्तवान् ।
दृष्टपूर्वोऽमुना नूनमुन्मत्तेनैष सुन्दरि ।। ९०
राजपुत्रो मया योऽयं लिखितो रूपगौरवात् ।
इत्युक्त्वा त्वं मया तस्यै गुणैर्नाम्ना च वर्णितः ।। ९१
ततः स्फूर्जद्भवत्प्रेमरसासेकाप्लुते हृदि ।
संभूतोऽभिनवस्तस्या हंसावल्याः स्मरद्रुमः ।। ९२
अथागतेन राज्ञात्र पित्रा तस्या विलोक्य सः ।
नृत्यन्नुन्मत्तकोऽहं च क्रोधान्निष्कालितौ ततः ।। ९३
ततः प्रभृति चोत्का सा क्षीयमाणा दिने दिने ।
कृष्णपक्षेन्दुलेखेव याता लावण्यशेषताम् ।। ९४
मान्द्यव्याजाच्च पापघ्नमाश्रित्यायतनं हरेः ।
विजनासेविनी युक्त्या जाता सानुज्ञया पितुः ।। ९५
भवच्चिन्ताविनिद्रा च चन्द्रचन्द्रातपासहा ।
स्थिता निशावासरयोरत्र भेदमजानती ।। ९६
तत्र चायतनोद्देशात्प्रविष्टं मां विलोक्य सा ।
आद्वय वस्त्राभरणैः सगौरवमपूजयत् ।। ९७
पूजितो निर्गतश्चाहं तद्दत्तवसनाञ्चले ।
गाथामपश्यं लिखितां त्वत्कृते शृणु तां पुनः ।। ९८
पद्मासादनसोत्सवनानामुखरद्विजालिपरिगीतम् ।
कमलाकरमप्राप्ता क्व रतिं हंसावली लभताम् ।। ९९
वाचयित्वाहमेतां च लब्धतश्चित्तनिश्चयः ।
त्वद्बोधनार्थमागत्य तवैनां पुरतोऽपठम् ।। १००
इदं वस्त्रं च तद्यत्र गाथैषा लिखिता तया ।
इति बन्दिवचः श्रुत्वा गाथां तां प्रविलोक्य च ।। १०१
स श्रोत्रेणोत नेत्रेण प्रविष्टामिव तां हृदि ।
तदा हंसावलीं ध्यायञ्जहर्ष कमलाकरः ।। १०२
तत्प्राप्त्युपायं यावच्च स चिन्तयति सूत्सुकः ।
तावत्पिता तमाहूय राजा दैवादभाषत ।। १०३
अलसाः पुत्र राजानो मन्त्रबद्धा इवोरगाः ।
नश्यन्त्यन्ये तु नष्टा अप्युदयन्ते कथं पुनः ।। १०४
त्वया च दृष्टा नाद्यापि जिगीषा सुखसङ्गिना ।
तदुद्युक्तो भवालस्यमुत्सृज्य मयि तिष्ठति ।। १०५
विजयस्वाग्रतो गत्वा त्वमङ्गाधिपतिं रिपुम् ।
अस्मान्प्रति कृतारम्भं निजदेशाद्विनिर्गतम् ।। १०६
एतत्पितृवचो हृष्टः प्रतिपेदे तथेति सः ।
शूरः प्रियां प्रति च तां यियासुः कमलाकरः ।। १०७
ततः पित्रा समादिष्टैः प्रतस्थे स बलैः सह ।
आकम्पयन्महीपृष्ठं हृदयानि च विद्विषाम् ।। १०८
अथ प्रयाणकैः कैश्चित्प्राप्याङ्गाधिपतेश्चमूम् ।
प्रत्यवस्कन्दभग्नेन सहायुध्यत तेन सः ।। १०९
अब्धेर्जलमिवागस्त्यस्तेजस्वी तस्य च द्विषः ।
बलं पपौ स जग्राह जीवग्राहं च तं जयी ।। ११०
प्रजिघाय च संयम्य पितुः पार्श्वममुं रिपुम् ।
प्रतीहारस्य धुर्यस्य हस्ते दत्त्वानुयात्रिकान् ।। १११
अहमन्यान्रिपूञ्जेतुमितस्तात गतोऽधुना ।
इति क्षत्तुर्मुखेनास्मै पित्रे संदिशति स्म सः ।। ११२
ततो जयन्क्रमेणान्यान्नृपानुपचितो बलैः ।
स प्राप विदिशापुर्या निकटं कमलाकरः ।। ११३
तत्र स्थितश्च व्यसृजत्स दूतं मेघमालिने ।
राज्ञे हंसावलीपित्रे याचितुं तां तदात्मजाम् ।। ११४
सोऽपि दूताददुष्टं तं बुद्ध्वा कन्यार्थमागतम् ।
मेघमाली नृपः प्रीत्या तत्पार्श्वं स्वयमाययौ ।। ११५
कृतातिथ्योऽब्रवीच्चैनं राजपुत्रं कृतादरम् ।
स्वयं परिश्रमो दूतसाध्येऽर्थे किं कृतस्त्वया ।। ११६
ममाभिवाच्छितं ह्येतत्कारणं शृणु चात्र यत् ।
एतां हंसावलीं बाल्येऽप्यच्युतार्चनतत्पराम् ।। ११७
शिरीषसुकुमाराङ्गीं दृष्ट्वा चिन्ता ममोदभूत् ।
ईदृग्गुणायाः सदृशो वरः कोऽस्या भवेदिति ।। ११८
अपश्यतश्च सदृशं वरमस्यास्ततो मम ।
तच्चिन्तया विनिद्रस्य ह्युदपादि महाञ्ज्वरः ।। ११९
तत्प्रशान्त्यै च संपूज्य कृतविज्ञप्तिमार्तितः ।
रात्रावीषत्सनिद्रं मां हरिः स्वप्ने समादिशत् ।। १२०
यत्कृते पुत्र जातोऽयं ज्वरस्ते सैव पाणिना ।
हंसावली त्वां स्पृशतु ततः शाम्यति ते ज्वरः ।। १२१
मत्पूजापावनेनैषा यं यं हस्तेन संस्पृशेत् ।
तस्य तस्य ह्यसाध्योऽपि ज्वरो नश्येदसंशयम् ।। १२२
एतद्विवाहचिन्ता च न कार्या भवता पुनः ।
राजपुत्रः पतिर्भावी यतोऽस्याः कमलाकरः ।। १२३
कालं तु कंचिदेतस्या मनाक् क्लेशो भविष्यति ।
इति शार्ङ्गभृतादिष्टः प्रबुद्धोऽस्मि निशाक्षये ।। १२४
ततो हंसावलीहस्तस्पर्शाज्जातोऽस्मि विज्वरः ।
तदैवं युवयोरेष संयोगो देवनिर्मितः ।। १२५
तत्ते हंसावली दत्ता मयेत्युक्त्वा प्रकल्प्य च ।
लग्नं स राजधानीं स्वां मेघमाली नृपो ययौ ।। १२६
तत्रोक्तं तेन तत्सर्वं श्रुत्वा हंसावली रहः ।
सखीमाह रहस्यज्ञां नाम्ना कनकमञ्जरीम् ।। १२७
त्वयासौ दृश्यतां गत्वा राजपुत्रः स एव किम् ।
चित्रकृल्लिखितेनेह येन मे हृदयं हृतम् ।। १२८
तातः कदाचिदन्यस्मै सबलायागताय माम् ।
दद्यात्तन्नामधेयाय भयाद्धि प्राभृतीकृताम् ।। १२९
इत्युक्त्वा प्रेषिता स्वैरं तया कनकमञ्जरी ।
साक्षसूत्राजिनजटं तापसीवेषडम्बरम् ।। १३०
विधाय गत्वा कटकं राजपुत्रस्य तस्य सा ।
आवेदिता परिजनैः प्रविश्यैव विलोक्य तम् ।। १३१
कामस्येव जगज्जैत्रमोहनास्त्राधिदैवतम् ।
तद्रूपहृतचित्ताभूत्समाधिस्येव तत्क्षणम् ।। १३२
सोत्का चाचिन्तयत्स्यान्मे संगमो नेदृशेन चेत् ।
धिग्जन्म तर्हि युक्तं तत्करिष्येऽत्र यदस्त्विति ।। १३३
अथोपसृत्य दत्ताशीस्तस्मै मणिमुपानयत् ।
उवाच चोपविष्टा तमात्तरत्नं कृतादरम् ।। १३४
मयायमसकृद्दृष्टप्रत्ययो मणिरुत्तमः ।
धारितेनामुना शत्रोः स्तम्भ्यते शस्त्रमुत्तमम् ।। १३५
गुणानुरागाच्च मया तुभ्यमेव समर्पितः ।
यथा तवोपयुक्तोऽयं राजपुत्र न मे तथा ।। १३६
एवमुक्तवती तेन व्याहृता राजसूनुना ।
एकभिक्षाव्रतव्याजात्सा निषिध्य ययौ ततः ।। १३७
विमुच्य तापसीवेषं कृत्वोद्विग्नमिवाननम् ।
हंसावलीमुपागात्सा पृष्टा तां च मृषाब्रवीत् ।। १३८
अवाच्यमपि ते राजरहस्यं वच्मि भक्तितः ।
इतो मां तापसीवेषां राजपुत्रस्य तस्य तम् ।। १३९
गतां कटकमभ्येत्य स्वैरमेकोऽभ्यधात्पुमान् ।
भगवत्यपि जानासि भूततन्त्रविधिक्रमम् ।। १४०
तच्छ्रुत्वा तं प्रतीहारमिव दृष्ट्वाहमब्रवम् ।
सुष्ठु जानामि किं नाम ममैतत्किल वस्त्विति ।। १४६
ततोऽहं तेन तस्यैव सकाशं देवि तत्क्षणम् ।
राजपुत्रस्य कमलाकरस्यात्र प्रवेशिता ।। १४२
स च दृष्टो मया रुग्णो भूताविष्टो विषण्णया ।
संयम्यमानः पार्श्वस्थैराबद्धौषधिसन्मणिः ।। १४३
रचितालीकरक्षा च निर्गताहं ततः क्षणात् ।
प्रातरेत्यापनेष्यामि दोषमस्येतिवादिनी ।। १४४
ततोऽशङ्कितदृष्टेदृगनिष्टात्यर्थदुःखिता ।
आगतास्मि तवाख्यातुं प्रमाणं त्वमतः परम् ।। १४५
श्रुत्वैतद्रचितं तस्या वचो निर्घातदारुणम् ।
ऋज्वी हंसावली क्षिप्रं संमुह्यैव जगाद ताम् ।। १४६
गुणवत्यां स्वसृष्टावप्यहो धिङ्मत्सरो विधेः ।
इन्दोः कलङ्को दोषश्च तस्य येनैष निर्मितः ।। १४७
वृतश्च स मया भर्ता न शक्यश्चोपलक्षितुम् ।
तस्मान्मे मरणं श्रेयो वने वा गमनं क्वचित् ।। १४८
तदत्र वद किं कार्यमित्युक्ता मुग्धया तया ।
मायिनी तामवादीत्सा पुनः कनकमञ्जरी ।। १४९
विवाहे विनिधायैकां त्वद्वेषामिह चेटिकाम् ।
निर्गत्य क्वापि यास्यावस्तत्कालं व्याकुले जने ।। १५०
तच्छ्रुत्वा राजपुत्री सा कुसखीं तामभाषत ।
त्वमेव तर्हि मद्वेषं कृत्वात्मानं विवाहय ।। १५१
तेन राजसुतेनान्या का ममाप्ता भवादृशी ।
इत्युक्ता सा तया पापावोचत्कनकमञ्जरी ।। १५२
एवं करिष्ये युक्त्याहं भवाश्वस्ता यदस्तु मे ।
तत्कालं तु यथा वक्ष्ये कुर्वीथास्त्वं तथैव तत् ।। १५३
इत्याश्वास्यैव तां गत्वाशोककर्यै शशंस सा ।
विश्वासभूमये सख्यै स्वरहस्य चिकीर्षितम् ।। १५४
तयैव सहिता तां च तान्यहान्यन्वसेवत ।
हंसावलीं विमनसं कृतकर्तव्यसंविदम् ।। १५५
प्राप्ते चोद्वाहदिवसे वरे सायमुपागते ।
तस्मिन्गजाश्वपादातसहिते कमलाकरे ।। १५६
सर्वस्मिन्नुत्सवव्यग्रे जने युक्त्यान्यचेटिकाः ।
निवार्य वासकं गुप्तं प्रसाधननिभाद्द्रुतम् ।। १५७
हंसावलीं प्रवेश्यैव कृत्वा तद्वेषमात्मनः ।
चक्रेऽशोककरीवेषां तां सा कनकमञ्जरी ।। १५८
अशोककर्याः स्वं वेषं सहचर्या विधाय च ।
प्राप्ते निशागमे हंसावलीमेतामुवाच सा ।। १५९
पश्चिमेन विनिर्गत्य द्वारेणास्याः पुरो बहिः ।
क्रोशमात्रे पुराणोऽस्ति सुषिरः शाल्मलिद्रुमः ।। १६०
गत्वा तस्यान्तरे स्थित्वा प्रतीक्षस्व मदागमम् ।
कृते कार्ये च तत्राहं त्वामुपैष्यामि निश्चितम् ।। १६१
इत्युक्ता सा तया व्याजसख्या हंसावली तदा ।
निरगात्तत्सखीवेषा तथेत्यन्तःपुरान्निशि ।। १६२
प्रायाच्च जन्याकीर्णेन पुरीद्वारेण तेन सा ।
निर्गत्यालक्षिता तस्य मूलं शाल्मलिशाखिनः ।। १६३
दृष्ट्वान्धकारगहनं तद्गर्भं नाविशच्च सा ।
बिभ्यती तत्समीपस्थं त्वारुरोह वटद्रुमम् ।। १६४
तत्रासीत्पल्लवच्छन्ना कुसखी मार्गदर्शिनी ।
बुबुधे न तु तस्यास्तां कुसृतिं सरलाशया ।। १६५
तावद्राजकुले तत्र लग्नकालेऽभ्युपस्थिते ।
धृतहंसावलीवेषां स्थितां कनकमञ्जरीम् ।। १६६
आनाय्यारोपितां वेदीं राज्ञा तां कमलाकरः ।
उपयेमे सनीरङ्गीं निशि केनाप्यलक्षिताम् ।। १६७
कृतोद्वाहो गृहीत्वा च व्याजहंसावलीं द्रुतम् ।
मायाकनकमञ्जर्याशोककर्या युतां स ताम् ।। १६८
अद्यैव शुभनक्षत्रवशात्स्वकटकं प्रति ।
तेन प्रत्यक्पुरीद्वारमार्गेण प्रययौ ततः ।। १६९
गच्छंश्च शाल्मलितरोर्निकटं प्राप तस्य सः ।
यस्यान्तिके विप्रलब्धा स्थिता हंसावली वटे ।। १७०
प्राप्तं चात्र तमालिङ्ग्य त्रस्तेव कमलाकरम् ।
कूटहंसावली साशु तदारूढेभपृष्ठगा ।। १७१
संभ्रमात्तेन पृष्टा च कैतवात्साश्रुरब्रवीत् ।
आर्यपुत्राद्य जानेऽहं स्वप्नेऽस्माच्छाल्मलिद्रुमात् ।। १७२
निर्गत्य राक्षसीव स्त्री मां भक्षयितुमग्रहीत् ।
ततः प्रधाव्य केनापि ब्राह्मणेनास्मि मोचिता ।। १७३
तेनैवाश्वास्य चोक्ताहं पुत्र्यमुं दाहयेस्तरुम् ।
एतस्मान्निरियात्स्त्री चेत्क्षेप्तव्यात्रैव सा पुनः ।। १७४
एवं शिवं स्यादित्युक्त्वा द्विजे तस्मिंस्तिरोहिते ।
प्रबुद्धाहं स्मृतं चैतद्दृष्ट्वा तरुममुं मया ।। १७५
तेन भीताहमित्युक्तस्तया स कमलाकरः ।
आदिदेशाशु भृत्यान्स्वांस्तयोर्दाहे तरुस्त्रियोः ।। १७६
अधाक्षुस्ते च तं वृक्षं कूटहंसावली च सा ।
दग्धां हंसावलीमत्र मेनै तस्मादनिर्गताम् ।। १७७
ततस्तया स कमलाकरो निर्वृतया सह ।
सत्यहंसावलीलाभं मन्वानः कटकं ययौ ।। १७८
ततोऽपि त्वरितं यातः प्रातः स्वां कोशला पुरीम् ।
कृतकार्यत्वतुष्टेन पित्रा राज्येऽभ्यषिच्यत ।। १७९
वनं पितरि याते च सोऽनुशास्ति स्म मेदिनीम् ।
व्याजहंसावलीं भार्यां बिभ्रत्कनकमञ्जरीम् ।। १८०
स मनोरथसिद्धिस्तु दूरे राजकुलादभूत् ।
बन्दी तया परिज्ञानाच्छरीरभयशङ्कया ।। १८१
सापि हंसावली तस्यां रात्रौ तत्र वटे स्थिता ।
श्रुत्वा दृष्ट्वा च तत्सर्वं वञ्चितास्मीत्यबुध्यत ।। १८२
अचिन्तयत्तु तत्कालं प्रयाते कमलाकरे ।
अहो ममैतया कान्तः कुसख्या छद्मना हृतः ।। १८३
अहो दग्ध्वैव मामस्मान्निर्वृतिं प्राप्तुमीप्सति ।
अश्रेयसे न वा कस्य विश्वासो दुर्जने जने ।। १८४
तदस्य मत्कृते दग्धस्याङ्गारार्चिषि शाल्मलेः ।
क्षिपाम्यभव्यमात्मानं भवस्याभ्यानृणा तरोः ।। १८५
इत्यालोच्यावरुह्याथ वटात्प्राणव्ययोन्मुखी ।
जातबुद्धिर्विधेर्योगादित्यन्तर्विममर्श सा ।। १८६
किं त्यजामि वृथात्मानं जीवन्ती नचिरादहम् ।
मन्युप्रतिक्रिया तस्याः करिष्यामि सखीद्रुहः ।। १८७
तातस्य हि तदा स्वप्ने ज्वराक्रान्तस्य शौरिणा ।
तच्छान्तिं मत्करस्पर्शादादिश्योक्तमभूदिदम् ।। १८८
हंसावली पतिं प्राप्स्यत्युचितं कमलाकरम् ।
कालं कमपि तु क्लेशो भवितास्या मनागिति ।। १८९
तद्गत्वा क्वापि पश्यामि तावदित्यवधार्य सा ।
हंसावली ततः प्रायान्निर्जनामटवीं प्रति ।। १९०
दूरं गतायास्तस्याश्च क्लान्तायाः प्रस्खलद्गतेः ।
मार्गप्रकटनायेव दयया सा ययौ क्षपा ।। १९१
तद्दर्शनसमुद्भूतकृपावेशवशादिव ।
मुमोच द्यौरवश्यायबाष्पवारिकणोत्करम् ।। १९२
तदश्रुमार्जनायेव प्रसारितकरो रविः ।
दर्शिताशाकृताश्वासमुदगाद्गुणिबान्धवः ।। १९३
ततः सा किंचिदुच्छ्वस्ता निरस्तजनदर्शना ।
उत्पथैः क्रमशो यान्ती कुशकण्टकविक्षता ।। १९४
राजपुत्री चिरात्प्राप वनमेकं विहंगमैः ।
गुञ्जद्भिरित एहीति वदद्भिरिव राजितम् ।। १९५
तत्र सा प्राविशच्छ्रान्ता वीज्यमानेव सादरम् ।
वातवेल्लल्लताजालतालवृन्तैरनोकहैः ।। १९६
ददर्श च वनं सा तन्मधुस्फीतं प्रियोत्सुका ।
प्रफुल्लसहकारस्थकलकूजितकोकिलम् ।। १९७
विग्ना च चिन्तयामास मां दहत्यत्र यद्यपि ।
पुष्परेणुपिशङ्गोऽयं मलयानिलपावकः ।। १९८
तरुभ्यो निपतन्तश्च कुसुमप्रकरा इमे ।
नदत्स्वलिषु निघ्नन्ति कामबाणोत्करा इव ।। १९९
तथापि कुसुमैरेभिः पूजयन्ती रमापतिम् ।
इहैव तावत्तिष्ठामि क्षपयन्ती स्वदुष्कृतम् ।। २००
इति संचिन्त्य वापीषु स्नान्ती तस्थौ फलाशना ।
तत्र पूजापरा शौरेः प्रेप्सुः सा कमलाकरम् ।। २०१
अत्रान्तरे कोशलायां विधियोगाज्ज्वरेण सः ।
चातुर्थिकेन दीर्घेण जगृहे कमलाकरः ।। २०२
तद्दृष्ट्वा तत्र सा पापा कूटहंसावलो तदा ।
भीता व्यचिन्तयच्चेतस्येवं कनकमञ्जरी ।। २०३
एकं तावद्भयं मेऽन्तः सदाशोककरीकृतम् ।
मन्त्रभेदात्तदुपरि द्वितीयमिदमागतम् ।। २०४
यदस्य मत्प्रभोः पूर्वं कथितो ज्वरनाशनः ।
हंसावलीकरस्पर्शस्तत्पित्रा जनसंनिधौ ।। २०५
तच्चाधुना ज्वराक्रान्तो यदैवैष स्मरिष्यति ।
अतत्प्रभावा नङ्क्ष्यामि तदैवोद्घाटिता सती ।। २०६
तन्मे कयापि योगिन्या यः पूर्वं ज्वरचेटकः ।
प्रोक्तो विधिवदस्यार्थे ज्वरघ्नं साधयामि तम् ।। २०७
तस्यैवाग्रे च हन्म्येतां युक्त्याशोककरीं यतः ।
मानुषाङ्गैः कृतार्घादिः स सिद्धोऽभीष्टकृद्भवेत् ।। २०८
एवं राज्ञो ज्वरे नष्टेऽशोककर्यानया सह ।
उभे भये मे शाम्येतां न पश्याम्यन्यथा शिवम् ।। २०९
इत्यालोच्याविरुद्धं यत्तत्तस्यै स्वमनीषितम् ।
शशंसाशोककर्यै सा मानुषाघातवर्जितम् ।। २१०
ततो दत्तानुमतया संभारे ढौकिते तया ।
तद्द्वितीया स्वया युक्त्या बहिः कृत्वा परिच्छदम् ।। २११
द्वारान्तरेण निर्गत्य गुप्तमन्तःपुरान्निशि ।
ययौ शून्यैकलिङ्गं सा खड्गहस्ता शिवालयम् ।। २१२
तत्र खड्गहतच्छागशोणितस्नातरञ्जितम् ।
तदस्रकल्पितार्घं च तदन्त्रस्रग्विवेष्टितम् ।। २१३
आनर्च शिवलिङ्गं सा तद्धृत्पद्मेन मूर्धनि ।
धूपं दत्त्वा तदक्षिभ्यां तच्छिरोऽस्मै बलिं ददौ ।। २१४
ततस्तदग्रवेद्यां च लिप्तायां रक्तचन्दनैः ।
लिलेख गोरोचनया कमलं साष्टपल्लवम् ।। २१५
तत्कर्णिकायां सास्रेण पिष्टेन रचितं ज्वरम् ।
भस्ममुष्टिप्रहरणं त्रिपादं त्रिमुखं न्यधात् ।। २१६
पल्लवेषु निवेश्यात्र परिवारं यथाविधि ।
ज्वरस्य निजमन्त्रेण तस्याह्वानं व्यधत्त सा ।। २१७
ततः पूर्वोक्तवत्सास्य स्नानार्घ्याद्यौपहारिकम् ।
चिकीर्षुर्मानुषाङ्गास्रैः प्राहाशोककरीं स्म ताम् ।। २१८
भूतले न्यस्तसर्वाङ्गं देवस्य सखि सांप्रतम् ।
कुरु प्रणाममेवं हि श्रेयस्तव भविष्यति ।। २१९
ततस्तथेति धरणौ प्रणताया दुराशया ।
तस्याः खड्गप्रहारं सा ददौ कनकमञ्जरी ।। २२०
तेन दैवान्मनाक्स्कन्धे क्षता सत्रासमुत्थिता ।
विद्रुता सानुयान्तीं तां दृष्ट्वा कनकमञ्जरीम् ।। २२१
त्रायध्वमिति चक्रन्द यदाशोककरी मुहुः ।
तेनाभ्यधावन्नगरीरक्षिणोऽत्राभितो जनाः ।। २२२
ते दृष्ट्वाकृष्टखङ्गां तां भीमां कनकमञ्जरीम् ।
मृतकल्पां व्यधुः शस्त्रप्रहारै राक्षसीधिया ।। २२३
बुद्ध्वाशोककरीवक्त्राद्यथातत्त्वं ततश्च ते ।
द्वे ते राजकुलं निन्युः पुरस्कृत्य पुराधिपम् ।। २२४
विज्ञप्तस्तत्र तै राजा संभ्रान्तः कमलाकरः ।
आनाययत्कुभार्यां तां स्वान्तिकं तां च तत्सखीम् ।। २२५
तयोश्चानीतयोर्भीत्या प्रहारव्यथया च सा ।
तीव्रयोत्क्रान्तजीवाभूत्सद्यः कनकमञ्जरी ।। २२६
ततोऽशोककरीं राजा व्रणितां तां स तत्सखीम् ।
किमिदं निर्भया ब्रूहीत्यपृच्छदतिदुर्मनाः ।। २२७
सा च तस्मै तदा मूलात्तथा सर्वमवर्णयत् ।
यथा कनकमञ्जर्या कृतं तद्व्याजसाहसम् ।। २२८
ततोऽधिगततत्त्वार्थः स राजा कमलाकरः ।
एवं शुशोच तत्कालमात्मानं भृशदुःखितः ।। २२९
विप्रलब्धोऽस्म्यहं कूटहंसावल्या बतैतया ।
मूढेन यत्स्वहस्तेन दग्धा हंसावली मया ।। २३०
स्वदुष्कृतफलं तावत्पापया लब्धमेतया ।
यद्राजमहिषी भूत्वा प्राप्तैषा वधमीदृशम् ।। २३१
कथं तु रूपमात्रेण संमोह्याहं शिशुर्यथा ।
हृतरत्नेन मुषितो दत्त्वा काचं कुवेधसा ।। २३२
ज्वरशान्त्यै मया सोऽपि ज्ञप्तिकृद्वत न स्मृतः ।
हंसावलीकरस्पर्शस्तत्पितुर्विष्णुनोदितः ।। २३३
एवं स विलपन्स्मृत्वा व्यमृशत्कमलाकरः ।
हंसावली पतिं प्राप्स्यत्येषा क्लेशो मनाक्पुनः ।। २३४
भवितास्या इति वचो वैष्णवं मेघमालिना ।
तत्पित्रोक्तं हि मे तच्च प्रसिद्धं न भवेन्मृषा ।। २३५
तत्सा कथंचिदन्यत्र गता जीवेत्कदाचन ।
स्त्रीचित्तस्येव दैवस्य को वेत्ति गहनां गतिम् ।। २३६
तन्मनोरथसिद्धिः स बन्दी मेऽत्र गतिः पुनः ।
इत्यालोच्य स तं बन्दिवरमानाययन्नृपः ।। २३७
अब्रवीच्च कथं भद्र भवान्नैवेह दृश्यते ।
क्व मनोरथसिद्धिर्वा तेषां ये धूर्तवञ्चिताः ।। २३८
तच्छ्रुत्वा सोऽवदद्बन्दी मन्त्रभेदभयाहता ।
एषैवाशोककर्यत्र महाराज ममोत्तरम् ।। २३९
न च हंसावलीहेतोः कार्या तेऽत्र विषादिता ।
आदिष्टा हरिणैवास्याः कंचित्कालं हि दुःस्थितिः ।। २४०
तन्नित्याराधनोद्योगान्निश्चितं तां स रक्षति ।
प्रभवत्येव धर्मो हि नेह दृष्टं तथा च किम् ।। २४१
तदहं देव यास्यामि तत्प्रवृत्त्युपलब्धये ।
इति तेन स विज्ञप्तो बन्दिना क्षितिपोऽब्रवीत् ।। २४२
आत्मनाहं प्रयास्यामि तामन्वेष्टुं त्वया सह ।
अन्यथा नैव मे चेतः क्षणमप्यवतिष्ठते ।। २४३
एवमुक्त्वा विनिश्चित्य प्रज्ञाढ्याख्यस्य मन्त्रिणः ।
हस्तेऽन्येद्युर्निचिक्षेप राज्यं स कमलाकरः ।। २४४
वार्यमाणोऽप्यलं तेन नगर्या प्रययौ ततः ।
निर्गत्यालक्षितः साकं स मनोरथसिद्धिना ।। २४५
बभ्राम च विचिन्वानः क्षेत्राश्रमवनानि सः ।
अनपेक्षितदेहार्तिर्गुर्वी ह्याज्ञा मनोभुवः ।। २४६
क्रमेण प्राप दैवात्तत्काननं यत्र सा स्थिता ।
हंसावली तपस्यन्ती स मनोरथसिद्धिकः ।। २४७
तत्रापश्यच्च तां मूले रक्ताशोकस्य भास्वतः ।
अन्त्यामिव कलामिन्दोः क्षामां पाण्डुमनोरमाम् ।। २४८
उवाच बन्दिनं तं स केयं निःशब्दनिश्चला ।
ध्यानस्था देवता किं स्याद्रूपमस्या ह्यमानुषम् ।। २४९
तच्छ्रुत्वा वीक्ष्य सोऽवादीद्बन्दी दिष्ट्याभिवर्धसे ।
देव हंसवलीप्राप्त्या सैव ह्येषात्र तिष्ठति ।। २५०
श्रुत्वा तत्प्रेक्ष्य तौ तं च प्रत्यभिज्ञाय बन्दिनम् ।
चक्रन्द सा नवीभूतदुःखा हंसावली तदा ।। २५१
हा तात हा हतास्म्यार्यपुत्र हा कमलाकर ।
हा मनोरथसिद्धे हा विपरीतविधे विधे ।। २५२
इत्येवं विलपन्ती सा मुमूर्च्छ भुवि सोऽपि ताम् ।
श्रुत्वा दृष्ट्वापतद्भूमौ दुःखार्तः कमलाकरः ।। २५३
आश्वासिता ततस्तेन तौ मनोरथसिद्धिना ।
उभौ निश्चितविज्ञातपरस्परसुनिर्वृतौ ।। २५४
विषयोगार्णवोत्तीर्णौ कांचिन्मुदमवापतुः ।
अन्योन्यं च क्रमात्सर्वं स्वं स्वं वृत्तान्तमूचतुः ।। २५५
ततो हंसावलीं तां स गृहीत्वा कमलाकरः ।
बन्दिना सहितस्तेन ययौ स्वां कोशलां पुरीम् ।। २५६
तत्रामयहरं तस्याः पाणिं विधिवदग्रहीत् ।
आनायिते तत्पितरि प्रतीते मेघमालिनि ।। २५७
तदा तया समं युक्तो विशुद्धोभयपक्षया ।
हंसावल्यातिविमलः शुशुभे कमलाकरः ।। २५८
अरंस्त च तया साकं कृती फलितधैर्यया ।
शासन्महीमवियुतः स मनोरथसिद्धिना ।। २५९
एवमापद्यसंत्यक्तधैर्यैः सर्वमवाप्यते ।
तद्वत्स मा तनुं त्याक्षीर्जीवन्प्राप्स्यसि तं प्रभुम् ।। २६०
इत्थं स वृद्धपथिकः कथामाख्याय देव मे ।
निवार्य मरणान्मां च यथाकामं ययौ ततः ।। २६१
इत्युक्त्वा तत्र रात्रौ स चण्डकेतुगृहे सदा ।
मृगाङ्कदत्तमवदत्पुनर्भीमपराक्रमः ।। २६२
अथ लब्धोपदेशः संस्ततोऽटव्यास्त्वदाप्तये ।
गन्तुं तवाभिलषितामगामुज्जयिनीमहम् ।। २६३
तत्र युष्मानसंप्राप्य श्रान्तः कस्याश्चन स्त्रियः ।
दत्तभोजनमूल्योऽहं वासाय प्राविशं गृहम् ।। २६४
तत्र तद्दत्तशयनः क्षणं सुप्तः श्रमादहम् ।
प्रबुध्य यावत्पश्यामि कौतुकान्निभृतस्थितः ।। २६५
तावत्सा स्त्री गृहीत्वैव यवमुष्टिं गृहान्तरे ।
समन्तादावपत्तत्र मन्त्रेण स्फुरिताधरा ।। २६६
तैर्यवैस्तत्क्षणं जातैः फलितैः पक्वतां गतैः ।
लूनैर्भृष्टैश्च पिष्टैश्च सक्तवो विहितास्तया ।। २६७
तान्सक्तून्कांस्यपात्र्या सा निधायाद्भिः समुक्षितान् ।
पूर्वावस्थं गृहं कृत्वा स्नानाय निरगाद्द्रुतम् ।। २६८
ततस्तां शाकिनीं मत्वा स्वैरमुत्थाय सत्वरम् ।
अन्यत्र सक्तुभाण्डे तान्पात्र्यां सक्तून्न्याधमहम् ।। २६९
सक्तुभाण्डात्ततश्चान्यान्सक्तूनुद्धृत्य तावतः ।
तस्यां स्थापितवानस्मि पात्र्यां रक्षितसंकरः ।। २७०
ततो मय्याश्रिते भूयः शयनं स्त्री प्रविश्य सा ।
उत्थाप्य मामदात्पात्र्यास्तान्सक्तून्भोजनाय मे ।। २७१
स्वयं च बुभुजे तस्माद्ग्रहीत्वा सक्तुभाण्डतः ।
तान्सिद्धसक्तूनज्ञातमत्कृतव्यत्यया सती ।। २७२
भुक्तैस्तैः सक्तुभिश्छागी समपद्यत सा तदा ।
ततो नीत्वा मयामर्षाद्विक्रीता सौनिकस्य सा ।। २७३
ततः सौनिकभार्या मामुपेत्यावोचत क्रुधा ।
मत्सखी विप्रलब्धेयं त्वया तल्लप्स्यसे फलम् ।। २७४
इति तत्तर्जितो गत्वा ततो गुप्तं बहिः पुरः ।
श्रान्तः शयितवानस्मि मूले न्यग्रोधशाखिनः ।। २७५
तथाभूतस्य मे तत्र तया सौनिकभार्यया ।
आगत्य दुष्टयोगिन्या गलेऽबध्यत सूत्रकम् ।। २७६
तस्यां गतायां पापायां प्रबुद्धोऽहं च तत्क्षणम् ।
पश्यामि यावत्प्राप्तोऽस्मि मयूरत्वं स्थितस्मृतिः ।। २७७
ततो दिनानि कतिचिद्विग्नो भ्राम्यन्नितस्ततः ।
जीवञ्शाकुनिकेनाहं गृहीतोऽभूवमेकदा ।। २७८
स चानीय ददाति स्म मामस्मै चण्डकेतवे ।
भिल्लराजप्रतीहारमुख्याय प्राभृतीकृतम् ।। २७९
प्रतीहारोऽप्ययं प्रादात्स्वभार्यायै तदैव ताम् ।
तयाहं स्थापितश्चास्मि मण्डपे क्रीडनीयकः ।। २८०
अद्येह दैवानीतेन त्वया मे कण्ठसूत्रके ।
मुक्ते प्राप्तोऽस्मि तां देव पुनः स्वां मानुषाकृतिम् ।। २८१
तदितो मङ्क्षु गच्छावः प्रतीहारो हि हन्त्यसौ ।
रात्रिचर्यासखीन्पापः प्रतिभेदभयात्सदा ।। २८२
त्वं चानीतोऽमुना रात्रिचर्याद्रष्टाद्य तत्प्रभो ।
योगिनीनिर्मितं बद्ध्वा कण्ठे सूत्रमिदं भवान् ।। २८३
मयूरीभूय निर्यातु गवाक्षेणामुना बहिः ।
ततः प्रसारितभुजः सूत्रं कण्ठात्तवोच्छ्रितात् ।। २८४
मुक्त्वा बद्ध्वात्मनः कण्ठे तद्वन्निर्याम्यहं द्रुतम् ।
त्वयाथ मुक्ते मे सूत्रे भवावः प्रकृतिस्थितौ ।। २८५
बहिरर्गलितेनास्ति द्वारेण न विनिर्गमः ।
एवमुक्तवति प्राज्ञे तस्मिन्भीमपराक्रमे ।। २८६
मृगाङ्कदत्तस्तद्युक्तस्तथेति निरगात्ततः ।
जगाम च स्वनिलयं स्थितान्यसचिवद्वयम् ।। २८७
तत्र सर्वेऽपि तेऽन्योन्यकृत्स्नवृत्तान्तवर्णनैः ।
निन्युर्मृगाङ्कदत्ताद्याः प्रहृष्टास्तां विभावरीम् ।। २८८
प्रातर्मृगाङ्कदत्तस्य पार्श्वं तस्याजगाम सः ।
मायाबटुर्भिल्लराजस्तस्यां पल्ल्यामधीश्वरः ।। २८९
स पृष्टरात्रिसौख्यस्तं राजपुत्रं विनोदयन् ।
अक्षैः क्रीडाम एहीति मायाबटुरभाषत ।। २९०
ततस्तं सप्रतीहारं वीक्ष्य भिल्लं समागतम् ।
सखा मृगाङ्कदत्तस्य सोऽथ श्रुतधिरभ्यधात् ।। २९१
किमक्षैर्विस्मृतं किं वा दृश्यमद्य हि वर्तते ।
प्रतीहारमयूरस्य नृत्यमुक्तं ह्य एव यत् ।। २९२
श्रुत्वैतच्छ्रुतधेः स्मृत्वा कौतुकाच्छबरेश्वरः ।
प्राहिणोत्स प्रतीहारं मयूरानयनाय तम् ।। २९३
कथं प्रमादाद्विस्मृत्य न स चौरो मया हतः ।
साक्षी रात्रिरहस्यस्य क्षिप्तोऽपि शिखिवेश्मनि ।। २९४
तद्यामि शीघ्रमुभयं करोमीति विचिन्तयन् ।
स्मृत्वोद्घातात्प्रतीहारः सोऽप्यगात्सत्वरं गृहम् ।। २९५
तत्र यावत्प्रविश्यैव वीक्षते शिखिवेश्मनि ।
तावन्न चौरं नाप्यत्र स मयूरं ददर्श तम् ।। २९६
अथ भीतविषण्णः स गत्वा स्वं नृपमब्रवीत् ।
निशि चौरेण मे नीतः स मयूरः प्रभो इति ।। २९७
प्रसिद्धः स महाचौरो येन बर्ही हृतः स ते ।
इति तत्र स्मितमुखेनोक्ते श्रुतधिना ततः ।। २९८
दृष्ट्वा मृगाङ्कदत्तादीन्हसतोऽन्योन्यदर्शिनः ।
मायाबटुस्तान्निर्बन्धात्किमेतदिति पृष्टवान् ।। २९९
ततः क्षत्त्रा यथा तेन रात्रौ मेलो यथा च सः ।
राजपत्न्या गृहं कामी गत्वा शस्त्रकलिं व्यधात् ।। ३००
यथा क्षत्तृगृहप्राप्तिर्यथा भीमपराक्रमः ।
मोचितोऽत्र मयूरत्वान्निर्गमश्च यथा ततः ।। ३०१
तथा मृगाङ्कदत्तः स्वं क्षत्तुः संबन्धिनं च तम् ।
वृत्तान्तं शबरेन्द्राय तस्मै सर्वं शशंस सः ।। ३०२
तद्बुद्ध्वाछुरिकापरिक्षतकरामन्तःपुरे चेटिकां
दृष्ट्वा तामथ वीक्ष्य कण्ठरचिते तस्मिन्क्षणं सूत्रके ।
भूयो भीमपराक्रमस्य शिखितां शुद्धान्तविध्वंसिनं
क्षत्तारं शबरेश्वरः सपदि तं मायाबटुं सोऽवधीत् ।। ३०३
तां त्वविनीतां राज्ञीं मृगाङ्कदत्तेन रक्षितां वधतः ।
दूरस्थितां चकार स मञ्जुमतीं परिहृतस्पर्शाम् ।। ३०४
तत्पूजितः स च ततोऽत्र पुलिन्दपल्ल्यामासीद्दिनानि किल तानि मृगाङ्कदत्तः ।
बद्धोद्यमोऽप्यधिगमाय शशाङ्कवत्याः संप्राप्तशेषसखिसंगमसव्यपेक्षः ।। ३०५
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुर्थस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/12\/004\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/12\/004.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००४">००४</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/12/004.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ततः श्रुतधियुक्तेन समं विमलबुद्धिना ।<br>
स शशाङ्कवतीहेतोर्गच्छन्नुज्जयिनीं प्रति ।। १<br>
मृगाङ्कदत्तः संप्रापदन्तरा नर्मदानदीम् ।<br>
वीचिवेल्लद्भुजलतां विलसत्फेनपाण्डुराम् ।। २<br>
दिष्टया मिलदमात्योऽयं संवृत्त इति वीक्ष्य तम् ।<br>
हर्षादिव प्रनृत्यन्तीं हसन्तीं चपलाशयाम् ।। ३<br>
तस्यां स्नानावतीर्णे च तस्मिन्कश्चिदुपाययौ ।<br>
तत्र मायाबटुर्नाम स्नातुं शबरभूपतिः ।। ४<br>
तं स्नान्तं सहसोत्थाय त्रयोऽत्र जलमानुषाः ।<br>
युगपज्जगृहुर्भिल्लं भीतिनश्यत्परिच्छदम् ।। ५<br>
तद्दृष्ट्वाकृष्टखड्गोऽन्तः प्रविश्य जलमानुषान् ।<br>
हत्वा मृगाङ्कदत्तस्तान्भिल्लेन्द्रं तममोचयत् ।। ६<br>
स तद्ग्राहभयान्मुक्तो भिल्लराजो जलोत्थितः ।<br>
तं राजपुत्रं पप्रच्छ पतित्वा पादयोस्ततः ।। ७<br>
धात्रा कस्त्वमिहानीतः प्राणत्राणाय मे वद ।<br>
कस्य चालंकृतो वंशस्त्वया सुकृतिनः पितुः ।। ८<br>
को वा कटाक्षितः पुण्यैर्देशो यत्र गमिष्यसि ।<br>
इत्युक्त्वा श्रुतधेः श्रुत्वा तद्वृत्तान्तमशेषतः ।। ९<br>
सुतरां प्रणतस्तं स शबरेन्द्रोऽब्रवीत्पुनः ।<br>
तर्ह्यहं ते यथादिष्टे सहायोऽत्राभिवाञ्छिते ।। १०<br>
सख्या दुर्गपिशाचेन मातङ्गपतिना सह ।<br>
तत्प्रसादं कुरुष्वैहि गृहान्भृत्यस्य मे प्रभो ।। ११<br>
इति सप्रणयैस्तैस्तैर्वचोभिः प्रार्थ्य तं ततः ।<br>
मृगाङ्कदत्तं पल्लीं स्वां शबरेन्द्रो निनाय सः ।। १२<br>
उपाचरच्च तं तत्र यथावत्स्वविभूतिभिः ।<br>
राजपुत्रमशेषेण पल्लीलोकेन पूजितम् ।। १३<br>
सोऽपि मातङ्गराजोऽत्र समेत्याभिननन्द तम् ।<br>
दासीभूय सुहृत्प्राणप्रदं न्यस्तशिरा भुवि ।। १४<br>
ततो मायाबटोस्तस्य भिल्लेन्द्रस्यानुरोधतः ।<br>
मृगाङ्कदत्तस्तत्रैव तस्थौ कांश्चित्स वासरान् ।। १५<br>
एकदा च स्थिते तस्मिन्द्यूतं स शबरेश्वरः ।<br>
समं निजप्रतीहारेणारेभे चण्डकेतुना ।। १६<br>
तावन्नभसि मेघेषु गर्जत्सु गृहबर्हिणः ।<br>
प्रनृत्तान्द्रष्टुमुत्तस्थौ स मायाबटुभूपतिः ।। १७<br>
ततः स द्यूतरसिकः प्रतीहारस्तमभ्यधात् ।<br>
किमेभिः प्रेक्षितै राजन्नसुशिक्षितताण्डवैः ।। १८<br>
स मयूरो गृहे मेऽस्ति नास्ति योऽन्यत्र भूतले ।<br>
दर्शयिष्यामि तं प्रातस्तुभ्यं तद्रसिकोऽसि चेत् ।। १९<br>
तच्छ्रुत्वा दर्शनीयो मे सर्वथा स त्वयेति च ।<br>
उक्त्वा स तं प्रतीहारं दिनकृत्यं व्यधान्नृपः ।। २०<br>
मृगाङ्कदत्तोऽप्याकर्ण्य सर्वं तत्तत्र सानुगः ।<br>
तथैवोत्थाय विदधे स्नानाहारादिकाः क्रियाः ।। २१<br>
ततो रात्रावुपेतायामन्धे तमसि जम्भिते ।<br>
कस्तूरिकानुलिप्ताङ्गो वसानो नीलवाससी ।। २२<br>
स राजपुत्रः स्वोद्देशाद्वीरचर्यार्थमेककः ।<br>
सुप्तानुगाद्वासगृहात्खड्गपाणिर्विनिर्ययौ ।। २३<br>
भ्रमंश्च तत्र केनापि पुंसा मार्गागतेन सः ।<br>
अपश्यता ध्वान्तवशादंसेनांसेऽभ्यहन्यत ।। २४<br>
ततः सोऽभ्यभवत्क्रुद्धो युद्धायाह्वयति स्म तम् ।<br>
स चाहतः पुमान्प्रौढस्तत्कालोचितमभ्यधात् ।। २५<br>
किं ताम्यस्यविचार्यैव विचारयसि चेत्ततः ।<br>
वाच्यो निशापतिर्येन निशैषा न प्रकाशिता ।। २६<br>
धाता वा येन पूर्णोऽस्य नाधिकारोऽत्र निर्मितः ।<br>
येन वैराणि जायन्ते तमसीदृश्यकारणम् ।। २७<br>
तच्छ्रुत्वा सत्यमित्युक्त्वा तुष्टो नागरिकोक्तितः ।<br>
मृगाङ्कदत्तः कोऽसीति स तं पप्रच्छ पूरुषम् ।। २८<br>
चौरोऽहमिति तेनोक्तः पुंसा सोऽप्यवदन्मृषा ।<br>
हस्तमानय सब्रह्मचारी मम भवानिति ।। २९<br>
कृत्या च सख्यं जिज्ञासुः स तेनैव सह व्रजन् ।<br>
मृगाङ्कदत्तः संप्राप जीर्णकूपं तृणावृतम् ।। ३०<br>
तत्र तेन प्रविष्टेन पुंसा सह सुरुङ्गया ।<br>
गत्वा मायाबटोस्तस्य राज्ञोऽन्तःपुरमाप्तवान् ।। ३१<br>
तत्र दीपेन दृष्ट्वा तं परिजज्ञे स पूरुषम् ।<br>
यावत्सोऽत्र प्रतीहारश्चण्डकेतुर्न तस्करः ।। ३२<br>
प्रतीहारस्तु न स तं मन्दालोकैककोणगम् ।<br>
परिजज्ञेऽन्यवेषस्थं राजस्त्रीछन्नकामुकः ।। ३३<br>
राजवध्वा च स तया प्राप्त एवानुरक्तया ।<br>
उत्थाय कण्ठे जगृहे मञ्जुमत्यभिधानया ।। ३४<br>
उपवेश्य च पर्यङ्के स पृष्टोऽभूत्तया तदा ।<br>
अद्यैव भवता कोऽयमिहानीतः पुमानिति ।। ३५<br>
सुहृन्ममायं विश्वस्ता भवेत्युक्ता च तेन सा ।<br>
प्रतीहारेण सोद्वेगा मञ्जुमत्येवमव्रवीत् ।। ३६<br>
कुतो मे मन्दभाग्याया विश्वासो यदसौ नृपः ।<br>
मृत्योर्मृगाङ्कदत्तेन मुखं प्राप्तोऽपि रक्षितः ।। ३७<br>
तच्छ्रुत्वा स प्रतीहारस्तामवादीदलं शुचा ।<br>
नृपं मृगाङ्कदत्तं च हनिष्याम्यचिरात्प्रिये ।। ३८<br>
इत्युक्तवन्तं तं दैवात्साब्रवीत्किं विकत्थसे ।<br>
आक्रान्तोऽभूद्यदा ग्राहैर्नृपोऽसौ नर्मदाम्भसि ।। ३९<br>
मृगाङ्कदत्त एवैकस्तदा तद्रक्षणोद्यतः ।<br>
त्वया किं न हतस्तत्र भीतो हि त्वं पलायितः ।। ४०<br>
तत्तूष्णीं भव मा कश्चिदेतच्छ्रोष्यति ते वचः ।<br>
ततो मृगाङ्कदत्तात्त्वं शूरादशिवमाप्स्यसि ।। ४१<br>
एवमुक्तवतीं तां च जारः क्षत्ता न चक्षमे ।<br>
पापे मृगाङ्कदत्ते त्वं बद्धभावाधुना ध्रुवम् ।। ४२<br>
तदस्यानुभवेदानीमधिक्षेपस्य मे फलम् ।<br>
इत्युक्त्वा च स हन्तुं तामुत्तस्थौ सासिधेनुकः ।। ४३<br>
ततो रहस्यधारिण्या तत्र चेटिकयैकया ।<br>
धावित्वा छुरिका तस्यावष्टब्धाभूत्करेण सा ।। ४४<br>
तावद्ययौ मञ्जुमती ततो निर्गत्य सान्यतः ।<br>
क्षत्ता च तस्याश्चेट्यास्तां निकृत्ताङ्गुलितः करात् ।। ४५<br>
आक्षिप्य छुरिकां प्रायात्स्वगृहं स यथागतम् ।<br>
मृगाङ्कदत्तेन सममाकुलो विस्मितात्मना ।। ४६<br>
गच्छाम्यहं भवान्प्राप्तो गृहानिति च तत्र तम् ।<br>
मृगाङ्कदत्तः क्षत्तारं तमस्यप्रकटोऽब्रवीत् ।। ४७<br>
इह निद्रां भज क्षिप्रं परिश्रान्तो भृशं ह्यसि ।<br>
इति सोऽपि प्रतीहारो राजपुत्रं तमभ्यधात् ।। ४८<br>
ततस्तथेति तेनोक्ते तच्चेष्टालोकनैषिणा ।<br>
क्षत्ता स्वभृत्यमत्रैकं समाहूय जगाद सः ।। ४९<br>
स मयूरः स्थितो यत्र तत्रैनं नय वासकम् ।<br>
पुरुषं विश्रमायास्मै शयनीयं प्रयच्छ च ।। ५०<br>
तथेति च स तद्भृत्यस्तस्मिन्प्रावेशयद्गृहे ।<br>
नीत्वा मृगाङ्कदत्तं तं दत्तशय्यं सदीपके ।। ५१<br>
गते तस्मिन्बहिर्द्वारं बद्ध्वा शृङ्खलयात्र सः ।<br>
मृगाङ्कदत्तोऽपश्यत्तं मयूरं पञ्जरस्थितम् ।। ५२<br>
सोऽयमुक्तोऽमुना क्षत्त्रा शिखीत्यालोच्य कौतुकात् ।<br>
तस्य चोद्घाटयामास मयूरस्य स पञ्जरम् ।। ५३<br>
मयूरः स च निर्गत्य निपुणं वीक्ष्य पादयोः ।<br>
मृगाङ्कदत्तस्य मुहुर्निपपात लुलोठ च ।। ५४<br>
लुठतस्तस्य दृष्ट्वा च कण्ठबद्धं स सूत्रकम् ।<br>
राजपुत्रो मुमोचाशु मत्वा तं तेन पीडितम् ।। ५५<br>
स मुक्तकण्ठसूत्रश्च मयूरस्तस्य पश्यतः ।<br>
संपन्नोऽभूत्तदा तस्य मन्त्री भीमपराक्रमः ।। ५६<br>
ततो मृगाङ्कदत्तस्तमाश्लिष्योत्सुकमानतम् ।<br>
सखे कथय किं न्वेतदिति पप्रच्छ विस्मयात् ।। ५७<br>
अवोचदथ संहृष्टः स तं भीमपराक्रमः ।<br>
शृणु देव स्ववृत्तान्तमा मूलात्कथयामि ते ।। ५८<br>
तदाहं नागशापेन विभ्रष्टो भवदन्तिकात् ।<br>
भ्रमन्नटव्यां संप्रापमेकं शाल्मलिपादपम् ।। ५९<br>
तस्मिन्निखातरूपां च गणेशप्रतिमामहम् ।<br>
दृष्ट्वा प्रणम्य तन्मूले परिश्रान्त उपाविशम् ।। ६०<br>
अचिन्तयं च धिक्सर्वमिदं पापं मया कृतम् ।<br>
रात्रिवेतालवृत्तान्तमावेद्य स्वामिने तदा ।। ६१<br>
तदिहैव त्यजाम्येतमात्मानमपराधिनम् ।<br>
इत्यालोच्यात्र देवाग्रे स्थितोऽभूवमभोजनः ।। ६२<br>
गते कतिपयाहे च कोऽपि तेनागतः पथा ।<br>
वृद्धपान्थस्तरोस्तस्य च्छायायां समुपाविशत् ।। ६३<br>
एवं म्लानमुखः पुत्र कि स्थितोऽसीह निर्जने ।<br>
इति दृष्ट्वा च सोऽपृच्छत्साधुर्मामनुबन्धतः ।। ६४<br>
ततो मया स्ववृत्तान्ते यथावद्विनिवेदिते ।<br>
स वृद्धपथिकः प्रीत्या धीरयन्मामभाषत ।। ६५<br>
आत्मानं हंसि वीरोऽपि कथं स्त्रीवत्स्त्रियोऽपि वा ।<br>
धैर्यमापदि नोज्झन्ति तथा चेमां कथां शृणु ।। ६६<br>
नगर्यां कोशलाख्यायां विमलाकर इत्यभूत् ।<br>
राजा तस्य च पुत्रोऽभूत्कमलाकरसंज्ञकः ।। ६७<br>
यस्तेजोरूपदातृत्वगुणैः श्लाघ्यो विनिर्ममे ।<br>
धात्रेव स्कन्दकंदर्पकल्पद्रुमजिगीषया ।। ६८<br>
तस्यैकदा कुमारस्य दिक्षु स्तुत्यस्य बन्दिभिः ।<br>
गाथामेकां पपाठैको बन्दी परिचितः पुरः ।। ६९<br>
पद्मासादनसोत्सवनानामुखरद्विजालिपरिगीतम् ।<br>
कमलाकरमप्राप्ता क्व रतिं हंसावली लभताम् ।। ७०<br>
एवं मुहुः पठन्पृष्टस्तेन बन्दी जगाद तम् ।<br>
स मनोरथसिद्ध्याख्यः कुमारं कमलाकरम् ।। ७१<br>
देव भ्राम्यन्गतोऽभूवं राज्ञोऽहं मेघमालिनः ।<br>
नगरीं विदिशां नाम लीलोद्यानभुवं श्रियः ।। ७२<br>
तत्र दर्दुरकाख्यस्य गीताचार्यस्य वेश्मनि ।<br>
अहमासं स चैवं मां प्रसङ्गेनैकदाब्रवीत् ।। ७३<br>
इह हंसावली नाम दुहिता नृपतेः पुरः ।<br>
नवीनशिक्षितं प्रातः स्वनृत्तं दर्शयिष्यति ।। ७४<br>
तच्छ्रुत्वा कौतुकाद्युक्त्या समं तेनापरेऽहनि ।<br>
अहं राजकुलं गत्वा प्राविशं रङ्गमण्डपम् ।। ७५<br>
तत्राहतमहातोद्ये तामपश्यं सुमध्यमाम् ।<br>
हंसावलीं राजकन्यां नृत्यन्तीं पितुरग्रतः ।। ७६<br>
आलोलपुष्पाभरणां पाणिप्रेङ्खितपल्लवाम् ।<br>
वल्लीमिव स्मरतरोर्यौवनानिलघूर्णिताम् ।। ७७<br>
ततश्चाचिन्तयमहं नैवास्या हरिणीदृशः ।<br>
भर्तास्ति कश्चिद्योग्योऽन्यः कुमारात्कमलाकरात् ।। ७८<br>
तेन चेत्तादृशेनेयं युज्यते नेदृशी ततः ।<br>
कामस्य किं कृते पुष्पकार्मुकारोपणग्रहः ।। ७९<br>
तदुपायं करोम्यत्र तावदित्यनुचिन्तयन् ।<br>
प्रेक्षणान्ते ततो राजकुलद्वारमगामहम् ।। ८०<br>
चित्रं लिखतु योऽत्रास्ति चित्रकृत्सदृशो मया ।<br>
अभिलिख्येति तत्राहं चीरिकामुदलम्बयम् ।। ८१<br>
अपाटितायामन्येन तस्यां बुद्ध्वा नृपोऽत्र तत् ।<br>
आहूय स्वसुतावासे चित्रकृत्ये न्ययुङ्क्त माम् ।। ८२<br>
ततो वासगृहे तस्या हंसावल्याः सभृत्यकः ।<br>
भित्तौ मयाभिलिखितस्त्वं देव कमलाकर ।। ८३<br>
स्पष्टं चेत्ख्यापयाम्येतत्तद्धूर्तं वेत्ति मामियम् ।<br>
तदेतां राजतनयां युक्त्यैतद्बोधयाम्यहम् ।। ८४<br>
इति संचिन्त्य सुहृदं विश्वस्तं कृतसंविदम् ।<br>
तत्रैकमहमुन्मत्तरूपं रम्यमकारयम् ।। ८५<br>
स उन्मत्तो भ्रमन्गायन्नृत्यंश्चालोक्य दूरतः ।<br>
आनाय्यत क्रीडनको राजपुत्रैर्निजान्तिकम् ।। ८६<br>
ततः क्रीडावशाद्दृष्ट्वा हंसावल्या स्ववासकम् ।<br>
प्रवेशितश्च संपश्यन्स चित्रं त्वत्स्तुतिं व्यधात् ।। ८७<br>
दिष्ट्या दृष्टोऽब्जशङ्खाङ्कपाणिर्लक्ष्मीविलासभूः ।<br>
सोऽयं हरिरिवानन्तगुणौघः कमलाकरः ।। ८८<br>
इत्यादि नृत्यतस्तस्माद्राजकन्या निशम्य सा ।<br>
मामपृच्छत्किमाहायं कश्चैष लिखितस्त्वया ।। ८९<br>
इति तामनुबन्धेन पृच्छन्तीमहमुक्तवान् ।<br>
दृष्टपूर्वोऽमुना नूनमुन्मत्तेनैष सुन्दरि ।। ९०<br>
राजपुत्रो मया योऽयं लिखितो रूपगौरवात् ।<br>
इत्युक्त्वा त्वं मया तस्यै गुणैर्नाम्ना च वर्णितः ।। ९१<br>
ततः स्फूर्जद्भवत्प्रेमरसासेकाप्लुते हृदि ।<br>
संभूतोऽभिनवस्तस्या हंसावल्याः स्मरद्रुमः ।। ९२<br>
अथागतेन राज्ञात्र पित्रा तस्या विलोक्य सः ।<br>
नृत्यन्नुन्मत्तकोऽहं च क्रोधान्निष्कालितौ ततः ।। ९३<br>
ततः प्रभृति चोत्का सा क्षीयमाणा दिने दिने ।<br>
कृष्णपक्षेन्दुलेखेव याता लावण्यशेषताम् ।। ९४<br>
मान्द्यव्याजाच्च पापघ्नमाश्रित्यायतनं हरेः ।<br>
विजनासेविनी युक्त्या जाता सानुज्ञया पितुः ।। ९५<br>
भवच्चिन्ताविनिद्रा च चन्द्रचन्द्रातपासहा ।<br>
स्थिता निशावासरयोरत्र भेदमजानती ।। ९६<br>
तत्र चायतनोद्देशात्प्रविष्टं मां विलोक्य सा ।<br>
आद्वय वस्त्राभरणैः सगौरवमपूजयत् ।। ९७<br>
पूजितो निर्गतश्चाहं तद्दत्तवसनाञ्चले ।<br>
गाथामपश्यं लिखितां त्वत्कृते शृणु तां पुनः ।। ९८<br>
पद्मासादनसोत्सवनानामुखरद्विजालिपरिगीतम् ।<br>
कमलाकरमप्राप्ता क्व रतिं हंसावली लभताम् ।। ९९<br>
वाचयित्वाहमेतां च लब्धतश्चित्तनिश्चयः ।<br>
त्वद्बोधनार्थमागत्य तवैनां पुरतोऽपठम् ।। १००<br>
इदं वस्त्रं च तद्यत्र गाथैषा लिखिता तया ।<br>
इति बन्दिवचः श्रुत्वा गाथां तां प्रविलोक्य च ।। १०१<br>
स श्रोत्रेणोत नेत्रेण प्रविष्टामिव तां हृदि ।<br>
तदा हंसावलीं ध्यायञ्जहर्ष कमलाकरः ।। १०२<br>
तत्प्राप्त्युपायं यावच्च स चिन्तयति सूत्सुकः ।<br>
तावत्पिता तमाहूय राजा दैवादभाषत ।। १०३<br>
अलसाः पुत्र राजानो मन्त्रबद्धा इवोरगाः ।<br>
नश्यन्त्यन्ये तु नष्टा अप्युदयन्ते कथं पुनः ।। १०४<br>
त्वया च दृष्टा नाद्यापि जिगीषा सुखसङ्गिना ।<br>
तदुद्युक्तो भवालस्यमुत्सृज्य मयि तिष्ठति ।। १०५<br>
विजयस्वाग्रतो गत्वा त्वमङ्गाधिपतिं रिपुम् ।<br>
अस्मान्प्रति कृतारम्भं निजदेशाद्विनिर्गतम् ।। १०६<br>
एतत्पितृवचो हृष्टः प्रतिपेदे तथेति सः ।<br>
शूरः प्रियां प्रति च तां यियासुः कमलाकरः ।। १०७<br>
ततः पित्रा समादिष्टैः प्रतस्थे स बलैः सह ।<br>
आकम्पयन्महीपृष्ठं हृदयानि च विद्विषाम् ।। १०८<br>
अथ प्रयाणकैः कैश्चित्प्राप्याङ्गाधिपतेश्चमूम् ।<br>
प्रत्यवस्कन्दभग्नेन सहायुध्यत तेन सः ।। १०९<br>
अब्धेर्जलमिवागस्त्यस्तेजस्वी तस्य च द्विषः ।<br>
बलं पपौ स जग्राह जीवग्राहं च तं जयी ।। ११०<br>
प्रजिघाय च संयम्य पितुः पार्श्वममुं रिपुम् ।<br>
प्रतीहारस्य धुर्यस्य हस्ते दत्त्वानुयात्रिकान् ।। १११<br>
अहमन्यान्रिपूञ्जेतुमितस्तात गतोऽधुना ।<br>
इति क्षत्तुर्मुखेनास्मै पित्रे संदिशति स्म सः ।। ११२<br>
ततो जयन्क्रमेणान्यान्नृपानुपचितो बलैः ।<br>
स प्राप विदिशापुर्या निकटं कमलाकरः ।। ११३<br>
तत्र स्थितश्च व्यसृजत्स दूतं मेघमालिने ।<br>
राज्ञे हंसावलीपित्रे याचितुं तां तदात्मजाम् ।। ११४<br>
सोऽपि दूताददुष्टं तं बुद्ध्वा कन्यार्थमागतम् ।<br>
मेघमाली नृपः प्रीत्या तत्पार्श्वं स्वयमाययौ ।। ११५<br>
कृतातिथ्योऽब्रवीच्चैनं राजपुत्रं कृतादरम् ।<br>
स्वयं परिश्रमो दूतसाध्येऽर्थे किं कृतस्त्वया ।। ११६<br>
ममाभिवाच्छितं ह्येतत्कारणं शृणु चात्र यत् ।<br>
एतां हंसावलीं बाल्येऽप्यच्युतार्चनतत्पराम् ।। ११७<br>
शिरीषसुकुमाराङ्गीं दृष्ट्वा चिन्ता ममोदभूत् ।<br>
ईदृग्गुणायाः सदृशो वरः कोऽस्या भवेदिति ।। ११८<br>
अपश्यतश्च सदृशं वरमस्यास्ततो मम ।<br>
तच्चिन्तया विनिद्रस्य ह्युदपादि महाञ्ज्वरः ।। ११९<br>
तत्प्रशान्त्यै च संपूज्य कृतविज्ञप्तिमार्तितः ।<br>
रात्रावीषत्सनिद्रं मां हरिः स्वप्ने समादिशत् ।। १२०<br>
यत्कृते पुत्र जातोऽयं ज्वरस्ते सैव पाणिना ।<br>
हंसावली त्वां स्पृशतु ततः शाम्यति ते ज्वरः ।। १२१<br>
मत्पूजापावनेनैषा यं यं हस्तेन संस्पृशेत् ।<br>
तस्य तस्य ह्यसाध्योऽपि ज्वरो नश्येदसंशयम् ।। १२२<br>
एतद्विवाहचिन्ता च न कार्या भवता पुनः ।<br>
राजपुत्रः पतिर्भावी यतोऽस्याः कमलाकरः ।। १२३<br>
कालं तु कंचिदेतस्या मनाक् क्लेशो भविष्यति ।<br>
इति शार्ङ्गभृतादिष्टः प्रबुद्धोऽस्मि निशाक्षये ।। १२४<br>
ततो हंसावलीहस्तस्पर्शाज्जातोऽस्मि विज्वरः ।<br>
तदैवं युवयोरेष संयोगो देवनिर्मितः ।। १२५<br>
तत्ते हंसावली दत्ता मयेत्युक्त्वा प्रकल्प्य च ।<br>
लग्नं स राजधानीं स्वां मेघमाली नृपो ययौ ।। १२६<br>
तत्रोक्तं तेन तत्सर्वं श्रुत्वा हंसावली रहः ।<br>
सखीमाह रहस्यज्ञां नाम्ना कनकमञ्जरीम् ।। १२७<br>
त्वयासौ दृश्यतां गत्वा राजपुत्रः स एव किम् ।<br>
चित्रकृल्लिखितेनेह येन मे हृदयं हृतम् ।। १२८<br>
तातः कदाचिदन्यस्मै सबलायागताय माम् ।<br>
दद्यात्तन्नामधेयाय भयाद्धि प्राभृतीकृताम् ।। १२९<br>
इत्युक्त्वा प्रेषिता स्वैरं तया कनकमञ्जरी ।<br>
साक्षसूत्राजिनजटं तापसीवेषडम्बरम् ।। १३०<br>
विधाय गत्वा कटकं राजपुत्रस्य तस्य सा ।<br>
आवेदिता परिजनैः प्रविश्यैव विलोक्य तम् ।। १३१<br>
कामस्येव जगज्जैत्रमोहनास्त्राधिदैवतम् ।<br>
तद्रूपहृतचित्ताभूत्समाधिस्येव तत्क्षणम् ।। १३२<br>
सोत्का चाचिन्तयत्स्यान्मे संगमो नेदृशेन चेत् ।<br>
धिग्जन्म तर्हि युक्तं तत्करिष्येऽत्र यदस्त्विति ।। १३३<br>
अथोपसृत्य दत्ताशीस्तस्मै मणिमुपानयत् ।<br>
उवाच चोपविष्टा तमात्तरत्नं कृतादरम् ।। १३४<br>
मयायमसकृद्दृष्टप्रत्ययो मणिरुत्तमः ।<br>
धारितेनामुना शत्रोः स्तम्भ्यते शस्त्रमुत्तमम् ।। १३५<br>
गुणानुरागाच्च मया तुभ्यमेव समर्पितः ।<br>
यथा तवोपयुक्तोऽयं राजपुत्र न मे तथा ।। १३६<br>
एवमुक्तवती तेन व्याहृता राजसूनुना ।<br>
एकभिक्षाव्रतव्याजात्सा निषिध्य ययौ ततः ।। १३७<br>
विमुच्य तापसीवेषं कृत्वोद्विग्नमिवाननम् ।<br>
हंसावलीमुपागात्सा पृष्टा तां च मृषाब्रवीत् ।। १३८<br>
अवाच्यमपि ते राजरहस्यं वच्मि भक्तितः ।<br>
इतो मां तापसीवेषां राजपुत्रस्य तस्य तम् ।। १३९<br>
गतां कटकमभ्येत्य स्वैरमेकोऽभ्यधात्पुमान् ।<br>
भगवत्यपि जानासि भूततन्त्रविधिक्रमम् ।। १४०<br>
तच्छ्रुत्वा तं प्रतीहारमिव दृष्ट्वाहमब्रवम् ।<br>
सुष्ठु जानामि किं नाम ममैतत्किल वस्त्विति ।। १४६<br>
ततोऽहं तेन तस्यैव सकाशं देवि तत्क्षणम् ।<br>
राजपुत्रस्य कमलाकरस्यात्र प्रवेशिता ।। १४२<br>
स च दृष्टो मया रुग्णो भूताविष्टो विषण्णया ।<br>
संयम्यमानः पार्श्वस्थैराबद्धौषधिसन्मणिः ।। १४३<br>
रचितालीकरक्षा च निर्गताहं ततः क्षणात् ।<br>
प्रातरेत्यापनेष्यामि दोषमस्येतिवादिनी ।। १४४<br>
ततोऽशङ्कितदृष्टेदृगनिष्टात्यर्थदुःखिता ।<br>
आगतास्मि तवाख्यातुं प्रमाणं त्वमतः परम् ।। १४५<br>
श्रुत्वैतद्रचितं तस्या वचो निर्घातदारुणम् ।<br>
ऋज्वी हंसावली क्षिप्रं संमुह्यैव जगाद ताम् ।। १४६<br>
गुणवत्यां स्वसृष्टावप्यहो धिङ्मत्सरो विधेः ।<br>
इन्दोः कलङ्को दोषश्च तस्य येनैष निर्मितः ।। १४७<br>
वृतश्च स मया भर्ता न शक्यश्चोपलक्षितुम् ।<br>
तस्मान्मे मरणं श्रेयो वने वा गमनं क्वचित् ।। १४८<br>
तदत्र वद किं कार्यमित्युक्ता मुग्धया तया ।<br>
मायिनी तामवादीत्सा पुनः कनकमञ्जरी ।। १४९<br>
विवाहे विनिधायैकां त्वद्वेषामिह चेटिकाम् ।<br>
निर्गत्य क्वापि यास्यावस्तत्कालं व्याकुले जने ।। १५०<br>
तच्छ्रुत्वा राजपुत्री सा कुसखीं तामभाषत ।<br>
त्वमेव तर्हि मद्वेषं कृत्वात्मानं विवाहय ।। १५१<br>
तेन राजसुतेनान्या का ममाप्ता भवादृशी ।<br>
इत्युक्ता सा तया पापावोचत्कनकमञ्जरी ।। १५२<br>
एवं करिष्ये युक्त्याहं भवाश्वस्ता यदस्तु मे ।<br>
तत्कालं तु यथा वक्ष्ये कुर्वीथास्त्वं तथैव तत् ।। १५३<br>
इत्याश्वास्यैव तां गत्वाशोककर्यै शशंस सा ।<br>
विश्वासभूमये सख्यै स्वरहस्य चिकीर्षितम् ।। १५४<br>
तयैव सहिता तां च तान्यहान्यन्वसेवत ।<br>
हंसावलीं विमनसं कृतकर्तव्यसंविदम् ।। १५५<br>
प्राप्ते चोद्वाहदिवसे वरे सायमुपागते ।<br>
तस्मिन्गजाश्वपादातसहिते कमलाकरे ।। १५६<br>
सर्वस्मिन्नुत्सवव्यग्रे जने युक्त्यान्यचेटिकाः ।<br>
निवार्य वासकं गुप्तं प्रसाधननिभाद्द्रुतम् ।। १५७<br>
हंसावलीं प्रवेश्यैव कृत्वा तद्वेषमात्मनः ।<br>
चक्रेऽशोककरीवेषां तां सा कनकमञ्जरी ।। १५८<br>
अशोककर्याः स्वं वेषं सहचर्या विधाय च ।<br>
प्राप्ते निशागमे हंसावलीमेतामुवाच सा ।। १५९<br>
पश्चिमेन विनिर्गत्य द्वारेणास्याः पुरो बहिः ।<br>
क्रोशमात्रे पुराणोऽस्ति सुषिरः शाल्मलिद्रुमः ।। १६०<br>
गत्वा तस्यान्तरे स्थित्वा प्रतीक्षस्व मदागमम् ।<br>
कृते कार्ये च तत्राहं त्वामुपैष्यामि निश्चितम् ।। १६१<br>
इत्युक्ता सा तया व्याजसख्या हंसावली तदा ।<br>
निरगात्तत्सखीवेषा तथेत्यन्तःपुरान्निशि ।। १६२<br>
प्रायाच्च जन्याकीर्णेन पुरीद्वारेण तेन सा ।<br>
निर्गत्यालक्षिता तस्य मूलं शाल्मलिशाखिनः ।। १६३<br>
दृष्ट्वान्धकारगहनं तद्गर्भं नाविशच्च सा ।<br>
बिभ्यती तत्समीपस्थं त्वारुरोह वटद्रुमम् ।। १६४<br>
तत्रासीत्पल्लवच्छन्ना कुसखी मार्गदर्शिनी ।<br>
बुबुधे न तु तस्यास्तां कुसृतिं सरलाशया ।। १६५<br>
तावद्राजकुले तत्र लग्नकालेऽभ्युपस्थिते ।<br>
धृतहंसावलीवेषां स्थितां कनकमञ्जरीम् ।। १६६<br>
आनाय्यारोपितां वेदीं राज्ञा तां कमलाकरः ।<br>
उपयेमे सनीरङ्गीं निशि केनाप्यलक्षिताम् ।। १६७<br>
कृतोद्वाहो गृहीत्वा च व्याजहंसावलीं द्रुतम् ।<br>
मायाकनकमञ्जर्याशोककर्या युतां स ताम् ।। १६८<br>
अद्यैव शुभनक्षत्रवशात्स्वकटकं प्रति ।<br>
तेन प्रत्यक्पुरीद्वारमार्गेण प्रययौ ततः ।। १६९<br>
गच्छंश्च शाल्मलितरोर्निकटं प्राप तस्य सः ।<br>
यस्यान्तिके विप्रलब्धा स्थिता हंसावली वटे ।। १७०<br>
प्राप्तं चात्र तमालिङ्ग्य त्रस्तेव कमलाकरम् ।<br>
कूटहंसावली साशु तदारूढेभपृष्ठगा ।। १७१<br>
संभ्रमात्तेन पृष्टा च कैतवात्साश्रुरब्रवीत् ।<br>
आर्यपुत्राद्य जानेऽहं स्वप्नेऽस्माच्छाल्मलिद्रुमात् ।। १७२<br>
निर्गत्य राक्षसीव स्त्री मां भक्षयितुमग्रहीत् ।<br>
ततः प्रधाव्य केनापि ब्राह्मणेनास्मि मोचिता ।। १७३<br>
तेनैवाश्वास्य चोक्ताहं पुत्र्यमुं दाहयेस्तरुम् ।<br>
एतस्मान्निरियात्स्त्री चेत्क्षेप्तव्यात्रैव सा पुनः ।। १७४<br>
एवं शिवं स्यादित्युक्त्वा द्विजे तस्मिंस्तिरोहिते ।<br>
प्रबुद्धाहं स्मृतं चैतद्दृष्ट्वा तरुममुं मया ।। १७५<br>
तेन भीताहमित्युक्तस्तया स कमलाकरः ।<br>
आदिदेशाशु भृत्यान्स्वांस्तयोर्दाहे तरुस्त्रियोः ।। १७६<br>
अधाक्षुस्ते च तं वृक्षं कूटहंसावली च सा ।<br>
दग्धां हंसावलीमत्र मेनै तस्मादनिर्गताम् ।। १७७<br>
ततस्तया स कमलाकरो निर्वृतया सह ।<br>
सत्यहंसावलीलाभं मन्वानः कटकं ययौ ।। १७८<br>
ततोऽपि त्वरितं यातः प्रातः स्वां कोशला पुरीम् ।<br>
कृतकार्यत्वतुष्टेन पित्रा राज्येऽभ्यषिच्यत ।। १७९<br>
वनं पितरि याते च सोऽनुशास्ति स्म मेदिनीम् ।<br>
व्याजहंसावलीं भार्यां बिभ्रत्कनकमञ्जरीम् ।। १८०<br>
स मनोरथसिद्धिस्तु दूरे राजकुलादभूत् ।<br>
बन्दी तया परिज्ञानाच्छरीरभयशङ्कया ।। १८१<br>
सापि हंसावली तस्यां रात्रौ तत्र वटे स्थिता ।<br>
श्रुत्वा दृष्ट्वा च तत्सर्वं वञ्चितास्मीत्यबुध्यत ।। १८२<br>
अचिन्तयत्तु तत्कालं प्रयाते कमलाकरे ।<br>
अहो ममैतया कान्तः कुसख्या छद्मना हृतः ।। १८३<br>
अहो दग्ध्वैव मामस्मान्निर्वृतिं प्राप्तुमीप्सति ।<br>
अश्रेयसे न वा कस्य विश्वासो दुर्जने जने ।। १८४<br>
तदस्य मत्कृते दग्धस्याङ्गारार्चिषि शाल्मलेः ।<br>
क्षिपाम्यभव्यमात्मानं भवस्याभ्यानृणा तरोः ।। १८५<br>
इत्यालोच्यावरुह्याथ वटात्प्राणव्ययोन्मुखी ।<br>
जातबुद्धिर्विधेर्योगादित्यन्तर्विममर्श सा ।। १८६<br>
किं त्यजामि वृथात्मानं जीवन्ती नचिरादहम् ।<br>
मन्युप्रतिक्रिया तस्याः करिष्यामि सखीद्रुहः ।। १८७<br>
तातस्य हि तदा स्वप्ने ज्वराक्रान्तस्य शौरिणा ।<br>
तच्छान्तिं मत्करस्पर्शादादिश्योक्तमभूदिदम् ।। १८८<br>
हंसावली पतिं प्राप्स्यत्युचितं कमलाकरम् ।<br>
कालं कमपि तु क्लेशो भवितास्या मनागिति ।। १८९<br>
तद्गत्वा क्वापि पश्यामि तावदित्यवधार्य सा ।<br>
हंसावली ततः प्रायान्निर्जनामटवीं प्रति ।। १९०<br>
दूरं गतायास्तस्याश्च क्लान्तायाः प्रस्खलद्गतेः ।<br>
मार्गप्रकटनायेव दयया सा ययौ क्षपा ।। १९१<br>
तद्दर्शनसमुद्भूतकृपावेशवशादिव ।<br>
मुमोच द्यौरवश्यायबाष्पवारिकणोत्करम् ।। १९२<br>
तदश्रुमार्जनायेव प्रसारितकरो रविः ।<br>
दर्शिताशाकृताश्वासमुदगाद्गुणिबान्धवः ।। १९३<br>
ततः सा किंचिदुच्छ्वस्ता निरस्तजनदर्शना ।<br>
उत्पथैः क्रमशो यान्ती कुशकण्टकविक्षता ।। १९४<br>
राजपुत्री चिरात्प्राप वनमेकं विहंगमैः ।<br>
गुञ्जद्भिरित एहीति वदद्भिरिव राजितम् ।। १९५<br>
तत्र सा प्राविशच्छ्रान्ता वीज्यमानेव सादरम् ।<br>
वातवेल्लल्लताजालतालवृन्तैरनोकहैः ।। १९६<br>
ददर्श च वनं सा तन्मधुस्फीतं प्रियोत्सुका ।<br>
प्रफुल्लसहकारस्थकलकूजितकोकिलम् ।। १९७<br>
विग्ना च चिन्तयामास मां दहत्यत्र यद्यपि ।<br>
पुष्परेणुपिशङ्गोऽयं मलयानिलपावकः ।। १९८<br>
तरुभ्यो निपतन्तश्च कुसुमप्रकरा इमे ।<br>
नदत्स्वलिषु निघ्नन्ति कामबाणोत्करा इव ।। १९९<br>
तथापि कुसुमैरेभिः पूजयन्ती रमापतिम् ।<br>
इहैव तावत्तिष्ठामि क्षपयन्ती स्वदुष्कृतम् ।। २००<br>
इति संचिन्त्य वापीषु स्नान्ती तस्थौ फलाशना ।<br>
तत्र पूजापरा शौरेः प्रेप्सुः सा कमलाकरम् ।। २०१<br>
अत्रान्तरे कोशलायां विधियोगाज्ज्वरेण सः ।<br>
चातुर्थिकेन दीर्घेण जगृहे कमलाकरः ।। २०२<br>
तद्दृष्ट्वा तत्र सा पापा कूटहंसावलो तदा ।<br>
भीता व्यचिन्तयच्चेतस्येवं कनकमञ्जरी ।। २०३<br>
एकं तावद्भयं मेऽन्तः सदाशोककरीकृतम् ।<br>
मन्त्रभेदात्तदुपरि द्वितीयमिदमागतम् ।। २०४<br>
यदस्य मत्प्रभोः पूर्वं कथितो ज्वरनाशनः ।<br>
हंसावलीकरस्पर्शस्तत्पित्रा जनसंनिधौ ।। २०५<br>
तच्चाधुना ज्वराक्रान्तो यदैवैष स्मरिष्यति ।<br>
अतत्प्रभावा नङ्क्ष्यामि तदैवोद्घाटिता सती ।। २०६<br>
तन्मे कयापि योगिन्या यः पूर्वं ज्वरचेटकः ।<br>
प्रोक्तो विधिवदस्यार्थे ज्वरघ्नं साधयामि तम् ।। २०७<br>
तस्यैवाग्रे च हन्म्येतां युक्त्याशोककरीं यतः ।<br>
मानुषाङ्गैः कृतार्घादिः स सिद्धोऽभीष्टकृद्भवेत् ।। २०८<br>
एवं राज्ञो ज्वरे नष्टेऽशोककर्यानया सह ।<br>
उभे भये मे शाम्येतां न पश्याम्यन्यथा शिवम् ।। २०९<br>
इत्यालोच्याविरुद्धं यत्तत्तस्यै स्वमनीषितम् ।<br>
शशंसाशोककर्यै सा मानुषाघातवर्जितम् ।। २१०<br>
ततो दत्तानुमतया संभारे ढौकिते तया ।<br>
तद्द्वितीया स्वया युक्त्या बहिः कृत्वा परिच्छदम् ।। २११<br>
द्वारान्तरेण निर्गत्य गुप्तमन्तःपुरान्निशि ।<br>
ययौ शून्यैकलिङ्गं सा खड्गहस्ता शिवालयम् ।। २१२<br>
तत्र खड्गहतच्छागशोणितस्नातरञ्जितम् ।<br>
तदस्रकल्पितार्घं च तदन्त्रस्रग्विवेष्टितम् ।। २१३<br>
आनर्च शिवलिङ्गं सा तद्धृत्पद्मेन मूर्धनि ।<br>
धूपं दत्त्वा तदक्षिभ्यां तच्छिरोऽस्मै बलिं ददौ ।। २१४<br>
ततस्तदग्रवेद्यां च लिप्तायां रक्तचन्दनैः ।<br>
लिलेख गोरोचनया कमलं साष्टपल्लवम् ।। २१५<br>
तत्कर्णिकायां सास्रेण पिष्टेन रचितं ज्वरम् ।<br>
भस्ममुष्टिप्रहरणं त्रिपादं त्रिमुखं न्यधात् ।। २१६<br>
पल्लवेषु निवेश्यात्र परिवारं यथाविधि ।<br>
ज्वरस्य निजमन्त्रेण तस्याह्वानं व्यधत्त सा ।। २१७<br>
ततः पूर्वोक्तवत्सास्य स्नानार्घ्याद्यौपहारिकम् ।<br>
चिकीर्षुर्मानुषाङ्गास्रैः प्राहाशोककरीं स्म ताम् ।। २१८<br>
भूतले न्यस्तसर्वाङ्गं देवस्य सखि सांप्रतम् ।<br>
कुरु प्रणाममेवं हि श्रेयस्तव भविष्यति ।। २१९<br>
ततस्तथेति धरणौ प्रणताया दुराशया ।<br>
तस्याः खड्गप्रहारं सा ददौ कनकमञ्जरी ।। २२०<br>
तेन दैवान्मनाक्स्कन्धे क्षता सत्रासमुत्थिता ।<br>
विद्रुता सानुयान्तीं तां दृष्ट्वा कनकमञ्जरीम् ।। २२१<br>
त्रायध्वमिति चक्रन्द यदाशोककरी मुहुः ।<br>
तेनाभ्यधावन्नगरीरक्षिणोऽत्राभितो जनाः ।। २२२<br>
ते दृष्ट्वाकृष्टखङ्गां तां भीमां कनकमञ्जरीम् ।<br>
मृतकल्पां व्यधुः शस्त्रप्रहारै राक्षसीधिया ।। २२३<br>
बुद्ध्वाशोककरीवक्त्राद्यथातत्त्वं ततश्च ते ।<br>
द्वे ते राजकुलं निन्युः पुरस्कृत्य पुराधिपम् ।। २२४<br>
विज्ञप्तस्तत्र तै राजा संभ्रान्तः कमलाकरः ।<br>
आनाययत्कुभार्यां तां स्वान्तिकं तां च तत्सखीम् ।। २२५<br>
तयोश्चानीतयोर्भीत्या प्रहारव्यथया च सा ।<br>
तीव्रयोत्क्रान्तजीवाभूत्सद्यः कनकमञ्जरी ।। २२६<br>
ततोऽशोककरीं राजा व्रणितां तां स तत्सखीम् ।<br>
किमिदं निर्भया ब्रूहीत्यपृच्छदतिदुर्मनाः ।। २२७<br>
सा च तस्मै तदा मूलात्तथा सर्वमवर्णयत् ।<br>
यथा कनकमञ्जर्या कृतं तद्व्याजसाहसम् ।। २२८<br>
ततोऽधिगततत्त्वार्थः स राजा कमलाकरः ।<br>
एवं शुशोच तत्कालमात्मानं भृशदुःखितः ।। २२९<br>
विप्रलब्धोऽस्म्यहं कूटहंसावल्या बतैतया ।<br>
मूढेन यत्स्वहस्तेन दग्धा हंसावली मया ।। २३०<br>
स्वदुष्कृतफलं तावत्पापया लब्धमेतया ।<br>
यद्राजमहिषी भूत्वा प्राप्तैषा वधमीदृशम् ।। २३१<br>
कथं तु रूपमात्रेण संमोह्याहं शिशुर्यथा ।<br>
हृतरत्नेन मुषितो दत्त्वा काचं कुवेधसा ।। २३२<br>
ज्वरशान्त्यै मया सोऽपि ज्ञप्तिकृद्वत न स्मृतः ।<br>
हंसावलीकरस्पर्शस्तत्पितुर्विष्णुनोदितः ।। २३३<br>
एवं स विलपन्स्मृत्वा व्यमृशत्कमलाकरः ।<br>
हंसावली पतिं प्राप्स्यत्येषा क्लेशो मनाक्पुनः ।। २३४<br>
भवितास्या इति वचो वैष्णवं मेघमालिना ।<br>
तत्पित्रोक्तं हि मे तच्च प्रसिद्धं न भवेन्मृषा ।। २३५<br>
तत्सा कथंचिदन्यत्र गता जीवेत्कदाचन ।<br>
स्त्रीचित्तस्येव दैवस्य को वेत्ति गहनां गतिम् ।। २३६<br>
तन्मनोरथसिद्धिः स बन्दी मेऽत्र गतिः पुनः ।<br>
इत्यालोच्य स तं बन्दिवरमानाययन्नृपः ।। २३७<br>
अब्रवीच्च कथं भद्र भवान्नैवेह दृश्यते ।<br>
क्व मनोरथसिद्धिर्वा तेषां ये धूर्तवञ्चिताः ।। २३८<br>
तच्छ्रुत्वा सोऽवदद्बन्दी मन्त्रभेदभयाहता ।<br>
एषैवाशोककर्यत्र महाराज ममोत्तरम् ।। २३९<br>
न च हंसावलीहेतोः कार्या तेऽत्र विषादिता ।<br>
आदिष्टा हरिणैवास्याः कंचित्कालं हि दुःस्थितिः ।। २४०<br>
तन्नित्याराधनोद्योगान्निश्चितं तां स रक्षति ।<br>
प्रभवत्येव धर्मो हि नेह दृष्टं तथा च किम् ।। २४१<br>
तदहं देव यास्यामि तत्प्रवृत्त्युपलब्धये ।<br>
इति तेन स विज्ञप्तो बन्दिना क्षितिपोऽब्रवीत् ।। २४२<br>
आत्मनाहं प्रयास्यामि तामन्वेष्टुं त्वया सह ।<br>
अन्यथा नैव मे चेतः क्षणमप्यवतिष्ठते ।। २४३<br>
एवमुक्त्वा विनिश्चित्य प्रज्ञाढ्याख्यस्य मन्त्रिणः ।<br>
हस्तेऽन्येद्युर्निचिक्षेप राज्यं स कमलाकरः ।। २४४<br>
वार्यमाणोऽप्यलं तेन नगर्या प्रययौ ततः ।<br>
निर्गत्यालक्षितः साकं स मनोरथसिद्धिना ।। २४५<br>
बभ्राम च विचिन्वानः क्षेत्राश्रमवनानि सः ।<br>
अनपेक्षितदेहार्तिर्गुर्वी ह्याज्ञा मनोभुवः ।। २४६<br>
क्रमेण प्राप दैवात्तत्काननं यत्र सा स्थिता ।<br>
हंसावली तपस्यन्ती स मनोरथसिद्धिकः ।। २४७<br>
तत्रापश्यच्च तां मूले रक्ताशोकस्य भास्वतः ।<br>
अन्त्यामिव कलामिन्दोः क्षामां पाण्डुमनोरमाम् ।। २४८<br>
उवाच बन्दिनं तं स केयं निःशब्दनिश्चला ।<br>
ध्यानस्था देवता किं स्याद्रूपमस्या ह्यमानुषम् ।। २४९<br>
तच्छ्रुत्वा वीक्ष्य सोऽवादीद्बन्दी दिष्ट्याभिवर्धसे ।<br>
देव हंसवलीप्राप्त्या सैव ह्येषात्र तिष्ठति ।। २५०<br>
श्रुत्वा तत्प्रेक्ष्य तौ तं च प्रत्यभिज्ञाय बन्दिनम् ।<br>
चक्रन्द सा नवीभूतदुःखा हंसावली तदा ।। २५१<br>
हा तात हा हतास्म्यार्यपुत्र हा कमलाकर ।<br>
हा मनोरथसिद्धे हा विपरीतविधे विधे ।। २५२<br>
इत्येवं विलपन्ती सा मुमूर्च्छ भुवि सोऽपि ताम् ।<br>
श्रुत्वा दृष्ट्वापतद्भूमौ दुःखार्तः कमलाकरः ।। २५३<br>
आश्वासिता ततस्तेन तौ मनोरथसिद्धिना ।<br>
उभौ निश्चितविज्ञातपरस्परसुनिर्वृतौ ।। २५४<br>
विषयोगार्णवोत्तीर्णौ कांचिन्मुदमवापतुः ।<br>
अन्योन्यं च क्रमात्सर्वं स्वं स्वं वृत्तान्तमूचतुः ।। २५५<br>
ततो हंसावलीं तां स गृहीत्वा कमलाकरः ।<br>
बन्दिना सहितस्तेन ययौ स्वां कोशलां पुरीम् ।। २५६<br>
तत्रामयहरं तस्याः पाणिं विधिवदग्रहीत् ।<br>
आनायिते तत्पितरि प्रतीते मेघमालिनि ।। २५७<br>
तदा तया समं युक्तो विशुद्धोभयपक्षया ।<br>
हंसावल्यातिविमलः शुशुभे कमलाकरः ।। २५८<br>
अरंस्त च तया साकं कृती फलितधैर्यया ।<br>
शासन्महीमवियुतः स मनोरथसिद्धिना ।। २५९<br>
एवमापद्यसंत्यक्तधैर्यैः सर्वमवाप्यते ।<br>
तद्वत्स मा तनुं त्याक्षीर्जीवन्प्राप्स्यसि तं प्रभुम् ।। २६०<br>
इत्थं स वृद्धपथिकः कथामाख्याय देव मे ।<br>
निवार्य मरणान्मां च यथाकामं ययौ ततः ।। २६१<br>
इत्युक्त्वा तत्र रात्रौ स चण्डकेतुगृहे सदा ।<br>
मृगाङ्कदत्तमवदत्पुनर्भीमपराक्रमः ।। २६२<br>
अथ लब्धोपदेशः संस्ततोऽटव्यास्त्वदाप्तये ।<br>
गन्तुं तवाभिलषितामगामुज्जयिनीमहम् ।। २६३<br>
तत्र युष्मानसंप्राप्य श्रान्तः कस्याश्चन स्त्रियः ।<br>
दत्तभोजनमूल्योऽहं वासाय प्राविशं गृहम् ।। २६४<br>
तत्र तद्दत्तशयनः क्षणं सुप्तः श्रमादहम् ।<br>
प्रबुध्य यावत्पश्यामि कौतुकान्निभृतस्थितः ।। २६५<br>
तावत्सा स्त्री गृहीत्वैव यवमुष्टिं गृहान्तरे ।<br>
समन्तादावपत्तत्र मन्त्रेण स्फुरिताधरा ।। २६६<br>
तैर्यवैस्तत्क्षणं जातैः फलितैः पक्वतां गतैः ।<br>
लूनैर्भृष्टैश्च पिष्टैश्च सक्तवो विहितास्तया ।। २६७<br>
तान्सक्तून्कांस्यपात्र्या सा निधायाद्भिः समुक्षितान् ।<br>
पूर्वावस्थं गृहं कृत्वा स्नानाय निरगाद्द्रुतम् ।। २६८<br>
ततस्तां शाकिनीं मत्वा स्वैरमुत्थाय सत्वरम् ।<br>
अन्यत्र सक्तुभाण्डे तान्पात्र्यां सक्तून्न्याधमहम् ।। २६९<br>
सक्तुभाण्डात्ततश्चान्यान्सक्तूनुद्धृत्य तावतः ।<br>
तस्यां स्थापितवानस्मि पात्र्यां रक्षितसंकरः ।। २७०<br>
ततो मय्याश्रिते भूयः शयनं स्त्री प्रविश्य सा ।<br>
उत्थाप्य मामदात्पात्र्यास्तान्सक्तून्भोजनाय मे ।। २७१<br>
स्वयं च बुभुजे तस्माद्ग्रहीत्वा सक्तुभाण्डतः ।<br>
तान्सिद्धसक्तूनज्ञातमत्कृतव्यत्यया सती ।। २७२<br>
भुक्तैस्तैः सक्तुभिश्छागी समपद्यत सा तदा ।<br>
ततो नीत्वा मयामर्षाद्विक्रीता सौनिकस्य सा ।। २७३<br>
ततः सौनिकभार्या मामुपेत्यावोचत क्रुधा ।<br>
मत्सखी विप्रलब्धेयं त्वया तल्लप्स्यसे फलम् ।। २७४<br>
इति तत्तर्जितो गत्वा ततो गुप्तं बहिः पुरः ।<br>
श्रान्तः शयितवानस्मि मूले न्यग्रोधशाखिनः ।। २७५<br>
तथाभूतस्य मे तत्र तया सौनिकभार्यया ।<br>
आगत्य दुष्टयोगिन्या गलेऽबध्यत सूत्रकम् ।। २७६<br>
तस्यां गतायां पापायां प्रबुद्धोऽहं च तत्क्षणम् ।<br>
पश्यामि यावत्प्राप्तोऽस्मि मयूरत्वं स्थितस्मृतिः ।। २७७<br>
ततो दिनानि कतिचिद्विग्नो भ्राम्यन्नितस्ततः ।<br>
जीवञ्शाकुनिकेनाहं गृहीतोऽभूवमेकदा ।। २७८<br>
स चानीय ददाति स्म मामस्मै चण्डकेतवे ।<br>
भिल्लराजप्रतीहारमुख्याय प्राभृतीकृतम् ।। २७९<br>
प्रतीहारोऽप्ययं प्रादात्स्वभार्यायै तदैव ताम् ।<br>
तयाहं स्थापितश्चास्मि मण्डपे क्रीडनीयकः ।। २८०<br>
अद्येह दैवानीतेन त्वया मे कण्ठसूत्रके ।<br>
मुक्ते प्राप्तोऽस्मि तां देव पुनः स्वां मानुषाकृतिम् ।। २८१<br>
तदितो मङ्क्षु गच्छावः प्रतीहारो हि हन्त्यसौ ।<br>
रात्रिचर्यासखीन्पापः प्रतिभेदभयात्सदा ।। २८२<br>
त्वं चानीतोऽमुना रात्रिचर्याद्रष्टाद्य तत्प्रभो ।<br>
योगिनीनिर्मितं बद्ध्वा कण्ठे सूत्रमिदं भवान् ।। २८३<br>
मयूरीभूय निर्यातु गवाक्षेणामुना बहिः ।<br>
ततः प्रसारितभुजः सूत्रं कण्ठात्तवोच्छ्रितात् ।। २८४<br>
मुक्त्वा बद्ध्वात्मनः कण्ठे तद्वन्निर्याम्यहं द्रुतम् ।<br>
त्वयाथ मुक्ते मे सूत्रे भवावः प्रकृतिस्थितौ ।। २८५<br>
बहिरर्गलितेनास्ति द्वारेण न विनिर्गमः ।<br>
एवमुक्तवति प्राज्ञे तस्मिन्भीमपराक्रमे ।। २८६<br>
मृगाङ्कदत्तस्तद्युक्तस्तथेति निरगात्ततः ।<br>
जगाम च स्वनिलयं स्थितान्यसचिवद्वयम् ।। २८७<br>
तत्र सर्वेऽपि तेऽन्योन्यकृत्स्नवृत्तान्तवर्णनैः ।<br>
निन्युर्मृगाङ्कदत्ताद्याः प्रहृष्टास्तां विभावरीम् ।। २८८<br>
प्रातर्मृगाङ्कदत्तस्य पार्श्वं तस्याजगाम सः ।<br>
मायाबटुर्भिल्लराजस्तस्यां पल्ल्यामधीश्वरः ।। २८९<br>
स पृष्टरात्रिसौख्यस्तं राजपुत्रं विनोदयन् ।<br>
अक्षैः क्रीडाम एहीति मायाबटुरभाषत ।। २९०<br>
ततस्तं सप्रतीहारं वीक्ष्य भिल्लं समागतम् ।<br>
सखा मृगाङ्कदत्तस्य सोऽथ श्रुतधिरभ्यधात् ।। २९१<br>
किमक्षैर्विस्मृतं किं वा दृश्यमद्य हि वर्तते ।<br>
प्रतीहारमयूरस्य नृत्यमुक्तं ह्य एव यत् ।। २९२<br>
श्रुत्वैतच्छ्रुतधेः स्मृत्वा कौतुकाच्छबरेश्वरः ।<br>
प्राहिणोत्स प्रतीहारं मयूरानयनाय तम् ।। २९३<br>
कथं प्रमादाद्विस्मृत्य न स चौरो मया हतः ।<br>
साक्षी रात्रिरहस्यस्य क्षिप्तोऽपि शिखिवेश्मनि ।। २९४<br>
तद्यामि शीघ्रमुभयं करोमीति विचिन्तयन् ।<br>
स्मृत्वोद्घातात्प्रतीहारः सोऽप्यगात्सत्वरं गृहम् ।। २९५<br>
तत्र यावत्प्रविश्यैव वीक्षते शिखिवेश्मनि ।<br>
तावन्न चौरं नाप्यत्र स मयूरं ददर्श तम् ।। २९६<br>
अथ भीतविषण्णः स गत्वा स्वं नृपमब्रवीत् ।<br>
निशि चौरेण मे नीतः स मयूरः प्रभो इति ।। २९७<br>
प्रसिद्धः स महाचौरो येन बर्ही हृतः स ते ।<br>
इति तत्र स्मितमुखेनोक्ते श्रुतधिना ततः ।। २९८<br>
दृष्ट्वा मृगाङ्कदत्तादीन्हसतोऽन्योन्यदर्शिनः ।<br>
मायाबटुस्तान्निर्बन्धात्किमेतदिति पृष्टवान् ।। २९९<br>
ततः क्षत्त्रा यथा तेन रात्रौ मेलो यथा च सः ।<br>
राजपत्न्या गृहं कामी गत्वा शस्त्रकलिं व्यधात् ।। ३००<br>
यथा क्षत्तृगृहप्राप्तिर्यथा भीमपराक्रमः ।<br>
मोचितोऽत्र मयूरत्वान्निर्गमश्च यथा ततः ।। ३०१<br>
तथा मृगाङ्कदत्तः स्वं क्षत्तुः संबन्धिनं च तम् ।<br>
वृत्तान्तं शबरेन्द्राय तस्मै सर्वं शशंस सः ।। ३०२<br>
तद्बुद्ध्वाछुरिकापरिक्षतकरामन्तःपुरे चेटिकां<br>
दृष्ट्वा तामथ वीक्ष्य कण्ठरचिते तस्मिन्क्षणं सूत्रके ।<br>
भूयो भीमपराक्रमस्य शिखितां शुद्धान्तविध्वंसिनं<br>
क्षत्तारं शबरेश्वरः सपदि तं मायाबटुं सोऽवधीत् ।। ३०३<br>
तां त्वविनीतां राज्ञीं मृगाङ्कदत्तेन रक्षितां वधतः ।<br>
दूरस्थितां चकार स मञ्जुमतीं परिहृतस्पर्शाम् ।। ३०४<br>
तत्पूजितः स च ततोऽत्र पुलिन्दपल्ल्यामासीद्दिनानि किल तानि मृगाङ्कदत्तः ।<br>
बद्धोद्यमोऽप्यधिगमाय शशाङ्कवत्याः संप्राप्तशेषसखिसंगमसव्यपेक्षः ।। ३०५<br>
इति महाकविश्रीसोमदेवभट्टविरचिते कथासरित्सागरे शशाङ्कवतीलम्बके चतुर्थस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_12_004_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/12/004/">००४ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_12_004_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_12_004_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_12_004_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
