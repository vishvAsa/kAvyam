<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/</link>
    <description>Recent content in &#43;०६ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/001/</guid>
      <description>&lt;p&gt;तर्जयन्निव विघ्नौघान्नमितोन्नमितेन यः ।&lt;br&gt;&#xA;मुहुर्विभाति शिरसा स पायाद्वो गजाननः ।। १&lt;br&gt;&#xA;नमः कामाय यद्बाणपातैरिव निरन्तरम् ।&lt;br&gt;&#xA;भाति कण्टकितं शंभोरप्युमालिङ्गितं वपुः ।। २&lt;br&gt;&#xA;इत्यादिदिव्यचरितं कृत्वात्मानं किलान्यवत् ।&lt;br&gt;&#xA;प्राप्तविद्याधरैश्वर्यो यदा मूलात्स्वयं जगौ ।। ३&lt;br&gt;&#xA;नरवाहनदत्तोऽत्र सपत्नीकैर्महर्षिभिः ।&lt;br&gt;&#xA;पृष्टः प्रसङ्गे कुत्रापि तदिदं शृणुताधुना ।। ४&lt;br&gt;&#xA;अथ संवर्ध्यमानोऽत्र पित्रा वत्सेश्वरेण सः ।&lt;br&gt;&#xA;नरवाहनदत्तोऽभूद्व्युत्क्रान्ताष्टमवत्सरः ।। ५५&lt;br&gt;&#xA;विनीयमानो विद्यासु क्रीडन्नुपवनेषु च ।&lt;br&gt;&#xA;सह मन्त्रिसुतैरासीद्राजपुत्रस्तदा च सः ।। ६&lt;br&gt;&#xA;देवी वासवदत्ता च राज्ञी पद्मावती तथा ।&lt;br&gt;&#xA;आस्तामेकतमस्नेहात्तदेकाग्रे दिवानिशम् ।। ७&lt;br&gt;&#xA;आरोहद्गुणनम्रेण रेजे सद्वंशजन्मना ।&lt;br&gt;&#xA;शनैरापूर्यमाणेन वपुषा धनुषा च सः ।। ८&lt;br&gt;&#xA;पिता वत्सेश्वरश्चास्य विवाहादिमनोरथैः ।&lt;br&gt;&#xA;आसन्नफलसंपत्तिकान्तैः कालं निनाय तम् ।। ९&lt;br&gt;&#xA;अत्रान्तरे कथासंधौ यदभूत्तन्निशम्यताम् ।&lt;br&gt;&#xA;आसीत्तक्षशिला नाम वितस्तापुलिने पुरी ।। १०&lt;br&gt;&#xA;तदम्भसि बभौ यस्याः प्रतिमा सौधसंततेः ।&lt;br&gt;&#xA;पातालनगरीवाधस्तच्छोभालोकनागता ।। ११&lt;br&gt;&#xA;तस्यां कलिङ्गदत्ताख्यो राजा परमसौगतः ।&lt;br&gt;&#xA;अभूत्तारावरस्फीतजिनभक्ताखिलप्रजः ।। १२&lt;br&gt;&#xA;रराज सा पुरी यस्य चैत्यरत्नैर्निरन्तरैः ।&lt;br&gt;&#xA;मत्तुल्या नाम नास्तीति मदशृङ्गैरिवोदितैः ।। १३&lt;br&gt;&#xA;प्रजानां न परं चक्रे यः पितेवानुपालनम् ।&lt;br&gt;&#xA;यावद्गुरुरिव ज्ञानमपि स्वयमुपादिशत् ।। १४&lt;br&gt;&#xA;तथा च तस्यां कोऽप्यासीन्नगर्यां सौगतो वणिक् ।&lt;br&gt;&#xA;धनी वितस्तादत्ताख्यो भिक्षुपूजैकतत्परः ।। १५&lt;br&gt;&#xA;रत्नदत्ताभिधानश्च तस्याभूत्तनयो युवा ।&lt;br&gt;&#xA;स च तं पितरं शश्वत्पाप इत्याजुगुप्सत ।। १६&lt;br&gt;&#xA;पुत्र निन्दसि कस्मान्मामिति पित्रा च तेन सः ।&lt;br&gt;&#xA;पृच्छमानो वणिक्पुत्रः साभ्यसूयमभाषत ।। १७&lt;br&gt;&#xA;तात त्यक्तत्रयीधर्मस्त्वमधर्मं निषेवसे ।&lt;br&gt;&#xA;यद्ब्राह्मणान्परित्यज्य श्रमणाञ्शश्वदर्चसि ।। १८&lt;br&gt;&#xA;स्नानादियन्त्रणाहीनाः स्वकालाशनलोलुपाः ।&lt;br&gt;&#xA;अपास्तसशिखाशेषकेशकौपीनसुस्थिताः ।। १९&lt;br&gt;&#xA;विहारास्पदलोभाय सर्वेऽप्यधमजातयः ।&lt;br&gt;&#xA;यमाश्रयन्ति किं तेन सौगतेन नयेन ते ।। २०&lt;br&gt;&#xA;तच्छ्रुत्वा स वणिक्प्राह न धर्मस्यैकरूपता ।&lt;br&gt;&#xA;अन्यो लोकोत्तरः पुत्र धर्मोऽन्यः सार्वलौकिकः ।। २१&lt;br&gt;&#xA;ब्राह्मण्यमपि तत्प्राहुर्यद्रागादिविवर्जनम् ।&lt;br&gt;&#xA;सत्यं दया च भूतेषु न मृषा जातिविग्रहः ।। २२&lt;br&gt;&#xA;किं च दर्शनमेतत्त्वं सर्वसत्त्वाभयप्रदम् ।&lt;br&gt;&#xA;प्रायः पुरुषदोषेण न दूषयितुमर्हसि ।। २३&lt;br&gt;&#xA;उपकारस्य धर्मत्वे विवादो नास्ति कस्यचित् ।&lt;br&gt;&#xA;भूतेष्वभयदानेन नान्या चोपकृतिर्मम ।। २४&lt;br&gt;&#xA;तदहिंसाप्रधानेऽस्मिन्वत्स मोक्षप्रदायिनि ।&lt;br&gt;&#xA;दर्शनेऽतिरतिश्चेन्मे तदधर्मो ममात्र कः ।। २५&lt;br&gt;&#xA;इति तेनोदितः पित्रा वणिक्पुत्रः प्रसह्य सः ।&lt;br&gt;&#xA;न तथा प्रतिपेदे तन्निनिन्दाभ्यधिकं पुनः ।। २६&lt;br&gt;&#xA;ततः स तत्पिता खेदाद्गत्वा धर्मानुशासितुः ।&lt;br&gt;&#xA;राज्ञः कलिङ्गदत्तस्य पुरतः सर्वमब्रवीत् ।। २७&lt;br&gt;&#xA;सोऽपि राजा तमास्थाने युक्त्यानाय्य वणिक्सुतम् ।&lt;br&gt;&#xA;मृषारचितकोपः सन्नेवं क्षत्तारमादिशत् ।। २८&lt;br&gt;&#xA;श्रुतं मया वणिक्पुत्रः पापोऽयमतिदुष्कृती ।&lt;br&gt;&#xA;निर्विचार तदेषोऽद्य हन्यतां देशदूषकः ।। २९&lt;br&gt;&#xA;इत्यूचिवांस्ततः पित्रा कृतविज्ञापनः किल ।&lt;br&gt;&#xA;नृपतिर्धर्मचर्यार्थं द्वौ मासौ वधनिग्रहम् ।। ३०&lt;br&gt;&#xA;संविधार्य तदन्ते च पुनरानयनाय सः ।&lt;br&gt;&#xA;तस्यैव तत्पितुर्हस्ते न्यस्तवांस्तं वणिक्सुतम् ।। ३१&lt;br&gt;&#xA;सोऽपि पित्रा गृहं नीतो वणिक्पुत्रो भयाकुलः ।&lt;br&gt;&#xA;किं मयापकृतं राज्ञो भवेदिति विचिन्तयन् ।। ३२&lt;br&gt;&#xA;अकारणं द्विमासान्ते मरणं भावि भावयन् ।&lt;br&gt;&#xA;अनिद्रोऽपचिताहारक्लान्तस्तस्थौ दिवानिशम् ।। ३३&lt;br&gt;&#xA;ततो मासद्वये याते राजाग्रे कृशपाण्डुरः ।&lt;br&gt;&#xA;पुनः स्वपित्रा तेनासौ वणिक्सूनुरनीयत ।। ३४&lt;br&gt;&#xA;राजा तं च तथाभूतं वीक्ष्यापन्नमभाषत ।&lt;br&gt;&#xA;किमीदृक् त्वं कृशीभूतः किं रुद्धं ते मयाशनम् ।। ३५&lt;br&gt;&#xA;तच्छ्रुत्वा स वणिक्पुत्रो राजानं तमभाषत ।&lt;br&gt;&#xA;आत्मापि विस्मृतो भीत्या मम का त्वशने कथा ।। ३६&lt;br&gt;&#xA;युष्मदादिष्टनिधनश्रवणात्प्रभृति प्रभो ।&lt;br&gt;&#xA;मृत्युमायान्तमायान्तमन्वहं चिन्तयाम्यहम् ।। ३७&lt;br&gt;&#xA;इत्युक्तवन्तं तं राजा स वणिक्पुत्रमब्रवीत् ।&lt;br&gt;&#xA;बोधितोऽसि मया वत्स युक्त्या प्राणभयं स्वतः ।। ३८&lt;br&gt;&#xA;ईदृगेव हि सर्वस्य जन्तोर्मृत्युभयं भवेत् ।&lt;br&gt;&#xA;तद्रक्षणोपकाराच्च धर्मः कोऽभ्यधिको वद ।। ३९&lt;br&gt;&#xA;तदेतत्तव धर्माय मुमुक्षायै च दर्शितम् ।&lt;br&gt;&#xA;मृत्युभीतो हि यतते नरो मोक्षाय बुद्धिमान् ।। ४०&lt;br&gt;&#xA;अतो न गर्हणीयोऽयमेतद्धर्मा पिता त्वया ।&lt;br&gt;&#xA;इति राजवचः श्रुत्वा प्रह्वोऽवादीद्वणिक्सुतः ।। ४१&lt;br&gt;&#xA;धर्मोपदेशाद्देवेन कृती तावदहं कृतः ।&lt;br&gt;&#xA;मोक्षायेच्छा प्रजाता मे तमप्युपदिश प्रभो ।। ४२&lt;br&gt;&#xA;तच्छ्रुत्वा तं वणिक्पुत्रं प्राप्ते तत्र पुरोत्सवे ।&lt;br&gt;&#xA;तैलपूर्णं करे पात्रं दत्त्वा राजा जगाद सः ।। ४३&lt;br&gt;&#xA;इदं पात्रं गृहीत्वा त्वमेहि भ्रान्त्वा पुरीमिमाम् ।&lt;br&gt;&#xA;तैलबिन्दुनिपातश्च रक्षणीयस्त्वया सुत ।। ४४&lt;br&gt;&#xA;निपतिष्यति यद्येकस्तैलबिन्दुरितस्तव ।&lt;br&gt;&#xA;सद्यो निपातयिष्यन्ति त्वामेते पुरुषास्ततः ।। ४५&lt;br&gt;&#xA;एवं किलोक्त्वा व्यसृजत्तं भ्रमाय वणिक्सुतम् ।&lt;br&gt;&#xA;उत्खातखड्गान्पुरुषान्दत्त्वा पश्चात्स भूपतिः ।। ४६&lt;br&gt;&#xA;वणिक्पुत्रोऽपि स भयाद्रक्षंस्तैललवच्युतिम् ।&lt;br&gt;&#xA;पुरीं तामभितो भ्रान्त्वा कृच्छ्रादागान्नृपान्तिकम् ।। ४७&lt;br&gt;&#xA;नृपोऽप्यगलितानीततैलं दृष्ट्वा तमभ्यधात् ।&lt;br&gt;&#xA;कश्चित्पुरभ्रमेऽप्यद्य दृष्टोऽत्रे भ्रमता त्वया ।। ४८&lt;br&gt;&#xA;तच्छ्रुत्वा स वणिक्पुत्रः प्रोवाच रचिताञ्जलिः ।&lt;br&gt;&#xA;यत्सत्यं न मया देव दृष्टं किंचिन्न च श्रुतम् ।। ४९&lt;br&gt;&#xA;अहं ह्येकावधानेन तैललेशपरिच्युतम् ।&lt;br&gt;&#xA;खड्गपातभयाद्रक्षस्तदानीमभ्रमं पुरीम् ।। ५०&lt;br&gt;&#xA;एवं वणिक्सुतेनोक्ते स राजा निजगाद तम् ।&lt;br&gt;&#xA;दृश्यतैलैकचित्तेन न त्वया किंचिदीक्षितम् ।। ५१&lt;br&gt;&#xA;तत्तेनैवावधानेन परानुध्यानमाचर ।&lt;br&gt;&#xA;एकाग्रो हि बहिर्वृत्तिनिवृत्तस्तत्त्वमीक्षते ।। ५२&lt;br&gt;&#xA;दृष्टतत्त्वश्च न पुनः कर्मजालेन बध्यते ।&lt;br&gt;&#xA;एष मोक्षोपदेशस्ते संक्षेपात्कथितो मया ।। ५३&lt;br&gt;&#xA;इत्युक्त्वा प्रहितो राज्ञा पतित्वा तस्य पादयोः ।&lt;br&gt;&#xA;कृतार्थः स वणिक्पुत्रो हृष्टः पितृगृहं ययौ ।। ५४&lt;br&gt;&#xA;एवं कलिङ्गदत्तस्य प्रजास्तस्यानुशासतः ।&lt;br&gt;&#xA;तारादत्ताभिधानाभूद्राज्ञी राज्ञः कुलोचिता ।। ५५&lt;br&gt;&#xA;यथा स राजा शुशुभे रीतिमत्या सुवृत्तया ।&lt;br&gt;&#xA;नानादृष्टान्तरसिको भारत्या सुकविर्यथा ।। ५६&lt;br&gt;&#xA;या प्रकाशगुणश्लाघ्या ज्योत्स्नेव शशलक्ष्मणः ।&lt;br&gt;&#xA;तस्यामृतमयस्याभूदविभिन्नैव भूपतेः ।। ५७&lt;br&gt;&#xA;तया देव्या समं तत्र सुखिनस्तस्य तिष्ठतः ।&lt;br&gt;&#xA;नृपस्य जग्मुर्दिवसाः शच्येव दिवि वज्रिणः ।। ५८&lt;br&gt;&#xA;अत्रान्तरे किलैतस्मिन्कथासंधौ शतक्रतोः ।&lt;br&gt;&#xA;कुतोऽपि हेतोस्त्रिदिवे वर्तते स्म महोत्सवः ।। ५९&lt;br&gt;&#xA;तत्राप्सरःसु सर्वासु नर्तितुं मिलितास्वपि ।&lt;br&gt;&#xA;एका सुरभिदत्ताख्या नादृश्यत वराप्सराः ।। ६०&lt;br&gt;&#xA;प्रणिधानात्ततः शक्रस्तां ददर्श रहःस्थिताम् ।&lt;br&gt;&#xA;विद्याधरेण केनापि सहितां नन्दनान्तरे ।। ६१&lt;br&gt;&#xA;तद्दृष्ट्वा जातकोपोऽन्तः स वृत्रारिरचिन्तयत् ।&lt;br&gt;&#xA;अहो एतौ दुराचारौ मदनान्धावुभावपि ।। ६२&lt;br&gt;&#xA;एका यदाचरत्येव विस्मृत्यास्मान्स्वतन्त्रवत् ।&lt;br&gt;&#xA;करोत्यविनयं चान्यो देवभूमौ प्रविश्य यत् ।। ६३&lt;br&gt;&#xA;अथवास्य वराकस्य दोषो विद्याधरस्य कः ।&lt;br&gt;&#xA;आकृष्टो हि वशीकृत्य रूपेणायमिहानया ।। ६४&lt;br&gt;&#xA;कान्तयान्तः किलापूर्णतुङ्गस्तनतटान्तया ।&lt;br&gt;&#xA;लावण्याम्बुतरङ्गिण्या हृतः स्यादात्मनः प्रभुः ।। ६५&lt;br&gt;&#xA;चुक्षुभे किं न शर्वोऽपि पुरा दृष्ट्वा तिलोत्तमाम् ।&lt;br&gt;&#xA;धात्रा गृहीत्वा रचितामुत्तमेभ्यस्तिलं तिलम् ।। ६६&lt;br&gt;&#xA;तपश्च मेनकां दृष्ट्वा विश्वामित्रो न किं जहौ ।&lt;br&gt;&#xA;शर्मिष्ठारूपलोभाच्च ययातिर्नाप्तवाञ्जराम् ।। ६७&lt;br&gt;&#xA;अतो विद्याधरयुवा नैवायमपराध्यति ।&lt;br&gt;&#xA;त्रिजगत्क्षोभशक्तेन रूपेणाप्सरसा हृतः ।। ६८&lt;br&gt;&#xA;इयं तु स्वर्वधूः पापा हीनासक्तापराधिनी ।&lt;br&gt;&#xA;प्रवेशितः सुरान्हित्वा ययायमिह नन्दने ।। ६९&lt;br&gt;&#xA;इत्यालोच्य विमुञ्चैनं विद्याधरकुमारकम् ।&lt;br&gt;&#xA;अहल्याकामुकः सोऽस्यै शापमप्सरसे ददौ ।। ७०&lt;br&gt;&#xA;पापे प्रयाहि मानुष्यं प्राप्य चायोनिजां सुताम् ।&lt;br&gt;&#xA;दिव्यं कृत्वा च कर्तव्यमेष्यसि द्यामिमामिति ।। ७१&lt;br&gt;&#xA;अत्रान्तरे च सा तस्य राज्ञस्तक्षशिलापुरि ।&lt;br&gt;&#xA;राज्ञी कलिङ्गदत्तस्य तारादत्ता यथावृतुम् ।। ७२&lt;br&gt;&#xA;तस्याः सुरभिदत्ता सा शक्रशापच्युताप्सराः ।&lt;br&gt;&#xA;संबभूवोदरे देव्या देहसौन्दर्यदायिनी ।। ७३&lt;br&gt;&#xA;तदा च नभसो भ्रष्टां ज्वालां देवी ददर्श सा ।&lt;br&gt;&#xA;तारादत्ता किल स्वप्ने प्रविशन्तीं निजोदरे ।। ७४&lt;br&gt;&#xA;प्रातश्चावर्णयत्स्वप्नं भर्त्रे तं सा सविस्मया ।&lt;br&gt;&#xA;राज्ञे कलिङ्गदत्ताय सोऽपि प्रीतो जगाद ताम् ।। ७५&lt;br&gt;&#xA;देवि दिव्याः पतन्त्येव शापान्मानुष्ययोनिषु ।&lt;br&gt;&#xA;तज्जाने देवजातीयः कोऽपि गर्भे तवार्पितः ।। ७६&lt;br&gt;&#xA;विचित्रसदसत्कर्मनिबद्धाः संचरन्ति हि ।&lt;br&gt;&#xA;जन्तवस्त्रिजगत्यस्मिञ्शुभाशुभफलाप्तये ।। ७७&lt;br&gt;&#xA;इत्युक्ता भूभृता राज्ञी सा प्रसङ्गादुवाच तम् ।&lt;br&gt;&#xA;सत्यं कर्मैव बलवद्भोगदायि शुभाशुभम् ।। ७८&lt;br&gt;&#xA;तथा चेदमुपोद्धातं श्रुतं वच्म्यत्र ते शृणु ।&lt;br&gt;&#xA;अभवद्धर्मदत्ताख्यः कोशलाधिपतिर्नृपः ।। ७९&lt;br&gt;&#xA;नागश्रीरिति तस्यासीद्राज्ञी या पतिदेवता ।&lt;br&gt;&#xA;भूमावरुन्धती ख्याता रुन्धन्त्यपि सतीधुरम् ।। ८०&lt;br&gt;&#xA;काले गच्छति तस्यां च देव्यां तस्य च भूपतेः ।&lt;br&gt;&#xA;अहमेषा समुत्पन्ना दुहिताहितसूदन ।। ८१&lt;br&gt;&#xA;ततो मय्यतिबालायां देव सा जननी मम ।&lt;br&gt;&#xA;अकस्मात्पूर्वजातिं स्वां स्मृत्वा स्वपतिमब्रवीत् ।। ८२&lt;br&gt;&#xA;राजन्नकाण्ड एषाद्य पूर्वजन्म स्मृतं मया ।&lt;br&gt;&#xA;अप्रीत्यै तदनाख्यातमाख्यातं मृतये च मे ।। ८३&lt;br&gt;&#xA;अशङ्कितं स्मृता जातिः स्यादाख्यातैव मृत्यवे ।&lt;br&gt;&#xA;इति ह्याहुरतो देव मय्यतीव विषादिता ।। ८४&lt;br&gt;&#xA;इत्युक्तः स तया पत्न्या राजा तां प्रत्यभाषत ।&lt;br&gt;&#xA;प्रिये मयापि प्राग्जन्म त्वयेव सहसा स्मृतम् ।। ८५&lt;br&gt;&#xA;तन्ममाचक्ष्व तावत्त्वं कथयिष्याम्यहं च ते ।&lt;br&gt;&#xA;यदस्तु कोऽन्यथा कर्तुं शक्तो हि भवितव्यताम् ।। ८६&lt;br&gt;&#xA;इति सा प्रेरिता तेन भर्त्रा राज्ञी जगाद तम् ।&lt;br&gt;&#xA;निर्बन्धो यदि ते राजञ्शृणु तर्हि वदाम्यहम् ।। ८७&lt;br&gt;&#xA;इहैव देशे विप्रस्य माधवाख्यस्य कस्यचित् ।&lt;br&gt;&#xA;गृहेऽहमभवं दासी सुवृत्ता पूर्वजन्मनि ।। ८८&lt;br&gt;&#xA;देवदासाभिधानश्च पतिरत्र ममाभवत् ।&lt;br&gt;&#xA;कस्याप्येकस्य वणिजः साधुः कर्मकरो गृहे ।। ८९&lt;br&gt;&#xA;तावावामवसावात्र कृत्वा गेहं निजोचितम् ।&lt;br&gt;&#xA;स्वस्वस्वामिगृहानीतपक्वान्नकृतवर्तनौ ।। ९०&lt;br&gt;&#xA;वारिधानी च कुम्भश्च मार्जनी मञ्चकस्तथा ।&lt;br&gt;&#xA;अहं च मत्पतिश्चेति युग्मत्रितयमेव नौ ।। ९१&lt;br&gt;&#xA;अकलिप्रसरे गेहे संतोषः सुखिनोरभूत् ।&lt;br&gt;&#xA;देवपित्रतिथिप्रत्तशेषं प्रमितमश्नतोः ।। ९२&lt;br&gt;&#xA;एकैकतोऽधिकं किंचिद्यदाच्छादनमप्यभूत् ।&lt;br&gt;&#xA;सुदुर्गताय कस्मैचित्तदावाभ्यामदीयत ।। ९३&lt;br&gt;&#xA;अथात्रोदभवत्तीव्रो दुर्भिक्षस्तेन चावयोः ।&lt;br&gt;&#xA;भृत्यन्नमन्वहं प्राप्यमल्पमल्पमुपानमत् ।। ९४&lt;br&gt;&#xA;ततः क्षुत्क्षामवपुषोः शनैर्नाववसीदतोः ।&lt;br&gt;&#xA;कदाचिदागादाहारकाले क्लान्तोऽतिथिर्द्विजः ।। ९५&lt;br&gt;&#xA;तस्मै निःशेषमावाभ्यां द्वाभ्यामपि निजाशनम् ।&lt;br&gt;&#xA;प्राणसंशयकालेऽपि दत्तं यावच्च यच्च तत् ।। ९६&lt;br&gt;&#xA;भुक्त्वा तस्मिन्गते प्राणा भर्तारं मे तमत्यजन् ।&lt;br&gt;&#xA;अर्थिन्यस्यादरो नास्मास्विति मन्युवशादिव ।। ९७&lt;br&gt;&#xA;ततश्चाहं समाधाय पत्ये समुचितां चिताम् ।&lt;br&gt;&#xA;आरूढा चावरूढश्च विपद्भारो ममात्मनः ।। ९८&lt;br&gt;&#xA;अथ राजगृहे जाता जाताहं महिषी तव ।&lt;br&gt;&#xA;अचिन्त्यं हि फलं सूते सद्यः सुकृतपादपः ।। ९९&lt;br&gt;&#xA;इत्युक्तः स तया राज्ञा धर्मदत्तो नृपोऽब्रवीत् ।&lt;br&gt;&#xA;एहि प्रिये स एवाहं पूर्वजन्मपतिस्तव ।। १००&lt;br&gt;&#xA;वणिक्कर्मकरोऽभूवं देवदासोऽहमेव सः ।&lt;br&gt;&#xA;एतदेव मयाप्यद्य प्राक्तनं जन्म हि स्मृतम् ।। १०१&lt;br&gt;&#xA;इत्युक्त्वा स्वान्यभिज्ञानान्युदीर्य स तया सह ।&lt;br&gt;&#xA;देव्या विषण्णो हृष्टश्च राजा सद्यो दिवं गतः ।। १०२&lt;br&gt;&#xA;एवं तयोश्च मत्पित्रोर्लोकान्तरमुपेयुषोः ।&lt;br&gt;&#xA;मातुः स्वसा वर्धयितुं मामनैषीन्निजं गृहम् ।। १०३&lt;br&gt;&#xA;कन्यायां मयि चाभ्यागादेकस्तत्रातिथिर्मुनिः ।&lt;br&gt;&#xA;मातृस्वसा च मां तस्य शुश्रूषायै समादिशत् ।। १०४&lt;br&gt;&#xA;स च कुन्त्येव दुर्वासा यत्नेनाराधितो मया ।&lt;br&gt;&#xA;तद्वराच्च मया प्राप्तो धार्मिकस्त्वं पतिः प्रभो ।। १०५&lt;br&gt;&#xA;एवं भवन्ति भद्राणि धर्मादेव यदादरात् ।&lt;br&gt;&#xA;पितृभ्यां सह संप्राप्य राज्यं जातिरपि स्मृता ।। १०६&lt;br&gt;&#xA;एतत्स तारादत्ताया देव्याः श्रुत्वा वचो नृपः ।&lt;br&gt;&#xA;कलिङ्गदत्तो धर्मैकसादरो निजगाद ताम् ।। १०७&lt;br&gt;&#xA;सत्यं सम्यक्कृतोऽल्पोऽपि धर्मो भूरिफलो भवेत् ।&lt;br&gt;&#xA;तथा च प्राक्तनीं देवि सप्तद्विजकथां शृणु ।।१०८&lt;br&gt;&#xA;कुण्डिनाख्ये पुरे पूर्वमुपाध्यायस्य कस्यचित् ।&lt;br&gt;&#xA;ब्राह्मणस्याभवञ्शिष्याः सप्त ब्राह्मणपुत्रकाः ।। १०९&lt;br&gt;&#xA;स ताञ्शिष्यानुपाध्यायो धेनुं दुर्भिक्षदोषतः ।&lt;br&gt;&#xA;गोमतः श्वशुरादेकां याचितुं प्राहिणोत्ततः ।। ११०&lt;br&gt;&#xA;ते च गत्वान्यदेशस्थं दुर्भिक्षक्षामकुक्षयः ।&lt;br&gt;&#xA;तं तद्गिरा तच्छ्वशुरं तच्छिष्या गां ययाचिरे ।। १११&lt;br&gt;&#xA;सोऽपि वृत्तिकरीमेकां धेनुं तेभ्यः समर्पयत् ।&lt;br&gt;&#xA;कृपणः क्षुधितेभ्योऽपि न तु तेभ्योऽशनं ददौ ।। ११२&lt;br&gt;&#xA;ततस्ते तां गृहीत्वा गामायान्तोऽर्धपथे क्षुधा ।&lt;br&gt;&#xA;उद्गाढपीडिताः क्लान्ता निपेतुर्धरणीतले ।। ११३&lt;br&gt;&#xA;उपाध्यायगृहं दूरं दूरे चापद्गता वयम् ।&lt;br&gt;&#xA;दुर्लभं सर्वतश्चान्नं तत्प्राणैर्गतमेव नः ।। ११४&lt;br&gt;&#xA;एवं च धेनुरप्येषा निस्तोयवनमानुषे ।&lt;br&gt;&#xA;अरण्येऽस्मिन्विपन्नैव गुर्वर्थोऽल्पोऽपि कस्ततः ।। ११५&lt;br&gt;&#xA;तदस्याः पिशितैः प्राणान्संधार्याशु गुरूनपि ।&lt;br&gt;&#xA;संभावयामस्तच्छेषैरापत्कालो हि वर्तते ।। ११६&lt;br&gt;&#xA;इति संमन्त्र्य सप्तापि जघ्नुः सब्रह्मचारिणः ।&lt;br&gt;&#xA;शास्त्रोक्तविधिना धेनुं तां पशूकृत्य तत्र ते ।। ११७&lt;br&gt;&#xA;इष्ट्वा देवान्पितॄन्भुक्त्वा तन्मांसं विधिवच्च तत् ।&lt;br&gt;&#xA;जग्मुरादाय तच्छेषमुपाध्यायस्य चान्तिकम् ।। ११८&lt;br&gt;&#xA;तस्मै प्रणम्य सर्वं ते शसंसुस्तद्यथा कृतम् ।&lt;br&gt;&#xA;स तेभ्यः सापराधेभ्योऽप्यतुष्यत्सत्यभाषणात् ।। ११९&lt;br&gt;&#xA;दिनैः सप्तापि दुर्भिक्षदोषात्ते च विपेदिरे ।&lt;br&gt;&#xA;जातिस्मराश्च भूयोऽपि तेन सत्येन जज्ञिरे ।। १२०&lt;br&gt;&#xA;इत्थं फलति शुद्धेन सिक्तं संकल्पवारिणा ।&lt;br&gt;&#xA;पुण्यबीजमपि स्वल्पं पुंसां कृषिकृतामिव ।। १२१&lt;br&gt;&#xA;तदेव दूषितं देवि दुष्टसंकल्पपाथसा ।&lt;br&gt;&#xA;फलत्यनिष्टमत्रेदं वच्म्यन्यदपि तच्छृणु ।। १२२&lt;br&gt;&#xA;गङ्गायां तुल्यकालौ द्वौ तपस्यनशने जनौ ।&lt;br&gt;&#xA;एको विप्रो द्वितीयश्च चण्डालस्तस्थतुः पुरा ।। १२३&lt;br&gt;&#xA;तयोर्विप्रः क्षुधाक्रान्तो निषादान्वीक्ष्य तत्रगान् ।&lt;br&gt;&#xA;मत्स्यानादाय भुञ्जानानेवं मूढो व्यचिन्तयत् ।। १२४&lt;br&gt;&#xA;अहो दास्याः सुता एते धन्या जगति धीवराः ।&lt;br&gt;&#xA;ये यथाकाममश्नन्ति प्रत्यहं शफरामिषम् ।। १२५&lt;br&gt;&#xA;द्वितीयस्तु स चाण्डालो दृष्ट्वा तानेव धीवरान् ।&lt;br&gt;&#xA;अचिन्तयद्धिगस्वेतान्क्रव्यादान्प्राणिघातिनः ।। १२६&lt;br&gt;&#xA;तत्किमेव स्थितस्येह दृष्टैरेषां मुखैर्मम ।&lt;br&gt;&#xA;इति संमील्य नेत्रे स तत्रासीत्स्वात्मनि स्थितः ।। १२७&lt;br&gt;&#xA;क्रमाच्चानशनेनोभौ विपन्नौ तौ द्विजान्त्यजौ ।&lt;br&gt;&#xA;द्विजस्तत्र श्वभिर्भुक्तः शीर्णो गङ्गाजलेऽन्त्यजः ।। १२८&lt;br&gt;&#xA;ततोऽकृतात्मा कैवर्तकुल एवात्र स द्विजः ।&lt;br&gt;&#xA;अभ्यजायत तीर्थस्य गुणाज्जातिस्मरस्त्वभूत् ।। १२९&lt;br&gt;&#xA;चण्डालोऽपि स तत्रैव गङ्गातीरे महीभुजः ।&lt;br&gt;&#xA;गृहे जातिस्मरो जज्ञे धीरोऽनुपहतात्मकः ।। १३०&lt;br&gt;&#xA;जातयोश्च तयोरेवं प्राग्जन्मस्मरतोर्द्वयोः ।&lt;br&gt;&#xA;एकोऽनुतेपे दासः सन्राजा सन्मुमुदेऽपरः ।। १३१&lt;br&gt;&#xA;इति धर्मतरोर्मूलमशुद्धं यस्य मानसम् ।&lt;br&gt;&#xA;शुद्धं यस्य च तद्रूपं फलं तस्य न संशयः ।। १३२&lt;br&gt;&#xA;इत्येतदुक्त्वा देवीं तां तारादत्तां स भूपतिः ।&lt;br&gt;&#xA;कलिङ्गदत्तः पुनरप्युवाचैनां प्रसङ्गतः ।। १३३&lt;br&gt;&#xA;किंच सत्त्वाधिकं कर्म देवी यन्नाम यादृशम् ।&lt;br&gt;&#xA;फलाय तद्यतः सत्त्वमनुधावन्ति संपदः ।। १३४&lt;br&gt;&#xA;तथा च कथयाम्यत्र शृणु चित्रामिमां कथाम् ।&lt;br&gt;&#xA;अस्तीह भुवनख्यातावन्तीषूज्जयिनी पुरी ।। १३५&lt;br&gt;&#xA;राजते सितहर्म्यैर्या महाकालनिवासभूः ।&lt;br&gt;&#xA;तत्सेवारससंप्राप्तकैलासशिखरैरिव ।। १३६&lt;br&gt;&#xA;सच्चक्रवर्तिपानीयः प्रविशद्वाहिनीशतः ।&lt;br&gt;&#xA;यदाभोगोऽब्धिगम्भीरः सपक्षक्ष्माभृदाश्रितः ।। १३७&lt;br&gt;&#xA;तस्यां विक्रमसिंहाख्यो बभूवान्वर्थयाख्यया ।&lt;br&gt;&#xA;राजा वैरिमृगा यस्य नैवासन्संमुखाः क्वचित् ।। १३८&lt;br&gt;&#xA;स च निष्प्रतिपक्षत्वादलब्धसमरोत्सवः ।&lt;br&gt;&#xA;अस्त्रेषु बाहुवीर्ये च सावज्ञोऽन्तरतप्यत ।। १३९&lt;br&gt;&#xA;अथ सोऽमरगुप्तेन तदभिप्रायवेदिना ।&lt;br&gt;&#xA;कथान्तरे प्रसङ्गेन मन्त्रिणा जगदे नृपः ।। १४०&lt;br&gt;&#xA;देव दोर्दण्डदर्पेण शस्त्रविद्यामदेन च ।&lt;br&gt;&#xA;आशंसतामपि रिपून्राज्ञां दोषो न दुर्लभः ।। १४१&lt;br&gt;&#xA;तथा च पूर्वं बाणेन युद्धयोग्यमरिं हरः ।&lt;br&gt;&#xA;दर्पाद्भुजसहस्रस्य तावदाराध्य याचितः ।। १४२&lt;br&gt;&#xA;यावत्प्राप्ततथाभूततद्वरः स मुरारिणा ।&lt;br&gt;&#xA;देवेन वैरिणा संख्ये लूनबाहुवनः कृतः ।। १४३&lt;br&gt;&#xA;तस्मात्त्वयापि कर्तव्यो नासंतोषो युध विना ।&lt;br&gt;&#xA;काङ्क्षणीयो न चानिष्टो विपक्षोऽपि कदाचन ।। १४४&lt;br&gt;&#xA;शस्त्रशिक्षा स्ववीर्यं च दर्शनीयं तवेह चेत् ।&lt;br&gt;&#xA;योग्यभूमावटव्यां तन्मृगयायां च दर्शय ।। १४५&lt;br&gt;&#xA;राज्ञां चाखेटकमपि व्यायामादिकृते मतम् ।&lt;br&gt;&#xA;युद्धाध्वनि न शस्यन्ते राजानो ह्यकृतश्रमाः ।। १४६&lt;br&gt;&#xA;आरण्याश्च मृगा दुष्टाः शून्यामिच्छन्ति मेदिनीम् ।&lt;br&gt;&#xA;तेन ते नृपतेर्वध्या इत्यप्याखेटमिष्यते ।। १४७&lt;br&gt;&#xA;न चाति ते निषेव्यन्ते तत्सेवाव्यसनेन हि ।&lt;br&gt;&#xA;गता नृपतयः पूर्वमपि पाण्ड्वादयः क्षयम् ।। १४८&lt;br&gt;&#xA;इत्युक्तोऽमरगुप्तेन मन्त्रिणा स सुमेधसा ।&lt;br&gt;&#xA;राजा विक्रमसिंहोऽत्र तथेति तदमन्यत ।। १४९&lt;br&gt;&#xA;अन्येद्युश्चश्वपादातसारमेयमयीं भुवम् ।&lt;br&gt;&#xA;विचित्रवागुरोच्छ्रायमयीश्च सकला दिशः ।। १५०&lt;br&gt;&#xA;सहर्षमृगयुग्रामनिनादमयमम्बरम् ।&lt;br&gt;&#xA;कुर्वन्स मृगयाहेतोर्नगर्या निर्ययौ नृपः ।। १५१&lt;br&gt;&#xA;निर्गच्छन्गजपृष्ठस्थो बाह्ये शून्ये सुरालये ।&lt;br&gt;&#xA;पुरुषौ द्वावपश्यच्च विजने सहितस्थितौ ।। १५२&lt;br&gt;&#xA;स्वैरं मन्त्रयमाणौ च मिथः किमपि तावुभौ ।&lt;br&gt;&#xA;दूरात्स तर्कयन्राजा जगाम मृगयावनम् ।। १५३&lt;br&gt;&#xA;तत्र प्रोत्खातखड्गेषु वृद्धव्याघ्रेषु च व्यधात् ।&lt;br&gt;&#xA;तोषं स सिंहनादेषु भूभागेषु नगेषु च ।। १५४&lt;br&gt;&#xA;तां स विक्रमबीजाभैर्महीं तस्तार मौक्तिकैः ।&lt;br&gt;&#xA;सिंहानां हस्तिहन्तॄणां निहतानां नखच्युतैः ।। १५५&lt;br&gt;&#xA;तिर्यञ्चस्तिर्यगेवास्य पेतुर्वक्रप्लुता मृगाः ।&lt;br&gt;&#xA;लघु निर्भिद्य तान्पूर्वं हर्षं प्रापदवक्रगः ।। १५६&lt;br&gt;&#xA;कृताखेटश्च सुचिरं राजासौ श्रान्तसेवकः ।&lt;br&gt;&#xA;आगाच्छिथिलितज्येन चापेनोज्जयिनीं पुनः ।। १५७&lt;br&gt;&#xA;तस्यां देवकुले तस्मिंस्तावत्कालं तथैव तौ ।&lt;br&gt;&#xA;स्थितौ ददर्श पुरुषौ निर्गच्छन्यौ स दृष्टवान् ।। १५८&lt;br&gt;&#xA;कावेतौ मन्त्रयेते च किंस्विदेवमियच्चिरम् ।&lt;br&gt;&#xA;नूनं चाराविमौ दीर्घरहस्यालापसेविनौ ।। १५९&lt;br&gt;&#xA;इत्यालोच्य प्रतीहारं विसृज्यानाययत्स तौ ।&lt;br&gt;&#xA;पुरुषौ द्वाववष्टभ्य राजा बद्धौ चकार च ।। १६०&lt;br&gt;&#xA;द्वितीयेऽहनि चास्थानं तावानाय्य स पृष्टवान् ।&lt;br&gt;&#xA;कौ युवां सुचिरं कश्च मन्त्रस्तावान्स वामिति ।। १६१&lt;br&gt;&#xA;ततस्तयोः स्वयं राज्ञा तत्र पर्यनुयुक्तयोः ।&lt;br&gt;&#xA;याचिताभययोरेको युवा वक्तुं प्रचक्रमे ।। १६२&lt;br&gt;&#xA;श्रूयतां वर्णयाम्येतद्यथावदधुना प्रभो ।&lt;br&gt;&#xA;अभूत्करभको नाम विप्रोऽस्यामेव वः पुरि ।। १६३&lt;br&gt;&#xA;तस्य प्रवीरपुत्रेच्छाकृताग्न्याराधनोद्भवः ।&lt;br&gt;&#xA;अहमेष महाराज वेदविद्याविदः सुतः ।। १६४&lt;br&gt;&#xA;तस्मिंश्च भार्यानुगते पितरि स्वर्गते शिशुः ।&lt;br&gt;&#xA;अधीतविद्योऽप्यानाथ्यात्स्वमार्ग त्यक्तवानहम् ।। १६५&lt;br&gt;&#xA;प्रवृत्तश्चाभवं द्यूतं शस्त्रविद्याश्च सेवितुम् ।&lt;br&gt;&#xA;कस्य नोच्छृङ्खलं बाल्यं गुरुशासनवर्जितम् ।। १६६&lt;br&gt;&#xA;तेन क्रमेण चोत्तीर्णे शैशवे जातदोर्मदः ।&lt;br&gt;&#xA;अटवीमेकदा बाणानहं क्षेप्तुं गतोऽभवम् ।। १६७&lt;br&gt;&#xA;तावत्तेन पथा चैका नगर्या निर्गता वधूः ।&lt;br&gt;&#xA;आगात्कर्णीरथारूढा जन्यैर्बहुभिरन्विता ।। १६८&lt;br&gt;&#xA;अकस्माच्च तदैवात्र करी त्रोटितशृङ्खलः ।&lt;br&gt;&#xA;कुतोऽप्यागत्य तामेव वधूमभ्यापतन्मदात् ।। १६९&lt;br&gt;&#xA;तद्भयेन च सर्वेऽपि त्यक्त्वा तामनुयायिनः ।&lt;br&gt;&#xA;तद्भर्त्राऽपि सह क्लीबाः पलाय्येतस्ततो गताः ।। १७०&lt;br&gt;&#xA;तद्दृष्ट्वा सहसैवाहं ससंभ्रममचिन्तयम् ।&lt;br&gt;&#xA;हा कथं कातरैरेभिस्त्यक्तैकेयं तपस्विनी ।। १७१&lt;br&gt;&#xA;तदहं वारणादस्माद्रक्ष्याम्यशरणामिमाम् ।&lt;br&gt;&#xA;आपन्नत्राणविकलैः किं प्राणैः पौरुषेण वा ।। १७२&lt;br&gt;&#xA;इत्यहं मुक्तनादस्तं गजेन्द्रं प्रति धावितः ।&lt;br&gt;&#xA;गजोऽपि तां स्त्रियं हित्वा स मामेवाभ्यदुद्रुवत् ।। १७३&lt;br&gt;&#xA;ततोऽहं भीतया नार्या वीक्ष्यमाणस्तया नदन् ।&lt;br&gt;&#xA;पलायमानश्च गजं तं दूरमपकृष्टवान् ।। १७४&lt;br&gt;&#xA;क्रमात्पत्त्रघनां भग्नां प्राप्य शाखां महातरोः ।&lt;br&gt;&#xA;आत्मानं च तयाच्छाद्य तरुमध्यमगामहम् ।। १७५&lt;br&gt;&#xA;तत्राग्रे स्थापयित्वा तां शाखां तिर्यक्सुलाघवात् ।&lt;br&gt;&#xA;पलायितोऽहं हस्ती च स तां शाखामचूर्णयत् ।। १७६&lt;br&gt;&#xA;ततोऽहं योषितस्तस्याः समीपमगमं द्रुतम् ।&lt;br&gt;&#xA;शरीरकुशलं चैतामपृच्छमिह भीषिताम् ।। १७७&lt;br&gt;&#xA;सापि मां वीक्ष्य दुःखार्ता सहर्षा चावदत्तदा ।&lt;br&gt;&#xA;किं मे कुशलमेतस्मै दत्ता कापुरुषाय या ।। १७८&lt;br&gt;&#xA;ईदृशे संकटे यो मां त्यक्त्वा क्वापि गतः प्रभो ।&lt;br&gt;&#xA;एतत्तु कुशलं यत्त्वमक्षतः पुनरीक्षितः ।। १७९&lt;br&gt;&#xA;तन्मे स कतमो भर्ता त्वमिदानीं पतिर्मम ।&lt;br&gt;&#xA;येनात्मनिरपेक्षेण हृता मृत्युमुखादहम् ।। १८०&lt;br&gt;&#xA;स चैष दृश्यते भृत्यैः सहागच्छन्पतिर्मम ।&lt;br&gt;&#xA;अतः स्वैरं त्वमस्माकं पश्चादागच्छ सांप्रतम् ।। १८१&lt;br&gt;&#xA;लब्धेऽन्तरे हि मिलिता यास्यामो यत्रकुत्रचित् ।&lt;br&gt;&#xA;एवं तयोक्तस्तदहं तथेति प्रतिपन्नवान् ।। १८२&lt;br&gt;&#xA;सुरूपाप्यर्पितात्मापि परस्त्रीयं किमेतया ।&lt;br&gt;&#xA;इति धैर्यस्य मार्गोऽयं न तारुण्यस्य सङ्गिनः ।। १८३&lt;br&gt;&#xA;क्षणादेत्य च सा भर्त्रा बाला संभाविता सती ।&lt;br&gt;&#xA;तेन साकं सभृत्येन गन्तुं प्रावर्तत क्रमात् ।। १८४&lt;br&gt;&#xA;अहं च गुप्ततद्दत्तपाथेयः परवर्त्मना ।&lt;br&gt;&#xA;पश्चादलक्षितस्तस्य दूरमध्वानमभ्यगाम् ।। १८५&lt;br&gt;&#xA;सा च हस्तिभयभ्रष्टभङ्गाङ्गजनितां रुजम् ।&lt;br&gt;&#xA;पथि मिथ्या वदन्ती तं पतिं स्पर्शेऽप्यवर्जयत् ।। १८६&lt;br&gt;&#xA;कस्य रक्तोन्मुखी गाढरूढान्तर्विषदुःसहा ।&lt;br&gt;&#xA;तिष्ठेदनपकृत्य स्त्री भुजगीव विकारिता ।। १८७&lt;br&gt;&#xA;क्रमाच्च लोहनगरं प्राप्ताः स्मस्ते पुरं वयम् ।&lt;br&gt;&#xA;वणिज्याजीविनो यत्र भर्तुस्तस्या गृहं स्त्रियाः ।। १८८&lt;br&gt;&#xA;स्थिताः स्मस्तदहश्चात्र सर्वे बाह्ये सुरालये ।&lt;br&gt;&#xA;तत्र संमिलितश्चैष द्वितीयो ब्राह्मणः सखा ।। १८१&lt;br&gt;&#xA;नवेऽपि दर्शनेऽन्योन्यमाश्वासः समभूच्च नौ ।&lt;br&gt;&#xA;चित्तं जानाति जन्तूनां प्रेम जन्मान्तरार्जितम् ।। १९०&lt;br&gt;&#xA;ततो रहस्यमात्मीयं सर्वमस्मै मयोदितम् ।&lt;br&gt;&#xA;तद्बुद्ध्वैव तदा स्वैरं मामेवमयमब्रबीत् ।। १९१&lt;br&gt;&#xA;तूष्णीं भवास्त्युपायोऽत्र यत्कृते त्वमिहागतः ।&lt;br&gt;&#xA;एतस्या भर्तृभगिनी विद्यतेऽत्र वणिक्स्त्रियाः ।। १९२&lt;br&gt;&#xA;गृहीतार्था मया साकमितः सा गन्तुमुद्यता ।&lt;br&gt;&#xA;तत्करिष्ये तदीयेन साहाय्येन तवेप्सितम् ।। १९३&lt;br&gt;&#xA;इत्युक्त्वा मामयं विप्रो गत्वा तस्यास्तदा रहः ।&lt;br&gt;&#xA;वणिग्वधू ननान्दुस्तद्यथावस्तु न्यवेदयत् ।। १९४&lt;br&gt;&#xA;अन्येद्युः कृतसंविच्च सा ननान्दा समेत्य ताम् ।&lt;br&gt;&#xA;प्रावेशयद्भातृजायां तत्र देवगृहान्तरे ।। १९५&lt;br&gt;&#xA;तत्रान्तः स्थितयोर्नौ च मध्यादेतं तदैव सा ।&lt;br&gt;&#xA;मित्त्रं मे भ्रातृजायायास्तस्या वेषमकारयत् ।। १९६&lt;br&gt;&#xA;कृततद्वेषमेनं च गृहीत्वा नगरान्तरम् ।&lt;br&gt;&#xA;भ्रात्रा सहाविशद्गेहं कृत्वा नः कार्यसंविदम् ।। १९७&lt;br&gt;&#xA;अहं च निर्गत्य ततस्तया पुरुषवेषया ।&lt;br&gt;&#xA;वणिग्वध्वा समं प्राप्तः क्रमेणोज्जयिनीमिमाम् ।। १९८&lt;br&gt;&#xA;तन्ननान्दा च सा रात्रौ तदहः सोत्सवात्ततः ।&lt;br&gt;&#xA;मत्तसुप्तजनाद्गेहादनेन सह निर्गता ।। १९९&lt;br&gt;&#xA;ततश्चायं गृहीत्वा तां विप्रच्छन्नैः प्रयाणकैः ।&lt;br&gt;&#xA;आगतो नगरीमेतामथावां मिलिताविह ।। २००&lt;br&gt;&#xA;इत्यावाभ्यामुभे भार्ये प्राप्ते प्रत्यग्रयौवने ।&lt;br&gt;&#xA;ननान्दृभ्रातृजाये ते स्वानुरागसमर्पिते ।। २०१&lt;br&gt;&#xA;अतो निवासे सर्वत्र देव शङ्कामहे वयम् ।&lt;br&gt;&#xA;कत्याश्वसिति चेतो हि विहितस्वैरसाहसम् ।। २०२&lt;br&gt;&#xA;तदवस्थानहेतोश्च वित्तार्थं च रहश्चिरम् ।&lt;br&gt;&#xA;आवां मन्त्रयमाणौ ह्यो दृष्टौ देवेन दूरतः ।। २०३&lt;br&gt;&#xA;दृष्ट्वानाय्य च संयम्य स्थापितौ चारशङ्कया ।&lt;br&gt;&#xA;अद्य पृष्टौ च वृत्तान्तं स चैष कथितो मया ।। २०४&lt;br&gt;&#xA;देवः प्रभवतीदानीमित्यनेनोदिते तदा ।&lt;br&gt;&#xA;राजा विक्रमसिंहस्तौ विप्रौ द्वावप्यभाषत ।। २०५&lt;br&gt;&#xA;तुष्टोऽस्मि वां भयं मा भूदिहैव पुरि तिष्ठतम् ।&lt;br&gt;&#xA;अहमेव च दास्यामि पर्याप्तं युवयोर्धनम् ।। २०६&lt;br&gt;&#xA;इत्युक्त्वा स ददौ राजा यथेष्टं जीवनं तयोः ।&lt;br&gt;&#xA;तौ च भार्यान्वितौ तस्य निकटे तस्थतुः सुखम् ।। २०७&lt;br&gt;&#xA;इत्थं क्रियासु निवसन्त्यपि यासु तासु पुंसां श्रियः प्रबलसत्त्वबहिष्कृतासु ।&lt;br&gt;&#xA;एवं च साहसधनेष्वथ बुद्धिमत्सु संतुष्य दाननिरताः क्षितिपा भवन्ति ।। २०८&lt;br&gt;&#xA;इत्यैहिकेन च पुराविहितेन चापि स्वेनैव कर्मविभवेन शुभाशुभेन ।&lt;br&gt;&#xA;शश्वद्भवेत्तदनुरूपविचित्रभोगः सर्वो हि नाम ससुरासुर एष सर्गः ।। २०९&lt;br&gt;&#xA;तत्स्वप्नवृत्तनिभतो नभसश्च्युता या ज्वाला त्वयान्तरुदरं विशतीह दृष्टा ।&lt;br&gt;&#xA;सा कापि देवि सुरजातिरसंशयं ते गर्भं कुतोऽपि खलु कर्मवशात्प्रपन्ना ।। २१०&lt;br&gt;&#xA;इति निजभर्तुर्वदनाच्छ्रुत्वा नृपतेः कलिङ्गदत्तस्य ।&lt;br&gt;&#xA;देवी तारादत्ता प्राप सगर्भा परं प्रमदम् ।। २११&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/002/</guid>
      <description>&lt;p&gt;ततः कलिङ्गदत्तस्य राज्ञो गर्भभरालसा ।&lt;br&gt;&#xA;राज्ञी तक्षशिलायां सा तारादत्ता शनैरभूत् ।। १&lt;br&gt;&#xA;उदेष्यच्चन्द्रलेखां च प्राचीमनुचकार सा ।&lt;br&gt;&#xA;आसन्नप्रसवा पाण्डुमुखी तरलतारका ।। २&lt;br&gt;&#xA;जज्ञे च तस्या नचिरादनन्यसदृशी सुता ।&lt;br&gt;&#xA;वेधसः सर्वसौन्दर्यसर्गवर्णकसंनिभा ।। ३&lt;br&gt;&#xA;ईदृक्पुत्रो न किं जात इतीव स्नेहशालिनः ।&lt;br&gt;&#xA;रक्षाप्रदीपास्तत्कान्तिजिता विच्छायतां ययुः ।। ४&lt;br&gt;&#xA;पिता कलिङ्गदत्तश्च जातां तां तादृशीमपि ।&lt;br&gt;&#xA;दृष्ट्वा तद्रूपपुत्राशावैफल्यविमना अभूत् ।। ५५&lt;br&gt;&#xA;दिव्यां तामपि संभाव्य स पुत्रेच्छुरदूयत ।&lt;br&gt;&#xA;शोककन्दः क्व कन्या हि कानन्दः कायवान्सुतः ।। ६&lt;br&gt;&#xA;ततश्चेतोविनोदाय खिन्नो निर्गत्य मन्दिरात् ।&lt;br&gt;&#xA;ययौ नानाजिनाकारं विहारं स महीपतिः ।। ७&lt;br&gt;&#xA;तत्रैकदेशे शुश्राव धर्मपाठकभिक्षुणा ।&lt;br&gt;&#xA;जनमध्योपविष्टेन कथ्यमानमिदं वचः ।। ८&lt;br&gt;&#xA;अर्थप्रदानमेवाहुः संसारे सुमहत्तपः ।&lt;br&gt;&#xA;अर्थदः प्राणदः प्रोक्तः प्राणा ह्यर्थेषु कीलिताः ।। ९&lt;br&gt;&#xA;बुद्धेन च परस्यार्थे करुणाकुलचेतसा ।&lt;br&gt;&#xA;आत्मापि तृणवद्दत्तः का वराके धने कथा ।। १०&lt;br&gt;&#xA;तादृशेन च धीरेण तपसा स गतस्पृहः ।&lt;br&gt;&#xA;संप्राप्तदिव्यविज्ञानो बुद्धो बुद्धत्वमागतः ।। ११&lt;br&gt;&#xA;आ शरीरमतः सर्वेष्विष्टेष्वाशानिवर्तनात् ।&lt;br&gt;&#xA;प्राज्ञः सत्त्वहितं कुर्यात्सम्यक्संबोधलब्धये ।। १२&lt;br&gt;&#xA;तथा च पूर्वं कस्यापि कृतनाम्नो महीपतेः ।&lt;br&gt;&#xA;अजायन्तातिसुभगाः क्रमात्सप्त कुमारिकाः ।। १३&lt;br&gt;&#xA;बाला एव च तास्त्यक्त्वा वैराग्येण पितुर्गृहम् ।&lt;br&gt;&#xA;श्मशानं शिश्रियुः पृष्टा जगदुश्च परिच्छदम् ।। १४&lt;br&gt;&#xA;असारं विश्वमेवैतत्तत्रापीदं शरीरकम् ।&lt;br&gt;&#xA;तत्राप्यभीष्टसंयोगसुखादि स्वप्नविभ्रमः ।। ३&lt;br&gt;&#xA;एकं परहितं त्वत्र संसारे सारमुच्यते ।&lt;br&gt;&#xA;तदनेनापि देहेन कुर्मः सत्त्वहितं वयम् ।। १६&lt;br&gt;&#xA;क्षिपामो जीवदेवैतच्छरीरं पितृकानने ।&lt;br&gt;&#xA;क्रव्याद्गणोपयोगाय कान्तेनापि ह्यनेन किम् ।। १७&lt;br&gt;&#xA;तथा च राजपुत्रोऽत्र विरक्तः कोऽप्यभूत्पुरा ।&lt;br&gt;&#xA;स युवापि सुकान्तोऽपि परिव्रज्यामशिश्रियत् ।। १८&lt;br&gt;&#xA;स जातु भिक्षुः कस्यापि प्रविष्टो वणिजो गृहम् ।&lt;br&gt;&#xA;दृष्टस्तरुण्या तत्पत्न्या पद्मपत्रायतेक्षणः ।। १९&lt;br&gt;&#xA;सा तल्लोचनलावण्यहृतचित्ता तमब्रवीत् ।&lt;br&gt;&#xA;कथमात्तमिदं कष्टमीदृशेन त्वया व्रतम् ।। २०&lt;br&gt;&#xA;सा धन्या स्त्री तवानेन चक्षुषा या निरीक्ष्यते ।&lt;br&gt;&#xA;प्रत्युक्तः स तया भिक्षुश्चक्षुरेकमपाटयत् ।। २१&lt;br&gt;&#xA;ऊचे च हस्ते कृत्वा तन्मातः पश्येदमीदृशम् ।&lt;br&gt;&#xA;जुगुप्सितमसृङ्मांसं गृह्यतां यदि रोचते ।। २२&lt;br&gt;&#xA;ईदृगेव द्वितीयं च वद रम्यं किमेतयोः ।&lt;br&gt;&#xA;इत्युक्ता तेन तद्दृष्ट्वा व्यषीदत्सा वणिग्वधूः ।। २३&lt;br&gt;&#xA;उवाच च हहा पापं मया कृतमभव्यया ।&lt;br&gt;&#xA;यदहं हेतुतां प्राप्ता लोचनोत्पाटने तव ।। २४&lt;br&gt;&#xA;तच्छ्रुत्वा भिक्षुरवदन्मा भूदम्ब तव व्यथा ।&lt;br&gt;&#xA;मम त्वया ह्युपकृतं यतः शृणु निदर्शनम् ।। २५&lt;br&gt;&#xA;आसीत्कोऽपि पुरा कान्ते कुत्राप्युपवने यतिः ।&lt;br&gt;&#xA;अनुजाह्रवि वैराग्यनिःशेषनिकषेच्छया ।। २६&lt;br&gt;&#xA;तपस्यतश्च कोऽप्यस्य राजा तत्रैव दैवतः ।&lt;br&gt;&#xA;विहर्तुमागतः साकमवरोधवधूजनैः ।। २७&lt;br&gt;&#xA;विहृत्य पानसुप्तस्य पार्श्वादुत्थाय तस्य च ।&lt;br&gt;&#xA;नृपस्य चापलाद्राज्ञ्यस्तदुद्याने किलाभ्रमन् ।। २८&lt;br&gt;&#xA;दृष्ट्वा तत्रैकदेशे च तं समाधिस्थितं मुनिम् ।&lt;br&gt;&#xA;अतिष्ठन्परिवार्यैनं किमेतदिति कौतुकात् ।। २९&lt;br&gt;&#xA;चिरस्थितासु तास्वत्र प्रबुद्धः सोऽथ भूपतिः ।&lt;br&gt;&#xA;अपश्यन्दयिताः पार्श्वे तत्र बभ्राम सर्वतः ।। ३०&lt;br&gt;&#xA;ददर्श चात्र राज्ञीस्ताः परिवार्य मुनिं स्थिताः ।&lt;br&gt;&#xA;कुपितश्चेर्ष्यया तस्मिन्खड्गेन प्राहरन्मुनौ ।। ३१&lt;br&gt;&#xA;ऐश्वर्यमीर्ष्या नैर्घृण्यं क्षीबत्वं निर्विवेकिता ।&lt;br&gt;&#xA;एकैकं किं न यत्कुर्यात्पञ्चाङ्गित्वे तु का कथा ।। ३२&lt;br&gt;&#xA;ततो गते नृपे तस्मिन्कृत्ताङ्गमपि तं मुनिम् ।&lt;br&gt;&#xA;अक्रुद्धं प्रकटीभूय काप्युवाचात्र देवता ।। ३३&lt;br&gt;&#xA;महात्मन्येन पापेन क्रोधेनैतत्कृतं त्वयि ।&lt;br&gt;&#xA;स्वशक्त्या तमहं हन्मि मन्यते यदि तद्भवान् ।। ३४&lt;br&gt;&#xA;तच्छ्रुत्वा स जगादर्षिर्देवि मा स्मैवमादिशः ।&lt;br&gt;&#xA;स हि धर्मसहायो मे न विप्रियकरः पुनः ।। ३५&lt;br&gt;&#xA;तत्प्रसादात्क्षमाधर्मं भगवत्याप्तवाहनम् ।&lt;br&gt;&#xA;कस्य क्षमेय किं देवि नैवं चेत्स समाचरेत् ।। ३६&lt;br&gt;&#xA;कः कोपो नश्वरस्यास्य देहस्यार्थे मनस्विनः ।&lt;br&gt;&#xA;प्रियाप्रियेषु साम्येन क्षमा हि ब्रह्मणः पदम् ।। ३७&lt;br&gt;&#xA;इत्युक्ता मुनिना साथ तपसा तस्य तोषिता ।&lt;br&gt;&#xA;अङ्गानि देवता कृत्वा निर्व्रणानि तिरोदधे ।। ३८&lt;br&gt;&#xA;तद्यथा सोऽपि तस्यर्षेरुपकारी मतो नृपः ।&lt;br&gt;&#xA;नेत्रोत्खननहेतोस्त्वं तपोवृद्ध्या तथाम्ब मे ।। ३९&lt;br&gt;&#xA;इत्युक्त्वा स वशी भिक्षुर्विनम्रां तां वणिग्वधूम् ।&lt;br&gt;&#xA;कान्तेऽपि वपुषि स्वस्मिन्ननास्थः सिद्धये ययौ ।। ४०&lt;br&gt;&#xA;तस्माद्बालेऽपि रम्येऽपि कः काये गत्वरे ग्रहः ।&lt;br&gt;&#xA;सत्त्वोपकारस्त्वेतस्मादेकः प्राज्ञस्य शस्यते ।। ४१&lt;br&gt;&#xA;तदिमा वयमेतस्मिन्निसर्गसुखसद्मनि ।&lt;br&gt;&#xA;श्मशाने प्राणिनामर्थे विन्यस्याम शरीरकम् ।। ४२&lt;br&gt;&#xA;इत्युक्त्वा परिवारं ताः सप्त राजकुमारिकाः ।&lt;br&gt;&#xA;तथैव चक्रुः प्रापुश्च संसिद्धिं परमां ततः ।। ४३&lt;br&gt;&#xA;एवं निजे शरीरेऽपि ममत्वं नास्ति धीमताम् ।&lt;br&gt;&#xA;किं पुनः सुतदारादिपरिग्रहतृणोत्करे ।। ४४&lt;br&gt;&#xA;इत्यादि स नृपः श्रुत्वा विहारे धर्मपाठकात् ।&lt;br&gt;&#xA;कलिङ्गदत्तो नीत्वा च दिनं प्रायात्स्वमन्दिरम् ।। ४५&lt;br&gt;&#xA;तत्रानुबाध्यमानश्च कन्याजन्मशुचा पुनः ।&lt;br&gt;&#xA;स राजा गृहवृद्धेन केनाप्यूचे द्विजन्मना ।। ४६&lt;br&gt;&#xA;राजन्किं कन्यकारत्नजन्मना परितप्यसे ।&lt;br&gt;&#xA;पुत्रेभ्योऽप्युत्तमाः कन्याः शिवाश्चेह परत्र च ।। ४७&lt;br&gt;&#xA;राज्यलुब्धेषु का तेषु पुत्रेष्वास्था महीभुजाम् ।&lt;br&gt;&#xA;ये भक्षयन्ति जनकं बत मर्कटका इव ।। ४८&lt;br&gt;&#xA;नृपास्तु कुन्तिभोजाद्याः कुन्त्यादितनयागुणैः ।&lt;br&gt;&#xA;तीर्णा दुःसहदुर्वासः प्रभृतिभ्यः पराभवम् ।। ४९&lt;br&gt;&#xA;फलं यच्च सुतादानात्कुतः पुत्रात्परत्र तत् ।&lt;br&gt;&#xA;सुलोचनाकथामत्र किं च वच्मि निशम्यताम् ।। ५०&lt;br&gt;&#xA;आसीद्राजा सुषेणाख्यश्चित्रकूटाचले युवा ।&lt;br&gt;&#xA;कामोऽन्य इव यो धात्रा निर्मितस्त्र्यम्बकेर्ष्यया ।। ५१&lt;br&gt;&#xA;स चक्रे दिव्यमारामं मूले तस्य महागिरेः ।&lt;br&gt;&#xA;सुराणां नन्दनोद्यानवासवैरस्यदायिनम् ।। ५२&lt;br&gt;&#xA;तन्मध्ये च चकारैकां वापीमुत्फुल्लपङ्कजाम् ।&lt;br&gt;&#xA;लक्ष्मीलीलारविन्दानां नवाकरमहीमिव ।। ५३&lt;br&gt;&#xA;तस्यास्तस्थौ स सद्रत्नसोपानायास्तटे सदा ।&lt;br&gt;&#xA;पत्नीनां स्वानुरूपाणामभावादवधूसखः ।। ५४&lt;br&gt;&#xA;एकदा तेन मार्गेण नभसा सुरसुन्दरी ।&lt;br&gt;&#xA;रम्भा जम्भारिभवनादाजगाम यदृच्छया ।। ५५&lt;br&gt;&#xA;सा तं ददर्श राजानं तत्रोद्याने विहारिणम् ।&lt;br&gt;&#xA;साक्षान्मधुमिवोत्फुल्लपुष्पकाननमध्यगम् ।। ५६&lt;br&gt;&#xA;वापिकापद्मपतितां दिवोऽनु पतितः श्रियम् ।&lt;br&gt;&#xA;चन्द्रः किमेष नैतद्वा श्रीरस्य ह्यनपायिनी ।। ५७&lt;br&gt;&#xA;नूनं पुष्पेषुरुद्यानं पुष्पेच्छुः सोऽयमागतः ।&lt;br&gt;&#xA;किं तु सा रतिरेतस्य क्व गता सहचारिणी ।। ५८&lt;br&gt;&#xA;इत्यौत्सुक्यकृतोल्लेखा सावतीर्य नभोन्तरात् ।&lt;br&gt;&#xA;रम्भा मानुषरूपेण राजानं तमुपागमत् ।। ५९&lt;br&gt;&#xA;उपेतां तां च सहसा दृष्ट्वा राजा सविस्मयः ।&lt;br&gt;&#xA;अचिन्तयदहो केयमसंभाव्यवपुर्भवेत् ।। ६०&lt;br&gt;&#xA;न तावन्मानुषी येन पादौ नास्य रजःस्पृशौ ।&lt;br&gt;&#xA;न चक्षुः सनिमेषं वा तस्माद्दिव्यैव काप्यसौ ।। ६१&lt;br&gt;&#xA;प्रष्टव्या तु मया नेयं पलायेत हि जातुचित् ।&lt;br&gt;&#xA;रतिभेदासहाः प्रायो दिव्याः कारणसंगताः ।। ६२&lt;br&gt;&#xA;इति ध्यायन्स नृपतिः कृतसंभाषणस्तया ।&lt;br&gt;&#xA;तत्क्रमेणैव तत्कालं तत्कण्ठाश्लेषमाप्तवान् ।। ६३&lt;br&gt;&#xA;चिक्रीड च चिरं सोऽत्र साकमप्सरसा तया ।&lt;br&gt;&#xA;दिवं सापि न सस्मार रम्यं प्रेम न जन्मभूः ।। ६४&lt;br&gt;&#xA;तत्सखीयक्षिणीवृष्टैरपूरि स्वर्णराशिभिः ।&lt;br&gt;&#xA;सास्य भूमिर्नरेन्द्रस्य द्यौर्मैरुशिखरैरिव ।। ६५&lt;br&gt;&#xA;कालेन चास्य राज्ञः सा सुषेणस्य वराप्सराः ।&lt;br&gt;&#xA;असूतानन्यसदृशीं धृतगर्भा सती सुताम् ।। ६६&lt;br&gt;&#xA;प्रसूतमात्रैव च सा जगादैनं महीपतिम् ।&lt;br&gt;&#xA;राजन्शापोऽयमीदृङ्मे क्षीणो जातः स चाधुना ।। ६७&lt;br&gt;&#xA;अहं हि रम्भा नाकस्त्री त्वयि दृष्टेऽनुरागिणी ।&lt;br&gt;&#xA;जाते च गर्भे मुक्त्वा तं गच्छामस्तत्क्षणं वयम् ।। ६८&lt;br&gt;&#xA;समयो हीदृशोऽस्माकं तद्रक्षेः कन्यकामिमाम् ।&lt;br&gt;&#xA;एतद्विवाहान्नाके नौ भूयो भावी समागमः ।। ६९&lt;br&gt;&#xA;एवमुक्त्वाप्सरा रम्भा विवशा सा तिरोदधे ।&lt;br&gt;&#xA;तद्दुःखाच्च स राजाभूत्तदा प्राणव्ययोद्यतः ।। ७०&lt;br&gt;&#xA;निरास्थेनापि किं त्यक्तं विश्वामित्रेण जीवितम् ।&lt;br&gt;&#xA;मेनकायां प्रयातायां प्रसूयैव शकुन्तलाम् ।। ७१&lt;br&gt;&#xA;इत्यादि सचिवैरुक्तो ज्ञातार्थः स नृपो धृतिम् ।&lt;br&gt;&#xA;शनैरादत्त कन्यां च पुनः संगमकारणम् ।। ७२&lt;br&gt;&#xA;तां च बालां तदेकाग्रः पिता सर्वाङ्गसुन्दरीम् ।&lt;br&gt;&#xA;सोऽतिलोचनसौन्दर्यान्नाम्ना चक्रे सुलोचनाम् ।। ७३&lt;br&gt;&#xA;कालेन यौवनप्राप्तामुद्यानस्थां ददर्श ताम् ।&lt;br&gt;&#xA;युवा यदृच्छया भ्राम्यन्वत्साख्यः काश्यपो मुनिः ।। ७४&lt;br&gt;&#xA;स तपोराशिरूपोऽपि दृष्ट्वैवैतां नृपात्मजाम् ।&lt;br&gt;&#xA;अनुरागरसज्ञोऽभूदिति चात्र व्यचिन्तयत् ।। ७५&lt;br&gt;&#xA;अहो रूपं किमप्यस्याः कन्यायाः परमाद्भुतम् ।&lt;br&gt;&#xA;नेमां प्राप्नोति चेद्भार्यां किमन्यत्तपसः फलम् ।। ७६&lt;br&gt;&#xA;इति ध्यायन्मुनियुवा स सुलोचनया तया ।&lt;br&gt;&#xA;अदर्शि प्रज्वलत्तेजा विधूम इव पावकः ।। ७७&lt;br&gt;&#xA;तं वीक्ष्य सापि सप्रेमा साक्षसूत्रकमण्डलुम् ।&lt;br&gt;&#xA;शान्तश्च कमनीयश्च कोऽयं स्यादित्यचिन्तयत् ।। ७८&lt;br&gt;&#xA;वरणायेव चोपेत्य नयनोत्पलमालिकाम् ।&lt;br&gt;&#xA;क्षिपन्ती तस्य वपुषि प्रणाममकरोन्मुनेः ।। ७९&lt;br&gt;&#xA;पतिं समाप्नुहीत्याशीस्तस्यास्तेनाभ्यधीयत ।&lt;br&gt;&#xA;सुरासुरदुरुल्लङ्घ्यमन्मथाज्ञावशात्मना ।।८०&lt;br&gt;&#xA;ततोसामान्यतद्रूपलोभलुण्ठितलज्जया।&lt;br&gt;&#xA;तयाप्यूचे स विनमद्वक्त्रया मुनिपुंगवः ।। ८१&lt;br&gt;&#xA;एषा यदीच्छा भवतो नर्मालापो न चेदयम् ।&lt;br&gt;&#xA;तद्देव दाता नृपतिः पिता मे याच्यतामिति ।। ८२&lt;br&gt;&#xA;अथान्वयं परिजनान्मुनिस्तस्या निशम्य सः ।&lt;br&gt;&#xA;गत्वा नृपं तत्पितरं सुषेणं तामयाचत ।। ८३&lt;br&gt;&#xA;सोऽपि तं वीक्ष्य तपसा वपुषा चातिभूमिगम् ।&lt;br&gt;&#xA;उवाच रचितातिथ्यो राजा मुनिकुमारकम् ।। ८४&lt;br&gt;&#xA;जाताप्सरसि रम्भायां कन्यैषा भगवन्मम ।&lt;br&gt;&#xA;अस्या विवाहान्नाके मे तया भावी समागमः ।। ८५&lt;br&gt;&#xA;एवं तया व्रजन्त्या द्यां रम्भयैव ममोदितम् ।&lt;br&gt;&#xA;एतत्कथं महाभाग भवेदिति निरूप्यताम् ।। ८६&lt;br&gt;&#xA;तच्छ्रुत्वा मुनिपुत्रोऽसौ क्षणमेवमचिन्तयत् ।&lt;br&gt;&#xA;किं पुरा मेनकोद्भूता सर्पदष्टा प्रमद्वरा ।। ८७&lt;br&gt;&#xA;दत्त्वायुषोऽर्धं मुनिना न भार्या रुरुणा कृता ।&lt;br&gt;&#xA;त्रिशङ्कुः किं न नीतो द्यां विश्वामित्रेण लुब्धकः ।! ८८&lt;br&gt;&#xA;तदिदं स्वतपोभागव्ययात्किं न करोम्यहम् ।&lt;br&gt;&#xA;इत्यालोच्य न भारोऽयमित्युक्त्वा सोऽब्रवीन्मुनिः ।। ८९&lt;br&gt;&#xA;हे देवतास्तपोंशेन मदीयेनैव भूपतिः ।&lt;br&gt;&#xA;सशरीरो दिवं यातु रम्भासंभोगसिद्धये ।। ९०&lt;br&gt;&#xA;इत्युक्ते तेन मुनिना शृण्वन्त्यां राजसंसदि ।&lt;br&gt;&#xA;एवमस्त्विति सुव्यक्ता दिव्या वागुदभूत्ततः ।। ९१&lt;br&gt;&#xA;ततः सुलोचना तस्मै मुनये काश्यपाय ताम् ।&lt;br&gt;&#xA;वत्साय दत्त्वा तनयां स राजा दिवमुद्ययौ ।। ९२&lt;br&gt;&#xA;तत्र दिव्यत्वमासाद्य तया शक्रनियुक्तया ।&lt;br&gt;&#xA;स रेमे रम्भया साकं भूयो दिव्यानुभावया ।। ९३&lt;br&gt;&#xA;इत्थं कृतार्थता देव सुषेणः प्राप कन्यया ।&lt;br&gt;&#xA;कन्या युष्मादृशां गेहेष्वीदृश्योऽवतरन्ति हि ।। ९४&lt;br&gt;&#xA;तदेषा कापि दिव्या ते जाता शापच्युता गृहे ।&lt;br&gt;&#xA;कन्या नूनमतो मा गाः शुचं तज्जन्मना विभो ।। ९५&lt;br&gt;&#xA;इति श्रुत्वा कथां राजा गृहवृद्धाद्द्विजन्मनः ।&lt;br&gt;&#xA;कलिङ्गदत्तो नृपतिर्जहौ चिन्तां तुतोष च ।। ९६&lt;br&gt;&#xA;तां च चक्रे निजसुतां नयनानन्ददायिनीम् ।&lt;br&gt;&#xA;नाम्ना कलिङ्गसेनेति बालामिन्दुकलोपमाम् ।। ९७&lt;br&gt;&#xA;सापि तस्य पितुर्गेहे राजपुत्री ततः क्रमात् ।&lt;br&gt;&#xA;कलिङ्गसेना ववृधे वयस्यामध्यवर्तिनी ।। ९८&lt;br&gt;&#xA;विजहार च हर्म्येषु सा गृहेषु वनेषु च ।&lt;br&gt;&#xA;क्रीडारसमयस्येव लहरी शैशवाम्बुधेः ।। ९९&lt;br&gt;&#xA;कदाचिदथ हर्म्यस्थां केलिसक्तां ददर्श ताम् ।&lt;br&gt;&#xA;मयासुरसुता यान्ती व्योम्ना सोमप्रभाभिधा ।। १००&lt;br&gt;&#xA;सा तामालोक्य रूपेण मुनिमानसमोहिनीम् ।&lt;br&gt;&#xA;सोमप्रभा नभःस्थैव जातप्रीतिरचिन्तयत् ।। १०१&lt;br&gt;&#xA;केयं किमैन्दवी मूर्तिः कान्तिस्तस्या दिवा कुतः ।&lt;br&gt;&#xA;रतिर्वा यदि कामः क्व कन्यका तदवैम्यहम् ।। १०२&lt;br&gt;&#xA;अत्र राजगृहे कापि दिव्या शापच्युता भवेत् ।&lt;br&gt;&#xA;जाने जन्मान्तरे चाभून्नूनं सख्यं ममैतया ।। १०३&lt;br&gt;&#xA;एतद्धि मे वदत्यस्यामतिस्नेहाकुलं मनः ।&lt;br&gt;&#xA;तद्युक्तं कर्तुमेतां मे स्वयंवरसखीं पुनः ।। १०४&lt;br&gt;&#xA;इति संचिन्त्य बालायास्तस्याः संत्रासशङ्कया ।&lt;br&gt;&#xA;सोमप्रभा सा गगनादलक्षितमवातरत् ।। १०५&lt;br&gt;&#xA;मनुष्यकन्यकाभावमाश्रित्याश्वासकारणम् ।&lt;br&gt;&#xA;सास्याः कलिङ्गसेनायाः शनैरुपससर्प च ।। १०६&lt;br&gt;&#xA;दिष्ट्या राजसुता कापि स्वयमत्यद्भुताकृतिः ।&lt;br&gt;&#xA;असौ समागता पार्श्वमुचितेयं सखी मम ।। १०७&lt;br&gt;&#xA;इति तद्दर्शनादेव विचिन्त्योत्थाय चादरात् ।&lt;br&gt;&#xA;कलिङ्गसेनाप्यालिङ्गत्सा तां सोमप्रभां तदा ।। १०८&lt;br&gt;&#xA;उपवेश्य च पप्रच्छ क्षणादन्वयनामनी ।&lt;br&gt;&#xA;वक्ष्यामि सर्वं तिष्ठेति तां च सोमप्रभाब्रवीत् ।। १०९&lt;br&gt;&#xA;ततः कथाक्रमेणैव वाचा सख्यमबध्यत ।&lt;br&gt;&#xA;ताभ्यामुभाभ्यमन्योन्यहस्तग्रहपुरःसरम् ।। ११०&lt;br&gt;&#xA;अथ सोमप्रभावादीत्सखि त्वं राजकन्यका ।&lt;br&gt;&#xA;राजपुत्रैः समं सख्यं कृच्छ्रादप्यतिवाह्यते ।। १११&lt;br&gt;&#xA;अल्पेनाप्यपराधेन ते हि कुप्यन्त्यमात्रया ।&lt;br&gt;&#xA;राजपुत्रवणिक्पुत्रकथां शृण्वत्र वच्मि ते ।। ११२&lt;br&gt;&#xA;नगर्यां पुष्करावत्यां गूढसेनाभिधो नृपः ।&lt;br&gt;&#xA;आसीत्तस्य च जातोऽभूदेक एव किलात्मजः ।। ११३&lt;br&gt;&#xA;स राजपुत्रो दृप्तः सन्नेकपुत्रतया शुभम् ।&lt;br&gt;&#xA;अशुभं वापि यच्चक्रे पिता तस्यासहिष्ट तत् ।। ११४&lt;br&gt;&#xA;भ्राम्यतोपवने जातु दृष्टस्तेनैकपुत्रकः ।&lt;br&gt;&#xA;वणिजो ब्रह्मदत्तस्य स्वतुल्यविभवाकृतिः ।। ११५&lt;br&gt;&#xA;दृष्ट्वा च सद्यः सोऽनेन स्वयंवरसुहृत्कृतः ।&lt;br&gt;&#xA;तदैव चैकरूपौ तौ जातौ राजवणिक्सुतौ ।। ११६&lt;br&gt;&#xA;स्थातुं न शेकतुः क्षिप्रं तावन्योन्यमदर्शनम् ।&lt;br&gt;&#xA;आशु बध्नाति हि प्रेम प्राग्जन्मान्तरसंस्तवः ।। ११७&lt;br&gt;&#xA;नोपभुङ्के स्म तं भोगं राजपुत्रः कदाचन ।&lt;br&gt;&#xA;वणिक्पुत्रस्य यस्तस्य नादावेवोपकल्पितः ।। ११८&lt;br&gt;&#xA;एकदा सुहृदस्तस्य निश्चित्योद्वाहमादितः ।&lt;br&gt;&#xA;अहिच्छत्रं विवाहाय स प्रतस्थे नृपात्मजः ।। ११९&lt;br&gt;&#xA;मित्रेण तेन साकं च गजारूढः ससैनिकः ।&lt;br&gt;&#xA;गच्छन्निक्षुमतीतीरं प्राप्य सायं समावसत् ।। १२०&lt;br&gt;&#xA;तत्र चन्द्रोदये पानमासेव्य शयनं श्रितः ।&lt;br&gt;&#xA;अर्थितो निजया धात्र्या कथां वक्तुं प्रचक्रमे ।। १२१&lt;br&gt;&#xA;उपक्रान्तकथो जह्रे श्रान्तो मत्तश्च निद्रया ।&lt;br&gt;&#xA;धात्री च तद्वत्सोऽप्यासीत्स्नेहाज्जाग्रद्वणिक्सुतः ।। १२२&lt;br&gt;&#xA;ततः सुप्तेषु चान्येषु स्त्रीणामिव मिथः कथा ।&lt;br&gt;&#xA;गगने शुश्रुवे तेन वणिक्पुत्रेण जाग्रता ।। १२३&lt;br&gt;&#xA;अनाख्याय कथां सुप्तः पापोऽयं तच्छपाम्यहम् ।&lt;br&gt;&#xA;परिद्रक्ष्यत्यसौ हारं प्रातस्तं चेद्ग्रहीष्यति ।। १२४&lt;br&gt;&#xA;कण्ठलग्नेन तेनैष तत्क्षणं मृत्युमाप्स्यति ।&lt;br&gt;&#xA;इत्युक्त्वा विररामैका द्वितीया च ततोऽब्रवीत् ।। १२५&lt;br&gt;&#xA;अतो यद्ययमुत्तीर्णस्तद्रक्ष्यत्याम्रपादपम् ।&lt;br&gt;&#xA;वियोक्ष्यते फलान्यस्य ततः प्राणैर्विमोक्ष्यते ।। १२६&lt;br&gt;&#xA;इत्युक्त्वा व्यरमत्सापि तृतीयाभिदधे ततः ।&lt;br&gt;&#xA;यद्येतदपि तीर्णोऽयं तद्विवाहकृते गृहम् ।। १२७&lt;br&gt;&#xA;प्रविष्टश्चेत्तदेवास्य हन्तुं पृष्ठे पतिष्यति ।&lt;br&gt;&#xA;उक्त्वेति न्यवृतत्सापि चतुर्थी व्याहरत्ततः ।। १२८&lt;br&gt;&#xA;अतोऽपि यदि निस्तीर्णस्तन्नक्तं वासवेश्मनि ।&lt;br&gt;&#xA;प्रविष्टः शतकृत्वोऽयं क्षुतं सद्यः करिष्यति ।। १२९&lt;br&gt;&#xA;शतकृत्वोऽपि यद्यस्य जीवेति न वदिष्यति ।&lt;br&gt;&#xA;कश्चिदत्र ततश्चैष मृत्योर्वशमुपैष्यति ।। १३०&lt;br&gt;&#xA;येन चेदं श्रुतं सोऽस्य रक्षार्थं यदि वक्ष्यति ।&lt;br&gt;&#xA;तस्यापि भविता मृत्युरित्युक्त्वा सा न्यवर्तत ।। १३१&lt;br&gt;&#xA;वणिक्सुतश्च तत्सर्वं श्रुत्वा निर्घातदारुणम् ।&lt;br&gt;&#xA;स तस्य राजपुत्रस्य स्नेहोद्विग्नो व्यचिन्तयत् ।। १३२&lt;br&gt;&#xA;उपक्रान्तामनाख्यातां धिक्कथां यद्यलक्षिताः ।&lt;br&gt;&#xA;देवताः श्रोतुमायाताः शपन्त्यस्तु कुतूहलात् ।। १३३&lt;br&gt;&#xA;तदेतस्मिन्मृते राजसुते कोऽर्थो ममासुभिः ।&lt;br&gt;&#xA;अतोऽयं रक्षणीयो मेत्युक्त्या प्राणसमः सुहृत् ।। १३४&lt;br&gt;&#xA;वृत्तान्तोऽपि न वाच्योऽस्य मा भूद्दोषो ममाप्यतः ।&lt;br&gt;&#xA;इत्यालोच्य निशां निन्ये स कृच्छ्रेण वणिक्सुतः ।। १३५&lt;br&gt;&#xA;राजपुत्रोऽपि स प्रातः प्रस्थितस्तत्सखः पथि ।&lt;br&gt;&#xA;ददर्श पुरतो हारं तमादातुमियेष च ।। १३६&lt;br&gt;&#xA;ततोऽब्रवीद्वणिक्पुत्रो हारं मा स्म ग्रहीः सखे ।&lt;br&gt;&#xA;मायेयमन्यथा नैते पश्येयुः सैनिकाः कथम् ।। १३७&lt;br&gt;&#xA;तच्छ्रुत्वा तं परित्यज्य गच्छन्नग्रे ददर्श सः ।&lt;br&gt;&#xA;आम्रवृक्षं फलान्यस्य भोक्तुं चैच्छन्नृपात्मजः ।। १३८&lt;br&gt;&#xA;वणिक्पुत्रेण च प्राग्वत्ततोऽपि स निवारितः ।&lt;br&gt;&#xA;सान्तःखेदः शनैर्गच्छन्प्राप श्वशुरवेश्म तत् ।। १३९&lt;br&gt;&#xA;तत्रोद्वाहकृते वेश्म विशन्द्वारान्निवर्तितः ।&lt;br&gt;&#xA;तेनैव सख्या यावच्च तावत्तत्पतितं गृहम् ।। १४०&lt;br&gt;&#xA;ततः कथंचिदुत्तीर्णः किंचित्सप्रत्ययो निशि ।&lt;br&gt;&#xA;निवासकं विवेशान्यं राजपुत्रो वधूसखः ।। १४१&lt;br&gt;&#xA;तत्र तस्मिन्वणिक्पुत्रे प्रविश्यालक्षितस्थिते ।&lt;br&gt;&#xA;शतकृत्वः क्षुतं चक्रे शयनीयाश्रितोऽथ सः ।। १४२&lt;br&gt;&#xA;शतकृत्वोऽपि तस्यात्र नीचैर्जीवेत्युदीर्य सः ।&lt;br&gt;&#xA;कृतकार्यो वणिक्पुत्रो हृष्टः स्वैरं बहिर्ययौ ।। १४३&lt;br&gt;&#xA;निर्यान्तं तमपश्यच्च राजपुत्रो वधूसखः ।&lt;br&gt;&#xA;ईर्ष्याविस्मृततत्स्नेहः क्रुद्धो द्वाःस्थानुवाच च ।। १४४&lt;br&gt;&#xA;पापात्मायं रहःस्थस्य प्रविष्टोऽन्तःपुरं मम ।&lt;br&gt;&#xA;तद्बद्ध्वा स्थाप्यतां यावत्प्रभातेऽसौ निगृह्यते ।। १४५&lt;br&gt;&#xA;तद्बुद्ध्वा रक्षिमिर्बद्धो निशां निन्ये वणिक्सुतः ।&lt;br&gt;&#xA;प्रातर्वध्यभुवं तैश्च नीयमानोऽब्रवीत्स तान् ।। १४६&lt;br&gt;&#xA;आदौ नयत मां तावद्राजपुत्रान्तिकं यतः ।&lt;br&gt;&#xA;वक्ष्यामि कारणं किंचित्ततः कुरुत मे वधम् ।। १४७&lt;br&gt;&#xA;इत्युक्तैस्तेन तैर्गत्वा विज्ञप्तः स नृपात्मजः ।&lt;br&gt;&#xA;सचिवैर्बोधितश्चान्यैस्तस्यानयनमादिशत् ।। १४८&lt;br&gt;&#xA;आनीतः सोऽब्रवीत्तस्मै वृत्तान्तं राजसूनवे ।&lt;br&gt;&#xA;प्रत्ययाद्गृहपातोत्थान्मेने सत्यं च सोऽपि तत् ।। १४९&lt;br&gt;&#xA;ततस्तुष्टः समं सख्या वधमुक्तेन तेन सः ।&lt;br&gt;&#xA;आययौ राजतनयः कृतदारो निजां पुरीम् ।। १५०&lt;br&gt;&#xA;तत्र सोऽपि सुहृत्तस्य कृतदारो वणिक्सुतः ।&lt;br&gt;&#xA;स्तूयमानगुणः सर्वैर्जनैरासीद्यथासुखम् ।। १५१&lt;br&gt;&#xA;एवमुच्छृङ्खला भूत्वा स्वनियन्तृप्रमाथिनः ।&lt;br&gt;&#xA;राजपुत्रा न मन्यन्ते हितं मत्ता गजा इव ।। १५२&lt;br&gt;&#xA;वेतालैस्तैश्च का मैत्री ये विहस्य हरन्त्यसून् ।&lt;br&gt;&#xA;तद्राजपुत्रि सख्यं मे मा स्म व्यभिचरः सदा ।। १५३&lt;br&gt;&#xA;इति&amp;rsquo; श्रुत्वा कथामेतां हर्म्ये सोमप्रभामुखात् ।&lt;br&gt;&#xA;कलिङ्गसेना सस्नेहं तां सखीं प्रत्यभाषत ।। १५४&lt;br&gt;&#xA;एते पिशाचा न त्वेते राजपुत्रा मताः सखि ।&lt;br&gt;&#xA;पिशाचदुर्ग्रहकथामहमाख्यामि ते शृणु ।। १५५&lt;br&gt;&#xA;यज्ञस्थलाख्ये कोऽप्यासीदग्रहारे पुरा द्विजः ।&lt;br&gt;&#xA;स जातु दुर्गतः काष्ठान्याहर्तुमटवीं ययौ ।। १५६&lt;br&gt;&#xA;तत्र काष्ठं कुठारेण पाट्यमानं विधेर्वशात् ।&lt;br&gt;&#xA;आपत्य तस्य जङ्घायां भित्त्वान्तः प्रविवेश तत् ।। १५७&lt;br&gt;&#xA;ततः स प्रस्रवद्रक्तो दृष्ट्वा केनापि मूर्च्छितः ।&lt;br&gt;&#xA;उत्क्षिप्यानीयत गृहं पुंसा प्रत्यभिजानता ।। १५८&lt;br&gt;&#xA;तत्र विह्वलया पत्न्या तस्य प्रक्षाल्य शोणितम् ।&lt;br&gt;&#xA;आश्वास्य तस्य जङ्घायां निबद्धो व्रणपट्टकः ।। १५९&lt;br&gt;&#xA;ततश्चिकित्स्यमानः सन्व्रणस्तस्य दिने दिने ।&lt;br&gt;&#xA;न परं न रुरोहैव यावन्नाडीत्वमाययौ ।। १६०&lt;br&gt;&#xA;ततो नाडीव्रणात्खिन्नो दरिद्रो मरणोद्यतः ।&lt;br&gt;&#xA;अभ्येत्य सख्या विप्रेण केनापि जगदे रहः ।। १६१&lt;br&gt;&#xA;सखा मे यज्ञदत्ताख्यश्चिरं भूत्वातिदुर्गतः ।&lt;br&gt;&#xA;पिशाचसाधनं कृत्वा धनं प्राप्य सुखी स्थितः ।। १६२&lt;br&gt;&#xA;तच्च तत्साधनं तेन ममाप्युक्तं त्वमप्यतः ।&lt;br&gt;&#xA;पिशाचं साधय सखे स ते रोपयिता व्रणम् ।। १६३&lt;br&gt;&#xA;इत्युक्त्वाख्यातमन्त्रोऽसावुवाचास्य क्रियामिमाम् ।&lt;br&gt;&#xA;उत्थाय पश्चिमे यामे मुक्तकेशो दिगम्बरः ।। १६४&lt;br&gt;&#xA;अनाचान्तश्च मुष्टी द्वौ तण्डुलानां यथाक्षमम् ।&lt;br&gt;&#xA;द्वाभ्यामादाय हस्ताभ्यां जपन्गच्छेश्चतुष्पथम् ।। १६५&lt;br&gt;&#xA;तत्र तण्डुलमुष्टी द्वौ स्थापयित्वा ततः सखे ।&lt;br&gt;&#xA;मौनेनैव त्वमागच्छेर्मा वीक्षिष्ठाश्च पृष्ठतः ।। १६६&lt;br&gt;&#xA;एवं कुरु सदा यावत्पिशाचो व्यक्ततां गतः ।&lt;br&gt;&#xA;अहं हि हन्मि ते व्याधिमिति त्वां वक्ष्यति स्वयम् ।।१ ६७&lt;br&gt;&#xA;ततोऽभिनन्देस्तं सोऽथ तव रोगं हरिष्यति ।&lt;br&gt;&#xA;इत्युक्तस्तेन मित्रेण स द्विजस्तत्तथाकरोत् ।। १६८&lt;br&gt;&#xA;ततः सिद्धः पिशाचः स तस्यार्तस्य महौषधीः ।&lt;br&gt;&#xA;हिमाचलेन्द्रादानीय रोपयामास तं व्रणम् ।। १६९&lt;br&gt;&#xA;जगाद च प्रहृष्टं तं सोऽथ लग्नग्रहो द्विजम् ।&lt;br&gt;&#xA;देहि व्रणं द्वितीयं मे यावत्तं रोपयाम्यहम् ।। १७०&lt;br&gt;&#xA;न चेत्सृजाम्यनर्थं ते शरीरं संहरामि वा ।&lt;br&gt;&#xA;तच्छ्रुत्वा स द्विजो भीतः सद्यो मुक्त्यै तमभ्यधात् ।। १७१&lt;br&gt;&#xA;व्रणं द्वितीयं दास्यामि सप्तभिस्ते दिनैरिति ।&lt;br&gt;&#xA;ततस्तेनोज्झितः सोऽभून्निराशो जीविते द्विजः ।। १७२&lt;br&gt;&#xA;इत्युक्त्वा विरता मध्यादश्लीलाख्यानलज्जया ।&lt;br&gt;&#xA;कलिङ्गसेना भूयः सावादीत्सोमप्रभामिदम् ।। १७३&lt;br&gt;&#xA;ततो व्रणान्तरालाभादार्तं विप्रमुवाच तम् ।&lt;br&gt;&#xA;दृष्ट्वा पृष्ट्वा च दुहिता विदग्धा मृतभर्तृका ।। १७४&lt;br&gt;&#xA;वञ्चयेऽहं पिशाचं तं गच्छ त्वं ब्रूहि तं पुनः ।&lt;br&gt;&#xA;नाडीव्रणो मद्दुहितुर्भवता रोप्यतामिति ।। १७५&lt;br&gt;&#xA;तच्छ्रुत्वा मुदितो गत्वा तथैवोक्त्वा च स द्विजः ।&lt;br&gt;&#xA;अनैषीद्दुहितुस्तस्याः पिशाचं तं ततोऽन्तिकम् ।।१ ७६&lt;br&gt;&#xA;सा च तस्य पिशाचस्य वराङ्गं स्वमदर्शयत् ।&lt;br&gt;&#xA;रोपयेमं व्रणं भद्र ममेति ब्रुवती रहः ।। १७७&lt;br&gt;&#xA;स च मूढः पिशाचोऽस्या वराङ्गे सततं ददौ ।&lt;br&gt;&#xA;पिण्डीलेपादि न त्वासीत्स तं रोपयितुं क्षमः ।। १७८&lt;br&gt;&#xA;दिनैश्च खिन्नस्तस्याः स कृत्वा जङ्घे निजांसयोः ।&lt;br&gt;&#xA;किंस्विन्न रोहतीत्येवं तद्वराङ्गं व्यलोकयत् ।। १७९&lt;br&gt;&#xA;यावद्द्वितीयं तस्याधः स पायुव्रणमैक्षत ।&lt;br&gt;&#xA;तं दृष्ट्वैव च संभ्रान्तः स पिशाचो व्यचिन्तयत् ।। १८०&lt;br&gt;&#xA;एको न रोपितो यावदुत्पन्नोऽयं व्रणोऽपरः ।&lt;br&gt;&#xA;सत्यः प्रवादो यच्छिद्रेष्वनर्था यान्ति भूरिताम् ।। १८१&lt;br&gt;&#xA;प्रभवन्ति यतो लोकाः प्रलयं यान्ति येन च ।&lt;br&gt;&#xA;संसारवर्त्म विवृतं कः पिधातुं तदीश्वरः ।। १८२&lt;br&gt;&#xA;इत्यालोच्य विरुद्धार्थसिद्ध्या बन्धनशङ्कया ।&lt;br&gt;&#xA;स पिशाचस्ततो मूर्खः पलाय्यादर्शनं ययौ ।। १८३&lt;br&gt;&#xA;एवं च वञ्चयित्वा तं पिशाचं मोचितस्तया ।&lt;br&gt;&#xA;दुहित्रा स द्विजस्तस्थौ रोगोत्तीर्णो यथासुखम् ।। १८४&lt;br&gt;&#xA;इत्थं पिशाचास्तत्तुल्या बाला राजसुताश्च ये ।&lt;br&gt;&#xA;ते सिद्धा अप्यनर्थाय सखि रक्ष्यास्तु बुद्धिभिः ।। १८५&lt;br&gt;&#xA;राजपुत्र्यः कुलीनास्तु नैतादृश्यः श्रुताः क्वचित् ।&lt;br&gt;&#xA;अतोऽन्यथा न भाव्यं ते सखि मत्संगतं प्रति ।।१ ८६&lt;br&gt;&#xA;एवं कलिङ्गसेनाया मुखाच्छ्रुत्वा कथाक्रमम् ।&lt;br&gt;&#xA;सहासचित्रमधुरं तोषं सोमप्रभा ययौ ।। १८७&lt;br&gt;&#xA;इतो मे षष्टियोजन्यां गृहं याति च वासरः ।&lt;br&gt;&#xA;चिरं स्थितास्मि तत्तन्वि यामीत्येतामुवाच च ।। १८८&lt;br&gt;&#xA;ततोऽस्तगिरिशेखरं व्रजति वासरेशे शनैः&lt;br&gt;&#xA;सखीं पुनरुपागमत्प्रणयिनीं समापृच्छ्य ताम् ।&lt;br&gt;&#xA;क्षणं जनितविस्मया गगनमार्गमुत्पत्य सा&lt;br&gt;&#xA;जगाम वसतिं निजां प्रसभमेव सोमप्रभा ।। १८९&lt;br&gt;&#xA;विलोक्य च तदद्भुतं बहुवितर्कमत्यद्भुतं&lt;br&gt;&#xA;प्रविश्य समचिन्तयत्किल कलिङ्गसेना च सा ।&lt;br&gt;&#xA;न वेद्मि किमसावहो मम सखी हि सिद्धाङ्गना&lt;br&gt;&#xA;भवेत्किमथवाप्सराः किमथवापि विद्याधरी ।। १९०&lt;br&gt;&#xA;दिव्या तावदियं भवत्यवितथं व्योमाग्रसंचारिणी&lt;br&gt;&#xA;दिव्या यान्ति च मानुषीभिरसमस्नेहाहृताः संगतिम् ।&lt;br&gt;&#xA;भेजे किं नृपतेः पृथोस्तनयया सख्यं न सारुन्धती&lt;br&gt;&#xA;तत्प्रीत्या पृथुरानिनाय सुरभिं स्वर्गान्न किं भूतले ।। १९१&lt;br&gt;&#xA;तत्क्षीराशनतो न किं पुनरसौ भ्रष्टोऽपि यातो दिवं&lt;br&gt;&#xA;संभूताश्च ततः प्रभृत्यविकला गावो न किं भूतले ।&lt;br&gt;&#xA;तद्धन्यास्मि शुभोदयादुपनता दिव्या सखीयं मम&lt;br&gt;&#xA;प्रातश्चान्वयनामनी सुनिपुणं प्रक्ष्यामि तामागताम् ।। १९२&lt;br&gt;&#xA;इत्यादि राजतनया हृदि चिन्तयन्ती तां यामिनीमनयदत्र कलिङ्गसेना ।&lt;br&gt;&#xA;सोमप्रभा च निजवेश्मनि भूय एव तद्दर्शनोत्सुकमना रजनीं निनाय ।। १९३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/003/</guid>
      <description>&lt;p&gt;ततः सोमप्रभा प्रातस्तद्विनोदोपपादिनीम् ।&lt;br&gt;&#xA;न्यस्तदारुमयानेकमायासद्यन्त्रपुत्रिकाम् ।। १&lt;br&gt;&#xA;करण्डिकां समादाय सा नभस्तलचारिणी ।&lt;br&gt;&#xA;तस्याः कलिङ्गसेनाया निकटं पुनराययौ ।। २&lt;br&gt;&#xA;कलिङ्गसेनाप्यालोक्य तामानन्दाश्रुनिर्भरा ।&lt;br&gt;&#xA;उत्थाय कण्ठे जग्राह पार्श्वासीनामुवाच च ।। ३&lt;br&gt;&#xA;त्वदीयमुखपूर्णेन्दुदर्शनेन विना सखि ।&lt;br&gt;&#xA;तमोमयी त्रियामाद्य शतयामेव मे गता ।। ४&lt;br&gt;&#xA;तज्जन्मान्तरसंबन्धः कीदृशः स्यात्त्वया मम ।&lt;br&gt;&#xA;यस्यायं परिणामोऽद्य त्वं देवि वेत्सि चेद्वद ।। ५&lt;br&gt;&#xA;तच्छ्रुत्वा राजपुत्रीं तामेवं सोमप्रभाब्रवीत् ।&lt;br&gt;&#xA;ईदृङ्मे नास्ति विज्ञानं नहि जातिं स्मराम्यहम् ।। ६&lt;br&gt;&#xA;न चात्र मुनयोऽभिज्ञाः केचित्तु यदि जानते ।&lt;br&gt;&#xA;तैः कृत तादृशं पूर्वं परतत्त्वविदश्च ते ।। ७&lt;br&gt;&#xA;एवमुक्तवतीं भूयः प्रेमविश्रम्भपेशलम् ।&lt;br&gt;&#xA;कलिङ्गसेना पप्रच्छ विजने तां सकौतुका ।।&lt;br&gt;&#xA;ब्रूहि मे सखि कस्येह देवजातेः पितुस्त्वया ।&lt;br&gt;&#xA;जन्मनालंकृतो वंशो मुक्तयेव सुवृत्तया ।। ९&lt;br&gt;&#xA;जगत्कर्णामृतं किं च तव नाम सुलक्षणे ।&lt;br&gt;&#xA;करण्डिका किमर्थेयमस्यामस्ति च वस्तु किम् ।। १०&lt;br&gt;&#xA;एवं कलिङ्गसेनायाः श्रुत्वा सप्रणयं वचः ।&lt;br&gt;&#xA;सोमप्रभा सा सर्वं तत्क्रमाद्वक्तुं प्रचक्रमे ।। ११&lt;br&gt;&#xA;अस्ति त्रिजगति ख्यातो मयो नाम महासुरः ।&lt;br&gt;&#xA;आसुरं भावमुत्सृज्य शौरिं स शरणं श्रितः ।। १२&lt;br&gt;&#xA;तेन दत्ताभयश्चक्रे स च वज्रभृतः सभाम् ।&lt;br&gt;&#xA;दैत्याश्च देवपक्षोऽयमिति तं प्रति चुक्रुधुः ।। १३&lt;br&gt;&#xA;तद्भयात्तेन विन्ध्याद्रौ मायाविवरमन्दिरम् ।&lt;br&gt;&#xA;अगम्यमसुरेन्द्राणां बह्वाश्चर्यमयं कृतम् ।। १४&lt;br&gt;&#xA;तस्यावां द्वे दुहितरौ मयस्य ब्रह्मचारिणी ।&lt;br&gt;&#xA;ज्येष्ठा स्वयंप्रभा नाम कुमारी तदुहस्थिता ।। १५&lt;br&gt;&#xA;अहं सोमप्रभा नाम कनिष्ठा सा त्वहं सखि ।&lt;br&gt;&#xA;नलकूबरसंज्ञाय दत्ता धनदसूनवे ।। १६&lt;br&gt;&#xA;पित्रा च शिक्षितास्मीह मायायन्त्राण्यनेकधा ।&lt;br&gt;&#xA;त्वत्प्रीत्या चेयमानीता पूर्णा तव करण्डिका ।। १७&lt;br&gt;&#xA;इत्युक्त्वादर्शयत्तस्याः प्रोद्घाट्य बहुकौतुकाः ।&lt;br&gt;&#xA;सोमप्रभा काष्ठमयीः स्वमायायन्त्रपुत्रिकाः ।। १८&lt;br&gt;&#xA;कीलिकाहतिमात्रेण काचिद्गत्वा विहायसा ।&lt;br&gt;&#xA;तदाज्ञया पुष्पमालामादाय द्रुतमाययौ ।। १९&lt;br&gt;&#xA;काचित्तथैव पानीयमानिनाय यदृच्छया ।&lt;br&gt;&#xA;काचिन्ननर्त काचिच्च कथालापमथाकरोत् ।। २०&lt;br&gt;&#xA;इत्यादिभिर्महाश्चर्यैः कंचित्कालं विनोद्य ताम् ।&lt;br&gt;&#xA;सुरक्षितां स्थापयित्वा तां च यन्त्रकरण्डिकाम् ।। २१&lt;br&gt;&#xA;कलिङ्गसेनामामन्त्र्य सोत्का सोमप्रभा ततः ।&lt;br&gt;&#xA;ययौ भर्तृपरायत्ता नभसा निजमन्दिरम् ।। २२&lt;br&gt;&#xA;कलिङ्गसेनाप्याश्चर्यदर्शनध्वस्तया क्षुधा ।&lt;br&gt;&#xA;प्रहृष्टा तदहस्तस्थौ सर्वाहारपराङ्मुखी ।। २३&lt;br&gt;&#xA;तद्दृष्ट्वा च ततस्तस्या जननी रोगशङ्किनी ।&lt;br&gt;&#xA;आनन्दाख्येन भिषजा निरूप्याविकलोदिता ।। २४&lt;br&gt;&#xA;कुतोऽपि हेतोर्हर्षेण नष्टास्याः क्षुन्न रोगतः ।&lt;br&gt;&#xA;उत्फुल्लनेत्रं वक्त्येतदस्या हसदिवाननम् ।। २५&lt;br&gt;&#xA;इत्युक्ता भिषजा हर्षहेतुं तज्जननी च सा ।&lt;br&gt;&#xA;पप्रच्छ तां यथावृत्तं सापि तस्यै तदब्रवीत् ।। २६&lt;br&gt;&#xA;ततः श्लाघ्यसखी सङ्गहृष्टां मत्वाभिनन्द्य च ।&lt;br&gt;&#xA;आहारं कारयामास जननी तां यथोचितम् ।। २७&lt;br&gt;&#xA;अथान्येद्युरुपागत्य विदितार्था क्रमेण सा ।&lt;br&gt;&#xA;कलिङ्गसेनां तामेवं रहः समप्रभाभ्यधात् ।। २८&lt;br&gt;&#xA;मया त्वत्सख्यमावेद्य त्वत्पार्श्वागमनेऽन्वहम् ।&lt;br&gt;&#xA;अनुज्ञा ज्ञानिनो भर्तुर्गृहीता विदितार्थतः ।। २९&lt;br&gt;&#xA;तस्मात्त्वमप्यनुज्ञाता पितृभ्यां भव सांप्रतम् ।&lt;br&gt;&#xA;येन स्वैरं मया साकं निःशङ्का विहरिष्यसि ।। ३०&lt;br&gt;&#xA;एवमुक्तवतीं हस्ते तां गृहीत्वैव तत्क्षणम् ।&lt;br&gt;&#xA;कलिङ्गसेना स्वपितुर्मातुश्च निकटं ययौ ।। ३१&lt;br&gt;&#xA;तत्र नामान्वयाख्यानपूर्वं चैतामदर्शयत् ।&lt;br&gt;&#xA;पित्रे कलिङ्गदत्ताय राज्ञे सोमप्रभां सखीम् ।। ३२&lt;br&gt;&#xA;मात्रे च तारादत्तायै तथैवैतामदर्शयत् ।&lt;br&gt;&#xA;तौ च दृष्ट्वा यथाख्यानमेनामभिननन्दतुः ।। ३३&lt;br&gt;&#xA;ऊचतुश्चाकृतिप्रीतौ दंपती तावुभौ ततः ।&lt;br&gt;&#xA;सत्कृत्य दुहितृस्नेहात्तां महासुरसुन्दरीम् ।। ३४&lt;br&gt;&#xA;वत्से कलिङ्गसेनेयं हस्ते तव समर्पिता ।&lt;br&gt;&#xA;तदिदानीं यथाकाममुभे विहरतां युवाम् ।। ३५&lt;br&gt;&#xA;एतत्तयोर्वचो द्वे चाप्यभिनन्द्य निरीयतुः ।&lt;br&gt;&#xA;समं कलिङ्गसेना च सा च सोमप्रभा ततः ।। ३६&lt;br&gt;&#xA;जग्मतुश्च विहाराय विहारं राजनिर्मितम् ।&lt;br&gt;&#xA;आनिन्यतुश्च तां तत्र मायायन्त्रकरण्डिकाम् ।। ३७&lt;br&gt;&#xA;ततो यन्त्रमयं यक्षं गृहीत्वा प्राहिणोत्तदा ।&lt;br&gt;&#xA;सोमप्रभा स्वप्रयोगाद्बुद्धार्चानयनाय सा ।। ३८&lt;br&gt;&#xA;स यक्षो नभसा गत्वा दूरमध्वानमाययौ ।&lt;br&gt;&#xA;आदाय मुक्तासद्रत्नहेमाम्बुरुहसंचयम् ।। ३९&lt;br&gt;&#xA;तेनाभिपूज्य सुगतान्भासयामास तत्र सा ।&lt;br&gt;&#xA;सोमप्रभा सनिलयान्सर्वाश्चर्यप्रदायिना ।। ४०&lt;br&gt;&#xA;तद्बुद्ध्वागत्य दृष्ट्वा च विस्मितो महिषीसखः ।&lt;br&gt;&#xA;राजा कलिङ्गदत्तस्तामपृच्छद्यन्त्रचेष्टितम् ।। ४१&lt;br&gt;&#xA;ततः सोमप्रभावादीद्राजन्नेतान्यनेकधा ।&lt;br&gt;&#xA;मायायन्त्रादिशिल्पानि पित्रा सृष्टानि मे पुरा ।। ४२&lt;br&gt;&#xA;यथा चेदं जगद्यन्त्रं पञ्चभूतात्मकं तथा ।&lt;br&gt;&#xA;यन्त्राण्येतानि सर्वाणि शृणु तानि पृथक्पृथक् ।। ४३&lt;br&gt;&#xA;पृध्वीप्रधानं यन्त्र यद्द्वारादि पिदधाति तत् ।&lt;br&gt;&#xA;पिहितं तेन शक्नोति न चोद्धाटयितुं परः ।। ४४&lt;br&gt;&#xA;आकारस्तोययन्त्रोत्थः सजीव इव दृश्यते ।&lt;br&gt;&#xA;तेजोमयं तु यद्यन्त्रं तज्ज्वालाः परिमुञ्चति ।। ४५&lt;br&gt;&#xA;वातयन्त्रं च कुरुते चेष्टा गत्यागमादिकाः ।&lt;br&gt;&#xA;व्यक्तीकरोति चालापं यन्त्रमाकाशसंभवम् ।। ४६&lt;br&gt;&#xA;मया चैतान्यवाप्तानि तातात्किं त्वमृतस्य यत् ।&lt;br&gt;&#xA;रक्षकं चक्रयन्त्रं तत्तातो जानाति नापरः ।। ४७&lt;br&gt;&#xA;इति तस्या वदन्त्यास्तद्वचः श्रद्दधतामिव ।&lt;br&gt;&#xA;मध्याह्ने पूर्यमाणानां शङ्खानामुदभूद्ध्वनिः ।। ४८&lt;br&gt;&#xA;ततः स्वोचितमाहारं दातुं विज्ञाप्य तं नृपम् ।&lt;br&gt;&#xA;प्राप्यानुज्ञां विमाने तां सानुगां यन्त्रनिर्मिते ।। ४९&lt;br&gt;&#xA;कलिङ्गसेनामादाय प्रतस्थे गगनेन सा ।&lt;br&gt;&#xA;सोमप्रभा पितृगृहं ज्येष्ठायाः स्वसुरन्तिकम् ।। ५०&lt;br&gt;&#xA;क्षणाच्च प्राप्य विन्ध्याद्रिवर्ति तत्पितृमन्दिरम् ।&lt;br&gt;&#xA;तस्याः स्वयंप्रभायाश्च पार्श्वं तामनयत्स्वसुः ।। ५१&lt;br&gt;&#xA;तत्रापश्यज्जटाजूटमालिनीं तां स्वयंप्रभाम् ।&lt;br&gt;&#xA;कलिङ्गसेना लम्बाक्षमालां सा ब्रह्मचारिणीम् ।। ५२&lt;br&gt;&#xA;सुसिताम्बरसंवीतां हसन्तीमिव पार्वतीम् ।&lt;br&gt;&#xA;कामभोगमहाभोगगृहीतोग्रतपःक्रियाम् ।। ५३&lt;br&gt;&#xA;सापि सोमप्रभाख्यातां प्रणतां तां नृपात्मजाम् ।&lt;br&gt;&#xA;स्वयंप्रभा कृतातिथ्या संविभेजे फलाशनैः ।। ५४&lt;br&gt;&#xA;सखि भुक्तैः फलैरेतैर्जरा ते न भविष्यति ।&lt;br&gt;&#xA;विनाशिन्यस्य रूपस्य पद्मस्येव हिमाहतिः ।। ५५&lt;br&gt;&#xA;एतदर्थमिह स्नेहादानीता भवती मया ।&lt;br&gt;&#xA;इति सोमप्रभा चैतां राजपुत्रीमभाषत ।। ५६&lt;br&gt;&#xA;ततः कलिङ्गसेनात्र तान्यभुङ्क्त फलानि सा ।&lt;br&gt;&#xA;सद्योऽमृतरसासारसिक्ताङ्गीव बभूव च ।। ५७&lt;br&gt;&#xA;ददर्श च पुरोद्यानं भ्रमन्ती तत्र कौतुकात् ।&lt;br&gt;&#xA;ससुवर्णाब्जवापीकं सुधास्वादुफलद्रुमम् ।। ५८&lt;br&gt;&#xA;हैमचित्रखगाकीर्णं सन्मणिस्तम्भविभ्रमम् ।&lt;br&gt;&#xA;भित्तिबुद्धिकरं शून्ये भित्तौ शून्यप्रतीतिदम् ।। ५९&lt;br&gt;&#xA;जले स्थलधियं कुर्वत्स्थले च जलबुद्धिकृत् ।&lt;br&gt;&#xA;लोकान्तरमिवापूर्वं मयमायाविनिर्मितम् ।। ६०&lt;br&gt;&#xA;प्रविष्टपूर्वं प्लवगैः पुरा सीतागवेषिभिः ।&lt;br&gt;&#xA;स्वयंप्रभाप्रसादेन चिरात्संप्राप्तनिर्गमैः ।। ६१&lt;br&gt;&#xA;ततस्तदद्भुतपुरप्रकामालोकविस्मिताम् ।&lt;br&gt;&#xA;अजराभाजनीभूतां तामापृच्छ्य स्वयंप्रभाम् ।। ६२&lt;br&gt;&#xA;कलिङ्गसेनामारोप्य यन्त्रे भूयो विहायसा ।&lt;br&gt;&#xA;सोमप्रभा तक्षशिलामानिनाय स्वमन्दिरम् ।। ६३&lt;br&gt;&#xA;तत्र सा तद्यथावस्तु पित्रोः सर्वमवर्णयत् ।&lt;br&gt;&#xA;कलिङ्गसेना तौ चापि परं संतोषमीयतुः ।। ६४&lt;br&gt;&#xA;इत्थं तयोर्द्वयोः सख्योर्गच्छत्सु दिवसेष्वथ ।&lt;br&gt;&#xA;ऊचे कलिङ्गसेनां तामेवं सोमप्रभैकदा ।। ६५&lt;br&gt;&#xA;यावन्न परिणीता त्वं तावत्सख्यं मम त्वया ।&lt;br&gt;&#xA;त्वद्भर्तृभवने पश्चान्मम स्यादागमः कुतः ।। ६६&lt;br&gt;&#xA;न दृश्यो हि सखीभर्ता नाङ्गीकार्यः कथंचन ।&lt;br&gt;&#xA;अवेर्वृकीव स्नुषायाः श्वश्रूर्मांसानि खादति ।। ६७&lt;br&gt;&#xA;तथा च शृणु वच्म्येतां कीर्तिसेनाकथां तव ।&lt;br&gt;&#xA;&amp;hellip;. ।। ६८&lt;br&gt;&#xA;पुरे पाटलिपुत्राख्ये धुर्यो धनवतां वणिक् ।&lt;br&gt;&#xA;नाम्ना यथार्थेन पुरा धनपालित इत्यभूत् ।। ६९&lt;br&gt;&#xA;कीर्तिसेनाभिधाना च तस्याजायत कन्यका ।&lt;br&gt;&#xA;रूपेणानन्यसदृशी प्राणेभ्योऽप्यधिकप्रिया ।। ७०&lt;br&gt;&#xA;सा च तेन समानाय मगधेषु महर्द्धये ।&lt;br&gt;&#xA;देवसेनाभिधानाय दत्ताभूद्वणिजे सुता ।। ७१&lt;br&gt;&#xA;तस्य चातिसुवृत्तस्य देवसेनस्य दुर्जनी ।&lt;br&gt;&#xA;विपन्नजनकस्यासीज्जननी स्वामिनी गृहे ।। ७२&lt;br&gt;&#xA;सा स्नुषां कीर्तिसेनां तां पश्यन्ती पतिसंमताम् ।&lt;br&gt;&#xA;क्रुधा ज्वलन्ती पुत्रस्य परोक्षमकदर्थयत् ।। ७३&lt;br&gt;&#xA;कीर्तिसेना च सा पत्युर्वक्तुं नैव शशाक तत् ।&lt;br&gt;&#xA;कष्टा हि कुटिलश्वश्रूपरतन्त्रवधूस्थितिः ।। ७४&lt;br&gt;&#xA;एकदा स पतिस्तस्या देवसेनो वणिज्यया ।&lt;br&gt;&#xA;गन्तुं प्रववृते बन्धुप्रेरितो वलभीं पुरीम् ।। ५&lt;br&gt;&#xA;ततः सा कीर्तिसेना तं पतिमेवमभाषत ।&lt;br&gt;&#xA;इयच्चिरं मया नैतदार्यपुत्र तवोदितम् ।। ७६&lt;br&gt;&#xA;कदर्थयति मामेषा तवाम्बा त्वय्यपि स्थिते ।&lt;br&gt;&#xA;त्वयि तु प्रोषिते किं मे कुर्यादिति न वेद्म्यहम् ।। ७७&lt;br&gt;&#xA;तच्छ्रुत्वा स समुद्भ्रान्तस्तत्स्नेहात्सभयः शनैः ।&lt;br&gt;&#xA;देवसेनस्तदा गत्वा मातरं प्रणतोऽब्रवीत् ।। ७८&lt;br&gt;&#xA;कीतिसेनाधुना हस्ते तवाम्ब प्रस्थितस्य मे ।&lt;br&gt;&#xA;नास्या निःस्नेहता कार्या कुलीनतनया ह्यसौ ।। ७९&lt;br&gt;&#xA;तच्छ्रुत्वा कीर्तिसेनां तामाहूयोद्वर्तितेक्षणा ।&lt;br&gt;&#xA;तं देवसेनं माता सा तत्कालं समभाषत ।। ८०&lt;br&gt;&#xA;कृतं मया किं पृच्छैतामेव त्वां प्रेरयत्यसौ ।&lt;br&gt;&#xA;गृहभेदकरी पुत्र मम तु द्वौ युवां समौ ।। ८१&lt;br&gt;&#xA;श्रुत्वैतच्छान्तचित्तोऽभूत्तत्कृते स वणिग्वरः ।&lt;br&gt;&#xA;व्याजसप्रणयैर्वाक्यैर्जनन्या यो न वञ्च्यते ।। ८२&lt;br&gt;&#xA;कीर्तिसेना तु सा तूष्णीमासीदुद्वेगसस्मिता ।&lt;br&gt;&#xA;देवसेनस्तु सोऽन्येद्युः प्रतस्थे वलभीं वणिक् ।। ८३&lt;br&gt;&#xA;ततस्तद्विरहक्लेशजुषस्तस्याः क्रमेण सा ।&lt;br&gt;&#xA;तन्माता कीर्तिसेनाया दासीः पार्श्वान्न्यवारयत् ।। ८४&lt;br&gt;&#xA;कृत्वा च गृहचारिण्या स्वचेटया सह संविदम् ।&lt;br&gt;&#xA;आनाय्याभ्यन्तरं गुप्तं तां विवस्त्रां चकार सा ।। ८१२&lt;br&gt;&#xA;पापे हरसि मे पुत्रमित्युक्त्वा सकचग्रहम् ।&lt;br&gt;&#xA;पादैर्दन्तैर्नखैश्चैतां चेट्या सममपाटयत् ।। ८६&lt;br&gt;&#xA;चिक्षेप चैनां भूगेहे सपिधाने दृढार्गले ।&lt;br&gt;&#xA;तत्रत्येऽभ्युद्धृताशेषपूर्वजातार्थसंचये ।। ८७&lt;br&gt;&#xA;न्यधाच्च तस्यास्तत्रान्तः प्रत्यहं सा दिनात्यये ।&lt;br&gt;&#xA;पापा तादृगवस्थाया भक्तस्यार्धशरावकम् ।। ८८&lt;br&gt;&#xA;अचिन्तयच्च दूरस्थे पत्यावेवं सता स्वयम् ।&lt;br&gt;&#xA;इमां व्युत्थाय यातेति वक्ष्यामि दिवसैरिति ।। ८९&lt;br&gt;&#xA;इत्थं भूमिगृहे क्षिप्ता श्वश्र्वा पापकृता तया ।&lt;br&gt;&#xA;सुखार्हा रुदती तत्र कीर्तिसेना व्यचिन्तयत् ।। ९०&lt;br&gt;&#xA;आढ्यः पतिः कुले जन्म सौभाग्यं साधुवृत्तता ।&lt;br&gt;&#xA;तदप्यहो मम श्वश्रूप्रसादादीदृशी विपत् ।। ९१&lt;br&gt;&#xA;एतदर्थं च निन्दन्ति कन्यानां जन्म बान्धवाः ।&lt;br&gt;&#xA;श्वश्रूननन्दृसंत्रासमसौभाग्यादिदूषितम् ।। ९२&lt;br&gt;&#xA;इति शोचन्त्यकस्मात्सा कीर्तिसेना खनित्रकम् ।&lt;br&gt;&#xA;लेभेऽस्माद्भूगृहाद्धात्रा मनःशल्यमिवोद्धृतम् ।। ९३&lt;br&gt;&#xA;अयोमयेन तेनात्र सुरुङ्गां निचखान सा ।&lt;br&gt;&#xA;तावद्यावत्तयोत्तस्थे दैवात्स्वाद्वासवेश्मनः ।। ९४&lt;br&gt;&#xA;ददर्श च प्रदीपेन प्राक्तनेनाथ तद्गृहम् ।&lt;br&gt;&#xA;अक्षीणेन कृतालोका धर्मेणेव निजेन सा ।। ९५&lt;br&gt;&#xA;आदायातश्च वस्त्राणि स्वं वर्णं च निशाक्षये ।&lt;br&gt;&#xA;निर्गत्यैव ततो गुप्तं जगाम नगराद्बहिः ।। ९६&lt;br&gt;&#xA;एवंविधाया गन्तुं मे न युक्तं पितृवेश्मनि ।&lt;br&gt;&#xA;किं वक्ष्ये तत्र लोकश्च प्रत्येष्यति कथं मम ।। ९७&lt;br&gt;&#xA;अतः स्वयुक्त्या गन्तव्यं पत्युरेवान्तिकं मया ।&lt;br&gt;&#xA;इहामुत्र च साध्वीनां पतिरेका गतिर्यतः ।। ९८&lt;br&gt;&#xA;इत्यालोच्य चकारात्र तडागाम्बुकृताप्लवा ।&lt;br&gt;&#xA;राजपुत्रस्य वेषं सा कीर्तिसेना सुबृंहितम् ।। ९९&lt;br&gt;&#xA;ततो गत्वापणे दत्त्वा किंचिन्मूल्येन काञ्चनम् ।&lt;br&gt;&#xA;कस्यापि वणिजो गेहे दिने तस्मिन्नुवास सा ।। १००&lt;br&gt;&#xA;अन्येद्युस्तत्र चक्रे च वलभीं गन्तुमिच्छता ।&lt;br&gt;&#xA;समुद्रसेननाम्ना सा वणिजा सह संस्तवम् ।। १०१&lt;br&gt;&#xA;तेन साकं सभृत्येन प्राप्तुं प्राक्प्रस्थितं पतिम्।&lt;br&gt;&#xA;सद्राजपुत्रवेषा सा प्रतस्थे वलभीं प्रति ।। १०२&lt;br&gt;&#xA;जगाद तं च वणिजं गोत्रजैरस्मि बाधितः ।&lt;br&gt;&#xA;तत्त्वया सह गच्छामि वलभीं स्वजनान्तिकम् ।। १०३&lt;br&gt;&#xA;तच्छ्रुत्वा स वणिक्पुत्रो मार्गे पर्यचरच्च ताम् ।&lt;br&gt;&#xA;राजपुत्रो ध्रुवं भव्यः कोऽप्यसाविति गौरवात् ।। १०४&lt;br&gt;&#xA;ययौ च स वणिक्सार्थः पुरस्कृत्याटवीपथम् ।&lt;br&gt;&#xA;बहुशुल्कभयत्यक्तमार्गान्तरजनाश्रितम् ।। १०५&lt;br&gt;&#xA;दिनैः प्राप्याटवीद्वारं सायं सार्थे कृतस्थितौ ।&lt;br&gt;&#xA;चक्रे कृतान्तदूतीव शब्दं भयकरं शिवा ।। १०६&lt;br&gt;&#xA;तदभिज्ञे वणिग्लोके चौराद्यापातशङ्किनि ।&lt;br&gt;&#xA;हस्ते गृहीतशस्त्रेषु सर्वतो रिपुरक्षिषु ।। १०७&lt;br&gt;&#xA;ध्वान्ते धावति दस्यूनामग्रयायिबलोपमे ।&lt;br&gt;&#xA;कीर्तिसेना तदालोक्य पुंवेषा सा व्यचिन्तयत् ।। १०८&lt;br&gt;&#xA;अहो दुष्कृतिनां कर्म संतानेनैव वर्धते ।&lt;br&gt;&#xA;पश्य श्वश्रूकृता व्यापदिहापि फलिता मम ।। १०९&lt;br&gt;&#xA;प्रथमं मृत्युनेवाहं श्वश्रूकोपेन भक्षिता ।&lt;br&gt;&#xA;प्रविष्टा भूगृहं पश्चाद्गर्भवासमिवापरम् ।। ११०&lt;br&gt;&#xA;दैवात्ततोऽपि निष्क्रान्ता जातेव पुनरप्यहम् ।&lt;br&gt;&#xA;इहाद्यागत्य संप्राप्ता भूयो जीवितसंशयम् ।। १११&lt;br&gt;&#xA;चौरैर्यदि हतास्मीह तच्छ्वश्रूर्मम वैरिणी ।&lt;br&gt;&#xA;अन्यासक्ता गता क्वापीत्यभिधास्यति मे पतिम् ।। ११२&lt;br&gt;&#xA;स्त्रीति ज्ञातास्मि केनापि हृतवस्त्रान्तरा यदि ।&lt;br&gt;&#xA;ततो मृत्युर्मम श्रेयान्न पुनः शीलविप्लवः ।। ११३&lt;br&gt;&#xA;तेन चात्मैव मे रक्ष्यो नापेक्ष्योऽयं सुहृद्वणिक् ।&lt;br&gt;&#xA;सतीधर्मो हि सुस्त्रीणां चिन्त्यो न सुहृदादयः ।। ११४&lt;br&gt;&#xA;इति निश्चित्य सा प्राप चिन्वती तरुमध्यगम् ।&lt;br&gt;&#xA;गर्तं गृहाकृतिं दत्तं कृपयेवान्तरं भुवा ।। ११५&lt;br&gt;&#xA;तत्र प्रविश्य चाच्छाद्य तृणपर्णादिभिस्तनुम् ।&lt;br&gt;&#xA;तस्थौ संधार्यमाणा सा पतिसंगमवाञ्छया ।। ११६&lt;br&gt;&#xA;ततो निशीथे सहसा निपत्यैवोद्यतायुधा ।&lt;br&gt;&#xA;चौरसेना सुमहती सार्थं वैष्टयति स्म तम् ।। ११७&lt;br&gt;&#xA;निनदद्दस्युकालाभ्रं शस्त्रज्वालाचिरप्रभम् ।&lt;br&gt;&#xA;ततः सरुधिरासारं तत्राभूद्युद्धदुर्दिनम् ।। ११८&lt;br&gt;&#xA;हत्वा समुद्रसेनं च सानुगं तं वणिक्पतिम् ।&lt;br&gt;&#xA;बलिनोऽथ ययुश्चौरा गृहीतधनसंचयाः ।। ११९&lt;br&gt;&#xA;तदा च कीर्तिसेना सा श्रुतकोलाहला बलात् ।&lt;br&gt;&#xA;यन्न मुक्तासुभिस्तत्र कारणं केवलो विधिः ।। १२०&lt;br&gt;&#xA;ततो निशायां यातायामुदिते तिग्मतेजसि ।&lt;br&gt;&#xA;निर्जगाम च सा तस्माद्गर्ताद्विटपमध्यतः ।। १२१&lt;br&gt;&#xA;कामं भर्त्रेकभक्तानामविस्खलिततेजसाम् ।&lt;br&gt;&#xA;देवता एव साध्वीनां त्राणमापदि कुर्वते ।। १२२&lt;br&gt;&#xA;यत्तत्र निर्जनेऽरण्ये सिंहो दृष्ट्वापि तां जहौ ।&lt;br&gt;&#xA;न परं यावदभ्येत्य कुतश्चित्कोऽपि तापसः ।। १२३&lt;br&gt;&#xA;पृष्टोदन्तां समाश्वास्य जलपानं कमण्डलोः ।&lt;br&gt;&#xA;दत्त्वोपदिश्य पन्थानं तस्याः क्वापि तिरोदधे ।। १२४&lt;br&gt;&#xA;ततस्तृप्तामृतेनेव क्षुत्पिपासाविनाकृता ।&lt;br&gt;&#xA;तापसोक्तेन मार्गेण प्रतस्थे सा पतिव्रता ।। १२५&lt;br&gt;&#xA;अथास्तशिखरारूढं प्रसारितकरं रविम् ।&lt;br&gt;&#xA;रात्रिमेकां क्षमस्वेति वदन्तमिव वीक्ष्य सा ।। १२६&lt;br&gt;&#xA;महतोऽरण्यवृक्षस्य गृहाभं मूलकोटरम् ।&lt;br&gt;&#xA;विवेश पिदधे चास्य द्वारमन्येन दारुणा ।। १२७&lt;br&gt;&#xA;प्रदोषे च ददर्शात्र द्वारच्छिद्रान्तरेण सा ।&lt;br&gt;&#xA;राक्षसीमागतां घोरां बालकैरन्वितां सुतैः ।। १२८&lt;br&gt;&#xA;तीर्णान्यविपदद्याहमनया भक्षितेति सा ।&lt;br&gt;&#xA;त्रस्ता यावत्तरौ तावदारूढा तत्र राक्षसी ।। १२९&lt;br&gt;&#xA;अन्वारूढाश्च तत्पुत्रास्तत्र तां किल राक्षसीम् ।&lt;br&gt;&#xA;अब्रुवन्नम्ब नः किंचिद्भक्ष्यं देहीति तत्क्षणम् ।। १३०&lt;br&gt;&#xA;ततः सा राक्षसी बालांस्तानुवाचाद्य पुत्रकाः ।&lt;br&gt;&#xA;महाश्मशानं गत्वापि भक्ष्यं नासादितं मया ।। १३१&lt;br&gt;&#xA;याचितो डाकिनीसंघोऽप्यत्र भागमदान्न मे ।&lt;br&gt;&#xA;तत्खेदादथ विज्ञप्य याचितो भैरवो मया ।। १३२&lt;br&gt;&#xA;स च नामान्वयौ पृष्ट्वा देवो मामेवमादिशत् ।&lt;br&gt;&#xA;भयंकरि कुलीनासि खरदूषणवंशजा ।। १३३&lt;br&gt;&#xA;तदितो नातिदूरस्थं वसुदत्तपुरं व्रज ।&lt;br&gt;&#xA;तत्रास्ते वसुदत्ताख्यो राजा धर्मपरो महान् ।। १३४&lt;br&gt;&#xA;यः कृत्स्नामटवीमेतां पर्यन्तस्थोऽभिरक्षति ।&lt;br&gt;&#xA;स्वयं गृह्णाति शुल्कं च निगृह्णाति च तस्करान् ।। १३५&lt;br&gt;&#xA;तस्याटव्यां च मृगयाश्रमसुप्तस्य भूपतेः ।&lt;br&gt;&#xA;अज्ञातैव प्रविष्टान्तः कर्णे शतपदी लघु ।। १३६&lt;br&gt;&#xA;सा च कालेन बहुशः प्रसूतास्य शिरोन्तरे ।&lt;br&gt;&#xA;तेन रोगेण राजासौ स्नायुशेषोऽद्य वर्तते ।। १३७&lt;br&gt;&#xA;वैद्याश्चास्य न तं व्याधिं विदन्त्यन्योऽपि कोऽपि चेत् ।&lt;br&gt;&#xA;न ज्ञास्यति ततश्चैष दिनैरल्पैर्विपत्स्यते ।। १३८&lt;br&gt;&#xA;तस्य मांसानि भुञ्जीथा विपन्नस्य स्वमायया ।&lt;br&gt;&#xA;भक्षितैस्तैर्हि षण्मासान्परितृप्ता भविष्यसि ।। १३९&lt;br&gt;&#xA;इत्थं मे भैरवेणापि संविभागः ससंशयः ।&lt;br&gt;&#xA;कालवांश्चाद्य विहितस्तत्पुत्राः किं करोम्यहम् ।। १४०&lt;br&gt;&#xA;एवं तयोक्ता राक्षस्या पुत्रास्ते तामथाब्रुवन् ।&lt;br&gt;&#xA;ज्ञातापनीते रोगेऽस्मिन्किं स राजाम्ब जीवति ।। १४१&lt;br&gt;&#xA;कथं च तादृशो रोगो वद तस्यापनीयते ।&lt;br&gt;&#xA;एवमुक्तवतस्तान्सा तनयान्राक्षसी जगौ ।। १४२&lt;br&gt;&#xA;ज्ञातापनीते रोगेऽस्मिञ्जीवत्येव स भूपतिः ।&lt;br&gt;&#xA;श्रूयतां च यथा सोऽस्य महारोगोऽपनीयते ।। १४३&lt;br&gt;&#xA;शिरः पूर्वं घृताभ्यक्तं तस्य न्यस्तोष्णसर्पिषा ।&lt;br&gt;&#xA;कृत्वा मध्याह्नकठिने स्थापितस्यातपे चिरम् ।। १४४&lt;br&gt;&#xA;निवेश्य कर्णकुहरे सुषिरां वंशनाडिकाम् ।&lt;br&gt;&#xA;शीताम्बुघटपृष्ठस्थशरावच्छिद्रसङ्गिनीम् ।। १४५&lt;br&gt;&#xA;तेन स्वेदातपक्लान्ता निर्गत्यास्य शिरोन्तरात् ।&lt;br&gt;&#xA;कर्णरन्ध्रेण तेनैव वंशनाडीं प्रविश्य ताम् ।। १४६&lt;br&gt;&#xA;घटे शीताभिलाषिण्यः शतपद्यः पतन्ति ताः ।&lt;br&gt;&#xA;एवं स नृपतिस्तस्मान्महारोगाद्विमुच्यते ।। १४७&lt;br&gt;&#xA;इत्युक्त्वा राक्षसी पुत्रान्वृक्षस्थान्विरराम सा ।&lt;br&gt;&#xA;कीर्तिसेना च तत्सर्वमशृणोत्कोटरस्थिता ।। १४८&lt;br&gt;&#xA;श्रुत्वा च चिन्तयामास निस्तरिष्यामि चेदितः ।&lt;br&gt;&#xA;तद्गत्वैवैतया युक्त्या जीवयिष्यामि तं नृपम् ।। १४९&lt;br&gt;&#xA;एतामेवाटवीं सोऽल्पशुल्कः प्रान्तस्थितोऽवति ।&lt;br&gt;&#xA;तत्सौकर्याच्च वणिजः सर्वे यान्त्यमुना पथा ।। १५०&lt;br&gt;&#xA;एतत्समुद्रसेनोऽपि स्वर्गामी सोऽब्रवीद्वणिक् ।&lt;br&gt;&#xA;तदेतेनैव मार्गेण स मे भर्तागमिष्यति ।। १५१&lt;br&gt;&#xA;अतो गत्वाटवीप्रान्ते वसुदत्तपुरे नृपम् ।&lt;br&gt;&#xA;रोगादुत्तार्य तत्रस्था प्रतीक्षे भर्तुरागमम् ।। १५२&lt;br&gt;&#xA;एयं विचिन्तयन्ती सा कृच्छ्रात्तामनयन्निशाम् ।&lt;br&gt;&#xA;प्रातर्नष्टेषु रक्षःसु निरगात्कोटरात्ततः ।। १५३&lt;br&gt;&#xA;क्रमात्ततोऽटवीमध्ये यान्ती पुरुषवेषभृत् ।&lt;br&gt;&#xA;प्राप्तेऽपराह्णे गोपालमेकं साधुं ददर्श सा ।। १५४&lt;br&gt;&#xA;तत्सौकुमार्यदूराध्वदर्शनार्द्रीकृतं च तम् ।&lt;br&gt;&#xA;पप्रच्छोपेत्य सा कोऽयं प्रदेशः कथ्यतामिति ।। १५५&lt;br&gt;&#xA;सोऽपि गोपालकोऽवादीद्वसुदत्तस्य भूपतेः ।&lt;br&gt;&#xA;वसुदत्तपुरं नाम पुरमेतत्पुरः स्थितम् ।। १५६&lt;br&gt;&#xA;राजापि स महात्मात्र मुमूर्षुर्व्याधितः स्थितः ।&lt;br&gt;&#xA;तच्छ्रुत्वा कीर्तिसेना तं गोपालकमभाषत ।। १५७&lt;br&gt;&#xA;यदि मां नयते कश्चिद्राज्ञस्तस्यान्तिकं ततः ।&lt;br&gt;&#xA;अहं तं तस्य जानामि निवारयितुमामयम् ।। १५८&lt;br&gt;&#xA;तच्छ्रुत्वैवावदद्गोपः पुरेऽत्रैव व्रजाम्यहम् ।&lt;br&gt;&#xA;तदायाहि मया साकं यावद्यत्नं करोमि ते ।। १५९&lt;br&gt;&#xA;तथेत्युक्तवतीं तां च कीर्तिसेनां तदैव सः ।&lt;br&gt;&#xA;वसुदत्तपुरं गोपः पुंवेषां नयति स्म ताम् । । १६०&lt;br&gt;&#xA;तच्च तत्र तथा वस्तु निवेद्यार्ताय तत्क्षणात् ।&lt;br&gt;&#xA;प्रतीहाराय कल्याणलक्षणां तां समर्पयत् ।। १६१&lt;br&gt;&#xA;प्रतीहारोऽपि राजानं विज्ञप्यैव तदाज्ञया ।&lt;br&gt;&#xA;प्रवेशयामास स तां तस्यान्तिकमनिन्दिताम् ।। १६२&lt;br&gt;&#xA;राजा च सोऽत्र रोगार्तस्तां दृष्ट्वैवाद्भुताकृतिम् ।&lt;br&gt;&#xA;आश्वस्तो वसुदत्तोऽभूद्वेत्त्यात्मैव हिताहितम् ।। १६३&lt;br&gt;&#xA;उवाच चैतां पुंवेषां यदीमामपनेष्यसि ।&lt;br&gt;&#xA;रुजमेतत्प्रदास्यामि राज्यार्धं ते सुलक्षण ।। १६४&lt;br&gt;&#xA;जाने जहार पृष्ठान्मे स्वप्ने स्त्री कृष्णकम्बलम् ।&lt;br&gt;&#xA;तन्निश्चितमिमं रोगं हरिष्यति भवान्मम ।। १६५&lt;br&gt;&#xA;तच्छ्रुत्वा कीर्तिसेना तं जगादाद्य दिनं गतम् ।&lt;br&gt;&#xA;देव श्वस्तेऽपनेष्यामि रोगं मा स्माधृतिं कथाः ।। १६६&lt;br&gt;&#xA;इत्युक्त्वा मूर्ध्नि राज्ञोऽस्य गव्यं घृतमदापयत् ।&lt;br&gt;&#xA;तेन तस्याययौ निद्रा ययौ सा चातिवेदना ।। १६७&lt;br&gt;&#xA;भिषग्रूपेण देवोऽयं पुण्यैर्नः कोऽप्युपागतः ।&lt;br&gt;&#xA;इति तत्र च तां सर्वे कीर्तिसेनां ततोऽस्तुवन् ।। १६८&lt;br&gt;&#xA;महादेवी च तैस्तैस्तामुपचारैरुपाचरत् ।&lt;br&gt;&#xA;नक्तं वेश्म पृथक्चास्याः सदासीकमकल्पयत् ।। १६९&lt;br&gt;&#xA;अथापरेद्युर्मध्याह्ने मन्त्रिष्वन्तःपुरेषु च ।&lt;br&gt;&#xA;पश्यत्सु तस्य भूपस्य कीर्तिसेना चकर्ष सा ।। १७०&lt;br&gt;&#xA;शिरसः कर्णमार्गेण सार्धं शतपदीशतम् ।&lt;br&gt;&#xA;राक्षस्युदितया पूर्वं युक्त्यात्यद्भुतया तया ।। १७१&lt;br&gt;&#xA;स्थापयित्वा च घटके सा ताः शतपदीस्ततः ।&lt;br&gt;&#xA;घृतक्षीरादिसेकेन तं नृपं समतर्पयत् ।। १७२&lt;br&gt;&#xA;क्रमात्तस्मिन्समाश्वस्ते रोगमुक्ते महीपतौ ।&lt;br&gt;&#xA;घटे तान्प्राणिनो दृष्ट्वा को न तत्र विसिस्मिये ।। १७३&lt;br&gt;&#xA;राजा च स विलोक्यैतान्कुकीटान्मूर्धनिर्गतान् ।&lt;br&gt;&#xA;तत्रास दध्यौ मुमुदे मेने जन्म निजं पुनः ।। १७४&lt;br&gt;&#xA;कृतोत्सवश्च स स्नातः कीर्तिसेनामपूजयत् ।&lt;br&gt;&#xA;तामनादृतराज्यार्धां ग्रामहस्त्यश्वकाञ्चनैः ।। १७५&lt;br&gt;&#xA;देवी च मन्त्रिणश्चैतां हेम्ना वस्त्रैरपूरयन् ।&lt;br&gt;&#xA;प्रभुप्राणप्रदोऽस्माकं पूज्यो भिषगसाविति ।। १७६&lt;br&gt;&#xA;सा च तस्यैव राज्ञस्तान्हस्तेऽर्थान्संप्रति न्यधात् ।&lt;br&gt;&#xA;कंचित्कालं व्रतस्थोऽहमित्युक्त्वा भर्त्रपेक्षिणी ।। १७७&lt;br&gt;&#xA;ततः संमान्यमानात्र सर्वैः कान्यप्यहानि सा ।&lt;br&gt;&#xA;यावत्पुरुषवेषेण कीर्तिसेनावतिष्ठते ।। १७८&lt;br&gt;&#xA;तावच्छुश्राव लोकात्तं वलभीतः समागतम् ।&lt;br&gt;&#xA;सार्थवाहं पथा तेन देवसेनं निजं पतिम् ।। १७९&lt;br&gt;&#xA;पुरि तत्राथ तं सार्थं प्राप्तं बुद्ध्वैव साभ्यगात् ।&lt;br&gt;&#xA;भर्तारं तमपश्यच्च मयूरीव नवाम्बुदम् ।। १८०&lt;br&gt;&#xA;चित्तेनेव चिरौत्सुक्यसंतापप्रविलायिना ।&lt;br&gt;&#xA;दत्तार्घानन्दबाष्पेण पादयोस्तस्य चापतत् ।। १८१&lt;br&gt;&#xA;सोऽपि प्रत्यभ्यजानाच्च वेषच्छन्नां निरूप्य ताम् ।&lt;br&gt;&#xA;भर्ता भास्वत्करालक्ष्यां दिवा मूर्तिमिवैन्दवीम् ।। १८२&lt;br&gt;&#xA;तस्य तद्वदनेन्दुं च चन्द्रकान्नस्य पश्यतः ।&lt;br&gt;&#xA;देवसेनस्य हृदयं चित्रं न गलति स्म यत् ।। १८३&lt;br&gt;&#xA;अथास्यां कीर्तिसेनायामेवं प्रकटितात्मनि ।&lt;br&gt;&#xA;किमेतदिति साश्चर्यं स्थिते तस्मिंश्च तत्पतौ ।। १८४&lt;br&gt;&#xA;विस्मिते च वणिग्ग्रामे तद्बुद्ध्वैव सविस्मयः ।&lt;br&gt;&#xA;स राजा वसुदत्तोऽत्र स्वयमेव किलाययौ ।। १८५&lt;br&gt;&#xA;तेन पृष्टा च सा कीर्तिसेना पत्युः पुरोऽखिलम् ।&lt;br&gt;&#xA;श्वश्रूदुश्चरितोत्पन्नं स्ववृत्तान्तमवर्णयत् ।। १८६&lt;br&gt;&#xA;देवसेनश्च तच्छ्रुत्वा तद्भर्ता स स्वमातरि ।&lt;br&gt;&#xA;पराङ्मुखोऽभवत्कोपक्षमाविस्मयहर्षवान् ।। १८७&lt;br&gt;&#xA;भर्तृभक्तिरथारूढाः शीलसंनाहरक्षिताः ।&lt;br&gt;&#xA;धर्मसारथयः साध्व्यो जयन्ति मतिहेतयः ।। १८८&lt;br&gt;&#xA;इति तत्र स्थितोऽवादीदाकर्ण्यैव तदद्भुतम् ।&lt;br&gt;&#xA;चरितं कीर्तिसेनायाः सानन्दः सकलो जनः ।। १८९&lt;br&gt;&#xA;राजाप्युवाच पत्यर्थमाश्रितक्लेशयानया ।&lt;br&gt;&#xA;सीतादेव्यपि रामस्य परिक्लेशवहा जिता ।। १९०&lt;br&gt;&#xA;तदेषा धर्मभगिनी मम प्राणप्रदायिनी ।&lt;br&gt;&#xA;इत्युक्तवन्तं तं भूपं कीर्तिसेनाथ साब्रवीत् ।। १९१&lt;br&gt;&#xA;देव त्वत्प्रीतिदायो यस्तव हस्ते मम स्थितः ।&lt;br&gt;&#xA;ग्रामहस्त्यश्वरत्नादिः स मे भर्त्रे समर्प्यताम् ।। १९२&lt;br&gt;&#xA;एवमुक्तस्तया राजा दत्त्वा ग्रामादि तस्य तत् ।&lt;br&gt;&#xA;तद्भर्तुर्देवसेनस्य प्रीतः पट्टं बबन्ध सः ।। १९३&lt;br&gt;&#xA;अथ नरपतिदत्तैस्तैर्वणिज्यार्जितैश्च प्रसभभरितकोषो देवसेनो धनौघैः ।&lt;br&gt;&#xA;परिहृतजननीकः संस्तुवन्कीर्तिसेनां कृतवसतिरमुष्मिन्नेव तस्थौ पुरे सः ।। १९४&lt;br&gt;&#xA;सुखमपगतपापश्वश्रुकं कीर्तिसेनाप्यसमचरितलब्धख्यातिरासाद्य तत्र ।&lt;br&gt;&#xA;न्यवसदखिलभोगैश्वर्यभागान्तिकस्था सुकृतफलसमृद्धिर्देहबद्धेव भर्तुः ।। १९५&lt;br&gt;&#xA;एवं विषह्य विधुरस्य विधेर्नियोगमापत्सु रक्षितचरित्रधना हि साध्व्यः ।&lt;br&gt;&#xA;गुप्ताः स्वसत्त्वविभवेन महत्तमेन कल्याणमादधति पत्युरथात्मनश्च ।। १९६&lt;br&gt;&#xA;इत्थं च पार्थिवकुमारि भवन्ति दोषाः श्वश्रूननान्दृविहिता बहवो वधूनाम् ।&lt;br&gt;&#xA;तद्भर्तृवेश्म तव तादृशमर्थयेऽहं श्वश्रूर्न यत्र न च यत्र शठा ननान्दा ।। १९७&lt;br&gt;&#xA;इतीदमानन्दिकथाद्भुतं सा मुखान्निशम्यासुरराजपुत्र्याः ।&lt;br&gt;&#xA;सोमप्रभाया मनुजेन्द्रपुत्री कलिङ्गसेना परितुष्यति स्म ।। १९८&lt;br&gt;&#xA;ततो विचित्रार्थकथावसानं दृष्ट्वेव गन्तुं मिहिरे प्रवृत्ते ।&lt;br&gt;&#xA;सोत्कां समालिङ्ग्य कलिङ्गसेनां सोमप्रभा स्वं भवनं जगाम ।। १९९&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/004/</guid>
      <description>&lt;p&gt;ततः स्वसद्म यातायाः पश्चान्मार्गमवेक्षितुम् ।&lt;br&gt;&#xA;सोमप्रभायाः स्नेहेन मार्गहर्म्याग्रमास्थिताम् ।। १&lt;br&gt;&#xA;कलिङ्गसेनामारात्तां ददर्श गगनागतः ।&lt;br&gt;&#xA;दैवान्मदनवेगाख्यो युवा विद्याधराधिपः ।। २&lt;br&gt;&#xA;स तां दृष्ट्वैव रूपेण जगत्त्रितयमोहिनीम् ।&lt;br&gt;&#xA;क्षोभं जगाम कामैन्द्रजालिकस्येव पिच्छिकाम् ।। ३&lt;br&gt;&#xA;अलं विद्याधरस्त्रीभिः का कथाप्सरसामपि ।&lt;br&gt;&#xA;यत्रेदृगेतदेतस्या मानुष्या रूपमद्भुतम् ।। ४&lt;br&gt;&#xA;तदेषा यदि मे न स्याद्भार्या किं जीवितेन तत् ।&lt;br&gt;&#xA;कथं च मानुषीसङ्गं कुर्यां विद्याधरोऽपि सन् ।। ५&lt;br&gt;&#xA;इत्यालोच्य स दध्यौ च विद्यां प्रज्ञप्तिसंज्ञिकाम् ।&lt;br&gt;&#xA;सा चाविर्भूय साकारा तमेवमवदत्तदा ।। ६&lt;br&gt;&#xA;तत्त्वतो मानुषी नेयमेषा शापच्युताप्सराः ।&lt;br&gt;&#xA;जाता कलिङ्गदत्तस्य गृहे सुभग भूपतेः ।। ७&lt;br&gt;&#xA;इत्युक्ते विद्यया सोऽथ हृष्टो गत्वा स्वधामनि ।&lt;br&gt;&#xA;विद्याधरोऽन्यविमुखः कामार्तः समचिन्तयत् ।। ८&lt;br&gt;&#xA;हठाद्यदि हराम्येतां तदेतन्मे न युज्यते ।&lt;br&gt;&#xA;स्त्रीणां हठोपभोगे हि मम शापोऽस्ति मृत्युदः ।। ९&lt;br&gt;&#xA;तदेतत्प्राप्तये शंभुराराध्यस्तपसा मया ।&lt;br&gt;&#xA;तपोऽधीनानि हि श्रेयांस्युपायोऽन्यो न विद्यते ।। १०&lt;br&gt;&#xA;इति निश्चित्य चान्येद्युर्गत्वा ऋषभपर्वतम् ।&lt;br&gt;&#xA;एकपादस्थितस्तेपे निराहारस्तपांसि सः ।। ११&lt;br&gt;&#xA;अथ तुष्टोऽचिरात्तीव्रैस्तपोभिर्दत्तदर्शनः ।&lt;br&gt;&#xA;एवं मदनवेगं तमादिदेशाम्बिकापतिः ।। १२&lt;br&gt;&#xA;एषा कलिङ्गसेनाख्या ख्याता रूपेण भूतले ।&lt;br&gt;&#xA;कन्या नास्याश्च भर्तापि सदृशो रूपसंपदा ।। १३&lt;br&gt;&#xA;एकस्तु वत्सराजोऽस्ति स चैतामभिवाञ्छति ।&lt;br&gt;&#xA;किं तु वासवदत्ताया भीत्या नार्थयते स्फुटम् ।। १४&lt;br&gt;&#xA;एषापि रूपलुब्धा तं श्रुत्वा सोमप्रभामुखात् ।&lt;br&gt;&#xA;स्वयंवराय वत्सेशं राजपुत्र्यभिवाञ्छति ।। १५&lt;br&gt;&#xA;तत्र यावद्विवाहोऽस्या न भवेत्तावदन्तरा ।&lt;br&gt;&#xA;कृत्वा कालासहस्येव रूपं वत्सेश्वरस्य तत् ।। १६&lt;br&gt;&#xA;गत्वा गान्धर्वविधिना भार्यां कुर्याद्भवानिमाम् ।&lt;br&gt;&#xA;एवं कलिङ्गसेनासौ तव सेत्स्यति सुन्दरी ।। १७&lt;br&gt;&#xA;इत्यादिष्टः स शर्वेण प्रणिपत्याथ तं ययौ ।&lt;br&gt;&#xA;गृहं मदनवेगः स्वं कालकूटगिरेस्तटम् ।। १८&lt;br&gt;&#xA;अत्रान्तरे प्रतिनिशं गच्छन्त्या निजमन्दिरम् ।&lt;br&gt;&#xA;प्रतिप्रभातमायान्त्या यन्त्रेण व्योमगामिना ।। १९&lt;br&gt;&#xA;तया तक्षशिलापुर्यां सा सोमप्रभया सह ।&lt;br&gt;&#xA;कलिङ्गसेना क्रीडन्ती तां जगादैकदा रहः ।। २०&lt;br&gt;&#xA;सखि वाच्यं न कस्यापि त्वया यत्ते ब्रवीम्यहम् ।&lt;br&gt;&#xA;विवाहो मम संप्राप्त इति जाने यतः शृणु ।। २१&lt;br&gt;&#xA;इह मां याचितुं दूताः प्रेषिता बहुभिर्नृपैः ।&lt;br&gt;&#xA;ते च तातेन संवृत्य तथैव प्रेषिता इतः ।। २२&lt;br&gt;&#xA;यस्तु प्रसेनजिन्नाम श्रावस्त्यामस्ति भूपतिः ।&lt;br&gt;&#xA;तदीयः केवलं दूतः सादरं तेन सत्कृतः ।। २३&lt;br&gt;&#xA;मन्त्रितं चाम्बयाप्येतत्तन्मन्ये मद्वरो नृपः ।&lt;br&gt;&#xA;स तातस्य तथाम्बायाः कुलीन इति संमतः ।। २४&lt;br&gt;&#xA;स हि तत्र कुले जातो यत्राम्बाम्बालिकादिकाः ।&lt;br&gt;&#xA;पितामह्यः कुरूणां च पाण्डवानां च जज्ञिरे ।। २५&lt;br&gt;&#xA;तत्प्रसेनजिते तस्मै सखि दत्तास्मि सांप्रतम् ।&lt;br&gt;&#xA;तातेन राज्ञे श्रावस्त्यां नगर्यामिति निश्चयः ।। २६&lt;br&gt;&#xA;एतत्कलिङ्गसेनातः श्रुत्वा सोमप्रभा शुचा ।&lt;br&gt;&#xA;सृजन्तीवापरं हारं सद्यो धाराश्रुणारुदत् ।। २७&lt;br&gt;&#xA;जगाद चैतां पृच्छन्तीं वयस्यामश्रुकारणम् ।&lt;br&gt;&#xA;दृष्टनिःशेषभूलोका सा मयासुरपुत्रिका ।। २८&lt;br&gt;&#xA;वयो रूपं कुलं शीलं वित्तं चेति वरस्य यत् ।&lt;br&gt;&#xA;मृग्यते सखि तत्राद्यं वयो वंशादिकं ततः ।। २९&lt;br&gt;&#xA;प्रसेनजिच्च प्रवयाः स दृष्टो नृपतिर्मया ।&lt;br&gt;&#xA;जातीपुष्पस्य जात्येव जीर्णस्यास्य कुलेन किम् ।। ३०&lt;br&gt;&#xA;हिमशुभ्रेण तेन त्वं हेमन्तेनेव पद्मिनी ।&lt;br&gt;&#xA;परिम्लानाम्बुजमुखी युक्ता शोच्या भविष्यसि ।। ३१&lt;br&gt;&#xA;अतो जातो विषादो मे प्रहर्षस्तु भवेन्मम ।&lt;br&gt;&#xA;यदि स्याद्वत्सराजस्ते कल्याण्युदयनः पतिः ।। ३२&lt;br&gt;&#xA;तस्य नास्ति हि रूपेण लावण्येन कुलेन च ।&lt;br&gt;&#xA;शौर्येण च विभूत्या च तुल्योऽन्यो नृपतिर्भुवि ।। ३३&lt;br&gt;&#xA;तेन चेद्युज्यसे भर्त्रा सदृशेन कृशोदरि ।&lt;br&gt;&#xA;धातुः फलति लावण्यनिर्माणं तदिदं त्वयि ।। ३४&lt;br&gt;&#xA;इति सोमप्रभाक्लृप्तैर्वाक्यैर्यन्त्रैरिवेरितम् ।&lt;br&gt;&#xA;ययौ कलिङ्गसेनाया मनो वत्सेश्वरं प्रति ।। ३५&lt;br&gt;&#xA;ततश्च सा तां पप्रच्छ राजकन्या मयात्मजाम् ।&lt;br&gt;&#xA;कथं स वत्सराजाख्यः सखि किंवंशसंभवः ।। ३६&lt;br&gt;&#xA;कथं चोदयनो नाम्ना त्वया मे कथ्यतामिति ।&lt;br&gt;&#xA;साथ सोमप्रभावादीच्छृणु तत्सखि वच्मि ते ।। ३७&lt;br&gt;&#xA;वत्स इत्यस्ति विख्यातो देशो भूमेर्विभूषणम् ।&lt;br&gt;&#xA;पुरी तत्रास्ति कौशाम्बी द्वितीयेवामरावती ।। ३८&lt;br&gt;&#xA;तस्यां स कुरुते राज्यं यतो वत्सेश्वरस्ततः ।&lt;br&gt;&#xA;वंशं च तस्य कल्याणि कीर्त्यमानं मया शृणु ।। ३९&lt;br&gt;&#xA;पाण्डवस्यार्जुनस्याभूदभिमन्युः किलात्मजः ।&lt;br&gt;&#xA;चक्रव्यूहभिदा येन नीता कुरुचमूः क्षयम् ।। ४०&lt;br&gt;&#xA;तस्मात्परीक्षिदभवद्राजा भरतवंशभृत् ।&lt;br&gt;&#xA;सर्पसत्त्रप्रणेताभूत्ततोऽपि जनमेजयः ।। ४१&lt;br&gt;&#xA;ततोऽभवच्छतानीकः कौशाम्बीमप्युवास यः ।&lt;br&gt;&#xA;यश्च देवासुरगणे दैत्यान्हत्वा व्यपद्यत ।। ४२&lt;br&gt;&#xA;तस्माद्राजा जगच्छ्लाघ्यः सहस्रानीक इत्यभूत् ।&lt;br&gt;&#xA;यः शक्रप्रेषितरथो दिवि चक्रे गतागतम् ।। ४३&lt;br&gt;&#xA;तस्य देव्यां मृगावत्यामसावुदयनोऽजनि ।&lt;br&gt;&#xA;भूषणं शशिनो वंशे जगन्नेत्रोत्सवो नृपः ।। ४४&lt;br&gt;&#xA;नाम्नो निमित्तमप्यस्य शृणु सा हि मृगावती ।&lt;br&gt;&#xA;अन्तर्वत्नी सती राज्ञो जनन्थस्य सुजन्मनः ।। ४५&lt;br&gt;&#xA;उत्पन्नरुधिरस्नानदोहदा पापभीरुणा ।&lt;br&gt;&#xA;भर्त्रा रचितलाक्षादिरसवापीकृताप्लवा ।। ४६&lt;br&gt;&#xA;पक्षिणा तार्क्ष्यवंश्येन निपत्यामिषशङ्कया ।&lt;br&gt;&#xA;नीत्वा विधिवशात्त्यक्ता जीवन्त्येवोदयाचले ।। ४७&lt;br&gt;&#xA;तत्र चाश्वासिता भूयो भर्तृसंगमवादिना ।&lt;br&gt;&#xA;जमदग्न्यर्षिणा दृष्टा स्थितासौ तत्र चाश्रमे ।। ४८&lt;br&gt;&#xA;अवज्ञाजनितेर्ष्यायाः कंचित्कालं हि तादृशः ।&lt;br&gt;&#xA;शापस्तिलोत्तमातोऽभूत्तद्भर्तुस्तद्वियोगदः ।। ४९&lt;br&gt;&#xA;दिवसैः सा च तत्रैव जमदम्याश्रमे सुतम् ।&lt;br&gt;&#xA;उदयाद्रौ प्रसूते स्म द्यौरिन्दुमिव नूतनम् ।। ५०&lt;br&gt;&#xA;असावुदयनो जातः सार्वभौमो महीपतिः ।&lt;br&gt;&#xA;जनिष्यते च पुत्रोऽस्य सर्वविद्याधराधिपः ।। ५१&lt;br&gt;&#xA;इत्युच्चार्याम्बराद्वाणीमशरीरां तदा कृतम् ।&lt;br&gt;&#xA;नागोदयन इत्यस्य देवैरुदयजन्मतः ।। ५२&lt;br&gt;&#xA;सोऽपि शापान्तबद्धाशः कालं मातलिबोधितः ।&lt;br&gt;&#xA;कृच्छ्रात्सहस्रानीकस्तां विनानैषीन्मृगावतीम ।। ५३&lt;br&gt;&#xA;प्राप्ते शापावसाने तु शबराद्विधियोगतः ।&lt;br&gt;&#xA;उदयाद्रेरुपायातात्प्राप्याभिज्ञानमात्मनः ।। ५४&lt;br&gt;&#xA;आवेदितार्थस्तत्कालं गगनोद्गतया गिरा ।&lt;br&gt;&#xA;शबरं तं पुरस्कृत्य जगामैवोदयाचलम् ।। ५५&lt;br&gt;&#xA;तत्र वाञ्छितसंसिद्धिमिव प्राप्य मृगावतीम ।&lt;br&gt;&#xA;भार्यामुदयनं तं च मनोराज्यमिवात्मजम् ।। ५६&lt;br&gt;&#xA;तौ गृहीत्वाथ कौशाम्बीमागत्यैवाभिषिक्तवान् ।&lt;br&gt;&#xA;यौवराज्ये तनूजं तं तद्गुणोत्कर्षतोषितः ।। ५७&lt;br&gt;&#xA;यौगन्धरायणादींश्च तस्मै मन्त्रिसुतान्ददौ ।&lt;br&gt;&#xA;तेनात्तभारो बुभुजे भोगान्भार्यासखश्चिरम ।। ५८&lt;br&gt;&#xA;कालेनारोप्य राज्ये च तमेवोदयनं सुतम् ।&lt;br&gt;&#xA;वृद्धः सभार्यासचिवो ययौ राजा महापथम् ।। ५९&lt;br&gt;&#xA;एवं स पित्र्यं राज्यं तत्प्राप्य जित्वा ततोऽखिलाम् ।&lt;br&gt;&#xA;यौगन्धरायणसखः प्रशास्त्युदयनो महीम् ।। ६०&lt;br&gt;&#xA;इत्याशु कथयित्वा सा कथां सोमप्रभा रह ।&lt;br&gt;&#xA;सखीं कलिङ्गसेनां तां पुनरेवमभाषत ।। ६१&lt;br&gt;&#xA;एवं वत्सेषु राजत्वाद्वत्सराजः सुगात्रि सः ।&lt;br&gt;&#xA;पाण्डवान्वयसंभूत्या सोमवंशोद्भवस्तथा ।। ६२&lt;br&gt;&#xA;नाम्नाप्युदयनः प्रोक्तो देवैरुदयजन्मना ।&lt;br&gt;&#xA;रूपेण चात्र संसारे कंदर्पोऽपि न तादृशः ।। ६३&lt;br&gt;&#xA;स एकस्तव तुल्योऽस्ति पतिस्त्रैलोक्यसुन्दरि ।&lt;br&gt;&#xA;स च वाञ्छति लावण्यलुब्धस्त्वां प्रार्थितां धुवम् ।। ६४&lt;br&gt;&#xA;किं तु चण्डमहासेनमहीपतितनूद्भवा ।&lt;br&gt;&#xA;अस्ति वासवदत्ताख्या तस्याग्र्यमहिषी सखि ।। ६५&lt;br&gt;&#xA;तथा स च वृतस्त्यक्त्वा बान्धवानतिरक्तया ।&lt;br&gt;&#xA;उषाशकुन्तलादीनां कन्यानां हृतलज्जया ।। ६६&lt;br&gt;&#xA;नरवाहनदत्ताख्यस्तस्यां जातोऽस्य चात्मजः ।&lt;br&gt;&#xA;आदिष्टः किल देवैर्यो भावी विद्याधराधिपः ।। ६७&lt;br&gt;&#xA;अतस्तस्याः स वत्सेशो बिभ्यत्त्वां नेह याचते ।&lt;br&gt;&#xA;सा च दृष्टा मया न त्वां स्पर्धते रूपसंपदा ।। ६८&lt;br&gt;&#xA;एवमुक्तवतीं तां च सखीं सोमप्रभां तदा ।&lt;br&gt;&#xA;कलिङ्गसेना वत्सेशसोत्सुका निजगाद सा ।। ६९&lt;br&gt;&#xA;जानेऽहमेतद्वश्यायाः पित्रोः शक्यं तु किं मम ।&lt;br&gt;&#xA;सर्वज्ञा सप्रभावा च तत्त्वमेवात्र मे गतिः ।। ७०&lt;br&gt;&#xA;दैवायत्तमिदं कार्यं तथा चात्र कथां शृणु ।&lt;br&gt;&#xA;सोमप्रभा तामित्युक्त्वा शशंसास्यै कथामिमाम् ।। ७१&lt;br&gt;&#xA;राजा विक्रमसेनाख्य उज्जयिन्यामभूत्पुरा ।&lt;br&gt;&#xA;तस्य तेजस्वतीत्यासीद्रूपेणाप्रतिमा सुता ।। ७२&lt;br&gt;&#xA;तस्याश्चाभिमतः कश्चित्प्रायो नाभूद्वरो नृपः ।&lt;br&gt;&#xA;एकदा च ददर्शैकं पुरुषं सा स्वहर्म्यगा ।। ७३&lt;br&gt;&#xA;तेन स्वाकृतिना दैवात्संगतिं वाञ्छति स्म सा ।&lt;br&gt;&#xA;स्वाभिप्रायं च संदिश्य तस्मै स्वां व्यसृजत्सखीम् ।। ७४&lt;br&gt;&#xA;सा गत्वा तत्सखी तस्य पुंसः साहसशङ्किनः ।&lt;br&gt;&#xA;अनिच्छतोऽपि प्रार्थ्यैवं यत्नात्संकेतकं व्यधात् ।। ७५&lt;br&gt;&#xA;एतद्देवकुलं भद्र विविक्तं पश्यसीह यम् ।&lt;br&gt;&#xA;अत्र रात्रौ प्रतीक्षेथा राजपुत्र्यास्त्वमागमम् ।। ७६&lt;br&gt;&#xA;इत्युक्त्वा सा तमामन्त्र्य गत्वा तस्यै तदभ्यधात् ।&lt;br&gt;&#xA;तेजस्वत्यै ततः सापि तस्थौ सूर्यावलोकिनी ।। ७७&lt;br&gt;&#xA;पुमांश्च सोऽनुमान्यापि भयात्क्वाप्यन्यतो ययौ ।&lt;br&gt;&#xA;न भेकः कोकनदिनीकिंजल्कास्वादकोविदः ।। ७८&lt;br&gt;&#xA;अत्रान्तरे च कोऽप्यत्र राजपुत्रः कुलोद्गतः ।&lt;br&gt;&#xA;मृते पितरि तन्मित्रं राजानं द्रष्टुमाययौ ।। ७९&lt;br&gt;&#xA;स चात्र सायं संप्राप्तः सोमदत्ताभिधो युवा ।&lt;br&gt;&#xA;दायादहृतराज्यादिरेकाकी कान्तदर्शनः ।। ८०&lt;br&gt;&#xA;विवेश दैवात्तत्रैव नेतुं देवकुले निशाम् ।&lt;br&gt;&#xA;राजपुत्र्याः सखी यत्र पुंसः संकेतमादिशत् ।। ८१&lt;br&gt;&#xA;तं तत्र स्थितमभ्येत्य राजपुत्र्यविभाव्य सा ।&lt;br&gt;&#xA;निशायामनुरागान्धा स्वयंवरपतिं व्यधात् ।। ८२&lt;br&gt;&#xA;सोऽप्यभ्यनन्दत्तूष्णीं तां प्राज्ञो विधिसमर्पिताम् ।&lt;br&gt;&#xA;संसूचयन्तीं भाविन्या राजलक्ष्म्या समागमम ।। ८३&lt;br&gt;&#xA;ततः क्षणाद्राजसुता सा विलोक्यैवमेव तम् ।&lt;br&gt;&#xA;कमनीयतमं मेने धात्रात्मानमवञ्चितम् ।। ८४&lt;br&gt;&#xA;अनन्तरं कथां कृत्वा यथास्वं संविदा तयोः ।&lt;br&gt;&#xA;एका स्वमन्दिरमगादन्यस्तत्रानयन्निशाम् ।। ८५&lt;br&gt;&#xA;प्रातर्गत्वा प्रतीहारमुखेनावेद्य नाम सः ।&lt;br&gt;&#xA;राजपुत्रः परिज्ञातो राज्ञः प्राविशदन्तिकम् ।। ८६&lt;br&gt;&#xA;तत्रोक्तराज्यहारादिदुःखस्य स कृतादरः ।&lt;br&gt;&#xA;अङ्गीचक्रे सहायत्वं राजा तस्यारिमर्दने ।। ८७&lt;br&gt;&#xA;मतिं चक्रे च तां तस्मै दातुं प्राग्दित्सितां सुताम् ।&lt;br&gt;&#xA;मन्त्रिभ्यश्च तदैवैतमभिप्रायं शशंस सः ।। ८८&lt;br&gt;&#xA;अथैतस्मै च राज्ञे तं सुतावृन्तान्तमभ्यधात् ।&lt;br&gt;&#xA;देवी स्वाबोधिता पूर्वं तयैवाप्तसखीमुखैः ।। ८९&lt;br&gt;&#xA;असिद्धानिष्टसिद्धेष्टकाकतालीयविस्मितम् ।&lt;br&gt;&#xA;ततस्तं तत्र राजानमेको मन्त्री तदाब्रवीत् ।। ९०&lt;br&gt;&#xA;विधिरेव हि जागर्ति भव्यानामर्थसिद्धिषु ।&lt;br&gt;&#xA;असंचेतयमानानां सद्भृत्यः स्वामिनामिव ।। ९१&lt;br&gt;&#xA;तथा च कथयाम्येतां राजन्नत्र कथां शृणु ।&lt;br&gt;&#xA;बभूव हरिशर्माख्यः कोऽपि ग्रामे क्वचिद्द्विजः ।। ९२&lt;br&gt;&#xA;स दरिद्रश्च मूर्खश्च वृत्त्यभावेन दुःस्थितः ।&lt;br&gt;&#xA;पूर्वदुष्कृतभोगाय जातोऽतिबहुबालकः ।। ९३&lt;br&gt;&#xA;सकुटुम्बो भ्रमन्भिक्षां प्राप्यैकं नगरं क्रमात् ।&lt;br&gt;&#xA;शिश्रिये स्थूलदत्ताख्यं गृहस्थं स महाधनम् ।। ९४&lt;br&gt;&#xA;गवादिरक्षकान्पुत्रान्भार्यां कर्मकरीं निजाम् ।&lt;br&gt;&#xA;तस्य कृत्वा गृहाभ्यर्णे प्रैष्यं कुर्वन्नुवास सः ।। ९५&lt;br&gt;&#xA;एकदा स्थूलदत्तस्य सुतापरिणयोत्सवः ।&lt;br&gt;&#xA;तस्याभूदागतानेकजन्ययात्राजनाकुलः।। ९६&lt;br&gt;&#xA;तदा च हरिशर्मात्र तद्गृहे सकुटुम्बकः ।&lt;br&gt;&#xA;आकण्ठघृतमांसादिभोजनास्थां बबन्ध सः ।। ९७&lt;br&gt;&#xA;तद्वेलां वीक्षमाणोऽथ स्मृतः केनापि नात्र सः ।&lt;br&gt;&#xA;ततोऽनाहारनिर्विण्णो भार्यामित्यब्रवीन्निशि ।। ९८&lt;br&gt;&#xA;दारिद्यादिह मौर्ख्याच्च ममेदृशमगौरवम् ।&lt;br&gt;&#xA;तदत्र कृत्रिमं युक्त्या विज्ञानं प्रयुनज्म्यहम् ।। ९९&lt;br&gt;&#xA;येनास्य स्थूलदत्तस्य भवेयं गौरवास्पदम् ।&lt;br&gt;&#xA;त्वं प्राप्तेऽवसरे चास्मै ज्ञानिनं मां निवेदय ।। १००&lt;br&gt;&#xA;इत्युक्त्वा तां विचिन्त्यात्र धिया सुप्ते जने हयः ।&lt;br&gt;&#xA;स्थूलदत्तगृहात्तेन जह्रे जामातृवाहनः ।। १०१&lt;br&gt;&#xA;दूरे प्रच्छन्नमेतेन स्थापितं प्रातरत्र तम् ।&lt;br&gt;&#xA;इतस्ततो विचिन्वन्तोऽप्यश्वं जन्या न लेभिरे ।। १०२&lt;br&gt;&#xA;अथामङ्गलवित्रस्तं हयचौरगवेषिणम् ।&lt;br&gt;&#xA;हरिशर्मवधूरेत्य स्थूलदत्तमुवाच सा ।। १०३&lt;br&gt;&#xA;भर्ता मदीयो विज्ञानी ज्योतिर्विद्यादिकोविदः ।&lt;br&gt;&#xA;अश्वं वो लम्भयत्येनं किमर्थं स न पृच्छ्यते ।। १०४&lt;br&gt;&#xA;तच्छ्रुत्वा स्थूलदत्तस्तं हरिशर्माणमाह्वयत् ।&lt;br&gt;&#xA;ह्यो विस्मृतो हृतेऽश्वे तु स्मृतोऽस्म्यद्येति वादिनम् ।। १०५&lt;br&gt;&#xA;विस्मृतं नः क्षमस्वेति प्रार्थितं ब्राह्मणं च सः ।&lt;br&gt;&#xA;पप्रच्छ केनापहृतो हयो नः कथ्यतामिति ।। १०६&lt;br&gt;&#xA;हरिशर्मा ततो मिथ्या रेखाः कुर्वन्नुवाच सः ।&lt;br&gt;&#xA;इतो दक्षिणसीमान्ते चौरैः संस्थापितो हयः ।। १०७&lt;br&gt;&#xA;प्रच्छन्नस्थो दिनान्ते च दूरं यावन्न नीयते ।&lt;br&gt;&#xA;तावदानीयतां गत्वा त्वरितं स तुरंगमः ।। १०८&lt;br&gt;&#xA;तच्छ्रुत्वा धावितैः प्राप्य क्षणात्स बहुभिर्नरैः ।&lt;br&gt;&#xA;आनिन्येऽश्वः प्रशंसद्भिर्विज्ञानं हरिशर्मणः ।। १०९&lt;br&gt;&#xA;ततो ज्ञानीति सर्वेण पूज्यमानो जनेन सः ।&lt;br&gt;&#xA;उवास हरिशर्मात्र स्थूलदत्तार्चितः सुखम् ।। ११०&lt;br&gt;&#xA;अथ गच्छत्सु दिवसेष्वत्र राजगृहान्तरात् ।&lt;br&gt;&#xA;हेमरत्नादि चौरेण भूरि केनाप्यनीयत ।। १११&lt;br&gt;&#xA;नाज्ञायत यदा चौरस्तदा ज्ञानिप्रसिद्धितः ।&lt;br&gt;&#xA;आनाययामास नृपो हरिशर्माणमाशु तम् ।। ११२&lt;br&gt;&#xA;स चानीतः क्षिपन्कालं वक्ष्ये प्रातरिति ब्रुवन् ।&lt;br&gt;&#xA;वासके स्थापितो ज्ञानविग्नो राज्ञासुरक्षितः ।। ११३&lt;br&gt;&#xA;तत्र राजकुले चासीन्नाम्ना जिह्वेति चेटिका ।&lt;br&gt;&#xA;यया भ्रात्रा समं तच्च नीतमभ्यन्तराद्धनम् ।। ११४&lt;br&gt;&#xA;सा गत्वा निशि तत्रास्य वासके हरिशर्मणः ।&lt;br&gt;&#xA;जिज्ञासया ददौ द्वारि कर्णं तज्ज्ञानशङ्किता ।। ११५&lt;br&gt;&#xA;हरिशर्मा च तत्कालमेककोऽभ्यन्तरे स्थितः ।&lt;br&gt;&#xA;निजां जिह्वां निनिन्दैव मृषाविज्ञानवादिनीम् ।। ११६&lt;br&gt;&#xA;भोगलम्पटया जिह्वे किमिदं विहितं त्वया ।&lt;br&gt;&#xA;दुराचारे सहस्व त्वमिदानीमिह निग्रहम् ।। ११७&lt;br&gt;&#xA;तच्छ्रुत्वा ज्ञानिनानेन ज्ञातास्मीति भयेन सा ।&lt;br&gt;&#xA;जिह्वाख्या चेटिका युक्त्या प्रविवेश तदन्तिकम् ।। ११८&lt;br&gt;&#xA;पतित्वा पादयोस्तस्य ज्ञानिव्यञ्जनमब्रवीत् ।&lt;br&gt;&#xA;ब्रह्मन्नियं सा जिह्वाहं त्वया ज्ञातार्थहारिणी ।। ११९&lt;br&gt;&#xA;नीत्वा तच्च मयास्यैव मन्दिरस्येह पृष्ठतः ।&lt;br&gt;&#xA;उद्याने दाडिमस्याधो निखातं भूतले धनम् ।। १२०&lt;br&gt;&#xA;तद्रक्ष मां गृहाणेमं किंचिन्मे हेम हस्तगम् ।&lt;br&gt;&#xA;एतच्छ्रुत्वा सगर्वं स हरिशमा जगाद ताम् ।। १२१&lt;br&gt;&#xA;गच्छ जानाम्यहं सर्वं भूतं भव्यं भवत्तथा ।&lt;br&gt;&#xA;त्वां तु नोद्धाटयिष्यामि कृपणां शरणागताम् ।। १२२&lt;br&gt;&#xA;यच्च हस्तगतं तेऽस्ति तद्दास्यसि पुनर्मम ।&lt;br&gt;&#xA;इत्युक्ता तेन सा चेटी तथेत्याशु ततो ययौ ।। १२३&lt;br&gt;&#xA;हरिशर्मा च स ततो विस्मयादित्यचिन्तयत् ।&lt;br&gt;&#xA;असाध्यं साधयत्यर्थं हेलयाभिमुखो विधिः ।। १२४&lt;br&gt;&#xA;यदिहोपस्थितेऽनर्थे सिद्धोऽर्थोऽशङ्कितं मम ।&lt;br&gt;&#xA;स्वजिह्वां निन्दतो जिह्वा चौरी मे पतिता पुरः ।। १२५&lt;br&gt;&#xA;शङ्कयैव प्रकाशन्ते बत प्रच्छन्नपातकाः ।&lt;br&gt;&#xA;इत्याद्याकलयन्सोऽत्र हृष्टो रात्रिं निनाय ताम् ।। १२६&lt;br&gt;&#xA;प्रायश्चालीकविज्ञानयुक्त्या नीत्वा स तं नृपम् ।&lt;br&gt;&#xA;तत्रोद्याने निखातस्थं प्रापयामास तद्धनम् ।। १२७&lt;br&gt;&#xA;चौरं चाप्यपनीतांशं शशंस प्रपलायितम् ।&lt;br&gt;&#xA;ततस्तुष्टो नृपस्तस्मै ग्रामान्दातुं प्रचक्रमे ।। १२८&lt;br&gt;&#xA;कथं स्यान्मानुषागम्यं ज्ञानं शास्त्रं विनेदृशम् ।&lt;br&gt;&#xA;तन्नूनं चौरसंकेतकृतेयं धूर्तजीविका ।। १२९&lt;br&gt;&#xA;तस्मादेषोऽन्यया युक्त्या वारमेकं परीक्ष्यताम् ।&lt;br&gt;&#xA;देव ज्ञानीति कर्णे तं मन्त्री राजानमभ्यधात् ।। १३०&lt;br&gt;&#xA;ततोऽन्तःक्षिप्तमण्डूकं सपिधानं नवं घटम् ।&lt;br&gt;&#xA;स्वैरमानाय्य राजा तं हरिशर्माणमब्रवीत् ।। १३१&lt;br&gt;&#xA;ब्रह्मन्यदस्मिन्घटके स्थितं जानासि तद्यदि ।&lt;br&gt;&#xA;तदद्य ते करिष्यामि पूजां सुमहतीमहम् ।। १३२&lt;br&gt;&#xA;तच्छ्रुत्वा नाशकालं तं मत्वा स्मृत्वा ततो निजम् ।&lt;br&gt;&#xA;पित्रा क्रीडाकृतं बाल्ये मण्डूक इति नाम सः ।। १३३&lt;br&gt;&#xA;विधातृप्रेरितः कुर्वंस्तेनात्र परिदेवनम् ।&lt;br&gt;&#xA;ब्राह्मणो हरिशर्मात्र सहसैवैवमब्रवीत् ।। १३४&lt;br&gt;&#xA;साधोरेव तु मण्डूक तवाकाण्डे घटोऽधुना ।&lt;br&gt;&#xA;अवशस्य विनाशाय संजातोऽयं हठादिह ।। १३५&lt;br&gt;&#xA;तच्छ्रुत्वाहो महाज्ञानी भेकोऽपि विदितोऽमुना ।&lt;br&gt;&#xA;इति जल्पन्ननान्दात्र प्रस्तुतार्थान्वयाज्जनः ।। १३६&lt;br&gt;&#xA;ततस्तत्प्रातिभज्ञानं मन्वानो हरिशर्मणे ।&lt;br&gt;&#xA;तुष्टो राजा ददौ ग्रामान्सहेमच्छत्त्रवाहनान् ।। १३७&lt;br&gt;&#xA;क्षणाच्च हरिशर्मा स जज्ञे सामन्तसंनिभः ।&lt;br&gt;&#xA;इत्थं दैवेन साध्यन्ते सदर्थाः शुभकर्मणाम् ।। १३८&lt;br&gt;&#xA;तत्सोमदत्तं सदृशं दैवेनैवाभिसारिता ।&lt;br&gt;&#xA;निवार्यासदृशं राजंस्तव तेजस्वती सुता ।। १३९&lt;br&gt;&#xA;इति मन्त्रिमुखाछ्रुत्वा तस्मै राजसुताय ताम् ।&lt;br&gt;&#xA;राजा विक्रमसेनोऽथ ददौ लक्ष्मीमिवात्मजाम ।। १४०&lt;br&gt;&#xA;ततः श्वशुरसैन्येन गत्वा जित्वा रिपूंश्च सः ।&lt;br&gt;&#xA;सोमदत्तः स्वराज्यस्थस्तस्थौ भार्यासखः सुखम् ।। १४१&lt;br&gt;&#xA;एवं विधेर्भवति सर्वमिदं विशेषात्त्वामीदृशीं घटयितुं क इह क्षमेत ।&lt;br&gt;&#xA;वत्सेश्वरेण सदृशेन विनैव दैवं कुर्यामहं सखि किमत्र कलिङ्गसेने ।। १४२&lt;br&gt;&#xA;इत्थं कथां रहसि राजसुता निशम्य सोमप्रभावदनतोऽत्र कलिङ्गसेना ।&lt;br&gt;&#xA;तत्प्रार्थिनी शिथिलबन्धुभयत्रपा सा वत्सेशसंगमसमुत्कमना बभूव ।। १४३&lt;br&gt;&#xA;अथास्तमुपयास्यति त्रिभुवनैकदीपे रवौ प्रभातसमयागमावधि कथंचिदामन्त्र्य ताम् ।&lt;br&gt;&#xA;सखीमभिमतोद्यमस्थितमतिं खमार्गेण सा मयासुरसुता ययौ निजगृहाय सोमप्रभा ।। १४४&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/005/</guid>
      <description>&lt;p&gt;ततोऽन्येद्युरुपेतां तां प्रातः सोमप्रभां सखीम् ।&lt;br&gt;&#xA;कलिङ्गसेना विश्रम्भात्कथां कुर्वत्युवाच सा ।। १&lt;br&gt;&#xA;मां प्रसेनजिते राज्ञे तातो दास्यति निश्चितम् ।&lt;br&gt;&#xA;एतच्छ्रुतं मयाम्बातो दृष्टो वृद्धः स च त्वया ।। २&lt;br&gt;&#xA;वत्सेशस्तु यथा रूपे त्वयैव कथितस्तथा ।&lt;br&gt;&#xA;श्रुतिमार्गप्रविष्टेन हृतं तेन यथा मनः ।। ३&lt;br&gt;&#xA;तत्प्रसेनजितं पूर्वं प्रदर्श्य नय तत्र माम् ।&lt;br&gt;&#xA;आस्ते वत्सेश्वरो यत्र किं तातेन किमम्बया ।। ४&lt;br&gt;&#xA;एवमुक्तवतीं तां च सोत्कां सोमप्रभाब्रवीत् ।&lt;br&gt;&#xA;गन्तव्यं यदि तद्यामो यन्त्रेण व्योमगामिना ।। ५&lt;br&gt;&#xA;किं तु सर्वं गृहाण त्वं निजं परिकरं यतः ।&lt;br&gt;&#xA;दृष्ट्वा वत्सेश्वरं भूयो नागन्तुमिह शक्ष्यसि ।। ६&lt;br&gt;&#xA;न च त्वं द्रक्ष्यसि पुनः पितरौ न स्मरिष्यसि ।&lt;br&gt;&#xA;दूरस्थां प्राप्तदयिता विस्मरिष्यसि मामपि ।। ७&lt;br&gt;&#xA;नह्येवमहमेष्यामि भर्तृवेश्मनि ते सखि ।&lt;br&gt;&#xA;तच्छ्रुत्वा राजकन्या सा रुदती तामभाषत ।। ८&lt;br&gt;&#xA;तर्हि वत्सेश्वरं तं त्वमिहैवानय मे सखि ।&lt;br&gt;&#xA;नोत्सहे तत्र हि स्थातुं क्षणमेकं त्वया विना ।। ९&lt;br&gt;&#xA;नानिन्ये चानिरुद्धः किमुपायाच्चित्रलेखया ।&lt;br&gt;&#xA;जानत्यपि तथा चैतां मत्तस्त्वं तत्कथां शृणु ।। १०&lt;br&gt;&#xA;बाणासुरस्य तनया बभूवोषेति विश्रुता ।&lt;br&gt;&#xA;तस्याश्चाराधिता गौरी पतिप्राप्त्यै वरं ददौ ।। ११&lt;br&gt;&#xA;स्वप्ने प्राप्स्यसि यत्सङ्गं स ते भर्ता भवेदिति ।&lt;br&gt;&#xA;ततो देवकुमाराभं कंचित्स्वप्ने ददर्श सा ।। १२&lt;br&gt;&#xA;गान्धर्वविधिना तेन परिणीता तथैव च ।&lt;br&gt;&#xA;प्राप्ततत्सत्यसंभोगा प्राबुध्यत निशाक्षये ।। १३&lt;br&gt;&#xA;अदृष्ट्वा तं पतिं दृष्टं दृष्ट्वा संभोगलक्षणम् ।&lt;br&gt;&#xA;स्मृत्वा गौरीवरं साभूत्सातङ्कभयविस्मया ।। १४&lt;br&gt;&#xA;ताम्यन्ती च ततः सा तं स्वप्ने दृष्टं प्रियं विना ।&lt;br&gt;&#xA;पृच्छन्त्यै चित्रलेखायै सख्यै सर्वं शशंस तत् ।। १५&lt;br&gt;&#xA;सापि नामाद्यभिज्ञानं न किंचित्तस्य जानती ।&lt;br&gt;&#xA;योगेश्वरी चित्रलेखा तामुषामेवमब्रवीत् ।। १६&lt;br&gt;&#xA;सखि देवीवरस्यायं प्रभावोऽत्र किमुच्यते ।&lt;br&gt;&#xA;किं त्वभिज्ञानशून्यस्ते सोऽन्वेष्टव्यः प्रियः कथम् ।। १७&lt;br&gt;&#xA;परिजानासि चेत्तं ते ससुरासुरमानुषम् ।&lt;br&gt;&#xA;जगल्लिखामि तन्मध्ये तं मे दर्शय येन सः ।। १८&lt;br&gt;&#xA;आनीयते मयेत्युक्ता सा तथेत्युदिते तया ।&lt;br&gt;&#xA;चित्रलेखा क्रमाद्विश्वमलिखद्वर्णवर्तिभिः ।। १९&lt;br&gt;&#xA;तत्रोषा सोऽयमित्यस्या हृष्टाङ्गुल्या सकम्पया ।&lt;br&gt;&#xA;द्वारावत्यां यदुकुलादनिरुद्धमदर्शयत् ।। २०&lt;br&gt;&#xA;चित्रलेखा ततोऽवादीत्सखि धन्यासि यत्त्वया ।&lt;br&gt;&#xA;भर्तानिरुद्धः प्राप्तोऽयं पौत्रो भगवतो हरेः ।। २१&lt;br&gt;&#xA;योजनानां सहस्रेषु षष्टौ वसति स त्वितः ।&lt;br&gt;&#xA;तच्छ्रुत्वा साधिकौत्सुक्यवशात्तामब्रवीदुषा ।। २२&lt;br&gt;&#xA;नाद्य चेत्सखि तस्याहं श्रये श्रीखण्डशीतलम् ।&lt;br&gt;&#xA;तदत्युद्दामकामाग्निनिर्दग्धां विद्धि मां मृताम् ।। २३&lt;br&gt;&#xA;श्रुत्वैतच्चित्रलेखा सा तामाश्वास्य प्रियां सखीम् ।&lt;br&gt;&#xA;तदैवोत्पत्य नभसा ययौ द्वारवतीं पुरीम् ।। २४&lt;br&gt;&#xA;ददर्श च पृथूत्तुंगैर्मन्दिरैरब्धिमध्यगाम् ।&lt;br&gt;&#xA;कुर्वती तं पुनः क्षिप्तमन्थाद्रिशिखरभ्रमम् ।। २५&lt;br&gt;&#xA;तस्यां सुप्तं निशि प्राप्य सानिरुद्धं विबोध्य च ।&lt;br&gt;&#xA;उषानुरागं तं तस्मै शशंस स्वप्नदर्शनात् ।। २६&lt;br&gt;&#xA;आदाय चात्ततद्रूपस्वप्नवृत्तान्तमेव तम् ।&lt;br&gt;&#xA;सोत्कं सिद्धिप्रभावेण क्षणेनैवाययौ ततः ।। २७&lt;br&gt;&#xA;एत्य चावेक्षमाणायास्तस्याः सख्याः स्ववर्त्मना ।&lt;br&gt;&#xA;प्रावेशयदुषायास्तं गुप्तमन्तःपुरं प्रियम् ।। २८&lt;br&gt;&#xA;सा दृष्ट्वैवानिरुद्धं तमुषा साक्षादुपागतम् ।&lt;br&gt;&#xA;अमृतांशुमिवाम्भोधिवेला नाङ्गेष्ववर्तत ।। २९&lt;br&gt;&#xA;ततस्तेन समं तस्थौ सखीदत्तेन तत्र सा ।&lt;br&gt;&#xA;जीवितेनेव मूर्तेन वल्लभेन यथासुखम् ।। ३०&lt;br&gt;&#xA;तज्ज्ञानात्पितरं चास्याः क्रुद्धं बाणं जिगाय सः ।&lt;br&gt;&#xA;अनिरुद्धः स्ववीर्येण पितामहबलेन च ।। ३१&lt;br&gt;&#xA;ततो द्वारवतीं गत्वा तावभिन्नतनू उभौ ।&lt;br&gt;&#xA;उषानिरुद्धौ जज्ञाते गिरिजाशंकराविव ।। ३२&lt;br&gt;&#xA;इत्युषायाः प्रियोऽह्नैव मेलितश्चित्रलेखया ।&lt;br&gt;&#xA;त्वं सप्रभावाप्यधिका ततोऽपि सखि मे मता ।। ३३&lt;br&gt;&#xA;तन्ममानय वत्सेशमिह मा स्म चिरं कृथाः ।&lt;br&gt;&#xA;एवं कलिङ्गसेनातः श्रुत्वा सोमप्रभाब्रवीत् ।। ३४&lt;br&gt;&#xA;चित्रलेखा सुरस्त्री सा समुत्क्षिप्यानयत्परम् ।&lt;br&gt;&#xA;मादृशी किं विदध्यात्तु परस्पर्शाद्यकुर्वती ।। ३५&lt;br&gt;&#xA;तत्त्वां नयामि तत्रैव यत्र वत्सेश्वरः सखि ।&lt;br&gt;&#xA;प्राक्प्रसेनजितं तं ते दर्शयित्वा त्वदर्थिनम् ।। ३६&lt;br&gt;&#xA;इति सोमप्रभोक्ता सा तथेत्युक्त्वा तया सह ।&lt;br&gt;&#xA;कलिङ्गसेना तत्क्लृप्तं मायायन्त्रविमानकम् ।। ३७&lt;br&gt;&#xA;तदैवारुह्य नभसा सकोपा सपरिच्छदा ।&lt;br&gt;&#xA;कृतप्रास्थानिका प्रायात्पित्रोरविदिता ततः ।। ३८&lt;br&gt;&#xA;नहि पश्यति तुङ्गः वा श्वभ्रं वा स्त्रीजनोऽग्रतः ।&lt;br&gt;&#xA;स्मरेण नीतः परमां धारां वाजीव सादिना ।। ३९&lt;br&gt;&#xA;श्रावस्तीं प्राप्य पूर्वं च त प्रसेनजितं नृपम् ।&lt;br&gt;&#xA;मृगयानिर्गतं दूराज्जरापाण्डुं ददर्श सा ।। ४०&lt;br&gt;&#xA;वृद्धाद्व्रजास्मादिति तां दूरादिव निषेधता ।&lt;br&gt;&#xA;उद्धूयमानेन मुहुश्चामरेणोपलक्षितम् ।। ४१&lt;br&gt;&#xA;सोऽयं प्रसेनजिद्राजा पित्रास्मै त्वं प्रदित्सिता ।&lt;br&gt;&#xA;पश्येति सोमप्रभया दर्शितं सोपहासया ।। ४२&lt;br&gt;&#xA;जरयायं वृतो राजा का वृणीतेऽपरा त्वमुम् ।&lt;br&gt;&#xA;तदितः सखि शीघ्रं मां नय वत्सेश्वरं प्रति ।। ४३&lt;br&gt;&#xA;इति सोमप्रभां चोक्त्वा तत्क्षणं सा तया सह ।&lt;br&gt;&#xA;कलिङ्गसेना व्योम्नैव कौशाम्बीं नगरीं ययौ ।। ४४&lt;br&gt;&#xA;तत्रोद्यानगतं सा तं वत्सेशं सख्युदीरितम् ।&lt;br&gt;&#xA;ददर्श दूरात्सोत्कण्ठा चकोरीवामृतत्विषम् ।। ४५&lt;br&gt;&#xA;सा तदुत्फुल्लया दृष्ट्या हृन्न्यस्तेन च पाणिना ।&lt;br&gt;&#xA;प्रविष्टोऽयं पथानेन मामत्रेत्यब्रवीदिव ।। ४६&lt;br&gt;&#xA;सखि संगमयाद्यैव वत्सराजेन मामिह ।&lt;br&gt;&#xA;एनं विलोक्य हि स्थातुं न शक्ता क्षणमप्यहम् ।। ४७&lt;br&gt;&#xA;इति चोक्तवतीं तां सा सखी सोमप्रभाब्रवीत् ।&lt;br&gt;&#xA;अद्याशुभं मया किंचिन्निमित्तमुपलक्षितम् ।। ४८&lt;br&gt;&#xA;तदिदं दिवसं तूष्णीमुद्यानेऽस्मिन्नलक्षिता ।&lt;br&gt;&#xA;अधितिष्ठस्व मा कार्षीः सखि दूरं गतागतम् ।। ४९&lt;br&gt;&#xA;प्रातरागत्य युक्तिं वां घटयिष्यामि संगमे ।&lt;br&gt;&#xA;अधुना गन्तुमिच्छामि भर्तुश्चित्तगृहे गृहम् ।। ५०&lt;br&gt;&#xA;इत्युक्त्वा तामवस्थाप्य ययौ सोमप्रभा ततः ।&lt;br&gt;&#xA;वत्सराजोऽपि चोद्यानात्स्वमन्दिरमथाविशत् ।। ५१&lt;br&gt;&#xA;ततः कलिङ्गसेना सा तत्रस्था स्वमहत्तरम् ।&lt;br&gt;&#xA;यथातत्त्वं स्वसंदेशं दत्त्वा वत्सेश्वरं प्रति ।। ५२&lt;br&gt;&#xA;प्राहिणोत्प्राङ्निषिद्धापि स्वसख्या शकुनज्ञया ।&lt;br&gt;&#xA;स्वतन्त्रोऽभिनवारूढो युवतीनां मनोभवः ।। ५३&lt;br&gt;&#xA;स च गत्वा प्रतीहारमुखेनावेद्य तत्क्षणम् ।&lt;br&gt;&#xA;महत्तरः प्रविश्यैवं वत्सराजं व्यजिज्ञपत् ।। ५४&lt;br&gt;&#xA;राजन्कलिङ्गदत्तस्य राज्ञस्तक्षशिलापतेः ।&lt;br&gt;&#xA;सुता कलिङ्गसेनाख्या श्रुत्वा त्वां रूपवत्तरम् ।। ५५&lt;br&gt;&#xA;स्वयंवरार्थमिह ते संप्राप्ता त्यक्तबान्धवा ।&lt;br&gt;&#xA;मायायन्त्रविमानेन सानुगा व्योमगामिना ।। ५६&lt;br&gt;&#xA;आनीता गुह्यचारिण्या सख्या सोमप्रभाख्यया ।&lt;br&gt;&#xA;मयासुरस्यात्मजया नलकूबरभार्यया ।। ५७&lt;br&gt;&#xA;तया विज्ञापनायाहं प्रेषितः स्वीकुरुष्व ताम् ।&lt;br&gt;&#xA;युवयोरस्तु योगोऽयं कौमुदीचन्द्रयोरिव ।। ५८&lt;br&gt;&#xA;एवं महत्तराच्छ्रुत्वा तं तथेत्यभिनन्द्य च ।&lt;br&gt;&#xA;प्रहृष्टो हेमवस्त्राद्यैर्वत्सराजोऽभ्यपूजयत् ।। ५९&lt;br&gt;&#xA;आहूय चाब्रवीन्मन्त्रिमुख्यं यौगन्धरायणम् ।&lt;br&gt;&#xA;राज्ञः कलिङ्गदत्तस्य ख्यातरूपा क्षितौ सुता ।। ६०&lt;br&gt;&#xA;स्वयं कलिङ्गसेनाख्या वरणाय ममागता ।&lt;br&gt;&#xA;तद्ब्रूहि शीघ्रमत्याज्यां कदा परिणयामि ताम् ।। ६१&lt;br&gt;&#xA;इत्युक्तो वत्सराजेन मन्त्री यौगन्धरायणः ।&lt;br&gt;&#xA;अस्यायतिहितापेक्षी क्षणमेवमचिन्तयत् ।। ६२&lt;br&gt;&#xA;कलिङ्गसेना सा तावत्ख्यातरूपा जगत्त्रये ।&lt;br&gt;&#xA;नास्त्यन्या तादृशी तस्यै स्पृहयन्ति सुरा अपि ।। ६३&lt;br&gt;&#xA;तां लब्ध्वा वत्सराजोऽयं सर्वमन्यत्परित्यजेत् ।&lt;br&gt;&#xA;देवी वासवदत्ता च ततः प्राणैर्वियुज्यते ।। ६४&lt;br&gt;&#xA;नरवाहनदत्तोऽपि नश्येद्राजसुतस्ततः ।&lt;br&gt;&#xA;पद्मावत्यपि तत्स्नेहाद्देवी जीवति दुष्करम् ।। ६५&lt;br&gt;&#xA;ततश्चण्डमहासेनप्रद्योतौ पितरौ द्वयोः ।&lt;br&gt;&#xA;देव्योर्विमुञ्चतः प्राणान्विकृतिं वापि गच्छतः ।। ६६&lt;br&gt;&#xA;एवं च सर्वनाशः स्यान्न च युक्तं निषेधनम् ।&lt;br&gt;&#xA;राज्ञोऽस्य व्यसनं यस्माद्वारितस्याधिकीभवेत् ।। ६७&lt;br&gt;&#xA;तस्मादनुप्रवेशस्य सिद्ध्यै कालं हराम्यहम् ।&lt;br&gt;&#xA;इत्यालोच्य स वत्सेशं प्राह यौगन्धरायणः ।। ६८&lt;br&gt;&#xA;देव धन्योऽसि यस्यैषा स्वयं ते गृहमागता ।&lt;br&gt;&#xA;कलिङ्गसेना भृत्यत्वं प्राप्तश्चैतत्पिता नृपः ।। ६९&lt;br&gt;&#xA;तत्त्वया गणकान्पृष्ट्वा सुलग्नेऽस्या यथाविधि ।&lt;br&gt;&#xA;कार्यः पाणिग्रहो राज्ञो बृहतो दुहिता ह्यसौ ।। ७०&lt;br&gt;&#xA;अद्यास्या दीयतां तावद्योग्यं वासगृहं पृथक् ।&lt;br&gt;&#xA;दासीदासा विसृज्यन्तां वस्त्राण्याभरणानि च ।। ७१&lt;br&gt;&#xA;इत्युक्तो मन्त्रिमुख्येन वत्सराजस्तथेति तत् ।&lt;br&gt;&#xA;प्रहृष्टहृदयः सर्वं सविशेषं चकार सः ।। ५&lt;br&gt;&#xA;कलिङ्गसेना च ततः प्रविष्टा वासवेश्म तत् ।&lt;br&gt;&#xA;स्वमनोरथमासन्नं मत्वा प्राप परां मुदम् ।। ७३&lt;br&gt;&#xA;यौगन्धरायणः सोऽपि क्षणाद्राजकुलात्ततः ।&lt;br&gt;&#xA;निर्गत्य स्वगृहं गत्वा धीमानेवमचिन्तयत् ।। ७४&lt;br&gt;&#xA;प्रायोऽशुभस्य कार्यस्य कालहारः प्रतिक्रिया ।&lt;br&gt;&#xA;तथा च वृत्रशत्रौ प्राग्ब्रह्महत्यापलायिते ।। ७५&lt;br&gt;&#xA;देवराज्यमवाप्तेन नहुषेणाभिवाञ्छिता ।&lt;br&gt;&#xA;रक्षिता देवगुरुणा शची शरणमाश्रिता ।। ७६&lt;br&gt;&#xA;अद्य प्रातरुपैति त्वामित्युक्त्वा कालहारतः ।&lt;br&gt;&#xA;यावत्स नष्टो नहुषो हुंकाराद्ब्रह्मशापतः ।। ७७&lt;br&gt;&#xA;प्राप्तश्च पूर्ववच्छक्रः स पुनर्देवराजताम् ।&lt;br&gt;&#xA;एवं कलिङ्गसेनार्थे कालः क्षेप्यो मया प्रभोः ।। ७८&lt;br&gt;&#xA;इति संचिन्त्य सर्वेषां गणकानां स संविदम् ।&lt;br&gt;&#xA;दूरलग्नप्रदानाय मन्त्री गुप्तं व्यधात्तदा ।। ७९&lt;br&gt;&#xA;अथ विज्ञाय वृत्तान्तं देव्या वासवदत्तया ।&lt;br&gt;&#xA;आहूय स महामन्त्री स्वमन्दिरमनीयत ।। ८०&lt;br&gt;&#xA;तत्र प्रविष्टं प्रणतं रुदती सा जगाद तम् ।&lt;br&gt;&#xA;आर्य पूर्वं त्वयोक्तं मे यथा देवि मयि स्थिते ।। ८१&lt;br&gt;&#xA;पद्मावत्या ऋते नान्या सपत्नी ते भविष्यति ।&lt;br&gt;&#xA;कलिङ्गसेनाप्यद्यैषा पश्येह परिणेष्यते ।। ८२&lt;br&gt;&#xA;सा च रूपवती तस्यामार्यपुत्रश्च रज्यति ।&lt;br&gt;&#xA;अतो वितथवादी त्वं जातोऽहं च मृताधुना ।। ८३&lt;br&gt;&#xA;तच्छ्रुत्वा तामवोचत्स मन्त्री यौगन्धरायणः ।&lt;br&gt;&#xA;धीरा भव कथं ह्येतद्देवि स्यान्मम जीवतः ।। ८४&lt;br&gt;&#xA;त्वया तु नात्र कर्तव्या राज्ञोऽस्य प्रतिकूलता ।&lt;br&gt;&#xA;प्रत्युतालम्ब्य धीरत्वं दर्शनीयानुकूलता ।। ८५&lt;br&gt;&#xA;नातुरः प्रतिकूलोक्तैर्वशे वैद्यस्य वर्तते ।&lt;br&gt;&#xA;वर्तते त्वनुकूलोक्तैः साम्नैवाचरतः क्रियाम् ।। ८६&lt;br&gt;&#xA;प्रतीपं कृष्यमाणो हि नोत्तरेदुत्तरेन्नरः ।&lt;br&gt;&#xA;वाह्यमानोऽनुकूलं तु नोद्योगाद्व्यसनात्तथा ।। ८७&lt;br&gt;&#xA;अतः समीपमायान्तं राजानं त्वमविक्रिया ।&lt;br&gt;&#xA;उपचारैरुपचरेः संवृत्याकारमात्मनः ।। ८८&lt;br&gt;&#xA;कलिङ्गसेनास्वीकारं श्रद्दध्यास्तस्य सांप्रतम् ।&lt;br&gt;&#xA;वृद्धिं ब्रुवाणा राज्यस्य सहाये तत्पितर्यपि ।। ८९&lt;br&gt;&#xA;एवं कृते च माहात्म्यगुणं दृष्ट्वा परं तव ।&lt;br&gt;&#xA;प्रवृद्धस्नेहदाक्षिण्यो राजासौ भवति त्वयि ।। ९०&lt;br&gt;&#xA;मत्वा कलिङ्गसेनां च स्वाधीनां नोत्सुको भवेत् ।&lt;br&gt;&#xA;वार्यमाणस्य वाञ्छा हि विषयेष्वभिवर्धते ।। ९१&lt;br&gt;&#xA;देवी पद्मावती चैतच्छिक्षणीया त्वयानघे ।&lt;br&gt;&#xA;एवं स राजा कार्येऽस्मिन्कालक्षेपं सहेत नः ।। ९२&lt;br&gt;&#xA;अतः परं च जानेऽहं पश्येर्युक्तिवलं मम ।&lt;br&gt;&#xA;संकटे हि परीक्ष्यन्ते प्राज्ञाः शूराश्च संगरे ।। ९३&lt;br&gt;&#xA;तद्देवि मा विषण्णा भूरिति देवीं प्रबोध्य ताम् ।&lt;br&gt;&#xA;तयादृतोक्तिः स ययौ ततो यौगन्धरायणः ।। ९४&lt;br&gt;&#xA;वत्सेश्वरश्च तदहर्न दिवा न रात्रौ देव्योर्द्वयोरपि स वासगृहं जगाम ।&lt;br&gt;&#xA;तादृक्स्वयंवररसोपनमत्कलिङ्गसेनासमाननवसंगमसोत्कचेताः ।। ९५&lt;br&gt;&#xA;रात्रिं च दुर्लभरसोत्सुकतातिगाढचिन्तामहोत्सवमयीमिव तां ततस्ते ।&lt;br&gt;&#xA;निन्युः स्वसद्मसु पृथक्पृथगेव देवीवत्सेशतत्सचिवमुख्यकलिङ्गसेना ।। ९६&lt;br&gt;&#xA;इति महाकविश्रीसोमदेवभट्टविरचिते कथासरित्रागरे मदनमञ्चुकालम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/006/</guid>
      <description>&lt;p&gt;ततः प्रतीक्षमाणं तं वत्सराजमुपेत्य सः ।&lt;br&gt;&#xA;यौगन्धरायणो धूर्तः प्रातर्मन्त्री व्यजिज्ञपत् ।। १&lt;br&gt;&#xA;लग्नः कलिङ्गसेनाया देवस्य च शुभावहः ।&lt;br&gt;&#xA;विवाहमङ्गलायेह किं नाद्यैव विलोक्यते ।। २&lt;br&gt;&#xA;तच्छ्रुत्वा सोऽब्रवीद्राजा ममाप्येवं हृदि स्थितम् ।&lt;br&gt;&#xA;तां विना हि मुहूर्तं मे स्थातुं न सहते मनः ।। ३&lt;br&gt;&#xA;इत्युक्त्वैव स तत्कालं प्रतीहारं पुरःस्थितम् ।&lt;br&gt;&#xA;आदिश्यानाययामास गणकान्सरलाशयः ।। ४&lt;br&gt;&#xA;तेन पृष्टा महामन्त्रिपूर्वस्थापितसंविदः ।&lt;br&gt;&#xA;ऊचुर्लग्नोऽनुकूलोऽस्ति राज्ञो मासेषु षट्स्वितः ।। ५&lt;br&gt;&#xA;तच्छ्रुत्वैव मृषा कोपं कृत्वा यौगन्धरायणः ।&lt;br&gt;&#xA;अज्ञा इमे धिगित्युक्त्वा राजानं निपुणोऽब्रवीत् ।। ६&lt;br&gt;&#xA;योऽसौ ज्ञानीति देवेन पूजितो गणकः पुरा ।&lt;br&gt;&#xA;स नागतोऽद्य तं पृष्ट्वा यथायुक्तं विधीयताम् ।। ७&lt;br&gt;&#xA;एतन्मन्त्रिवचः श्रुत्वा वत्सेशो गणकं तदा ।&lt;br&gt;&#xA;तमप्यानाययामास दोलारूढेन चेतसा ।। ८&lt;br&gt;&#xA;सोऽप्यस्य कालहाराय स्थितसंवित्तथैव तम् ।&lt;br&gt;&#xA;लग्नं पृष्टोऽब्रवीद्ध्यात्वा षण्मासान्ते व्यवस्थितम् ।। ९&lt;br&gt;&#xA;ततो राजानमुद्विग्न इव यौगन्धरायणः ।&lt;br&gt;&#xA;जगाद देव कर्तव्यं किमत्रादिश्यतामिति ।। १०&lt;br&gt;&#xA;राजाप्युत्कः सुलग्नैषी स विमृश्य ततोऽभ्यधात् ।&lt;br&gt;&#xA;कलिङ्गसेना प्रष्टव्या सा किमाहेत्यवेक्ष्यताम् ।। ११&lt;br&gt;&#xA;तच्छ्रुत्वा स तथेत्युक्त्वा गृहीत्वा गणकद्वयम् ।&lt;br&gt;&#xA;पार्श्वं कलिङ्गसेनाया ययौ यौगन्धरायणः ।। १२&lt;br&gt;&#xA;तया कृतादरो दृष्ट्वा तद्रूपं स व्यचिन्तयत् ।&lt;br&gt;&#xA;प्राप्येमां व्यसनाद्राजा सर्वं राज्यं त्यजेदिति ।। १३&lt;br&gt;&#xA;उवाच चैनामुद्वाहलग्नं ते गणकैः सह ।&lt;br&gt;&#xA;निश्चेतुमागतोऽस्म्येतैर्जन्मर्क्षं तन्निवेद्यताम् ।। १४&lt;br&gt;&#xA;तच्छ्रुत्वा जन्मनक्षत्रं तस्याः परिजनोदितम् ।&lt;br&gt;&#xA;गणकास्ते मृषा कृत्वा विचारं मन्त्रिसंविदा ।। १५&lt;br&gt;&#xA;लग्नं तमेव तत्रापि मासषट्कान्तवर्तिनम् ।&lt;br&gt;&#xA;नार्वागतः पुरोऽस्तीति वदन्तः पुनरभ्यधुः ।।&lt;br&gt;&#xA;श्रुत्वा दूरतरं तं च लग्नमाविग्नचेतसि ।&lt;br&gt;&#xA;ततः कलिङ्गसेनायां तन्महत्तरकोऽभ्यधात् ।। १७&lt;br&gt;&#xA;प्रेक्ष्यो लग्नोऽनुकूलः प्राग्येन स्यादेतयोः शुभम् ।&lt;br&gt;&#xA;यावत्कालं हि दंपत्योः किं चिरेणाचिरेण वा ।। १८&lt;br&gt;&#xA;एतन्महत्तरवचः श्रुत्वा सर्वेऽपि तत्क्षणम् ।&lt;br&gt;&#xA;सदुक्तमेवमेवैतदिति तत्र बभाषिरे ।। १९&lt;br&gt;&#xA;यौगन्धरायणोऽप्याह हा कुलग्ने कृते च नः ।&lt;br&gt;&#xA;कलिङ्गदत्तः संबन्धी राजा खेदं व्रजेदिति ।। २०&lt;br&gt;&#xA;ततः कलिङ्गसेनापि सर्वास्तानवशा सती ।&lt;br&gt;&#xA;यथा भवन्तो जानन्तीत्युक्त्वा तूष्णी बभूव सा ।। २१&lt;br&gt;&#xA;तदेव च वचस्तस्या गृहीत्वामन्त्र्य तां ततः ।&lt;br&gt;&#xA;यौगन्धरायणो राज्ञः पार्श्वं सगणको ययौ ।। २२&lt;br&gt;&#xA;तत्र तस्मै तदावेद्य वत्सेशाय तथैव सः ।&lt;br&gt;&#xA;युक्त्या च तमवस्थाप्य स जगाम निजं गृहम् ।।२३&lt;br&gt;&#xA;सिद्धकालातिपातश्च कार्यशेषाय तत्र सः ।&lt;br&gt;&#xA;योगेश्वराख्यं सुहृदं सस्मार ब्रह्मराक्षसम् ।। २४&lt;br&gt;&#xA;स पूर्वप्रतिपन्नस्तं स्वैरं ध्यानादुपस्थितः ।&lt;br&gt;&#xA;राक्षसो मन्त्रिणं नत्वा किं स्मृतोऽस्मीत्यवोचत ।। २५&lt;br&gt;&#xA;ततः स मन्त्री तस्मै तं कृत्स्नं व्यसनदं प्रभोः ।&lt;br&gt;&#xA;कलिङ्गसेनावृत्तान्तमुक्त्वा भूयो जगाद तम् ।। २६&lt;br&gt;&#xA;कालो मया हृतो मित्र तन्मध्ये त्वं स्वयुक्तितः ।&lt;br&gt;&#xA;वृत्तं कलिङ्गसेनायाः प्रच्छन्नोऽस्या निरूपयेः ।। २७&lt;br&gt;&#xA;विद्याधरादयस्तां हि छन्नं वाञ्छन्ति निश्चितम् ।&lt;br&gt;&#xA;यतोऽन्या तादृशी नास्ति रूपेणास्मिञ्जगत्त्रये ।। २८&lt;br&gt;&#xA;अतः केनापि सिद्धेन सङ्गं विद्याधरेण वा ।&lt;br&gt;&#xA;गच्छेत्सा यदि तच्च त्वं पश्येस्तद्भद्रकं भवेत् ।। २९&lt;br&gt;&#xA;अन्यरूपागतश्चात्र लक्ष्यस्ते दिव्यकामुकः ।&lt;br&gt;&#xA;स्वापकाले यतो दिव्याः सुप्ताः स्वे रूप आसते ।। ३०&lt;br&gt;&#xA;एवं त्वद्दृष्टितस्तस्या दोषोऽस्माभिर्विलोक्यते ।&lt;br&gt;&#xA;तस्यां राजा विरज्येच्च तत्कार्यं निर्वहेच्च नः ।। ३१&lt;br&gt;&#xA;इत्युक्तो मन्त्रिणा तेन सोऽब्रवीद्ब्रह्मराक्षसः ।&lt;br&gt;&#xA;युक्त्याहमेव किं नैतां ध्वंसयामि निहन्मि बा ।। ३२&lt;br&gt;&#xA;तच्छ्रुत्वैव महामन्त्री तं स यौगन्धरायणः ।&lt;br&gt;&#xA;उवाच नैतत्कर्तव्यमधर्मो हि महान्भवेत् ।। ३३&lt;br&gt;&#xA;यश्च धर्ममबाधित्वा स्वेन संसरते पथा ।&lt;br&gt;&#xA;तस्योपयाति साहाय्यं स एवाभीष्टसिद्धिषु ।। ३४&lt;br&gt;&#xA;तत्तस्याः स्वोत्थितो दोषः प्रेक्षणीयस्त्वया सखे ।&lt;br&gt;&#xA;येनास्माभिर्भवन्मैत्र्या राजकार्यं कृतं भवेत् ।। ३५&lt;br&gt;&#xA;इति मन्त्रिवरादिष्टः स गत्वा ब्रह्मराक्षसः ।&lt;br&gt;&#xA;गृहं कलिङ्गसेनाया योगच्छन्नः प्रविष्टवान् ।। ३६&lt;br&gt;&#xA;अत्रान्तरे सखी तस्याः सा मयासुरपुत्रिका ।&lt;br&gt;&#xA;आगात्कलिङ्गसेनायाः पार्श्वं सोमप्रभा पुनः ।। ३७&lt;br&gt;&#xA;सा पृष्ट्वा रात्रिवार्तां तां युक्तबन्धुं मयात्मजा ।&lt;br&gt;&#xA;राजपुत्रीमुवाचैवं तस्मिञ्शृण्वति राक्षसे ।। ३८&lt;br&gt;&#xA;अद्य पूर्वाह्न एवाहं विचित्य त्वामिहागता ।&lt;br&gt;&#xA;छन्ना त्वतिष्ठं त्वत्पार्श्वे दृष्ट्वा यौगन्धरायणम् ।। ३९&lt;br&gt;&#xA;श्रुतश्च युष्मदालापः सर्वं चावगतं मया ।&lt;br&gt;&#xA;तत्किं त्वया ह्य एवैतदारब्धं मन्निषिद्धया ।। ४०&lt;br&gt;&#xA;अव्यपोह्यानिमित्तं हि कार्यं यत्क्रियते सखि ।&lt;br&gt;&#xA;तदनिष्टाय कल्पेत तथा चेमां कथां शृणु ।। ४१&lt;br&gt;&#xA;अन्तर्वेद्यामभूत्पूर्वं वसुदत्त इति द्विजः ।&lt;br&gt;&#xA;विष्णुदत्ताभिधानश्च पुत्रस्तस्योदपद्यत ।। ४२&lt;br&gt;&#xA;स विष्णुदत्तो वयसा पूर्णषोडशवत्सरः ।&lt;br&gt;&#xA;गन्तुं प्रववृते विद्याप्राप्तये वलभीं पुरीम् ।। ४३&lt;br&gt;&#xA;मिलन्ति स्म च तस्यान्ये सप्त विप्रसुताः समाः ।&lt;br&gt;&#xA;सप्तापि ते पुनर्मूर्खाः स विद्वान्सत्कुलोद्गतः ।। ४४&lt;br&gt;&#xA;कृत्वान्योन्यपरित्यागशपथं तैः समं ततः ।&lt;br&gt;&#xA;विष्णुदत्तः प्रतस्थे स पित्रोरविदितो निशि ।। ०३&lt;br&gt;&#xA;प्रस्थितश्चाग्रतोऽकस्मादनिमित्तमुपस्थितम् ।&lt;br&gt;&#xA;दृष्ट्वा सोऽत्र वयस्यांस्तान्सहप्रस्थायिनोऽभ्यधात् ।। ४६&lt;br&gt;&#xA;अनिमित्तमिदं हन्त युक्तमद्य निवर्तितुम् ।&lt;br&gt;&#xA;पुनरेव प्रयास्यामः सिद्धये शकुनान्विताः ।। ४७&lt;br&gt;&#xA;तच्छ्रुत्वैव सखायस्तं मूर्खाः सप्तापि तेऽब्रुवन् ।&lt;br&gt;&#xA;मृषा माजीगणः शङ्कां नह्यतो बिभिमो वयम् ।। ४८&lt;br&gt;&#xA;त्वं चेद्बिभेषि तन्मा गा वयं यामोऽधुनैव तु ।&lt;br&gt;&#xA;प्रातर्विदितवृत्तान्ता नास्मांस्त्यक्ष्यन्ति बान्धवाः ।। ४९&lt;br&gt;&#xA;इत्युक्तवद्भिरज्ञैस्तैः साकं शपथयन्त्रितः ।&lt;br&gt;&#xA;विष्णुदत्तो ययावेव स स्मृत्वाघहरं हरिम् ।। ५०&lt;br&gt;&#xA;रात्र्यन्ते च विलोक्यान्यदनिमित्तं पुनर्वदत् ।&lt;br&gt;&#xA;मूर्खैस्तैः सखिभिः सर्वैः स एवं निरभर्त्स्यत ।। ५१&lt;br&gt;&#xA;एतदेवानिमित्तं नः किमन्येनाध्वभीलुक ।&lt;br&gt;&#xA;यत्त्वमस्माभिरानीतः काकशङ्की पदे पदे ।। ५२&lt;br&gt;&#xA;इत्यादि भर्त्सनां कृत्वा गच्छद्भिस्तैः सम च सः ।&lt;br&gt;&#xA;विवशः प्रययौ विष्णुदत्तस्तूष्णीं बभूव च ।। ५३&lt;br&gt;&#xA;नोपदेशो विधातव्यो मूर्खस्य स्वाभिचारिणः ।&lt;br&gt;&#xA;संस्कारोऽवस्करस्येव तिरस्करकरो हि सः ।। ५४&lt;br&gt;&#xA;एको बहूनां मूर्खाणां मध्ये निपततो बुधः ।&lt;br&gt;&#xA;पद्मः पाथस्तरङ्गाणामिव विप्लवते ध्रुवम् ।। ५५&lt;br&gt;&#xA;तस्मादेषां न वक्तव्यं मया भूयो हिताहितम् ।&lt;br&gt;&#xA;तूष्णीमेव प्रयातव्यं विधिः श्रेयो विधास्यति ।। ५६&lt;br&gt;&#xA;इत्याद्याकलयन्मूर्खैः प्रक्रमंस्तैः समं पथि ।&lt;br&gt;&#xA;विष्णुदत्तो दिनस्यान्ते शबरग्राममाप सः ।। ५७&lt;br&gt;&#xA;तत्र भ्रान्त्वा निशि प्राप तरुण्याधिष्ठितं स्त्रिया ।&lt;br&gt;&#xA;गृहमेकं ययाचे च निवासं सोऽथ तां स्त्रियम् ।। ५८&lt;br&gt;&#xA;तया दत्तेऽपवरके सहान्यैस्तैर्विवेश सः ।&lt;br&gt;&#xA;सखिभिस्ते च सप्तापि तत्र निद्रां क्षणं ययुः ।। ५९&lt;br&gt;&#xA;स एको जाग्रदेवासीदमनुष्यगृहाश्रयात् ।&lt;br&gt;&#xA;स्वपन्त्यज्ञा हि निश्चेष्टाः कुतो निद्रा विवेकिनाम् ।। ६०&lt;br&gt;&#xA;तावच्च तत्र पुरुषः कोऽप्येको निभृतं युवा ।&lt;br&gt;&#xA;अभ्यन्तरगृहं तस्याः प्रविवेशान्तिकं स्त्रियाः ।। ६१&lt;br&gt;&#xA;तेन साकं च सा रेमे चिरं गुप्ताभिभाषिणी ।&lt;br&gt;&#xA;रतिश्रान्तौ च तौ दैवान्निद्रां द्वावपि जग्मतुः ।। ६२&lt;br&gt;&#xA;तच्च दीपप्रकाशेन सर्वं द्वारान्तरेण सः ।&lt;br&gt;&#xA;विष्णुदत्तो विलोक्यैवं सनिर्वेदमचिन्तयत् ।। ६३&lt;br&gt;&#xA;कष्टं कथं प्रविष्टाः स्मो दुश्चारिण्याः स्त्रिया गृहम् ।&lt;br&gt;&#xA;ध्रुवं ज्ञातोऽयमेतस्या न कौमारः पतिः पुनः ।। ६४&lt;br&gt;&#xA;नान्यथा हि भवत्येषा सशङ्कनिभृता गतिः ।&lt;br&gt;&#xA;मया चपलचित्तेयमादावेव च लक्षिता ।। ६५&lt;br&gt;&#xA;अन्यालाभात्प्रविष्टाः स्मः किं त्वत्रान्योन्यसाक्षिणः ।&lt;br&gt;&#xA;इत्येव चिन्तयञ्शब्दं जनानां सोऽशृणोद्बहिः ।।६६&lt;br&gt;&#xA;ददर्श प्रविशन्तं च स्वस्वस्थानस्थितानुगम् ।&lt;br&gt;&#xA;युवानमभिपश्यन्तं सखड्गं शबराधिपम् ।। ६७&lt;br&gt;&#xA;के यूयमिति पृच्छन्तं मत्वा गृहपतिं स तम् ।&lt;br&gt;&#xA;भीतः पान्थाः स्म इत्याह विष्णुदत्तः पुलिन्दपम् ।। ६८&lt;br&gt;&#xA;स चान्तः शबरो गत्वा दृष्ट्वा भार्यां तथास्थिताम् ।&lt;br&gt;&#xA;चिच्छेद तस्य सुप्तस्य तज्जारस्यासिना शिरः ।। ६९&lt;br&gt;&#xA;भार्या तु निगृहीता न तेन सा नापि बोधिता ।&lt;br&gt;&#xA;भुवि न्यस्तासिनान्यत्र पर्यङ्के सुप्तमेव तु ।। ७०&lt;br&gt;&#xA;तद्दृष्ट्वा सप्रदीपेऽत्र विष्णुदत्तो व्यचिन्तयत् ।&lt;br&gt;&#xA;युक्तं स्त्रीति न यद्भार्या हता दारहरो हतः ।। ७१&lt;br&gt;&#xA;किं तु कृत्वेदृशं कर्म यदनेनात्र सुप्यते ।&lt;br&gt;&#xA;विस्रब्धं तदहो चित्र वीर्यमुद्रिक्तचेतसाम् ।७२&lt;br&gt;&#xA;इत्यत्र चिन्तयत्येव विष्णुदत्ते प्रबुध्य सा ।&lt;br&gt;&#xA;कुस्त्री ददर्श जारं स्वं हतं सुप्तं च तं पतिम् ॥ ७३&lt;br&gt;&#xA;उत्थाय च गृहीत्वा तत्स्कन्धे जारकबन्धकम् ।&lt;br&gt;&#xA;हस्तेनैकेन चादाय तच्छिरः सा विनिर्ययौ । ७४&lt;br&gt;&#xA;गत्वा बहिश्च निक्षिप्य भस्मकूटान्तरे द्रुतम् ।&lt;br&gt;&#xA;कबन्धं सशिरस्कं तमाययौ निभृतं ततः ॥७५&lt;br&gt;&#xA;विष्णुदत्तश्च निर्गत्य सर्वं दूराद्विलोक्य तत्।&lt;br&gt;&#xA;मध्ये सखीनां सुप्तानां प्रविश्यासीत्तथैव सः ॥.७६&lt;br&gt;&#xA;सा चागत्य प्रविश्यान्तः पत्युः सुप्तस्य दुर्जनी ।&lt;br&gt;&#xA;तेनैव तत्कृपाणेन तस्य मूर्धानमच्छिनत् ॥ ७७&lt;br&gt;&#xA;निर्गत्य श्रावयन्ती च भृत्याञ्शब्दं चकार सा ।&lt;br&gt;&#xA;हा हतास्मि हतो भर्ता ममैभिः पथिकैरिति ॥७८&lt;br&gt;&#xA;ततः परिजनाः श्रुत्वा प्रधाव्यालोक्य तं प्रभुम् ।&lt;br&gt;&#xA;हतं तान्विष्णुदत्तादीनभ्यधावन्नुदायुधाः ॥ ७९&lt;br&gt;&#xA;एतैश्चाहन्यमानेषु तेषु त्रस्तोत्थितेष्वथ ।&lt;br&gt;&#xA;अन्येषु तत्सहायेषु विष्णुदत्तोऽब्रवीद्द्रुतम् ॥ ८०&lt;br&gt;&#xA;अलं वो ब्रह्महत्याभिर्नैवास्माभिरिदं कृतम् ।&lt;br&gt;&#xA;एतयैव कृतं ह्येतत्कुस्त्रियान्यप्रसक्तया ॥ ८१&lt;br&gt;&#xA;मया चापावृतद्वारमार्गेणा मूलमीक्षितम् ।&lt;br&gt;&#xA;निर्गत्य च बहिर्दृष्टं क्षमध्वं यदि वच्मि तत् ॥ ८२&lt;br&gt;&#xA;इत्युक्त्वा तान्स शबरान्विष्णुदत्तो निवार्य च ।&lt;br&gt;&#xA;तेभ्यो निःशेषमा मूलाद्वृत्तान्तं तमवर्णयत् ॥८३&lt;br&gt;&#xA;नीत्वा चादर्शयत्तेषां कबन्धं तं शिरोन्वितम् ।&lt;br&gt;&#xA;सद्यो हतं तया क्षिप्तं स्त्रिया तस्मिन्नवस्करे । ८४&lt;br&gt;&#xA;ततः स्वेन विवर्णेन मुखेनाङ्गीकृते तया ।&lt;br&gt;&#xA;कुलटां तां तिरस्कृत्य सर्वे तत्रैवमब्रुवन् ।८५&lt;br&gt;&#xA;स्मराकृष्टा तनोत्येव या साहसमशङ्किता ।&lt;br&gt;&#xA;सा परस्वीकृता कुस्त्री कृपाणीव न हन्ति कम् । ८६&lt;br&gt;&#xA;इत्युक्त्वा विष्णुदत्तादीन्सर्वास्ते मुमुचुस्ततः ।&lt;br&gt;&#xA;विष्णुदत्तं च सप्तान्ये सहायास्तेऽथ तुष्टुवुः ॥८७&lt;br&gt;&#xA;रक्षारत्नप्रदीपस्त्वं जातो नः स्वपतां निशि ।&lt;br&gt;&#xA;त्वत्प्रसादेन तीर्णाः स्मो मृत्युमद्यानिमित्तजम् । ८८&lt;br&gt;&#xA;स्तुत्वैवं विष्णुदत्तं तं शमयित्वा च दुर्वचः ।&lt;br&gt;&#xA;प्रणतास्ते ययुः प्रातः स्वकार्यायैव तद्युताः ॥८९&lt;br&gt;&#xA;इत्थं कलिङ्गसेनायाः कथयित्वा कथां मिथः ।&lt;br&gt;&#xA;सोमप्रभा सा कौशाम्ब्यां सखीं पुनरुवाच ताम् ॥९०&lt;br&gt;&#xA;एवं कार्यप्रवृत्तानामनिमित्तमुपस्थितम् ।&lt;br&gt;&#xA;विलम्बाद्यप्रतिहतं सख्यनिष्टं प्रयच्छति । ९१&lt;br&gt;&#xA;ततश्चात्रानुतप्यन्ते प्राज्ञवाक्यावमानिनः ।&lt;br&gt;&#xA;प्रवर्तमाना रभसात्पर्यन्ते मन्दबुद्धयः ॥९२&lt;br&gt;&#xA;अतोऽशुभे निमित्ते ह्यो वत्सेशं प्रति यत्त्वया ।&lt;br&gt;&#xA;आत्मग्रहाय प्रहितो दूतो युक्तं न तत्कृतम् ॥९३&lt;br&gt;&#xA;तदविघ्नं विवाहं च विदधातु विधिस्तव ।।&lt;br&gt;&#xA;कुलग्नेनागता गेहाद्विवाहस्तेन दूरतः ॥ ९४&lt;br&gt;&#xA;देवा अपि च लुभ्यन्ति त्वयि रक्ष्यमिदं ततः ।&lt;br&gt;&#xA;चिन्त्यश्च नीतिनिपुणो मन्त्री यौगन्धरायणः ॥९५&lt;br&gt;&#xA;राजव्यसनशङ्की सन्सोऽत्र विघ्नं समाचरेत् ।&lt;br&gt;&#xA;विहितेऽपि विवाहे वा दोषमुत्पादयेत्तव । ९६&lt;br&gt;&#xA;धार्मिकः सन्न कुर्याद्वा दोषं तदपि ते सखि।&lt;br&gt;&#xA;सपत्नी सर्वथा चिन्त्या कथां वच्म्यत्र ते शृणु ॥ ९७&lt;br&gt;&#xA;अस्तीहेक्षुमती नाम पुरी तस्याश्च पार्श्वतः ।&lt;br&gt;&#xA;नदी तदभिधानैव विश्वामित्रकृते उभे ॥ ९८&lt;br&gt;&#xA;तत्समीपे महच्चास्ति वनं तत्र कृताश्रमः ।&lt;br&gt;&#xA;ऊर्ध्वपादस्तपश्चक्रे मुनिर्मङ्कणकाभिधः ॥ ९९&lt;br&gt;&#xA;तपस्यता च तेनात्र गगनेनागताप्सरः ।&lt;br&gt;&#xA;अदर्शि मेनका नाम वातेन चलिताम्बरा । १००&lt;br&gt;&#xA;ततो लब्धावकाशेन कामेन क्षोभितात्मनः ।&lt;br&gt;&#xA;नूतने कदलीगर्भे वीर्यं तस्यापतन्मुनेः ॥ १०१&lt;br&gt;&#xA;जज्ञे ततश्च कन्या सा सद्यः सर्वाङ्गसुन्दरी ।&lt;br&gt;&#xA;अमोघं हि महर्षीणां वीर्यं फलति तत्क्षणम् ॥ १०२&lt;br&gt;&#xA;संभूता कदलीगर्भे यस्मात्तस्माच्चकार ताम् ।&lt;br&gt;&#xA;नाम्ना स कदलीगर्भां पिता मङ्कणको मुनिः ।१०३&lt;br&gt;&#xA;तस्याश्रमे सा ववृधे गौतमस्य कृपी यथा ।&lt;br&gt;&#xA;द्रोणभार्या पुरा रम्भादर्शनच्युतवीर्यजा ॥१०४&lt;br&gt;&#xA;एकदा च विवेशैतमाश्रमं मृगयारसात् ।&lt;br&gt;&#xA;दृढवर्मा हृतोऽश्वेन मध्यदेशभवो नृपः । १०५&lt;br&gt;&#xA;स तां ददर्श कदलीगर्भां प्रावृतवल्कलाम् ।&lt;br&gt;&#xA;मुनिकन्योचितेनात्र वेषेणात्यन्तशोभिताम् । १०६&lt;br&gt;&#xA;सा च दृष्ट्वास्य नृपतेः स्वीचक्रे हृदयं तथा ।&lt;br&gt;&#xA;यथावकाशोऽपि हृतस्तत्रान्तःपुरयोषिताम् ॥१०७&lt;br&gt;&#xA;अपीमां प्राप्नुयां भार्यां कस्यापीह सुतामृषेः ।&lt;br&gt;&#xA;दुष्यन्त इव कण्वस्य मुनेः कन्यां शकुन्तलाम् ॥१०८&lt;br&gt;&#xA;इति संचिन्तयन्नेव संगृहीतसमित्कुशम् ।&lt;br&gt;&#xA;सोऽत्रापश्यत्तमायान्तं मुनिं मङ्कणकं नृपः ॥ १०९&lt;br&gt;&#xA;ववन्दे चैनमभ्येत्य पादयोर्मुक्तवाहनः ।&lt;br&gt;&#xA;पृष्टश्चात्मानमेतस्मै मुनये स न्यवेदयत् ॥.११०&lt;br&gt;&#xA;ततः स कदलीगर्भां मुनिरादिशति स्म ताम् ।&lt;br&gt;&#xA;वत्से राज्ञोऽतिथेरस्य त्वयार्घ्यं कल्प्यतामिति ।। १११&lt;br&gt;&#xA;तथेति कल्पितातिथ्यस्तया राजा स नम्रया ।&lt;br&gt;&#xA;ईदृक्कुतस्ते कन्येयमिति पप्रच्छ तं मुनिम् ।। ११२&lt;br&gt;&#xA;मुनिश्च स ततस्तस्यास्तामुत्पत्तिं च नाम च ।&lt;br&gt;&#xA;अन्वर्थं कदलीगर्भेत्यस्मै राज्ञे न्यवेदयत् ।। ११३&lt;br&gt;&#xA;ततस्तां स मुनेः कन्यां मेनकाभावनोद्भवाम् ।&lt;br&gt;&#xA;मत्वाप्सरसमत्युत्को राजा तस्मादयाचत ।। ११४&lt;br&gt;&#xA;सोऽप्येतां कदलीगर्भां ददौ तस्मै सुतामृषिः ।&lt;br&gt;&#xA;दिव्यानुभावं पूर्वेषामविचार्यं हि चेष्टितम् ।। ११५&lt;br&gt;&#xA;तच्च बुद्ध्वा प्रभावेण तत्राभ्येत्य सुराङ्गनाः ।&lt;br&gt;&#xA;मेनकाप्रीतितस्तस्याश्चक्रुरुद्वाहमण्डनम् ।। ११६&lt;br&gt;&#xA;दत्त्वा च सर्षपान्हस्ते जगदुस्तां तदैव ताः ।&lt;br&gt;&#xA;यान्ती मार्गे वपस्वेतांस्त्वमभिज्ञानसिद्धये ।। ११७&lt;br&gt;&#xA;यदि भर्त्रा कृतावज्ञा कदाचित्त्वमिहैष्यसि ।&lt;br&gt;&#xA;तज्जातैरेभिरायान्ती पन्थानं पुत्रि वेत्स्यति ।। ११८&lt;br&gt;&#xA;इत्युक्तां ताभिरारोप्य कृतोद्वाहां स्ववाजिनि ।&lt;br&gt;&#xA;स राजा कदलीगर्भां दृढवर्मा ययौ ततः ।। ११९&lt;br&gt;&#xA;प्राप्तान्वागतसैन्योऽथ वपन्त्या सर्षपान्पथि ।&lt;br&gt;&#xA;वध्वा तया सह प्राप राजधानीं निजां च सः ।। १२०&lt;br&gt;&#xA;तत्रान्यपन्नीविमुखः कदलीगर्भया तया ।&lt;br&gt;&#xA;समं स तस्थावाख्याततद्वृत्तान्तः स्वमन्त्रिषु ।। १२१&lt;br&gt;&#xA;ततस्तस्य महादेवी तदीयं मन्त्रिणं रहः ।&lt;br&gt;&#xA;स्मारयित्वोपकारान्स्वाञ्जगादात्यन्तदुःखिता ।। १२२&lt;br&gt;&#xA;राज्ञा नूतनभार्यैकसक्तेनाद्याहमुज्झिता ।&lt;br&gt;&#xA;तत्तथा कुरु येनैषा सपत्नी मे निवर्तते ।। १२३&lt;br&gt;&#xA;तच्छ्रुत्वा सोऽब्रवीन्मन्त्री देवि कर्तुं न युज्यते ।&lt;br&gt;&#xA;मादृशानां प्रभोः पत्न्या विनाशोऽथ वियोजनम् ।। १२४&lt;br&gt;&#xA;एष प्रव्राजकस्त्रीणां विषयः कुहकादिषु ।&lt;br&gt;&#xA;प्रयोगेष्वभियुक्तानां संगतानां तथाविधैः ।। १२५&lt;br&gt;&#xA;ता हि कैतवतापस्यः प्रविश्यैवानिवारिताः ।&lt;br&gt;&#xA;गृहेषु मायाकुशलाः कर्म किं किं न कुर्वते ।। १२६&lt;br&gt;&#xA;इत्युक्ता तेन सा देवी विनतेवाह तं ह्रिया ।&lt;br&gt;&#xA;अलं तर्हि ममानेन गर्हितेन सतामिति ।। १२७&lt;br&gt;&#xA;तद्वचो हृदि कृत्वा तु तं विसृज्य च मन्त्रिणम् ।&lt;br&gt;&#xA;कांचित्प्रव्राजिकां चेटीमुखेनानयति स्म सा ।। १२८&lt;br&gt;&#xA;तस्याः शशंस चामूलात्तत्सर्वं स्वमनीषितम् ।&lt;br&gt;&#xA;अङ्गीचकार दातुं च सिद्धे कार्ये धन महत् ।। १२९&lt;br&gt;&#xA;साप्यर्थलोभादार्तां तामित्युवाच कुतापसी ।&lt;br&gt;&#xA;देवि किं नाम वस्त्वेतदहं तेऽसाधयाम्यदः ।। १३०&lt;br&gt;&#xA;नानाविधान्हि जानामि प्रयोगान्सुबहूनहम् ।&lt;br&gt;&#xA;एवमाश्वास्य तां देवीं साथ प्रव्राजिका ययौ ।। १३१&lt;br&gt;&#xA;मठिकां प्राप्य च निजां भीतेवेत्थमचिन्तयत् ।&lt;br&gt;&#xA;अहो अतीव भोगाशा कं नाम न विडम्बयेत् ।। १३२&lt;br&gt;&#xA;यन्मया सहसा देव्याः प्रतिज्ञा पुरतः कृता ।&lt;br&gt;&#xA;विज्ञानं चात्र तादृङ्मे सम्यक्किंचिन्न विद्यते ।। १३३&lt;br&gt;&#xA;अन्यत्रेव च न व्याजं कर्तुं राजगृहे क्षमम् ।&lt;br&gt;&#xA;ज्ञात्वा जातु हि कुर्वीरन्निग्रहं प्रभविष्णवः ।। १३४&lt;br&gt;&#xA;एकस्तत्राभ्युपायः स्याद्यत्सुहृन्मेऽस्ति नापितः ।&lt;br&gt;&#xA;ईदृग्विज्ञानकुशलः स चेत्कुर्यादिहोद्यमम् ।। १३५&lt;br&gt;&#xA;इत्यालोच्यैव सा तस्य नापितस्यान्तिकं ययौ ।&lt;br&gt;&#xA;तस्मै मनीषितं सर्वं तच्छशंसार्थसिद्धिदम् ।। १३६&lt;br&gt;&#xA;ततः स नापितो वृद्धो धूर्तश्चैवमचिन्तयत् ।&lt;br&gt;&#xA;उपस्थितमिदं दिष्ट्या लाभस्थानं ममाधुना ।। १३७&lt;br&gt;&#xA;तन्न बाध्या नवा राजवधू रक्ष्या तु सा यतः ।&lt;br&gt;&#xA;दिव्यदृष्टिः पिता तस्य सर्वं प्रख्यापयेदिदम् ।। १३८&lt;br&gt;&#xA;विश्लिष्यैतां तु नृपतेर्देवीं संप्रति भुञ्जमहे ।&lt;br&gt;&#xA;कुरहस्यसहाये हि भृते भृत्यायते प्रभुः ।। १३९&lt;br&gt;&#xA;संश्लेष्य काले राज्ञे च वाच्यमेतत्तथा मया ।&lt;br&gt;&#xA;यथा स्यादुपजीव्यो मे राजा सा चर्षिकन्यका ।। १४०&lt;br&gt;&#xA;एवं च नातिपापं स्याद्भवेद्दीर्घा च जीविका ।&lt;br&gt;&#xA;इत्यालोच्य स तां प्राह नापितः कूटतापसीम् ।। १४१&lt;br&gt;&#xA;अम्ब सर्वं करोम्येतत्किं तु योगबलेन चेत् ।&lt;br&gt;&#xA;एषा राज्ञो नवा भार्या हन्यते तन्न युज्यते ।। १४२&lt;br&gt;&#xA;बुद्ध्वा कदाचिद्राजा हि सर्वानस्मान्विनाशयेत् ।&lt;br&gt;&#xA;स्त्रीहत्यापातकं च स्यात्तत्पिता च मुनिः शपेत् ।। १४३&lt;br&gt;&#xA;तस्माद्बुद्धिबलेनैषा राज्ञो विश्लेष्यते परम् ।&lt;br&gt;&#xA;येन देवी सुखं तिष्ठेदर्थप्राप्तिर्भवेच्च नः ।। १४४&lt;br&gt;&#xA;एतच्च मे कियत्किं हि न बुद्ध्या साधयाम्यहम् ।&lt;br&gt;&#xA;प्रज्ञानं मामकीनं च श्रूयतां वर्णयामि ते ।। १४५&lt;br&gt;&#xA;अभूदस्य पिता राज्ञो दुःशीलो दृढवर्मणः ।&lt;br&gt;&#xA;अहं च दासस्तस्येह राज्ञः स्वोचितकर्मकृत् ।। १४६&lt;br&gt;&#xA;स कदाचिदिह भ्राम्यन्भार्यामैक्षत मामकीम् ।&lt;br&gt;&#xA;तस्यां तस्य सुरूपायां तरुण्यां च मनो ययौ ।। १४७&lt;br&gt;&#xA;नापितस्त्रीति चाबोधि पृष्ट्वा परिजनं स ताम् ।&lt;br&gt;&#xA;किं नापितः करोतीति प्रविश्यैव स मे गृहम् ।। १४८&lt;br&gt;&#xA;उपभुज्यैव तां स्वेच्छं मद्भार्यां कुनृपो ययौ ।&lt;br&gt;&#xA;अहं च तदहर्दैवाद्गृहादासं बहिः क्वचित् ।। १४९&lt;br&gt;&#xA;अन्येद्युश्च प्रविष्टेन दृष्टा सान्यादृशी मया ।&lt;br&gt;&#xA;पृष्टा भार्या यथावृत्तं साभिमानेव मेऽभ्यधात् ।। १५०&lt;br&gt;&#xA;तत्क्रमेणैव तां भार्यामशक्तस्य निषेधने ।&lt;br&gt;&#xA;नित्यमेवोपभुञ्जानः स ममोत्तब्धवान्नृपः ।। १५१&lt;br&gt;&#xA;कुतो गम्यमगम्यं वा कुशीलोन्मादिनः प्रभोः ।&lt;br&gt;&#xA;वातोद्भूतस्य दावाग्नेः किं तृणं किं च काननम् ।। १५२&lt;br&gt;&#xA;ततो यावद्गतिर्मेऽस्ति न काचित्तन्निवारणे ।&lt;br&gt;&#xA;तावत्स्वल्पाशनक्षामो मान्द्यव्याजमशिश्रियम् ।। १५३&lt;br&gt;&#xA;तादृशश्च गतोऽभूवं राज्ञस्तस्याहमन्तिकम् ।&lt;br&gt;&#xA;स्वव्यापारोपसेवार्थं निःश्वसन्कृशपाण्डुरः ।। १५४&lt;br&gt;&#xA;तत्र मन्दमिवालोक्य साभिप्रायः स मां नृपः ।&lt;br&gt;&#xA;पप्रच्छ रे किमीदृक्त्वं संजातः कथ्यतामिति ।। १५५&lt;br&gt;&#xA;निर्बन्धपृष्टस्तं चाहं विजने याचिताभयः ।&lt;br&gt;&#xA;प्रत्यवोचं नृपं देव भार्यास्ति मम डाकिनी ।। १५६&lt;br&gt;&#xA;सा च सुप्तस्य मेऽन्त्राणि गुदेनाकृष्य चूषति ।&lt;br&gt;&#xA;तथैव चान्तः क्षिपति तेनाहं क्षामतां गतः ।। १५७&lt;br&gt;&#xA;पोषणाय च मे नित्यं वृंहणं भोजनं कुतः ।&lt;br&gt;&#xA;इत्युक्तः स मया राजा जाताशङ्को व्यचिन्तयत् ।। १५८&lt;br&gt;&#xA;किं सत्यं डाकिनी सा स्यात्तेनाहं किं हृतस्तया ।&lt;br&gt;&#xA;किंस्विदाहारपुष्टस्य चूषेदन्त्रं ममापि सा ।। १५९&lt;br&gt;&#xA;तदद्य तामहं युक्त्या जिज्ञासिष्ये स्वयं निशि ।&lt;br&gt;&#xA;इति संचिन्त्य राजा मे सोऽत्राहारमदापयत् ।। १६०&lt;br&gt;&#xA;ततो गत्वा गृहं तस्या भार्यायाः संनिधावहम् ।&lt;br&gt;&#xA;अश्रूण्यमुञ्चं पृष्टश्च तया तामेवमब्रवम् ।। १६१&lt;br&gt;&#xA;प्रिये न वाच्यं कस्यापि त्वया शृणु वदामि ते ।&lt;br&gt;&#xA;अस्य राज्ञो गुदे जाता दन्ता वज्राश्रिसंनिभाः ।। १६२&lt;br&gt;&#xA;तच्च भग्नोऽद्य जात्योऽपि क्षुरो मे कर्म कुर्वतः ।&lt;br&gt;&#xA;एवं चात्र ममेदानीं क्षुरस्त्रुट्येत्पदे पदे ।। १६३&lt;br&gt;&#xA;तन्नवं नवमानेष्ये कुतो नित्यमहं क्षुरम् ।&lt;br&gt;&#xA;अतो रोदिमि नष्टा हि जीविकेयं गृहे मम ।। १६४&lt;br&gt;&#xA;इत्युक्ता सा मया भार्या मतिमाधादुपैष्यतः ।&lt;br&gt;&#xA;रात्रौ राज्ञोऽस्य सुप्तस्य गुददन्ताद्भुतेक्षणे ।। १६५&lt;br&gt;&#xA;आ संसाराददृष्टं तदसत्यं न त्वबोधि सा ।&lt;br&gt;&#xA;विदग्धा अपि वक्ष्यन्ते विटवर्णनया स्त्रियः ।। १६६&lt;br&gt;&#xA;अथैत्य तां निशि स्वैरं मद्भार्यामुपभुज्य सः ।&lt;br&gt;&#xA;राजा श्रमादिवालीकं सुप्तवान्मद्वचः स्मरन् ।। १६७&lt;br&gt;&#xA;मद्भार्याप्यथ तं सुप्तं मत्वा तस्य शनैः शनैः ।&lt;br&gt;&#xA;हस्तं प्रसारयामास गुदे दन्तोपलब्धये ।। १६८&lt;br&gt;&#xA;गुदप्राप्ते च तत्पाणावुत्थाय सहसैव सः ।&lt;br&gt;&#xA;डाकिनी डाकिनीत्युक्त्वा त्रस्तो राजा ततो ययौ ।। १६९&lt;br&gt;&#xA;ततः प्रभृति सा तेन भीत्या त्यक्ता नृपेण मे ।&lt;br&gt;&#xA;भार्या गृहीतसंतोषा मदेकायत्ततां गता ।। १७०&lt;br&gt;&#xA;एवं पूर्वं नृपाद्बुद्ध्या गृहिणी मोचिता मया ।&lt;br&gt;&#xA;इति तां तापसीमुक्त्वा नापितः सोऽब्रवीत्पुनः ।। १७१&lt;br&gt;&#xA;तदेतत्प्रज्ञया कार्यमार्ये युष्मन्मनीषितम् ।&lt;br&gt;&#xA;यथा च क्रियते मातस्तदिदं वच्मि ते शृणु ।। १७२&lt;br&gt;&#xA;कोऽप्यन्तःपुरवृद्धोऽत्र स्वीकार्यो यो ब्रवीत्यमुम् ।&lt;br&gt;&#xA;जाया ते कदलीगर्भा डाकिनीति नृपं रहः ।। १७३&lt;br&gt;&#xA;आरण्यकाया नह्यस्याः कश्चित्परिजनः स्वकः ।&lt;br&gt;&#xA;सर्वः परो भेदसहो लोभात्कुर्वीत किं न यत् ।। १७४&lt;br&gt;&#xA;ततोऽस्मिन्राज्ञि साशङ्के श्रवणान्निशि यत्नतः ।&lt;br&gt;&#xA;हस्तपादादि कदलीगर्भाधाम्नि निधीयते ।। १७५&lt;br&gt;&#xA;तत्प्रभाते विलोक्यैव राजा सत्यमवेत्य तत् ।&lt;br&gt;&#xA;वृद्धोक्तं कदलीगर्भां भीतस्तां त्यक्ष्यति स्वयम् ।। १७६&lt;br&gt;&#xA;एवं सपत्नीविरहाद्देवी सुखमवाप्नुयात् ।&lt;br&gt;&#xA;त्वां च सा बहु मन्येत लाभः कश्चिद्भवेच्च नः ।। १७७&lt;br&gt;&#xA;इत्युक्ता तापसी तेन नापितेन तथेति सा ।&lt;br&gt;&#xA;गत्वा राज्ञो महादेव्यै यथावस्तु न्यवेदयत् ।। १७८&lt;br&gt;&#xA;देवी च तत्तथा चक्रे सा तद्युक्त्या नृपोऽपि ताम् ।&lt;br&gt;&#xA;प्रत्यक्षं वीक्ष्य कदलीगर्भां दुष्टेति तां जहौ ।। १७९&lt;br&gt;&#xA;तुष्टया च ततो देव्या तया गुप्तमदायि यत् ।&lt;br&gt;&#xA;प्रव्राजिका तद्बुभुजे सा यथेष्टं सनापिता ।। १८०&lt;br&gt;&#xA;त्यक्ता च कदलीगर्भा सा तेन दृढवर्मणा ।&lt;br&gt;&#xA;राज्ञाभिशापसंतप्ता निर्ययौ राजमन्दिरात् ।। १८१&lt;br&gt;&#xA;येनाजगाम तेनैव प्रययौ पितुराश्रमम् ।&lt;br&gt;&#xA;पूर्वोप्तजातसिद्धार्थसाभिज्ञानेन सा पथा ।। १८२&lt;br&gt;&#xA;तत्र तामागतां दृष्ट्वा सोऽकस्मात्तत्पिता मुनिः ।&lt;br&gt;&#xA;तस्या दुश्चरिताशङ्की तस्थौ मङ्कणकः क्षणम् ।। १८३&lt;br&gt;&#xA;प्रणिधानाच्च तं कृत्स्नं तद्वृत्तान्तमवेत्य सः ।&lt;br&gt;&#xA;आश्वास्य च स्वयं स्नेहात्तामादाय ययौ ततः ।। १८४&lt;br&gt;&#xA;एत्य तस्मै यदाचख्यौ स्वयं प्रह्वाय भूभृते ।&lt;br&gt;&#xA;देव्या सपत्नीदोषेण कृतं कपटनाटकम् ।। १८५&lt;br&gt;&#xA;तत्कालं स्वयमभ्येत्य राज्ञे तस्मै स नापितः ।&lt;br&gt;&#xA;यथावृत्तं तदाचष्ट पुनरेवमुवाच च ।। १८६&lt;br&gt;&#xA;इत्थं विश्लेष्य कदलीगर्भा राज्ञी मया प्रभो ।&lt;br&gt;&#xA;अभिचारवशाद्युक्त्या देवीं संतोष्य रक्षिता ।। १८७&lt;br&gt;&#xA;तच्छ्रुत्वा निश्चयं दृष्ट्वा मुनीन्द्रवचनस्य सः ।&lt;br&gt;&#xA;जग्राह कदलीगर्भां संजातप्रत्ययो नृपः ।। १८८&lt;br&gt;&#xA;अनुव्रज्य मुनिं तं च संविभेजे स नापितम् ।&lt;br&gt;&#xA;भक्तो ममायमित्यर्थैर्धूर्तैर्भोज्या बतेश्वराः ।। १८९&lt;br&gt;&#xA;ततस्तया समं तस्थौ कदलीगर्भयैव सः ।&lt;br&gt;&#xA;राजा स्वदेवीविमुखो दृढवर्मा सुनिर्वृतः । १९०&lt;br&gt;&#xA;एवंविधान्विदधते सुबहून्सपत्न्यो दोषान्मृषाप्यनवमाङ्गि कलिङ्गसेने ।&lt;br&gt;&#xA;त्वं कन्यका च चिरभाविविवाहलग्ना वाञ्छन्त्यचिन्त्यगतयश्च सुरा अपि त्वाम् ।। १९१&lt;br&gt;&#xA;तत्सर्वतः सांप्रतमात्मना त्वमात्मानमेकं जगदेकरत्नम् ।&lt;br&gt;&#xA;वत्सेश्वरैकार्पितमत्र रक्षेर्वैरं तवायं हि निजः प्रकर्षः ।। १९२&lt;br&gt;&#xA;अहं हि नेष्यामि सखि त्वदन्तिकं स्थिताधुना त्वं पतिमन्दिरे यतः ।&lt;br&gt;&#xA;सखीपतेः सद्म न यान्ति सत्स्त्रियः सुगात्रि भर्त्राद्य निवारितास्मि च ।। १९३&lt;br&gt;&#xA;न च गुप्तमिहागमः क्षमो मे त्वदतिस्नेहवशात्स दिव्यदृष्टिः ।&lt;br&gt;&#xA;तदवैति हि मत्पतिः कथंचित्तमनुज्ञाप्य किलागताहमद्य ।। १९४&lt;br&gt;&#xA;इह नास्त्यधुना हि मामकीनं सखि कार्यं तव यामि तद्गृहाय ।&lt;br&gt;&#xA;यदि मामनुमंस्यते च भर्ता तदिहैष्यामि पुनर्विलङ्घ्य लज्जाम् ।। १९५&lt;br&gt;&#xA;इत्थं सबाष्पमभिधाय कलिङ्गसेनां तामश्रुधौतवदनां मनुजेन्द्रपुत्रीम् ।&lt;br&gt;&#xA;आश्वास्य चाह्नि विगलत्यसुरेन्द्रपुत्री सोमप्रभा स्वभवनं नभसा जगाम ।। १९६&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके षष्ठस्तरङ्गः ।&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/007/</guid>
      <description>&lt;p&gt;ततः सोमप्रभां यातां स्मरन्ती तां प्रियां सखीम् ।&lt;br&gt;&#xA;कलिङ्गसेना संत्यक्तनिजदेशस्वबान्धवा ।। १&lt;br&gt;&#xA;सा विलम्बितवत्सेशपाणिग्रहमहोत्सवा ।&lt;br&gt;&#xA;नरेन्द्रकन्या कौशाम्ब्यां मृगीवासीद्वनच्युता ।। २&lt;br&gt;&#xA;कलिङ्गसेनाविवाहविलम्बनविचक्षणान् ।&lt;br&gt;&#xA;गणकान्प्रति सासूय इव वत्सेश्वरोऽपि च ।। ३&lt;br&gt;&#xA;औत्सुक्यविमनास्तस्मिन्दिने चेतो विनोदयन् ।&lt;br&gt;&#xA;देव्या वासवदत्ताया निवासभवनं ययौ ।। ४&lt;br&gt;&#xA;तत्र सा तं पतिं देवी निर्विकारा विशेषतः ।&lt;br&gt;&#xA;उपाचरत्स्वोपचारैः प्राङ्मन्त्रिवरशिक्षिता ।। ५५&lt;br&gt;&#xA;कलिङ्गसेनावृत्तान्ते ख्यातेऽप्यविकृता कथम् ।&lt;br&gt;&#xA;देवीयमिति स ध्यात्वा राजा जिज्ञासुराह ताम् ।। ६&lt;br&gt;&#xA;कच्चिदेवि त्वया ज्ञातं स्वयंवरकृते मम ।&lt;br&gt;&#xA;कलिङ्गसेना नामैषा राजपुत्री यदागता ।। ७&lt;br&gt;&#xA;तच्छ्रुत्वैवाविभिन्नेन मुखरागेण साब्रवीत् ।&lt;br&gt;&#xA;ज्ञातं मयातिहर्षो मे लक्ष्मीः सा ह्यागतेह नः ।। ८&lt;br&gt;&#xA;वशगे हि महाराजे तत्प्राप्त्या तत्पितर्यपि ।&lt;br&gt;&#xA;कलिङ्गदत्ते पृथ्वी ते सुतरां वर्तते वशे ।। ९&lt;br&gt;&#xA;अहं च त्वद्विभूत्यैव सुखिता त्वत्सुखेन च ।&lt;br&gt;&#xA;आर्यपुत्र तवैतच्च विदितं प्रागपि स्थितम् ।। १०&lt;br&gt;&#xA;तन्न धन्यास्मि किं यस्मा मम भर्ता त्वमीदृशः ।&lt;br&gt;&#xA;यं राजकन्या वाञ्छन्ति वाञ्छयमाना नृपान्तरैः ।। ११&lt;br&gt;&#xA;एवं वत्सेश्वरः प्रोक्तो देव्या वासवदत्तया ।&lt;br&gt;&#xA;यौगन्धरायणप्रत्तशिक्षयान्तस्तुतोष सः ।। १२&lt;br&gt;&#xA;तयैव च सहासेव्य पानं तद्वासके निशि ।&lt;br&gt;&#xA;तस्यां सुष्वाप मध्ये च प्रबुद्धः समचिन्तयत् ।। १३&lt;br&gt;&#xA;किंस्विन्महानुभावेत्थं देवी मामनुवर्तते ।&lt;br&gt;&#xA;कलिङ्गसेनामपि यत्सपत्नीमनुमन्यते ।। १४&lt;br&gt;&#xA;कथं वा शक्नुयादेतां सोढं सैषा तपस्विनी ।&lt;br&gt;&#xA;पद्मावतीविवाहेऽपि या देवान्न जहावसून् ।। १५&lt;br&gt;&#xA;तदस्याश्चेदनिष्टं स्यात्सर्वनाशस्ततो भवेत् ।&lt;br&gt;&#xA;एतदालम्बनाः पुत्रश्वशुर्यश्वशुराश्च मे ।। १६&lt;br&gt;&#xA;पद्मावती च राज्यं च किमभ्यधिकमुच्यते ।&lt;br&gt;&#xA;अतः कलिङ्गसेनैषा परिणेया कथं मया ।। १७&lt;br&gt;&#xA;एवमालोच्य वत्सेशो निशान्ते निर्गतस्ततः ।&lt;br&gt;&#xA;अपराह्णे ययौ देव्याः पद्मावत्याः स मन्दिरम् ।। १८&lt;br&gt;&#xA;साप्येनमागतं दत्तशिक्षा वासवदत्तया ।&lt;br&gt;&#xA;तथैवोपाचरत्तद्वत्पृष्टावोचत्तथैव च ।। १९&lt;br&gt;&#xA;ततोऽन्येद्युस्तयोर्देव्योरेकं चित्तं वचश्च तत् ।&lt;br&gt;&#xA;यौगन्धरायणायासौ शशंस विमृशन्नृपः ।। २०&lt;br&gt;&#xA;सोऽपि तं वीक्ष्य राजानं विचारपतितं शनैः ।&lt;br&gt;&#xA;कालवेदी जगादैवं मन्त्री यौगन्धरायणः ।। २१&lt;br&gt;&#xA;जानेऽहं नैतदेतावदभिप्रायोऽत्र दारुणः ।&lt;br&gt;&#xA;देवीभ्यां जीवितत्यागदार्ढ्यादुक्तं हि तत्तथा ।। २२&lt;br&gt;&#xA;अन्यासक्ते गते च द्यां स्त्रियो मरणनिश्चिताः ।&lt;br&gt;&#xA;भवन्त्यदैन्यगम्भीराः साध्व्यः सर्वत्र निःस्पृहाः ।। २३&lt;br&gt;&#xA;असह्यं हि पुरंध्रीणां प्रेम्णो गाढस्य खण्डनम् ।&lt;br&gt;&#xA;तथा च राजंस्तत्रैतां श्रुतसेनकथां शृणु ।। २४&lt;br&gt;&#xA;अभूद्दक्षिणभूमौ प्राग्गोकर्णाख्ये पुरे नृपः ।&lt;br&gt;&#xA;श्रुतसेन इति ख्यातः कुलभूषाश्रुतान्वितः ।। २५&lt;br&gt;&#xA;तस्य चैकाभवच्चिन्ता राज्ञः संपूर्णसंपदः ।&lt;br&gt;&#xA;आत्मानुरूपां भार्यां यत्स न तावदवाप्तवान् ।। २६&lt;br&gt;&#xA;एकदा च नृपः कुर्वंश्चिन्तां तां तत्कथान्तरे ।&lt;br&gt;&#xA;अग्निशर्माभिधानेन जगदे सोऽग्रजन्मना ।। २७&lt;br&gt;&#xA;आश्चर्ये द्वे मया दृष्टे ते राजन्वर्णये शृणु ।&lt;br&gt;&#xA;तीर्थयात्रागतः पञ्चतीर्थी तामहमाप्तवान् ।। ५ २८&lt;br&gt;&#xA;यस्यामप्सरसः पञ्च ग्राहत्वमृषिशापतः ।&lt;br&gt;&#xA;प्राप्ताः सतीरुदहरत्तीर्थयात्रागतोऽर्जुनः ।। २९&lt;br&gt;&#xA;तत्र तीर्थवरे स्नात्वा पञ्चरात्रोपवासिनाम् ।&lt;br&gt;&#xA;नारायणानुचरतादायिनि स्नायिनां नृणाम् ।। ३०&lt;br&gt;&#xA;यावद्व्रजामि तावच्च लाङ्गलोल्लिखितावनिम् ।&lt;br&gt;&#xA;गायन्तं कंचिदद्राक्षं कार्षिकं क्षेत्रमध्यगम् ।। ३१&lt;br&gt;&#xA;स पृष्टः कार्षिको मार्गं मार्गायातेन केनचित् ।&lt;br&gt;&#xA;प्रव्राजकेन तद्वाक्यं नाशृणोद्गीततत्परः ।। ३२&lt;br&gt;&#xA;ततः स तस्मै चुक्रोध परिव्राड्विधुरं ब्रुवन् ।&lt;br&gt;&#xA;सोऽपि गीतं विमुच्याथ कार्षिकस्तमभाषत ।। ३३&lt;br&gt;&#xA;अहो प्रव्राजकोऽसि त्वं धर्मस्यांशं न वेत्स्यसि ।&lt;br&gt;&#xA;मूर्खेणापि मया ज्ञातं सारं धर्मस्य यत्पुनः ।। ३४&lt;br&gt;&#xA;तच्छ्रुत्वा किं त्वया ज्ञातमिति तेन च कौतुकात् ।&lt;br&gt;&#xA;प्रव्राजकेन पृष्टः सन्कार्षिकः स जगाद तम् ।। ३५&lt;br&gt;&#xA;इहोपविश प्रच्छाये शृणु यावद्वदामि ते ।&lt;br&gt;&#xA;अस्मिन्प्रदेशे विद्यन्ते ब्राह्मणा भ्रातरस्त्रयः ।। ३६&lt;br&gt;&#xA;ब्रह्मदत्तः सोमदत्तो विश्वदत्तश्च पुण्यकृत् ।&lt;br&gt;&#xA;तेषां ज्येष्ठौ दारवन्तौ कनिष्ठस्त्वपरिग्रहः ।। ३७&lt;br&gt;&#xA;स तयोर्ज्येष्ठयोराज्ञां कुर्वन्कर्मकरो यथा ।&lt;br&gt;&#xA;मया सहासीदक्रुध्यन्नहं तेषां हि कार्षिकः ।। ३८&lt;br&gt;&#xA;तौ च ज्येष्ठावबुध्येतां मृदुं तं बुद्धिवर्जितम् ।&lt;br&gt;&#xA;साधुमत्यक्तसन्मार्गमृजुमायासवर्जितम् ।। ३९*&lt;br&gt;&#xA;एकदा भ्रातृजायाभ्यां सकामाभ्यां रहोऽर्थितः ।&lt;br&gt;&#xA;कनिष्ठो विश्वदत्तोऽथ मातृवत्ते निराकरोत् ।। ४०&lt;br&gt;&#xA;ततस्ते निजयोर्भर्त्रोरुभे गत्वा मृषोचतुः ।&lt;br&gt;&#xA;वाञ्छत्यावां रहस्येष कनीयान्युवयोरिति ।। ४१&lt;br&gt;&#xA;तेन तं प्रति तौ ज्येष्ठौ सान्तःकोपौ बभूवतुः ।&lt;br&gt;&#xA;सदसद्वा न विदतुः कुस्त्रीवचनमोहितौ ।। ४२&lt;br&gt;&#xA;अथैतौ भ्रातरौ जातु विश्वदत्तं तमूचतुः ।&lt;br&gt;&#xA;गच्छ त्वं क्षेत्रमध्यस्थं वल्मीकं तं समीकुरु ।। ४३&lt;br&gt;&#xA;तथेत्यागत्य वल्मीकं कुद्दालेनाखनत्स तम् ।&lt;br&gt;&#xA;मा मैवं कृष्णसर्पोऽत्र वसतीत्युदितो मया ।। ४४&lt;br&gt;&#xA;तच्छ्रुत्वापि स वल्मीकमखनद्यद्भवत्विति ।&lt;br&gt;&#xA;पापैषिणोरप्यादेशं ज्येष्ठभ्रात्रोरलङ्घयन् ।। ४५&lt;br&gt;&#xA;खन्यमानात्ततः प्राप कलशं हेमपूरितम् ।&lt;br&gt;&#xA;न कृष्णसर्पं धर्मो हि सांनिध्यं कुरुते सताम् ।। ४६&lt;br&gt;&#xA;तं च नीत्वा स कलशं भ्रातृभ्यां सर्वमर्पयत् ।&lt;br&gt;&#xA;निवार्यमाणोऽपि मया ज्येष्ठाभ्यां दृढभक्तितः ।। ४७&lt;br&gt;&#xA;तौ पुनस्तत एवांशं दत्त्वा प्रेर्य च घातकान् ।&lt;br&gt;&#xA;तस्याच्छेदयतां पाणिपादं धनजिहीर्षया ।। ४८&lt;br&gt;&#xA;तथापि न स चुक्रोध निर्मन्युर्भ्रातरौ प्रति ।&lt;br&gt;&#xA;तेन सत्येन तस्यात्र हस्तपादमजायत ।। ४९&lt;br&gt;&#xA;तदाप्रभृति तद्दृष्ट्वा त्यक्तः क्रोधोऽखिलो मया ।&lt;br&gt;&#xA;त्वया तु तापसेनापि क्रोधोऽद्यापि न मुच्यते ।। ५०&lt;br&gt;&#xA;अक्रोधेन जितः स्वर्गः पश्यैतदधुनैव भोः ।&lt;br&gt;&#xA;इत्युक्त्वैव तनुं त्यक्त्वा कार्षिकः स दिवं गतः ।। ५१&lt;br&gt;&#xA;इत्याश्चर्यं मया दृष्टं द्वितीयं शृणु भूपते ।&lt;br&gt;&#xA;इत्युक्त्वा श्रुतसेनं स नृपं विप्रोऽब्रवीत्पुनः ।। ५२&lt;br&gt;&#xA;ततोऽपि तीर्थयात्रार्थं पर्यटन्नम्बुधेस्तटे ।&lt;br&gt;&#xA;अहं वसन्तसेनस्य राज्ञो राष्ट्रमवाप्तवान् ।। ५३&lt;br&gt;&#xA;तत्र भोक्तुं प्रविष्टं मां राजसत्त्रेऽब्रुवन्द्विजाः ।&lt;br&gt;&#xA;ब्रह्मन्पथामुना मा गाः स्थिता ह्यत्र नृपात्मजा ।। ५४&lt;br&gt;&#xA;विद्युद्द्योताभिधाना तां पश्येदपि मुनिर्यदि ।&lt;br&gt;&#xA;स कामशरनिर्भिन्नः प्राप्योन्मादं न जीवति ।। ५५&lt;br&gt;&#xA;ततोऽहं प्रत्यवोचं तान्नैतच्चित्रं सदा ह्यहम् ।&lt;br&gt;&#xA;पश्याम्यपरकन्दर्पं श्रुतसेनमहीपतिम् ।। ५६&lt;br&gt;&#xA;यात्रादौ निर्गते यस्मिन्रक्षिभिर्दृष्टिगोचरात् ।&lt;br&gt;&#xA;उत्सार्यन्ते सतीवृत्तभङ्गभीत्या कुलाङ्गनाः ।। ५७&lt;br&gt;&#xA;इत्युक्तवन्तं विज्ञाय भावत्कं भोजनाय माम् ।&lt;br&gt;&#xA;नृपान्तिकं नीतवन्तौ सत्त्राधिपपुरोहितौ ।। ५८&lt;br&gt;&#xA;तत्र सा राजतनया विद्युद्द्योता मयेक्षिता ।&lt;br&gt;&#xA;कामस्येव जगन्मोहमन्त्रविद्या शरीरिणी ।। ५०&lt;br&gt;&#xA;चिरात्तद्दर्शनक्षोभं नियम्याहमचिन्तयम् ।&lt;br&gt;&#xA;अस्मत्प्रभोश्चेद्भार्येयं भवेद्राज्यं स विस्मरेत् ।। ६०&lt;br&gt;&#xA;तथापि कथनीयोऽयमुदन्तः स्वामिने मया ।&lt;br&gt;&#xA;उन्मादिनीदेवसेनवृत्तान्तो ह्यन्यथा भवेत् ।। ६१&lt;br&gt;&#xA;देवसेनस्य नृपतेः पुरा राष्ट्रे वणिक्सुता ।&lt;br&gt;&#xA;उन्मादिनीत्यभूत्कन्या जगदुन्मादकारिणी ।। ६२&lt;br&gt;&#xA;आवेदितापि सा पित्रा न तेनात्ता महीभृता ।&lt;br&gt;&#xA;विप्रैः कुलक्षणेत्युक्ता तस्य व्यसनरक्षिभिः ।। ६३&lt;br&gt;&#xA;परिणीता तदीयेन मन्त्रिमुख्येन सा ततः ।&lt;br&gt;&#xA;वातायनाग्रादात्मानं राज्ञेऽस्मै जात्वदर्शयत् ।। ६४&lt;br&gt;&#xA;तया भुजंग्या राजेन्द्रो दूराद्दृष्टिविषाहतः ।&lt;br&gt;&#xA;मुहुर्मुमूर्च्छ न रतिं लेभे नाहारमाहरत् ।। ६५&lt;br&gt;&#xA;प्रार्थितोऽपि च तद्भर्तृप्रमुखैः सोऽथ मन्त्रिभिः ।&lt;br&gt;&#xA;धार्मिकस्तां न जग्राह तत्सक्तश्च जहावसून् ।। ६६&lt;br&gt;&#xA;तदीदृशे प्रमादेऽत्र वृत्ते द्रोहः कृतो भवेत् ।&lt;br&gt;&#xA;इत्यालोच्य मयोक्तं ते चित्रमेत्य ततोऽद्य तत् ।। ६७&lt;br&gt;&#xA;श्रुत्वैतत्स द्विजात्तस्मान्मदनाज्ञानिभं वचः ।&lt;br&gt;&#xA;विद्युद्द्योताहृतमनाः श्रुतसेननृपोऽभवत् ।। ६८&lt;br&gt;&#xA;तत्क्षणं च विसृज्यैव तत्र विप्रं तमेव सः ।&lt;br&gt;&#xA;तथाकरोद्यथानीय शीघ्रं तां परिणीतवान् ।। ६९&lt;br&gt;&#xA;ततः सा नृपतेस्तस्य विद्युद्द्योता नृपात्मजा ।&lt;br&gt;&#xA;शरीराव्यतिरिक्तासीद्भास्करस्य प्रभा यथा ।। ७०&lt;br&gt;&#xA;अथ स्वयंवरायागात्तं नृपं रूपगर्विता ।&lt;br&gt;&#xA;कन्यका मातृदत्ताख्या महाधनवणिक्सुता ।। ७१&lt;br&gt;&#xA;अधर्मभीत्या जग्राह स राजा तां वणिक्सुताम् ।&lt;br&gt;&#xA;विद्युद्द्योताथ तद्बुद्ध्वा हृत्स्फोटेन व्यपद्यत ।। ७२&lt;br&gt;&#xA;राजाप्यागत्य तां कान्तां पश्यन्नेव तथा गताम् ।&lt;br&gt;&#xA;अङ्के कृत्वा स विलपन्सद्यः प्राणैर्व्ययुज्यत ।। ७३&lt;br&gt;&#xA;ततो वणिक्सुता वह्निं मातृदत्ता विवेश सा ।&lt;br&gt;&#xA;इत्थं प्रणष्टं सर्वं तदपि राष्ट्रं सराजकम् ।। ७४&lt;br&gt;&#xA;अतो राजन्प्रकृष्टस्य भङ्गः प्रेम्णः सुदुःसहः ।&lt;br&gt;&#xA;विशेषेण मनस्विन्या देव्या वासवदत्तया ।। ७५&lt;br&gt;&#xA;तस्मात्कलिङ्गसेनैषा परिणीता यदि त्वया ।&lt;br&gt;&#xA;देवी वासवदत्ता तत्प्राणाञ्जह्यान्न संशयः ।। ७६&lt;br&gt;&#xA;देवी पद्मावती तद्वत्तयोरेकं हि जीवितम् ।&lt;br&gt;&#xA;नरवाहनदत्तश्च पुत्रस्ते स्यात्कथं ततः ।। ७७&lt;br&gt;&#xA;तच्च देवस्य हृदयं सोढुं जाने न शक्नुयात् ।&lt;br&gt;&#xA;एवमेकपदे सर्वमिदं नश्येन्महीपते ।। ७८&lt;br&gt;&#xA;देव्योर्यच्चोक्तिगाम्भीर्यं तदेव कथयत्यलम् ।&lt;br&gt;&#xA;हृदयं जीवितत्यागगाढनिश्चितनिःस्पृहम् ।। ७९&lt;br&gt;&#xA;तत्स्वार्थो रक्षणीयस्ते तिर्यञ्चोऽपि हि जानते ।&lt;br&gt;&#xA;स्वरक्षां किं पुनर्देव बुद्धिमन्तो भवादृशाः ।। ८०&lt;br&gt;&#xA;इति मन्त्रिवराच्छ्रुत्वा स्वैरं यौगन्धरायणात् ।&lt;br&gt;&#xA;सम्यग्विवेकपदवीं प्राप्य वत्सेश्वरोऽब्रवीत् ।। ८१&lt;br&gt;&#xA;एवमेतन्न संदेहो नश्येत्सर्वमिदं मम ।&lt;br&gt;&#xA;तस्मात्कलिङ्गसेनायाः कोऽर्थः परिणयेन मे ।। ८१&lt;br&gt;&#xA;उक्तो लग्नश्च दूरे यत्तद्युक्तं गणकैः कृतम् ।&lt;br&gt;&#xA;स्वयंवरागतात्यागादधर्मो वा कियान्भवेत् ।। ८३&lt;br&gt;&#xA;इत्युक्तो वत्सराजेन हृष्टो यौगन्धरायणः ।&lt;br&gt;&#xA;चिन्तयामास कार्यं नः सिद्धप्रायं यथेप्सितम् ।। ८४&lt;br&gt;&#xA;उपायरससंसिक्ता देशकालोपबृंहिता ।&lt;br&gt;&#xA;सेयं नीतिमहावल्लीं किं नाम न फलेत्फलम् ।। ८५&lt;br&gt;&#xA;इति संचिन्त्य स ध्यायन्देशकालौ प्रणम्य तम् ।&lt;br&gt;&#xA;राजानं प्रययौ मन्त्री गृहं यौगन्धरायणः ।। ८६&lt;br&gt;&#xA;राजापि रचितातिथ्यगूढकारामुपेत्य सः ।&lt;br&gt;&#xA;देवीं वासवदत्तां तां सान्त्ययन्नेवमब्रवीत् ।। ८७&lt;br&gt;&#xA;किमर्थं वच्मि जानासि त्वमेव हरिणाक्षि यत् ।&lt;br&gt;&#xA;वारि वारिरुहस्येव त्वत्प्रेम मम जीवितम् ।। ८८&lt;br&gt;&#xA;नामापि हि किमन्यस्या ग्रहीतुमहमुत्सहे ।&lt;br&gt;&#xA;कलिङ्गसेना तु हठादुपायाता गृहं मम ।। ८९&lt;br&gt;&#xA;प्रसिद्धं चात्र यद्रम्भा तपःस्थेन निराकृता ।&lt;br&gt;&#xA;पार्थेन षण्ढताशापं ददौ तस्यै हठागता ।। ९०&lt;br&gt;&#xA;स शापस्तिष्ठता तेन वर्षं वैराटवेश्मनि ।&lt;br&gt;&#xA;स्त्रीवेषेण महाश्चर्यरूपेणाप्यतिवाहितः ।। ९१&lt;br&gt;&#xA;अतः कलिङ्गसेनैषा निषिद्धा न तदा मया ।&lt;br&gt;&#xA;विना त्वदिच्छयाहं तु न किंचिद्वक्तुमुत्सहे ।। ९२&lt;br&gt;&#xA;इत्याश्वास्योपलभ्याथ हृदयेनेव रागिणा ।&lt;br&gt;&#xA;मुखार्पितेन मद्येन सत्यं क्रूरं तदाशयम् ।। ९३&lt;br&gt;&#xA;तयैव सह रात्रिं तां राज्ञा वासवदत्तया ।&lt;br&gt;&#xA;मन्त्रिमुख्यमतिप्रौढितुष्टो वत्सेश्वरोऽवसत् ।। ९४&lt;br&gt;&#xA;अत्रान्तरे च यं पूर्वं दिवारात्रौ प्रयुक्तवान् ।&lt;br&gt;&#xA;कलिङ्गसेनावृत्तान्तज्ञप्त्यै यौगन्धरायणः ।। ९५&lt;br&gt;&#xA;स ब्रह्मराक्षसोऽभ्येत्य सुहृद्योगेश्वराभिधः ।&lt;br&gt;&#xA;तस्यामेव निशि स्वैरं तं मन्त्रिवरमभ्यधात् ।। ९६&lt;br&gt;&#xA;कलिङ्गसेनासदने स्थितोऽस्म्यन्तर्बहिः सदा ।&lt;br&gt;&#xA;दिव्यानां मानुषाणां वा पश्यामि न तथागमम् ।। ९७&lt;br&gt;&#xA;अद्याव्यक्तो मया शब्दः श्रुतोऽकस्मान्नभस्तले ।&lt;br&gt;&#xA;प्रच्छन्नेनात्र हर्म्याग्रसंनिकर्षे निशामुखे ।। ९८&lt;br&gt;&#xA;प्रभावं तस्य विज्ञातुं प्रयुक्तापि ततो मम ।&lt;br&gt;&#xA;विद्या न प्राभवत्तेन विमृश्याहमचिन्तयम् ।। ९९&lt;br&gt;&#xA;अयं दिव्यप्रभावस्य शब्दः कस्यापि निश्चितम् ।&lt;br&gt;&#xA;कलिङ्गसेनालावण्यलुब्धस्य भ्रमतोऽम्बरे ।। 6.7.१००&lt;br&gt;&#xA;येन न क्रमते विद्या तद्वीक्षे किंचिदन्तरम् ।&lt;br&gt;&#xA;न दुष्प्रापं परच्छिद्रं जाग्रद्भिर्निपुणैर्यतः ।। १०१&lt;br&gt;&#xA;दिव्यानां वाञ्छितैषेति प्रोक्तं मन्त्रिवरेण च ।&lt;br&gt;&#xA;सोमप्रभा सखी चास्या वदन्त्येतन्मया श्रुता ।। १०२&lt;br&gt;&#xA;इति निश्चित्य तत्तुभ्यमिहाहं वक्तुमागतः ।&lt;br&gt;&#xA;इदं प्रसङ्गात्पृच्छामि तन्मे तावत्त्वयोच्यताम् ।। १०३&lt;br&gt;&#xA;तिर्यञ्चोऽपि हि रक्षन्ति स्वात्मानमिति यत्त्वया ।&lt;br&gt;&#xA;उक्तो राजा तदश्रौषं योगादहमलक्षितः ।। १०४&lt;br&gt;&#xA;निदर्शनं चेदत्रास्ति तन्मे कथय सन्मते ।&lt;br&gt;&#xA;इति योगेश्वरेणोक्तः स्माह यौगन्धरायणः ।। १०५&lt;br&gt;&#xA;अस्ति मित्र तथा चात्र कथामाख्यामि ते शृणु ।&lt;br&gt;&#xA;विदिशानगरीबाह्ये न्यग्रोधोऽभूत्पुरा महान् ।। १०६&lt;br&gt;&#xA;चत्वारः प्राणिनस्तत्र वसन्ति स्म महातरौ ।&lt;br&gt;&#xA;नकुलोलूकमार्जारमूषकाः पृथगालयाः ।। १०७&lt;br&gt;&#xA;भिन्ने भिन्ने बिले मूल आस्तां नकुलमूषकौ ।&lt;br&gt;&#xA;मार्जारो मध्यभागस्थे तरोर्महति कोटरे ।। १०८&lt;br&gt;&#xA;उलूकस्तु शिरोभागेऽनन्यलभ्ये लतालये ।&lt;br&gt;&#xA;मूषकोऽत्र त्रिभिर्वध्यो मार्जारेण त्रयोऽपरे ।। १०९&lt;br&gt;&#xA;अन्नाय मार्जारभयान्मूषको नकुलस्तथा ।&lt;br&gt;&#xA;स्वभावेनाप्युलूकश्च परिभ्रेमुर्निशि त्रयः ।। 6.7.११०&lt;br&gt;&#xA;मार्जारश्च दिवारात्रौ निर्भयः प्रभ्रमत्यसौ ।&lt;br&gt;&#xA;तत्रासन्ने यवक्षेत्रे सदा मूषकलिप्सया ।। १११&lt;br&gt;&#xA;येऽन्येऽपि युक्त्या जग्मुस्तत्स्वकालेऽन्नाभिवाञ्छया ।&lt;br&gt;&#xA;एकदा लुब्धकस्तत्र चण्डालः कश्चिदाययौ ।। ११२&lt;br&gt;&#xA;स मार्जारपदश्रेणिं दृष्ट्वा तत्क्षेत्रगामिनीम् ।&lt;br&gt;&#xA;तद्वधायाभितः क्षेत्रं पाशान्दत्त्वा ततो ययौ ।। ११३&lt;br&gt;&#xA;तत्र रात्रौ च मार्जारः स मूषकजिघांसया ।&lt;br&gt;&#xA;एत्य प्रविष्टस्तत्पाशैः क्षेत्रे तस्मिन्नवध्यत ।। ११४&lt;br&gt;&#xA;मूषकोऽपि ततोऽन्नार्थी स तत्र निभृतागतः ।&lt;br&gt;&#xA;बद्धं तं वीक्ष्य मार्जारं जहर्ष च ननर्त च ।। ११५&lt;br&gt;&#xA;यावद्विशति तत्क्षेत्रं दूरादेकेन वर्त्मना ।&lt;br&gt;&#xA;तत्र तौ तावदायातावुलूकनकुलावपि ।। ११६&lt;br&gt;&#xA;दृष्टमार्जारबन्धौ च मूषकं लब्धुमैच्छताम् ।&lt;br&gt;&#xA;मूषकोऽपि च तद्दृष्ट्वा दूराद्विग्नो व्यचिन्तयत् ।। ११७&lt;br&gt;&#xA;नकुलोलूकभयदं मार्जारं संश्रये यदि ।&lt;br&gt;&#xA;बद्धोऽप्येकप्रहारेण शत्रुर्मामेष मारयेत् ।। ११८&lt;br&gt;&#xA;मार्जाराद्दूरगं हन्यादुलूको नकुलश्च माम् ।&lt;br&gt;&#xA;तच्छत्रुसंकटगतः क्व गच्छामि करोमि किम् ।। ११९&lt;br&gt;&#xA;हन्त मार्जारमेवेह श्रयाम्यापद्गतो ह्ययम् ।&lt;br&gt;&#xA;आत्मत्राणाय मां रक्षेत्पाशच्छेदोपयोगिनम् ।। 6.7.१२०&lt;br&gt;&#xA;इत्यालोच्य शनैर्गत्वा मार्जारं मूषकोऽब्रवीत् ।&lt;br&gt;&#xA;बद्धे त्वय्यतिदुःखं मे तत्ते पाशं छिनद्म्यहम् ।। १२१&lt;br&gt;&#xA;ऋजूनां जायते स्नेहः सहवासाद्रिपुष्वपि ।&lt;br&gt;&#xA;किं तु मे नास्ति विश्वासस्तव चित्तमजानतः ।। १२२&lt;br&gt;&#xA;तच्छ्रुत्वोवाच मार्जारो भद्र विश्वस्यतां त्वया ।&lt;br&gt;&#xA;अद्य प्रभृति मे मित्त्रं भवान्प्राणप्रदायकः ।। १२३&lt;br&gt;&#xA;इति श्रुत्वैव मार्जारात्तस्योत्सङ्गं स शिश्रिये ।&lt;br&gt;&#xA;तद्दृष्ट्वा नकुलोलूकौ निराशौ ययतुस्ततः ।। १२४&lt;br&gt;&#xA;ततो जगाद मार्जारो मूषकं पाशपीडितः ।&lt;br&gt;&#xA;गतप्राया निशा मित्र तत्पाशांश्छिन्धि मे द्रुतम् ।। १२५&lt;br&gt;&#xA;मूषकोऽपि शनैश्छिन्दल्लुब्धकागमनोन्मुखः ।&lt;br&gt;&#xA;मृषा कटकटायद्भिर्दशनैरकरोच्चिरम् ।। १२६&lt;br&gt;&#xA;क्षणाद्रात्रौ प्रभातायां लुब्धके निकटागते ।&lt;br&gt;&#xA;मार्जारेऽर्थयमाने द्राक्पाशांश्चिच्छेद मूषकः ।। १२७&lt;br&gt;&#xA;छिन्नपाशेऽथ मार्जारे लुब्धकत्रासविद्रुते ।&lt;br&gt;&#xA;मूषको मृत्युमुक्तः सन्पलाय्य प्राविशद्बिलम् ।। १२८&lt;br&gt;&#xA;नाश्वसत्पुनराहूतो मार्जारेण जगाद च ।&lt;br&gt;&#xA;कालयुक्त्या ह्यरिर्मित्त्रं जायते न च सर्वदा ।। १२९&lt;br&gt;&#xA;एवं बहुभ्यः शत्रुभ्यः प्रज्ञयात्माभिरक्षितः ।&lt;br&gt;&#xA;मूषकेन तिरश्चापि किं पुनर्मानुषेषु यत् ।। 6.7.१३०&lt;br&gt;&#xA;एतदुक्तस्तदा राजा मया यत्तत्त्वया श्रुतम् ।&lt;br&gt;&#xA;बुद्ध्या कार्यं निजं रक्षेद्देवि संरक्षणादिति ।। १३१&lt;br&gt;&#xA;बुद्धिर्नाम च सर्वत्र मुख्यं मित्त्रं न पौरुषम् ।&lt;br&gt;&#xA;योगेश्वर तथा चैतामत्रापि त्वं कथां शृणु ।। १३२&lt;br&gt;&#xA;श्रावस्तीत्यस्ति नगरी तस्यां पूर्वं प्रसेनजित् ।&lt;br&gt;&#xA;राजाभूत्तत्र चाभ्यागात्कोऽप्यपूर्वो द्विजः पुरि ।। १३३&lt;br&gt;&#xA;सोऽशूद्रान्नभुगेकेन वणिजा गुणवानिति ।&lt;br&gt;&#xA;ब्राह्मणस्य गृहे तत्र कस्यचित्स्थापितो द्विजः ।। १३४&lt;br&gt;&#xA;तत्रैव तेन शुष्कान्नदक्षिणादिभिरन्वहम् ।&lt;br&gt;&#xA;आपूर्यत ततोऽन्यैश्च शनैर्बुद्ध्वा वणिग्वरैः ।। १३५&lt;br&gt;&#xA;तेनासौ हेमदीनारसहस्रं कृपणः क्रमात् ।&lt;br&gt;&#xA;संचित्य गत्वारण्ये तन्निहत्य क्षिप्तवान्भुवि ।। १३६&lt;br&gt;&#xA;एकाकी प्रत्यहं गत्वा तच्च स्थानमवैक्षत ।&lt;br&gt;&#xA;एकदा हेमशून्यं तत्खातं व्यात्तं च दृष्टवान् ।। १३७&lt;br&gt;&#xA;शून्यं तत्खातकं तस्य पश्यतो हतचेतसः ।&lt;br&gt;&#xA;न परं हृदि संक्रान्ता चित्रं दिक्ष्वपि शून्यता ।। १३८&lt;br&gt;&#xA;अथोपागाच्च विलपंस्तं विप्रं यद्गृहे स्थितः ।&lt;br&gt;&#xA;पृष्टस्तं च स्ववृत्तान्तं तस्मै सर्वं न्यवेदयत् ।। १३९&lt;br&gt;&#xA;गत्वा तीर्थमभुञ्जानः प्राणांस्त्यक्तुमियेष च ।&lt;br&gt;&#xA;बुद्ध्वा च सोऽन्नदातास्य वणिगन्यैः सहाययौ ।। १४०&lt;br&gt;&#xA;स तं जगाद किं ब्रह्मन्वित्तहेतोर्मुमूर्षसि ।&lt;br&gt;&#xA;अकालमेघवद्वित्तमकस्मादेति याति च ।। १४१&lt;br&gt;&#xA;इत्याद्युक्तोऽपि तेनासौ न जहौ मरणग्रहम् ।&lt;br&gt;&#xA;प्राणेभ्योऽप्यर्थमात्रा हि कृपणस्य गरीयसी ।। १४२&lt;br&gt;&#xA;ततश्च मृतये तीर्थं गच्छतोऽस्य द्विजन्मनः ।&lt;br&gt;&#xA;स्वयं प्रसेनजिद्राजा तद्बुद्ध्वान्तिकमाययौ ।। १४३&lt;br&gt;&#xA;पप्रच्छ चैनं किं किंचिदस्ति तत्रोपलक्षणम् ।&lt;br&gt;&#xA;यत्र भूमौ निखातास्ते दीनारा ब्राह्मण त्वया ।। १४४&lt;br&gt;&#xA;तच्छ्रुत्वा स द्विजोऽवादीदस्ति क्षुद्रोऽत्र पादपः ।&lt;br&gt;&#xA;अटव्यां देव तन्मूले निखातं तन्मया धनम् ।। १४५&lt;br&gt;&#xA;इत्याकर्ण्याब्रवीद्राजा दास्याम्यन्विष्य तत्तव ।&lt;br&gt;&#xA;धनं स्वकोषादथवा मा त्याक्षीर्जीवितं द्विज ।। १४६&lt;br&gt;&#xA;इत्युक्त्वा मरणोद्योगान्निवार्य विनिधाय च ।&lt;br&gt;&#xA;द्विजं तं वणिजो हस्ते स राजाभ्यन्तरं गतः ।। १४७&lt;br&gt;&#xA;तत्रादिश्य प्रतीहारं शिरोर्तिव्यपदेशतः ।&lt;br&gt;&#xA;वैद्यानानाययत्सर्वान्दत्त्वा पटहघोषणाम् ।। १४८&lt;br&gt;&#xA;आतुरास्ते कियन्तोऽत्र कस्यादाः किं त्वमौषधम् ।&lt;br&gt;&#xA;इत्युपानीय पप्रच्छ तानेकैकं विविक्तगः ।। १४९&lt;br&gt;&#xA;तेऽपि तस्मै तदैकैकः सर्वमूचुर्महीपतेः ।&lt;br&gt;&#xA;एकोऽथ वैद्यस्तन्मध्यात्क्रमपृष्टोऽब्रवीदिदम् ।। १५०&lt;br&gt;&#xA;वणिजो मातृदत्तस्य देव नागबला मया ।&lt;br&gt;&#xA;अस्वस्थस्योपदिष्टाद्य द्वितीयं दिनमोषधिः ।। १५१&lt;br&gt;&#xA;तच्छ्रुत्वा स तमाहूय राजा वणिजमभ्यधात् ।&lt;br&gt;&#xA;ननु नागबला केन तवानीतोच्यतामिति ।। १५२&lt;br&gt;&#xA;देव कर्मकरेणेति तेनोक्ते वणिजा तदा ।&lt;br&gt;&#xA;क्षिप्रमानाय्य तं राजा स कर्मकरमब्रवीत् ।। १५३&lt;br&gt;&#xA;त्वया नागबलाहेतोः खनता शाखिनस्तलम् ।&lt;br&gt;&#xA;दीनारजातं यल्लब्धं ब्रह्मस्वं तत्समर्पय ।। १५४&lt;br&gt;&#xA;इत्युक्तो भूभृता भीतः प्रतिपद्यैव तत्क्षणम् ।&lt;br&gt;&#xA;स तानानीय दीनारांस्तत्र कर्मकरो जहौ ।। १५५&lt;br&gt;&#xA;राजाप्युपोषितायास्मै द्विजायाहूय तान्ददौ ।&lt;br&gt;&#xA;दीनारान्हारितप्राप्तान्प्राणानिव बहिश्चरान् ।। १५६&lt;br&gt;&#xA;एवं स लब्धवान्बुद्ध्या नीतं मूलतलात्तरोः ।&lt;br&gt;&#xA;द्विजार्थं भूपतिर्जानन्नोषधिं तां तदुद्भवाम् ।। १५७&lt;br&gt;&#xA;तदेवं सर्वदा बुद्धेः प्राधान्यं जितपौरुषम् ।&lt;br&gt;&#xA;ईदृशेषु च कार्येषु किं विदध्यात्पराक्रमः ।। १५८&lt;br&gt;&#xA;तद्योगेश्वर कुर्वीथास्त्वमपि प्रज्ञया तथा ।&lt;br&gt;&#xA;यथा कलिङ्गसेनाया दोषो ज्ञायत कश्चन ।। १५९&lt;br&gt;&#xA;अस्ति चैतद्यथा तस्यां लुभ्यन्तीह सुरासुराः ।&lt;br&gt;&#xA;तथा च दिवि कस्यापि निशि शब्दः श्रुतस्त्वया ।। १६०&lt;br&gt;&#xA;लब्धेऽथ दोषे तस्याश्च भवेदकुशलं न नः ।&lt;br&gt;&#xA;नोपयच्छेत तां राजा न चाधर्मः कृतो भवेत् ।। १६१&lt;br&gt;&#xA;इत्युदारधियः श्रुत्वा सर्वं यौगन्धरायणात् ।&lt;br&gt;&#xA;योगेश्वरस्तं संतुष्य जगाद ब्रह्मराक्षसः ।। १६२&lt;br&gt;&#xA;कस्त्वया सदृशो नीतावन्यो देवाद्बृहस्पतेः ।&lt;br&gt;&#xA;अयं त्वमृतसेकोऽस्य त्वन्मन्त्रो राज्यशाखिनः ।। १६३&lt;br&gt;&#xA;सोऽहं कलिङ्गसेनाया जिज्ञासिष्ये गतिं सदा ।&lt;br&gt;&#xA;बुद्ध्या शक्त्यापि चेत्युक्त्वा ततो योगेश्वरो ययौ ।। १६४&lt;br&gt;&#xA;तत्कालं सा च हर्म्यादौ पर्यटन्तं स्वहर्म्यगा ।&lt;br&gt;&#xA;कलिङ्गसेना वत्सेशं दृष्ट्वा दृष्ट्वा स्म ताम्यति ।। १६५&lt;br&gt;&#xA;तन्मनाः स्मरसंतप्ता मृणालाङ्गदहारिणी ।&lt;br&gt;&#xA;सा श्रीखण्डाङ्गरागा च न लेभे निर्वृतिं क्वचित् ।। १६६&lt;br&gt;&#xA;अत्रान्तरे स तां पूर्वं दृष्ट्वा विद्याधराधिपः ।&lt;br&gt;&#xA;तस्थौ मदनवेगाख्यो गाढानङ्गशरार्दितः ।। १६७&lt;br&gt;&#xA;तत्प्राप्तये तपः कृत्वा वरे लब्धेऽपि शंकरात् ।&lt;br&gt;&#xA;सान्यासक्तान्यदेशस्था सुखप्राप्यास्य नाभवत् ।। १६८&lt;br&gt;&#xA;यतस्तेनान्तरं लब्धुमसौ विद्याधरेश्वरः ।&lt;br&gt;&#xA;रजनीषु दिवि भ्राम्यन्नासीत्तन्मन्दिरोपरि ।। १६९&lt;br&gt;&#xA;संस्मृत्य तु तमादेशं तपस्तुष्टस्य धूर्जटेः ।&lt;br&gt;&#xA;एकस्यां निशि वत्सेशरूपं चक्रे स्वविद्यया ।। १७०&lt;br&gt;&#xA;तद्रूपश्च विवेशास्य मन्दिरं द्वाःस्थवन्दितः ।&lt;br&gt;&#xA;कालक्षेपाक्षमो गुप्तं मन्त्रिणां स इवागतः ।। १७१&lt;br&gt;&#xA;कलिङ्गसेनाप्युत्तस्थौ तं दृष्ट्वोत्कम्पविक्लवा ।&lt;br&gt;&#xA;न सोऽयमिति सा रावैर्वार्यमाणेव भूषणैः ।। १७२&lt;br&gt;&#xA;ततो वत्सेशरूपेण क्रमाद्विश्वास्य तेन सा ।&lt;br&gt;&#xA;भार्या मदनवेगेन गान्धर्वविधिना कृता ।। १७३&lt;br&gt;&#xA;तत्कालं च प्रविष्टस्तद्दृष्ट्वा योगादलक्षितः ।&lt;br&gt;&#xA;योगेश्वरो विषण्णोऽभूद्वत्सेशालोकनभ्रमात् ।। १७४&lt;br&gt;&#xA;यौगन्धरायणायैतद्गत्वोक्त्वा तन्निदेशतः ।&lt;br&gt;&#xA;युक्त्या वासवदत्ताया वत्सेशं वीक्ष्य पार्श्वगम् ।। १७५&lt;br&gt;&#xA;हृष्टो मन्त्रिवरोक्त्यैव रूपं सुप्तस्य वेदितुम् ।&lt;br&gt;&#xA;कलिङ्गसेनाप्रच्छन्नकामिनः सोऽगमत्पुनः ।। १७६&lt;br&gt;&#xA;गत्वा कलिङ्गसेनायाः सुप्तायाः शयनीयके ।&lt;br&gt;&#xA;सुप्तं मदनवेगं तं स्वरूपे स्थितमैक्षत ।। १७७&lt;br&gt;&#xA;छत्रध्वजाङ्कनिर्धूलिपादाब्जं दिव्यमानुषम् ।&lt;br&gt;&#xA;स्वापान्तर्हिततद्विद्यावीतरूपविवर्तनम् ।। १७८&lt;br&gt;&#xA;तत्र गत्वा यथादृष्टं निवेद्य परितोषवान् ।&lt;br&gt;&#xA;योगेश्वरो जगादासौ हृष्टो यौगन्धरायणम् ।। १७९&lt;br&gt;&#xA;न वेत्ति मादृशः किंचिद्वेत्सि त्वं नीतिचक्षुषा ।&lt;br&gt;&#xA;तव मन्त्रेण दुःसाध्यं सिद्धं कार्यमिदं प्रभोः ।। १८०&lt;br&gt;&#xA;किं वा व्योम विनार्केण किं तोयेन विना सरः ।&lt;br&gt;&#xA;किं मन्त्रेण विना राज्यं किं सत्येन विना वचः ।। १८१&lt;br&gt;&#xA;इत्युक्तवन्तमामन्त्र्य प्रीतो योगेश्वरं ततः ।&lt;br&gt;&#xA;प्रातर्वत्सेश्वरं द्रष्टुमागाद्यौगन्धरायणः ।। १०२&lt;br&gt;&#xA;तमुपेत्य यथावच्च कथाप्रस्तावतोऽब्रवीत् ।&lt;br&gt;&#xA;नृपं कलिङ्गसेनार्थे पृष्टकार्यविनिश्चयम् ।। १८३&lt;br&gt;&#xA;स्वच्छन्दासौ न ते राजन्पाणिस्पर्शमिहार्हति ।&lt;br&gt;&#xA;एषा हि स्वेच्छया द्रष्टुं प्रसेनजितमागता ।। १८४&lt;br&gt;&#xA;विरक्ता वीक्ष्य तं वृद्धं त्वां प्राप्ता रूपलोभतः ।&lt;br&gt;&#xA;तदन्यपुरुषासङ्गमपि स्वेच्छं करोत्यसौ ।। १८५&lt;br&gt;&#xA;तच्छ्रुत्वा कुलकन्येयं कथमेवं समाचरेत् ।&lt;br&gt;&#xA;शक्तिः कस्य प्रवेष्टुं वा मदीयान्तःपुरान्तरे ।। १८६&lt;br&gt;&#xA;इति राज्ञोदितेऽवादीद्धीमान्यौगन्धरायणः ।&lt;br&gt;&#xA;अद्यैव दर्शयाम्येतत्प्रत्यक्षं निशि देव ते ।। १८७&lt;br&gt;&#xA;दिव्यास्तामभिवाञ्छन्ति सिद्धाद्या मानुषोऽत्र कः ।&lt;br&gt;&#xA;दिव्यानां च गती रोद्धुं राजन्केनेह शक्यते ।। १८८&lt;br&gt;&#xA;तदेहि साक्षात्पश्येति वादिना तेन मन्त्रिणा ।&lt;br&gt;&#xA;सह गन्तुं मतिं चक्रे तत्र रात्रौ स भूपतिः ।। १८९&lt;br&gt;&#xA;पद्मावत्या ऋते राज्ञ्या न विवाह्यापरेति यत् ।&lt;br&gt;&#xA;प्रोक्तं देवि प्रतिज्ञातं मया निर्व्यूढमद्य तत् ।। १९०&lt;br&gt;&#xA;इत्यथाभ्येत्य तां देवीमुक्त्वा यौगन्धरायणः ।&lt;br&gt;&#xA;कलिङ्गसेनावृत्तान्तं तं तस्यै सर्वमुक्तवान् ।। १९१&lt;br&gt;&#xA;त्वदीयशिक्षानुष्ठानफलमेतन्ममेति सा ।&lt;br&gt;&#xA;देवी वासवदत्तापि प्रणताभिननन्द तम् ।। १९२&lt;br&gt;&#xA;ततो निशीथे संसुप्ते जने वत्सेश्वरो ययौ ।&lt;br&gt;&#xA;गृहं कलिङ्गसेनायाः स च यौगन्धरायणः ।। १९३&lt;br&gt;&#xA;अदृष्टश्च प्रविष्टोऽत्र तस्या निद्राजुषोऽन्तिके ।&lt;br&gt;&#xA;सुप्तं मदनवेगं तं स्वरूपस्थं ददर्श सः ।। १९४&lt;br&gt;&#xA;हन्तुमिच्छति यावच्च स तं साहसिकं नृपः ।&lt;br&gt;&#xA;तावत्स विद्यया विद्याधरोऽभूत्प्रतिबोधितः ।। १९५&lt;br&gt;&#xA;प्रबुद्धश्च स निर्गत्य झगित्युदपतन्नभः ।&lt;br&gt;&#xA;क्षणात्कलिङ्गसेनापि सा प्रबुद्धाभवत्ततः ।। १९६&lt;br&gt;&#xA;शून्यं शयनमालोक्य जगाद च कथं हि माम् ।&lt;br&gt;&#xA;पूर्वं प्रबुध्य वत्सेशः सुप्तां मुक्त्वैव गच्छति ।। १९७&lt;br&gt;&#xA;तदाकर्ण्य स वत्सेशमाह यौगन्धरायणः ।&lt;br&gt;&#xA;एषा विध्वंसितानेन शृणु त्वद्रूपधारिणा ।। १९८&lt;br&gt;&#xA;सैष योगबलाज्ज्ञात्वा साक्षात्ते दर्शितो मया ।&lt;br&gt;&#xA;किं तु दिव्यप्रभावत्वादसौ हन्तुं न शक्यते ।। १९९&lt;br&gt;&#xA;इत्युक्त्वा स च राजा च सह तामुपजग्मतुः ।&lt;br&gt;&#xA;कलिङ्गसेना साप्येतौ दृष्ट्वा तस्थौ कृतादरा ।। २००&lt;br&gt;&#xA;अधुनैव क्व गत्वा त्वं राजन्प्राप्तः समन्त्रिकः ।&lt;br&gt;&#xA;इति ब्रुवाणामवदत्तां स यौगन्धरायणः ।। २०१&lt;br&gt;&#xA;कलिङ्गसेने केनापि मायावत्सेशरूपिणा ।&lt;br&gt;&#xA;संमोह्य परिणीतासि न त्वं मस्त्वामिनामुना ।। २०२&lt;br&gt;&#xA;तच्छ्रुत्वा सातिसंभ्रान्ता विद्धेव हृदि पत्त्रिणा ।&lt;br&gt;&#xA;कलिङ्गसेना वत्सेशं जगादोदश्रुलोचना ।। २०३&lt;br&gt;&#xA;गान्धर्वविधिनाहं ते परिणीतापि विस्मृता ।&lt;br&gt;&#xA;किंस्विद्राजन्यथा पूर्वं दुष्यन्तस्य शकुन्तला ।। २०४&lt;br&gt;&#xA;इत्युक्तः स तया राजा तामुवाचानताननः ।&lt;br&gt;&#xA;सत्यं न परिणीतासि मयाद्यैवागतो ह्यहम् ।। २०५&lt;br&gt;&#xA;इत्युक्तवन्तं वत्सेशं मन्त्री यौगन्धरायणः ।&lt;br&gt;&#xA;एहीत्युक्त्वा ततः स्वैरमनैषीद्राजमन्दिरम् ।। २०६&lt;br&gt;&#xA;ततः समन्त्रिके राज्ञि गते सात्र विदेशगा ।&lt;br&gt;&#xA;मृगीव यूथविभ्रष्टा परित्यक्तस्वबान्धवा ।। २०७&lt;br&gt;&#xA;संभोगविदलत्पत्त्रमुखाब्जा गजपीडिता ।&lt;br&gt;&#xA;पद्मिनीव परिक्षिप्तकबरीभ्रमरावलिः ।। २०८&lt;br&gt;&#xA;विनष्टकन्यकाभावा निरुपायक्रमा सती ।&lt;br&gt;&#xA;कलिङ्गसेना गगनं वीक्षमाणेदमब्रवीत् ।। २०९&lt;br&gt;&#xA;वत्सेशरूपिणा येन परिणीतास्मि केनचित् ।&lt;br&gt;&#xA;प्रकाशः सोऽस्तु कौमारः स एव हि पतिर्मम ।। २१०&lt;br&gt;&#xA;एवं तयोक्ते गगनात्सोऽत्र विद्याधराधिपः ।&lt;br&gt;&#xA;अवातरद्दिव्यरूपो हारकेयूरराजितः ।। २११&lt;br&gt;&#xA;को भवानिति पृष्टश्च तयैवं स जगाद ताम् ।&lt;br&gt;&#xA;अहं मदनवेगाख्यस्तन्वि विद्याधराधिपः ।। २१२&lt;br&gt;&#xA;मया च प्राग्विलोक्य त्वां पुरा पितृगृहे स्थिताम् ।&lt;br&gt;&#xA;त्वत्प्राप्तिदस्तपः कृत्वा वरः प्राप्तो महेश्वरात् ।। २१३&lt;br&gt;&#xA;वत्सेश्वरानुरक्ता च तद्रूपेण मया द्रुतम् ।&lt;br&gt;&#xA;अवृत्ततद्विवाहैव परिणीतासि युक्तितः ।। २१४&lt;br&gt;&#xA;इति वाक्सुधया तस्य श्रुतिमार्गप्रविष्टया ।&lt;br&gt;&#xA;किंचित्कलिङ्गसेनाभूदुच्छ्वासितहृदम्बुजा ।। २१५&lt;br&gt;&#xA;अथ स मदनवेगस्तां समाश्वास्य कान्तां विहितधृतिवितीर्णस्वर्णराशिः स तस्यै ।&lt;br&gt;&#xA;उचित इति तयान्तर्बद्धसद्भर्तृभक्तिः पुनरुपगमनाय द्यां तदैवोत्पपात ।। २१६&lt;br&gt;&#xA;दिव्यास्पदं स्वपतिसद्म न मर्त्यगम्यं कामात्पितुर्भवनमुज्झितमित्यवेक्ष्य ।&lt;br&gt;&#xA;तत्रैव वस्तुमथ सापि कलिङ्गसेना चक्रे धृतिं मदनवेगकृताभ्यनुज्ञा ।। २१७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बके सप्तमस्तरङ्गः ।&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/</guid>
      <description>&lt;p&gt;ततः कलिङ्गसेनायाः स्मरन्ननुपमं वपुः ।&lt;br&gt;&#xA;एकदा मन्मथाविष्टो निशि वत्सेश्वरोऽभवत् ।।&lt;br&gt;&#xA;उत्थाय खड्गहस्तः सन्गत्वैव प्रविवेश सः ।&lt;br&gt;&#xA;एकाकी मन्दिरं तस्याः कृतातिथ्यादरस्तया ।। २&lt;br&gt;&#xA;तत्र प्रार्थयमानस्तां भार्यार्थे स महीपतिः ।&lt;br&gt;&#xA;परपत्न्यहमस्मीति प्रत्याख्यातस्तयाब्रवीत् ।। ३&lt;br&gt;&#xA;तृतीयं पुरुषं प्राप्ता यतस्त्वमसि बन्धकी ।&lt;br&gt;&#xA;परदारगतो दोषो न मे त्वद्गमने ततः ।। ४&lt;br&gt;&#xA;एवं कलिङ्गसेना सा राज्ञोक्ता प्रत्युवाच तम् ।&lt;br&gt;&#xA;त्वदर्थमागता राजन्नहं विद्याधरेण हि ।। ५५&lt;br&gt;&#xA;व्यूढा मदनवेगेन स्वैरं त्वद्रूपधारिणा ।&lt;br&gt;&#xA;स एवैकश्च भर्ता मे तत्कस्मादस्मि बन्धकी ।। ६&lt;br&gt;&#xA;किं वातिक्रान्तबन्धूनां स्वेच्छाचारहतात्मनाम् ।&lt;br&gt;&#xA;इमास्ता विपदः स्त्रीणां कुमारीणां कथैव का ।। ७&lt;br&gt;&#xA;दृष्टाशकुनया सख्या निषिद्धापि व्यसर्जयम् ।&lt;br&gt;&#xA;त्वत्पार्श्वं यदहं दूतं तस्य चेदं फलं मम ।। ८&lt;br&gt;&#xA;तत्स्पृश्यसि बलान्मां चेत्प्राणांस्त्यक्ष्याम्यहं ततः ।&lt;br&gt;&#xA;का नाम कुलजा हि स्त्री भर्तृद्रोहं करिष्यति ।। ९&lt;br&gt;&#xA;तथा च कथयाम्यत्र तव राजन्कथां शृणु ।&lt;br&gt;&#xA;पुराभूदिन्द्रदत्ताख्यश्चेदिदेशमहीपतिः ।। १०&lt;br&gt;&#xA;स पापशोधने तीर्थे कीर्त्यै देवकुलं महत् ।&lt;br&gt;&#xA;चक्रे यशःशरीरार्थी शरीरं वीक्ष्य भङ्गुरम् ।। ११&lt;br&gt;&#xA;तच्च भक्तिरसाच्छश्वदीक्षितुं स ययौ नृपः ।&lt;br&gt;&#xA;सर्वश्च तीर्थस्नानाय सदा तत्राययौ जनः ।। १२&lt;br&gt;&#xA;एकदा च ददर्शैकां तीर्थस्नानार्थमागताम् ।&lt;br&gt;&#xA;स राजात्र वणिग्भार्यां प्रवासस्थितभर्तृकाम् ।। १३&lt;br&gt;&#xA;स्वच्छकान्तिसुधासिक्तां चित्ररूपविभूषणाम् ।&lt;br&gt;&#xA;जङ्गमामिव कंदर्पराजधानीं मनोरमाम् ।। १४&lt;br&gt;&#xA;त्वयाहं विजये विश्वमिति प्रीत्येव पादयोः ।&lt;br&gt;&#xA;आश्लिष्टां पञ्चबाणस्य तूणीरद्वयशोभया ।। १५&lt;br&gt;&#xA;सा दृष्टैव मनस्तस्य जहार नृपतेस्तथा ।&lt;br&gt;&#xA;यथान्विष्य गृहं तस्याः स ययौ विवशो निशि ।। १६&lt;br&gt;&#xA;तां च प्रार्थयमानः सञ्जगदे स तया नृपः ।&lt;br&gt;&#xA;रक्षिता त्वं न युक्तं ते परदाराभिमर्शनम् ।। १७&lt;br&gt;&#xA;हठात्स्पृशसि वा मां चेदधर्मस्ते महान्भवेत् ।&lt;br&gt;&#xA;मरिष्यामि च सद्योऽहं न सहिष्ये च दूषणम् ।। १८&lt;br&gt;&#xA;इत्युक्तेऽपि तया तस्मिन्बलं राज्ञि चिकीर्षति ।&lt;br&gt;&#xA;शीलभ्रंशभयात्तस्याः सद्यो हृदयमस्फुटत् ।। १९&lt;br&gt;&#xA;तद्दृष्ट्वा सपदि ह्रीतः स गत्वैव यथागतम् ।&lt;br&gt;&#xA;दिनैस्तेनानुतापेन राजा पञ्चत्वमाययौ ।। २०&lt;br&gt;&#xA;इत्याख्याय कथामेतां सभयप्रश्रयानता ।&lt;br&gt;&#xA;भूयः कलिङ्गसेना सा वत्सेश्वरमभाषत ।। २१&lt;br&gt;&#xA;तस्मादधर्मे मत्प्राणहरणे मा मतिं कृथाः ।&lt;br&gt;&#xA;इहाश्रिताया वस्तुं मे देहि याम्यन्यतोऽन्यथा ।। २२&lt;br&gt;&#xA;एतत्कलिङ्गसेनातः श्रुत्वा वत्सेश्वरोऽथ सः ।&lt;br&gt;&#xA;विचार्य विरतो भूत्वा धर्मज्ञस्तामभाषत ।। २३&lt;br&gt;&#xA;राजपुत्रि वस स्वेच्छं भर्त्रा सममिहाधुना ।&lt;br&gt;&#xA;नाहं वक्ष्यामि ते किंचिदिदानीं मा भयं कृथाः ।। २४&lt;br&gt;&#xA;इत्युक्त्वैव गते तस्मिन्स्वैरं राज्ञि स्वमन्दिरम् ।&lt;br&gt;&#xA;श्रुत्वा मदनवेगस्तन्नभसोऽवततार सः ।। २५&lt;br&gt;&#xA;प्रिये साधु कृतं नैवमकरिष्यः शुभे यदि ।&lt;br&gt;&#xA;नाभविष्यच्छुभं यस्मान्नासहिष्यत तन्मया ।। २६&lt;br&gt;&#xA;इत्युक्त्वा सान्त्वयित्वा तां निशां नीत्वा तया सह।&lt;br&gt;&#xA;तत्रैव गच्छन्नागच्छन्नासीद्विद्याधरोऽथ सः ।। २७&lt;br&gt;&#xA;कलिङ्गसेनापि च सा पत्यौ विद्याधरेश्वरे ।&lt;br&gt;&#xA;तत्रास्त मर्त्यभावेऽपि दिव्यभोगसुखान्विता ।। २८&lt;br&gt;&#xA;वत्सराजोऽपि तच्चिन्तां मुक्त्वा मन्त्रिवचः स्मरन् ।&lt;br&gt;&#xA;ननन्द लब्धं मन्वानो देवीं राज्यं सुतं तथा ।। २९&lt;br&gt;&#xA;देवी वासवदत्ता च मन्त्री यौगन्धरायणः ।&lt;br&gt;&#xA;अभूतां निर्वृतौ सिद्धे नीतिकल्पलताफले ।। ३०&lt;br&gt;&#xA;अथ गच्छत्सु दिवसेष्वापाण्डुमुखपङ्कजा ।&lt;br&gt;&#xA;दध्रे कलिङ्गसेना सा गर्भमुत्पन्नदोहदा ।। ३१&lt;br&gt;&#xA;तुङ्गौ विरेजतुस्तस्याः स्तनावाश्यामचूचुकौ ।&lt;br&gt;&#xA;निधानकुम्भौ कामस्य मदमुद्राङ्किताविव ।। ३२&lt;br&gt;&#xA;ततो मदनवेगस्तामुपेत्य पतिरभ्यधात् ।&lt;br&gt;&#xA;कलिङ्गसेने दिव्यानामस्माकं समयोऽस्त्ययम् ।। ३३&lt;br&gt;&#xA;जातं मानुषगर्भं यन्मुक्त्वा यामो विदूरतः ।&lt;br&gt;&#xA;कण्वाश्रमे न तत्याज मेनका किं शकुन्तलाम् ।। ३४&lt;br&gt;&#xA;त्वं यद्यप्यप्सराः पूर्वं तदप्यविनयान्निजात् ।&lt;br&gt;&#xA;शक्रशापेन संप्राप्ता मानुष्यं देवि सांप्रतम् ।। ३५&lt;br&gt;&#xA;तेनैव बन्धकीशब्दो जातः साध्व्या अपीह ते ।&lt;br&gt;&#xA;तस्मादपत्यं रक्षेस्त्वं स्थानं यास्याम्यहं निजम् ।। ३६&lt;br&gt;&#xA;स्मरिष्यसि यदा मां च संनिधास्ये तदा तव ।&lt;br&gt;&#xA;एवं कलिङ्गसेनां तामुक्त्वा साश्रुविलोचनाम् ।। ३७&lt;br&gt;&#xA;समाश्वास्याथ दत्त्वा च तस्यै तद्रत्नसंचयम् ।&lt;br&gt;&#xA;तच्चित्तः समयाकृष्टो ययौ विद्याधरेश्वरः ।। ३८&lt;br&gt;&#xA;कलिङ्गसेनाप्यत्रासीदपत्याशां सखीमिव ।&lt;br&gt;&#xA;आलम्ब्य वत्सराजस्य भुजच्छायामपाश्रिता ।। ३९&lt;br&gt;&#xA;अत्रान्तरे कृतवतीं साङ्गभर्त्राप्तये तपः ।&lt;br&gt;&#xA;आदिदेश रतिं भार्यामनङ्गस्याम्बिकापतिः ।। ४०&lt;br&gt;&#xA;वत्सराजगृहे जातो दग्धपूर्वः स ते पतिः ।&lt;br&gt;&#xA;नरवाहनदत्ताख्योऽयोनिजो मद्विलङ्घनात् ।। ४१&lt;br&gt;&#xA;मदाराधनतस्त्वं तु मर्त्यलोकेऽप्ययोनिजा ।&lt;br&gt;&#xA;जनिष्यसे ततस्तेन भर्त्रा साङ्गेन योक्ष्यसे ।। ४२&lt;br&gt;&#xA;एवमुक्त्वा रतिं शंभुः प्रजापतिमथादिशत् ।&lt;br&gt;&#xA;कलिङ्गसेना तनयं सोष्यते दिव्यसंभवम् ।। ४३&lt;br&gt;&#xA;तं हृत्वा मायया तस्यास्तत्स्थाने त्वमिमां रतिम् ।&lt;br&gt;&#xA;निर्माय मानुषीं कन्यां त्यक्तदिव्यतनुं क्षिपेः ।। ४४&lt;br&gt;&#xA;इतीश्वराज्ञामादाय मूर्ध्नि वेधस्यथो गते ।&lt;br&gt;&#xA;कलिङ्गसेना प्रसवं प्राप्ते काले चकार सा ।। ४५&lt;br&gt;&#xA;जातमात्रं सुतं तस्या हृत्वैवात्र स्वमायया ।&lt;br&gt;&#xA;रतिं तां कन्यकां कृत्वा न्यधाद्विधिरलक्षितम् ।। ४६&lt;br&gt;&#xA;सर्वश्च तत्र तामेव कन्यां जातामलक्षत ।&lt;br&gt;&#xA;दिवाप्यकाण्डप्रतिपच्चन्द्रलेखामिवोदिताम् ।। ४७&lt;br&gt;&#xA;कान्तिद्योतिततद्वासगृहां निर्जित्य कुर्वतीम् ।&lt;br&gt;&#xA;रत्नदीपशिखाश्रेणीर्लज्जिता इव निष्प्रभाः ।। ४८&lt;br&gt;&#xA;कलिङ्गसेना तां दृष्ट्वा जातामसदृशीं सुताम् ।&lt;br&gt;&#xA;पुत्रजन्माधिकं तोषादुत्सवं विततान सा ।। ४९&lt;br&gt;&#xA;अथ वत्सेश्वरो राजा सदेवीकः समन्त्रिकः ।&lt;br&gt;&#xA;कन्यां कलिङ्गसेनाया जातां शुश्राव तादृशीम् ।। ५०&lt;br&gt;&#xA;श्रुत्वा च स नृपोऽकस्मादुवाचेश्वरचोदितः ।&lt;br&gt;&#xA;देवीं वासवदत्तां तां स्थिते यौगन्धरायणे ।। ५१&lt;br&gt;&#xA;जाने कलिङ्गसेनैषा दिव्या स्त्री शापतश्च्युता ।&lt;br&gt;&#xA;अस्यां जाता च कन्येव दिव्यैवाश्चर्यरूपधृक् ।। ५२&lt;br&gt;&#xA;तदसौ कन्यका तुल्या रूपेण तनयस्य मे ।&lt;br&gt;&#xA;नरवाहनदत्तस्य महादेवीत्वमर्हति ।। ५३&lt;br&gt;&#xA;तच्छ्रुत्वा जगदे राजा देव्या वासवदत्तया ।&lt;br&gt;&#xA;महाराज किमेवं त्वमकस्मादद्य भाषसे ।। ५४&lt;br&gt;&#xA;कुलद्वयविशुद्धोऽयं क्व पुत्रस्ते बत क्व सा ।&lt;br&gt;&#xA;कलिङ्गसेनातनया बन्धकीगर्भसंभवा ।। ५५&lt;br&gt;&#xA;श्रुत्वैतद्विमृशन्राजा सोऽब्रवीन्नह्यहं स्वतः ।&lt;br&gt;&#xA;वदाम्येतत्प्रविश्यान्तः कोऽपि जल्पयतीव माम् ।। ५६&lt;br&gt;&#xA;नरवाहनदत्तस्य कन्येयं पूर्वनिर्मिता ।&lt;br&gt;&#xA;भार्येत्येवं वदन्तीं च शृणोमीव गिरं दिवः ।। ५७&lt;br&gt;&#xA;कलिङ्गसेना किं चासावेकपत्नी कुलोद्गता ।&lt;br&gt;&#xA;पूर्वकर्मवशात्त्वस्या बन्धकीशब्दसंभवः ।। ५८&lt;br&gt;&#xA;इति राज्ञोदिते प्राह मन्त्री यौगन्धरायणः ।&lt;br&gt;&#xA;श्रूयते देव यच्चक्रे रतिर्दग्धे स्मरे तपः ।। ५९&lt;br&gt;&#xA;मर्त्यलोकावतीर्णेन सशरीरेण संगमः ।&lt;br&gt;&#xA;मर्त्यभावगतायास्ते स्वेन भर्त्रा भविष्यति ।। ६०&lt;br&gt;&#xA;इति चादाद्वरं शर्वो रत्यै स्वपतिमीप्सवे ।&lt;br&gt;&#xA;कामावतारश्चोक्तः प्राग्दिव्यवाचा सुतस्तव ।। ६१&lt;br&gt;&#xA;रत्यावतरणीयं च मर्त्यभावे हराज्ञया ।&lt;br&gt;&#xA;गर्भग्राहिकया चाद्य ममैवं वर्णितं रहः ।। ६२&lt;br&gt;&#xA;मया कलिङ्गसेनाया गर्भः प्राग्गर्भशय्यया ।&lt;br&gt;&#xA;युक्तो दृष्टस्तदैवान्यदपश्यं तद्विवर्जितम् ।। ६३&lt;br&gt;&#xA;तदाश्चर्यं विलोक्याहं तवाख्यातुमिहागता ।&lt;br&gt;&#xA;इति स्त्रिया तयोक्तं मे जातैषा प्रतिभापि ते ।। ६४&lt;br&gt;&#xA;तज्जाने मायया देवैः सैषा रतिरयोनिजा ।&lt;br&gt;&#xA;कलिङ्गसेनातनया गर्भचौर्येण निर्मिता ।। ६५&lt;br&gt;&#xA;भार्या कामावतारस्य पुत्रस्य तव भूपते ।&lt;br&gt;&#xA;तथा चात्र कथामेतां यक्षसंबन्धिनीं शृणु ।। ६६&lt;br&gt;&#xA;भृत्यो वैश्रवणस्याभूद्विरूपाक्ष इति श्रुतः ।&lt;br&gt;&#xA;यक्षो निधानलक्षाणां प्रधानाध्यक्षतां गतः ।। ६७&lt;br&gt;&#xA;मथुरायां बहिःसंस्थं निधानं स च रक्षितुम् ।&lt;br&gt;&#xA;यक्षं नियुक्तवानेकं शिलास्तम्भमिवाचलम् ।। ६८&lt;br&gt;&#xA;तत्र तं नगरीवासी कश्चित्पाशुपतो द्विजः ।&lt;br&gt;&#xA;निधानान्वेषणायागात्खन्यवादी कदाचन ।। ६९&lt;br&gt;&#xA;स मानुषवसादीपहस्तो यावत्परीक्षते ।&lt;br&gt;&#xA;स्थानं तत्तावदस्यात्र कराद्दीपः पपात सः ।। ७०&lt;br&gt;&#xA;लक्षणेन च तेनात्र स्थितं निधिमवेत्य सः ।&lt;br&gt;&#xA;उद्घाटयितुमारेभे सहान्यैः सखिभिर्द्विजैः ।। ७१&lt;br&gt;&#xA;अथ योऽसौ नियुक्तोऽभूद्यक्षो रक्षाविधौ स तत् ।&lt;br&gt;&#xA;दृष्ट्वा गत्वा यथावस्तु विरूपाक्षं व्यजिज्ञपत् ।। ७२&lt;br&gt;&#xA;गच्छ व्यापादय क्षिप्रं क्षुद्रास्तान्खन्यवादिनः ।&lt;br&gt;&#xA;इत्यादिदेश तं यक्षं विरूपाक्षः स कोपनः ।। ७३&lt;br&gt;&#xA;ततः स यक्षो गत्वैव स्वयुक्त्या निजघान तान् ।&lt;br&gt;&#xA;निधानवादिनो विप्रानसंप्राप्तमनोरथान् ।। ७४&lt;br&gt;&#xA;तद्बुद्ध्वा धनदः क्रुद्धो विरूपाक्षमुवाच तम् ।&lt;br&gt;&#xA;ब्रह्महत्या कथं पाप कारिता सहसा त्वया ।। ७५&lt;br&gt;&#xA;दुर्गतो वार्तिकजनो लोभात्किं नाम नाचरेत् ।&lt;br&gt;&#xA;निवार्यते स वित्रास्य विघ्नैस्तैस्तैर्न हन्यते ।। ७६&lt;br&gt;&#xA;इत्युक्त्वाथ शशापैनं विरूपाक्षं धनाधिपः ।&lt;br&gt;&#xA;मर्त्ययोनौ प्रजायस्व दुष्कृताचरणादिति ।। ७७&lt;br&gt;&#xA;प्राप्तशापोऽथ कस्यापि भूतले ब्राह्मणस्य सः ।&lt;br&gt;&#xA;विरूपाक्षः सुतो जातो ब्राह्मणस्याग्रहारिणः ।। ७८&lt;br&gt;&#xA;ततोऽस्य यक्षिणी पत्नी धनाध्यक्षं व्यजिज्ञपत् ।&lt;br&gt;&#xA;देव यत्र स भर्ता मे क्षिप्तस्तत्रैव मां क्षिप ।। ७९&lt;br&gt;&#xA;प्रसीद नहि शक्नोमि वियुक्ता तेन जीवितुम् ।&lt;br&gt;&#xA;एवं तया स विज्ञप्तः साध्व्या वैश्रवणोऽभ्यधात् ।। ८०&lt;br&gt;&#xA;तस्य विप्रस्य सदने जातो भर्ता स तेऽनघे ।&lt;br&gt;&#xA;तस्यैव दास्या गेहे त्वं निपतिष्यस्ययोनिजा ।। ८१&lt;br&gt;&#xA;तत्र तेन समं भर्त्रा संगमस्ते भविष्यति ।&lt;br&gt;&#xA;त्वत्प्रसादात्स शापं च तीर्त्वा मत्पार्श्वमेष्यति ।। ८२&lt;br&gt;&#xA;इति वैश्रवणादेशात्साध्वी सा पतिता ततः ।&lt;br&gt;&#xA;दास्यास्तस्या गृहद्वारि कन्या भूत्वैव मानुषी ।। ८३&lt;br&gt;&#xA;अकस्माच्च तया दास्या कन्या दृष्टाद्भुताकृतिः ।&lt;br&gt;&#xA;गृहीत्वा दर्शिता चास्य स्वामिनोऽत्र द्विजन्मनः ।। ८४&lt;br&gt;&#xA;दिव्येयं कन्यका क्वापि निःसंदेहमयोनिजा ।&lt;br&gt;&#xA;इत्यात्मा मम वक्तीहानय तां त्वमशङ्कितम् ।। ८५&lt;br&gt;&#xA;इयं हि मम पुत्रस्य मन्ये भार्यात्वमर्हति ।&lt;br&gt;&#xA;इति सोऽपि द्विजो दासीं तामुवाच ननन्द च ।। ८६&lt;br&gt;&#xA;क्रमादत्र विवृद्धा सा कन्या विप्रात्मजश्च सः ।&lt;br&gt;&#xA;अन्योन्यदर्शनाबद्धगाढस्नेहौ बभूवतुः ।। ८७&lt;br&gt;&#xA;ततः कृतविवाहौ तौ तेन विप्रेण दंपती ।&lt;br&gt;&#xA;अजातिस्मरणेऽप्यास्तामुत्तीर्णविरहाविव ।। ८८&lt;br&gt;&#xA;अथ कालेन देहान्ते तया सोऽनुगतः पतिः ।&lt;br&gt;&#xA;तत्तपःक्षतपापः सन्यक्षः स्वं प्राप्तवान्पदम् ।। ८९&lt;br&gt;&#xA;इतीहावतरन्त्येव निरागस्त्वादयोनिजाः ।&lt;br&gt;&#xA;भूतले कारणवशाद्दिव्या दैवतनिर्मिताः ।। ९०&lt;br&gt;&#xA;कुलं किं नृपते तेऽस्यास्तस्माद्भार्या सुतस्य ते ।&lt;br&gt;&#xA;कलिङ्गसेनापुत्रीयं यथोक्तं दैवनिर्मिता ।। ९१&lt;br&gt;&#xA;यौगन्धरायणेनैवमुक्ते वत्सेश्वरश्च तत् ।&lt;br&gt;&#xA;देवी वासवदत्ता च तथेति हृदि चक्रतुः ।। ९२&lt;br&gt;&#xA;ततस्तस्मिन्गृहं याते मन्त्रिमुख्ये स भूपतिः ।&lt;br&gt;&#xA;पानादिक्रीडया निन्ये सभार्यस्तद्दिनं सुखी ।। ९३&lt;br&gt;&#xA;ततो दिनेषु गच्छसु मोहभ्रष्टस्वकस्मृतिः ।&lt;br&gt;&#xA;कलिङ्गसेनातनया सा समं रूपसंपदा ।। ९४&lt;br&gt;&#xA;क्रमेण ववृधे नाम्ना कृता मदनमञ्चुका ।&lt;br&gt;&#xA;सुता मदनवेगस्येत्यतो मात्रा जनेन च ।। ९५&lt;br&gt;&#xA;नूनं सा शिश्रिये रूपं सर्वान्यवरयोषिताम् ।&lt;br&gt;&#xA;अन्यथा ताः पुरस्तस्या विरूपा जज्ञिरे कथम् ।। ९६&lt;br&gt;&#xA;श्रुत्वा रूपवतीं तां च कौतुकात्स्वयमेकदा ।&lt;br&gt;&#xA;देवी वासवदत्ता तामानिनायात्यनोऽन्तिकम् ।। ९७&lt;br&gt;&#xA;तत्र धात्र्या मुखासक्तां वत्सराजो ददर्श ताम् ।&lt;br&gt;&#xA;यौगन्धरायणाद्याश्च वर्तेर्दीपशिखामिव ।। ९८&lt;br&gt;&#xA;दृष्ट्वा चादृष्टपूर्वं तत्तस्या नेत्रामृतं वपुः ।&lt;br&gt;&#xA;रतिरेवावतीर्णेयमिति मेने न तत्र कः ।। ९९&lt;br&gt;&#xA;ततश्चानाययांचक्रे देव्या वासवदत्तया ।&lt;br&gt;&#xA;नरवाहनदत्तोऽत्र जगन्नेत्रोत्सवः सुतः ।। १००&lt;br&gt;&#xA;सोऽत्र फुल्लमुखाम्भोजो दीप्रां मदनमञ्चुकाम् ।&lt;br&gt;&#xA;तामपश्यन्नवां सौरीमिव पद्माकरः प्रभाम् ।। १०१&lt;br&gt;&#xA;सापि तं लोचनानन्दं पश्यन्ती विकचानना ।&lt;br&gt;&#xA;न तृप्तिमाययौ बाला चकोरीवामृतत्विषम् ।। १०२&lt;br&gt;&#xA;ततःप्रभृति तौ बालावपि स्थातुं न शेकतुः ।&lt;br&gt;&#xA;दृष्टिपाशैरिवाबद्धौ पृथग्भूतावपि क्षणम् ।। १०३&lt;br&gt;&#xA;दिनैर्निश्चित्य संबन्धं देवनिर्मितमेव तु ।&lt;br&gt;&#xA;विवाहविधये बुद्धिं व्यधाद्वत्सेश्वरस्तयोः ।। १०४&lt;br&gt;&#xA;कलिङ्गसेना तद्बुद्ध्वा ननन्द च बबन्ध च ।&lt;br&gt;&#xA;नरवाहनदत्तेऽस्मिञ्जामातृप्रीतितो धृतिम् ।। १०५&lt;br&gt;&#xA;संमन्त्र्य मन्त्रिभिः सार्धं ततश्चाकारयत्पृथक् ।&lt;br&gt;&#xA;वत्सराजः स्वपुत्रस्य तस्य स्वमिव मन्दिरम् ।। १०६&lt;br&gt;&#xA;ततः संभृत्य संभारान्पुत्रं राजा स कालवित् ।&lt;br&gt;&#xA;यौवराज्येऽभ्यषिञ्चत्तं दृष्टश्लाघ्यगुणग्रहम् ।। १०७&lt;br&gt;&#xA;पूर्वं तस्यापतन्मूर्ध्नि पित्रोरानन्दबाष्पजम् ।&lt;br&gt;&#xA;ततः श्रौतमहामन्त्रपूतं सत्तीर्थजं पयः ।। १०८&lt;br&gt;&#xA;अभिषेकाम्बुभिस्तस्य धौते वदनपङ्कजे ।&lt;br&gt;&#xA;चित्रं निर्मलतां प्रापुर्मुखानि ककुभामपि ।। १०९&lt;br&gt;&#xA;मङ्गल्यमाल्यपुष्पेषु तस्य क्षिप्तेषु मातृभिः ।&lt;br&gt;&#xA;मुमोच दिव्यमाल्यौघवर्षं द्यौरपि तत्क्षणम् ।। ११०&lt;br&gt;&#xA;देवदुन्दुभिनिर्ह्रादस्पर्धयेव जजृम्भिरे ।&lt;br&gt;&#xA;आनन्दतूर्यनिर्घोषप्रतिशब्दा नभस्तले ।। १११&lt;br&gt;&#xA;प्रणनामाभिषिक्तं तं युवराजं न तत्र कः ।&lt;br&gt;&#xA;स्वप्रभावादृते तेनैवोन्ननाम तदा हि सः ।। ११२&lt;br&gt;&#xA;ततो वत्सेश्वरस्तस्य सूनोर्बालसखीन्सतः ।&lt;br&gt;&#xA;स्वमन्त्रिपुत्रानाहूय सचिवत्वे समादिशत् ।। ११३&lt;br&gt;&#xA;यौगन्धरायणसुतं मन्त्रित्वे मरुभूतिकम् ।&lt;br&gt;&#xA;सेनापत्ये हरिशिखं रुमण्वत्तनयं ततः ।। ११४&lt;br&gt;&#xA;वसन्तकसुतं क्रीडासखित्वे तु तपन्तकम् ।&lt;br&gt;&#xA;गोमुखं च प्रतीहारधुरायामित्यकात्मजम् ।। ११५&lt;br&gt;&#xA;पौरोहित्ये च पूर्वोक्तावुभौ पिङ्गलिकासुतौ ।&lt;br&gt;&#xA;वैश्वानरं शान्तिसोमं भ्रातुः पुत्रौ पुरोधसः ।। ११६&lt;br&gt;&#xA;इत्याज्ञप्तेषु पुत्रस्य साचिव्ये तेषु भूभृता ।&lt;br&gt;&#xA;गमनादुदभूद्वाणी पुष्पवृष्टिपुरःसरा ।। ११७&lt;br&gt;&#xA;सर्वार्थसाधका एते भविष्यन्त्यस्य मन्त्रिणः ।&lt;br&gt;&#xA;शरीरादविभिन्नोऽस्य गोमुखस्तु भविष्यति ।। ११८&lt;br&gt;&#xA;इत्युक्तो दिव्यया वाचा हृष्टो वत्सेश्वरश्च सः ।&lt;br&gt;&#xA;सर्वान्संमानयामास वस्त्रैराभरणैश्च तान् ।। ११९&lt;br&gt;&#xA;अनुजीविषु तस्मिंश्च वसु वर्षति राजनि ।&lt;br&gt;&#xA;दरिद्रशब्दस्यैकस्य नासीत्तत्रार्थसंगतिः ।। १२०&lt;br&gt;&#xA;पवनोल्लासिताक्षिप्तपताकापटपङ्क्तिभिः ।&lt;br&gt;&#xA;आहूतैरिव सापूरि नर्तकीचारणैः पुरी ।। १२१&lt;br&gt;&#xA;आगाद्वैद्याधरी साक्षाल्लक्ष्मीस्तस्यैव भाविनी ।&lt;br&gt;&#xA;कलिङ्गसेनाजामातुरुत्सवेऽत्र भविष्यतः ।। १२२&lt;br&gt;&#xA;ततो वासवदत्ता च सा च पद्मावती तथा ।&lt;br&gt;&#xA;हर्षेण ननृतुस्तिस्रो मिलिता इव शक्तयः ।। १२३&lt;br&gt;&#xA;मारुतान्दोलितलताः प्रनृत्यन्निव सर्वतः ।&lt;br&gt;&#xA;उद्यानतरवोऽप्यत्र चेतनेषु कथैव का ।। १२४&lt;br&gt;&#xA;ततः कृताभिषेकः सन्नारुह्य जयकुञ्जरम् ।&lt;br&gt;&#xA;नरवाहनदत्तः स युवराजो विनिर्ययौ ।। १२५&lt;br&gt;&#xA;अवाकीर्यत चोत्क्षिप्तैर्नेत्रैर्नीलसितारुणैः ।&lt;br&gt;&#xA;पौरस्त्रीभिः स नीलाब्जलाजपद्माञ्जलिप्रभैः ।। १२६&lt;br&gt;&#xA;दृष्ट्वा च तत्पुरीपूज्यदेवता बन्दिमागधैः ।&lt;br&gt;&#xA;स्तूयमानः ससचिवः स विवेश स्वमन्दिरम् ।। १२७&lt;br&gt;&#xA;तत्र दिव्यानि भोज्यानि तथा पानान्युपाहरत् ।&lt;br&gt;&#xA;कलिङ्गसेना तस्यादौ स्वविभूत्यधिकानि सा ।। १२८&lt;br&gt;&#xA;ददौ तस्मै सुवस्त्राणि दिव्यान्याभरणानि च ।&lt;br&gt;&#xA;समन्त्रिसखिभृत्याय जामातृस्नेहकातरा ।। १२९&lt;br&gt;&#xA;एवं महोत्सवेनासावमृतास्वादसुन्दरः ।&lt;br&gt;&#xA;एषां वत्सेश्वरादीनां सर्वेषां वासरो ययौ ।। १३०&lt;br&gt;&#xA;ततो निशायां प्राप्तायां सुतोद्वाहविमर्शिनी ।&lt;br&gt;&#xA;कलिङ्गसेना सस्मार तां सा सोमप्रभां सखीम् ।। १३१&lt;br&gt;&#xA;एतया स्मृतमात्रां तां मयासुरसुतां तदा ।&lt;br&gt;&#xA;भव्यां भर्ता महाज्ञानी जगाद नलकूबरः ।। १३२&lt;br&gt;&#xA;कलिङ्गसेना त्वामद्य सोत्सुका स्मरति प्रिये ।&lt;br&gt;&#xA;तद्गच्छ दिव्यमुद्यानं कुरु चैतत्सुताकृते ।। १३३&lt;br&gt;&#xA;इत्युक्त्वा भावि भूतं च कथयित्वा च तद्गतम् ।&lt;br&gt;&#xA;तदैव प्रेषयामास पत्नीं सोमप्रभां पतिः ।। १३४&lt;br&gt;&#xA;सा चागत्य चिरोत्कण्ठाकृतकण्ठग्रहां सखीम् ।&lt;br&gt;&#xA;कलिङ्गसेनां कुशलं पृष्ट्वा सोमप्रभाब्रवीत् ।। १३५&lt;br&gt;&#xA;विद्याधरेण तावत्त्वं परिणीता महर्द्धिना ।&lt;br&gt;&#xA;अवतीर्णा रतिस्ते च सुता शार्वादनुग्रहात् ।। १३६&lt;br&gt;&#xA;कामावतारस्यैषा च वत्सेशाल्लब्धजन्मनः ।&lt;br&gt;&#xA;नरवाहनदत्तस्य पूर्वभार्या विनिर्मिता ।। १३७&lt;br&gt;&#xA;विद्याधराधिराज्यं स दिव्यं कल्पं करिष्यति ।&lt;br&gt;&#xA;तस्यैषान्यावरोधानां मूर्ध्नि मान्या भविष्यति ।। १३८&lt;br&gt;&#xA;त्वं चावतीर्णा भूलोके शक्रशापच्युताप्सराः ।&lt;br&gt;&#xA;निष्पन्नकार्यशेषा च शापमुक्तिमवाप्स्यसि ।। १३९&lt;br&gt;&#xA;एतन्मे सर्वमाख्यातं भर्त्रा ज्ञानवता सखि ।&lt;br&gt;&#xA;तस्माच्चिन्ता न ते कार्या भावि सर्वं शुभं तव ।। १४०&lt;br&gt;&#xA;अहं चेह करोम्येषा दिव्यं त्वत्तनयाकृते ।&lt;br&gt;&#xA;उद्यानं नास्ति पाताले न भूमौ यन्न वा दिवि ।। १४१&lt;br&gt;&#xA;इत्युक्त्वा दिव्यमुद्यानं सा निर्माय स्वमायया ।&lt;br&gt;&#xA;कलिङ्गसेनामामन्त्र्य सोत्कां सोमप्रभा ययौ ।। १४२&lt;br&gt;&#xA;ततो निशि प्रभातायामकस्मान्नन्दनं दिवः ।&lt;br&gt;&#xA;भूमाविव च्युतं लोको ददर्शोद्यानमत्र तत् ।। १४३&lt;br&gt;&#xA;बुद्ध्वाथ राजा वत्सेशः सभार्यः सचिवैः सह ।&lt;br&gt;&#xA;नरवाहनदत्तश्च सानुगोऽत्र समाययौ ।। १४४.&lt;br&gt;&#xA;ददृशुस्ते तमुद्यानं सदा पुष्पफलद्रुमम् ।&lt;br&gt;&#xA;नानामणिमयस्तम्भभित्तिभूभागवापिकम् ।। १४५&lt;br&gt;&#xA;सुवर्णवर्णविहगं दिव्यसौरभमारुतम् ।&lt;br&gt;&#xA;देवादेशावतीर्णं तत्स्वर्गान्तरमिव क्षितौ ।। १४६&lt;br&gt;&#xA;दृष्ट्वा तदद्भुतं राजा किमेतदिति पृष्टवान् ।&lt;br&gt;&#xA;कलिङ्गसेनामातिथ्यव्यग्रां वत्सेश्वरस्तदा ।। १४७&lt;br&gt;&#xA;सा प्रत्युवाच सर्वेषु शृण्वत्सु नृपतिं च तम् ।&lt;br&gt;&#xA;विश्वकर्मावतारोऽस्ति मयो नाम महासुरः ।। १४८&lt;br&gt;&#xA;युधिष्ठिरस्य यश्चक्रे पुरं रम्यं च वज्रिणः ।&lt;br&gt;&#xA;तस्य सोमप्रभा नाम तनयास्ति सखी मम ।। १४९&lt;br&gt;&#xA;तया रात्राविहागत्य मत्समीपं स्वमायया ।&lt;br&gt;&#xA;प्रीत्या कृतमिदं दिव्यमुद्यानं मत्सुताकृते ।। १५०&lt;br&gt;&#xA;इत्युक्त्वा यच्च सख्यास्या भूतं भाव्युदितं तया ।&lt;br&gt;&#xA;तत्तयैवोक्तमित्युक्त्वा तदा सर्वं शशंस सा ।। १५१&lt;br&gt;&#xA;ततः कलिङ्गसेनोक्तिं ससंवादामवेक्ष्य ताम् ।&lt;br&gt;&#xA;निरस्तसंशयाः सर्वे तोषं तत्रातुलं ययुः ।। १५२&lt;br&gt;&#xA;कलिङ्गसेनातिथ्येन निनाय दिवसं च तम् ।&lt;br&gt;&#xA;उद्यानेऽत्रैव वत्सेशो भार्यापुत्रादिभिः सह ।। १५३&lt;br&gt;&#xA;अन्येद्युर्निर्गतो द्रष्टुं देवं देवकुले च सः ।&lt;br&gt;&#xA;ददर्श नृपतिर्बह्वीः सुवस्त्राभरणाः स्त्रियः ।।. १५४&lt;br&gt;&#xA;का यूयमिति पृष्टाश्च तेन तास्तं बभाषिरे ।&lt;br&gt;&#xA;वयं विद्याः कलाश्चैतास्त्वत्पुत्रार्थमिहागताः ।। १५५&lt;br&gt;&#xA;गत्वा विशाम खस्तान्तरित्युक्त्वा तास्तिरोऽभवन् ।&lt;br&gt;&#xA;सविस्मयः स राजापि वत्सेशोऽभ्यन्तरं ययौ ।। १५६&lt;br&gt;&#xA;तत्र वासवदत्तायै देव्यै मन्त्रिगणाय च ।&lt;br&gt;&#xA;तच्छशंसाभ्यनन्दंस्ते देवतानुग्रहं च तम् ।। १५७&lt;br&gt;&#xA;ततो राजनिदेशेन वीणा वासवदत्तया ।&lt;br&gt;&#xA;नरवाहनदत्तेऽत्र प्रविष्टे जगृहे क्षणात् ।। १५८&lt;br&gt;&#xA;वादयन्तीं ततस्तां च मातरं विनयेन सः ।&lt;br&gt;&#xA;राजपुत्रोऽब्रवीद्वीणा च्युता स्थानादसाविति ।। १५९&lt;br&gt;&#xA;त्वं वादय गृहाणैतामिति पित्रोदितेऽथ सः ।&lt;br&gt;&#xA;वीणामवादयत्कुर्वन्गन्धर्वानपि विस्मितान् ।। १६०&lt;br&gt;&#xA;एवं सर्वासु विद्यासु कलासु च परीक्षितः ।&lt;br&gt;&#xA;पित्रा यावद्वृतस्ताभिः स्वयं सर्वं विवेद सः ।। १६१&lt;br&gt;&#xA;वीक्ष्य तं सगुणं पुत्रं वत्सेशस्तामशिक्षयत् ।&lt;br&gt;&#xA;कलिङ्गसेनातनयां नृत्तं मदनमञ्चुकाम् ।। १६२&lt;br&gt;&#xA;यथा यथा पूर्णकला साभूत्तनुरिवैन्दवी ।&lt;br&gt;&#xA;नरवाहनदत्ताब्धिश्चुक्षुभे स तथा तथा ।। १६३&lt;br&gt;&#xA;अरंस्त तां च गायन्तीं नृत्यन्तीं च विलोकयन् ।&lt;br&gt;&#xA;पठन्तीमिव कामाज्ञामङ्गाद्यभिनयैर्वृताम् ।। १६४&lt;br&gt;&#xA;सापि क्षणमपश्यन्ती तमुदश्रुः सुधामयम् ।&lt;br&gt;&#xA;कान्तमासीदुषःकाले जलार्द्रेव कुमुद्वती ।। १६५&lt;br&gt;&#xA;सततं चासहः स्थातुं तन्मुखालोकनं विना ।&lt;br&gt;&#xA;नरवाहनदत्तोऽसौ तत्तदुद्यानमाययौ ।। १६६&lt;br&gt;&#xA;तत्र पार्श्वं तयानीय सुतां मदनमञ्चुकाम् ।&lt;br&gt;&#xA;कलिङ्गसेनया प्रीत्या रज्यमानः स तस्थिवान् ।। १६७&lt;br&gt;&#xA;गोमुखश्चास्य चित्तज्ञः स्वामिनोऽत्र चिरस्थितिम् ।&lt;br&gt;&#xA;इच्छन्कलिङ्गसेनायै तां तामकथयत्कथाम् ।। १६८&lt;br&gt;&#xA;चित्तग्रहेण तेनास्या राजपुत्रस्तुतोष सः ।&lt;br&gt;&#xA;हृदयानुप्रवेशो हि प्रभोः संवननं परम् ।। १६९&lt;br&gt;&#xA;नृत्तादियोग्यां कुरुते तस्मिन्मदनमञ्चुकाम् ।&lt;br&gt;&#xA;तत्र स्वयं च संगीतवेश्मन्युद्यानवर्तिनि ।। १७०&lt;br&gt;&#xA;नरवाहनदत्तः स ह्रेपयन्वरचारणान् ।&lt;br&gt;&#xA;तस्यां प्रियायां नृत्यन्त्यां सर्वातोद्यान्यवादयत् ।। १७१&lt;br&gt;&#xA;जिगाय चागतान्दिग्भ्यो विविधान्पण्डितांस्तथा ।&lt;br&gt;&#xA;गजाश्वरथशस्त्रास्त्रचित्रपुस्तादिकोविदः ।। १७२&lt;br&gt;&#xA;एवं विहरतो विद्यास्वयंवरवृतस्य ते ।&lt;br&gt;&#xA;नरवाहनदत्तस्य शैशवे वासरा ययुः ।। १७३&lt;br&gt;&#xA;एकदा चात्र यात्रायामुद्यानं स प्रियासखः ।&lt;br&gt;&#xA;ययौ नागवनं नाम राजपुत्रः समन्त्रिकः ।। १७४&lt;br&gt;&#xA;तत्राभिलाषिणी काचिद्वणिग्भार्या निराकृता ।&lt;br&gt;&#xA;इयेष गोमुखं हन्तुं सविषाहृतपानका ।। १७५&lt;br&gt;&#xA;तद्विवेद च तत्सख्या मुखादत्र स गोमुखः ।&lt;br&gt;&#xA;नाददे पानकं तच्च स्त्रिय एवं निनिन्द च ।। १७६&lt;br&gt;&#xA;अहो धात्रा पुरा सृष्टं साहसं तदनु स्त्रियः ।&lt;br&gt;&#xA;नैतासां दुष्करं किचिन्निसर्गादिह विद्यते ।। १७७&lt;br&gt;&#xA;नूनं स्त्री नाम सृष्टेयममृतेन विषेण च ।&lt;br&gt;&#xA;अनुरक्तामृतं सा हि विरक्ता विषमेव च ।। १७८&lt;br&gt;&#xA;ज्ञायते कान्तवदना केन प्रच्छन्नपातका ।&lt;br&gt;&#xA;कुस्त्री प्रफुल्लकमला मूढनक्रेव पद्मिनी ।। १७९&lt;br&gt;&#xA;दिवः पतति काचित्तु गुणचक्रप्रचोदिनी ।&lt;br&gt;&#xA;भर्तृश्लाघासहा सुस्त्री प्रभा भानोरिवामला ।। १८०&lt;br&gt;&#xA;हन्त्येवाशु गृहीतान्या पररक्ता गतस्पृहा ।&lt;br&gt;&#xA;पापा विरागविषभृद्भर्तारं भुजगीव सा ।। १८१&lt;br&gt;&#xA;तथा हि कुत्रचिद्ग्रामे शत्रुघ्न इति कोऽप्यभूत् ।&lt;br&gt;&#xA;पुरुषस्तस्य भार्या च बभूव व्यभिचारिणी ।। १८२&lt;br&gt;&#xA;स ददर्शैकदा सायं भार्यां तां जारसंगताम् ।&lt;br&gt;&#xA;जघान तं च तज्जारं खड्गेनान्तर्गृहस्थितम् ।। १८३&lt;br&gt;&#xA;रात्र्यपेक्षी च स्थौ स द्वारि भार्यां निरुध्य ताम् ।&lt;br&gt;&#xA;तत्कालं च निवासार्थी तमत्र पथिकोऽभ्यगात् ।। १८४&lt;br&gt;&#xA;दत्त्वा तस्याश्रयं युक्त्या तेनैव सह तं हतम् ।&lt;br&gt;&#xA;पारदारिकमादाय रात्रौ तत्राटवीं ययौ ।। १८५&lt;br&gt;&#xA;तत्रान्धकूपे यावत्स शवं क्षिपति तं तया ।&lt;br&gt;&#xA;तावदागतया पश्चात्क्षिप्तः सोऽप्यत्र भार्यया ।। १८६&lt;br&gt;&#xA;एवं कुयोषित्कुरुते किं किं नाम न साहसम् ।&lt;br&gt;&#xA;इति स्त्रीचरितं बालोऽप्यनिन्दत्सोऽत्र गोमुखः ।। १८७&lt;br&gt;&#xA;ततो नागवने तत्र नागानभ्यर्च्य स स्वयम् ।&lt;br&gt;&#xA;नरवाहनदत्तोऽगात्स्वावासं सपरिच्छदः ।। १८८&lt;br&gt;&#xA;तत्र जिज्ञासुरन्येद्युः सचिवान्गोमुखादिकान् ।&lt;br&gt;&#xA;जानन्नपि स पप्रच्छ राजनीतेः समुच्चयम् ।। १८९&lt;br&gt;&#xA;सर्वज्ञस्त्वं तथाप्येतद्ब्रूमः पृष्टा वयं त्वया ।&lt;br&gt;&#xA;इत्युक्त्वा सारमन्योन्यं ते निश्चित्यैवमब्रुवन् ।। १९०&lt;br&gt;&#xA;आरुह्य नृपतिः पूर्वमिन्द्रियाश्वान्वशीकृतान् ।&lt;br&gt;&#xA;कामक्रोधादिकाञ्जित्वा रिपूनाभ्यन्तरांश्च तान् ।। १९१&lt;br&gt;&#xA;जयेदात्मानमेवादौ विजयायान्यविद्विषाम् ।&lt;br&gt;&#xA;अजितात्मा हि विवशी वशीकुर्यात्कथं परम् ।। १९२&lt;br&gt;&#xA;ततो जानपदत्वादिगुणयुक्तांश्च मन्त्रिणः ।&lt;br&gt;&#xA;पुरोहितं चाथर्वज्ञं कुर्याद्दक्षं तपोन्वितम् ।। १९३&lt;br&gt;&#xA;उपाधिभिर्भये लोभे धर्मे कामे परीक्षितान् ।&lt;br&gt;&#xA;योग्येष्वमात्यान्कार्येषु युञ्जीतान्तरवित्तमः ।। १९४&lt;br&gt;&#xA;सत्यं द्वेषप्रयुक्तं वा स्नेहोक्तं स्वार्थसंहतम् ।&lt;br&gt;&#xA;वचस्तेषां परीक्षेत मिथः कार्येषु जल्पताम् ।। १९५&lt;br&gt;&#xA;सत्ये तुष्येदसत्ये तु यथार्हं दण्डमाचरेत् ।&lt;br&gt;&#xA;जिज्ञासेत पृथक्चैषां चारैराचरितं सदा ।। १९६&lt;br&gt;&#xA;इत्यनावृतदृक्पश्यन्कार्याण्युत्खाय कण्टकान् ।&lt;br&gt;&#xA;उपार्ज्य कोषदण्डादि साधयेद्बद्धमूलताम् ।। १९७&lt;br&gt;&#xA;उत्साहप्रभुतामन्त्रशक्तित्रययुतस्ततः ।&lt;br&gt;&#xA;परदेशजिगीषुः स्याद्विचार्य स्वपरान्तरम् ।। १९८&lt;br&gt;&#xA;आप्तैः श्रुतान्वितैः प्राज्ञैर्मन्त्रं कुर्यादनायतम् ।&lt;br&gt;&#xA;तैर्निश्चितं स्वबुद्ध्या तत्सर्वाङ्गं परिशोधयेत् ।। १९९&lt;br&gt;&#xA;सामदानाद्युपायज्ञो योगक्षेमं प्रसाधयेत् ।&lt;br&gt;&#xA;प्रयुञ्जीत ततः संधिविग्रहादीन्गुणांश्च षट् ।। २००&lt;br&gt;&#xA;एवं वितन्द्रो विदधत्स्वदेशपरदेशयोः ।&lt;br&gt;&#xA;चिन्तां राजा जयत्येव न पुनर्जातु जीयते ।। २०१&lt;br&gt;&#xA;अज्ञस्तु कामलोभान्धो वृथा मार्गप्रदर्शिभिः ।&lt;br&gt;&#xA;नीत्वा श्वभ्रेषु निक्षिप्य मुष्यते धूर्तचेटकैः ।। २०२&lt;br&gt;&#xA;नैवावकाशं लभते राज्ञस्तस्यान्तिकेऽपरः ।&lt;br&gt;&#xA;धूर्तैर्निबद्धवाटस्य शालेरिव कृषीवलैः ।। २०३&lt;br&gt;&#xA;अन्तर्भूय रहस्येषु तैर्वशीक्रियते हि सः ।&lt;br&gt;&#xA;ततः श्रीरविशेषज्ञात्खिन्ना तस्मात्पलायते ।। २०४&lt;br&gt;&#xA;तस्माज्जितात्मा राजा स्याद्युक्तदण्डो विशेषवित् ।&lt;br&gt;&#xA;प्रजानुरागादेवं हि स भवेद्भाजनं श्रियः ।। २०५&lt;br&gt;&#xA;पूर्वं च शूरसेनाख्यो भृत्यैकप्रत्ययो नृपः ।&lt;br&gt;&#xA;सचिवैः पेटकं कृत्वा भुज्यते स्म वशीकृतः ।। २०६&lt;br&gt;&#xA;यस्तस्य सेवको राज्ञस्तस्मै तन्मन्त्रिणोऽत्र ते ।&lt;br&gt;&#xA;दातुं नैच्छंस्तृणमपि दित्सत्यपि च भूपतौ ।। २०७&lt;br&gt;&#xA;तेषां तु सेवको योऽत्र ददुस्तस्मै स्वयं च ते ।&lt;br&gt;&#xA;ते च विज्ञप्य राजानमनर्हायाप्यदापयन् ।। २०८&lt;br&gt;&#xA;तद्दृष्ट्वा स नृपो बुद्ध्वा शनैस्तद्धूर्तपेटकम् ।&lt;br&gt;&#xA;अन्योन्यं प्रज्ञया युक्त्या सचिवांस्तानभेदयत् ।। २०९&lt;br&gt;&#xA;भिन्नेषु तेषु नष्टेषु मिथः पैशुन्यकारिषु ।&lt;br&gt;&#xA;सम्यक्छशास राज्यं तत्स राजान्यैरवञ्चितः ।। २१०&lt;br&gt;&#xA;हरिसिंहश्च राजाभूत्सामात्यो नीतितत्त्ववित् ।&lt;br&gt;&#xA;कृतभक्तबुधामात्यः सदुर्गः सार्थसंचयः ।। २११&lt;br&gt;&#xA;अनुरक्ताः प्रजाः कृत्वा चेष्टते स्म यथा तथा ।&lt;br&gt;&#xA;चक्रवर्त्यभियुक्तोऽपि न जगाम पराभवम् ।। २१२&lt;br&gt;&#xA;एवं विचारश्चिन्ता च सारं राज्येऽधिकं नु किम् ।&lt;br&gt;&#xA;इत्याद्युक्त्वा यथास्वं ते विरेमुर्गोमुखादयः ।। २१३&lt;br&gt;&#xA;नरवाहनदत्तश्च तेषां श्रद्धाय तद्वचः ।&lt;br&gt;&#xA;चिन्त्ये पुरुषकर्तव्येऽप्यचिन्त्यं दैवमभ्यधात् ।। २१४&lt;br&gt;&#xA;ततश्चोत्थाय तैरेव साकं तां प्रेक्षितुं ययौ ।&lt;br&gt;&#xA;स विलम्बकृतोत्कण्ठां प्रियां मदनमञ्चुकाम् ।। २१५&lt;br&gt;&#xA;प्राप्ते तन्मन्दिरं तस्मिन्नासनस्थे कृतादरा ।&lt;br&gt;&#xA;क्षणं कलिङ्गसेनात्र गोमुखं विस्मिताब्रवीत् ।। २१६&lt;br&gt;&#xA;नरवाहनदत्तेऽत्र राजसूतावनागते ।&lt;br&gt;&#xA;उत्सुका पदवीमस्य द्रष्टुं मदनमञ्चुका ।। २१७&lt;br&gt;&#xA;हर्म्याग्रभूमिमारूढा गोमुखानुगता मया ।&lt;br&gt;&#xA;यावत्तावत्पुमानेको नभसोऽत्रावतीर्णवान् ।। २१८&lt;br&gt;&#xA;स किरीटी च खड्गी च मां दिव्याकृतिरब्रवीत् ।&lt;br&gt;&#xA;अहं मानसवेगाख्यो राजा विद्याधरेश्वरः ।। २१९&lt;br&gt;&#xA;स्वःस्त्री सुरभिदत्ताख्या त्वं च शापच्युता भुवि ।&lt;br&gt;&#xA;सुता च तव दिव्येयमेतन्मे विदितं किल ।। २२०&lt;br&gt;&#xA;तद्देहि मे सुतामेतां संबन्धः सदृशो ह्ययम् ।&lt;br&gt;&#xA;इत्युक्ते तेन सहसा विहस्याहं तमब्रवम् ।। २२१&lt;br&gt;&#xA;नरवाहनदत्तोऽस्या भर्ता देवैर्विनिर्मितः ।&lt;br&gt;&#xA;सर्वेषां योऽत्र युष्माकं चक्रवर्ती भविष्यति ।। २२२&lt;br&gt;&#xA;इत्युक्तः स मयोत्पत्य व्योम विद्याधरो गतः ।&lt;br&gt;&#xA;मत्पुत्रीनयनोद्वेगाकाण्डविद्युल्लतोपमः ।। २२३&lt;br&gt;&#xA;तच्छ्रुत्वा गोमुखोऽत्रवादीज्जातेऽस्मिन्स्वामिनीह नः ।&lt;br&gt;&#xA;राजपुत्रेऽन्तरिक्षोक्तेर्बुद्ध्वामुं भाविनं प्रभुम् ।। २२४&lt;br&gt;&#xA;पापं विधातुमप्यैच्छन्सद्यो विद्याधरा हि ते ।&lt;br&gt;&#xA;उच्छृङ्खलो नियन्तारं क इच्छेद्बलिनं प्रभुम् ।। २२५&lt;br&gt;&#xA;ततोऽयं रक्षितः साक्षाद्गणानादिश्य शंभुना ।&lt;br&gt;&#xA;नारदोक्तिरियं तातेनोच्यमाना श्रुता मया ।। २२६&lt;br&gt;&#xA;अतो विद्याधराः संप्रत्येतेऽस्माकं विरोधिनः ।&lt;br&gt;&#xA;श्रुत्वा कलिङ्गसेनैतत्स्ववृत्तान्तभियाब्रवीत् ।। २२७&lt;br&gt;&#xA;मायया तर्हि नो यावन्मद्वन्मदनमञ्चुका ।&lt;br&gt;&#xA;वक्ष्यते राजपुत्रेण किं न तावद्विवाह्यते ।। २२८&lt;br&gt;&#xA;एतत्कलिङ्गसेनातः श्रुत्वा तां गोमुखादयः ।&lt;br&gt;&#xA;ऊचुस्त्वयैव कार्येऽस्मिन्वत्सेशः प्रेर्यतामिति ।। २२९&lt;br&gt;&#xA;ततस्तद्गतधीस्तस्मिन्नुद्याने व्यहरद्दिनम् ।&lt;br&gt;&#xA;नरवाहनदत्तस्तां पश्यन्मदनमञ्चुकाम् ।। २३०&lt;br&gt;&#xA;उत्फुल्लपद्मवदना दलत्कुवलयेक्षणाम् ।&lt;br&gt;&#xA;बन्धूककमनीयौष्ठीं मन्दारस्तबकस्तनीम् ।। २३१&lt;br&gt;&#xA;शिरीषसुकुमाराङ्गीं पञ्चपुष्पमयीमिव ।&lt;br&gt;&#xA;एकामेव जगज्जेत्रीं स्मरेण विहितामिषुम् ।। २३२&lt;br&gt;&#xA;कलिङ्गसेनाप्यन्येद्युर्गत्वा वत्सेश्वरं स्वयम् ।&lt;br&gt;&#xA;सुताविवाहहेतोस्तद्यथाभीष्टं व्यजिज्ञपत् ।। २३३&lt;br&gt;&#xA;वत्सेशोऽपि विसृज्यैतामाहूय निजमन्त्रिणः ।&lt;br&gt;&#xA;देव्यां वासवदत्तायां स्थितायां निजगाद तान् ।। २३४&lt;br&gt;&#xA;कलिङ्गसेना त्वरते सुतोद्वाहाय तत्कथम् ।&lt;br&gt;&#xA;कुर्मो यद्बन्धकीत्येतां लोको वक्त्युत्तमामिति ।। २३५&lt;br&gt;&#xA;लोकश्च सर्वदा रक्ष्यस्तत्प्रवादेन किं पुरा ।&lt;br&gt;&#xA;रामभद्रेण शुद्धापि त्यक्ता देवी न जानकी ।। २३६&lt;br&gt;&#xA;अम्बा हृतापि भीष्मेण यत्नाद्भ्रातुः कृते तथा ।&lt;br&gt;&#xA;प्रतीपं किं न वा त्यक्ता वृतपूर्वान्यभर्तृका ।। २३७&lt;br&gt;&#xA;एवं कलिङ्गसेनैषा स्वयंवरवृते मयि ।&lt;br&gt;&#xA;व्यूढा मदनवेगेन तेनैतां गर्हते जनः ।। २३८&lt;br&gt;&#xA;अतोऽस्यास्तनयामेतां गान्धर्वविधिना स्वयम् ।&lt;br&gt;&#xA;नरवाहनदत्तोऽसावुद्वहत्वनुरूपिकाम् ।। २३९&lt;br&gt;&#xA;इत्युक्ते वत्सराजेन स्माह यौगन्धरायणः ।&lt;br&gt;&#xA;इच्छेत्कलिङ्गसेनैतदनौचित्यं कथं प्रभो ।। २४०&lt;br&gt;&#xA;दिव्यैषा हि न सामान्या ससुतेत्यसकृद्गतम् ।&lt;br&gt;&#xA;मित्त्रेण चैतदुक्तं मे ज्ञानिना ब्रह्मरक्षसा ।। २४१&lt;br&gt;&#xA;इत्यादि तत्र ते यावद्विमृशन्ति परस्परम् ।&lt;br&gt;&#xA;एवं माहेश्वरी तावद्वाणी प्रादुरभूद्दिवः ।। २४२&lt;br&gt;&#xA;मन्नेत्रानलदग्धस्य सृष्टस्यात्र मनोभुवः ।&lt;br&gt;&#xA;नरवाहनदत्तस्य मयैवैषा विनिर्मिता ।। २४३&lt;br&gt;&#xA;तपस्तुष्टेन भार्यास्य रतिर्मदनमञ्चुका ।&lt;br&gt;&#xA;एतया सहितश्चायं सर्वान्तःपुरमुख्यया ।। २४४&lt;br&gt;&#xA;विद्याधराधिराज्यं स दिव्यं कल्पं करिष्यति ।&lt;br&gt;&#xA;मत्प्रसादाद्विजित्यारीनित्युक्त्वा विरराम वाक् ।। २४५&lt;br&gt;&#xA;श्रुत्वैतां भगवद्वाणीं वत्सेशः सपरिच्छदः ।&lt;br&gt;&#xA;तं प्रणम्य सुतोद्वाहे सानन्दो निश्चयं व्यधात् ।। २४६&lt;br&gt;&#xA;अथ स सचिवमुख्यं पूर्वविज्ञाततत्त्वं नरपतिरभिनन्द्याहूय मौहूर्तिकांश्च ।&lt;br&gt;&#xA;शुभफलदमपृच्छल्लग्नमूचुस्तु ते तं कतिपयदिनमध्ये भाविनं प्राप्तपूजाः ।। २४७&lt;br&gt;&#xA;कालं मनागनुभविष्यति कंचिदत्र पुत्रो वियोगमनया सह भार्यया ते ।&lt;br&gt;&#xA;जानीमहे वयमिदं निजशास्त्रदृष्ट्या वत्सेश्वरेति जगदुर्गणकाः पुनस्ते ।। २४८&lt;br&gt;&#xA;ततः स सूनोर्निजवैभवोचितं विवाहसंभारविधिं व्यधान्नृपः ।&lt;br&gt;&#xA;तथा यथास्य स्वपुरी न केवलं पृथिव्यपि क्षोभमगात्तदुद्यमात् ।। २४९&lt;br&gt;&#xA;प्राप्ते विवाहदिवसेऽथ कलिङ्गसेना पित्रा निसृष्टनिजदिव्यविभूषणायाः ।&lt;br&gt;&#xA;तस्याः प्रसाधनविधिं दुहितुश्चकार सोमप्रभा पतिनिदेशवशागता च ।। २५०&lt;br&gt;&#xA;कृतदिव्यकौतुका सा सुतरामथ मदनमञ्चुका विबभौ ।&lt;br&gt;&#xA;नन्वेवमेव कान्ता चन्द्रतनुः कार्तिकानुगता ।। २५१&lt;br&gt;&#xA;दिव्याङ्गनाश्च तस्या हराज्ञया श्रूयमाणगीतरवाः ।&lt;br&gt;&#xA;तद्रूपजिताच्छन्ना ह्रीता इव मङ्गलं विदधुः ।। २५२&lt;br&gt;&#xA;भक्तानुकम्पिनि जयाद्रिसुते त्वयाद्य रत्यास्तपः स्वयमुपेत्य कृतं कृतार्थम् ।&lt;br&gt;&#xA;इत्यादि दिव्यवरचारणवाद्यमिश्रवाक्यानुमेयमपि संदधतेऽत्र गौर्याः ।। २५३&lt;br&gt;&#xA;अथ नरवाहदत्तः प्रविवेश स मदनमञ्चुकाध्युषितम् ।&lt;br&gt;&#xA;कृतवरकौतुकशोभी विविधमहातोद्यभृद्विवाहगृहम् ।। २५४&lt;br&gt;&#xA;निर्वर्त्य तत्र बहलोद्यतविप्रमत्तवीवाहमङ्गलविधिं च वधूवरौ तौ ।&lt;br&gt;&#xA;वेदीं समारुरुहतुर्ज्वलिताग्निमुच्चै राज्ञां शिरोभुवमिवामलरत्नदीपाम् ।। २५५&lt;br&gt;&#xA;यदि युगपदिहेन्दुमूर्तिभानू कनकगिरिं भ्रमतोऽमितः कदाचित् ।&lt;br&gt;&#xA;भवति तदुपमा तयोस्तदानीं जगति वधूवरयोः प्रदक्षिणेऽग्नेः ।। २५६&lt;br&gt;&#xA;यथा विवाहोत्सवतूर्यनादानपोथयन्दुन्दुभयोऽन्तरिक्षे ।&lt;br&gt;&#xA;तथा वधूत्सारितहोमलाजाः सुरोज्झिताः कौसुमवृष्टयोऽत्र ।। २५७&lt;br&gt;&#xA;ततः कनकराशिभिर्मणिमयैश्च जामातरं समर्चयदुदारधीः किल कलिङ्गसेना तथा ।&lt;br&gt;&#xA;यथात्र बुबुधे जनैरपि सुदुर्गतोऽस्याः पुरः स काममलकापतिः कृपणभूभृतोऽन्ये तु के ।। २५८&lt;br&gt;&#xA;निष्पन्नतादृशचिराभिमतानुरूपपाणिग्रहोत्सवविधी च वधूवरौ तौ ।&lt;br&gt;&#xA;अभ्यन्तरं विविशतुः प्रमदोपरुद्धं लोकस्य मानसमिवामलचित्रभक्ति ।। २५९&lt;br&gt;&#xA;सद्वाहिनीपरिगतैरपि विश्ववन्द्यशौर्याश्रितैरपि जितावनतैर्नरेन्द्रैः ।&lt;br&gt;&#xA;सा वारिराशिभिरिवाशु पुरी पुपूरे वत्सेश्वरस्य सदुपायनरत्नहस्तैः ।। २६०&lt;br&gt;&#xA;अनुजीविजनाय सोऽपि राजा व्यकिरद्धेम तथा महोत्सवेऽस्मिन् ।&lt;br&gt;&#xA;यदि परमभवन्न जातरूपा जननीगर्भगता यथास्य राष्ट्रे ।। २६१&lt;br&gt;&#xA;वरचारणनर्तकीसमूहैर्विविधदिगन्तसमागतैस्तदात्र ।&lt;br&gt;&#xA;परितः स्तवनृत्तगीतवाद्यैर्बुबुधे तन्मय एव जीवलोकः ।। २६२&lt;br&gt;&#xA;वातोद्धूतपताकाबाहुलता चोत्सवेऽत्र कौशाम्बी ।&lt;br&gt;&#xA;सापि ननर्तेव पुरी पौरस्त्रीरचितमण्डनाभरणा ।। २६३&lt;br&gt;&#xA;एवं च स प्रतिदिनं परिवर्धमानो निर्वर्त्यते स्म सुचिरेण महोत्सवोऽत्र ।&lt;br&gt;&#xA;सर्वः सदैव च सुहृत्स्वजनो जनश्च हृष्टस्ततः किमपि पूर्णमनोरथोऽभूत् ।। २६४&lt;br&gt;&#xA;स च नरवाहनदत्तो युवराजो मदनमञ्चुकासहितः ।&lt;br&gt;&#xA;भजते स्म सुचिरकाङ्क्षितमुदयैषी जीवलोकसुखम् ।। २६५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे मदनमञ्चुकालम्बकेऽष्टमस्तरङ्गः ।&lt;/p&gt;</description>
    </item>
  </channel>
</rss>
