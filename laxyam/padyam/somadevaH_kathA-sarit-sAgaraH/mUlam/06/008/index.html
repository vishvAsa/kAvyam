<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/06/008/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/06/008/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००८">
  <meta property="og:description" content="ततः कलिङ्गसेनायाः स्मरन्ननुपमं वपुः ।
एकदा मन्मथाविष्टो निशि वत्सेश्वरोऽभवत् ।।
उत्थाय खड्गहस्तः सन्गत्वैव प्रविवेश सः ।
एकाकी मन्दिरं तस्याः कृतातिथ्यादरस्तया ।। २
तत्र प्रार्थयमानस्तां भार्यार्थे स महीपतिः ।
परपत्न्यहमस्मीति प्रत्याख्यातस्तयाब्रवीत् ।। ३
तृतीयं पुरुषं प्राप्ता यतस्त्वमसि बन्धकी ।
परदारगतो दोषो न मे त्वद्गमने ततः ।। ४
एवं कलिङ्गसेना सा राज्ञोक्ता प्रत्युवाच तम् ।
त्वदर्थमागता राजन्नहं विद्याधरेण हि ।। ५५
व्यूढा मदनवेगेन स्वैरं त्वद्रूपधारिणा ।
स एवैकश्च भर्ता मे तत्कस्मादस्मि बन्धकी ।। ६
किं वातिक्रान्तबन्धूनां स्वेच्छाचारहतात्मनाम् ।
इमास्ता विपदः स्त्रीणां कुमारीणां कथैव का ।। ७
दृष्टाशकुनया सख्या निषिद्धापि व्यसर्जयम् ।
त्वत्पार्श्वं यदहं दूतं तस्य चेदं फलं मम ।। ८
तत्स्पृश्यसि बलान्मां चेत्प्राणांस्त्यक्ष्याम्यहं ततः ।
का नाम कुलजा हि स्त्री भर्तृद्रोहं करिष्यति ।। ९
तथा च कथयाम्यत्र तव राजन्कथां शृणु ।
पुराभूदिन्द्रदत्ताख्यश्चेदिदेशमहीपतिः ।। १०
स पापशोधने तीर्थे कीर्त्यै देवकुलं महत् ।
चक्रे यशःशरीरार्थी शरीरं वीक्ष्य भङ्गुरम् ।। ११
तच्च भक्तिरसाच्छश्वदीक्षितुं स ययौ नृपः ।
सर्वश्च तीर्थस्नानाय सदा तत्राययौ जनः ।। १२
एकदा च ददर्शैकां तीर्थस्नानार्थमागताम् ।
स राजात्र वणिग्भार्यां प्रवासस्थितभर्तृकाम् ।। १३
स्वच्छकान्तिसुधासिक्तां चित्ररूपविभूषणाम् ।
जङ्गमामिव कंदर्पराजधानीं मनोरमाम् ।। १४
त्वयाहं विजये विश्वमिति प्रीत्येव पादयोः ।
आश्लिष्टां पञ्चबाणस्य तूणीरद्वयशोभया ।। १५
सा दृष्टैव मनस्तस्य जहार नृपतेस्तथा ।
यथान्विष्य गृहं तस्याः स ययौ विवशो निशि ।। १६
तां च प्रार्थयमानः सञ्जगदे स तया नृपः ।
रक्षिता त्वं न युक्तं ते परदाराभिमर्शनम् ।। १७
हठात्स्पृशसि वा मां चेदधर्मस्ते महान्भवेत् ।
मरिष्यामि च सद्योऽहं न सहिष्ये च दूषणम् ।। १८
इत्युक्तेऽपि तया तस्मिन्बलं राज्ञि चिकीर्षति ।
शीलभ्रंशभयात्तस्याः सद्यो हृदयमस्फुटत् ।। १९
तद्दृष्ट्वा सपदि ह्रीतः स गत्वैव यथागतम् ।
दिनैस्तेनानुतापेन राजा पञ्चत्वमाययौ ।। २०
इत्याख्याय कथामेतां सभयप्रश्रयानता ।
भूयः कलिङ्गसेना सा वत्सेश्वरमभाषत ।। २१
तस्मादधर्मे मत्प्राणहरणे मा मतिं कृथाः ।
इहाश्रिताया वस्तुं मे देहि याम्यन्यतोऽन्यथा ।। २२
एतत्कलिङ्गसेनातः श्रुत्वा वत्सेश्वरोऽथ सः ।
विचार्य विरतो भूत्वा धर्मज्ञस्तामभाषत ।। २३
राजपुत्रि वस स्वेच्छं भर्त्रा सममिहाधुना ।
नाहं वक्ष्यामि ते किंचिदिदानीं मा भयं कृथाः ।। २४
इत्युक्त्वैव गते तस्मिन्स्वैरं राज्ञि स्वमन्दिरम् ।
श्रुत्वा मदनवेगस्तन्नभसोऽवततार सः ।। २५
प्रिये साधु कृतं नैवमकरिष्यः शुभे यदि ।
नाभविष्यच्छुभं यस्मान्नासहिष्यत तन्मया ।। २६
इत्युक्त्वा सान्त्वयित्वा तां निशां नीत्वा तया सह।
तत्रैव गच्छन्नागच्छन्नासीद्विद्याधरोऽथ सः ।। २७
कलिङ्गसेनापि च सा पत्यौ विद्याधरेश्वरे ।
तत्रास्त मर्त्यभावेऽपि दिव्यभोगसुखान्विता ।। २८
वत्सराजोऽपि तच्चिन्तां मुक्त्वा मन्त्रिवचः स्मरन् ।
ननन्द लब्धं मन्वानो देवीं राज्यं सुतं तथा ।। २९
देवी वासवदत्ता च मन्त्री यौगन्धरायणः ।
अभूतां निर्वृतौ सिद्धे नीतिकल्पलताफले ।। ३०
अथ गच्छत्सु दिवसेष्वापाण्डुमुखपङ्कजा ।
दध्रे कलिङ्गसेना सा गर्भमुत्पन्नदोहदा ।। ३१
तुङ्गौ विरेजतुस्तस्याः स्तनावाश्यामचूचुकौ ।
निधानकुम्भौ कामस्य मदमुद्राङ्किताविव ।। ३२
ततो मदनवेगस्तामुपेत्य पतिरभ्यधात् ।
कलिङ्गसेने दिव्यानामस्माकं समयोऽस्त्ययम् ।। ३३
जातं मानुषगर्भं यन्मुक्त्वा यामो विदूरतः ।
कण्वाश्रमे न तत्याज मेनका किं शकुन्तलाम् ।। ३४
त्वं यद्यप्यप्सराः पूर्वं तदप्यविनयान्निजात् ।
शक्रशापेन संप्राप्ता मानुष्यं देवि सांप्रतम् ।। ३५
तेनैव बन्धकीशब्दो जातः साध्व्या अपीह ते ।
तस्मादपत्यं रक्षेस्त्वं स्थानं यास्याम्यहं निजम् ।। ३६
स्मरिष्यसि यदा मां च संनिधास्ये तदा तव ।
एवं कलिङ्गसेनां तामुक्त्वा साश्रुविलोचनाम् ।। ३७
समाश्वास्याथ दत्त्वा च तस्यै तद्रत्नसंचयम् ।
तच्चित्तः समयाकृष्टो ययौ विद्याधरेश्वरः ।। ३८
कलिङ्गसेनाप्यत्रासीदपत्याशां सखीमिव ।
आलम्ब्य वत्सराजस्य भुजच्छायामपाश्रिता ।। ३९
अत्रान्तरे कृतवतीं साङ्गभर्त्राप्तये तपः ।
आदिदेश रतिं भार्यामनङ्गस्याम्बिकापतिः ।। ४०
वत्सराजगृहे जातो दग्धपूर्वः स ते पतिः ।
नरवाहनदत्ताख्योऽयोनिजो मद्विलङ्घनात् ।। ४१
मदाराधनतस्त्वं तु मर्त्यलोकेऽप्ययोनिजा ।
जनिष्यसे ततस्तेन भर्त्रा साङ्गेन योक्ष्यसे ।। ४२
एवमुक्त्वा रतिं शंभुः प्रजापतिमथादिशत् ।
कलिङ्गसेना तनयं सोष्यते दिव्यसंभवम् ।। ४३
तं हृत्वा मायया तस्यास्तत्स्थाने त्वमिमां रतिम् ।
निर्माय मानुषीं कन्यां त्यक्तदिव्यतनुं क्षिपेः ।। ४४
इतीश्वराज्ञामादाय मूर्ध्नि वेधस्यथो गते ।
कलिङ्गसेना प्रसवं प्राप्ते काले चकार सा ।। ४५
जातमात्रं सुतं तस्या हृत्वैवात्र स्वमायया ।
रतिं तां कन्यकां कृत्वा न्यधाद्विधिरलक्षितम् ।। ४६
सर्वश्च तत्र तामेव कन्यां जातामलक्षत ।
दिवाप्यकाण्डप्रतिपच्चन्द्रलेखामिवोदिताम् ।। ४७
कान्तिद्योतिततद्वासगृहां निर्जित्य कुर्वतीम् ।
रत्नदीपशिखाश्रेणीर्लज्जिता इव निष्प्रभाः ।। ४८
कलिङ्गसेना तां दृष्ट्वा जातामसदृशीं सुताम् ।
पुत्रजन्माधिकं तोषादुत्सवं विततान सा ।। ४९
अथ वत्सेश्वरो राजा सदेवीकः समन्त्रिकः ।
कन्यां कलिङ्गसेनाया जातां शुश्राव तादृशीम् ।। ५०
श्रुत्वा च स नृपोऽकस्मादुवाचेश्वरचोदितः ।
देवीं वासवदत्तां तां स्थिते यौगन्धरायणे ।। ५१
जाने कलिङ्गसेनैषा दिव्या स्त्री शापतश्च्युता ।
अस्यां जाता च कन्येव दिव्यैवाश्चर्यरूपधृक् ।। ५२
तदसौ कन्यका तुल्या रूपेण तनयस्य मे ।
नरवाहनदत्तस्य महादेवीत्वमर्हति ।। ५३
तच्छ्रुत्वा जगदे राजा देव्या वासवदत्तया ।
महाराज किमेवं त्वमकस्मादद्य भाषसे ।। ५४
कुलद्वयविशुद्धोऽयं क्व पुत्रस्ते बत क्व सा ।
कलिङ्गसेनातनया बन्धकीगर्भसंभवा ।। ५५
श्रुत्वैतद्विमृशन्राजा सोऽब्रवीन्नह्यहं स्वतः ।
वदाम्येतत्प्रविश्यान्तः कोऽपि जल्पयतीव माम् ।। ५६
नरवाहनदत्तस्य कन्येयं पूर्वनिर्मिता ।
भार्येत्येवं वदन्तीं च शृणोमीव गिरं दिवः ।। ५७
कलिङ्गसेना किं चासावेकपत्नी कुलोद्गता ।
पूर्वकर्मवशात्त्वस्या बन्धकीशब्दसंभवः ।। ५८
इति राज्ञोदिते प्राह मन्त्री यौगन्धरायणः ।
श्रूयते देव यच्चक्रे रतिर्दग्धे स्मरे तपः ।। ५९
मर्त्यलोकावतीर्णेन सशरीरेण संगमः ।
मर्त्यभावगतायास्ते स्वेन भर्त्रा भविष्यति ।। ६०
इति चादाद्वरं शर्वो रत्यै स्वपतिमीप्सवे ।
कामावतारश्चोक्तः प्राग्दिव्यवाचा सुतस्तव ।। ६१
रत्यावतरणीयं च मर्त्यभावे हराज्ञया ।
गर्भग्राहिकया चाद्य ममैवं वर्णितं रहः ।। ६२
मया कलिङ्गसेनाया गर्भः प्राग्गर्भशय्यया ।
युक्तो दृष्टस्तदैवान्यदपश्यं तद्विवर्जितम् ।। ६३
तदाश्चर्यं विलोक्याहं तवाख्यातुमिहागता ।
इति स्त्रिया तयोक्तं मे जातैषा प्रतिभापि ते ।। ६४
तज्जाने मायया देवैः सैषा रतिरयोनिजा ।
कलिङ्गसेनातनया गर्भचौर्येण निर्मिता ।। ६५
भार्या कामावतारस्य पुत्रस्य तव भूपते ।
तथा चात्र कथामेतां यक्षसंबन्धिनीं शृणु ।। ६६
भृत्यो वैश्रवणस्याभूद्विरूपाक्ष इति श्रुतः ।
यक्षो निधानलक्षाणां प्रधानाध्यक्षतां गतः ।। ६७
मथुरायां बहिःसंस्थं निधानं स च रक्षितुम् ।
यक्षं नियुक्तवानेकं शिलास्तम्भमिवाचलम् ।। ६८
तत्र तं नगरीवासी कश्चित्पाशुपतो द्विजः ।
निधानान्वेषणायागात्खन्यवादी कदाचन ।। ६९
स मानुषवसादीपहस्तो यावत्परीक्षते ।
स्थानं तत्तावदस्यात्र कराद्दीपः पपात सः ।। ७०
लक्षणेन च तेनात्र स्थितं निधिमवेत्य सः ।
उद्घाटयितुमारेभे सहान्यैः सखिभिर्द्विजैः ।। ७१
अथ योऽसौ नियुक्तोऽभूद्यक्षो रक्षाविधौ स तत् ।
दृष्ट्वा गत्वा यथावस्तु विरूपाक्षं व्यजिज्ञपत् ।। ७२
गच्छ व्यापादय क्षिप्रं क्षुद्रास्तान्खन्यवादिनः ।
इत्यादिदेश तं यक्षं विरूपाक्षः स कोपनः ।। ७३
ततः स यक्षो गत्वैव स्वयुक्त्या निजघान तान् ।
निधानवादिनो विप्रानसंप्राप्तमनोरथान् ।। ७४
तद्बुद्ध्वा धनदः क्रुद्धो विरूपाक्षमुवाच तम् ।
ब्रह्महत्या कथं पाप कारिता सहसा त्वया ।। ७५
दुर्गतो वार्तिकजनो लोभात्किं नाम नाचरेत् ।
निवार्यते स वित्रास्य विघ्नैस्तैस्तैर्न हन्यते ।। ७६
इत्युक्त्वाथ शशापैनं विरूपाक्षं धनाधिपः ।
मर्त्ययोनौ प्रजायस्व दुष्कृताचरणादिति ।। ७७
प्राप्तशापोऽथ कस्यापि भूतले ब्राह्मणस्य सः ।
विरूपाक्षः सुतो जातो ब्राह्मणस्याग्रहारिणः ।। ७८
ततोऽस्य यक्षिणी पत्नी धनाध्यक्षं व्यजिज्ञपत् ।
देव यत्र स भर्ता मे क्षिप्तस्तत्रैव मां क्षिप ।। ७९
प्रसीद नहि शक्नोमि वियुक्ता तेन जीवितुम् ।
एवं तया स विज्ञप्तः साध्व्या वैश्रवणोऽभ्यधात् ।। ८०
तस्य विप्रस्य सदने जातो भर्ता स तेऽनघे ।
तस्यैव दास्या गेहे त्वं निपतिष्यस्ययोनिजा ।। ८१
तत्र तेन समं भर्त्रा संगमस्ते भविष्यति ।
त्वत्प्रसादात्स शापं च तीर्त्वा मत्पार्श्वमेष्यति ।। ८२
इति वैश्रवणादेशात्साध्वी सा पतिता ततः ।
दास्यास्तस्या गृहद्वारि कन्या भूत्वैव मानुषी ।। ८३
अकस्माच्च तया दास्या कन्या दृष्टाद्भुताकृतिः ।
गृहीत्वा दर्शिता चास्य स्वामिनोऽत्र द्विजन्मनः ।। ८४
दिव्येयं कन्यका क्वापि निःसंदेहमयोनिजा ।
इत्यात्मा मम वक्तीहानय तां त्वमशङ्कितम् ।। ८५
इयं हि मम पुत्रस्य मन्ये भार्यात्वमर्हति ।
इति सोऽपि द्विजो दासीं तामुवाच ननन्द च ।। ८६
क्रमादत्र विवृद्धा सा कन्या विप्रात्मजश्च सः ।
अन्योन्यदर्शनाबद्धगाढस्नेहौ बभूवतुः ।। ८७
ततः कृतविवाहौ तौ तेन विप्रेण दंपती ।
अजातिस्मरणेऽप्यास्तामुत्तीर्णविरहाविव ।। ८८
अथ कालेन देहान्ते तया सोऽनुगतः पतिः ।
तत्तपःक्षतपापः सन्यक्षः स्वं प्राप्तवान्पदम् ।। ८९
इतीहावतरन्त्येव निरागस्त्वादयोनिजाः ।
भूतले कारणवशाद्दिव्या दैवतनिर्मिताः ।। ९०
कुलं किं नृपते तेऽस्यास्तस्माद्भार्या सुतस्य ते ।
कलिङ्गसेनापुत्रीयं यथोक्तं दैवनिर्मिता ।। ९१
यौगन्धरायणेनैवमुक्ते वत्सेश्वरश्च तत् ।
देवी वासवदत्ता च तथेति हृदि चक्रतुः ।। ९२
ततस्तस्मिन्गृहं याते मन्त्रिमुख्ये स भूपतिः ।
पानादिक्रीडया निन्ये सभार्यस्तद्दिनं सुखी ।। ९३
ततो दिनेषु गच्छसु मोहभ्रष्टस्वकस्मृतिः ।
कलिङ्गसेनातनया सा समं रूपसंपदा ।। ९४
क्रमेण ववृधे नाम्ना कृता मदनमञ्चुका ।
सुता मदनवेगस्येत्यतो मात्रा जनेन च ।। ९५
नूनं सा शिश्रिये रूपं सर्वान्यवरयोषिताम् ।
अन्यथा ताः पुरस्तस्या विरूपा जज्ञिरे कथम् ।। ९६
श्रुत्वा रूपवतीं तां च कौतुकात्स्वयमेकदा ।
देवी वासवदत्ता तामानिनायात्यनोऽन्तिकम् ।। ९७
तत्र धात्र्या मुखासक्तां वत्सराजो ददर्श ताम् ।
यौगन्धरायणाद्याश्च वर्तेर्दीपशिखामिव ।। ९८
दृष्ट्वा चादृष्टपूर्वं तत्तस्या नेत्रामृतं वपुः ।
रतिरेवावतीर्णेयमिति मेने न तत्र कः ।। ९९
ततश्चानाययांचक्रे देव्या वासवदत्तया ।
नरवाहनदत्तोऽत्र जगन्नेत्रोत्सवः सुतः ।। १००
सोऽत्र फुल्लमुखाम्भोजो दीप्रां मदनमञ्चुकाम् ।
तामपश्यन्नवां सौरीमिव पद्माकरः प्रभाम् ।। १०१
सापि तं लोचनानन्दं पश्यन्ती विकचानना ।
न तृप्तिमाययौ बाला चकोरीवामृतत्विषम् ।। १०२
ततःप्रभृति तौ बालावपि स्थातुं न शेकतुः ।
दृष्टिपाशैरिवाबद्धौ पृथग्भूतावपि क्षणम् ।। १०३
दिनैर्निश्चित्य संबन्धं देवनिर्मितमेव तु ।
विवाहविधये बुद्धिं व्यधाद्वत्सेश्वरस्तयोः ।। १०४
कलिङ्गसेना तद्बुद्ध्वा ननन्द च बबन्ध च ।
नरवाहनदत्तेऽस्मिञ्जामातृप्रीतितो धृतिम् ।। १०५
संमन्त्र्य मन्त्रिभिः सार्धं ततश्चाकारयत्पृथक् ।
वत्सराजः स्वपुत्रस्य तस्य स्वमिव मन्दिरम् ।। १०६
ततः संभृत्य संभारान्पुत्रं राजा स कालवित् ।
यौवराज्येऽभ्यषिञ्चत्तं दृष्टश्लाघ्यगुणग्रहम् ।। १०७
पूर्वं तस्यापतन्मूर्ध्नि पित्रोरानन्दबाष्पजम् ।
ततः श्रौतमहामन्त्रपूतं सत्तीर्थजं पयः ।। १०८
अभिषेकाम्बुभिस्तस्य धौते वदनपङ्कजे ।
चित्रं निर्मलतां प्रापुर्मुखानि ककुभामपि ।। १०९
मङ्गल्यमाल्यपुष्पेषु तस्य क्षिप्तेषु मातृभिः ।
मुमोच दिव्यमाल्यौघवर्षं द्यौरपि तत्क्षणम् ।। ११०
देवदुन्दुभिनिर्ह्रादस्पर्धयेव जजृम्भिरे ।
आनन्दतूर्यनिर्घोषप्रतिशब्दा नभस्तले ।। १११
प्रणनामाभिषिक्तं तं युवराजं न तत्र कः ।
स्वप्रभावादृते तेनैवोन्ननाम तदा हि सः ।। ११२
ततो वत्सेश्वरस्तस्य सूनोर्बालसखीन्सतः ।
स्वमन्त्रिपुत्रानाहूय सचिवत्वे समादिशत् ।। ११३
यौगन्धरायणसुतं मन्त्रित्वे मरुभूतिकम् ।
सेनापत्ये हरिशिखं रुमण्वत्तनयं ततः ।। ११४
वसन्तकसुतं क्रीडासखित्वे तु तपन्तकम् ।
गोमुखं च प्रतीहारधुरायामित्यकात्मजम् ।। ११५
पौरोहित्ये च पूर्वोक्तावुभौ पिङ्गलिकासुतौ ।
वैश्वानरं शान्तिसोमं भ्रातुः पुत्रौ पुरोधसः ।। ११६
इत्याज्ञप्तेषु पुत्रस्य साचिव्ये तेषु भूभृता ।
गमनादुदभूद्वाणी पुष्पवृष्टिपुरःसरा ।। ११७
सर्वार्थसाधका एते भविष्यन्त्यस्य मन्त्रिणः ।
शरीरादविभिन्नोऽस्य गोमुखस्तु भविष्यति ।। ११८
इत्युक्तो दिव्यया वाचा हृष्टो वत्सेश्वरश्च सः ।
सर्वान्संमानयामास वस्त्रैराभरणैश्च तान् ।। ११९
अनुजीविषु तस्मिंश्च वसु वर्षति राजनि ।
दरिद्रशब्दस्यैकस्य नासीत्तत्रार्थसंगतिः ।। १२०
पवनोल्लासिताक्षिप्तपताकापटपङ्क्तिभिः ।
आहूतैरिव सापूरि नर्तकीचारणैः पुरी ।। १२१
आगाद्वैद्याधरी साक्षाल्लक्ष्मीस्तस्यैव भाविनी ।
कलिङ्गसेनाजामातुरुत्सवेऽत्र भविष्यतः ।। १२२
ततो वासवदत्ता च सा च पद्मावती तथा ।
हर्षेण ननृतुस्तिस्रो मिलिता इव शक्तयः ।। १२३
मारुतान्दोलितलताः प्रनृत्यन्निव सर्वतः ।
उद्यानतरवोऽप्यत्र चेतनेषु कथैव का ।। १२४
ततः कृताभिषेकः सन्नारुह्य जयकुञ्जरम् ।
नरवाहनदत्तः स युवराजो विनिर्ययौ ।। १२५
अवाकीर्यत चोत्क्षिप्तैर्नेत्रैर्नीलसितारुणैः ।
पौरस्त्रीभिः स नीलाब्जलाजपद्माञ्जलिप्रभैः ।। १२६
दृष्ट्वा च तत्पुरीपूज्यदेवता बन्दिमागधैः ।
स्तूयमानः ससचिवः स विवेश स्वमन्दिरम् ।। १२७
तत्र दिव्यानि भोज्यानि तथा पानान्युपाहरत् ।
कलिङ्गसेना तस्यादौ स्वविभूत्यधिकानि सा ।। १२८
ददौ तस्मै सुवस्त्राणि दिव्यान्याभरणानि च ।
समन्त्रिसखिभृत्याय जामातृस्नेहकातरा ।। १२९
एवं महोत्सवेनासावमृतास्वादसुन्दरः ।
एषां वत्सेश्वरादीनां सर्वेषां वासरो ययौ ।। १३०
ततो निशायां प्राप्तायां सुतोद्वाहविमर्शिनी ।
कलिङ्गसेना सस्मार तां सा सोमप्रभां सखीम् ।। १३१
एतया स्मृतमात्रां तां मयासुरसुतां तदा ।
भव्यां भर्ता महाज्ञानी जगाद नलकूबरः ।। १३२
कलिङ्गसेना त्वामद्य सोत्सुका स्मरति प्रिये ।
तद्गच्छ दिव्यमुद्यानं कुरु चैतत्सुताकृते ।। १३३
इत्युक्त्वा भावि भूतं च कथयित्वा च तद्गतम् ।
तदैव प्रेषयामास पत्नीं सोमप्रभां पतिः ।। १३४
सा चागत्य चिरोत्कण्ठाकृतकण्ठग्रहां सखीम् ।
कलिङ्गसेनां कुशलं पृष्ट्वा सोमप्रभाब्रवीत् ।। १३५
विद्याधरेण तावत्त्वं परिणीता महर्द्धिना ।
अवतीर्णा रतिस्ते च सुता शार्वादनुग्रहात् ।। १३६
कामावतारस्यैषा च वत्सेशाल्लब्धजन्मनः ।
नरवाहनदत्तस्य पूर्वभार्या विनिर्मिता ।। १३७
विद्याधराधिराज्यं स दिव्यं कल्पं करिष्यति ।
तस्यैषान्यावरोधानां मूर्ध्नि मान्या भविष्यति ।। १३८
त्वं चावतीर्णा भूलोके शक्रशापच्युताप्सराः ।
निष्पन्नकार्यशेषा च शापमुक्तिमवाप्स्यसि ।। १३९
एतन्मे सर्वमाख्यातं भर्त्रा ज्ञानवता सखि ।
तस्माच्चिन्ता न ते कार्या भावि सर्वं शुभं तव ।। १४०
अहं चेह करोम्येषा दिव्यं त्वत्तनयाकृते ।
उद्यानं नास्ति पाताले न भूमौ यन्न वा दिवि ।। १४१
इत्युक्त्वा दिव्यमुद्यानं सा निर्माय स्वमायया ।
कलिङ्गसेनामामन्त्र्य सोत्कां सोमप्रभा ययौ ।। १४२
ततो निशि प्रभातायामकस्मान्नन्दनं दिवः ।
भूमाविव च्युतं लोको ददर्शोद्यानमत्र तत् ।। १४३
बुद्ध्वाथ राजा वत्सेशः सभार्यः सचिवैः सह ।
नरवाहनदत्तश्च सानुगोऽत्र समाययौ ।। १४४.
ददृशुस्ते तमुद्यानं सदा पुष्पफलद्रुमम् ।
नानामणिमयस्तम्भभित्तिभूभागवापिकम् ।। १४५
सुवर्णवर्णविहगं दिव्यसौरभमारुतम् ।
देवादेशावतीर्णं तत्स्वर्गान्तरमिव क्षितौ ।। १४६
दृष्ट्वा तदद्भुतं राजा किमेतदिति पृष्टवान् ।
कलिङ्गसेनामातिथ्यव्यग्रां वत्सेश्वरस्तदा ।। १४७
सा प्रत्युवाच सर्वेषु शृण्वत्सु नृपतिं च तम् ।
विश्वकर्मावतारोऽस्ति मयो नाम महासुरः ।। १४८
युधिष्ठिरस्य यश्चक्रे पुरं रम्यं च वज्रिणः ।
तस्य सोमप्रभा नाम तनयास्ति सखी मम ।। १४९
तया रात्राविहागत्य मत्समीपं स्वमायया ।
प्रीत्या कृतमिदं दिव्यमुद्यानं मत्सुताकृते ।। १५०
इत्युक्त्वा यच्च सख्यास्या भूतं भाव्युदितं तया ।
तत्तयैवोक्तमित्युक्त्वा तदा सर्वं शशंस सा ।। १५१
ततः कलिङ्गसेनोक्तिं ससंवादामवेक्ष्य ताम् ।
निरस्तसंशयाः सर्वे तोषं तत्रातुलं ययुः ।। १५२
कलिङ्गसेनातिथ्येन निनाय दिवसं च तम् ।
उद्यानेऽत्रैव वत्सेशो भार्यापुत्रादिभिः सह ।। १५३
अन्येद्युर्निर्गतो द्रष्टुं देवं देवकुले च सः ।
ददर्श नृपतिर्बह्वीः सुवस्त्राभरणाः स्त्रियः ।।. १५४
का यूयमिति पृष्टाश्च तेन तास्तं बभाषिरे ।
वयं विद्याः कलाश्चैतास्त्वत्पुत्रार्थमिहागताः ।। १५५
गत्वा विशाम खस्तान्तरित्युक्त्वा तास्तिरोऽभवन् ।
सविस्मयः स राजापि वत्सेशोऽभ्यन्तरं ययौ ।। १५६
तत्र वासवदत्तायै देव्यै मन्त्रिगणाय च ।
तच्छशंसाभ्यनन्दंस्ते देवतानुग्रहं च तम् ।। १५७
ततो राजनिदेशेन वीणा वासवदत्तया ।
नरवाहनदत्तेऽत्र प्रविष्टे जगृहे क्षणात् ।। १५८
वादयन्तीं ततस्तां च मातरं विनयेन सः ।
राजपुत्रोऽब्रवीद्वीणा च्युता स्थानादसाविति ।। १५९
त्वं वादय गृहाणैतामिति पित्रोदितेऽथ सः ।
वीणामवादयत्कुर्वन्गन्धर्वानपि विस्मितान् ।। १६०
एवं सर्वासु विद्यासु कलासु च परीक्षितः ।
पित्रा यावद्वृतस्ताभिः स्वयं सर्वं विवेद सः ।। १६१
वीक्ष्य तं सगुणं पुत्रं वत्सेशस्तामशिक्षयत् ।
कलिङ्गसेनातनयां नृत्तं मदनमञ्चुकाम् ।। १६२
यथा यथा पूर्णकला साभूत्तनुरिवैन्दवी ।
नरवाहनदत्ताब्धिश्चुक्षुभे स तथा तथा ।। १६३
अरंस्त तां च गायन्तीं नृत्यन्तीं च विलोकयन् ।
पठन्तीमिव कामाज्ञामङ्गाद्यभिनयैर्वृताम् ।। १६४
सापि क्षणमपश्यन्ती तमुदश्रुः सुधामयम् ।
कान्तमासीदुषःकाले जलार्द्रेव कुमुद्वती ।। १६५
सततं चासहः स्थातुं तन्मुखालोकनं विना ।
नरवाहनदत्तोऽसौ तत्तदुद्यानमाययौ ।। १६६
तत्र पार्श्वं तयानीय सुतां मदनमञ्चुकाम् ।
कलिङ्गसेनया प्रीत्या रज्यमानः स तस्थिवान् ।। १६७
गोमुखश्चास्य चित्तज्ञः स्वामिनोऽत्र चिरस्थितिम् ।
इच्छन्कलिङ्गसेनायै तां तामकथयत्कथाम् ।। १६८
चित्तग्रहेण तेनास्या राजपुत्रस्तुतोष सः ।
हृदयानुप्रवेशो हि प्रभोः संवननं परम् ।। १६९
नृत्तादियोग्यां कुरुते तस्मिन्मदनमञ्चुकाम् ।
तत्र स्वयं च संगीतवेश्मन्युद्यानवर्तिनि ।। १७०
नरवाहनदत्तः स ह्रेपयन्वरचारणान् ।
तस्यां प्रियायां नृत्यन्त्यां सर्वातोद्यान्यवादयत् ।। १७१
जिगाय चागतान्दिग्भ्यो विविधान्पण्डितांस्तथा ।
गजाश्वरथशस्त्रास्त्रचित्रपुस्तादिकोविदः ।। १७२
एवं विहरतो विद्यास्वयंवरवृतस्य ते ।
नरवाहनदत्तस्य शैशवे वासरा ययुः ।। १७३
एकदा चात्र यात्रायामुद्यानं स प्रियासखः ।
ययौ नागवनं नाम राजपुत्रः समन्त्रिकः ।। १७४
तत्राभिलाषिणी काचिद्वणिग्भार्या निराकृता ।
इयेष गोमुखं हन्तुं सविषाहृतपानका ।। १७५
तद्विवेद च तत्सख्या मुखादत्र स गोमुखः ।
नाददे पानकं तच्च स्त्रिय एवं निनिन्द च ।। १७६
अहो धात्रा पुरा सृष्टं साहसं तदनु स्त्रियः ।
नैतासां दुष्करं किचिन्निसर्गादिह विद्यते ।। १७७
नूनं स्त्री नाम सृष्टेयममृतेन विषेण च ।
अनुरक्तामृतं सा हि विरक्ता विषमेव च ।। १७८
ज्ञायते कान्तवदना केन प्रच्छन्नपातका ।
कुस्त्री प्रफुल्लकमला मूढनक्रेव पद्मिनी ।। १७९
दिवः पतति काचित्तु गुणचक्रप्रचोदिनी ।
भर्तृश्लाघासहा सुस्त्री प्रभा भानोरिवामला ।। १८०
हन्त्येवाशु गृहीतान्या पररक्ता गतस्पृहा ।
पापा विरागविषभृद्भर्तारं भुजगीव सा ।। १८१
तथा हि कुत्रचिद्ग्रामे शत्रुघ्न इति कोऽप्यभूत् ।
पुरुषस्तस्य भार्या च बभूव व्यभिचारिणी ।। १८२
स ददर्शैकदा सायं भार्यां तां जारसंगताम् ।
जघान तं च तज्जारं खड्गेनान्तर्गृहस्थितम् ।। १८३
रात्र्यपेक्षी च स्थौ स द्वारि भार्यां निरुध्य ताम् ।
तत्कालं च निवासार्थी तमत्र पथिकोऽभ्यगात् ।। १८४
दत्त्वा तस्याश्रयं युक्त्या तेनैव सह तं हतम् ।
पारदारिकमादाय रात्रौ तत्राटवीं ययौ ।। १८५
तत्रान्धकूपे यावत्स शवं क्षिपति तं तया ।
तावदागतया पश्चात्क्षिप्तः सोऽप्यत्र भार्यया ।। १८६
एवं कुयोषित्कुरुते किं किं नाम न साहसम् ।
इति स्त्रीचरितं बालोऽप्यनिन्दत्सोऽत्र गोमुखः ।। १८७
ततो नागवने तत्र नागानभ्यर्च्य स स्वयम् ।
नरवाहनदत्तोऽगात्स्वावासं सपरिच्छदः ।। १८८
तत्र जिज्ञासुरन्येद्युः सचिवान्गोमुखादिकान् ।
जानन्नपि स पप्रच्छ राजनीतेः समुच्चयम् ।। १८९
सर्वज्ञस्त्वं तथाप्येतद्ब्रूमः पृष्टा वयं त्वया ।
इत्युक्त्वा सारमन्योन्यं ते निश्चित्यैवमब्रुवन् ।। १९०
आरुह्य नृपतिः पूर्वमिन्द्रियाश्वान्वशीकृतान् ।
कामक्रोधादिकाञ्जित्वा रिपूनाभ्यन्तरांश्च तान् ।। १९१
जयेदात्मानमेवादौ विजयायान्यविद्विषाम् ।
अजितात्मा हि विवशी वशीकुर्यात्कथं परम् ।। १९२
ततो जानपदत्वादिगुणयुक्तांश्च मन्त्रिणः ।
पुरोहितं चाथर्वज्ञं कुर्याद्दक्षं तपोन्वितम् ।। १९३
उपाधिभिर्भये लोभे धर्मे कामे परीक्षितान् ।
योग्येष्वमात्यान्कार्येषु युञ्जीतान्तरवित्तमः ।। १९४
सत्यं द्वेषप्रयुक्तं वा स्नेहोक्तं स्वार्थसंहतम् ।
वचस्तेषां परीक्षेत मिथः कार्येषु जल्पताम् ।। १९५
सत्ये तुष्येदसत्ये तु यथार्हं दण्डमाचरेत् ।
जिज्ञासेत पृथक्चैषां चारैराचरितं सदा ।। १९६
इत्यनावृतदृक्पश्यन्कार्याण्युत्खाय कण्टकान् ।
उपार्ज्य कोषदण्डादि साधयेद्बद्धमूलताम् ।। १९७
उत्साहप्रभुतामन्त्रशक्तित्रययुतस्ततः ।
परदेशजिगीषुः स्याद्विचार्य स्वपरान्तरम् ।। १९८
आप्तैः श्रुतान्वितैः प्राज्ञैर्मन्त्रं कुर्यादनायतम् ।
तैर्निश्चितं स्वबुद्ध्या तत्सर्वाङ्गं परिशोधयेत् ।। १९९
सामदानाद्युपायज्ञो योगक्षेमं प्रसाधयेत् ।
प्रयुञ्जीत ततः संधिविग्रहादीन्गुणांश्च षट् ।। २००
एवं वितन्द्रो विदधत्स्वदेशपरदेशयोः ।
चिन्तां राजा जयत्येव न पुनर्जातु जीयते ।। २०१
अज्ञस्तु कामलोभान्धो वृथा मार्गप्रदर्शिभिः ।
नीत्वा श्वभ्रेषु निक्षिप्य मुष्यते धूर्तचेटकैः ।। २०२
नैवावकाशं लभते राज्ञस्तस्यान्तिकेऽपरः ।
धूर्तैर्निबद्धवाटस्य शालेरिव कृषीवलैः ।। २०३
अन्तर्भूय रहस्येषु तैर्वशीक्रियते हि सः ।
ततः श्रीरविशेषज्ञात्खिन्ना तस्मात्पलायते ।। २०४
तस्माज्जितात्मा राजा स्याद्युक्तदण्डो विशेषवित् ।
प्रजानुरागादेवं हि स भवेद्भाजनं श्रियः ।। २०५
पूर्वं च शूरसेनाख्यो भृत्यैकप्रत्ययो नृपः ।
सचिवैः पेटकं कृत्वा भुज्यते स्म वशीकृतः ।। २०६
यस्तस्य सेवको राज्ञस्तस्मै तन्मन्त्रिणोऽत्र ते ।
दातुं नैच्छंस्तृणमपि दित्सत्यपि च भूपतौ ।। २०७
तेषां तु सेवको योऽत्र ददुस्तस्मै स्वयं च ते ।
ते च विज्ञप्य राजानमनर्हायाप्यदापयन् ।। २०८
तद्दृष्ट्वा स नृपो बुद्ध्वा शनैस्तद्धूर्तपेटकम् ।
अन्योन्यं प्रज्ञया युक्त्या सचिवांस्तानभेदयत् ।। २०९
भिन्नेषु तेषु नष्टेषु मिथः पैशुन्यकारिषु ।
सम्यक्छशास राज्यं तत्स राजान्यैरवञ्चितः ।। २१०
हरिसिंहश्च राजाभूत्सामात्यो नीतितत्त्ववित् ।
कृतभक्तबुधामात्यः सदुर्गः सार्थसंचयः ।। २११
अनुरक्ताः प्रजाः कृत्वा चेष्टते स्म यथा तथा ।
चक्रवर्त्यभियुक्तोऽपि न जगाम पराभवम् ।। २१२
एवं विचारश्चिन्ता च सारं राज्येऽधिकं नु किम् ।
इत्याद्युक्त्वा यथास्वं ते विरेमुर्गोमुखादयः ।। २१३
नरवाहनदत्तश्च तेषां श्रद्धाय तद्वचः ।
चिन्त्ये पुरुषकर्तव्येऽप्यचिन्त्यं दैवमभ्यधात् ।। २१४
ततश्चोत्थाय तैरेव साकं तां प्रेक्षितुं ययौ ।
स विलम्बकृतोत्कण्ठां प्रियां मदनमञ्चुकाम् ।। २१५
प्राप्ते तन्मन्दिरं तस्मिन्नासनस्थे कृतादरा ।
क्षणं कलिङ्गसेनात्र गोमुखं विस्मिताब्रवीत् ।। २१६
नरवाहनदत्तेऽत्र राजसूतावनागते ।
उत्सुका पदवीमस्य द्रष्टुं मदनमञ्चुका ।। २१७
हर्म्याग्रभूमिमारूढा गोमुखानुगता मया ।
यावत्तावत्पुमानेको नभसोऽत्रावतीर्णवान् ।। २१८
स किरीटी च खड्गी च मां दिव्याकृतिरब्रवीत् ।
अहं मानसवेगाख्यो राजा विद्याधरेश्वरः ।। २१९
स्वःस्त्री सुरभिदत्ताख्या त्वं च शापच्युता भुवि ।
सुता च तव दिव्येयमेतन्मे विदितं किल ।। २२०
तद्देहि मे सुतामेतां संबन्धः सदृशो ह्ययम् ।
इत्युक्ते तेन सहसा विहस्याहं तमब्रवम् ।। २२१
नरवाहनदत्तोऽस्या भर्ता देवैर्विनिर्मितः ।
सर्वेषां योऽत्र युष्माकं चक्रवर्ती भविष्यति ।। २२२
इत्युक्तः स मयोत्पत्य व्योम विद्याधरो गतः ।
मत्पुत्रीनयनोद्वेगाकाण्डविद्युल्लतोपमः ।। २२३
तच्छ्रुत्वा गोमुखोऽत्रवादीज्जातेऽस्मिन्स्वामिनीह नः ।
राजपुत्रेऽन्तरिक्षोक्तेर्बुद्ध्वामुं भाविनं प्रभुम् ।। २२४
पापं विधातुमप्यैच्छन्सद्यो विद्याधरा हि ते ।
उच्छृङ्खलो नियन्तारं क इच्छेद्बलिनं प्रभुम् ।। २२५
ततोऽयं रक्षितः साक्षाद्गणानादिश्य शंभुना ।
नारदोक्तिरियं तातेनोच्यमाना श्रुता मया ।। २२६
अतो विद्याधराः संप्रत्येतेऽस्माकं विरोधिनः ।
श्रुत्वा कलिङ्गसेनैतत्स्ववृत्तान्तभियाब्रवीत् ।। २२७
मायया तर्हि नो यावन्मद्वन्मदनमञ्चुका ।
वक्ष्यते राजपुत्रेण किं न तावद्विवाह्यते ।। २२८
एतत्कलिङ्गसेनातः श्रुत्वा तां गोमुखादयः ।
ऊचुस्त्वयैव कार्येऽस्मिन्वत्सेशः प्रेर्यतामिति ।। २२९
ततस्तद्गतधीस्तस्मिन्नुद्याने व्यहरद्दिनम् ।
नरवाहनदत्तस्तां पश्यन्मदनमञ्चुकाम् ।। २३०
उत्फुल्लपद्मवदना दलत्कुवलयेक्षणाम् ।
बन्धूककमनीयौष्ठीं मन्दारस्तबकस्तनीम् ।। २३१
शिरीषसुकुमाराङ्गीं पञ्चपुष्पमयीमिव ।
एकामेव जगज्जेत्रीं स्मरेण विहितामिषुम् ।। २३२
कलिङ्गसेनाप्यन्येद्युर्गत्वा वत्सेश्वरं स्वयम् ।
सुताविवाहहेतोस्तद्यथाभीष्टं व्यजिज्ञपत् ।। २३३
वत्सेशोऽपि विसृज्यैतामाहूय निजमन्त्रिणः ।
देव्यां वासवदत्तायां स्थितायां निजगाद तान् ।। २३४
कलिङ्गसेना त्वरते सुतोद्वाहाय तत्कथम् ।
कुर्मो यद्बन्धकीत्येतां लोको वक्त्युत्तमामिति ।। २३५
लोकश्च सर्वदा रक्ष्यस्तत्प्रवादेन किं पुरा ।
रामभद्रेण शुद्धापि त्यक्ता देवी न जानकी ।। २३६
अम्बा हृतापि भीष्मेण यत्नाद्भ्रातुः कृते तथा ।
प्रतीपं किं न वा त्यक्ता वृतपूर्वान्यभर्तृका ।। २३७
एवं कलिङ्गसेनैषा स्वयंवरवृते मयि ।
व्यूढा मदनवेगेन तेनैतां गर्हते जनः ।। २३८
अतोऽस्यास्तनयामेतां गान्धर्वविधिना स्वयम् ।
नरवाहनदत्तोऽसावुद्वहत्वनुरूपिकाम् ।। २३९
इत्युक्ते वत्सराजेन स्माह यौगन्धरायणः ।
इच्छेत्कलिङ्गसेनैतदनौचित्यं कथं प्रभो ।। २४०
दिव्यैषा हि न सामान्या ससुतेत्यसकृद्गतम् ।
मित्त्रेण चैतदुक्तं मे ज्ञानिना ब्रह्मरक्षसा ।। २४१
इत्यादि तत्र ते यावद्विमृशन्ति परस्परम् ।
एवं माहेश्वरी तावद्वाणी प्रादुरभूद्दिवः ।। २४२
मन्नेत्रानलदग्धस्य सृष्टस्यात्र मनोभुवः ।
नरवाहनदत्तस्य मयैवैषा विनिर्मिता ।। २४३
तपस्तुष्टेन भार्यास्य रतिर्मदनमञ्चुका ।
एतया सहितश्चायं सर्वान्तःपुरमुख्यया ।। २४४
विद्याधराधिराज्यं स दिव्यं कल्पं करिष्यति ।
मत्प्रसादाद्विजित्यारीनित्युक्त्वा विरराम वाक् ।। २४५
श्रुत्वैतां भगवद्वाणीं वत्सेशः सपरिच्छदः ।
तं प्रणम्य सुतोद्वाहे सानन्दो निश्चयं व्यधात् ।। २४६
अथ स सचिवमुख्यं पूर्वविज्ञाततत्त्वं नरपतिरभिनन्द्याहूय मौहूर्तिकांश्च ।
शुभफलदमपृच्छल्लग्नमूचुस्तु ते तं कतिपयदिनमध्ये भाविनं प्राप्तपूजाः ।। २४७
कालं मनागनुभविष्यति कंचिदत्र पुत्रो वियोगमनया सह भार्यया ते ।
जानीमहे वयमिदं निजशास्त्रदृष्ट्या वत्सेश्वरेति जगदुर्गणकाः पुनस्ते ।। २४८
ततः स सूनोर्निजवैभवोचितं विवाहसंभारविधिं व्यधान्नृपः ।
तथा यथास्य स्वपुरी न केवलं पृथिव्यपि क्षोभमगात्तदुद्यमात् ।। २४९
प्राप्ते विवाहदिवसेऽथ कलिङ्गसेना पित्रा निसृष्टनिजदिव्यविभूषणायाः ।
तस्याः प्रसाधनविधिं दुहितुश्चकार सोमप्रभा पतिनिदेशवशागता च ।। २५०
कृतदिव्यकौतुका सा सुतरामथ मदनमञ्चुका विबभौ ।
नन्वेवमेव कान्ता चन्द्रतनुः कार्तिकानुगता ।। २५१
दिव्याङ्गनाश्च तस्या हराज्ञया श्रूयमाणगीतरवाः ।
तद्रूपजिताच्छन्ना ह्रीता इव मङ्गलं विदधुः ।। २५२
भक्तानुकम्पिनि जयाद्रिसुते त्वयाद्य रत्यास्तपः स्वयमुपेत्य कृतं कृतार्थम् ।
इत्यादि दिव्यवरचारणवाद्यमिश्रवाक्यानुमेयमपि संदधतेऽत्र गौर्याः ।। २५३
अथ नरवाहदत्तः प्रविवेश स मदनमञ्चुकाध्युषितम् ।
कृतवरकौतुकशोभी विविधमहातोद्यभृद्विवाहगृहम् ।। २५४
निर्वर्त्य तत्र बहलोद्यतविप्रमत्तवीवाहमङ्गलविधिं च वधूवरौ तौ ।
वेदीं समारुरुहतुर्ज्वलिताग्निमुच्चै राज्ञां शिरोभुवमिवामलरत्नदीपाम् ।। २५५
यदि युगपदिहेन्दुमूर्तिभानू कनकगिरिं भ्रमतोऽमितः कदाचित् ।
भवति तदुपमा तयोस्तदानीं जगति वधूवरयोः प्रदक्षिणेऽग्नेः ।। २५६
यथा विवाहोत्सवतूर्यनादानपोथयन्दुन्दुभयोऽन्तरिक्षे ।
तथा वधूत्सारितहोमलाजाः सुरोज्झिताः कौसुमवृष्टयोऽत्र ।। २५७
ततः कनकराशिभिर्मणिमयैश्च जामातरं समर्चयदुदारधीः किल कलिङ्गसेना तथा ।
यथात्र बुबुधे जनैरपि सुदुर्गतोऽस्याः पुरः स काममलकापतिः कृपणभूभृतोऽन्ये तु के ।। २५८
निष्पन्नतादृशचिराभिमतानुरूपपाणिग्रहोत्सवविधी च वधूवरौ तौ ।
अभ्यन्तरं विविशतुः प्रमदोपरुद्धं लोकस्य मानसमिवामलचित्रभक्ति ।। २५९
सद्वाहिनीपरिगतैरपि विश्ववन्द्यशौर्याश्रितैरपि जितावनतैर्नरेन्द्रैः ।
सा वारिराशिभिरिवाशु पुरी पुपूरे वत्सेश्वरस्य सदुपायनरत्नहस्तैः ।। २६०
अनुजीविजनाय सोऽपि राजा व्यकिरद्धेम तथा महोत्सवेऽस्मिन् ।
यदि परमभवन्न जातरूपा जननीगर्भगता यथास्य राष्ट्रे ।। २६१
वरचारणनर्तकीसमूहैर्विविधदिगन्तसमागतैस्तदात्र ।
परितः स्तवनृत्तगीतवाद्यैर्बुबुधे तन्मय एव जीवलोकः ।। २६२
वातोद्धूतपताकाबाहुलता चोत्सवेऽत्र कौशाम्बी ।
सापि ननर्तेव पुरी पौरस्त्रीरचितमण्डनाभरणा ।। २६३
एवं च स प्रतिदिनं परिवर्धमानो निर्वर्त्यते स्म सुचिरेण महोत्सवोऽत्र ।
सर्वः सदैव च सुहृत्स्वजनो जनश्च हृष्टस्ततः किमपि पूर्णमनोरथोऽभूत् ।। २६४
स च नरवाहनदत्तो युवराजो मदनमञ्चुकासहितः ।
भजते स्म सुचिरकाङ्क्षितमुदयैषी जीवलोकसुखम् ।। २६५
इति महाकविश्रीसोमदेवभट्टविरचिते कथासरित्सागरे मदनमञ्चुकालम्बकेऽष्टमस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००८">
  <meta itemprop="description" content="ततः कलिङ्गसेनायाः स्मरन्ननुपमं वपुः ।
एकदा मन्मथाविष्टो निशि वत्सेश्वरोऽभवत् ।।
उत्थाय खड्गहस्तः सन्गत्वैव प्रविवेश सः ।
एकाकी मन्दिरं तस्याः कृतातिथ्यादरस्तया ।। २
तत्र प्रार्थयमानस्तां भार्यार्थे स महीपतिः ।
परपत्न्यहमस्मीति प्रत्याख्यातस्तयाब्रवीत् ।। ३
तृतीयं पुरुषं प्राप्ता यतस्त्वमसि बन्धकी ।
परदारगतो दोषो न मे त्वद्गमने ततः ।। ४
एवं कलिङ्गसेना सा राज्ञोक्ता प्रत्युवाच तम् ।
त्वदर्थमागता राजन्नहं विद्याधरेण हि ।। ५५
व्यूढा मदनवेगेन स्वैरं त्वद्रूपधारिणा ।
स एवैकश्च भर्ता मे तत्कस्मादस्मि बन्धकी ।। ६
किं वातिक्रान्तबन्धूनां स्वेच्छाचारहतात्मनाम् ।
इमास्ता विपदः स्त्रीणां कुमारीणां कथैव का ।। ७
दृष्टाशकुनया सख्या निषिद्धापि व्यसर्जयम् ।
त्वत्पार्श्वं यदहं दूतं तस्य चेदं फलं मम ।। ८
तत्स्पृश्यसि बलान्मां चेत्प्राणांस्त्यक्ष्याम्यहं ततः ।
का नाम कुलजा हि स्त्री भर्तृद्रोहं करिष्यति ।। ९
तथा च कथयाम्यत्र तव राजन्कथां शृणु ।
पुराभूदिन्द्रदत्ताख्यश्चेदिदेशमहीपतिः ।। १०
स पापशोधने तीर्थे कीर्त्यै देवकुलं महत् ।
चक्रे यशःशरीरार्थी शरीरं वीक्ष्य भङ्गुरम् ।। ११
तच्च भक्तिरसाच्छश्वदीक्षितुं स ययौ नृपः ।
सर्वश्च तीर्थस्नानाय सदा तत्राययौ जनः ।। १२
एकदा च ददर्शैकां तीर्थस्नानार्थमागताम् ।
स राजात्र वणिग्भार्यां प्रवासस्थितभर्तृकाम् ।। १३
स्वच्छकान्तिसुधासिक्तां चित्ररूपविभूषणाम् ।
जङ्गमामिव कंदर्पराजधानीं मनोरमाम् ।। १४
त्वयाहं विजये विश्वमिति प्रीत्येव पादयोः ।
आश्लिष्टां पञ्चबाणस्य तूणीरद्वयशोभया ।। १५
सा दृष्टैव मनस्तस्य जहार नृपतेस्तथा ।
यथान्विष्य गृहं तस्याः स ययौ विवशो निशि ।। १६
तां च प्रार्थयमानः सञ्जगदे स तया नृपः ।
रक्षिता त्वं न युक्तं ते परदाराभिमर्शनम् ।। १७
हठात्स्पृशसि वा मां चेदधर्मस्ते महान्भवेत् ।
मरिष्यामि च सद्योऽहं न सहिष्ये च दूषणम् ।। १८
इत्युक्तेऽपि तया तस्मिन्बलं राज्ञि चिकीर्षति ।
शीलभ्रंशभयात्तस्याः सद्यो हृदयमस्फुटत् ।। १९
तद्दृष्ट्वा सपदि ह्रीतः स गत्वैव यथागतम् ।
दिनैस्तेनानुतापेन राजा पञ्चत्वमाययौ ।। २०
इत्याख्याय कथामेतां सभयप्रश्रयानता ।
भूयः कलिङ्गसेना सा वत्सेश्वरमभाषत ।। २१
तस्मादधर्मे मत्प्राणहरणे मा मतिं कृथाः ।
इहाश्रिताया वस्तुं मे देहि याम्यन्यतोऽन्यथा ।। २२
एतत्कलिङ्गसेनातः श्रुत्वा वत्सेश्वरोऽथ सः ।
विचार्य विरतो भूत्वा धर्मज्ञस्तामभाषत ।। २३
राजपुत्रि वस स्वेच्छं भर्त्रा सममिहाधुना ।
नाहं वक्ष्यामि ते किंचिदिदानीं मा भयं कृथाः ।। २४
इत्युक्त्वैव गते तस्मिन्स्वैरं राज्ञि स्वमन्दिरम् ।
श्रुत्वा मदनवेगस्तन्नभसोऽवततार सः ।। २५
प्रिये साधु कृतं नैवमकरिष्यः शुभे यदि ।
नाभविष्यच्छुभं यस्मान्नासहिष्यत तन्मया ।। २६
इत्युक्त्वा सान्त्वयित्वा तां निशां नीत्वा तया सह।
तत्रैव गच्छन्नागच्छन्नासीद्विद्याधरोऽथ सः ।। २७
कलिङ्गसेनापि च सा पत्यौ विद्याधरेश्वरे ।
तत्रास्त मर्त्यभावेऽपि दिव्यभोगसुखान्विता ।। २८
वत्सराजोऽपि तच्चिन्तां मुक्त्वा मन्त्रिवचः स्मरन् ।
ननन्द लब्धं मन्वानो देवीं राज्यं सुतं तथा ।। २९
देवी वासवदत्ता च मन्त्री यौगन्धरायणः ।
अभूतां निर्वृतौ सिद्धे नीतिकल्पलताफले ।। ३०
अथ गच्छत्सु दिवसेष्वापाण्डुमुखपङ्कजा ।
दध्रे कलिङ्गसेना सा गर्भमुत्पन्नदोहदा ।। ३१
तुङ्गौ विरेजतुस्तस्याः स्तनावाश्यामचूचुकौ ।
निधानकुम्भौ कामस्य मदमुद्राङ्किताविव ।। ३२
ततो मदनवेगस्तामुपेत्य पतिरभ्यधात् ।
कलिङ्गसेने दिव्यानामस्माकं समयोऽस्त्ययम् ।। ३३
जातं मानुषगर्भं यन्मुक्त्वा यामो विदूरतः ।
कण्वाश्रमे न तत्याज मेनका किं शकुन्तलाम् ।। ३४
त्वं यद्यप्यप्सराः पूर्वं तदप्यविनयान्निजात् ।
शक्रशापेन संप्राप्ता मानुष्यं देवि सांप्रतम् ।। ३५
तेनैव बन्धकीशब्दो जातः साध्व्या अपीह ते ।
तस्मादपत्यं रक्षेस्त्वं स्थानं यास्याम्यहं निजम् ।। ३६
स्मरिष्यसि यदा मां च संनिधास्ये तदा तव ।
एवं कलिङ्गसेनां तामुक्त्वा साश्रुविलोचनाम् ।। ३७
समाश्वास्याथ दत्त्वा च तस्यै तद्रत्नसंचयम् ।
तच्चित्तः समयाकृष्टो ययौ विद्याधरेश्वरः ।। ३८
कलिङ्गसेनाप्यत्रासीदपत्याशां सखीमिव ।
आलम्ब्य वत्सराजस्य भुजच्छायामपाश्रिता ।। ३९
अत्रान्तरे कृतवतीं साङ्गभर्त्राप्तये तपः ।
आदिदेश रतिं भार्यामनङ्गस्याम्बिकापतिः ।। ४०
वत्सराजगृहे जातो दग्धपूर्वः स ते पतिः ।
नरवाहनदत्ताख्योऽयोनिजो मद्विलङ्घनात् ।। ४१
मदाराधनतस्त्वं तु मर्त्यलोकेऽप्ययोनिजा ।
जनिष्यसे ततस्तेन भर्त्रा साङ्गेन योक्ष्यसे ।। ४२
एवमुक्त्वा रतिं शंभुः प्रजापतिमथादिशत् ।
कलिङ्गसेना तनयं सोष्यते दिव्यसंभवम् ।। ४३
तं हृत्वा मायया तस्यास्तत्स्थाने त्वमिमां रतिम् ।
निर्माय मानुषीं कन्यां त्यक्तदिव्यतनुं क्षिपेः ।। ४४
इतीश्वराज्ञामादाय मूर्ध्नि वेधस्यथो गते ।
कलिङ्गसेना प्रसवं प्राप्ते काले चकार सा ।। ४५
जातमात्रं सुतं तस्या हृत्वैवात्र स्वमायया ।
रतिं तां कन्यकां कृत्वा न्यधाद्विधिरलक्षितम् ।। ४६
सर्वश्च तत्र तामेव कन्यां जातामलक्षत ।
दिवाप्यकाण्डप्रतिपच्चन्द्रलेखामिवोदिताम् ।। ४७
कान्तिद्योतिततद्वासगृहां निर्जित्य कुर्वतीम् ।
रत्नदीपशिखाश्रेणीर्लज्जिता इव निष्प्रभाः ।। ४८
कलिङ्गसेना तां दृष्ट्वा जातामसदृशीं सुताम् ।
पुत्रजन्माधिकं तोषादुत्सवं विततान सा ।। ४९
अथ वत्सेश्वरो राजा सदेवीकः समन्त्रिकः ।
कन्यां कलिङ्गसेनाया जातां शुश्राव तादृशीम् ।। ५०
श्रुत्वा च स नृपोऽकस्मादुवाचेश्वरचोदितः ।
देवीं वासवदत्तां तां स्थिते यौगन्धरायणे ।। ५१
जाने कलिङ्गसेनैषा दिव्या स्त्री शापतश्च्युता ।
अस्यां जाता च कन्येव दिव्यैवाश्चर्यरूपधृक् ।। ५२
तदसौ कन्यका तुल्या रूपेण तनयस्य मे ।
नरवाहनदत्तस्य महादेवीत्वमर्हति ।। ५३
तच्छ्रुत्वा जगदे राजा देव्या वासवदत्तया ।
महाराज किमेवं त्वमकस्मादद्य भाषसे ।। ५४
कुलद्वयविशुद्धोऽयं क्व पुत्रस्ते बत क्व सा ।
कलिङ्गसेनातनया बन्धकीगर्भसंभवा ।। ५५
श्रुत्वैतद्विमृशन्राजा सोऽब्रवीन्नह्यहं स्वतः ।
वदाम्येतत्प्रविश्यान्तः कोऽपि जल्पयतीव माम् ।। ५६
नरवाहनदत्तस्य कन्येयं पूर्वनिर्मिता ।
भार्येत्येवं वदन्तीं च शृणोमीव गिरं दिवः ।। ५७
कलिङ्गसेना किं चासावेकपत्नी कुलोद्गता ।
पूर्वकर्मवशात्त्वस्या बन्धकीशब्दसंभवः ।। ५८
इति राज्ञोदिते प्राह मन्त्री यौगन्धरायणः ।
श्रूयते देव यच्चक्रे रतिर्दग्धे स्मरे तपः ।। ५९
मर्त्यलोकावतीर्णेन सशरीरेण संगमः ।
मर्त्यभावगतायास्ते स्वेन भर्त्रा भविष्यति ।। ६०
इति चादाद्वरं शर्वो रत्यै स्वपतिमीप्सवे ।
कामावतारश्चोक्तः प्राग्दिव्यवाचा सुतस्तव ।। ६१
रत्यावतरणीयं च मर्त्यभावे हराज्ञया ।
गर्भग्राहिकया चाद्य ममैवं वर्णितं रहः ।। ६२
मया कलिङ्गसेनाया गर्भः प्राग्गर्भशय्यया ।
युक्तो दृष्टस्तदैवान्यदपश्यं तद्विवर्जितम् ।। ६३
तदाश्चर्यं विलोक्याहं तवाख्यातुमिहागता ।
इति स्त्रिया तयोक्तं मे जातैषा प्रतिभापि ते ।। ६४
तज्जाने मायया देवैः सैषा रतिरयोनिजा ।
कलिङ्गसेनातनया गर्भचौर्येण निर्मिता ।। ६५
भार्या कामावतारस्य पुत्रस्य तव भूपते ।
तथा चात्र कथामेतां यक्षसंबन्धिनीं शृणु ।। ६६
भृत्यो वैश्रवणस्याभूद्विरूपाक्ष इति श्रुतः ।
यक्षो निधानलक्षाणां प्रधानाध्यक्षतां गतः ।। ६७
मथुरायां बहिःसंस्थं निधानं स च रक्षितुम् ।
यक्षं नियुक्तवानेकं शिलास्तम्भमिवाचलम् ।। ६८
तत्र तं नगरीवासी कश्चित्पाशुपतो द्विजः ।
निधानान्वेषणायागात्खन्यवादी कदाचन ।। ६९
स मानुषवसादीपहस्तो यावत्परीक्षते ।
स्थानं तत्तावदस्यात्र कराद्दीपः पपात सः ।। ७०
लक्षणेन च तेनात्र स्थितं निधिमवेत्य सः ।
उद्घाटयितुमारेभे सहान्यैः सखिभिर्द्विजैः ।। ७१
अथ योऽसौ नियुक्तोऽभूद्यक्षो रक्षाविधौ स तत् ।
दृष्ट्वा गत्वा यथावस्तु विरूपाक्षं व्यजिज्ञपत् ।। ७२
गच्छ व्यापादय क्षिप्रं क्षुद्रास्तान्खन्यवादिनः ।
इत्यादिदेश तं यक्षं विरूपाक्षः स कोपनः ।। ७३
ततः स यक्षो गत्वैव स्वयुक्त्या निजघान तान् ।
निधानवादिनो विप्रानसंप्राप्तमनोरथान् ।। ७४
तद्बुद्ध्वा धनदः क्रुद्धो विरूपाक्षमुवाच तम् ।
ब्रह्महत्या कथं पाप कारिता सहसा त्वया ।। ७५
दुर्गतो वार्तिकजनो लोभात्किं नाम नाचरेत् ।
निवार्यते स वित्रास्य विघ्नैस्तैस्तैर्न हन्यते ।। ७६
इत्युक्त्वाथ शशापैनं विरूपाक्षं धनाधिपः ।
मर्त्ययोनौ प्रजायस्व दुष्कृताचरणादिति ।। ७७
प्राप्तशापोऽथ कस्यापि भूतले ब्राह्मणस्य सः ।
विरूपाक्षः सुतो जातो ब्राह्मणस्याग्रहारिणः ।। ७८
ततोऽस्य यक्षिणी पत्नी धनाध्यक्षं व्यजिज्ञपत् ।
देव यत्र स भर्ता मे क्षिप्तस्तत्रैव मां क्षिप ।। ७९
प्रसीद नहि शक्नोमि वियुक्ता तेन जीवितुम् ।
एवं तया स विज्ञप्तः साध्व्या वैश्रवणोऽभ्यधात् ।। ८०
तस्य विप्रस्य सदने जातो भर्ता स तेऽनघे ।
तस्यैव दास्या गेहे त्वं निपतिष्यस्ययोनिजा ।। ८१
तत्र तेन समं भर्त्रा संगमस्ते भविष्यति ।
त्वत्प्रसादात्स शापं च तीर्त्वा मत्पार्श्वमेष्यति ।। ८२
इति वैश्रवणादेशात्साध्वी सा पतिता ततः ।
दास्यास्तस्या गृहद्वारि कन्या भूत्वैव मानुषी ।। ८३
अकस्माच्च तया दास्या कन्या दृष्टाद्भुताकृतिः ।
गृहीत्वा दर्शिता चास्य स्वामिनोऽत्र द्विजन्मनः ।। ८४
दिव्येयं कन्यका क्वापि निःसंदेहमयोनिजा ।
इत्यात्मा मम वक्तीहानय तां त्वमशङ्कितम् ।। ८५
इयं हि मम पुत्रस्य मन्ये भार्यात्वमर्हति ।
इति सोऽपि द्विजो दासीं तामुवाच ननन्द च ।। ८६
क्रमादत्र विवृद्धा सा कन्या विप्रात्मजश्च सः ।
अन्योन्यदर्शनाबद्धगाढस्नेहौ बभूवतुः ।। ८७
ततः कृतविवाहौ तौ तेन विप्रेण दंपती ।
अजातिस्मरणेऽप्यास्तामुत्तीर्णविरहाविव ।। ८८
अथ कालेन देहान्ते तया सोऽनुगतः पतिः ।
तत्तपःक्षतपापः सन्यक्षः स्वं प्राप्तवान्पदम् ।। ८९
इतीहावतरन्त्येव निरागस्त्वादयोनिजाः ।
भूतले कारणवशाद्दिव्या दैवतनिर्मिताः ।। ९०
कुलं किं नृपते तेऽस्यास्तस्माद्भार्या सुतस्य ते ।
कलिङ्गसेनापुत्रीयं यथोक्तं दैवनिर्मिता ।। ९१
यौगन्धरायणेनैवमुक्ते वत्सेश्वरश्च तत् ।
देवी वासवदत्ता च तथेति हृदि चक्रतुः ।। ९२
ततस्तस्मिन्गृहं याते मन्त्रिमुख्ये स भूपतिः ।
पानादिक्रीडया निन्ये सभार्यस्तद्दिनं सुखी ।। ९३
ततो दिनेषु गच्छसु मोहभ्रष्टस्वकस्मृतिः ।
कलिङ्गसेनातनया सा समं रूपसंपदा ।। ९४
क्रमेण ववृधे नाम्ना कृता मदनमञ्चुका ।
सुता मदनवेगस्येत्यतो मात्रा जनेन च ।। ९५
नूनं सा शिश्रिये रूपं सर्वान्यवरयोषिताम् ।
अन्यथा ताः पुरस्तस्या विरूपा जज्ञिरे कथम् ।। ९६
श्रुत्वा रूपवतीं तां च कौतुकात्स्वयमेकदा ।
देवी वासवदत्ता तामानिनायात्यनोऽन्तिकम् ।। ९७
तत्र धात्र्या मुखासक्तां वत्सराजो ददर्श ताम् ।
यौगन्धरायणाद्याश्च वर्तेर्दीपशिखामिव ।। ९८
दृष्ट्वा चादृष्टपूर्वं तत्तस्या नेत्रामृतं वपुः ।
रतिरेवावतीर्णेयमिति मेने न तत्र कः ।। ९९
ततश्चानाययांचक्रे देव्या वासवदत्तया ।
नरवाहनदत्तोऽत्र जगन्नेत्रोत्सवः सुतः ।। १००
सोऽत्र फुल्लमुखाम्भोजो दीप्रां मदनमञ्चुकाम् ।
तामपश्यन्नवां सौरीमिव पद्माकरः प्रभाम् ।। १०१
सापि तं लोचनानन्दं पश्यन्ती विकचानना ।
न तृप्तिमाययौ बाला चकोरीवामृतत्विषम् ।। १०२
ततःप्रभृति तौ बालावपि स्थातुं न शेकतुः ।
दृष्टिपाशैरिवाबद्धौ पृथग्भूतावपि क्षणम् ।। १०३
दिनैर्निश्चित्य संबन्धं देवनिर्मितमेव तु ।
विवाहविधये बुद्धिं व्यधाद्वत्सेश्वरस्तयोः ।। १०४
कलिङ्गसेना तद्बुद्ध्वा ननन्द च बबन्ध च ।
नरवाहनदत्तेऽस्मिञ्जामातृप्रीतितो धृतिम् ।। १०५
संमन्त्र्य मन्त्रिभिः सार्धं ततश्चाकारयत्पृथक् ।
वत्सराजः स्वपुत्रस्य तस्य स्वमिव मन्दिरम् ।। १०६
ततः संभृत्य संभारान्पुत्रं राजा स कालवित् ।
यौवराज्येऽभ्यषिञ्चत्तं दृष्टश्लाघ्यगुणग्रहम् ।। १०७
पूर्वं तस्यापतन्मूर्ध्नि पित्रोरानन्दबाष्पजम् ।
ततः श्रौतमहामन्त्रपूतं सत्तीर्थजं पयः ।। १०८
अभिषेकाम्बुभिस्तस्य धौते वदनपङ्कजे ।
चित्रं निर्मलतां प्रापुर्मुखानि ककुभामपि ।। १०९
मङ्गल्यमाल्यपुष्पेषु तस्य क्षिप्तेषु मातृभिः ।
मुमोच दिव्यमाल्यौघवर्षं द्यौरपि तत्क्षणम् ।। ११०
देवदुन्दुभिनिर्ह्रादस्पर्धयेव जजृम्भिरे ।
आनन्दतूर्यनिर्घोषप्रतिशब्दा नभस्तले ।। १११
प्रणनामाभिषिक्तं तं युवराजं न तत्र कः ।
स्वप्रभावादृते तेनैवोन्ननाम तदा हि सः ।। ११२
ततो वत्सेश्वरस्तस्य सूनोर्बालसखीन्सतः ।
स्वमन्त्रिपुत्रानाहूय सचिवत्वे समादिशत् ।। ११३
यौगन्धरायणसुतं मन्त्रित्वे मरुभूतिकम् ।
सेनापत्ये हरिशिखं रुमण्वत्तनयं ततः ।। ११४
वसन्तकसुतं क्रीडासखित्वे तु तपन्तकम् ।
गोमुखं च प्रतीहारधुरायामित्यकात्मजम् ।। ११५
पौरोहित्ये च पूर्वोक्तावुभौ पिङ्गलिकासुतौ ।
वैश्वानरं शान्तिसोमं भ्रातुः पुत्रौ पुरोधसः ।। ११६
इत्याज्ञप्तेषु पुत्रस्य साचिव्ये तेषु भूभृता ।
गमनादुदभूद्वाणी पुष्पवृष्टिपुरःसरा ।। ११७
सर्वार्थसाधका एते भविष्यन्त्यस्य मन्त्रिणः ।
शरीरादविभिन्नोऽस्य गोमुखस्तु भविष्यति ।। ११८
इत्युक्तो दिव्यया वाचा हृष्टो वत्सेश्वरश्च सः ।
सर्वान्संमानयामास वस्त्रैराभरणैश्च तान् ।। ११९
अनुजीविषु तस्मिंश्च वसु वर्षति राजनि ।
दरिद्रशब्दस्यैकस्य नासीत्तत्रार्थसंगतिः ।। १२०
पवनोल्लासिताक्षिप्तपताकापटपङ्क्तिभिः ।
आहूतैरिव सापूरि नर्तकीचारणैः पुरी ।। १२१
आगाद्वैद्याधरी साक्षाल्लक्ष्मीस्तस्यैव भाविनी ।
कलिङ्गसेनाजामातुरुत्सवेऽत्र भविष्यतः ।। १२२
ततो वासवदत्ता च सा च पद्मावती तथा ।
हर्षेण ननृतुस्तिस्रो मिलिता इव शक्तयः ।। १२३
मारुतान्दोलितलताः प्रनृत्यन्निव सर्वतः ।
उद्यानतरवोऽप्यत्र चेतनेषु कथैव का ।। १२४
ततः कृताभिषेकः सन्नारुह्य जयकुञ्जरम् ।
नरवाहनदत्तः स युवराजो विनिर्ययौ ।। १२५
अवाकीर्यत चोत्क्षिप्तैर्नेत्रैर्नीलसितारुणैः ।
पौरस्त्रीभिः स नीलाब्जलाजपद्माञ्जलिप्रभैः ।। १२६
दृष्ट्वा च तत्पुरीपूज्यदेवता बन्दिमागधैः ।
स्तूयमानः ससचिवः स विवेश स्वमन्दिरम् ।। १२७
तत्र दिव्यानि भोज्यानि तथा पानान्युपाहरत् ।
कलिङ्गसेना तस्यादौ स्वविभूत्यधिकानि सा ।। १२८
ददौ तस्मै सुवस्त्राणि दिव्यान्याभरणानि च ।
समन्त्रिसखिभृत्याय जामातृस्नेहकातरा ।। १२९
एवं महोत्सवेनासावमृतास्वादसुन्दरः ।
एषां वत्सेश्वरादीनां सर्वेषां वासरो ययौ ।। १३०
ततो निशायां प्राप्तायां सुतोद्वाहविमर्शिनी ।
कलिङ्गसेना सस्मार तां सा सोमप्रभां सखीम् ।। १३१
एतया स्मृतमात्रां तां मयासुरसुतां तदा ।
भव्यां भर्ता महाज्ञानी जगाद नलकूबरः ।। १३२
कलिङ्गसेना त्वामद्य सोत्सुका स्मरति प्रिये ।
तद्गच्छ दिव्यमुद्यानं कुरु चैतत्सुताकृते ।। १३३
इत्युक्त्वा भावि भूतं च कथयित्वा च तद्गतम् ।
तदैव प्रेषयामास पत्नीं सोमप्रभां पतिः ।। १३४
सा चागत्य चिरोत्कण्ठाकृतकण्ठग्रहां सखीम् ।
कलिङ्गसेनां कुशलं पृष्ट्वा सोमप्रभाब्रवीत् ।। १३५
विद्याधरेण तावत्त्वं परिणीता महर्द्धिना ।
अवतीर्णा रतिस्ते च सुता शार्वादनुग्रहात् ।। १३६
कामावतारस्यैषा च वत्सेशाल्लब्धजन्मनः ।
नरवाहनदत्तस्य पूर्वभार्या विनिर्मिता ।। १३७
विद्याधराधिराज्यं स दिव्यं कल्पं करिष्यति ।
तस्यैषान्यावरोधानां मूर्ध्नि मान्या भविष्यति ।। १३८
त्वं चावतीर्णा भूलोके शक्रशापच्युताप्सराः ।
निष्पन्नकार्यशेषा च शापमुक्तिमवाप्स्यसि ।। १३९
एतन्मे सर्वमाख्यातं भर्त्रा ज्ञानवता सखि ।
तस्माच्चिन्ता न ते कार्या भावि सर्वं शुभं तव ।। १४०
अहं चेह करोम्येषा दिव्यं त्वत्तनयाकृते ।
उद्यानं नास्ति पाताले न भूमौ यन्न वा दिवि ।। १४१
इत्युक्त्वा दिव्यमुद्यानं सा निर्माय स्वमायया ।
कलिङ्गसेनामामन्त्र्य सोत्कां सोमप्रभा ययौ ।। १४२
ततो निशि प्रभातायामकस्मान्नन्दनं दिवः ।
भूमाविव च्युतं लोको ददर्शोद्यानमत्र तत् ।। १४३
बुद्ध्वाथ राजा वत्सेशः सभार्यः सचिवैः सह ।
नरवाहनदत्तश्च सानुगोऽत्र समाययौ ।। १४४.
ददृशुस्ते तमुद्यानं सदा पुष्पफलद्रुमम् ।
नानामणिमयस्तम्भभित्तिभूभागवापिकम् ।। १४५
सुवर्णवर्णविहगं दिव्यसौरभमारुतम् ।
देवादेशावतीर्णं तत्स्वर्गान्तरमिव क्षितौ ।। १४६
दृष्ट्वा तदद्भुतं राजा किमेतदिति पृष्टवान् ।
कलिङ्गसेनामातिथ्यव्यग्रां वत्सेश्वरस्तदा ।। १४७
सा प्रत्युवाच सर्वेषु शृण्वत्सु नृपतिं च तम् ।
विश्वकर्मावतारोऽस्ति मयो नाम महासुरः ।। १४८
युधिष्ठिरस्य यश्चक्रे पुरं रम्यं च वज्रिणः ।
तस्य सोमप्रभा नाम तनयास्ति सखी मम ।। १४९
तया रात्राविहागत्य मत्समीपं स्वमायया ।
प्रीत्या कृतमिदं दिव्यमुद्यानं मत्सुताकृते ।। १५०
इत्युक्त्वा यच्च सख्यास्या भूतं भाव्युदितं तया ।
तत्तयैवोक्तमित्युक्त्वा तदा सर्वं शशंस सा ।। १५१
ततः कलिङ्गसेनोक्तिं ससंवादामवेक्ष्य ताम् ।
निरस्तसंशयाः सर्वे तोषं तत्रातुलं ययुः ।। १५२
कलिङ्गसेनातिथ्येन निनाय दिवसं च तम् ।
उद्यानेऽत्रैव वत्सेशो भार्यापुत्रादिभिः सह ।। १५३
अन्येद्युर्निर्गतो द्रष्टुं देवं देवकुले च सः ।
ददर्श नृपतिर्बह्वीः सुवस्त्राभरणाः स्त्रियः ।।. १५४
का यूयमिति पृष्टाश्च तेन तास्तं बभाषिरे ।
वयं विद्याः कलाश्चैतास्त्वत्पुत्रार्थमिहागताः ।। १५५
गत्वा विशाम खस्तान्तरित्युक्त्वा तास्तिरोऽभवन् ।
सविस्मयः स राजापि वत्सेशोऽभ्यन्तरं ययौ ।। १५६
तत्र वासवदत्तायै देव्यै मन्त्रिगणाय च ।
तच्छशंसाभ्यनन्दंस्ते देवतानुग्रहं च तम् ।। १५७
ततो राजनिदेशेन वीणा वासवदत्तया ।
नरवाहनदत्तेऽत्र प्रविष्टे जगृहे क्षणात् ।। १५८
वादयन्तीं ततस्तां च मातरं विनयेन सः ।
राजपुत्रोऽब्रवीद्वीणा च्युता स्थानादसाविति ।। १५९
त्वं वादय गृहाणैतामिति पित्रोदितेऽथ सः ।
वीणामवादयत्कुर्वन्गन्धर्वानपि विस्मितान् ।। १६०
एवं सर्वासु विद्यासु कलासु च परीक्षितः ।
पित्रा यावद्वृतस्ताभिः स्वयं सर्वं विवेद सः ।। १६१
वीक्ष्य तं सगुणं पुत्रं वत्सेशस्तामशिक्षयत् ।
कलिङ्गसेनातनयां नृत्तं मदनमञ्चुकाम् ।। १६२
यथा यथा पूर्णकला साभूत्तनुरिवैन्दवी ।
नरवाहनदत्ताब्धिश्चुक्षुभे स तथा तथा ।। १६३
अरंस्त तां च गायन्तीं नृत्यन्तीं च विलोकयन् ।
पठन्तीमिव कामाज्ञामङ्गाद्यभिनयैर्वृताम् ।। १६४
सापि क्षणमपश्यन्ती तमुदश्रुः सुधामयम् ।
कान्तमासीदुषःकाले जलार्द्रेव कुमुद्वती ।। १६५
सततं चासहः स्थातुं तन्मुखालोकनं विना ।
नरवाहनदत्तोऽसौ तत्तदुद्यानमाययौ ।। १६६
तत्र पार्श्वं तयानीय सुतां मदनमञ्चुकाम् ।
कलिङ्गसेनया प्रीत्या रज्यमानः स तस्थिवान् ।। १६७
गोमुखश्चास्य चित्तज्ञः स्वामिनोऽत्र चिरस्थितिम् ।
इच्छन्कलिङ्गसेनायै तां तामकथयत्कथाम् ।। १६८
चित्तग्रहेण तेनास्या राजपुत्रस्तुतोष सः ।
हृदयानुप्रवेशो हि प्रभोः संवननं परम् ।। १६९
नृत्तादियोग्यां कुरुते तस्मिन्मदनमञ्चुकाम् ।
तत्र स्वयं च संगीतवेश्मन्युद्यानवर्तिनि ।। १७०
नरवाहनदत्तः स ह्रेपयन्वरचारणान् ।
तस्यां प्रियायां नृत्यन्त्यां सर्वातोद्यान्यवादयत् ।। १७१
जिगाय चागतान्दिग्भ्यो विविधान्पण्डितांस्तथा ।
गजाश्वरथशस्त्रास्त्रचित्रपुस्तादिकोविदः ।। १७२
एवं विहरतो विद्यास्वयंवरवृतस्य ते ।
नरवाहनदत्तस्य शैशवे वासरा ययुः ।। १७३
एकदा चात्र यात्रायामुद्यानं स प्रियासखः ।
ययौ नागवनं नाम राजपुत्रः समन्त्रिकः ।। १७४
तत्राभिलाषिणी काचिद्वणिग्भार्या निराकृता ।
इयेष गोमुखं हन्तुं सविषाहृतपानका ।। १७५
तद्विवेद च तत्सख्या मुखादत्र स गोमुखः ।
नाददे पानकं तच्च स्त्रिय एवं निनिन्द च ।। १७६
अहो धात्रा पुरा सृष्टं साहसं तदनु स्त्रियः ।
नैतासां दुष्करं किचिन्निसर्गादिह विद्यते ।। १७७
नूनं स्त्री नाम सृष्टेयममृतेन विषेण च ।
अनुरक्तामृतं सा हि विरक्ता विषमेव च ।। १७८
ज्ञायते कान्तवदना केन प्रच्छन्नपातका ।
कुस्त्री प्रफुल्लकमला मूढनक्रेव पद्मिनी ।। १७९
दिवः पतति काचित्तु गुणचक्रप्रचोदिनी ।
भर्तृश्लाघासहा सुस्त्री प्रभा भानोरिवामला ।। १८०
हन्त्येवाशु गृहीतान्या पररक्ता गतस्पृहा ।
पापा विरागविषभृद्भर्तारं भुजगीव सा ।। १८१
तथा हि कुत्रचिद्ग्रामे शत्रुघ्न इति कोऽप्यभूत् ।
पुरुषस्तस्य भार्या च बभूव व्यभिचारिणी ।। १८२
स ददर्शैकदा सायं भार्यां तां जारसंगताम् ।
जघान तं च तज्जारं खड्गेनान्तर्गृहस्थितम् ।। १८३
रात्र्यपेक्षी च स्थौ स द्वारि भार्यां निरुध्य ताम् ।
तत्कालं च निवासार्थी तमत्र पथिकोऽभ्यगात् ।। १८४
दत्त्वा तस्याश्रयं युक्त्या तेनैव सह तं हतम् ।
पारदारिकमादाय रात्रौ तत्राटवीं ययौ ।। १८५
तत्रान्धकूपे यावत्स शवं क्षिपति तं तया ।
तावदागतया पश्चात्क्षिप्तः सोऽप्यत्र भार्यया ।। १८६
एवं कुयोषित्कुरुते किं किं नाम न साहसम् ।
इति स्त्रीचरितं बालोऽप्यनिन्दत्सोऽत्र गोमुखः ।। १८७
ततो नागवने तत्र नागानभ्यर्च्य स स्वयम् ।
नरवाहनदत्तोऽगात्स्वावासं सपरिच्छदः ।। १८८
तत्र जिज्ञासुरन्येद्युः सचिवान्गोमुखादिकान् ।
जानन्नपि स पप्रच्छ राजनीतेः समुच्चयम् ।। १८९
सर्वज्ञस्त्वं तथाप्येतद्ब्रूमः पृष्टा वयं त्वया ।
इत्युक्त्वा सारमन्योन्यं ते निश्चित्यैवमब्रुवन् ।। १९०
आरुह्य नृपतिः पूर्वमिन्द्रियाश्वान्वशीकृतान् ।
कामक्रोधादिकाञ्जित्वा रिपूनाभ्यन्तरांश्च तान् ।। १९१
जयेदात्मानमेवादौ विजयायान्यविद्विषाम् ।
अजितात्मा हि विवशी वशीकुर्यात्कथं परम् ।। १९२
ततो जानपदत्वादिगुणयुक्तांश्च मन्त्रिणः ।
पुरोहितं चाथर्वज्ञं कुर्याद्दक्षं तपोन्वितम् ।। १९३
उपाधिभिर्भये लोभे धर्मे कामे परीक्षितान् ।
योग्येष्वमात्यान्कार्येषु युञ्जीतान्तरवित्तमः ।। १९४
सत्यं द्वेषप्रयुक्तं वा स्नेहोक्तं स्वार्थसंहतम् ।
वचस्तेषां परीक्षेत मिथः कार्येषु जल्पताम् ।। १९५
सत्ये तुष्येदसत्ये तु यथार्हं दण्डमाचरेत् ।
जिज्ञासेत पृथक्चैषां चारैराचरितं सदा ।। १९६
इत्यनावृतदृक्पश्यन्कार्याण्युत्खाय कण्टकान् ।
उपार्ज्य कोषदण्डादि साधयेद्बद्धमूलताम् ।। १९७
उत्साहप्रभुतामन्त्रशक्तित्रययुतस्ततः ।
परदेशजिगीषुः स्याद्विचार्य स्वपरान्तरम् ।। १९८
आप्तैः श्रुतान्वितैः प्राज्ञैर्मन्त्रं कुर्यादनायतम् ।
तैर्निश्चितं स्वबुद्ध्या तत्सर्वाङ्गं परिशोधयेत् ।। १९९
सामदानाद्युपायज्ञो योगक्षेमं प्रसाधयेत् ।
प्रयुञ्जीत ततः संधिविग्रहादीन्गुणांश्च षट् ।। २००
एवं वितन्द्रो विदधत्स्वदेशपरदेशयोः ।
चिन्तां राजा जयत्येव न पुनर्जातु जीयते ।। २०१
अज्ञस्तु कामलोभान्धो वृथा मार्गप्रदर्शिभिः ।
नीत्वा श्वभ्रेषु निक्षिप्य मुष्यते धूर्तचेटकैः ।। २०२
नैवावकाशं लभते राज्ञस्तस्यान्तिकेऽपरः ।
धूर्तैर्निबद्धवाटस्य शालेरिव कृषीवलैः ।। २०३
अन्तर्भूय रहस्येषु तैर्वशीक्रियते हि सः ।
ततः श्रीरविशेषज्ञात्खिन्ना तस्मात्पलायते ।। २०४
तस्माज्जितात्मा राजा स्याद्युक्तदण्डो विशेषवित् ।
प्रजानुरागादेवं हि स भवेद्भाजनं श्रियः ।। २०५
पूर्वं च शूरसेनाख्यो भृत्यैकप्रत्ययो नृपः ।
सचिवैः पेटकं कृत्वा भुज्यते स्म वशीकृतः ।। २०६
यस्तस्य सेवको राज्ञस्तस्मै तन्मन्त्रिणोऽत्र ते ।
दातुं नैच्छंस्तृणमपि दित्सत्यपि च भूपतौ ।। २०७
तेषां तु सेवको योऽत्र ददुस्तस्मै स्वयं च ते ।
ते च विज्ञप्य राजानमनर्हायाप्यदापयन् ।। २०८
तद्दृष्ट्वा स नृपो बुद्ध्वा शनैस्तद्धूर्तपेटकम् ।
अन्योन्यं प्रज्ञया युक्त्या सचिवांस्तानभेदयत् ।। २०९
भिन्नेषु तेषु नष्टेषु मिथः पैशुन्यकारिषु ।
सम्यक्छशास राज्यं तत्स राजान्यैरवञ्चितः ।। २१०
हरिसिंहश्च राजाभूत्सामात्यो नीतितत्त्ववित् ।
कृतभक्तबुधामात्यः सदुर्गः सार्थसंचयः ।। २११
अनुरक्ताः प्रजाः कृत्वा चेष्टते स्म यथा तथा ।
चक्रवर्त्यभियुक्तोऽपि न जगाम पराभवम् ।। २१२
एवं विचारश्चिन्ता च सारं राज्येऽधिकं नु किम् ।
इत्याद्युक्त्वा यथास्वं ते विरेमुर्गोमुखादयः ।। २१३
नरवाहनदत्तश्च तेषां श्रद्धाय तद्वचः ।
चिन्त्ये पुरुषकर्तव्येऽप्यचिन्त्यं दैवमभ्यधात् ।। २१४
ततश्चोत्थाय तैरेव साकं तां प्रेक्षितुं ययौ ।
स विलम्बकृतोत्कण्ठां प्रियां मदनमञ्चुकाम् ।। २१५
प्राप्ते तन्मन्दिरं तस्मिन्नासनस्थे कृतादरा ।
क्षणं कलिङ्गसेनात्र गोमुखं विस्मिताब्रवीत् ।। २१६
नरवाहनदत्तेऽत्र राजसूतावनागते ।
उत्सुका पदवीमस्य द्रष्टुं मदनमञ्चुका ।। २१७
हर्म्याग्रभूमिमारूढा गोमुखानुगता मया ।
यावत्तावत्पुमानेको नभसोऽत्रावतीर्णवान् ।। २१८
स किरीटी च खड्गी च मां दिव्याकृतिरब्रवीत् ।
अहं मानसवेगाख्यो राजा विद्याधरेश्वरः ।। २१९
स्वःस्त्री सुरभिदत्ताख्या त्वं च शापच्युता भुवि ।
सुता च तव दिव्येयमेतन्मे विदितं किल ।। २२०
तद्देहि मे सुतामेतां संबन्धः सदृशो ह्ययम् ।
इत्युक्ते तेन सहसा विहस्याहं तमब्रवम् ।। २२१
नरवाहनदत्तोऽस्या भर्ता देवैर्विनिर्मितः ।
सर्वेषां योऽत्र युष्माकं चक्रवर्ती भविष्यति ।। २२२
इत्युक्तः स मयोत्पत्य व्योम विद्याधरो गतः ।
मत्पुत्रीनयनोद्वेगाकाण्डविद्युल्लतोपमः ।। २२३
तच्छ्रुत्वा गोमुखोऽत्रवादीज्जातेऽस्मिन्स्वामिनीह नः ।
राजपुत्रेऽन्तरिक्षोक्तेर्बुद्ध्वामुं भाविनं प्रभुम् ।। २२४
पापं विधातुमप्यैच्छन्सद्यो विद्याधरा हि ते ।
उच्छृङ्खलो नियन्तारं क इच्छेद्बलिनं प्रभुम् ।। २२५
ततोऽयं रक्षितः साक्षाद्गणानादिश्य शंभुना ।
नारदोक्तिरियं तातेनोच्यमाना श्रुता मया ।। २२६
अतो विद्याधराः संप्रत्येतेऽस्माकं विरोधिनः ।
श्रुत्वा कलिङ्गसेनैतत्स्ववृत्तान्तभियाब्रवीत् ।। २२७
मायया तर्हि नो यावन्मद्वन्मदनमञ्चुका ।
वक्ष्यते राजपुत्रेण किं न तावद्विवाह्यते ।। २२८
एतत्कलिङ्गसेनातः श्रुत्वा तां गोमुखादयः ।
ऊचुस्त्वयैव कार्येऽस्मिन्वत्सेशः प्रेर्यतामिति ।। २२९
ततस्तद्गतधीस्तस्मिन्नुद्याने व्यहरद्दिनम् ।
नरवाहनदत्तस्तां पश्यन्मदनमञ्चुकाम् ।। २३०
उत्फुल्लपद्मवदना दलत्कुवलयेक्षणाम् ।
बन्धूककमनीयौष्ठीं मन्दारस्तबकस्तनीम् ।। २३१
शिरीषसुकुमाराङ्गीं पञ्चपुष्पमयीमिव ।
एकामेव जगज्जेत्रीं स्मरेण विहितामिषुम् ।। २३२
कलिङ्गसेनाप्यन्येद्युर्गत्वा वत्सेश्वरं स्वयम् ।
सुताविवाहहेतोस्तद्यथाभीष्टं व्यजिज्ञपत् ।। २३३
वत्सेशोऽपि विसृज्यैतामाहूय निजमन्त्रिणः ।
देव्यां वासवदत्तायां स्थितायां निजगाद तान् ।। २३४
कलिङ्गसेना त्वरते सुतोद्वाहाय तत्कथम् ।
कुर्मो यद्बन्धकीत्येतां लोको वक्त्युत्तमामिति ।। २३५
लोकश्च सर्वदा रक्ष्यस्तत्प्रवादेन किं पुरा ।
रामभद्रेण शुद्धापि त्यक्ता देवी न जानकी ।। २३६
अम्बा हृतापि भीष्मेण यत्नाद्भ्रातुः कृते तथा ।
प्रतीपं किं न वा त्यक्ता वृतपूर्वान्यभर्तृका ।। २३७
एवं कलिङ्गसेनैषा स्वयंवरवृते मयि ।
व्यूढा मदनवेगेन तेनैतां गर्हते जनः ।। २३८
अतोऽस्यास्तनयामेतां गान्धर्वविधिना स्वयम् ।
नरवाहनदत्तोऽसावुद्वहत्वनुरूपिकाम् ।। २३९
इत्युक्ते वत्सराजेन स्माह यौगन्धरायणः ।
इच्छेत्कलिङ्गसेनैतदनौचित्यं कथं प्रभो ।। २४०
दिव्यैषा हि न सामान्या ससुतेत्यसकृद्गतम् ।
मित्त्रेण चैतदुक्तं मे ज्ञानिना ब्रह्मरक्षसा ।। २४१
इत्यादि तत्र ते यावद्विमृशन्ति परस्परम् ।
एवं माहेश्वरी तावद्वाणी प्रादुरभूद्दिवः ।। २४२
मन्नेत्रानलदग्धस्य सृष्टस्यात्र मनोभुवः ।
नरवाहनदत्तस्य मयैवैषा विनिर्मिता ।। २४३
तपस्तुष्टेन भार्यास्य रतिर्मदनमञ्चुका ।
एतया सहितश्चायं सर्वान्तःपुरमुख्यया ।। २४४
विद्याधराधिराज्यं स दिव्यं कल्पं करिष्यति ।
मत्प्रसादाद्विजित्यारीनित्युक्त्वा विरराम वाक् ।। २४५
श्रुत्वैतां भगवद्वाणीं वत्सेशः सपरिच्छदः ।
तं प्रणम्य सुतोद्वाहे सानन्दो निश्चयं व्यधात् ।। २४६
अथ स सचिवमुख्यं पूर्वविज्ञाततत्त्वं नरपतिरभिनन्द्याहूय मौहूर्तिकांश्च ।
शुभफलदमपृच्छल्लग्नमूचुस्तु ते तं कतिपयदिनमध्ये भाविनं प्राप्तपूजाः ।। २४७
कालं मनागनुभविष्यति कंचिदत्र पुत्रो वियोगमनया सह भार्यया ते ।
जानीमहे वयमिदं निजशास्त्रदृष्ट्या वत्सेश्वरेति जगदुर्गणकाः पुनस्ते ।। २४८
ततः स सूनोर्निजवैभवोचितं विवाहसंभारविधिं व्यधान्नृपः ।
तथा यथास्य स्वपुरी न केवलं पृथिव्यपि क्षोभमगात्तदुद्यमात् ।। २४९
प्राप्ते विवाहदिवसेऽथ कलिङ्गसेना पित्रा निसृष्टनिजदिव्यविभूषणायाः ।
तस्याः प्रसाधनविधिं दुहितुश्चकार सोमप्रभा पतिनिदेशवशागता च ।। २५०
कृतदिव्यकौतुका सा सुतरामथ मदनमञ्चुका विबभौ ।
नन्वेवमेव कान्ता चन्द्रतनुः कार्तिकानुगता ।। २५१
दिव्याङ्गनाश्च तस्या हराज्ञया श्रूयमाणगीतरवाः ।
तद्रूपजिताच्छन्ना ह्रीता इव मङ्गलं विदधुः ।। २५२
भक्तानुकम्पिनि जयाद्रिसुते त्वयाद्य रत्यास्तपः स्वयमुपेत्य कृतं कृतार्थम् ।
इत्यादि दिव्यवरचारणवाद्यमिश्रवाक्यानुमेयमपि संदधतेऽत्र गौर्याः ।। २५३
अथ नरवाहदत्तः प्रविवेश स मदनमञ्चुकाध्युषितम् ।
कृतवरकौतुकशोभी विविधमहातोद्यभृद्विवाहगृहम् ।। २५४
निर्वर्त्य तत्र बहलोद्यतविप्रमत्तवीवाहमङ्गलविधिं च वधूवरौ तौ ।
वेदीं समारुरुहतुर्ज्वलिताग्निमुच्चै राज्ञां शिरोभुवमिवामलरत्नदीपाम् ।। २५५
यदि युगपदिहेन्दुमूर्तिभानू कनकगिरिं भ्रमतोऽमितः कदाचित् ।
भवति तदुपमा तयोस्तदानीं जगति वधूवरयोः प्रदक्षिणेऽग्नेः ।। २५६
यथा विवाहोत्सवतूर्यनादानपोथयन्दुन्दुभयोऽन्तरिक्षे ।
तथा वधूत्सारितहोमलाजाः सुरोज्झिताः कौसुमवृष्टयोऽत्र ।। २५७
ततः कनकराशिभिर्मणिमयैश्च जामातरं समर्चयदुदारधीः किल कलिङ्गसेना तथा ।
यथात्र बुबुधे जनैरपि सुदुर्गतोऽस्याः पुरः स काममलकापतिः कृपणभूभृतोऽन्ये तु के ।। २५८
निष्पन्नतादृशचिराभिमतानुरूपपाणिग्रहोत्सवविधी च वधूवरौ तौ ।
अभ्यन्तरं विविशतुः प्रमदोपरुद्धं लोकस्य मानसमिवामलचित्रभक्ति ।। २५९
सद्वाहिनीपरिगतैरपि विश्ववन्द्यशौर्याश्रितैरपि जितावनतैर्नरेन्द्रैः ।
सा वारिराशिभिरिवाशु पुरी पुपूरे वत्सेश्वरस्य सदुपायनरत्नहस्तैः ।। २६०
अनुजीविजनाय सोऽपि राजा व्यकिरद्धेम तथा महोत्सवेऽस्मिन् ।
यदि परमभवन्न जातरूपा जननीगर्भगता यथास्य राष्ट्रे ।। २६१
वरचारणनर्तकीसमूहैर्विविधदिगन्तसमागतैस्तदात्र ।
परितः स्तवनृत्तगीतवाद्यैर्बुबुधे तन्मय एव जीवलोकः ।। २६२
वातोद्धूतपताकाबाहुलता चोत्सवेऽत्र कौशाम्बी ।
सापि ननर्तेव पुरी पौरस्त्रीरचितमण्डनाभरणा ।। २६३
एवं च स प्रतिदिनं परिवर्धमानो निर्वर्त्यते स्म सुचिरेण महोत्सवोऽत्र ।
सर्वः सदैव च सुहृत्स्वजनो जनश्च हृष्टस्ततः किमपि पूर्णमनोरथोऽभूत् ।। २६४
स च नरवाहनदत्तो युवराजो मदनमञ्चुकासहितः ।
भजते स्म सुचिरकाङ्क्षितमुदयैषी जीवलोकसुखम् ।। २६५
इति महाकविश्रीसोमदेवभट्टविरचिते कथासरित्सागरे मदनमञ्चुकालम्बकेऽष्टमस्तरङ्गः ।">
  <meta itemprop="wordCount" content="3121">
  <meta name="twitter:card" content="summary">
  <meta name="twitter:title" content="००८">
  <meta name="twitter:description" content="ततः कलिङ्गसेनायाः स्मरन्ननुपमं वपुः ।
एकदा मन्मथाविष्टो निशि वत्सेश्वरोऽभवत् ।।
उत्थाय खड्गहस्तः सन्गत्वैव प्रविवेश सः ।
एकाकी मन्दिरं तस्याः कृतातिथ्यादरस्तया ।। २
तत्र प्रार्थयमानस्तां भार्यार्थे स महीपतिः ।
परपत्न्यहमस्मीति प्रत्याख्यातस्तयाब्रवीत् ।। ३
तृतीयं पुरुषं प्राप्ता यतस्त्वमसि बन्धकी ।
परदारगतो दोषो न मे त्वद्गमने ततः ।। ४
एवं कलिङ्गसेना सा राज्ञोक्ता प्रत्युवाच तम् ।
त्वदर्थमागता राजन्नहं विद्याधरेण हि ।। ५५
व्यूढा मदनवेगेन स्वैरं त्वद्रूपधारिणा ।
स एवैकश्च भर्ता मे तत्कस्मादस्मि बन्धकी ।। ६
किं वातिक्रान्तबन्धूनां स्वेच्छाचारहतात्मनाम् ।
इमास्ता विपदः स्त्रीणां कुमारीणां कथैव का ।। ७
दृष्टाशकुनया सख्या निषिद्धापि व्यसर्जयम् ।
त्वत्पार्श्वं यदहं दूतं तस्य चेदं फलं मम ।। ८
तत्स्पृश्यसि बलान्मां चेत्प्राणांस्त्यक्ष्याम्यहं ततः ।
का नाम कुलजा हि स्त्री भर्तृद्रोहं करिष्यति ।। ९
तथा च कथयाम्यत्र तव राजन्कथां शृणु ।
पुराभूदिन्द्रदत्ताख्यश्चेदिदेशमहीपतिः ।। १०
स पापशोधने तीर्थे कीर्त्यै देवकुलं महत् ।
चक्रे यशःशरीरार्थी शरीरं वीक्ष्य भङ्गुरम् ।। ११
तच्च भक्तिरसाच्छश्वदीक्षितुं स ययौ नृपः ।
सर्वश्च तीर्थस्नानाय सदा तत्राययौ जनः ।। १२
एकदा च ददर्शैकां तीर्थस्नानार्थमागताम् ।
स राजात्र वणिग्भार्यां प्रवासस्थितभर्तृकाम् ।। १३
स्वच्छकान्तिसुधासिक्तां चित्ररूपविभूषणाम् ।
जङ्गमामिव कंदर्पराजधानीं मनोरमाम् ।। १४
त्वयाहं विजये विश्वमिति प्रीत्येव पादयोः ।
आश्लिष्टां पञ्चबाणस्य तूणीरद्वयशोभया ।। १५
सा दृष्टैव मनस्तस्य जहार नृपतेस्तथा ।
यथान्विष्य गृहं तस्याः स ययौ विवशो निशि ।। १६
तां च प्रार्थयमानः सञ्जगदे स तया नृपः ।
रक्षिता त्वं न युक्तं ते परदाराभिमर्शनम् ।। १७
हठात्स्पृशसि वा मां चेदधर्मस्ते महान्भवेत् ।
मरिष्यामि च सद्योऽहं न सहिष्ये च दूषणम् ।। १८
इत्युक्तेऽपि तया तस्मिन्बलं राज्ञि चिकीर्षति ।
शीलभ्रंशभयात्तस्याः सद्यो हृदयमस्फुटत् ।। १९
तद्दृष्ट्वा सपदि ह्रीतः स गत्वैव यथागतम् ।
दिनैस्तेनानुतापेन राजा पञ्चत्वमाययौ ।। २०
इत्याख्याय कथामेतां सभयप्रश्रयानता ।
भूयः कलिङ्गसेना सा वत्सेश्वरमभाषत ।। २१
तस्मादधर्मे मत्प्राणहरणे मा मतिं कृथाः ।
इहाश्रिताया वस्तुं मे देहि याम्यन्यतोऽन्यथा ।। २२
एतत्कलिङ्गसेनातः श्रुत्वा वत्सेश्वरोऽथ सः ।
विचार्य विरतो भूत्वा धर्मज्ञस्तामभाषत ।। २३
राजपुत्रि वस स्वेच्छं भर्त्रा सममिहाधुना ।
नाहं वक्ष्यामि ते किंचिदिदानीं मा भयं कृथाः ।। २४
इत्युक्त्वैव गते तस्मिन्स्वैरं राज्ञि स्वमन्दिरम् ।
श्रुत्वा मदनवेगस्तन्नभसोऽवततार सः ।। २५
प्रिये साधु कृतं नैवमकरिष्यः शुभे यदि ।
नाभविष्यच्छुभं यस्मान्नासहिष्यत तन्मया ।। २६
इत्युक्त्वा सान्त्वयित्वा तां निशां नीत्वा तया सह।
तत्रैव गच्छन्नागच्छन्नासीद्विद्याधरोऽथ सः ।। २७
कलिङ्गसेनापि च सा पत्यौ विद्याधरेश्वरे ।
तत्रास्त मर्त्यभावेऽपि दिव्यभोगसुखान्विता ।। २८
वत्सराजोऽपि तच्चिन्तां मुक्त्वा मन्त्रिवचः स्मरन् ।
ननन्द लब्धं मन्वानो देवीं राज्यं सुतं तथा ।। २९
देवी वासवदत्ता च मन्त्री यौगन्धरायणः ।
अभूतां निर्वृतौ सिद्धे नीतिकल्पलताफले ।। ३०
अथ गच्छत्सु दिवसेष्वापाण्डुमुखपङ्कजा ।
दध्रे कलिङ्गसेना सा गर्भमुत्पन्नदोहदा ।। ३१
तुङ्गौ विरेजतुस्तस्याः स्तनावाश्यामचूचुकौ ।
निधानकुम्भौ कामस्य मदमुद्राङ्किताविव ।। ३२
ततो मदनवेगस्तामुपेत्य पतिरभ्यधात् ।
कलिङ्गसेने दिव्यानामस्माकं समयोऽस्त्ययम् ।। ३३
जातं मानुषगर्भं यन्मुक्त्वा यामो विदूरतः ।
कण्वाश्रमे न तत्याज मेनका किं शकुन्तलाम् ।। ३४
त्वं यद्यप्यप्सराः पूर्वं तदप्यविनयान्निजात् ।
शक्रशापेन संप्राप्ता मानुष्यं देवि सांप्रतम् ।। ३५
तेनैव बन्धकीशब्दो जातः साध्व्या अपीह ते ।
तस्मादपत्यं रक्षेस्त्वं स्थानं यास्याम्यहं निजम् ।। ३६
स्मरिष्यसि यदा मां च संनिधास्ये तदा तव ।
एवं कलिङ्गसेनां तामुक्त्वा साश्रुविलोचनाम् ।। ३७
समाश्वास्याथ दत्त्वा च तस्यै तद्रत्नसंचयम् ।
तच्चित्तः समयाकृष्टो ययौ विद्याधरेश्वरः ।। ३८
कलिङ्गसेनाप्यत्रासीदपत्याशां सखीमिव ।
आलम्ब्य वत्सराजस्य भुजच्छायामपाश्रिता ।। ३९
अत्रान्तरे कृतवतीं साङ्गभर्त्राप्तये तपः ।
आदिदेश रतिं भार्यामनङ्गस्याम्बिकापतिः ।। ४०
वत्सराजगृहे जातो दग्धपूर्वः स ते पतिः ।
नरवाहनदत्ताख्योऽयोनिजो मद्विलङ्घनात् ।। ४१
मदाराधनतस्त्वं तु मर्त्यलोकेऽप्ययोनिजा ।
जनिष्यसे ततस्तेन भर्त्रा साङ्गेन योक्ष्यसे ।। ४२
एवमुक्त्वा रतिं शंभुः प्रजापतिमथादिशत् ।
कलिङ्गसेना तनयं सोष्यते दिव्यसंभवम् ।। ४३
तं हृत्वा मायया तस्यास्तत्स्थाने त्वमिमां रतिम् ।
निर्माय मानुषीं कन्यां त्यक्तदिव्यतनुं क्षिपेः ।। ४४
इतीश्वराज्ञामादाय मूर्ध्नि वेधस्यथो गते ।
कलिङ्गसेना प्रसवं प्राप्ते काले चकार सा ।। ४५
जातमात्रं सुतं तस्या हृत्वैवात्र स्वमायया ।
रतिं तां कन्यकां कृत्वा न्यधाद्विधिरलक्षितम् ।। ४६
सर्वश्च तत्र तामेव कन्यां जातामलक्षत ।
दिवाप्यकाण्डप्रतिपच्चन्द्रलेखामिवोदिताम् ।। ४७
कान्तिद्योतिततद्वासगृहां निर्जित्य कुर्वतीम् ।
रत्नदीपशिखाश्रेणीर्लज्जिता इव निष्प्रभाः ।। ४८
कलिङ्गसेना तां दृष्ट्वा जातामसदृशीं सुताम् ।
पुत्रजन्माधिकं तोषादुत्सवं विततान सा ।। ४९
अथ वत्सेश्वरो राजा सदेवीकः समन्त्रिकः ।
कन्यां कलिङ्गसेनाया जातां शुश्राव तादृशीम् ।। ५०
श्रुत्वा च स नृपोऽकस्मादुवाचेश्वरचोदितः ।
देवीं वासवदत्तां तां स्थिते यौगन्धरायणे ।। ५१
जाने कलिङ्गसेनैषा दिव्या स्त्री शापतश्च्युता ।
अस्यां जाता च कन्येव दिव्यैवाश्चर्यरूपधृक् ।। ५२
तदसौ कन्यका तुल्या रूपेण तनयस्य मे ।
नरवाहनदत्तस्य महादेवीत्वमर्हति ।। ५३
तच्छ्रुत्वा जगदे राजा देव्या वासवदत्तया ।
महाराज किमेवं त्वमकस्मादद्य भाषसे ।। ५४
कुलद्वयविशुद्धोऽयं क्व पुत्रस्ते बत क्व सा ।
कलिङ्गसेनातनया बन्धकीगर्भसंभवा ।। ५५
श्रुत्वैतद्विमृशन्राजा सोऽब्रवीन्नह्यहं स्वतः ।
वदाम्येतत्प्रविश्यान्तः कोऽपि जल्पयतीव माम् ।। ५६
नरवाहनदत्तस्य कन्येयं पूर्वनिर्मिता ।
भार्येत्येवं वदन्तीं च शृणोमीव गिरं दिवः ।। ५७
कलिङ्गसेना किं चासावेकपत्नी कुलोद्गता ।
पूर्वकर्मवशात्त्वस्या बन्धकीशब्दसंभवः ।। ५८
इति राज्ञोदिते प्राह मन्त्री यौगन्धरायणः ।
श्रूयते देव यच्चक्रे रतिर्दग्धे स्मरे तपः ।। ५९
मर्त्यलोकावतीर्णेन सशरीरेण संगमः ।
मर्त्यभावगतायास्ते स्वेन भर्त्रा भविष्यति ।। ६०
इति चादाद्वरं शर्वो रत्यै स्वपतिमीप्सवे ।
कामावतारश्चोक्तः प्राग्दिव्यवाचा सुतस्तव ।। ६१
रत्यावतरणीयं च मर्त्यभावे हराज्ञया ।
गर्भग्राहिकया चाद्य ममैवं वर्णितं रहः ।। ६२
मया कलिङ्गसेनाया गर्भः प्राग्गर्भशय्यया ।
युक्तो दृष्टस्तदैवान्यदपश्यं तद्विवर्जितम् ।। ६३
तदाश्चर्यं विलोक्याहं तवाख्यातुमिहागता ।
इति स्त्रिया तयोक्तं मे जातैषा प्रतिभापि ते ।। ६४
तज्जाने मायया देवैः सैषा रतिरयोनिजा ।
कलिङ्गसेनातनया गर्भचौर्येण निर्मिता ।। ६५
भार्या कामावतारस्य पुत्रस्य तव भूपते ।
तथा चात्र कथामेतां यक्षसंबन्धिनीं शृणु ।। ६६
भृत्यो वैश्रवणस्याभूद्विरूपाक्ष इति श्रुतः ।
यक्षो निधानलक्षाणां प्रधानाध्यक्षतां गतः ।। ६७
मथुरायां बहिःसंस्थं निधानं स च रक्षितुम् ।
यक्षं नियुक्तवानेकं शिलास्तम्भमिवाचलम् ।। ६८
तत्र तं नगरीवासी कश्चित्पाशुपतो द्विजः ।
निधानान्वेषणायागात्खन्यवादी कदाचन ।। ६९
स मानुषवसादीपहस्तो यावत्परीक्षते ।
स्थानं तत्तावदस्यात्र कराद्दीपः पपात सः ।। ७०
लक्षणेन च तेनात्र स्थितं निधिमवेत्य सः ।
उद्घाटयितुमारेभे सहान्यैः सखिभिर्द्विजैः ।। ७१
अथ योऽसौ नियुक्तोऽभूद्यक्षो रक्षाविधौ स तत् ।
दृष्ट्वा गत्वा यथावस्तु विरूपाक्षं व्यजिज्ञपत् ।। ७२
गच्छ व्यापादय क्षिप्रं क्षुद्रास्तान्खन्यवादिनः ।
इत्यादिदेश तं यक्षं विरूपाक्षः स कोपनः ।। ७३
ततः स यक्षो गत्वैव स्वयुक्त्या निजघान तान् ।
निधानवादिनो विप्रानसंप्राप्तमनोरथान् ।। ७४
तद्बुद्ध्वा धनदः क्रुद्धो विरूपाक्षमुवाच तम् ।
ब्रह्महत्या कथं पाप कारिता सहसा त्वया ।। ७५
दुर्गतो वार्तिकजनो लोभात्किं नाम नाचरेत् ।
निवार्यते स वित्रास्य विघ्नैस्तैस्तैर्न हन्यते ।। ७६
इत्युक्त्वाथ शशापैनं विरूपाक्षं धनाधिपः ।
मर्त्ययोनौ प्रजायस्व दुष्कृताचरणादिति ।। ७७
प्राप्तशापोऽथ कस्यापि भूतले ब्राह्मणस्य सः ।
विरूपाक्षः सुतो जातो ब्राह्मणस्याग्रहारिणः ।। ७८
ततोऽस्य यक्षिणी पत्नी धनाध्यक्षं व्यजिज्ञपत् ।
देव यत्र स भर्ता मे क्षिप्तस्तत्रैव मां क्षिप ।। ७९
प्रसीद नहि शक्नोमि वियुक्ता तेन जीवितुम् ।
एवं तया स विज्ञप्तः साध्व्या वैश्रवणोऽभ्यधात् ।। ८०
तस्य विप्रस्य सदने जातो भर्ता स तेऽनघे ।
तस्यैव दास्या गेहे त्वं निपतिष्यस्ययोनिजा ।। ८१
तत्र तेन समं भर्त्रा संगमस्ते भविष्यति ।
त्वत्प्रसादात्स शापं च तीर्त्वा मत्पार्श्वमेष्यति ।। ८२
इति वैश्रवणादेशात्साध्वी सा पतिता ततः ।
दास्यास्तस्या गृहद्वारि कन्या भूत्वैव मानुषी ।। ८३
अकस्माच्च तया दास्या कन्या दृष्टाद्भुताकृतिः ।
गृहीत्वा दर्शिता चास्य स्वामिनोऽत्र द्विजन्मनः ।। ८४
दिव्येयं कन्यका क्वापि निःसंदेहमयोनिजा ।
इत्यात्मा मम वक्तीहानय तां त्वमशङ्कितम् ।। ८५
इयं हि मम पुत्रस्य मन्ये भार्यात्वमर्हति ।
इति सोऽपि द्विजो दासीं तामुवाच ननन्द च ।। ८६
क्रमादत्र विवृद्धा सा कन्या विप्रात्मजश्च सः ।
अन्योन्यदर्शनाबद्धगाढस्नेहौ बभूवतुः ।। ८७
ततः कृतविवाहौ तौ तेन विप्रेण दंपती ।
अजातिस्मरणेऽप्यास्तामुत्तीर्णविरहाविव ।। ८८
अथ कालेन देहान्ते तया सोऽनुगतः पतिः ।
तत्तपःक्षतपापः सन्यक्षः स्वं प्राप्तवान्पदम् ।। ८९
इतीहावतरन्त्येव निरागस्त्वादयोनिजाः ।
भूतले कारणवशाद्दिव्या दैवतनिर्मिताः ।। ९०
कुलं किं नृपते तेऽस्यास्तस्माद्भार्या सुतस्य ते ।
कलिङ्गसेनापुत्रीयं यथोक्तं दैवनिर्मिता ।। ९१
यौगन्धरायणेनैवमुक्ते वत्सेश्वरश्च तत् ।
देवी वासवदत्ता च तथेति हृदि चक्रतुः ।। ९२
ततस्तस्मिन्गृहं याते मन्त्रिमुख्ये स भूपतिः ।
पानादिक्रीडया निन्ये सभार्यस्तद्दिनं सुखी ।। ९३
ततो दिनेषु गच्छसु मोहभ्रष्टस्वकस्मृतिः ।
कलिङ्गसेनातनया सा समं रूपसंपदा ।। ९४
क्रमेण ववृधे नाम्ना कृता मदनमञ्चुका ।
सुता मदनवेगस्येत्यतो मात्रा जनेन च ।। ९५
नूनं सा शिश्रिये रूपं सर्वान्यवरयोषिताम् ।
अन्यथा ताः पुरस्तस्या विरूपा जज्ञिरे कथम् ।। ९६
श्रुत्वा रूपवतीं तां च कौतुकात्स्वयमेकदा ।
देवी वासवदत्ता तामानिनायात्यनोऽन्तिकम् ।। ९७
तत्र धात्र्या मुखासक्तां वत्सराजो ददर्श ताम् ।
यौगन्धरायणाद्याश्च वर्तेर्दीपशिखामिव ।। ९८
दृष्ट्वा चादृष्टपूर्वं तत्तस्या नेत्रामृतं वपुः ।
रतिरेवावतीर्णेयमिति मेने न तत्र कः ।। ९९
ततश्चानाययांचक्रे देव्या वासवदत्तया ।
नरवाहनदत्तोऽत्र जगन्नेत्रोत्सवः सुतः ।। १००
सोऽत्र फुल्लमुखाम्भोजो दीप्रां मदनमञ्चुकाम् ।
तामपश्यन्नवां सौरीमिव पद्माकरः प्रभाम् ।। १०१
सापि तं लोचनानन्दं पश्यन्ती विकचानना ।
न तृप्तिमाययौ बाला चकोरीवामृतत्विषम् ।। १०२
ततःप्रभृति तौ बालावपि स्थातुं न शेकतुः ।
दृष्टिपाशैरिवाबद्धौ पृथग्भूतावपि क्षणम् ।। १०३
दिनैर्निश्चित्य संबन्धं देवनिर्मितमेव तु ।
विवाहविधये बुद्धिं व्यधाद्वत्सेश्वरस्तयोः ।। १०४
कलिङ्गसेना तद्बुद्ध्वा ननन्द च बबन्ध च ।
नरवाहनदत्तेऽस्मिञ्जामातृप्रीतितो धृतिम् ।। १०५
संमन्त्र्य मन्त्रिभिः सार्धं ततश्चाकारयत्पृथक् ।
वत्सराजः स्वपुत्रस्य तस्य स्वमिव मन्दिरम् ।। १०६
ततः संभृत्य संभारान्पुत्रं राजा स कालवित् ।
यौवराज्येऽभ्यषिञ्चत्तं दृष्टश्लाघ्यगुणग्रहम् ।। १०७
पूर्वं तस्यापतन्मूर्ध्नि पित्रोरानन्दबाष्पजम् ।
ततः श्रौतमहामन्त्रपूतं सत्तीर्थजं पयः ।। १०८
अभिषेकाम्बुभिस्तस्य धौते वदनपङ्कजे ।
चित्रं निर्मलतां प्रापुर्मुखानि ककुभामपि ।। १०९
मङ्गल्यमाल्यपुष्पेषु तस्य क्षिप्तेषु मातृभिः ।
मुमोच दिव्यमाल्यौघवर्षं द्यौरपि तत्क्षणम् ।। ११०
देवदुन्दुभिनिर्ह्रादस्पर्धयेव जजृम्भिरे ।
आनन्दतूर्यनिर्घोषप्रतिशब्दा नभस्तले ।। १११
प्रणनामाभिषिक्तं तं युवराजं न तत्र कः ।
स्वप्रभावादृते तेनैवोन्ननाम तदा हि सः ।। ११२
ततो वत्सेश्वरस्तस्य सूनोर्बालसखीन्सतः ।
स्वमन्त्रिपुत्रानाहूय सचिवत्वे समादिशत् ।। ११३
यौगन्धरायणसुतं मन्त्रित्वे मरुभूतिकम् ।
सेनापत्ये हरिशिखं रुमण्वत्तनयं ततः ।। ११४
वसन्तकसुतं क्रीडासखित्वे तु तपन्तकम् ।
गोमुखं च प्रतीहारधुरायामित्यकात्मजम् ।। ११५
पौरोहित्ये च पूर्वोक्तावुभौ पिङ्गलिकासुतौ ।
वैश्वानरं शान्तिसोमं भ्रातुः पुत्रौ पुरोधसः ।। ११६
इत्याज्ञप्तेषु पुत्रस्य साचिव्ये तेषु भूभृता ।
गमनादुदभूद्वाणी पुष्पवृष्टिपुरःसरा ।। ११७
सर्वार्थसाधका एते भविष्यन्त्यस्य मन्त्रिणः ।
शरीरादविभिन्नोऽस्य गोमुखस्तु भविष्यति ।। ११८
इत्युक्तो दिव्यया वाचा हृष्टो वत्सेश्वरश्च सः ।
सर्वान्संमानयामास वस्त्रैराभरणैश्च तान् ।। ११९
अनुजीविषु तस्मिंश्च वसु वर्षति राजनि ।
दरिद्रशब्दस्यैकस्य नासीत्तत्रार्थसंगतिः ।। १२०
पवनोल्लासिताक्षिप्तपताकापटपङ्क्तिभिः ।
आहूतैरिव सापूरि नर्तकीचारणैः पुरी ।। १२१
आगाद्वैद्याधरी साक्षाल्लक्ष्मीस्तस्यैव भाविनी ।
कलिङ्गसेनाजामातुरुत्सवेऽत्र भविष्यतः ।। १२२
ततो वासवदत्ता च सा च पद्मावती तथा ।
हर्षेण ननृतुस्तिस्रो मिलिता इव शक्तयः ।। १२३
मारुतान्दोलितलताः प्रनृत्यन्निव सर्वतः ।
उद्यानतरवोऽप्यत्र चेतनेषु कथैव का ।। १२४
ततः कृताभिषेकः सन्नारुह्य जयकुञ्जरम् ।
नरवाहनदत्तः स युवराजो विनिर्ययौ ।। १२५
अवाकीर्यत चोत्क्षिप्तैर्नेत्रैर्नीलसितारुणैः ।
पौरस्त्रीभिः स नीलाब्जलाजपद्माञ्जलिप्रभैः ।। १२६
दृष्ट्वा च तत्पुरीपूज्यदेवता बन्दिमागधैः ।
स्तूयमानः ससचिवः स विवेश स्वमन्दिरम् ।। १२७
तत्र दिव्यानि भोज्यानि तथा पानान्युपाहरत् ।
कलिङ्गसेना तस्यादौ स्वविभूत्यधिकानि सा ।। १२८
ददौ तस्मै सुवस्त्राणि दिव्यान्याभरणानि च ।
समन्त्रिसखिभृत्याय जामातृस्नेहकातरा ।। १२९
एवं महोत्सवेनासावमृतास्वादसुन्दरः ।
एषां वत्सेश्वरादीनां सर्वेषां वासरो ययौ ।। १३०
ततो निशायां प्राप्तायां सुतोद्वाहविमर्शिनी ।
कलिङ्गसेना सस्मार तां सा सोमप्रभां सखीम् ।। १३१
एतया स्मृतमात्रां तां मयासुरसुतां तदा ।
भव्यां भर्ता महाज्ञानी जगाद नलकूबरः ।। १३२
कलिङ्गसेना त्वामद्य सोत्सुका स्मरति प्रिये ।
तद्गच्छ दिव्यमुद्यानं कुरु चैतत्सुताकृते ।। १३३
इत्युक्त्वा भावि भूतं च कथयित्वा च तद्गतम् ।
तदैव प्रेषयामास पत्नीं सोमप्रभां पतिः ।। १३४
सा चागत्य चिरोत्कण्ठाकृतकण्ठग्रहां सखीम् ।
कलिङ्गसेनां कुशलं पृष्ट्वा सोमप्रभाब्रवीत् ।। १३५
विद्याधरेण तावत्त्वं परिणीता महर्द्धिना ।
अवतीर्णा रतिस्ते च सुता शार्वादनुग्रहात् ।। १३६
कामावतारस्यैषा च वत्सेशाल्लब्धजन्मनः ।
नरवाहनदत्तस्य पूर्वभार्या विनिर्मिता ।। १३७
विद्याधराधिराज्यं स दिव्यं कल्पं करिष्यति ।
तस्यैषान्यावरोधानां मूर्ध्नि मान्या भविष्यति ।। १३८
त्वं चावतीर्णा भूलोके शक्रशापच्युताप्सराः ।
निष्पन्नकार्यशेषा च शापमुक्तिमवाप्स्यसि ।। १३९
एतन्मे सर्वमाख्यातं भर्त्रा ज्ञानवता सखि ।
तस्माच्चिन्ता न ते कार्या भावि सर्वं शुभं तव ।। १४०
अहं चेह करोम्येषा दिव्यं त्वत्तनयाकृते ।
उद्यानं नास्ति पाताले न भूमौ यन्न वा दिवि ।। १४१
इत्युक्त्वा दिव्यमुद्यानं सा निर्माय स्वमायया ।
कलिङ्गसेनामामन्त्र्य सोत्कां सोमप्रभा ययौ ।। १४२
ततो निशि प्रभातायामकस्मान्नन्दनं दिवः ।
भूमाविव च्युतं लोको ददर्शोद्यानमत्र तत् ।। १४३
बुद्ध्वाथ राजा वत्सेशः सभार्यः सचिवैः सह ।
नरवाहनदत्तश्च सानुगोऽत्र समाययौ ।। १४४.
ददृशुस्ते तमुद्यानं सदा पुष्पफलद्रुमम् ।
नानामणिमयस्तम्भभित्तिभूभागवापिकम् ।। १४५
सुवर्णवर्णविहगं दिव्यसौरभमारुतम् ।
देवादेशावतीर्णं तत्स्वर्गान्तरमिव क्षितौ ।। १४६
दृष्ट्वा तदद्भुतं राजा किमेतदिति पृष्टवान् ।
कलिङ्गसेनामातिथ्यव्यग्रां वत्सेश्वरस्तदा ।। १४७
सा प्रत्युवाच सर्वेषु शृण्वत्सु नृपतिं च तम् ।
विश्वकर्मावतारोऽस्ति मयो नाम महासुरः ।। १४८
युधिष्ठिरस्य यश्चक्रे पुरं रम्यं च वज्रिणः ।
तस्य सोमप्रभा नाम तनयास्ति सखी मम ।। १४९
तया रात्राविहागत्य मत्समीपं स्वमायया ।
प्रीत्या कृतमिदं दिव्यमुद्यानं मत्सुताकृते ।। १५०
इत्युक्त्वा यच्च सख्यास्या भूतं भाव्युदितं तया ।
तत्तयैवोक्तमित्युक्त्वा तदा सर्वं शशंस सा ।। १५१
ततः कलिङ्गसेनोक्तिं ससंवादामवेक्ष्य ताम् ।
निरस्तसंशयाः सर्वे तोषं तत्रातुलं ययुः ।। १५२
कलिङ्गसेनातिथ्येन निनाय दिवसं च तम् ।
उद्यानेऽत्रैव वत्सेशो भार्यापुत्रादिभिः सह ।। १५३
अन्येद्युर्निर्गतो द्रष्टुं देवं देवकुले च सः ।
ददर्श नृपतिर्बह्वीः सुवस्त्राभरणाः स्त्रियः ।।. १५४
का यूयमिति पृष्टाश्च तेन तास्तं बभाषिरे ।
वयं विद्याः कलाश्चैतास्त्वत्पुत्रार्थमिहागताः ।। १५५
गत्वा विशाम खस्तान्तरित्युक्त्वा तास्तिरोऽभवन् ।
सविस्मयः स राजापि वत्सेशोऽभ्यन्तरं ययौ ।। १५६
तत्र वासवदत्तायै देव्यै मन्त्रिगणाय च ।
तच्छशंसाभ्यनन्दंस्ते देवतानुग्रहं च तम् ।। १५७
ततो राजनिदेशेन वीणा वासवदत्तया ।
नरवाहनदत्तेऽत्र प्रविष्टे जगृहे क्षणात् ।। १५८
वादयन्तीं ततस्तां च मातरं विनयेन सः ।
राजपुत्रोऽब्रवीद्वीणा च्युता स्थानादसाविति ।। १५९
त्वं वादय गृहाणैतामिति पित्रोदितेऽथ सः ।
वीणामवादयत्कुर्वन्गन्धर्वानपि विस्मितान् ।। १६०
एवं सर्वासु विद्यासु कलासु च परीक्षितः ।
पित्रा यावद्वृतस्ताभिः स्वयं सर्वं विवेद सः ।। १६१
वीक्ष्य तं सगुणं पुत्रं वत्सेशस्तामशिक्षयत् ।
कलिङ्गसेनातनयां नृत्तं मदनमञ्चुकाम् ।। १६२
यथा यथा पूर्णकला साभूत्तनुरिवैन्दवी ।
नरवाहनदत्ताब्धिश्चुक्षुभे स तथा तथा ।। १६३
अरंस्त तां च गायन्तीं नृत्यन्तीं च विलोकयन् ।
पठन्तीमिव कामाज्ञामङ्गाद्यभिनयैर्वृताम् ।। १६४
सापि क्षणमपश्यन्ती तमुदश्रुः सुधामयम् ।
कान्तमासीदुषःकाले जलार्द्रेव कुमुद्वती ।। १६५
सततं चासहः स्थातुं तन्मुखालोकनं विना ।
नरवाहनदत्तोऽसौ तत्तदुद्यानमाययौ ।। १६६
तत्र पार्श्वं तयानीय सुतां मदनमञ्चुकाम् ।
कलिङ्गसेनया प्रीत्या रज्यमानः स तस्थिवान् ।। १६७
गोमुखश्चास्य चित्तज्ञः स्वामिनोऽत्र चिरस्थितिम् ।
इच्छन्कलिङ्गसेनायै तां तामकथयत्कथाम् ।। १६८
चित्तग्रहेण तेनास्या राजपुत्रस्तुतोष सः ।
हृदयानुप्रवेशो हि प्रभोः संवननं परम् ।। १६९
नृत्तादियोग्यां कुरुते तस्मिन्मदनमञ्चुकाम् ।
तत्र स्वयं च संगीतवेश्मन्युद्यानवर्तिनि ।। १७०
नरवाहनदत्तः स ह्रेपयन्वरचारणान् ।
तस्यां प्रियायां नृत्यन्त्यां सर्वातोद्यान्यवादयत् ।। १७१
जिगाय चागतान्दिग्भ्यो विविधान्पण्डितांस्तथा ।
गजाश्वरथशस्त्रास्त्रचित्रपुस्तादिकोविदः ।। १७२
एवं विहरतो विद्यास्वयंवरवृतस्य ते ।
नरवाहनदत्तस्य शैशवे वासरा ययुः ।। १७३
एकदा चात्र यात्रायामुद्यानं स प्रियासखः ।
ययौ नागवनं नाम राजपुत्रः समन्त्रिकः ।। १७४
तत्राभिलाषिणी काचिद्वणिग्भार्या निराकृता ।
इयेष गोमुखं हन्तुं सविषाहृतपानका ।। १७५
तद्विवेद च तत्सख्या मुखादत्र स गोमुखः ।
नाददे पानकं तच्च स्त्रिय एवं निनिन्द च ।। १७६
अहो धात्रा पुरा सृष्टं साहसं तदनु स्त्रियः ।
नैतासां दुष्करं किचिन्निसर्गादिह विद्यते ।। १७७
नूनं स्त्री नाम सृष्टेयममृतेन विषेण च ।
अनुरक्तामृतं सा हि विरक्ता विषमेव च ।। १७८
ज्ञायते कान्तवदना केन प्रच्छन्नपातका ।
कुस्त्री प्रफुल्लकमला मूढनक्रेव पद्मिनी ।। १७९
दिवः पतति काचित्तु गुणचक्रप्रचोदिनी ।
भर्तृश्लाघासहा सुस्त्री प्रभा भानोरिवामला ।। १८०
हन्त्येवाशु गृहीतान्या पररक्ता गतस्पृहा ।
पापा विरागविषभृद्भर्तारं भुजगीव सा ।। १८१
तथा हि कुत्रचिद्ग्रामे शत्रुघ्न इति कोऽप्यभूत् ।
पुरुषस्तस्य भार्या च बभूव व्यभिचारिणी ।। १८२
स ददर्शैकदा सायं भार्यां तां जारसंगताम् ।
जघान तं च तज्जारं खड्गेनान्तर्गृहस्थितम् ।। १८३
रात्र्यपेक्षी च स्थौ स द्वारि भार्यां निरुध्य ताम् ।
तत्कालं च निवासार्थी तमत्र पथिकोऽभ्यगात् ।। १८४
दत्त्वा तस्याश्रयं युक्त्या तेनैव सह तं हतम् ।
पारदारिकमादाय रात्रौ तत्राटवीं ययौ ।। १८५
तत्रान्धकूपे यावत्स शवं क्षिपति तं तया ।
तावदागतया पश्चात्क्षिप्तः सोऽप्यत्र भार्यया ।। १८६
एवं कुयोषित्कुरुते किं किं नाम न साहसम् ।
इति स्त्रीचरितं बालोऽप्यनिन्दत्सोऽत्र गोमुखः ।। १८७
ततो नागवने तत्र नागानभ्यर्च्य स स्वयम् ।
नरवाहनदत्तोऽगात्स्वावासं सपरिच्छदः ।। १८८
तत्र जिज्ञासुरन्येद्युः सचिवान्गोमुखादिकान् ।
जानन्नपि स पप्रच्छ राजनीतेः समुच्चयम् ।। १८९
सर्वज्ञस्त्वं तथाप्येतद्ब्रूमः पृष्टा वयं त्वया ।
इत्युक्त्वा सारमन्योन्यं ते निश्चित्यैवमब्रुवन् ।। १९०
आरुह्य नृपतिः पूर्वमिन्द्रियाश्वान्वशीकृतान् ।
कामक्रोधादिकाञ्जित्वा रिपूनाभ्यन्तरांश्च तान् ।। १९१
जयेदात्मानमेवादौ विजयायान्यविद्विषाम् ।
अजितात्मा हि विवशी वशीकुर्यात्कथं परम् ।। १९२
ततो जानपदत्वादिगुणयुक्तांश्च मन्त्रिणः ।
पुरोहितं चाथर्वज्ञं कुर्याद्दक्षं तपोन्वितम् ।। १९३
उपाधिभिर्भये लोभे धर्मे कामे परीक्षितान् ।
योग्येष्वमात्यान्कार्येषु युञ्जीतान्तरवित्तमः ।। १९४
सत्यं द्वेषप्रयुक्तं वा स्नेहोक्तं स्वार्थसंहतम् ।
वचस्तेषां परीक्षेत मिथः कार्येषु जल्पताम् ।। १९५
सत्ये तुष्येदसत्ये तु यथार्हं दण्डमाचरेत् ।
जिज्ञासेत पृथक्चैषां चारैराचरितं सदा ।। १९६
इत्यनावृतदृक्पश्यन्कार्याण्युत्खाय कण्टकान् ।
उपार्ज्य कोषदण्डादि साधयेद्बद्धमूलताम् ।। १९७
उत्साहप्रभुतामन्त्रशक्तित्रययुतस्ततः ।
परदेशजिगीषुः स्याद्विचार्य स्वपरान्तरम् ।। १९८
आप्तैः श्रुतान्वितैः प्राज्ञैर्मन्त्रं कुर्यादनायतम् ।
तैर्निश्चितं स्वबुद्ध्या तत्सर्वाङ्गं परिशोधयेत् ।। १९९
सामदानाद्युपायज्ञो योगक्षेमं प्रसाधयेत् ।
प्रयुञ्जीत ततः संधिविग्रहादीन्गुणांश्च षट् ।। २००
एवं वितन्द्रो विदधत्स्वदेशपरदेशयोः ।
चिन्तां राजा जयत्येव न पुनर्जातु जीयते ।। २०१
अज्ञस्तु कामलोभान्धो वृथा मार्गप्रदर्शिभिः ।
नीत्वा श्वभ्रेषु निक्षिप्य मुष्यते धूर्तचेटकैः ।। २०२
नैवावकाशं लभते राज्ञस्तस्यान्तिकेऽपरः ।
धूर्तैर्निबद्धवाटस्य शालेरिव कृषीवलैः ।। २०३
अन्तर्भूय रहस्येषु तैर्वशीक्रियते हि सः ।
ततः श्रीरविशेषज्ञात्खिन्ना तस्मात्पलायते ।। २०४
तस्माज्जितात्मा राजा स्याद्युक्तदण्डो विशेषवित् ।
प्रजानुरागादेवं हि स भवेद्भाजनं श्रियः ।। २०५
पूर्वं च शूरसेनाख्यो भृत्यैकप्रत्ययो नृपः ।
सचिवैः पेटकं कृत्वा भुज्यते स्म वशीकृतः ।। २०६
यस्तस्य सेवको राज्ञस्तस्मै तन्मन्त्रिणोऽत्र ते ।
दातुं नैच्छंस्तृणमपि दित्सत्यपि च भूपतौ ।। २०७
तेषां तु सेवको योऽत्र ददुस्तस्मै स्वयं च ते ।
ते च विज्ञप्य राजानमनर्हायाप्यदापयन् ।। २०८
तद्दृष्ट्वा स नृपो बुद्ध्वा शनैस्तद्धूर्तपेटकम् ।
अन्योन्यं प्रज्ञया युक्त्या सचिवांस्तानभेदयत् ।। २०९
भिन्नेषु तेषु नष्टेषु मिथः पैशुन्यकारिषु ।
सम्यक्छशास राज्यं तत्स राजान्यैरवञ्चितः ।। २१०
हरिसिंहश्च राजाभूत्सामात्यो नीतितत्त्ववित् ।
कृतभक्तबुधामात्यः सदुर्गः सार्थसंचयः ।। २११
अनुरक्ताः प्रजाः कृत्वा चेष्टते स्म यथा तथा ।
चक्रवर्त्यभियुक्तोऽपि न जगाम पराभवम् ।। २१२
एवं विचारश्चिन्ता च सारं राज्येऽधिकं नु किम् ।
इत्याद्युक्त्वा यथास्वं ते विरेमुर्गोमुखादयः ।। २१३
नरवाहनदत्तश्च तेषां श्रद्धाय तद्वचः ।
चिन्त्ये पुरुषकर्तव्येऽप्यचिन्त्यं दैवमभ्यधात् ।। २१४
ततश्चोत्थाय तैरेव साकं तां प्रेक्षितुं ययौ ।
स विलम्बकृतोत्कण्ठां प्रियां मदनमञ्चुकाम् ।। २१५
प्राप्ते तन्मन्दिरं तस्मिन्नासनस्थे कृतादरा ।
क्षणं कलिङ्गसेनात्र गोमुखं विस्मिताब्रवीत् ।। २१६
नरवाहनदत्तेऽत्र राजसूतावनागते ।
उत्सुका पदवीमस्य द्रष्टुं मदनमञ्चुका ।। २१७
हर्म्याग्रभूमिमारूढा गोमुखानुगता मया ।
यावत्तावत्पुमानेको नभसोऽत्रावतीर्णवान् ।। २१८
स किरीटी च खड्गी च मां दिव्याकृतिरब्रवीत् ।
अहं मानसवेगाख्यो राजा विद्याधरेश्वरः ।। २१९
स्वःस्त्री सुरभिदत्ताख्या त्वं च शापच्युता भुवि ।
सुता च तव दिव्येयमेतन्मे विदितं किल ।। २२०
तद्देहि मे सुतामेतां संबन्धः सदृशो ह्ययम् ।
इत्युक्ते तेन सहसा विहस्याहं तमब्रवम् ।। २२१
नरवाहनदत्तोऽस्या भर्ता देवैर्विनिर्मितः ।
सर्वेषां योऽत्र युष्माकं चक्रवर्ती भविष्यति ।। २२२
इत्युक्तः स मयोत्पत्य व्योम विद्याधरो गतः ।
मत्पुत्रीनयनोद्वेगाकाण्डविद्युल्लतोपमः ।। २२३
तच्छ्रुत्वा गोमुखोऽत्रवादीज्जातेऽस्मिन्स्वामिनीह नः ।
राजपुत्रेऽन्तरिक्षोक्तेर्बुद्ध्वामुं भाविनं प्रभुम् ।। २२४
पापं विधातुमप्यैच्छन्सद्यो विद्याधरा हि ते ।
उच्छृङ्खलो नियन्तारं क इच्छेद्बलिनं प्रभुम् ।। २२५
ततोऽयं रक्षितः साक्षाद्गणानादिश्य शंभुना ।
नारदोक्तिरियं तातेनोच्यमाना श्रुता मया ।। २२६
अतो विद्याधराः संप्रत्येतेऽस्माकं विरोधिनः ।
श्रुत्वा कलिङ्गसेनैतत्स्ववृत्तान्तभियाब्रवीत् ।। २२७
मायया तर्हि नो यावन्मद्वन्मदनमञ्चुका ।
वक्ष्यते राजपुत्रेण किं न तावद्विवाह्यते ।। २२८
एतत्कलिङ्गसेनातः श्रुत्वा तां गोमुखादयः ।
ऊचुस्त्वयैव कार्येऽस्मिन्वत्सेशः प्रेर्यतामिति ।। २२९
ततस्तद्गतधीस्तस्मिन्नुद्याने व्यहरद्दिनम् ।
नरवाहनदत्तस्तां पश्यन्मदनमञ्चुकाम् ।। २३०
उत्फुल्लपद्मवदना दलत्कुवलयेक्षणाम् ।
बन्धूककमनीयौष्ठीं मन्दारस्तबकस्तनीम् ।। २३१
शिरीषसुकुमाराङ्गीं पञ्चपुष्पमयीमिव ।
एकामेव जगज्जेत्रीं स्मरेण विहितामिषुम् ।। २३२
कलिङ्गसेनाप्यन्येद्युर्गत्वा वत्सेश्वरं स्वयम् ।
सुताविवाहहेतोस्तद्यथाभीष्टं व्यजिज्ञपत् ।। २३३
वत्सेशोऽपि विसृज्यैतामाहूय निजमन्त्रिणः ।
देव्यां वासवदत्तायां स्थितायां निजगाद तान् ।। २३४
कलिङ्गसेना त्वरते सुतोद्वाहाय तत्कथम् ।
कुर्मो यद्बन्धकीत्येतां लोको वक्त्युत्तमामिति ।। २३५
लोकश्च सर्वदा रक्ष्यस्तत्प्रवादेन किं पुरा ।
रामभद्रेण शुद्धापि त्यक्ता देवी न जानकी ।। २३६
अम्बा हृतापि भीष्मेण यत्नाद्भ्रातुः कृते तथा ।
प्रतीपं किं न वा त्यक्ता वृतपूर्वान्यभर्तृका ।। २३७
एवं कलिङ्गसेनैषा स्वयंवरवृते मयि ।
व्यूढा मदनवेगेन तेनैतां गर्हते जनः ।। २३८
अतोऽस्यास्तनयामेतां गान्धर्वविधिना स्वयम् ।
नरवाहनदत्तोऽसावुद्वहत्वनुरूपिकाम् ।। २३९
इत्युक्ते वत्सराजेन स्माह यौगन्धरायणः ।
इच्छेत्कलिङ्गसेनैतदनौचित्यं कथं प्रभो ।। २४०
दिव्यैषा हि न सामान्या ससुतेत्यसकृद्गतम् ।
मित्त्रेण चैतदुक्तं मे ज्ञानिना ब्रह्मरक्षसा ।। २४१
इत्यादि तत्र ते यावद्विमृशन्ति परस्परम् ।
एवं माहेश्वरी तावद्वाणी प्रादुरभूद्दिवः ।। २४२
मन्नेत्रानलदग्धस्य सृष्टस्यात्र मनोभुवः ।
नरवाहनदत्तस्य मयैवैषा विनिर्मिता ।। २४३
तपस्तुष्टेन भार्यास्य रतिर्मदनमञ्चुका ।
एतया सहितश्चायं सर्वान्तःपुरमुख्यया ।। २४४
विद्याधराधिराज्यं स दिव्यं कल्पं करिष्यति ।
मत्प्रसादाद्विजित्यारीनित्युक्त्वा विरराम वाक् ।। २४५
श्रुत्वैतां भगवद्वाणीं वत्सेशः सपरिच्छदः ।
तं प्रणम्य सुतोद्वाहे सानन्दो निश्चयं व्यधात् ।। २४६
अथ स सचिवमुख्यं पूर्वविज्ञाततत्त्वं नरपतिरभिनन्द्याहूय मौहूर्तिकांश्च ।
शुभफलदमपृच्छल्लग्नमूचुस्तु ते तं कतिपयदिनमध्ये भाविनं प्राप्तपूजाः ।। २४७
कालं मनागनुभविष्यति कंचिदत्र पुत्रो वियोगमनया सह भार्यया ते ।
जानीमहे वयमिदं निजशास्त्रदृष्ट्या वत्सेश्वरेति जगदुर्गणकाः पुनस्ते ।। २४८
ततः स सूनोर्निजवैभवोचितं विवाहसंभारविधिं व्यधान्नृपः ।
तथा यथास्य स्वपुरी न केवलं पृथिव्यपि क्षोभमगात्तदुद्यमात् ।। २४९
प्राप्ते विवाहदिवसेऽथ कलिङ्गसेना पित्रा निसृष्टनिजदिव्यविभूषणायाः ।
तस्याः प्रसाधनविधिं दुहितुश्चकार सोमप्रभा पतिनिदेशवशागता च ।। २५०
कृतदिव्यकौतुका सा सुतरामथ मदनमञ्चुका विबभौ ।
नन्वेवमेव कान्ता चन्द्रतनुः कार्तिकानुगता ।। २५१
दिव्याङ्गनाश्च तस्या हराज्ञया श्रूयमाणगीतरवाः ।
तद्रूपजिताच्छन्ना ह्रीता इव मङ्गलं विदधुः ।। २५२
भक्तानुकम्पिनि जयाद्रिसुते त्वयाद्य रत्यास्तपः स्वयमुपेत्य कृतं कृतार्थम् ।
इत्यादि दिव्यवरचारणवाद्यमिश्रवाक्यानुमेयमपि संदधतेऽत्र गौर्याः ।। २५३
अथ नरवाहदत्तः प्रविवेश स मदनमञ्चुकाध्युषितम् ।
कृतवरकौतुकशोभी विविधमहातोद्यभृद्विवाहगृहम् ।। २५४
निर्वर्त्य तत्र बहलोद्यतविप्रमत्तवीवाहमङ्गलविधिं च वधूवरौ तौ ।
वेदीं समारुरुहतुर्ज्वलिताग्निमुच्चै राज्ञां शिरोभुवमिवामलरत्नदीपाम् ।। २५५
यदि युगपदिहेन्दुमूर्तिभानू कनकगिरिं भ्रमतोऽमितः कदाचित् ।
भवति तदुपमा तयोस्तदानीं जगति वधूवरयोः प्रदक्षिणेऽग्नेः ।। २५६
यथा विवाहोत्सवतूर्यनादानपोथयन्दुन्दुभयोऽन्तरिक्षे ।
तथा वधूत्सारितहोमलाजाः सुरोज्झिताः कौसुमवृष्टयोऽत्र ।। २५७
ततः कनकराशिभिर्मणिमयैश्च जामातरं समर्चयदुदारधीः किल कलिङ्गसेना तथा ।
यथात्र बुबुधे जनैरपि सुदुर्गतोऽस्याः पुरः स काममलकापतिः कृपणभूभृतोऽन्ये तु के ।। २५८
निष्पन्नतादृशचिराभिमतानुरूपपाणिग्रहोत्सवविधी च वधूवरौ तौ ।
अभ्यन्तरं विविशतुः प्रमदोपरुद्धं लोकस्य मानसमिवामलचित्रभक्ति ।। २५९
सद्वाहिनीपरिगतैरपि विश्ववन्द्यशौर्याश्रितैरपि जितावनतैर्नरेन्द्रैः ।
सा वारिराशिभिरिवाशु पुरी पुपूरे वत्सेश्वरस्य सदुपायनरत्नहस्तैः ।। २६०
अनुजीविजनाय सोऽपि राजा व्यकिरद्धेम तथा महोत्सवेऽस्मिन् ।
यदि परमभवन्न जातरूपा जननीगर्भगता यथास्य राष्ट्रे ।। २६१
वरचारणनर्तकीसमूहैर्विविधदिगन्तसमागतैस्तदात्र ।
परितः स्तवनृत्तगीतवाद्यैर्बुबुधे तन्मय एव जीवलोकः ।। २६२
वातोद्धूतपताकाबाहुलता चोत्सवेऽत्र कौशाम्बी ।
सापि ननर्तेव पुरी पौरस्त्रीरचितमण्डनाभरणा ।। २६३
एवं च स प्रतिदिनं परिवर्धमानो निर्वर्त्यते स्म सुचिरेण महोत्सवोऽत्र ।
सर्वः सदैव च सुहृत्स्वजनो जनश्च हृष्टस्ततः किमपि पूर्णमनोरथोऽभूत् ।। २६४
स च नरवाहनदत्तो युवराजो मदनमञ्चुकासहितः ।
भजते स्म सुचिरकाङ्क्षितमुदयैषी जीवलोकसुखम् ।। २६५
इति महाकविश्रीसोमदेवभट्टविरचिते कथासरित्सागरे मदनमञ्चुकालम्बकेऽष्टमस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/06\/008\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/06\/008.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००८">००८</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/06/008.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ततः कलिङ्गसेनायाः स्मरन्ननुपमं वपुः ।<br>
एकदा मन्मथाविष्टो निशि वत्सेश्वरोऽभवत् ।।<br>
उत्थाय खड्गहस्तः सन्गत्वैव प्रविवेश सः ।<br>
एकाकी मन्दिरं तस्याः कृतातिथ्यादरस्तया ।। २<br>
तत्र प्रार्थयमानस्तां भार्यार्थे स महीपतिः ।<br>
परपत्न्यहमस्मीति प्रत्याख्यातस्तयाब्रवीत् ।। ३<br>
तृतीयं पुरुषं प्राप्ता यतस्त्वमसि बन्धकी ।<br>
परदारगतो दोषो न मे त्वद्गमने ततः ।। ४<br>
एवं कलिङ्गसेना सा राज्ञोक्ता प्रत्युवाच तम् ।<br>
त्वदर्थमागता राजन्नहं विद्याधरेण हि ।। ५५<br>
व्यूढा मदनवेगेन स्वैरं त्वद्रूपधारिणा ।<br>
स एवैकश्च भर्ता मे तत्कस्मादस्मि बन्धकी ।। ६<br>
किं वातिक्रान्तबन्धूनां स्वेच्छाचारहतात्मनाम् ।<br>
इमास्ता विपदः स्त्रीणां कुमारीणां कथैव का ।। ७<br>
दृष्टाशकुनया सख्या निषिद्धापि व्यसर्जयम् ।<br>
त्वत्पार्श्वं यदहं दूतं तस्य चेदं फलं मम ।। ८<br>
तत्स्पृश्यसि बलान्मां चेत्प्राणांस्त्यक्ष्याम्यहं ततः ।<br>
का नाम कुलजा हि स्त्री भर्तृद्रोहं करिष्यति ।। ९<br>
तथा च कथयाम्यत्र तव राजन्कथां शृणु ।<br>
पुराभूदिन्द्रदत्ताख्यश्चेदिदेशमहीपतिः ।। १०<br>
स पापशोधने तीर्थे कीर्त्यै देवकुलं महत् ।<br>
चक्रे यशःशरीरार्थी शरीरं वीक्ष्य भङ्गुरम् ।। ११<br>
तच्च भक्तिरसाच्छश्वदीक्षितुं स ययौ नृपः ।<br>
सर्वश्च तीर्थस्नानाय सदा तत्राययौ जनः ।। १२<br>
एकदा च ददर्शैकां तीर्थस्नानार्थमागताम् ।<br>
स राजात्र वणिग्भार्यां प्रवासस्थितभर्तृकाम् ।। १३<br>
स्वच्छकान्तिसुधासिक्तां चित्ररूपविभूषणाम् ।<br>
जङ्गमामिव कंदर्पराजधानीं मनोरमाम् ।। १४<br>
त्वयाहं विजये विश्वमिति प्रीत्येव पादयोः ।<br>
आश्लिष्टां पञ्चबाणस्य तूणीरद्वयशोभया ।। १५<br>
सा दृष्टैव मनस्तस्य जहार नृपतेस्तथा ।<br>
यथान्विष्य गृहं तस्याः स ययौ विवशो निशि ।। १६<br>
तां च प्रार्थयमानः सञ्जगदे स तया नृपः ।<br>
रक्षिता त्वं न युक्तं ते परदाराभिमर्शनम् ।। १७<br>
हठात्स्पृशसि वा मां चेदधर्मस्ते महान्भवेत् ।<br>
मरिष्यामि च सद्योऽहं न सहिष्ये च दूषणम् ।। १८<br>
इत्युक्तेऽपि तया तस्मिन्बलं राज्ञि चिकीर्षति ।<br>
शीलभ्रंशभयात्तस्याः सद्यो हृदयमस्फुटत् ।। १९<br>
तद्दृष्ट्वा सपदि ह्रीतः स गत्वैव यथागतम् ।<br>
दिनैस्तेनानुतापेन राजा पञ्चत्वमाययौ ।। २०<br>
इत्याख्याय कथामेतां सभयप्रश्रयानता ।<br>
भूयः कलिङ्गसेना सा वत्सेश्वरमभाषत ।। २१<br>
तस्मादधर्मे मत्प्राणहरणे मा मतिं कृथाः ।<br>
इहाश्रिताया वस्तुं मे देहि याम्यन्यतोऽन्यथा ।। २२<br>
एतत्कलिङ्गसेनातः श्रुत्वा वत्सेश्वरोऽथ सः ।<br>
विचार्य विरतो भूत्वा धर्मज्ञस्तामभाषत ।। २३<br>
राजपुत्रि वस स्वेच्छं भर्त्रा सममिहाधुना ।<br>
नाहं वक्ष्यामि ते किंचिदिदानीं मा भयं कृथाः ।। २४<br>
इत्युक्त्वैव गते तस्मिन्स्वैरं राज्ञि स्वमन्दिरम् ।<br>
श्रुत्वा मदनवेगस्तन्नभसोऽवततार सः ।। २५<br>
प्रिये साधु कृतं नैवमकरिष्यः शुभे यदि ।<br>
नाभविष्यच्छुभं यस्मान्नासहिष्यत तन्मया ।। २६<br>
इत्युक्त्वा सान्त्वयित्वा तां निशां नीत्वा तया सह।<br>
तत्रैव गच्छन्नागच्छन्नासीद्विद्याधरोऽथ सः ।। २७<br>
कलिङ्गसेनापि च सा पत्यौ विद्याधरेश्वरे ।<br>
तत्रास्त मर्त्यभावेऽपि दिव्यभोगसुखान्विता ।। २८<br>
वत्सराजोऽपि तच्चिन्तां मुक्त्वा मन्त्रिवचः स्मरन् ।<br>
ननन्द लब्धं मन्वानो देवीं राज्यं सुतं तथा ।। २९<br>
देवी वासवदत्ता च मन्त्री यौगन्धरायणः ।<br>
अभूतां निर्वृतौ सिद्धे नीतिकल्पलताफले ।। ३०<br>
अथ गच्छत्सु दिवसेष्वापाण्डुमुखपङ्कजा ।<br>
दध्रे कलिङ्गसेना सा गर्भमुत्पन्नदोहदा ।। ३१<br>
तुङ्गौ विरेजतुस्तस्याः स्तनावाश्यामचूचुकौ ।<br>
निधानकुम्भौ कामस्य मदमुद्राङ्किताविव ।। ३२<br>
ततो मदनवेगस्तामुपेत्य पतिरभ्यधात् ।<br>
कलिङ्गसेने दिव्यानामस्माकं समयोऽस्त्ययम् ।। ३३<br>
जातं मानुषगर्भं यन्मुक्त्वा यामो विदूरतः ।<br>
कण्वाश्रमे न तत्याज मेनका किं शकुन्तलाम् ।। ३४<br>
त्वं यद्यप्यप्सराः पूर्वं तदप्यविनयान्निजात् ।<br>
शक्रशापेन संप्राप्ता मानुष्यं देवि सांप्रतम् ।। ३५<br>
तेनैव बन्धकीशब्दो जातः साध्व्या अपीह ते ।<br>
तस्मादपत्यं रक्षेस्त्वं स्थानं यास्याम्यहं निजम् ।। ३६<br>
स्मरिष्यसि यदा मां च संनिधास्ये तदा तव ।<br>
एवं कलिङ्गसेनां तामुक्त्वा साश्रुविलोचनाम् ।। ३७<br>
समाश्वास्याथ दत्त्वा च तस्यै तद्रत्नसंचयम् ।<br>
तच्चित्तः समयाकृष्टो ययौ विद्याधरेश्वरः ।। ३८<br>
कलिङ्गसेनाप्यत्रासीदपत्याशां सखीमिव ।<br>
आलम्ब्य वत्सराजस्य भुजच्छायामपाश्रिता ।। ३९<br>
अत्रान्तरे कृतवतीं साङ्गभर्त्राप्तये तपः ।<br>
आदिदेश रतिं भार्यामनङ्गस्याम्बिकापतिः ।। ४०<br>
वत्सराजगृहे जातो दग्धपूर्वः स ते पतिः ।<br>
नरवाहनदत्ताख्योऽयोनिजो मद्विलङ्घनात् ।। ४१<br>
मदाराधनतस्त्वं तु मर्त्यलोकेऽप्ययोनिजा ।<br>
जनिष्यसे ततस्तेन भर्त्रा साङ्गेन योक्ष्यसे ।। ४२<br>
एवमुक्त्वा रतिं शंभुः प्रजापतिमथादिशत् ।<br>
कलिङ्गसेना तनयं सोष्यते दिव्यसंभवम् ।। ४३<br>
तं हृत्वा मायया तस्यास्तत्स्थाने त्वमिमां रतिम् ।<br>
निर्माय मानुषीं कन्यां त्यक्तदिव्यतनुं क्षिपेः ।। ४४<br>
इतीश्वराज्ञामादाय मूर्ध्नि वेधस्यथो गते ।<br>
कलिङ्गसेना प्रसवं प्राप्ते काले चकार सा ।। ४५<br>
जातमात्रं सुतं तस्या हृत्वैवात्र स्वमायया ।<br>
रतिं तां कन्यकां कृत्वा न्यधाद्विधिरलक्षितम् ।। ४६<br>
सर्वश्च तत्र तामेव कन्यां जातामलक्षत ।<br>
दिवाप्यकाण्डप्रतिपच्चन्द्रलेखामिवोदिताम् ।। ४७<br>
कान्तिद्योतिततद्वासगृहां निर्जित्य कुर्वतीम् ।<br>
रत्नदीपशिखाश्रेणीर्लज्जिता इव निष्प्रभाः ।। ४८<br>
कलिङ्गसेना तां दृष्ट्वा जातामसदृशीं सुताम् ।<br>
पुत्रजन्माधिकं तोषादुत्सवं विततान सा ।। ४९<br>
अथ वत्सेश्वरो राजा सदेवीकः समन्त्रिकः ।<br>
कन्यां कलिङ्गसेनाया जातां शुश्राव तादृशीम् ।। ५०<br>
श्रुत्वा च स नृपोऽकस्मादुवाचेश्वरचोदितः ।<br>
देवीं वासवदत्तां तां स्थिते यौगन्धरायणे ।। ५१<br>
जाने कलिङ्गसेनैषा दिव्या स्त्री शापतश्च्युता ।<br>
अस्यां जाता च कन्येव दिव्यैवाश्चर्यरूपधृक् ।। ५२<br>
तदसौ कन्यका तुल्या रूपेण तनयस्य मे ।<br>
नरवाहनदत्तस्य महादेवीत्वमर्हति ।। ५३<br>
तच्छ्रुत्वा जगदे राजा देव्या वासवदत्तया ।<br>
महाराज किमेवं त्वमकस्मादद्य भाषसे ।। ५४<br>
कुलद्वयविशुद्धोऽयं क्व पुत्रस्ते बत क्व सा ।<br>
कलिङ्गसेनातनया बन्धकीगर्भसंभवा ।। ५५<br>
श्रुत्वैतद्विमृशन्राजा सोऽब्रवीन्नह्यहं स्वतः ।<br>
वदाम्येतत्प्रविश्यान्तः कोऽपि जल्पयतीव माम् ।। ५६<br>
नरवाहनदत्तस्य कन्येयं पूर्वनिर्मिता ।<br>
भार्येत्येवं वदन्तीं च शृणोमीव गिरं दिवः ।। ५७<br>
कलिङ्गसेना किं चासावेकपत्नी कुलोद्गता ।<br>
पूर्वकर्मवशात्त्वस्या बन्धकीशब्दसंभवः ।। ५८<br>
इति राज्ञोदिते प्राह मन्त्री यौगन्धरायणः ।<br>
श्रूयते देव यच्चक्रे रतिर्दग्धे स्मरे तपः ।। ५९<br>
मर्त्यलोकावतीर्णेन सशरीरेण संगमः ।<br>
मर्त्यभावगतायास्ते स्वेन भर्त्रा भविष्यति ।। ६०<br>
इति चादाद्वरं शर्वो रत्यै स्वपतिमीप्सवे ।<br>
कामावतारश्चोक्तः प्राग्दिव्यवाचा सुतस्तव ।। ६१<br>
रत्यावतरणीयं च मर्त्यभावे हराज्ञया ।<br>
गर्भग्राहिकया चाद्य ममैवं वर्णितं रहः ।। ६२<br>
मया कलिङ्गसेनाया गर्भः प्राग्गर्भशय्यया ।<br>
युक्तो दृष्टस्तदैवान्यदपश्यं तद्विवर्जितम् ।। ६३<br>
तदाश्चर्यं विलोक्याहं तवाख्यातुमिहागता ।<br>
इति स्त्रिया तयोक्तं मे जातैषा प्रतिभापि ते ।। ६४<br>
तज्जाने मायया देवैः सैषा रतिरयोनिजा ।<br>
कलिङ्गसेनातनया गर्भचौर्येण निर्मिता ।। ६५<br>
भार्या कामावतारस्य पुत्रस्य तव भूपते ।<br>
तथा चात्र कथामेतां यक्षसंबन्धिनीं शृणु ।। ६६<br>
भृत्यो वैश्रवणस्याभूद्विरूपाक्ष इति श्रुतः ।<br>
यक्षो निधानलक्षाणां प्रधानाध्यक्षतां गतः ।। ६७<br>
मथुरायां बहिःसंस्थं निधानं स च रक्षितुम् ।<br>
यक्षं नियुक्तवानेकं शिलास्तम्भमिवाचलम् ।। ६८<br>
तत्र तं नगरीवासी कश्चित्पाशुपतो द्विजः ।<br>
निधानान्वेषणायागात्खन्यवादी कदाचन ।। ६९<br>
स मानुषवसादीपहस्तो यावत्परीक्षते ।<br>
स्थानं तत्तावदस्यात्र कराद्दीपः पपात सः ।। ७०<br>
लक्षणेन च तेनात्र स्थितं निधिमवेत्य सः ।<br>
उद्घाटयितुमारेभे सहान्यैः सखिभिर्द्विजैः ।। ७१<br>
अथ योऽसौ नियुक्तोऽभूद्यक्षो रक्षाविधौ स तत् ।<br>
दृष्ट्वा गत्वा यथावस्तु विरूपाक्षं व्यजिज्ञपत् ।। ७२<br>
गच्छ व्यापादय क्षिप्रं क्षुद्रास्तान्खन्यवादिनः ।<br>
इत्यादिदेश तं यक्षं विरूपाक्षः स कोपनः ।। ७३<br>
ततः स यक्षो गत्वैव स्वयुक्त्या निजघान तान् ।<br>
निधानवादिनो विप्रानसंप्राप्तमनोरथान् ।। ७४<br>
तद्बुद्ध्वा धनदः क्रुद्धो विरूपाक्षमुवाच तम् ।<br>
ब्रह्महत्या कथं पाप कारिता सहसा त्वया ।। ७५<br>
दुर्गतो वार्तिकजनो लोभात्किं नाम नाचरेत् ।<br>
निवार्यते स वित्रास्य विघ्नैस्तैस्तैर्न हन्यते ।। ७६<br>
इत्युक्त्वाथ शशापैनं विरूपाक्षं धनाधिपः ।<br>
मर्त्ययोनौ प्रजायस्व दुष्कृताचरणादिति ।। ७७<br>
प्राप्तशापोऽथ कस्यापि भूतले ब्राह्मणस्य सः ।<br>
विरूपाक्षः सुतो जातो ब्राह्मणस्याग्रहारिणः ।। ७८<br>
ततोऽस्य यक्षिणी पत्नी धनाध्यक्षं व्यजिज्ञपत् ।<br>
देव यत्र स भर्ता मे क्षिप्तस्तत्रैव मां क्षिप ।। ७९<br>
प्रसीद नहि शक्नोमि वियुक्ता तेन जीवितुम् ।<br>
एवं तया स विज्ञप्तः साध्व्या वैश्रवणोऽभ्यधात् ।। ८०<br>
तस्य विप्रस्य सदने जातो भर्ता स तेऽनघे ।<br>
तस्यैव दास्या गेहे त्वं निपतिष्यस्ययोनिजा ।। ८१<br>
तत्र तेन समं भर्त्रा संगमस्ते भविष्यति ।<br>
त्वत्प्रसादात्स शापं च तीर्त्वा मत्पार्श्वमेष्यति ।। ८२<br>
इति वैश्रवणादेशात्साध्वी सा पतिता ततः ।<br>
दास्यास्तस्या गृहद्वारि कन्या भूत्वैव मानुषी ।। ८३<br>
अकस्माच्च तया दास्या कन्या दृष्टाद्भुताकृतिः ।<br>
गृहीत्वा दर्शिता चास्य स्वामिनोऽत्र द्विजन्मनः ।। ८४<br>
दिव्येयं कन्यका क्वापि निःसंदेहमयोनिजा ।<br>
इत्यात्मा मम वक्तीहानय तां त्वमशङ्कितम् ।। ८५<br>
इयं हि मम पुत्रस्य मन्ये भार्यात्वमर्हति ।<br>
इति सोऽपि द्विजो दासीं तामुवाच ननन्द च ।। ८६<br>
क्रमादत्र विवृद्धा सा कन्या विप्रात्मजश्च सः ।<br>
अन्योन्यदर्शनाबद्धगाढस्नेहौ बभूवतुः ।। ८७<br>
ततः कृतविवाहौ तौ तेन विप्रेण दंपती ।<br>
अजातिस्मरणेऽप्यास्तामुत्तीर्णविरहाविव ।। ८८<br>
अथ कालेन देहान्ते तया सोऽनुगतः पतिः ।<br>
तत्तपःक्षतपापः सन्यक्षः स्वं प्राप्तवान्पदम् ।। ८९<br>
इतीहावतरन्त्येव निरागस्त्वादयोनिजाः ।<br>
भूतले कारणवशाद्दिव्या दैवतनिर्मिताः ।। ९०<br>
कुलं किं नृपते तेऽस्यास्तस्माद्भार्या सुतस्य ते ।<br>
कलिङ्गसेनापुत्रीयं यथोक्तं दैवनिर्मिता ।। ९१<br>
यौगन्धरायणेनैवमुक्ते वत्सेश्वरश्च तत् ।<br>
देवी वासवदत्ता च तथेति हृदि चक्रतुः ।। ९२<br>
ततस्तस्मिन्गृहं याते मन्त्रिमुख्ये स भूपतिः ।<br>
पानादिक्रीडया निन्ये सभार्यस्तद्दिनं सुखी ।। ९३<br>
ततो दिनेषु गच्छसु मोहभ्रष्टस्वकस्मृतिः ।<br>
कलिङ्गसेनातनया सा समं रूपसंपदा ।। ९४<br>
क्रमेण ववृधे नाम्ना कृता मदनमञ्चुका ।<br>
सुता मदनवेगस्येत्यतो मात्रा जनेन च ।। ९५<br>
नूनं सा शिश्रिये रूपं सर्वान्यवरयोषिताम् ।<br>
अन्यथा ताः पुरस्तस्या विरूपा जज्ञिरे कथम् ।। ९६<br>
श्रुत्वा रूपवतीं तां च कौतुकात्स्वयमेकदा ।<br>
देवी वासवदत्ता तामानिनायात्यनोऽन्तिकम् ।। ९७<br>
तत्र धात्र्या मुखासक्तां वत्सराजो ददर्श ताम् ।<br>
यौगन्धरायणाद्याश्च वर्तेर्दीपशिखामिव ।। ९८<br>
दृष्ट्वा चादृष्टपूर्वं तत्तस्या नेत्रामृतं वपुः ।<br>
रतिरेवावतीर्णेयमिति मेने न तत्र कः ।। ९९<br>
ततश्चानाययांचक्रे देव्या वासवदत्तया ।<br>
नरवाहनदत्तोऽत्र जगन्नेत्रोत्सवः सुतः ।। १००<br>
सोऽत्र फुल्लमुखाम्भोजो दीप्रां मदनमञ्चुकाम् ।<br>
तामपश्यन्नवां सौरीमिव पद्माकरः प्रभाम् ।। १०१<br>
सापि तं लोचनानन्दं पश्यन्ती विकचानना ।<br>
न तृप्तिमाययौ बाला चकोरीवामृतत्विषम् ।। १०२<br>
ततःप्रभृति तौ बालावपि स्थातुं न शेकतुः ।<br>
दृष्टिपाशैरिवाबद्धौ पृथग्भूतावपि क्षणम् ।। १०३<br>
दिनैर्निश्चित्य संबन्धं देवनिर्मितमेव तु ।<br>
विवाहविधये बुद्धिं व्यधाद्वत्सेश्वरस्तयोः ।। १०४<br>
कलिङ्गसेना तद्बुद्ध्वा ननन्द च बबन्ध च ।<br>
नरवाहनदत्तेऽस्मिञ्जामातृप्रीतितो धृतिम् ।। १०५<br>
संमन्त्र्य मन्त्रिभिः सार्धं ततश्चाकारयत्पृथक् ।<br>
वत्सराजः स्वपुत्रस्य तस्य स्वमिव मन्दिरम् ।। १०६<br>
ततः संभृत्य संभारान्पुत्रं राजा स कालवित् ।<br>
यौवराज्येऽभ्यषिञ्चत्तं दृष्टश्लाघ्यगुणग्रहम् ।। १०७<br>
पूर्वं तस्यापतन्मूर्ध्नि पित्रोरानन्दबाष्पजम् ।<br>
ततः श्रौतमहामन्त्रपूतं सत्तीर्थजं पयः ।। १०८<br>
अभिषेकाम्बुभिस्तस्य धौते वदनपङ्कजे ।<br>
चित्रं निर्मलतां प्रापुर्मुखानि ककुभामपि ।। १०९<br>
मङ्गल्यमाल्यपुष्पेषु तस्य क्षिप्तेषु मातृभिः ।<br>
मुमोच दिव्यमाल्यौघवर्षं द्यौरपि तत्क्षणम् ।। ११०<br>
देवदुन्दुभिनिर्ह्रादस्पर्धयेव जजृम्भिरे ।<br>
आनन्दतूर्यनिर्घोषप्रतिशब्दा नभस्तले ।। १११<br>
प्रणनामाभिषिक्तं तं युवराजं न तत्र कः ।<br>
स्वप्रभावादृते तेनैवोन्ननाम तदा हि सः ।। ११२<br>
ततो वत्सेश्वरस्तस्य सूनोर्बालसखीन्सतः ।<br>
स्वमन्त्रिपुत्रानाहूय सचिवत्वे समादिशत् ।। ११३<br>
यौगन्धरायणसुतं मन्त्रित्वे मरुभूतिकम् ।<br>
सेनापत्ये हरिशिखं रुमण्वत्तनयं ततः ।। ११४<br>
वसन्तकसुतं क्रीडासखित्वे तु तपन्तकम् ।<br>
गोमुखं च प्रतीहारधुरायामित्यकात्मजम् ।। ११५<br>
पौरोहित्ये च पूर्वोक्तावुभौ पिङ्गलिकासुतौ ।<br>
वैश्वानरं शान्तिसोमं भ्रातुः पुत्रौ पुरोधसः ।। ११६<br>
इत्याज्ञप्तेषु पुत्रस्य साचिव्ये तेषु भूभृता ।<br>
गमनादुदभूद्वाणी पुष्पवृष्टिपुरःसरा ।। ११७<br>
सर्वार्थसाधका एते भविष्यन्त्यस्य मन्त्रिणः ।<br>
शरीरादविभिन्नोऽस्य गोमुखस्तु भविष्यति ।। ११८<br>
इत्युक्तो दिव्यया वाचा हृष्टो वत्सेश्वरश्च सः ।<br>
सर्वान्संमानयामास वस्त्रैराभरणैश्च तान् ।। ११९<br>
अनुजीविषु तस्मिंश्च वसु वर्षति राजनि ।<br>
दरिद्रशब्दस्यैकस्य नासीत्तत्रार्थसंगतिः ।। १२०<br>
पवनोल्लासिताक्षिप्तपताकापटपङ्क्तिभिः ।<br>
आहूतैरिव सापूरि नर्तकीचारणैः पुरी ।। १२१<br>
आगाद्वैद्याधरी साक्षाल्लक्ष्मीस्तस्यैव भाविनी ।<br>
कलिङ्गसेनाजामातुरुत्सवेऽत्र भविष्यतः ।। १२२<br>
ततो वासवदत्ता च सा च पद्मावती तथा ।<br>
हर्षेण ननृतुस्तिस्रो मिलिता इव शक्तयः ।। १२३<br>
मारुतान्दोलितलताः प्रनृत्यन्निव सर्वतः ।<br>
उद्यानतरवोऽप्यत्र चेतनेषु कथैव का ।। १२४<br>
ततः कृताभिषेकः सन्नारुह्य जयकुञ्जरम् ।<br>
नरवाहनदत्तः स युवराजो विनिर्ययौ ।। १२५<br>
अवाकीर्यत चोत्क्षिप्तैर्नेत्रैर्नीलसितारुणैः ।<br>
पौरस्त्रीभिः स नीलाब्जलाजपद्माञ्जलिप्रभैः ।। १२६<br>
दृष्ट्वा च तत्पुरीपूज्यदेवता बन्दिमागधैः ।<br>
स्तूयमानः ससचिवः स विवेश स्वमन्दिरम् ।। १२७<br>
तत्र दिव्यानि भोज्यानि तथा पानान्युपाहरत् ।<br>
कलिङ्गसेना तस्यादौ स्वविभूत्यधिकानि सा ।। १२८<br>
ददौ तस्मै सुवस्त्राणि दिव्यान्याभरणानि च ।<br>
समन्त्रिसखिभृत्याय जामातृस्नेहकातरा ।। १२९<br>
एवं महोत्सवेनासावमृतास्वादसुन्दरः ।<br>
एषां वत्सेश्वरादीनां सर्वेषां वासरो ययौ ।। १३०<br>
ततो निशायां प्राप्तायां सुतोद्वाहविमर्शिनी ।<br>
कलिङ्गसेना सस्मार तां सा सोमप्रभां सखीम् ।। १३१<br>
एतया स्मृतमात्रां तां मयासुरसुतां तदा ।<br>
भव्यां भर्ता महाज्ञानी जगाद नलकूबरः ।। १३२<br>
कलिङ्गसेना त्वामद्य सोत्सुका स्मरति प्रिये ।<br>
तद्गच्छ दिव्यमुद्यानं कुरु चैतत्सुताकृते ।। १३३<br>
इत्युक्त्वा भावि भूतं च कथयित्वा च तद्गतम् ।<br>
तदैव प्रेषयामास पत्नीं सोमप्रभां पतिः ।। १३४<br>
सा चागत्य चिरोत्कण्ठाकृतकण्ठग्रहां सखीम् ।<br>
कलिङ्गसेनां कुशलं पृष्ट्वा सोमप्रभाब्रवीत् ।। १३५<br>
विद्याधरेण तावत्त्वं परिणीता महर्द्धिना ।<br>
अवतीर्णा रतिस्ते च सुता शार्वादनुग्रहात् ।। १३६<br>
कामावतारस्यैषा च वत्सेशाल्लब्धजन्मनः ।<br>
नरवाहनदत्तस्य पूर्वभार्या विनिर्मिता ।। १३७<br>
विद्याधराधिराज्यं स दिव्यं कल्पं करिष्यति ।<br>
तस्यैषान्यावरोधानां मूर्ध्नि मान्या भविष्यति ।। १३८<br>
त्वं चावतीर्णा भूलोके शक्रशापच्युताप्सराः ।<br>
निष्पन्नकार्यशेषा च शापमुक्तिमवाप्स्यसि ।। १३९<br>
एतन्मे सर्वमाख्यातं भर्त्रा ज्ञानवता सखि ।<br>
तस्माच्चिन्ता न ते कार्या भावि सर्वं शुभं तव ।। १४०<br>
अहं चेह करोम्येषा दिव्यं त्वत्तनयाकृते ।<br>
उद्यानं नास्ति पाताले न भूमौ यन्न वा दिवि ।। १४१<br>
इत्युक्त्वा दिव्यमुद्यानं सा निर्माय स्वमायया ।<br>
कलिङ्गसेनामामन्त्र्य सोत्कां सोमप्रभा ययौ ।। १४२<br>
ततो निशि प्रभातायामकस्मान्नन्दनं दिवः ।<br>
भूमाविव च्युतं लोको ददर्शोद्यानमत्र तत् ।। १४३<br>
बुद्ध्वाथ राजा वत्सेशः सभार्यः सचिवैः सह ।<br>
नरवाहनदत्तश्च सानुगोऽत्र समाययौ ।। १४४.<br>
ददृशुस्ते तमुद्यानं सदा पुष्पफलद्रुमम् ।<br>
नानामणिमयस्तम्भभित्तिभूभागवापिकम् ।। १४५<br>
सुवर्णवर्णविहगं दिव्यसौरभमारुतम् ।<br>
देवादेशावतीर्णं तत्स्वर्गान्तरमिव क्षितौ ।। १४६<br>
दृष्ट्वा तदद्भुतं राजा किमेतदिति पृष्टवान् ।<br>
कलिङ्गसेनामातिथ्यव्यग्रां वत्सेश्वरस्तदा ।। १४७<br>
सा प्रत्युवाच सर्वेषु शृण्वत्सु नृपतिं च तम् ।<br>
विश्वकर्मावतारोऽस्ति मयो नाम महासुरः ।। १४८<br>
युधिष्ठिरस्य यश्चक्रे पुरं रम्यं च वज्रिणः ।<br>
तस्य सोमप्रभा नाम तनयास्ति सखी मम ।। १४९<br>
तया रात्राविहागत्य मत्समीपं स्वमायया ।<br>
प्रीत्या कृतमिदं दिव्यमुद्यानं मत्सुताकृते ।। १५०<br>
इत्युक्त्वा यच्च सख्यास्या भूतं भाव्युदितं तया ।<br>
तत्तयैवोक्तमित्युक्त्वा तदा सर्वं शशंस सा ।। १५१<br>
ततः कलिङ्गसेनोक्तिं ससंवादामवेक्ष्य ताम् ।<br>
निरस्तसंशयाः सर्वे तोषं तत्रातुलं ययुः ।। १५२<br>
कलिङ्गसेनातिथ्येन निनाय दिवसं च तम् ।<br>
उद्यानेऽत्रैव वत्सेशो भार्यापुत्रादिभिः सह ।। १५३<br>
अन्येद्युर्निर्गतो द्रष्टुं देवं देवकुले च सः ।<br>
ददर्श नृपतिर्बह्वीः सुवस्त्राभरणाः स्त्रियः ।।. १५४<br>
का यूयमिति पृष्टाश्च तेन तास्तं बभाषिरे ।<br>
वयं विद्याः कलाश्चैतास्त्वत्पुत्रार्थमिहागताः ।। १५५<br>
गत्वा विशाम खस्तान्तरित्युक्त्वा तास्तिरोऽभवन् ।<br>
सविस्मयः स राजापि वत्सेशोऽभ्यन्तरं ययौ ।। १५६<br>
तत्र वासवदत्तायै देव्यै मन्त्रिगणाय च ।<br>
तच्छशंसाभ्यनन्दंस्ते देवतानुग्रहं च तम् ।। १५७<br>
ततो राजनिदेशेन वीणा वासवदत्तया ।<br>
नरवाहनदत्तेऽत्र प्रविष्टे जगृहे क्षणात् ।। १५८<br>
वादयन्तीं ततस्तां च मातरं विनयेन सः ।<br>
राजपुत्रोऽब्रवीद्वीणा च्युता स्थानादसाविति ।। १५९<br>
त्वं वादय गृहाणैतामिति पित्रोदितेऽथ सः ।<br>
वीणामवादयत्कुर्वन्गन्धर्वानपि विस्मितान् ।। १६०<br>
एवं सर्वासु विद्यासु कलासु च परीक्षितः ।<br>
पित्रा यावद्वृतस्ताभिः स्वयं सर्वं विवेद सः ।। १६१<br>
वीक्ष्य तं सगुणं पुत्रं वत्सेशस्तामशिक्षयत् ।<br>
कलिङ्गसेनातनयां नृत्तं मदनमञ्चुकाम् ।। १६२<br>
यथा यथा पूर्णकला साभूत्तनुरिवैन्दवी ।<br>
नरवाहनदत्ताब्धिश्चुक्षुभे स तथा तथा ।। १६३<br>
अरंस्त तां च गायन्तीं नृत्यन्तीं च विलोकयन् ।<br>
पठन्तीमिव कामाज्ञामङ्गाद्यभिनयैर्वृताम् ।। १६४<br>
सापि क्षणमपश्यन्ती तमुदश्रुः सुधामयम् ।<br>
कान्तमासीदुषःकाले जलार्द्रेव कुमुद्वती ।। १६५<br>
सततं चासहः स्थातुं तन्मुखालोकनं विना ।<br>
नरवाहनदत्तोऽसौ तत्तदुद्यानमाययौ ।। १६६<br>
तत्र पार्श्वं तयानीय सुतां मदनमञ्चुकाम् ।<br>
कलिङ्गसेनया प्रीत्या रज्यमानः स तस्थिवान् ।। १६७<br>
गोमुखश्चास्य चित्तज्ञः स्वामिनोऽत्र चिरस्थितिम् ।<br>
इच्छन्कलिङ्गसेनायै तां तामकथयत्कथाम् ।। १६८<br>
चित्तग्रहेण तेनास्या राजपुत्रस्तुतोष सः ।<br>
हृदयानुप्रवेशो हि प्रभोः संवननं परम् ।। १६९<br>
नृत्तादियोग्यां कुरुते तस्मिन्मदनमञ्चुकाम् ।<br>
तत्र स्वयं च संगीतवेश्मन्युद्यानवर्तिनि ।। १७०<br>
नरवाहनदत्तः स ह्रेपयन्वरचारणान् ।<br>
तस्यां प्रियायां नृत्यन्त्यां सर्वातोद्यान्यवादयत् ।। १७१<br>
जिगाय चागतान्दिग्भ्यो विविधान्पण्डितांस्तथा ।<br>
गजाश्वरथशस्त्रास्त्रचित्रपुस्तादिकोविदः ।। १७२<br>
एवं विहरतो विद्यास्वयंवरवृतस्य ते ।<br>
नरवाहनदत्तस्य शैशवे वासरा ययुः ।। १७३<br>
एकदा चात्र यात्रायामुद्यानं स प्रियासखः ।<br>
ययौ नागवनं नाम राजपुत्रः समन्त्रिकः ।। १७४<br>
तत्राभिलाषिणी काचिद्वणिग्भार्या निराकृता ।<br>
इयेष गोमुखं हन्तुं सविषाहृतपानका ।। १७५<br>
तद्विवेद च तत्सख्या मुखादत्र स गोमुखः ।<br>
नाददे पानकं तच्च स्त्रिय एवं निनिन्द च ।। १७६<br>
अहो धात्रा पुरा सृष्टं साहसं तदनु स्त्रियः ।<br>
नैतासां दुष्करं किचिन्निसर्गादिह विद्यते ।। १७७<br>
नूनं स्त्री नाम सृष्टेयममृतेन विषेण च ।<br>
अनुरक्तामृतं सा हि विरक्ता विषमेव च ।। १७८<br>
ज्ञायते कान्तवदना केन प्रच्छन्नपातका ।<br>
कुस्त्री प्रफुल्लकमला मूढनक्रेव पद्मिनी ।। १७९<br>
दिवः पतति काचित्तु गुणचक्रप्रचोदिनी ।<br>
भर्तृश्लाघासहा सुस्त्री प्रभा भानोरिवामला ।। १८०<br>
हन्त्येवाशु गृहीतान्या पररक्ता गतस्पृहा ।<br>
पापा विरागविषभृद्भर्तारं भुजगीव सा ।। १८१<br>
तथा हि कुत्रचिद्ग्रामे शत्रुघ्न इति कोऽप्यभूत् ।<br>
पुरुषस्तस्य भार्या च बभूव व्यभिचारिणी ।। १८२<br>
स ददर्शैकदा सायं भार्यां तां जारसंगताम् ।<br>
जघान तं च तज्जारं खड्गेनान्तर्गृहस्थितम् ।। १८३<br>
रात्र्यपेक्षी च स्थौ स द्वारि भार्यां निरुध्य ताम् ।<br>
तत्कालं च निवासार्थी तमत्र पथिकोऽभ्यगात् ।। १८४<br>
दत्त्वा तस्याश्रयं युक्त्या तेनैव सह तं हतम् ।<br>
पारदारिकमादाय रात्रौ तत्राटवीं ययौ ।। १८५<br>
तत्रान्धकूपे यावत्स शवं क्षिपति तं तया ।<br>
तावदागतया पश्चात्क्षिप्तः सोऽप्यत्र भार्यया ।। १८६<br>
एवं कुयोषित्कुरुते किं किं नाम न साहसम् ।<br>
इति स्त्रीचरितं बालोऽप्यनिन्दत्सोऽत्र गोमुखः ।। १८७<br>
ततो नागवने तत्र नागानभ्यर्च्य स स्वयम् ।<br>
नरवाहनदत्तोऽगात्स्वावासं सपरिच्छदः ।। १८८<br>
तत्र जिज्ञासुरन्येद्युः सचिवान्गोमुखादिकान् ।<br>
जानन्नपि स पप्रच्छ राजनीतेः समुच्चयम् ।। १८९<br>
सर्वज्ञस्त्वं तथाप्येतद्ब्रूमः पृष्टा वयं त्वया ।<br>
इत्युक्त्वा सारमन्योन्यं ते निश्चित्यैवमब्रुवन् ।। १९०<br>
आरुह्य नृपतिः पूर्वमिन्द्रियाश्वान्वशीकृतान् ।<br>
कामक्रोधादिकाञ्जित्वा रिपूनाभ्यन्तरांश्च तान् ।। १९१<br>
जयेदात्मानमेवादौ विजयायान्यविद्विषाम् ।<br>
अजितात्मा हि विवशी वशीकुर्यात्कथं परम् ।। १९२<br>
ततो जानपदत्वादिगुणयुक्तांश्च मन्त्रिणः ।<br>
पुरोहितं चाथर्वज्ञं कुर्याद्दक्षं तपोन्वितम् ।। १९३<br>
उपाधिभिर्भये लोभे धर्मे कामे परीक्षितान् ।<br>
योग्येष्वमात्यान्कार्येषु युञ्जीतान्तरवित्तमः ।। १९४<br>
सत्यं द्वेषप्रयुक्तं वा स्नेहोक्तं स्वार्थसंहतम् ।<br>
वचस्तेषां परीक्षेत मिथः कार्येषु जल्पताम् ।। १९५<br>
सत्ये तुष्येदसत्ये तु यथार्हं दण्डमाचरेत् ।<br>
जिज्ञासेत पृथक्चैषां चारैराचरितं सदा ।। १९६<br>
इत्यनावृतदृक्पश्यन्कार्याण्युत्खाय कण्टकान् ।<br>
उपार्ज्य कोषदण्डादि साधयेद्बद्धमूलताम् ।। १९७<br>
उत्साहप्रभुतामन्त्रशक्तित्रययुतस्ततः ।<br>
परदेशजिगीषुः स्याद्विचार्य स्वपरान्तरम् ।। १९८<br>
आप्तैः श्रुतान्वितैः प्राज्ञैर्मन्त्रं कुर्यादनायतम् ।<br>
तैर्निश्चितं स्वबुद्ध्या तत्सर्वाङ्गं परिशोधयेत् ।। १९९<br>
सामदानाद्युपायज्ञो योगक्षेमं प्रसाधयेत् ।<br>
प्रयुञ्जीत ततः संधिविग्रहादीन्गुणांश्च षट् ।। २००<br>
एवं वितन्द्रो विदधत्स्वदेशपरदेशयोः ।<br>
चिन्तां राजा जयत्येव न पुनर्जातु जीयते ।। २०१<br>
अज्ञस्तु कामलोभान्धो वृथा मार्गप्रदर्शिभिः ।<br>
नीत्वा श्वभ्रेषु निक्षिप्य मुष्यते धूर्तचेटकैः ।। २०२<br>
नैवावकाशं लभते राज्ञस्तस्यान्तिकेऽपरः ।<br>
धूर्तैर्निबद्धवाटस्य शालेरिव कृषीवलैः ।। २०३<br>
अन्तर्भूय रहस्येषु तैर्वशीक्रियते हि सः ।<br>
ततः श्रीरविशेषज्ञात्खिन्ना तस्मात्पलायते ।। २०४<br>
तस्माज्जितात्मा राजा स्याद्युक्तदण्डो विशेषवित् ।<br>
प्रजानुरागादेवं हि स भवेद्भाजनं श्रियः ।। २०५<br>
पूर्वं च शूरसेनाख्यो भृत्यैकप्रत्ययो नृपः ।<br>
सचिवैः पेटकं कृत्वा भुज्यते स्म वशीकृतः ।। २०६<br>
यस्तस्य सेवको राज्ञस्तस्मै तन्मन्त्रिणोऽत्र ते ।<br>
दातुं नैच्छंस्तृणमपि दित्सत्यपि च भूपतौ ।। २०७<br>
तेषां तु सेवको योऽत्र ददुस्तस्मै स्वयं च ते ।<br>
ते च विज्ञप्य राजानमनर्हायाप्यदापयन् ।। २०८<br>
तद्दृष्ट्वा स नृपो बुद्ध्वा शनैस्तद्धूर्तपेटकम् ।<br>
अन्योन्यं प्रज्ञया युक्त्या सचिवांस्तानभेदयत् ।। २०९<br>
भिन्नेषु तेषु नष्टेषु मिथः पैशुन्यकारिषु ।<br>
सम्यक्छशास राज्यं तत्स राजान्यैरवञ्चितः ।। २१०<br>
हरिसिंहश्च राजाभूत्सामात्यो नीतितत्त्ववित् ।<br>
कृतभक्तबुधामात्यः सदुर्गः सार्थसंचयः ।। २११<br>
अनुरक्ताः प्रजाः कृत्वा चेष्टते स्म यथा तथा ।<br>
चक्रवर्त्यभियुक्तोऽपि न जगाम पराभवम् ।। २१२<br>
एवं विचारश्चिन्ता च सारं राज्येऽधिकं नु किम् ।<br>
इत्याद्युक्त्वा यथास्वं ते विरेमुर्गोमुखादयः ।। २१३<br>
नरवाहनदत्तश्च तेषां श्रद्धाय तद्वचः ।<br>
चिन्त्ये पुरुषकर्तव्येऽप्यचिन्त्यं दैवमभ्यधात् ।। २१४<br>
ततश्चोत्थाय तैरेव साकं तां प्रेक्षितुं ययौ ।<br>
स विलम्बकृतोत्कण्ठां प्रियां मदनमञ्चुकाम् ।। २१५<br>
प्राप्ते तन्मन्दिरं तस्मिन्नासनस्थे कृतादरा ।<br>
क्षणं कलिङ्गसेनात्र गोमुखं विस्मिताब्रवीत् ।। २१६<br>
नरवाहनदत्तेऽत्र राजसूतावनागते ।<br>
उत्सुका पदवीमस्य द्रष्टुं मदनमञ्चुका ।। २१७<br>
हर्म्याग्रभूमिमारूढा गोमुखानुगता मया ।<br>
यावत्तावत्पुमानेको नभसोऽत्रावतीर्णवान् ।। २१८<br>
स किरीटी च खड्गी च मां दिव्याकृतिरब्रवीत् ।<br>
अहं मानसवेगाख्यो राजा विद्याधरेश्वरः ।। २१९<br>
स्वःस्त्री सुरभिदत्ताख्या त्वं च शापच्युता भुवि ।<br>
सुता च तव दिव्येयमेतन्मे विदितं किल ।। २२०<br>
तद्देहि मे सुतामेतां संबन्धः सदृशो ह्ययम् ।<br>
इत्युक्ते तेन सहसा विहस्याहं तमब्रवम् ।। २२१<br>
नरवाहनदत्तोऽस्या भर्ता देवैर्विनिर्मितः ।<br>
सर्वेषां योऽत्र युष्माकं चक्रवर्ती भविष्यति ।। २२२<br>
इत्युक्तः स मयोत्पत्य व्योम विद्याधरो गतः ।<br>
मत्पुत्रीनयनोद्वेगाकाण्डविद्युल्लतोपमः ।। २२३<br>
तच्छ्रुत्वा गोमुखोऽत्रवादीज्जातेऽस्मिन्स्वामिनीह नः ।<br>
राजपुत्रेऽन्तरिक्षोक्तेर्बुद्ध्वामुं भाविनं प्रभुम् ।। २२४<br>
पापं विधातुमप्यैच्छन्सद्यो विद्याधरा हि ते ।<br>
उच्छृङ्खलो नियन्तारं क इच्छेद्बलिनं प्रभुम् ।। २२५<br>
ततोऽयं रक्षितः साक्षाद्गणानादिश्य शंभुना ।<br>
नारदोक्तिरियं तातेनोच्यमाना श्रुता मया ।। २२६<br>
अतो विद्याधराः संप्रत्येतेऽस्माकं विरोधिनः ।<br>
श्रुत्वा कलिङ्गसेनैतत्स्ववृत्तान्तभियाब्रवीत् ।। २२७<br>
मायया तर्हि नो यावन्मद्वन्मदनमञ्चुका ।<br>
वक्ष्यते राजपुत्रेण किं न तावद्विवाह्यते ।। २२८<br>
एतत्कलिङ्गसेनातः श्रुत्वा तां गोमुखादयः ।<br>
ऊचुस्त्वयैव कार्येऽस्मिन्वत्सेशः प्रेर्यतामिति ।। २२९<br>
ततस्तद्गतधीस्तस्मिन्नुद्याने व्यहरद्दिनम् ।<br>
नरवाहनदत्तस्तां पश्यन्मदनमञ्चुकाम् ।। २३०<br>
उत्फुल्लपद्मवदना दलत्कुवलयेक्षणाम् ।<br>
बन्धूककमनीयौष्ठीं मन्दारस्तबकस्तनीम् ।। २३१<br>
शिरीषसुकुमाराङ्गीं पञ्चपुष्पमयीमिव ।<br>
एकामेव जगज्जेत्रीं स्मरेण विहितामिषुम् ।। २३२<br>
कलिङ्गसेनाप्यन्येद्युर्गत्वा वत्सेश्वरं स्वयम् ।<br>
सुताविवाहहेतोस्तद्यथाभीष्टं व्यजिज्ञपत् ।। २३३<br>
वत्सेशोऽपि विसृज्यैतामाहूय निजमन्त्रिणः ।<br>
देव्यां वासवदत्तायां स्थितायां निजगाद तान् ।। २३४<br>
कलिङ्गसेना त्वरते सुतोद्वाहाय तत्कथम् ।<br>
कुर्मो यद्बन्धकीत्येतां लोको वक्त्युत्तमामिति ।। २३५<br>
लोकश्च सर्वदा रक्ष्यस्तत्प्रवादेन किं पुरा ।<br>
रामभद्रेण शुद्धापि त्यक्ता देवी न जानकी ।। २३६<br>
अम्बा हृतापि भीष्मेण यत्नाद्भ्रातुः कृते तथा ।<br>
प्रतीपं किं न वा त्यक्ता वृतपूर्वान्यभर्तृका ।। २३७<br>
एवं कलिङ्गसेनैषा स्वयंवरवृते मयि ।<br>
व्यूढा मदनवेगेन तेनैतां गर्हते जनः ।। २३८<br>
अतोऽस्यास्तनयामेतां गान्धर्वविधिना स्वयम् ।<br>
नरवाहनदत्तोऽसावुद्वहत्वनुरूपिकाम् ।। २३९<br>
इत्युक्ते वत्सराजेन स्माह यौगन्धरायणः ।<br>
इच्छेत्कलिङ्गसेनैतदनौचित्यं कथं प्रभो ।। २४०<br>
दिव्यैषा हि न सामान्या ससुतेत्यसकृद्गतम् ।<br>
मित्त्रेण चैतदुक्तं मे ज्ञानिना ब्रह्मरक्षसा ।। २४१<br>
इत्यादि तत्र ते यावद्विमृशन्ति परस्परम् ।<br>
एवं माहेश्वरी तावद्वाणी प्रादुरभूद्दिवः ।। २४२<br>
मन्नेत्रानलदग्धस्य सृष्टस्यात्र मनोभुवः ।<br>
नरवाहनदत्तस्य मयैवैषा विनिर्मिता ।। २४३<br>
तपस्तुष्टेन भार्यास्य रतिर्मदनमञ्चुका ।<br>
एतया सहितश्चायं सर्वान्तःपुरमुख्यया ।। २४४<br>
विद्याधराधिराज्यं स दिव्यं कल्पं करिष्यति ।<br>
मत्प्रसादाद्विजित्यारीनित्युक्त्वा विरराम वाक् ।। २४५<br>
श्रुत्वैतां भगवद्वाणीं वत्सेशः सपरिच्छदः ।<br>
तं प्रणम्य सुतोद्वाहे सानन्दो निश्चयं व्यधात् ।। २४६<br>
अथ स सचिवमुख्यं पूर्वविज्ञाततत्त्वं नरपतिरभिनन्द्याहूय मौहूर्तिकांश्च ।<br>
शुभफलदमपृच्छल्लग्नमूचुस्तु ते तं कतिपयदिनमध्ये भाविनं प्राप्तपूजाः ।। २४७<br>
कालं मनागनुभविष्यति कंचिदत्र पुत्रो वियोगमनया सह भार्यया ते ।<br>
जानीमहे वयमिदं निजशास्त्रदृष्ट्या वत्सेश्वरेति जगदुर्गणकाः पुनस्ते ।। २४८<br>
ततः स सूनोर्निजवैभवोचितं विवाहसंभारविधिं व्यधान्नृपः ।<br>
तथा यथास्य स्वपुरी न केवलं पृथिव्यपि क्षोभमगात्तदुद्यमात् ।। २४९<br>
प्राप्ते विवाहदिवसेऽथ कलिङ्गसेना पित्रा निसृष्टनिजदिव्यविभूषणायाः ।<br>
तस्याः प्रसाधनविधिं दुहितुश्चकार सोमप्रभा पतिनिदेशवशागता च ।। २५०<br>
कृतदिव्यकौतुका सा सुतरामथ मदनमञ्चुका विबभौ ।<br>
नन्वेवमेव कान्ता चन्द्रतनुः कार्तिकानुगता ।। २५१<br>
दिव्याङ्गनाश्च तस्या हराज्ञया श्रूयमाणगीतरवाः ।<br>
तद्रूपजिताच्छन्ना ह्रीता इव मङ्गलं विदधुः ।। २५२<br>
भक्तानुकम्पिनि जयाद्रिसुते त्वयाद्य रत्यास्तपः स्वयमुपेत्य कृतं कृतार्थम् ।<br>
इत्यादि दिव्यवरचारणवाद्यमिश्रवाक्यानुमेयमपि संदधतेऽत्र गौर्याः ।। २५३<br>
अथ नरवाहदत्तः प्रविवेश स मदनमञ्चुकाध्युषितम् ।<br>
कृतवरकौतुकशोभी विविधमहातोद्यभृद्विवाहगृहम् ।। २५४<br>
निर्वर्त्य तत्र बहलोद्यतविप्रमत्तवीवाहमङ्गलविधिं च वधूवरौ तौ ।<br>
वेदीं समारुरुहतुर्ज्वलिताग्निमुच्चै राज्ञां शिरोभुवमिवामलरत्नदीपाम् ।। २५५<br>
यदि युगपदिहेन्दुमूर्तिभानू कनकगिरिं भ्रमतोऽमितः कदाचित् ।<br>
भवति तदुपमा तयोस्तदानीं जगति वधूवरयोः प्रदक्षिणेऽग्नेः ।। २५६<br>
यथा विवाहोत्सवतूर्यनादानपोथयन्दुन्दुभयोऽन्तरिक्षे ।<br>
तथा वधूत्सारितहोमलाजाः सुरोज्झिताः कौसुमवृष्टयोऽत्र ।। २५७<br>
ततः कनकराशिभिर्मणिमयैश्च जामातरं समर्चयदुदारधीः किल कलिङ्गसेना तथा ।<br>
यथात्र बुबुधे जनैरपि सुदुर्गतोऽस्याः पुरः स काममलकापतिः कृपणभूभृतोऽन्ये तु के ।। २५८<br>
निष्पन्नतादृशचिराभिमतानुरूपपाणिग्रहोत्सवविधी च वधूवरौ तौ ।<br>
अभ्यन्तरं विविशतुः प्रमदोपरुद्धं लोकस्य मानसमिवामलचित्रभक्ति ।। २५९<br>
सद्वाहिनीपरिगतैरपि विश्ववन्द्यशौर्याश्रितैरपि जितावनतैर्नरेन्द्रैः ।<br>
सा वारिराशिभिरिवाशु पुरी पुपूरे वत्सेश्वरस्य सदुपायनरत्नहस्तैः ।। २६०<br>
अनुजीविजनाय सोऽपि राजा व्यकिरद्धेम तथा महोत्सवेऽस्मिन् ।<br>
यदि परमभवन्न जातरूपा जननीगर्भगता यथास्य राष्ट्रे ।। २६१<br>
वरचारणनर्तकीसमूहैर्विविधदिगन्तसमागतैस्तदात्र ।<br>
परितः स्तवनृत्तगीतवाद्यैर्बुबुधे तन्मय एव जीवलोकः ।। २६२<br>
वातोद्धूतपताकाबाहुलता चोत्सवेऽत्र कौशाम्बी ।<br>
सापि ननर्तेव पुरी पौरस्त्रीरचितमण्डनाभरणा ।। २६३<br>
एवं च स प्रतिदिनं परिवर्धमानो निर्वर्त्यते स्म सुचिरेण महोत्सवोऽत्र ।<br>
सर्वः सदैव च सुहृत्स्वजनो जनश्च हृष्टस्ततः किमपि पूर्णमनोरथोऽभूत् ।। २६४<br>
स च नरवाहनदत्तो युवराजो मदनमञ्चुकासहितः ।<br>
भजते स्म सुचिरकाङ्क्षितमुदयैषी जीवलोकसुखम् ।। २६५<br>
इति महाकविश्रीसोमदेवभट्टविरचिते कथासरित्सागरे मदनमञ्चुकालम्बकेऽष्टमस्तरङ्गः ।</p>
<p>समाप्तश्चायं मदनमञ्चुकालम्बकः षष्ठः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_06_008_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/06/008/">००८ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_06_008_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_06_008_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_06_008_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
