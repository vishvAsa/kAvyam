<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१७ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/</link>
    <description>Recent content in &#43;१७ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/001/</guid>
      <description>&lt;p&gt;इदं गुरुगिरीन्द्रजाप्रणयमन्दरान्दोलना-&lt;br&gt;&#xA;त्पुरा किल कथामृतं हरमुखाम्बुधेरुद्गतम् ।&lt;br&gt;&#xA;प्रसह्य रसयन्ति ये विगतविघ्नलब्धर्द्धयो&lt;br&gt;&#xA;धुरं दधति वैबुधीं भुवि भवप्रसादेन ते ।।&lt;/p&gt;&#xA;&lt;p&gt;देहार्धधृतकान्तोऽपि तपस्वी निर्गुणोपि यः ।&lt;br&gt;&#xA;जगत्स्तुत्यो नमस्तस्मै चित्ररूपाय शंभवे ।। १&lt;br&gt;&#xA;चलत्कर्णाग्रविक्षिप्तगण्डोड्डीनालिमण्डलम् ।&lt;br&gt;&#xA;धुन्वानं विघ्नसंघातमिव विघ्नान्तकं नुमः ।। २&lt;br&gt;&#xA;एवं तत्रासितगिरौ कश्यपस्याश्रमे मुनेः ।&lt;br&gt;&#xA;गोपालकस्य निकटे मातुलस्य तपस्यतः ।। ३&lt;br&gt;&#xA;वर्षाकालातिवाहाय निवसन्सचिवैर्युतः ।&lt;br&gt;&#xA;सर्वविद्याधरेन्द्रैकचक्रवर्तिपदे स्थितः ।। ४&lt;br&gt;&#xA;नरवाहनदत्तोऽसौ तैस्तैर्विद्याधराधिपैः ।&lt;br&gt;&#xA;अन्वासितः स्वभार्याभिः पञ्चविंशतिभिर्वृतः ।। ५५&lt;br&gt;&#xA;ब्रुवन्कथाः स मुनिभिः सपत्नीकैरपृच्छयत ।&lt;br&gt;&#xA;यदा मानसवेगेन देवी मदनमञ्चुका ।। ६&lt;br&gt;&#xA;माययापहृतैषाभूत्तदा विरहनिःसहम् ।&lt;br&gt;&#xA;व्यनोदयत्कथं कस्त्वामिति नः कथ्यतां त्वया ।। ७&lt;br&gt;&#xA;इति तैर्मुनिभिः पृष्टस्तद्भार्याभिश्च तत्र सः ।&lt;br&gt;&#xA;नरवाहनदत्तोऽथ वक्तुमेवं प्रचक्रमे ।। ८&lt;br&gt;&#xA;तदा हृतायां मे तस्यां देव्यां पापेन वैरिणा ।&lt;br&gt;&#xA;मयानुभूतं दुःखं यत्तत्कियत्कथ्यतेऽधुना ।। ९&lt;br&gt;&#xA;न तत्पुरं न चोद्यानं गृहं वा यत्र नाभ्रमम् ।&lt;br&gt;&#xA;चिन्वन्नहमिमामार्तः सर्वे च सचिवा मम ।। १०&lt;br&gt;&#xA;उपविष्टं च सोन्मादमिवोद्याने तरोस्तले ।&lt;br&gt;&#xA;आह स्म लब्धावसरः सान्त्वयन्गोमुखोऽथ माम् ।। ११&lt;br&gt;&#xA;मा गा विक्लवतां देवीमचिरात्प्राप्स्यसि प्रभो ।&lt;br&gt;&#xA;देवा हि द्युचरैश्वर्यमादिशंस्तेऽनया सह ।। १२&lt;br&gt;&#xA;तदवश्यं तथा भावि नहि तद्वचनं मृषा ।&lt;br&gt;&#xA;धीराश्च सोढविरहाः प्राप्नुवन्तीष्टसंगमम् ।। १५&lt;br&gt;&#xA;रामभद्रो नलो राजा तवैव च पितामहाः ।&lt;br&gt;&#xA;विषह्य विरहं किं न प्रेयसीभिः समागताः ।। १४&lt;br&gt;&#xA;स मुक्ताफलकेतुश्च चक्रवर्ती द्युचारिणाम् ।&lt;br&gt;&#xA;पद्मावत्या न किं प्राप वियुक्तः संगमं पुनः ।। १५&lt;br&gt;&#xA;तथा च शृणु देवाहं तत्कथां कथयामि ते ।&lt;br&gt;&#xA;इत्युक्त्वा गोमुखो मह्ममिमामकथयत्कथाम् ।। १६&lt;br&gt;&#xA;अस्तीह प्रथिता पृथ्व्यां नाम्ना वाराणसी पुरी ।&lt;br&gt;&#xA;द्युसरिद्भूषिता मूर्तिः शांभवीवापवर्गदा ।। १७&lt;br&gt;&#xA;सुरसद्मध्वजपटैर्मरुता नमितोद्धतैः ।&lt;br&gt;&#xA;इहैत मोक्षं यातेति ब्रुवाणेवानिशं जनान् ।। १८&lt;br&gt;&#xA;सितप्रासादशिखरा चन्द्रचूडनिवासभूः ।&lt;br&gt;&#xA;भाति शैवगणाकीर्णा कैलासाद्रिस्थलीव या ।। १९&lt;br&gt;&#xA;तस्यामभूद्ब्रह्मदत्तो नाम राजा पुरा पुरि ।&lt;br&gt;&#xA;शिवैकभक्तो ब्रह्मण्यः शूरो दाता क्षमापरः ।। २०&lt;br&gt;&#xA;मे दुर्गेष्वपि चस्खाल न ममज्जाम्बुधिष्वपि ।&lt;br&gt;&#xA;भुवि भ्रमन्ती यस्याज्ञा न द्वीपान्यपि नातरत् ।। २१&lt;br&gt;&#xA;आह्लाददायिनी तस्य चकोरस्येव वल्लभा ।&lt;br&gt;&#xA;आसीत्सोमप्रभा देवी नेत्रपेयास्य साप्यभूत् ।। २२&lt;br&gt;&#xA;शिवभूत्यभिधानश्च मन्त्री तस्याभवद्द्विजः ।&lt;br&gt;&#xA;बृहस्पतिसमो बुद्ध्या सर्वशास्त्रार्थपारगः ।। २३&lt;br&gt;&#xA;स कदाचिन्नृपश्चन्द्रप्रासादे शयने स्थितः ।&lt;br&gt;&#xA;ददर्श हंसयुगलं गगनेनागतं निशि ।। २४&lt;br&gt;&#xA;दीप्तजाम्बूनदमयं राजहंसावलीवृतम् ।&lt;br&gt;&#xA;अभ्रगङ्गाजलोत्क्षिप्तमिव हेमाम्बुजद्वयम् ।। २५&lt;br&gt;&#xA;गते दृष्टिपथात्तस्मिन्नत्याश्चर्ये स भूपतिः ।&lt;br&gt;&#xA;पर्यतप्यत सोत्कण्ठः पुनस्तद्दर्शनं विना ।। २६&lt;br&gt;&#xA;अनिद्र एव नीत्वा तां निशां प्रातः स मन्त्रिणम् ।&lt;br&gt;&#xA;यथा दृष्टं तथाख्याय शिवभूतिमुवाच तम् ।। २७&lt;br&gt;&#xA;तद्यथेष्टं न तौ हेमहंसौ पश्याम्यहं यदि ।&lt;br&gt;&#xA;तत्किमेतेन राज्येन जीवितेनापि वा मम ।। २८&lt;br&gt;&#xA;इति राज्ञोदिते मन्त्री शिवभूतिर्जगाद तम् ।&lt;br&gt;&#xA;अस्त्युपायोऽत्र कश्चित्तं शृणु देव वदामि ते ।। २९&lt;br&gt;&#xA;विचित्रकर्मयोगेन संसारेऽस्मिन्प्रजापतेः ।&lt;br&gt;&#xA;विचित्रो भूतसर्गोऽयमपरिच्छेद्य एव यः ।। ३०&lt;br&gt;&#xA;तत्र दुःखमये मोहादुद्भवत्सुखबुद्धयः ।&lt;br&gt;&#xA;निवासाहारपानादिरसाद्रज्यन्ति जन्तवः ।। ३१&lt;br&gt;&#xA;तेषां चाहारपानादि निवासं च पृथग्विधम् ।&lt;br&gt;&#xA;स्वस्वजात्यनुरूपेण प्रीतिदं विदधे विधिः ।। ३२&lt;br&gt;&#xA;तद्देव कारय महद्धंसानामाश्रय सरः ।&lt;br&gt;&#xA;कमलोत्पलसंछन्नं निर्बाधं रक्षिरक्षितम् ।। ३३&lt;br&gt;&#xA;पक्षिप्रियं च तत्रान्नं प्रक्षेपय सदा तटे ।&lt;br&gt;&#xA;यावदायान्ति तत्राशु नानादिग्भ्योऽम्बुपक्षिणः ।। ३४&lt;br&gt;&#xA;तन्मध्ये नचिरादत्र तौ हंसावप्युपैष्यतः ।&lt;br&gt;&#xA;ततो द्रक्ष्यस्यजस्रं तौ मा कृथा दुर्मनस्कताम् ।। ३५&lt;br&gt;&#xA;इत्युक्ते मन्त्रिणा तेन स राजा तदकारयत् ।&lt;br&gt;&#xA;यथोक्तं क्षणसंपन्नं ब्रह्मदत्तो महासरः ।। ३६&lt;br&gt;&#xA;हंससारसचक्राह्वसंश्रिते तत्र कालतः ।&lt;br&gt;&#xA;आगत्य पद्मखण्डे तद्धंसयुग्ममुपाविशत् ।। ३७&lt;br&gt;&#xA;तदुपेत्य स विज्ञप्तस्तत्सरोरक्षिभिर्नृपः ।&lt;br&gt;&#xA;आगादेतत्सरो हृष्टः सिद्धं मत्वा मनोरमम् ।। ३८&lt;br&gt;&#xA;ददर्श हेमहंसौ च तत्र तौ दूरतोऽर्चयन् ।&lt;br&gt;&#xA;आश्वासयच्च निक्षिप्य सक्षीराञ्शालितण्डुलान् ।। ३९&lt;br&gt;&#xA;विशुद्धकलधौताङ्गौ मुक्तामणिमयेक्षणौ ।&lt;br&gt;&#xA;प्रवालचञ्चुचरणौ तार्क्ष्यरत्नाग्रपक्षती ।। ४०&lt;br&gt;&#xA;विस्रम्भोपगतौ तौ स हंसौ राजा विभावयन् ।&lt;br&gt;&#xA;मुदा सदावसत्प्रीत्या तत्रैव सरसस्तटे ।। ४१&lt;br&gt;&#xA;एकदा चैकदेशेऽत्र सरोरोधसि पर्यटन् ।&lt;br&gt;&#xA;अम्लायिपुष्परचितां पूजां राजा ददर्श सः ।। ४२&lt;br&gt;&#xA;केन पूजा कृतैषेति पप्रच्छात्र स रक्षिणः ।&lt;br&gt;&#xA;ततस्ते तं सरःपाला नृपमेव व्यजिज्ञपन् ।। ४३&lt;br&gt;&#xA;त्रिसंध्यं सरसि स्नात्वा हंसावेतौ हिरण्मयौ ।&lt;br&gt;&#xA;इह नित्यमिमां पूजां कृत्वा ध्यानेन तिष्ठतः ।। ४४&lt;br&gt;&#xA;तन्न विद्मो महागज किमेतन्महदद्भुतम् ।&lt;br&gt;&#xA;एतच्छ्रुत्वा स रक्षिभ्यश्चिन्तयामास भूपतिः ।। ४५&lt;br&gt;&#xA;क्व हंसौ क्वेदृशी चर्या ध्रुवमस्त्यत्र कारणम् ।&lt;br&gt;&#xA;तत्करिष्ये तपस्तावद्यावद्वेत्स्यामि काविमौ ।। ४६&lt;br&gt;&#xA;इति संचिन्त्य नृपतिस्त्यक्ताहारः स भार्यया ।&lt;br&gt;&#xA;मन्त्रिणा च समं चक्रे हरध्यानपरस्तपः ।। ४७&lt;br&gt;&#xA;अथ तौ दिव्यहंसौ तं द्वादशाहमुपोषितम् ।&lt;br&gt;&#xA;उपेत्य व्यक्तया वाचा स्वप्ने राजानमूचतुः ।। ४८&lt;br&gt;&#xA;राजन्नुत्तिष्ठ वक्ष्यावः सभार्यासचिवस्य ते ।&lt;br&gt;&#xA;प्रातः सर्वं यथातत्त्वं विजने पारणे कृते ।। ४९&lt;br&gt;&#xA;इत्युक्त्वा तौ तिरोभूतौ हंसौ राजा प्रबुद्ध्य च ।&lt;br&gt;&#xA;भार्यामन्त्रियुतः प्रातश्चकारोत्थाय पारणम् ।। ५०&lt;br&gt;&#xA;भुक्तोत्तरं च तत्राम्बुलीलागेहान्तरे स्थितम् ।&lt;br&gt;&#xA;नृपं सभार्यामात्यं तं हंसौ तावभ्युपेयतुः ।। ५१&lt;br&gt;&#xA;कौ युवां ब्रूतमित्युक्तौ तेनाभ्यर्च्यैव भूभुजा ।&lt;br&gt;&#xA;क्रमात्तस्मै स्ववृत्तान्तमेवमाचख्यतुश्च तौ ।। ५२&lt;br&gt;&#xA;अस्ति मन्दर इत्यद्रिराजो जगति विश्रुतः ।&lt;br&gt;&#xA;विहरत्सुरसंघातविराजद्रत्नकाननः ।। ५३&lt;br&gt;&#xA;यस्यामृतेन सिक्तेषु मथितक्षीरवारिधेः ।&lt;br&gt;&#xA;जरामृत्युहरं पुष्पफलमूलाम्बुसानुषु ।। ५४&lt;br&gt;&#xA;कैलासाधिककान्तस्य यस्य शृङ्गाग्रभूमयः ।&lt;br&gt;&#xA;नानासद्रत्नरचिता लीलोद्यानानि धूर्जटेः ।। ५५&lt;br&gt;&#xA;तत्र जातु कृतक्रीडो देवोऽवस्थाप्य पार्वतीम् ।&lt;br&gt;&#xA;देवकार्यानुरोधेन केनाप्यन्तर्दधे हरः ।। ५६&lt;br&gt;&#xA;ततस्तद्विरहाक्रान्ता तत्क्रीडाकेतनेषु सा ।&lt;br&gt;&#xA;बभ्रामाश्वास्यमानात्र पार्वती देवतान्तरैः ।। ५७&lt;br&gt;&#xA;एकदा च मधुप्राप्तिसोद्वेगा सा गणैर्वृता ।&lt;br&gt;&#xA;देवी तरुतले यावत्प्रियचिन्ताकुला स्थिता ।। ५८&lt;br&gt;&#xA;तावज्जयासुतां तत्र देव्याश्चामरधारिणीम् ।&lt;br&gt;&#xA;कुमारीं चन्द्रलेखाख्यां साभिलाषावलोकिनीम् ।। ५९&lt;br&gt;&#xA;समानरूपतारुण्यो निकटस्थो गुणोत्तमः ।&lt;br&gt;&#xA;मणिपुष्पेश्वरो नाम साभिलाषो व्यलोकयत् ।। ६०&lt;br&gt;&#xA;तद्दृष्ट्वान्यौ गणौ नाम्ना पिङ्गेश्वरगुहेश्वरौ ।&lt;br&gt;&#xA;बभूवतुः स्मितमुखावन्योन्याननदर्शिनौ ।। ६१&lt;br&gt;&#xA;तौ चालोक्य तथाभूतौ कस्यैतौ हसतोऽपदे ।&lt;br&gt;&#xA;इत्यन्तः कुपिता देवी ददौ दृष्टिमितस्ततः ।। ६२&lt;br&gt;&#xA;तावत्तावत्र चान्योन्यमुखे स्मेरार्पितेक्षणौ ।&lt;br&gt;&#xA;ददर्श चन्द्रलेखा तां मणिपुष्पेश्वरं च तम् ।। ६३&lt;br&gt;&#xA;ततो विरहसोद्वेगा क्रुद्धा देवी जगाद सा ।&lt;br&gt;&#xA;देवस्यासंनिधौ सुष्ठु स्मरप्रेक्षणकं कृतम् ।। ६४&lt;br&gt;&#xA;एताभ्यां हासशीलाभ्यां हसितं प्रेक्ष्य सुष्ठु च ।&lt;br&gt;&#xA;तन्मर्त्ययोनौ कामान्धौ स्त्रीपुंसौ पततामिमौ ।। ६५&lt;br&gt;&#xA;तत्रैव दंपती चैतावविनीतौ भविष्यतः ।&lt;br&gt;&#xA;हासशीलाविमौ क्लेशान्प्राप्स्यतस्तु बहून्भुवि ।। ६६&lt;br&gt;&#xA;ब्राह्मणौ दुःखिनौ पूर्वं तदनु ब्रह्मराक्षसौ ।&lt;br&gt;&#xA;ततः पिशाचकौ पश्चाच्चण्डालौ तस्करौ ततः ।। ६७&lt;br&gt;&#xA;छिन्नपुच्छौ ततः श्वानौ विविधौ च ततः खगौ ।&lt;br&gt;&#xA;भविष्यतो गणावेतौ परिहासापराधिनौ ।। ६८&lt;br&gt;&#xA;आभ्यां हि स्वस्थचित्ताभ्यामेष दुर्विनयः कृतः ।&lt;br&gt;&#xA;इत्यादिष्टवतीं देवीं धूर्जटाख्योऽवदद्गणः ।। ६९&lt;br&gt;&#xA;अत्ययुक्तमिदं देवि न खल्वेते गुणोत्तमाः ।&lt;br&gt;&#xA;इयन्तं शापमर्हन्ति स्वल्पादेवापराधतः ।। ७०&lt;br&gt;&#xA;तछ्रुत्वैवाब्रवीत्कोपाद्देवी तमपि धूर्जटम् ।&lt;br&gt;&#xA;मर्त्ययोनावनात्मज्ञ भवानपि पतत्विति ।। ७१&lt;br&gt;&#xA;दत्तशापप्रतापां तां प्रतीहारी जयाम्बिकाम् ।&lt;br&gt;&#xA;जननी चन्द्रलेखायाः पादलग्ना व्यजिज्ञपत् ।। ७२&lt;br&gt;&#xA;प्रसीद देवि शापान्तं कुर्वस्या दुहितुर्मम ।&lt;br&gt;&#xA;एतेषां च स्वभृत्यानामज्ञानविहितागसाम् ।। ७३&lt;br&gt;&#xA;विज्ञप्तेति प्रतीहार्या जयया गिरिजाब्रवीत् ।&lt;br&gt;&#xA;यदा सर्वे मिलिष्यन्ति ज्ञानप्राप्तिवशात्क्रमात् ।। ७४&lt;br&gt;&#xA;ब्रह्मादीनां तपःक्षेत्रे दृष्ट्वा सिद्धीश्वरं तदा ।&lt;br&gt;&#xA;एष्यन्ति पदमस्माकं मुक्तशापा इमे पुनः ।। ७५&lt;br&gt;&#xA;मानुष्ये चन्द्रलेखेयमेतत्कान्तः स धूर्जटः ।&lt;br&gt;&#xA;सुखिनोऽमी भविष्यन्ति त्रयो द्वौ दुःखिनाविमौ ।। ७६&lt;br&gt;&#xA;इत्युक्त्वा विरता यावत्सा देवी तावदाययौ ।&lt;br&gt;&#xA;तत्रासुरः किल ज्ञातहरासंनिधिरन्धकः ।। ७७&lt;br&gt;&#xA;स देवीं प्रेप्सुरुत्सिक्तस्तत्परिच्छदभर्त्सितः ।&lt;br&gt;&#xA;गतो विज्ञाय देवेन ज्ञात्वा तत्कारणं हृतः ।। ७८&lt;br&gt;&#xA;कृतकार्योऽन्तिकायातस्तुष्टामुक्तान्धकागमाम् ।&lt;br&gt;&#xA;सोऽथ देवो जगादैवं गिरिजां गिरिजापतिः ।। ७९&lt;br&gt;&#xA;मानसः पूर्वपुत्रस्ते सोऽन्धकोऽद्य हतो मया ।&lt;br&gt;&#xA;त्वगस्थिशेषो भृङ्गी च भविष्यत्यधुनेह सः ।। ८०&lt;br&gt;&#xA;इत्युक्त्वा स समं देव्या तत्रासीद्विहरन्हरः ।&lt;br&gt;&#xA;मणिपुष्पेश्वराद्याश्च पञ्च तेऽवातरन्भुवि ।। ८१&lt;br&gt;&#xA;तत्र तावद्द्वयो राजंस्तस्य पिङ्गेश्वरस्य च ।&lt;br&gt;&#xA;गुहेश्वरस्य चोदन्तं चित्रायितमिमं शणु ।। ८२&lt;br&gt;&#xA;अस्ति यज्ञस्थलाख्योऽस्मिन्नग्रहारो महीतले ।&lt;br&gt;&#xA;तत्राभूद्यज्ञसोमाख्यो ब्राह्मणो धनवान्गुणी ।। ८३&lt;br&gt;&#xA;तस्य द्वावुदपद्येतां पुत्रौ वयसि मध्यमे ।&lt;br&gt;&#xA;हरिसोमस्तयोर्ज्येष्ठः कनिष्ठो देवसोमकः ।। ८४&lt;br&gt;&#xA;तयोस्तस्य समुत्तीर्णबाल्ययोरुपनीतयोः ।&lt;br&gt;&#xA;विप्रस्यादौ धनं क्षीणं सभार्यस्यायुषा ततः ।। ८५&lt;br&gt;&#xA;ततस्तौ तत्सुतौ दीनौ पितृहीनाववृत्तिकौ ।&lt;br&gt;&#xA;हृताग्रहारौ दायादैर्मन्त्रयामासतुर्मिथः ।। ८६&lt;br&gt;&#xA;भिक्षैकवृत्ती जातौ स्वो न च भिक्षामवाप्नुवः ।&lt;br&gt;&#xA;तद्दूरमपि गच्छावो वरं मातामहं गृहम् ।। ८७&lt;br&gt;&#xA;भ्रष्टौ यद्यपि नौ कोऽत्र श्रद्दध्यात्स्वयमागतौ ।&lt;br&gt;&#xA;तथापि यावः किं कुर्वो नह्यन्यास्त्यावयोर्गतिः ।। ८८&lt;br&gt;&#xA;इति संमन्त्र्य ययतुर्भिक्षमाणौ क्रमेण तौ ।&lt;br&gt;&#xA;तमग्रहारं तद्यत्र मातामहगृहं तयोः ।। ८९&lt;br&gt;&#xA;तत्र तं सोमदेवाख्यं मृतं मातामहं जनात् ।&lt;br&gt;&#xA;पृच्छन्तौ तावबुध्येतां मन्दभाग्यौ सभार्यकम् ।। ९०&lt;br&gt;&#xA;ततश्च तौ यज्ञदेवक्रतुदेवाभिधानयोः ।&lt;br&gt;&#xA;रजोरूक्षौ विविशतुर्विग्नौ मातुलयोर्गृहम् ।। ९१&lt;br&gt;&#xA;तत्रादृत्य समाश्वास्य ताभ्यां क्लृप्ताशनाम्बरौ ।&lt;br&gt;&#xA;सद्विप्राभ्यामधीयानौ यावत्तौ तत्र तिष्ठतः ।। ९२&lt;br&gt;&#xA;तावत्तावप्युपक्षीणधनीभूतावभृत्यकौ ।&lt;br&gt;&#xA;मातुलौ भागिनेयौ तौ प्रीतिपूर्वमवोचताम् ।। ९३&lt;br&gt;&#xA;पुत्रौ दरिद्रीभूतानामस्माकं पशुपालकम् ।&lt;br&gt;&#xA;कर्तुं नास्त्यद्य सामर्थ्यं तद्युवां रक्षकं पशून् ।। ९४&lt;br&gt;&#xA;इत्युक्तौ मातुलाभ्यां तौ बाष्पकण्ठौ तथेति तत् ।&lt;br&gt;&#xA;हरिसोमदेवसोमौ तद्वचोऽभ्युपजग्मतुः ।। ९५&lt;br&gt;&#xA;ततोऽटव्यां पशून्नीत्वा सततं तौ ररक्षतुः ।&lt;br&gt;&#xA;परिश्रान्तौ च सायं तावादायाजग्मतुर्गृहम् ।। ९६&lt;br&gt;&#xA;तथा तयोः पाशुपाल्यं कुर्वतोर्दैवशप्तयोः ।&lt;br&gt;&#xA;अहार्यत पशुः कश्चित्कश्चिद्व्याघ्रैरभक्ष्यत ।। ९७&lt;br&gt;&#xA;ततस्तौ मातुलौ यावदुद्विग्नौ तावदेकदा ।&lt;br&gt;&#xA;धेनुश्छागश्च यज्ञार्थौ द्वौ तयोः क्वापि नेशतुः ।। ९८&lt;br&gt;&#xA;तद्भयात्तान्गृहं नीत्वैवान्यानसमये पशून् ।&lt;br&gt;&#xA;पलायितौ तौ चिन्वन्तौ दूरं विविशितुर्वनम् ।। ९९&lt;br&gt;&#xA;तत्र व्याघ्रार्धजग्धं तं छागं ददृशतुर्निजम् ।&lt;br&gt;&#xA;शोचित्वोपहतात्मानावेवं जगदतुश्च तौ ।। १००&lt;br&gt;&#xA;छागोऽयं मातुलाभ्यां नौ यज्ञार्थं पर्यकल्प्यत ।&lt;br&gt;&#xA;तस्मिन्नष्टे च दुर्वारस्तयोः कोपो भविष्यति ।। १०१&lt;br&gt;&#xA;तदस्य मांसं संस्कृत्य वह्नौ भुक्त्वा हतक्षुधौ ।&lt;br&gt;&#xA;शेषमादाय गच्छावः क्वाप्यावां भैक्ष्यजीविनौ ।। १०२&lt;br&gt;&#xA;इति संचिन्त्य यावत्तं छागं संस्कुरुतोऽनले ।&lt;br&gt;&#xA;तावदाजग्मतुः पश्चाद्धावन्तौ मातुलौ तयोः ।। १०३&lt;br&gt;&#xA;ताभ्यां छागं पचन्तौ तौ दृष्टावुत्थाय संभ्रमात् ।&lt;br&gt;&#xA;दूरात्तद्दर्शनत्रस्तौ पलाय्य ययतुस्ततः ।। १०४&lt;br&gt;&#xA;युवाभ्यां मांसगृध्नुभ्यां राक्षसं कर्म यत्कृतम् ।&lt;br&gt;&#xA;भविष्यथस्ततो ब्रह्मराक्षसौ पिशिताशनौ ।। १०५&lt;br&gt;&#xA;इति तौ मातुलौ क्रुद्धौ तयोः शापं वितेरतुः ।&lt;br&gt;&#xA;अभूतां द्विजपुत्रौ च सद्यस्तौ ब्रह्मराक्षसौ ।। १०६&lt;br&gt;&#xA;दंष्ट्राविशङ्कटमुखौ दीप्तकेशौ बुभुक्षितौ ।&lt;br&gt;&#xA;प्राणिनः प्राप्य खादन्तावटव्यां भ्रेमतुश्च तौ ।। १०७&lt;br&gt;&#xA;एकदा तापसं हन्तुं योगिनं तावधावताम् ।&lt;br&gt;&#xA;तत्प्रापतुः पिशाचत्वं शप्तौ तेन प्रतिघ्नता ।। १०८&lt;br&gt;&#xA;पिशाचत्वेऽपि तौ हन्तुं हरन्तौ ब्राह्मणस्य गाम् ।&lt;br&gt;&#xA;तन्मन्त्रभग्नौ तच्छापाच्चण्डालत्वमवापतुः ।। १०९&lt;br&gt;&#xA;चण्डालत्वे धनुष्पाणी भ्रमन्तौ क्षुन्निपीडितौ ।&lt;br&gt;&#xA;कदाचिच्चौरपल्लीं तां प्रापतुर्भोजनार्थिनौ ।। ११०&lt;br&gt;&#xA;तत्र दृष्ट्वैव तद्द्वाररक्षकाश्चौरशङ्कया ।&lt;br&gt;&#xA;चौरावष्टभ्य (?) तौ चक्रुश्छिन्नश्रवणनासिकौ ।। १११&lt;br&gt;&#xA;तथाविधौ च तौ बद्धौ निन्युस्ते तस्करास्ततः ।&lt;br&gt;&#xA;पार्श्वं प्रधानचौराणां लगुडाहतिताडितौ ।। ११२&lt;br&gt;&#xA;तत्र पृष्टौ प्रधानैस्तौ चौरैस्तैर्भयविक्लवौ ।&lt;br&gt;&#xA;क्षुदुःखावाप्तसंक्लेशं स्ववृत्तान्तमशंसताम् ।। ११३&lt;br&gt;&#xA;ततस्ते कृपया मुख्यचौरा बन्धाद्विमुच्य तौ ।&lt;br&gt;&#xA;ऊचुस्तिष्ठतमश्नीतमिह मा भूद्भयं च वाम् ।। ११४&lt;br&gt;&#xA;अष्टम्यामद्य सेनानीपूजनावसरे युवाम् ।&lt;br&gt;&#xA;अस्माकमतिथी प्राप्तौ संविभागमिहार्हथः ।। ११५&lt;br&gt;&#xA;इत्युक्त्वार्चितदेवीकाश्चौरास्ते स्वाग्रभोजितौ ।&lt;br&gt;&#xA;तत्यजुर्नैव तो दैवादुत्पन्नप्रीतयोऽन्तिकात् ।। ११६&lt;br&gt;&#xA;ततः क्रमेण कुर्वाणौ चौर्यं तैर्दस्युभिः सह ।&lt;br&gt;&#xA;महासेनापती तेषां संवृत्तौ तौ स्वशौर्यतः ।। ११७&lt;br&gt;&#xA;एकदा चौरचारोक्तं शैवक्षेत्रं महत्पुरम् ।&lt;br&gt;&#xA;सेनापती तौ मुषितुं ससैन्यौ जग्मतुर्निशि ।। ११८&lt;br&gt;&#xA;अनिमित्तेऽपि दृष्टे तावनिवृत्ताववाप्य तत् ।&lt;br&gt;&#xA;लुण्ठयामासतुः कृत्स्नं सदेवभुवनं पुरम् ।। ११९&lt;br&gt;&#xA;ततस्तद्वासिभिर्देवः क्रन्दितः शरणार्थिभिः ।&lt;br&gt;&#xA;चौरांस्तान्विकलानन्धांश्चकार कुपितो हरः ।। १२०&lt;br&gt;&#xA;तदकस्माद्विलोक्यैव मत्वा शार्वमनुग्रहम् ।&lt;br&gt;&#xA;पौराः संभूय दस्यूंस्तान्निजघ्नुर्लगुडाश्मभिः ।। १२१&lt;br&gt;&#xA;अदृश्यमानाश्च गणाश्चौराञ्श्वभ्रेष्ववाक्षिपन् ।&lt;br&gt;&#xA;काश्चित्कांश्चिदमृद्नंश्च निहत्य भुवि तस्करान् ।। १२२&lt;br&gt;&#xA;तौ च सेनापती यावज्जनो दृष्ट्वा जिघांसति ।&lt;br&gt;&#xA;तावत्तौ समपद्येतां श्वानौ पुच्छविनाकृतौ ।। १२३&lt;br&gt;&#xA;तथाभूतौ च तौ स्मृत्वा पूर्वजातिमशङ्कितम् ।&lt;br&gt;&#xA;नृत्यन्तौ शंकरस्याग्रे तमेव शरणं श्रितौ ।। १२४&lt;br&gt;&#xA;तद्दृष्ट्वा विस्मिताः सर्वे सविप्रवणिजो जनाः ।&lt;br&gt;&#xA;गतचौरभया हृष्टा हसन्तः स्वगृहान्ययुः ।। १२५&lt;br&gt;&#xA;शान्तमोहौ प्रबुद्धौ च श्वानौ तौ शापशान्तये ।&lt;br&gt;&#xA;त्यक्ताहारावथोद्दिश्य शिवं शिश्रियतुस्तपः ।। १२६&lt;br&gt;&#xA;प्रातः कृतोत्सवास्तत्र पौरास्ते पूजितेश्वराः ।&lt;br&gt;&#xA;ध्यानस्थौ ददृशुः श्वानौ दत्तेऽप्यन्ने पराङ्मुखौ ।। १२७&lt;br&gt;&#xA;तथैव दृश्यमानौ तैर्यावत्तौ दिवसान्बहून् ।&lt;br&gt;&#xA;श्वानौ स्थितौ गणास्तावदेवं शंभुं व्यजिज्ञपन् ।। १२८&lt;br&gt;&#xA;देव शप्ताविमौ देव्या पिङ्गेश्वरगुहेश्वरौ ।&lt;br&gt;&#xA;बहुकालं गणौ क्लिष्टौ तत्कृपामेतयोः कुरु ।। १२९&lt;br&gt;&#xA;तच्छ्रुत्वोवाच भगवानिदानीं सारमेयताम् ।&lt;br&gt;&#xA;परित्यज्य गणावेतौ वायसौ भवतामिति ।। १३०&lt;br&gt;&#xA;ततस्तौ वायसीभूतौ बल्यन्नकृतपारणौ ।&lt;br&gt;&#xA;गणौ जातिस्मरौ सुष्ठु शिवैकाग्रौ बभूवतुः ।। १३१&lt;br&gt;&#xA;कालेन भक्तितुष्टस्य निदेशाच्छंकरस्य तौ ।&lt;br&gt;&#xA;भासावभूतां प्रथमं ततोऽपि च शिखण्डिनौ ।। १३२&lt;br&gt;&#xA;ततोऽपि हंसतां प्राप्तौ तौ कालेन गणेश्वरौ ।&lt;br&gt;&#xA;तत्रापि परया भक्त्या तावाराधयतां हरम् ।। १३३&lt;br&gt;&#xA;तीर्थस्नानैर्व्रतैर्ध्यानैः पूजनैस्तोषितेश्वरौ ।&lt;br&gt;&#xA;हेमरत्नमयौ तौ च संजातौ ज्ञानिनौ तथा ।। १३४&lt;br&gt;&#xA;तावावां पार्वतीशापप्राप्तक्लेशपरम्परौ ।&lt;br&gt;&#xA;विद्ध्येतौ हंसतां प्राप्तौ पिङ्गेश्वरगुहेश्वरौ ।। १३५&lt;br&gt;&#xA;जयात्मजाभिलाषी यो मणिपुष्पेश्वरो गणः ।&lt;br&gt;&#xA;देव्या शप्तः स जातस्त्वं ब्रह्मदत्तो नृपो भुवि ।। १३६&lt;br&gt;&#xA;जयासुता सा जातेयं भार्या सोमप्रभा तव ।&lt;br&gt;&#xA;धूर्जटः स च जातोऽयं मन्त्री ते शिवभूतिकः ।। १३७&lt;br&gt;&#xA;अत एव च संप्राप्तज्ञानाभ्यामम्बिकाकृतम् ।&lt;br&gt;&#xA;स्मृत्वा शापान्तमावाभ्यां दत्तं ते निशि दर्शनम् ।। १३८&lt;br&gt;&#xA;तदुपायक्रमात्सर्वे मिलिताः स्म इमेऽधुना ।&lt;br&gt;&#xA;आवां चैव प्रदास्यावो युष्मभ्यं ज्ञानमुत्तमम् ।। १३९&lt;br&gt;&#xA;आयात तन्त्रिदशशैलगतं व्रजामः क्षेत्रं यथार्थमचलेन्द्रसुतापतेस्तत् ।&lt;br&gt;&#xA;सिद्धीश्वरं विदधिरे किल यत्र देवा विद्युद्ध्वजासुरविनाशकृते तपांसि ।। १४०&lt;br&gt;&#xA;जघ्नुस्ते च तमसुरं समरे शर्वप्रसादलब्धेन ।&lt;br&gt;&#xA;विद्याधरेन्द्रपतिना मुक्ताफलकेतुना सहायेन ।। १४१&lt;br&gt;&#xA;स च मुक्ताफलकेतुः शापकृतं मर्त्यभावमुत्तीर्य ।&lt;br&gt;&#xA;तदनुग्रहादवापत्पद्मावत्या समागमं भूयः ।। १४२&lt;br&gt;&#xA;तादृशि तत्र क्षेत्रे गत्वा नत्वा हरं प्रयास्यामः ।&lt;br&gt;&#xA;स्वां गतिमीदृग्विहितो देव्यास्माकं समो हि शापान्तः ।। १४३&lt;br&gt;&#xA;इत्युक्तो दिव्याभ्यां हंसाभ्यां ब्रह्मदत्तभूमिपतिः ।&lt;br&gt;&#xA;सद्योऽभून्मुक्ताफलकेतुकथाश्रवणकौतुकाक्षिप्तः ।। १४४&lt;br&gt;&#xA;इति महाकविश्रीसोमदेवभट्टविरचिते कथासरित्सागरे पद्मावतीलम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/002/</guid>
      <description>&lt;p&gt;ततः स ब्रह्मदत्तस्तौ दिव्यहंसौ नृपोऽब्रवीत् ।&lt;br&gt;&#xA;कथं विद्युद्ध्वजं मुक्ताफलकेतुर्जघान तम् ।। १&lt;br&gt;&#xA;शापमर्त्यत्वमुत्तीर्य प्राप पद्मावतीं कथम् ।&lt;br&gt;&#xA;एतत्कथयतां तावत्कर्तास्मि प्रकृतं ततः ।। २&lt;br&gt;&#xA;तच्छ्रुत्वा तत्कथामेवं ताववर्णयतां खगौ ।&lt;br&gt;&#xA;आसीद्विद्युत्प्रभो नाम दैत्येन्द्रो देवदुर्जयः ।। ३&lt;br&gt;&#xA;स गत्वा जाह्नवीतीरे सभार्यः पुत्रकाम्यया ।&lt;br&gt;&#xA;ब्रह्माणमाराधयितुं चक्रे वर्षशतं तपः ।। ४&lt;br&gt;&#xA;तपस्तुष्टस्य स ततः सुरारिर्ब्रह्मणो वरात् ।&lt;br&gt;&#xA;प्राप विद्युद्ध्वजं नाम त्रिदशावध्यमात्मजम् ।। ५&lt;br&gt;&#xA;स बालोऽपि महावीर्यो दैत्यराजसुतो बलैः ।&lt;br&gt;&#xA;रक्ष्यमाणं चतुर्दिक्कं दृष्ट्वा स्वपुरमेकदा ।। ६&lt;br&gt;&#xA;वयस्यमेकमप्राक्षीद्भयमत्र कुतः सखे ।&lt;br&gt;&#xA;येनेदं रक्ष्यते नित्यं नगरं सैनिकैरिति ।। ७&lt;br&gt;&#xA;ततो वयस्यः सोऽवादीदस्ति नस्त्रिदशेश्वरः ।&lt;br&gt;&#xA;प्रतिपक्षस्तदर्थोऽयं पुररक्षागसंविधिः ।। ८&lt;br&gt;&#xA;दन्तिनां दशलक्षाणि रथानां च चतुर्दश ।&lt;br&gt;&#xA;त्रिंशल्लक्षाणि चाश्वानां पत्तीनां दशकोटयः ।। ९&lt;br&gt;&#xA;यामे यामेऽभिरक्षन्ति पुरं वारक्रमादिदम् ।&lt;br&gt;&#xA;स च प्रहरवारोऽब्दैस्तेषामायाति सप्तभिः ।। १०&lt;br&gt;&#xA;तच्छ्रुत्वा सोऽब्रवीद्विद्युद्ध्वजो धिग्राज्यमीदृशम् ।&lt;br&gt;&#xA;रक्ष्यते यत्किलान्येषां बाहुभिर्न स्वबाहुना ।। ११&lt;br&gt;&#xA;तत्कृत्वाहं तपस्तीव्रं करिष्यामि तथा यथा ।&lt;br&gt;&#xA;भुजनिर्जितशत्रोर्मे न स्यादेषा विडम्बना ।। १२&lt;br&gt;&#xA;इत्युक्त्वैव वयस्यं तं वारयन्तं निषिध्य सः ।&lt;br&gt;&#xA;विद्युद्ध्वजो ययौ पित्रोरनुक्त्वा तपसे वनम् ।। १३&lt;br&gt;&#xA;बुद्ध्वाथ पितरौ स्नेहादन्वागत्य तमूचतुः ।&lt;br&gt;&#xA;क्व बालस्त्वं क्व च तपः कष्टं मा पुत्र साहसम् ।। १४&lt;br&gt;&#xA;जितशत्रुं च राज्यं नस्त्रैलोक्ये नु ततोऽधिकम् ।&lt;br&gt;&#xA;किं वाञ्छसि वृथात्मानं शोषयन्किं दुनोषि नौ ।। १५&lt;br&gt;&#xA;एवं वदन्तौ पितरौ विद्युद्ध्वज उवाच सः ।&lt;br&gt;&#xA;बाल्य एवार्जयिष्यामि दिव्यास्त्राणि तपोबलात् ।। १६&lt;br&gt;&#xA;निःशत्रु च जगद्राज्यमेतेनैव न वेद्मि किम् ।&lt;br&gt;&#xA;रक्ष्यते नित्यसंनद्धैः सैन्यैः स्वपुरमेव यत् ।। १७&lt;br&gt;&#xA;इत्यादि निश्चयेनोक्त्वा पितरौ च विसृज्य सः ।&lt;br&gt;&#xA;विद्युद्ध्वजोऽसुरश्चक्रे विरिञ्चाराधनं तपः ।। १८&lt;br&gt;&#xA;फलाहारोऽम्बुभक्षश्च वायुभुग्वर्जिताशनः ।&lt;br&gt;&#xA;त्रीणि त्रीणि क्रमात्तस्थौ दैत्यो वर्षशतानि सः ।। १९&lt;br&gt;&#xA;ततो ब्रह्मा जगत्क्षोभक्षममालोक्य तत्तपः ।&lt;br&gt;&#xA;एत्यास्त्राणि ददौ तस्मै ब्राह्मादीनि तदर्थिने ।। २०&lt;br&gt;&#xA;ब्रह्मास्त्रमेतदन्येन नास्त्रेण प्रतिहन्यते ।&lt;br&gt;&#xA;विना पाशुपतं रौद्रमस्त्रमस्मदगोचरम् ।। २१&lt;br&gt;&#xA;तदकाले त्वया नैतत्प्रयोक्तव्यं जयैषिणा ।&lt;br&gt;&#xA;इत्युक्त्वा प्रययौ ब्रह्मा स दैत्यश्चागमद्गृहम् ।। २२&lt;br&gt;&#xA;ततस्तदुत्सवायातैः सर्वैः स स्वबलैः सह ।&lt;br&gt;&#xA;विद्युद्ध्वजः समं पित्रा प्रायाच्छक्रजिगीषया ।। २३&lt;br&gt;&#xA;शक्रस्तदागमं बुद्ध्वा कृतरक्षस्त्रिविष्टपे ।&lt;br&gt;&#xA;सख्या विद्याधरेन्द्रेण सहितश्चन्द्रकेतुना ।। २४&lt;br&gt;&#xA;पद्मशेखरसंज्ञेन गन्धर्वाधीश्वरेण च ।&lt;br&gt;&#xA;सदेवलोकपालोऽग्रे युयुत्सुस्तस्य निर्ययौ ।। २५&lt;br&gt;&#xA;प्राप विद्युद्ध्वजश्चात्र बलैराच्छादिताम्बरः ।&lt;br&gt;&#xA;ब्रह्मरुद्रादयश्चैतमाहवं द्रष्टुमाययुः ।। २६&lt;br&gt;&#xA;ततः प्रववृते युद्धं तयोरुभयसैन्ययोः ।&lt;br&gt;&#xA;परस्परास्त्रसंपातनिरुद्धार्कान्धकारितम् ।। २७&lt;br&gt;&#xA;अमर्षवातक्षुभितो वाहिनीशतनिर्भरः ।&lt;br&gt;&#xA;लुठद्वाजिगजग्राहो ववृधे समरार्णवः ।। २८&lt;br&gt;&#xA;द्वन्द्वयुद्धेषु देवानां संप्रवृत्तेष्वथासुरैः ।&lt;br&gt;&#xA;शक्रं विद्युत्प्रभोऽप्यागाद्विद्युद्ध्वजपिता क्रुधा ।। २९&lt;br&gt;&#xA;अस्त्रप्रत्यस्त्रयुद्धेन शनैस्तेनामरद्विषा ।&lt;br&gt;&#xA;शक्रोऽभिभूयमानोऽथ तस्मै वज्रमवाक्षिपत् ।। ३०&lt;br&gt;&#xA;वज्राहत स दैत्योऽत्र पपात गतजीवितः ।&lt;br&gt;&#xA;विद्युद्ध्वजोऽथ तत्क्रोधादभ्यधावच्छतक्रतुम् ।। ३१&lt;br&gt;&#xA;अप्राणसंशये चादौ तस्मै ब्रह्मास्त्रमक्षिपत् ।&lt;br&gt;&#xA;अन्ये च प्राहरन्नन्यैस्तस्मिन्नस्त्रैर्महासुराः ।। ३२&lt;br&gt;&#xA;सोऽथ ध्यात्वेश्वरादिष्टमस्त्रं पाशुपतं क्षणात् ।&lt;br&gt;&#xA;अग्रोपस्थितमभ्यर्च्य शक्रश्चिक्षेप शत्रुषु ।। ३३&lt;br&gt;&#xA;तेन कालाग्निनास्त्रेण दग्धं तत्सैन्यमासुरम् ।&lt;br&gt;&#xA;विद्युद्ध्वजस्तु बालत्वादहतो मूर्च्छितोऽपतत् ।। ३४&lt;br&gt;&#xA;न हिनस्ति तदस्त्रं हि बालं वृद्धं पराङ्मुखम् ।&lt;br&gt;&#xA;ततो लब्धजया देवाः स्वस्थानान्यखिला ययुः ।। ३५&lt;br&gt;&#xA;सोऽपि विद्युद्ध्वजो ध्वस्तः सुचिराल्लब्धचेतनः ।&lt;br&gt;&#xA;शोचन्पलाय्य मिलितानवोचच्छेषसैनिकान् ।। ३६&lt;br&gt;&#xA;जयिनोऽपि जिताः स्मोऽद्य ब्रह्मास्त्रे प्रत्युतार्जिते ।&lt;br&gt;&#xA;तत्त्यक्ष्याम्याहवे गत्वा शक्रमासाद्य जीवितम् ।। ३७&lt;br&gt;&#xA;हते पितरि शक्ष्यामि न गन्तुं स्वपुरं पुनः ।&lt;br&gt;&#xA;इत्युक्तवन्तं तं मन्त्री वृद्धो वक्ति स्म पैतृकः ।। ३८&lt;br&gt;&#xA;अकालमुक्तं ब्रह्मास्त्रमन्यमुक्तास्त्रमन्थरम् ।&lt;br&gt;&#xA;अन्यास्त्रासहनैशान महास्त्रव्याहतं हि तत् ।। ३९&lt;br&gt;&#xA;तल्लब्धजयमाक्षेप्तुं नाकाले शत्रुमर्हसि ।&lt;br&gt;&#xA;एवं हि तस्योपचयः स्वनाशश्च कृतो भवेत् ।। ४०&lt;br&gt;&#xA;धीरो हि रक्षन्नात्मानं काले प्राप्य बलं रिपोः ।&lt;br&gt;&#xA;मन्युप्रतिक्रियां कृत्वा विश्वश्लाघ्यं यशोऽश्नुते ।। ४१&lt;br&gt;&#xA;इति वृद्धेन तेनोक्तो विद्युद्ध्वज उवाच सः ।&lt;br&gt;&#xA;तर्ह्यस्मद्राज्यरक्षार्थं यात यूयमहं पुनः ।। ४२&lt;br&gt;&#xA;तमेवाराधयिष्यामि गत्वा सर्वेश्वरं शिवम् ।&lt;br&gt;&#xA;इत्युक्त्वानिच्छतोऽप्येतान्विससर्जैव सोऽनुगान् ।। ४३&lt;br&gt;&#xA;गत्वा च पञ्चभिः सार्धं वयस्यैर्दैत्यपुत्रकैः ।&lt;br&gt;&#xA;कैलासमूले गङ्गायास्तीरे सोऽशिश्रियत्तपः ।। ४४&lt;br&gt;&#xA;घर्मे पञ्चाग्निमध्ये च शीते तस्थौ स वारिणि ।&lt;br&gt;&#xA;एकं सहस्रं वर्षाणां शिवध्यायी फलाशनः ।। ४५&lt;br&gt;&#xA;मूलाशनो द्वितीयं च तृतीयं वारिभोजनः ।&lt;br&gt;&#xA;वायुभक्षश्चतुर्थं च निराहारश्च पञ्चमम् ।। ४६&lt;br&gt;&#xA;वरदानागतं भूयो बहु मेने न पद्मजम् ।&lt;br&gt;&#xA;दृष्टो वरप्रभावस्ते गम्यतामित्युवाच च ।। ४७&lt;br&gt;&#xA;कालं तावन्तमेवान्यन्निराहारस्थितं च तम् ।&lt;br&gt;&#xA;मूर्धोद्गतमहाधूमं साक्षाच्छंभुरुपाययौ ।। ४८&lt;br&gt;&#xA;वृणीष्व वरमित्युक्तस्तेन दैत्यो जगाद सः ।&lt;br&gt;&#xA;वध्यामहं रणे शक्रं त्वत्प्रसादाद्विभो इति ।। ४९&lt;br&gt;&#xA;उत्तिष्ठ न विशेषोऽस्ति जितस्य निहतस्य वा ।&lt;br&gt;&#xA;तदिन्द्रं जेष्यसि रणे तत्पदे च निवत्स्यसि ।। ५०&lt;br&gt;&#xA;इत्युक्त्वान्तर्दधे देवः सोऽपि सिद्धं मनोरथम् ।&lt;br&gt;&#xA;मत्वा विद्युद्ध्वजः कृत्वा पारणं स्वपुरं ययौ ।। ५१&lt;br&gt;&#xA;तत्राभिनन्दितः पौरैस्तेन पित्र्येण मन्त्रिणा ।&lt;br&gt;&#xA;मिलित्वा तत्कृते तप्ततपसा व्यधितोत्सवम् ।। ५२&lt;br&gt;&#xA;आहूयासुरसैन्यानि विहिताहवसंविधिः ।&lt;br&gt;&#xA;इन्द्राय प्राहिणोद्दूतं युधि सज्जो भवेति सः ।। ५३&lt;br&gt;&#xA;चचाल च नभः सेनानादनिर्घातदारितम् ।&lt;br&gt;&#xA;केतुभिश्छादयंस्तन्वन्रिष्टं स्वर्वासिनामिव ।। ५४&lt;br&gt;&#xA;इन्द्रोऽपि तं लब्धवरं विज्ञायागतमाकुलः ।&lt;br&gt;&#xA;संमन्त्र्य देवगुरुणा सुरसैन्यान्युपाह्वयत् ।। ५५&lt;br&gt;&#xA;ततो विद्युद्ध्वजे प्राप्ते तयोरुभयसैन्ययोः ।&lt;br&gt;&#xA;स्वेषां परेषां चाज्ञातविभागोऽभून्महाहवः ।। ५६&lt;br&gt;&#xA;सुबाहुप्रमुखा दैत्याः सहायुध्यन्त वायुभिः ।&lt;br&gt;&#xA;पिङ्गाक्षाद्याः कुबेरैश्च महामायादयोऽग्निभिः ।। ५७&lt;br&gt;&#xA;अयःकायादयः सूर्यः सिद्धैराकम्पनादयः ।&lt;br&gt;&#xA;अन्ये विद्याधरैर्दैत्या गन्धर्वाद्यैस्ततोऽपरे ।। ५८&lt;br&gt;&#xA;एवमासीन्महायुद्धं तेषां वासरविंशतिम् ।&lt;br&gt;&#xA;एकविंशे दिने दैत्यैरभज्यन्त रणे सुराः ।। ५९&lt;br&gt;&#xA;ते च भग्नाः प्रविविशुः पलाय्यान्तस्त्रिविष्टपम् ।&lt;br&gt;&#xA;ततश्चैरावणारूढो निरगाद्वासवः स्वयम् ।। ६०&lt;br&gt;&#xA;परिवार्य च तं देवसैन्यानि निरगुः पुनः ।&lt;br&gt;&#xA;चन्द्रकेतुप्रभृतिभिः सहैव द्युचरेश्वरैः ।। ६१&lt;br&gt;&#xA;ततः प्रवृत्ते सङ्ग्रामे हन्यमानासुरामरे ।&lt;br&gt;&#xA;इन्द्रमभ्यद्रवद्विद्युद्ध्वजः पितृवधक्रुधा ।। ६२&lt;br&gt;&#xA;सोऽस्त्राणि तस्य प्रत्यस्त्रैर्दैत्येन्द्रस्य प्रतिघ्नतः ।&lt;br&gt;&#xA;चिच्छेद बाणैः कोदण्डं देवराजो मुहुर्मुहुः ।। ६३&lt;br&gt;&#xA;ततो मुद्गरमादाय महेश्वरवरोद्धुरः ।&lt;br&gt;&#xA;विद्युद्ध्वजस्तं स जवादधावद्वासवं प्रति ।। ६४&lt;br&gt;&#xA;उत्प्लुत्य दन्तयोर्दत्त्वा पादमैरावणस्य च ।&lt;br&gt;&#xA;आरुरोहास्य कुम्भाग्रं यन्तारं विममाथ च ।। ६५&lt;br&gt;&#xA;ददौ च देवराजाय प्रहारं मुद्गरेण सः ।&lt;br&gt;&#xA;देवराजश्च मुशलेनाशु प्रतिजघान तम् ।। ६६&lt;br&gt;&#xA;विद्युद्ध्वजोऽपि भूयस्तं मुद्गरेण जघान यत् ।&lt;br&gt;&#xA;तदिन्द्रः सोऽपतद्वायुरथस्योपरि मूर्च्छितः ।। ६७&lt;br&gt;&#xA;वायुर्मनोजवेनेन्द्रं तं रथेनान्यतोऽहरत् ।&lt;br&gt;&#xA;विद्युद्ध्वजोऽस्य पश्चाच्च दत्तझम्पोऽपतद्भुवि ।। ६८&lt;br&gt;&#xA;अकालोऽयं रणादिन्द्रमपसारयत द्रुतम् ।&lt;br&gt;&#xA;इति तत्क्षणमाकाशादुच्चचार सरस्वती ।। ६९&lt;br&gt;&#xA;ततोऽपसारिते शक्रे वायुना रथवेगतः ।&lt;br&gt;&#xA;विद्युद्ध्वजो रथारूढो यावत्तमनुधावति ।। ७०&lt;br&gt;&#xA;तावदैरावणः क्रुद्धो धावित्वैव निरङ्कुशः ।&lt;br&gt;&#xA;मथ्नन्विद्राव्य सैन्यानि यतः शक्रस्ततो ययौ ।। ७१&lt;br&gt;&#xA;ततो मुक्त्वा रणं देवसैन्येऽपीन्द्रमनुद्रुते ।&lt;br&gt;&#xA;निनाय ब्रह्मभवनं भीतां सुरगुरुः शचीम् ।। ७२&lt;br&gt;&#xA;अथ विद्युद्ध्वजः प्राप्य जयं शून्यामवाप्य च ।&lt;br&gt;&#xA;नदद्भिः सहितः सैन्यैः प्रविवेशामरावतीम् ।। ७३&lt;br&gt;&#xA;इन्द्रोऽपि लब्धसंज्ञः सन्नकालं वीक्ष्य संप्रति ।&lt;br&gt;&#xA;तदेव ब्रह्मभवनं सह सर्वामरैरगात् ।। ७४&lt;br&gt;&#xA;संप्रत्यसौ हरवरप्रभावो मा शुचं कृथाः ।&lt;br&gt;&#xA;प्राप्तासि स्वपदं भूय इत्याश्वास्य पितामहः ।। ७५&lt;br&gt;&#xA;स्वं समाधिस्थलं नाम तस्य सर्वसुखावहम् ।&lt;br&gt;&#xA;ब्रह्मलोकैकदेशस्थं स्थानं वसतये ददौ ।। ७६&lt;br&gt;&#xA;तत्रोवास स देवेन्द्रः शच्यैरावणसंगतः ।&lt;br&gt;&#xA;तद्वाक्याद्वायुलोकं च जग्मुर्विद्याधरेश्वराः ।। ७७&lt;br&gt;&#xA;अधृष्यं सोमलोकं च गन्धर्वपतयो ययुः ।&lt;br&gt;&#xA;अन्यलोकान्ययुश्चान्ये त्यक्तस्वस्वनिकेतनाः ।। ७८&lt;br&gt;&#xA;विद्युद्ध्वजश्च देवानां भूमिं भ्रमितडिण्डिमः ।&lt;br&gt;&#xA;आक्रम्य बुभुजे राज्यं निर्मर्यादस्त्रिविष्टपे ।। ७९&lt;br&gt;&#xA;अत्रान्तरे कथासंधौ वायुलोके चिरस्थितः ।&lt;br&gt;&#xA;विद्याधरेश्वरश्चन्द्रकेतुरेवं व्यचिन्तयत् ।। ८०&lt;br&gt;&#xA;स्वपदप्रच्युतेनेह मया स्थेयं कियच्चिरम् ।&lt;br&gt;&#xA;नास्ति विद्युद्ध्वजस्याद्याप्यस्मच्छत्रोस्तपःक्षयः ।। ८१&lt;br&gt;&#xA;श्रुतं मया यत्स गतः सुहृन्मे पद्मशेखरः ।&lt;br&gt;&#xA;गन्धर्वेन्द्रः शिवपुरं तपसे सोमलोकतः ।। ८२&lt;br&gt;&#xA;तस्य प्रसादो देवेन कृतः किमु न वेत्यहम् ।&lt;br&gt;&#xA;नाद्यापि जाने तद्बुद्ध्वा ज्ञास्ये कर्तव्यमात्मनः ।। ८३&lt;br&gt;&#xA;इति ध्यायति यावच्च तावदभ्याययौ स तम् ।&lt;br&gt;&#xA;विद्याधरेन्द्रं गन्धर्वराजः प्राप्तवरः सखा ।। ८४&lt;br&gt;&#xA;स तेनाश्लिष्य विहितस्वागतश्चन्द्रकेतुना ।&lt;br&gt;&#xA;पृष्टश्च निजवृत्तान्तं गन्धर्वपतिरभ्यधात् ।। ८५५&lt;br&gt;&#xA;गत्वा शिवपुरे शंभुं तपसाहमतोषयम् ।&lt;br&gt;&#xA;स च मामादिशद्गच्छ पुत्रस्ते भवितोत्तमः ।। ८६&lt;br&gt;&#xA;पुनः प्राप्स्यसि राज्यं च कन्यां सर्वोत्तमामपि ।&lt;br&gt;&#xA;विद्युद्ध्वजान्तको यस्या वीरो भर्ता भविष्यति ।। ८७&lt;br&gt;&#xA;इत्यादिष्टो हरेणाहं तवैतद्वक्तुमागतः ।&lt;br&gt;&#xA;गन्धर्वेन्द्रादिति श्रुत्वा चन्द्रकेतुरुवाच सः ।। ८८&lt;br&gt;&#xA;मयाप्येतस्य दुःखस्य शान्त्यै गत्वा महेश्वरः ।&lt;br&gt;&#xA;आराध्यस्तमनाराध्य न सन्तीप्सितसिद्धयः ।। ८९&lt;br&gt;&#xA;इति निश्चित्य तपसे दिव्यं क्षेत्रं त्रिशूलिनः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/003/</guid>
      <description>&lt;p&gt;ततस्त्रिविष्टपं प्राप्य स शक्रः पर्यवेष्टयत् ।&lt;br&gt;&#xA;हरानुग्रहसोत्साहैर्लब्धकालबलैर्बलैः ।। १&lt;br&gt;&#xA;तद्दृष्ट्वा निर्ययौ विद्युद्ध्वजः संनद्धसैनिकः ।&lt;br&gt;&#xA;प्रावर्तन्तानिमित्तानि तस्य निर्गच्छतस्तदा ।। २&lt;br&gt;&#xA;ध्वजेषु विद्युतः पेतुभ्रेमुर्गृध्रास्तथोपरि ।&lt;br&gt;&#xA;अभज्यन्त महाच्छत्त्राण्यशिवं चारुवञ्शिवाः ।। ३&lt;br&gt;&#xA;तान्यरिष्टान्यगणयन्निरगादेव सोऽसुरः ।&lt;br&gt;&#xA;देवासुराणां च ततः प्रावर्तत महाहवः ।। ४&lt;br&gt;&#xA;स मुक्ताफलकेतुः किं नाद्याप्येतीति वज्रिणा ।&lt;br&gt;&#xA;पृष्टोऽथ चन्द्रकेतुस्तं खेचरेन्द्रो व्यजिज्ञपत् ।। ५&lt;br&gt;&#xA;विस्मृत्य त्वरया तस्य नोक्तमागच्छता मया ।&lt;br&gt;&#xA;स तु बुद्ध्वा ध्रुवं पश्चादागच्छत्येव सत्वरम् ।। ६&lt;br&gt;&#xA;एतच्छ्रुत्वा स देवेन्द्रश्चतुरं वायुसारथिम् ।&lt;br&gt;&#xA;श्रीमुक्ताफलकेतुं तमानेतुं प्राहिणोद्रथम् ।। ७&lt;br&gt;&#xA;पिता च तत्समं तस्य चन्द्रकेतुः ससैनिकम् ।&lt;br&gt;&#xA;आह्वानाय प्रतीहारं विससर्ज रथानुगम् ।। ८&lt;br&gt;&#xA;स मुक्ताफलकेतुश्च बुद्ध्वा दैत्याहवे गतम् ।&lt;br&gt;&#xA;पितरं सानुगो गन्तुं तत्रैवाभ्युद्यतोऽभवत् ।। ९&lt;br&gt;&#xA;ततो जयगजारूढो जननीकृतमङ्गलः ।&lt;br&gt;&#xA;वायुलोकादुदचलत्स बिभ्रत्खड्गमैश्वरम् ।। १०&lt;br&gt;&#xA;प्रस्थितस्यापतत्तस्य पुष्पवृष्टिर्नभस्तलात् ।&lt;br&gt;&#xA;देवाश्च दुन्दुभीञ्जघ्नुर्वायवश्च ववुः शिवाः ।। ११&lt;br&gt;&#xA;मिलित्वा परिवव्रुश्च ते तं देवगणास्ततः ।&lt;br&gt;&#xA;आसन्पलाय्य प्रच्छन्ना ये विद्युद्ध्वजभीतितः ।। १२&lt;br&gt;&#xA;तेन सैन्येन महता सह गच्छन्ददर्श सः ।&lt;br&gt;&#xA;मार्गे मेघवनं नाम पार्वत्यायतनं महत् ।। १३&lt;br&gt;&#xA;तदनुल्लङ्घयन्भक्त्या गजादत्रावतीर्य सः ।&lt;br&gt;&#xA;आहृत्य दिव्यपुष्पाणि देवीं प्रावर्ततार्चितुम् ।। १४&lt;br&gt;&#xA;अत्रान्तरे च गन्धर्वपतेः सा प्राप्तयौवना ।&lt;br&gt;&#xA;पद्मावती सुता पद्मशेखरस्य सखीवृता ।। १५&lt;br&gt;&#xA;भर्तुः सङ्ग्रामयातस्य श्रेयोर्थं तपसि स्थिताम् ।&lt;br&gt;&#xA;मातरं स्वामनुज्ञाप्य विमानेनेन्दुलोकतः ।। १६&lt;br&gt;&#xA;शिवार्थिनी पितुः संख्ये वरस्याभीप्सितस्य च ।&lt;br&gt;&#xA;तदेव तपसे दिव्यं गौर्यायतनमाययौ ।। १७&lt;br&gt;&#xA;वरो नाद्यापि ते कश्चिन्निश्चितो यो युधि स्थितः ।&lt;br&gt;&#xA;पितुः श्रेयोनिमित्तं च माता ते संश्रिता तपः ।। १८&lt;br&gt;&#xA;त्वं तु कन्या तपः कस्य कृते सखि चिकीर्षसि ।&lt;br&gt;&#xA;इत्युक्ता पथि सख्या सा पद्मावत्यब्रवीदिदम् ।। १९&lt;br&gt;&#xA;पितैव सखि कन्यानां दैवतं सर्वसिद्धिकृत् ।&lt;br&gt;&#xA;वरोऽप्यनन्यसामान्यगुणो निश्चित एव मे ।। २०&lt;br&gt;&#xA;विद्युद्ध्वजं निहन्तुं यो जातो विद्याधरेन्द्रतः ।&lt;br&gt;&#xA;स मुक्ताफलकेतुर्मे व्यादिष्टः शंभुना पतिः ।। २१&lt;br&gt;&#xA;एतन्मयाम्बापृष्टस्य तातस्यैव मुखाच्छ्रुतम् ।&lt;br&gt;&#xA;स च यास्यति यातो वा सङ्ग्रामे मे वरो ध्रुवम् ।। २२&lt;br&gt;&#xA;अतो भगवतीं गौरीं तपसाराधयाम्यहम् ।&lt;br&gt;&#xA;विजयाकाङ्क्षिणी तस्य पत्युस्तातस्य चोभयोः ।। २३&lt;br&gt;&#xA;एवं वदन्तीं तां राजपुत्रीमाह स्म सा सखी ।&lt;br&gt;&#xA;भाविन्यर्थेऽपि तर्ह्येष व्यवसायस्तवोचितः ।। २४&lt;br&gt;&#xA;तत्तेऽभिलषितं सिध्यत्विति सख्या तयोदिता ।&lt;br&gt;&#xA;सा गौर्यायतनाभ्यर्णं भव्य प्राप महत्सरः ।। २५&lt;br&gt;&#xA;उत्फुल्लैः स्वर्णकमलैः प्रतिच्छन्नं प्रभास्वरैः ।&lt;br&gt;&#xA;तन्मुखाम्भोरुहोत्सर्पत्कान्तिविच्छुरितैरिव ।। २६&lt;br&gt;&#xA;तत्रावतीर्य कमलान्यम्बिकाभ्यर्चनाय सा ।&lt;br&gt;&#xA;उच्चित्य गन्धर्वसुता स्नानं यावद्विधित्सति ।। २७&lt;br&gt;&#xA;तावद्देवासुररणं रक्षःस्वामिषगर्धिषु ।&lt;br&gt;&#xA;अभिधावत्सु तेन द्वे राक्षस्यावागते पथा ।। २८&lt;br&gt;&#xA;दंष्ट्राघोरमुखोद्वान्तज्वालापिङ्गोर्ध्वमूर्धजे ।&lt;br&gt;&#xA;धूमश्याममहाकाये लम्बोदरपयोधरे ।। २९&lt;br&gt;&#xA;ताभ्यां दृष्ट्वैव गन्धर्वराजपुत्री निपत्य सा ।&lt;br&gt;&#xA;नक्तंचरीभ्यां जगृहे निन्ये च गगनोन्मुखम् ।। ३०&lt;br&gt;&#xA;तद्विमानाधिदेवश्च राक्षस्यौ यावदेव ते ।&lt;br&gt;&#xA;रुणद्धि यावदार्तश्च क्रन्दत्यस्याः परिच्छदः ।। ३१&lt;br&gt;&#xA;तावद्देवीगृहान्मुक्ताफलकेतुः कृतार्चनः ।&lt;br&gt;&#xA;स निर्गतः श्रुताक्रन्दस्तमेवोद्देशमागमत् ।। ३२&lt;br&gt;&#xA;स दृष्ट्वा राक्षसीयुग्मगृहीतां तां लसद्द्युतिम् ।&lt;br&gt;&#xA;कालमेघावलीमध्यगतां सौदामनीमिव ।। ३३&lt;br&gt;&#xA;पद्मावतीं प्रधाव्यैव महावीरो व्यमोचयत् ।&lt;br&gt;&#xA;क्षिप्त्वा विचेतने भूमौ राक्षस्यौ ते तलाहते ।। ३४&lt;br&gt;&#xA;ददर्श तां च लावण्यरसनिर्झरवाहिनीम् ।&lt;br&gt;&#xA;त्रिवलीलहरीहारिमध्यभागोपशोभिनीम् ।। ३५&lt;br&gt;&#xA;स्वर्वधूसर्गसंप्राप्तकौशलोत्कर्षशालिना ।&lt;br&gt;&#xA;धात्रा समग्रसौन्दर्यसारसंपादितामिव ।। ३६&lt;br&gt;&#xA;दृष्ट्वा च तां स कंदर्पमोहमन्थरितेन्द्रियः ।&lt;br&gt;&#xA;धीरोऽप्यत्र क्षणं तस्थौ चित्रस्य इव निश्चलः ।। ३७&lt;br&gt;&#xA;राक्षसीसंभ्रमे शान्ते समाश्वस्य क्षणादिव ।&lt;br&gt;&#xA;पद्मावत्यपि तं मुक्ताफलकेतुं ददर्श सा ।। ३८&lt;br&gt;&#xA;जगन्नेत्रोत्सवाकारं स्त्रीजनोन्माददायिनम् ।&lt;br&gt;&#xA;एकीकृत्येन्दुकंदर्पौ विधिनेव विनिर्मितम् ।। ३९&lt;br&gt;&#xA;ततो लज्जानतमुखी सखीं स्वैरमभाषत ।&lt;br&gt;&#xA;भद्रमस्यास्तु यामीतः परपूरुषपार्श्वतः ।। ४०&lt;br&gt;&#xA;एवं वदन्त्यां तस्यां च सा मुक्ताफलकेतुना ।&lt;br&gt;&#xA;बाला किमियमाहेति तेनापृच्छ्यत तत्सखी ।। ४१&lt;br&gt;&#xA;साप्युवाच सुकन्येयं दत्ताशीः प्राणदस्य ते ।&lt;br&gt;&#xA;एह्यन्यपुरुषोपान्ताद्व्रजाव इति वक्ति माम् ।। ४२&lt;br&gt;&#xA;तच्छ्रुत्वा संभ्रमान्मुक्ताफलकेतुरुवाच ताम् ।&lt;br&gt;&#xA;केयं कस्य सुता दत्ता कस्मै वा शुभकर्मणे ।। ४३&lt;br&gt;&#xA;इति पृष्टा च सा तेन तद्वयस्या तमब्रवीत् ।&lt;br&gt;&#xA;इयं पद्मावती नाम कन्या सुभग नः सखी ।। ४४&lt;br&gt;&#xA;गन्धर्वाधिपतेः पद्मशेखरस्यात्मसंभवा ।&lt;br&gt;&#xA;आदिष्टोऽस्याः पतिर्मुक्ताफलकेतुश्च शंभुना ।। ४५&lt;br&gt;&#xA;पुत्रो विद्याधरेन्द्रस्य चन्द्रकेतोर्जगत्प्रियः ।&lt;br&gt;&#xA;सहायो देवराजस्य विद्युद्ध्वजविनाशकृत् ।। ४६&lt;br&gt;&#xA;आकाङ्क्षन्ती जयं तस्य भर्तुः संख्ये पितुस्तथा ।&lt;br&gt;&#xA;गौर्यायतनमद्यैतत्तपोर्थमियमागता ।। ४७&lt;br&gt;&#xA;श्रुत्वैतद्राजपुत्रीं तां चन्द्रकेतुसुतानुगाः ।&lt;br&gt;&#xA;दिष्ट्या देवि स एवायं तव भर्तेत्यनन्दयन् ।। ४८&lt;br&gt;&#xA;ततोऽन्योन्यपरिज्ञानहर्षपूर्णे निजात्मनि ।&lt;br&gt;&#xA;युक्तं तद्यन्न मातः स्म तौ कुमारीवरावुभौ ।।४९&lt;br&gt;&#xA;यावन्नान्योन्यसप्रेमतिर्यगर्धावलोकितैः ।&lt;br&gt;&#xA;तिष्ठतस्तत्र तौ तावच्छुश्रुवे तूर्यनिःस्वनः ।। ५०&lt;br&gt;&#xA;ततश्च ददृशे सैन्यं वायुयुक्तो रथस्ततः ।&lt;br&gt;&#xA;चन्द्रकेतुप्रतीहारस्तथा च त्वरितागतौ ।। ५१&lt;br&gt;&#xA;तौ च वायुप्रतीहारौ विनयोज्झितवाहनौ ।&lt;br&gt;&#xA;उपगम्यैव तं मुक्ताफलकेतुमवोचताम् ।। ५२&lt;br&gt;&#xA;त्वामाह्वयति देवेन्द्रः पिता चाहवभूमितः ।&lt;br&gt;&#xA;तदिमं रथमारुह्य शीघ्रमागम्यतामिति ।। ५३&lt;br&gt;&#xA;ततः पद्मावतीप्रेमबद्धोऽपि गुरुकार्यतः ।&lt;br&gt;&#xA;स तं ताभ्यां सहाध्यास्त खेचरेन्द्रसुतो रथम् ।। ५४&lt;br&gt;&#xA;बद्ध्वा च शक्रप्रहितं दिव्यं कवचमाशु सः ।&lt;br&gt;&#xA;प्रतस्थे वलितग्रीवं पश्यन्पद्मावतीं मुहुः ।। ५५&lt;br&gt;&#xA;पद्मावती च निर्वर्ण्य सा तमादृष्टिगोचरम् ।&lt;br&gt;&#xA;एकपाणितलाघातहतनक्तंचरीद्वयम् ।। ५६&lt;br&gt;&#xA;तमेव चिन्तयन्ती च स्नात्वाभ्यर्च्याम्बिकाहरौ ।&lt;br&gt;&#xA;तदाप्रभृति तत्रैव तेपे तच्छ्रेयसे तपः ।। ५७&lt;br&gt;&#xA;सोऽपि तद्दर्शनं मुक्ताफलकेतुर्विचिन्तयन् ।&lt;br&gt;&#xA;मङ्गल्यं विजयाशंसि प्राप देवासुराहवम् ।। ५८&lt;br&gt;&#xA;दृष्ट्वा च तं सुसंनद्धं ससैन्यं वीरमागतम् ।&lt;br&gt;&#xA;तमेव प्रति सर्वेऽपि तेऽभ्यधावन्महासुराः ।। ५९&lt;br&gt;&#xA;तेषां स शरवर्षेण शिरोभिः शकलीकृतैः ।&lt;br&gt;&#xA;शूरो रणोत्सवारम्भे चक्रे दिग्देवताबलिम् ।। ६०&lt;br&gt;&#xA;हन्यमानं बलं तेन तन्मुक्ताफलकेतुना ।&lt;br&gt;&#xA;दृष्ट्वा विद्युद्ध्वजः क्रोधादधावत्तं प्रति स्वयम् ।। ६१&lt;br&gt;&#xA;स चापतन्नेव शरैर्दैत्यो यत्तेन ताडितः ।&lt;br&gt;&#xA;तत्तमेवाभ्यधावत्तत्सर्वतः सैन्यमासुरम् ।। ६२&lt;br&gt;&#xA;तद्दृष्ट्वा सिद्धगन्धर्वविद्याधरसुरान्वितः ।&lt;br&gt;&#xA;अभिदुद्राव तद्दैत्यसैन्यं सपदि वासवः ।। ६३&lt;br&gt;&#xA;ततः पतदिषुप्रासशक्तितोमरपट्टिशम् ।&lt;br&gt;&#xA;उदभूत्तुमुलं युद्धं निहतासंख्यसैनिकम् ।। ६४&lt;br&gt;&#xA;गजाश्वकायमकरा दन्तिमौक्तिकवालुकाः ।&lt;br&gt;&#xA;प्रवीरमुण्डपाषाणाः प्रावहन्रुधिरापगाः ।। ६५&lt;br&gt;&#xA;शोणितासवमत्तानां भूतानामामिषार्थिनाम् ।&lt;br&gt;&#xA;सोऽभूद्रणोत्सवः प्रीत्यै कबन्धैः सह नृत्यताम् ।। ६६&lt;br&gt;&#xA;तस्मिञ्जयश्रीर्दैत्यानां देवानां चाहवार्णवे ।&lt;br&gt;&#xA;महोर्मिचपला प्रायादितः क्षणमितः क्षणम् ।। ६७&lt;br&gt;&#xA;चतुर्विंशतिमेवं तु युद्धमासीद्दिनानि तत् ।&lt;br&gt;&#xA;प्रेक्ष्यमाणं विमानस्थैः शर्वशौरिपितामहैः ।। ६८&lt;br&gt;&#xA;पञ्चविंशे दिने क्षीणप्राययोः सैन्ययोर्द्वयोः ।&lt;br&gt;&#xA;प्रधानद्वन्द्वयुद्धेषु प्रवृत्तेष्वत्र संगरे ।। ६९&lt;br&gt;&#xA;श्रीमुक्ताफलकेतोश्च तस्य विद्युद्ध्वजस्य च ।&lt;br&gt;&#xA;द्वन्द्वयुद्धं प्रववृते रथस्थद्विरदस्थयोः ।। ७०&lt;br&gt;&#xA;तमोस्त्रं भास्करास्त्रेण ग्रैष्मास्त्रेण च शैशिरम् ।&lt;br&gt;&#xA;कुलिशास्त्रेण शैलास्त्रं नागास्त्रं गारुडेन च ।। ७१&lt;br&gt;&#xA;निवार्य तस्य यन्तारं वारणं चासुरस्य सः ।&lt;br&gt;&#xA;एकैकेनेषुणा मुक्ताफलकेतुरपातयत् ।। ७२&lt;br&gt;&#xA;आरूढस्य रथं तस्य सारथिं तुरगांश्च यत् ।&lt;br&gt;&#xA;सोऽवधीत्तदसौ विद्युद्ध्वजो मायामशिश्रियत् ।। ७३&lt;br&gt;&#xA;अदृश्यः सर्वसैन्येन द्यामारुह्य ववर्ष सः ।&lt;br&gt;&#xA;शिलाश्चास्त्राणि विविधान्यभितः सुरवाहिनीम् ।। ७४&lt;br&gt;&#xA;अभेद्यं शरजालं च यन्मुक्ताफलकेतुना ।&lt;br&gt;&#xA;अरुध्यत स तदैत्यो ददाहानलवृष्टिभिः ।। ५५&lt;br&gt;&#xA;अथाभिमन्त्र्य ब्रह्मास्त्रं सानुगं तमरिं प्रति ।&lt;br&gt;&#xA;विश्वक्षयक्षमं मुक्ताफलकेतुर्मुमोच सः ।। ७६&lt;br&gt;&#xA;तेनास्त्रेण ससैन्योऽपि निहतो गतजीवितः ।&lt;br&gt;&#xA;निपपात नभोमध्याद्विद्युद्ध्वजमहासुरः ।। ७७&lt;br&gt;&#xA;शेषाः पलाय्य जग्मुश्च विद्युद्ध्वजसुतादयः ।&lt;br&gt;&#xA;वज्रदंष्ट्रादिसहिता रसातलतलं भयात् ।। ७८&lt;br&gt;&#xA;देवाश्च नादानुपदं जगदुः साधु साध्विति ।&lt;br&gt;&#xA;श्रीमुक्ताफलकेतुं च पुष्पवर्षैरपूजयन् ।। १&lt;br&gt;&#xA;ततः शत्रौ हते शक्रः प्राप्तराज्यस्त्रिविष्टपम् ।&lt;br&gt;&#xA;प्राविशत्त्रिषु लोकेषु बभूव च महोत्सवः ।। ८०&lt;br&gt;&#xA;आगाच्छचीं पुरस्कृत्य स्वयं चात्र प्रजापतिः ।&lt;br&gt;&#xA;चूडारत्नोत्तमं मुक्ताफलकेतोर्बबन्ध च ।। ८१&lt;br&gt;&#xA;इन्द्रोऽपि राजपुत्रस्य तस्य राज्यप्रदायिनः ।&lt;br&gt;&#xA;हारं स्वकण्ठतः कण्ठे न्यधाद्विजयशोभिनः ।। ८२&lt;br&gt;&#xA;समुपावेशयत्तं च निजासनसमासने ।&lt;br&gt;&#xA;आनन्दपूर्णगीर्वाणवितीर्णविविधाशिषम् ।। ८३&lt;br&gt;&#xA;विद्युद्ध्वजासुरपुरं प्रतीहारं विसृज्य च ।&lt;br&gt;&#xA;तस्मै दास्यन्नवसरे स्वीचक्रे स्वपुराधिकम् ।। ८४&lt;br&gt;&#xA;ततोऽस्मै राजपुत्राय गन्धर्वः पद्मशेखरः ।&lt;br&gt;&#xA;दित्सुः पद्मावतीं धातुः साकूतं मुखमैक्षत ।। ८५&lt;br&gt;&#xA;स च ज्ञाताशयो धाता गन्धर्वेन्द्रमुवाच तम् ।&lt;br&gt;&#xA;कार्यशेषोऽस्ति कश्चित्तद्विषहस्व मनागिति ।। ८६&lt;br&gt;&#xA;ततो हाहाहुहूगीतैः स्वनिनादानुनादितैः ।&lt;br&gt;&#xA;रम्भादिनृत्यैस्तत्राभूदिन्द्रस्य विजयोत्सवः ।। ८७&lt;br&gt;&#xA;दृष्टोत्सवप्रमोदे च याते धातरि वृत्रहा ।&lt;br&gt;&#xA;संमान्य लोकपालादीन्स्वं स्वं स्थानं विसृष्टवान् ।। ८८&lt;br&gt;&#xA;विससर्ज च गन्धर्वराजं तं पद्मशेखरम् ।&lt;br&gt;&#xA;निजं गन्धर्वनगरं संमान्य सपरिच्छदम् ।। ८९&lt;br&gt;&#xA;श्रीमुक्ताफलकेतुं च चन्द्रकेतुं च सत्कृतौ ।&lt;br&gt;&#xA;प्राहिणोदुत्सवाय स्वं विद्याधरपुरं हरिः ।। ९०&lt;br&gt;&#xA;स च संहृतविश्वकण्टकस्तां बहुविद्याधरराजकानुयातः ।&lt;br&gt;&#xA;जनकानुगतः स राजधानीमथ मुक्ताफलकेतुराजगाम ।। ९१&lt;br&gt;&#xA;वररत्नचिता च सा तदानीं ध्वजपट्टांशुकमालिनी प्रविष्टे ।&lt;br&gt;&#xA;विबभौ नगरी चिरागतेऽस्मिन्पितृयुक्ते जयभाजि राजपुत्रे ।। ९२&lt;br&gt;&#xA;स च सपदि पितास्य चन्द्रकेतुः पुरि परितोषितबन्धुभृत्यवर्गः ।&lt;br&gt;&#xA;जलमिव जलदो वसु प्रवर्षन्सुतविजयोत्सवमूर्जितं ततान ।। ९३&lt;br&gt;&#xA;स च मुक्ताफलकेतुर्विद्युद्ध्वजदमनकीर्तिमपि लब्ध्वा ।&lt;br&gt;&#xA;पद्मावतीं विना तां न रतिं लेभे निजेषु भोगेषु ।। ९४&lt;br&gt;&#xA;संयतकाख्येन पुनः शर्वादेशादि शंसिना सख्या ।&lt;br&gt;&#xA;आश्वास्यमानचित्तः कृच्छ्रेण स तान्यहान्यनयत् ।। ९५&lt;br&gt;&#xA;इति महाकविश्रीसोमदेभट्टविरचिते कथासरित्सागरे पद्मावतीलम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/004/</guid>
      <description>&lt;p&gt;अत्रान्तरे स गन्धर्वराजः स्वनगरं पुनः ।&lt;br&gt;&#xA;प्रविष्टो विततस्फूर्जदुत्सवः पद्मशेखरः ।। १&lt;br&gt;&#xA;तज्जयाशंसया तप्ततपसं गिरिजाश्रमे ।&lt;br&gt;&#xA;बुद्ध्वा भार्यामुखात्पद्मावतीमानाययत्सुताम् ।। २&lt;br&gt;&#xA;उपागतां च तपसा विरहेण च तां कृशाम् ।&lt;br&gt;&#xA;तनयां पादपतितां स जगादाशिषं ददत् ।। ३&lt;br&gt;&#xA;वत्से मदर्थं विहितस्तपःक्लेशो महांस्त्वया ।&lt;br&gt;&#xA;तद्विद्याधरराजेन्द्रसुतं विद्युद्ध्वजान्तकम् ।। ४&lt;br&gt;&#xA;जगच्छरण्यं जयिनं व्यादिष्टं शंभुना स्वयम् ।&lt;br&gt;&#xA;श्रीमुक्ताफलकेतुं तं शीघ्रं पतिमवाप्नुहि ।। ५&lt;br&gt;&#xA;इति पित्रोदिते यावदास्ते सा विनतानना ।&lt;br&gt;&#xA;राजानमाह तन्माता तावत्कुवलयावली ।। ६&lt;br&gt;&#xA;कथं स तादृगसुरस्त्रिलोकाभयदायिना ।&lt;br&gt;&#xA;तेनार्यपुत्र निहतो राजपुत्रेण संयुगे ।। ७&lt;br&gt;&#xA;तच्छ्रुत्वा वर्णयामास स राजा तस्य विक्रमम् ।&lt;br&gt;&#xA;राजपुत्रस्य तं तस्यै सदेवासुरसंगरम् ।। ८&lt;br&gt;&#xA;ततः पद्मावतीसख्या सा मनोहारिकाख्यया ।&lt;br&gt;&#xA;तदीया राक्षसीयुग्मवधलीलाप्यकथ्यत ।। ९&lt;br&gt;&#xA;ततस्तस्य सुतायाश्च वृत्तमन्योन्यदर्शनम् ।&lt;br&gt;&#xA;प्रीतिं च बुद्ध्वा तौ तोषं राजा राज्ञी च जग्मतुः ।। १०&lt;br&gt;&#xA;ऊचतुश्च निगीर्णश्च येनासुरचमूचयः ।&lt;br&gt;&#xA;अगस्त्येनेव जलधी राक्षस्यौ तस्य के इति ।। ११&lt;br&gt;&#xA;तया तत्पौरुषोत्कर्षवर्णनावात्यया च सः ।&lt;br&gt;&#xA;पद्मावत्याः प्रजज्वाल सुतरां मदनानलः ।। १२&lt;br&gt;&#xA;ततः पित्रोः सकाशात्सा निर्गता राजकन्यका ।&lt;br&gt;&#xA;शुद्धान्तरत्नप्रासादमारोहत्सोत्सुका क्षणात् ।। १३&lt;br&gt;&#xA;तत्र रत्नोम्भितस्तम्भबद्धमौक्तिकजालके ।&lt;br&gt;&#xA;मणिकुट्टिमविन्यस्तसुखशय्यावरासने ।। १४&lt;br&gt;&#xA;चिन्तितोपनमद्दिव्यनानाभोगमनोरमे ।&lt;br&gt;&#xA;स्थिता साभ्यधिकं तेपे प्रेयोविरहवह्निना ।। १५&lt;br&gt;&#xA;ददर्श च ततः पृष्ठाद्धेमद्रुमलताचितम् ।&lt;br&gt;&#xA;रत्नवापीशताकीर्णं दिव्यमुद्यानमृद्धिमत् ।। १६&lt;br&gt;&#xA;दृष्ट्वा चाचिन्तयच्चित्रमिदमस्मत्पुरोत्तमम् ।&lt;br&gt;&#xA;मज्जन्मभूमेर्भुवनादैन्दवादपि सुन्दरम् ।। १७&lt;br&gt;&#xA;हिमाद्रिमौलिमाणिक्यं न च दृष्टमिदं मया ।&lt;br&gt;&#xA;नन्दनाभ्यधिकं यत्र पुरोपवनमीदृशम् ।। १८&lt;br&gt;&#xA;तदत्र गत्वा सच्छायशीतले विजने वरम् ।&lt;br&gt;&#xA;विरहानलसंतापं शमयामि मनागिमम् ।। १९&lt;br&gt;&#xA;इति संचिन्त्य सा बाला शनैरेकाकिनी ततः ।&lt;br&gt;&#xA;युक्त्यावरुह्य गन्तुं तत्पुरोद्यानं प्रचक्रमे ।। २०&lt;br&gt;&#xA;पद्भ्यां गन्तुमशक्ता सा स्वविभूतेरुपस्थितैः ।&lt;br&gt;&#xA;पक्षिभिर्वाहनीभूय तदुद्यानमनीयत ।। २१&lt;br&gt;&#xA;तत्रान्तः कदलीखण्डगृहे पुष्पास्तरोपरि ।&lt;br&gt;&#xA;उपाविशच्छ्रूयमाणे दिव्यगेयादिनिःस्वने ।। २२&lt;br&gt;&#xA;न च सात्र रतिं लेभे न तस्याः शाम्यति स्मरः ।&lt;br&gt;&#xA;विना प्रियेण कामाग्निः प्रत्युतावर्धताधिकम् ।। २३&lt;br&gt;&#xA;ततो दिदृक्षुश्चित्रस्थमपि तं प्रियमुत्सुका ।&lt;br&gt;&#xA;साग्रहीच्चित्रफलकं वर्णवर्तीश्च सिद्धितः ।। २४&lt;br&gt;&#xA;स्रष्टुं द्वितीयं धातापि नेष्टे यत्सदृशं पुनः ।&lt;br&gt;&#xA;तमालिखेयं सोत्कण्ठा सन्नपाणिरहं कथम् ।। २५&lt;br&gt;&#xA;तथाप्यात्मविनोदार्थमालिखामि यथा तथा ।&lt;br&gt;&#xA;इति संचिन्त्य फलके सा तु यावत्तमालिखत् ।। २६&lt;br&gt;&#xA;तावत्तस्यास्तमुद्देशमाययौ चिन्वती सखी ।&lt;br&gt;&#xA;सा मनोहारिका नाम तददर्शनविह्वला ।। २७&lt;br&gt;&#xA;सा तामेकाकिनीं तत्र राजपुत्रीं लतागृहे ।&lt;br&gt;&#xA;सचित्रफलकामुत्कामपश्यत्पृष्ठतः स्थिता ।। २८&lt;br&gt;&#xA;पश्यामि तावत्किमियं करोत्येवमिहैकिका ।&lt;br&gt;&#xA;इति संचिन्त्य तस्थौ च छन्ना सा तत्र तत्सखी ।। २९&lt;br&gt;&#xA;तावत्सापि तमुद्दिश्य चित्राभिलिखितं प्रियम् ।&lt;br&gt;&#xA;पद्मावती जगादैवमुदश्रुनयनोत्पला ।। ३०&lt;br&gt;&#xA;द्रुर्जयानसुरान्हत्वा येनेन्द्रो रक्षितस्त्वया ।&lt;br&gt;&#xA;आलापमात्रेण स मां कथं मारान्न रक्षसि ।। ३१&lt;br&gt;&#xA;कल्पद्रुमोऽप्यदातृत्वं सुगतोऽप्यदयालुताम् ।&lt;br&gt;&#xA;आयाति मन्दपुण्यस्य सुवर्णमपि चाश्मताम् ।। ३२&lt;br&gt;&#xA;स्मरज्वरानभिज्ञश्च नूनं वेत्सि न मद्व्यथाम् ।&lt;br&gt;&#xA;दैत्याजितस्य पुष्पेषुः किं तपस्वी करोति ते ।। ३३&lt;br&gt;&#xA;किं वा वच्मि विधिर्वामो मम येनाश्रुणा दृशौ ।&lt;br&gt;&#xA;पिदधन्नेच्छति प्रायश्चित्रेऽपि तव दर्शनम् ।। ३४&lt;br&gt;&#xA;इत्युक्त्वा राजतनया सा प्रावर्तत रोदितुम् ।&lt;br&gt;&#xA;छिन्नहारगलत्स्थूलमुक्ताभैरश्रुबिन्दुभिः ।। ३५&lt;br&gt;&#xA;तत्क्षणं तामुपासर्पत्सा मनोहारिका सखी ।&lt;br&gt;&#xA;साप्याच्छाद्यैव तच्चित्रं राजपुत्री जगाद ताम् ।। ३६&lt;br&gt;&#xA;इयच्चिरं न दृष्टा त्वं सखि कुत्र स्थितास्यहो ।&lt;br&gt;&#xA;तच्छ्रुत्वा विहसन्ती तां सा मनोहारिकाब्रवीत् ।। ३७&lt;br&gt;&#xA;त्वामेव सखि चिन्वाना चिरं भ्रान्तास्मि तत्त्वया ।&lt;br&gt;&#xA;चित्रं किं छाद्यते दृष्टं भया चित्रमथ श्रुतम् ।। ३८&lt;br&gt;&#xA;एवं तयोक्ता सख्या सा पद्मावत्यश्रुगद्गदम् ।&lt;br&gt;&#xA;लज्जानतमुखी हस्ते गृहीत्वा तामभाषत ।। ३९&lt;br&gt;&#xA;सखि प्रागेव विदितं सर्वं ते किं निगृह्यते ।&lt;br&gt;&#xA;राजपुत्रेण तेनाहं तस्मिन्गौर्याश्रमे तदा ।। ४०&lt;br&gt;&#xA;उद्धृतापि महाघोरराक्षसीवह्निमध्यतः ।&lt;br&gt;&#xA;दुर्वारविरहज्वाले निक्षिप्ता मदनानले ।। ४१&lt;br&gt;&#xA;तन्न जाने क्व गच्छामि कस्मै वच्मि करोमि किम् ।&lt;br&gt;&#xA;आश्रये कमुपायं वा दुर्लभासक्तमानसा ।। ४२&lt;br&gt;&#xA;इति ब्रुवाणां तां राजपुत्रीमाह स्म सा सखी ।&lt;br&gt;&#xA;अभिष्वङ्गोऽनुरूपोऽयं स्थाने ते मनसः सखि ।। ४३&lt;br&gt;&#xA;इतरेतरशोभायै संयोगो युवयोः किल ।&lt;br&gt;&#xA;नवचन्द्रकलाशार्वजटामुकुटयोरिव ।। ४४&lt;br&gt;&#xA;अधृतिश्चात्र मा भूत्ते ध्रुवं स भवतीं विना ।&lt;br&gt;&#xA;न स्थास्यति त्वया किं स तथाभूतो न लक्षितः ।। ४५&lt;br&gt;&#xA;स्त्रियोऽपीच्छन्ति पुंभावं यां दृष्ट्वा रूपलोलुभाः ।&lt;br&gt;&#xA;तस्यास्ते को भवेन्नार्थी तुल्यरूपः स किं पुनः ।। ४६&lt;br&gt;&#xA;शर्वोऽप्यलीकवादी किं येनोक्तौ दंपती युवाम् ।&lt;br&gt;&#xA;अदूरगेऽप्यभीष्टेऽर्थे को वार्तो भजते धृतिम् ।। ४७&lt;br&gt;&#xA;तदाश्वसिहि भावी ते स एव नचिरात्पतिः ।&lt;br&gt;&#xA;न त्वया दुर्लभः कश्चित्त्वं तु सर्वेण दुर्लभा ।। ४८&lt;br&gt;&#xA;इत्युक्ता सा तया सख्या राजपुत्री जगाद ताम् ।&lt;br&gt;&#xA;सखि यद्यपि जानामि तथापि करवाणि किम् ।। ४९&lt;br&gt;&#xA;इदं तु मे तदासक्तं चेतो नोत्सहते क्षणम् ।&lt;br&gt;&#xA;स्थातुं विना तं प्राणेशं क्षमते न च मन्मथः ।। ५०&lt;br&gt;&#xA;तमेव हि स्मरन्त्या मे मनो निर्वाति न क्षणम् ।&lt;br&gt;&#xA;दह्यन्तेऽङ्गानि संतापेनोत्क्रामन्तीव चासवः ।। ५१&lt;br&gt;&#xA;एवं वदन्ती मोहेन मोहिता पुष्पपेलवा ।&lt;br&gt;&#xA;अङ्के तस्या वयस्याया राजपुत्री पपात सा ।। ५२&lt;br&gt;&#xA;अथाम्बुसेककदलीपल्लवानिलवीजनैः ।&lt;br&gt;&#xA;साश्रुराश्वासयामास सा वयस्या क्रमेण ताम् ।। ५३&lt;br&gt;&#xA;मृणालहारवलयं श्रीखण्डार्द्रविलेपनम् ।&lt;br&gt;&#xA;नलिनीदलशय्यां च यानि सा विदधे सखी ।। ५४&lt;br&gt;&#xA;तस्यास्तान्यपि संतापसमासक्तानि संगतः ।&lt;br&gt;&#xA;संतप्य समदुःखत्वमिव शुष्यन्ति भेजिरे ।। ५५०&lt;br&gt;&#xA;ततः सा विह्वला पद्मावती तामवदत्सखीम् ।&lt;br&gt;&#xA;क्लिश्नासि किं वृथात्मानं नैवं शाम्यति मे व्यथा ।। ५६&lt;br&gt;&#xA;येन शाम्यति तच्चेत्त्वं कुरुषे तच्छिवं भवेत् ।&lt;br&gt;&#xA;एवमुक्तवतीमार्तां वयस्या तामभाषत ।। ५७&lt;br&gt;&#xA;कुर्यां किं यन्न नामाहं तवार्थे ब्रूहि तत्सखि ।&lt;br&gt;&#xA;तच्छ्रुत्वा सा ह्रिया किंचिदिव राजसुताब्रवीत् ।। ५८&lt;br&gt;&#xA;तमिहानय मे कान्तं गत्वा प्रियसखि द्रुतम् ।&lt;br&gt;&#xA;नान्यथोपशमो मे स्यात्तातश्चैव न कुप्यति ।। ५९&lt;br&gt;&#xA;प्रत्युतेहागतायैव मामेषोऽस्मै प्रदास्यति ।&lt;br&gt;&#xA;एवं तयोक्ता सोत्साहं वयस्या साप्युवाच ताम् ।। ६०&lt;br&gt;&#xA;यद्येवं तद्गृहाण त्वं धैर्यं कार्यमिदं कियत् ।&lt;br&gt;&#xA;एषाहं सखि यान्येव त्वत्प्रियानयनाय यत् ।। ६१&lt;br&gt;&#xA;तत्पितुः खेचरेन्द्रस्य चन्द्रकेतोः पुरोत्तमम् ।&lt;br&gt;&#xA;ख्यातं चन्द्रपुरं नाम निर्वृता भव किं शुचा ।। ६२&lt;br&gt;&#xA;इति साश्वासिता सख्या तया राजसुताभ्यधात् ।&lt;br&gt;&#xA;तदुत्तिष्ठ शिवः पन्था अस्तु ते व्रज सत्वरम् ।। ६३&lt;br&gt;&#xA;त्राता त्रयाणां लोकानां स च सप्रणयं त्वया ।&lt;br&gt;&#xA;मद्गिरा सखि वक्तव्यो वीरः प्राणेश्वरो मम ।। ६४&lt;br&gt;&#xA;तस्मिन्गौर्यायतने तथा परित्राय राक्षसीभयतः ।&lt;br&gt;&#xA;स्त्रीघ्नेन हन्यमानां रक्षसि मां मकरकेतुना न कथम् ।। ६५&lt;br&gt;&#xA;भुवनोद्धरणसहानां भवादृशामेष नाथ को धर्मः ।&lt;br&gt;&#xA;आपद्युपेक्ष्यते यत्पूर्वत्रातो जनोऽनुवृत्तोऽपि ।। ६६&lt;br&gt;&#xA;एवं वदेस्तं कल्याणि यथा जानासि वा स्वयम् ।&lt;br&gt;&#xA;इति व्याहृत्य सा पद्मावती तां व्यसृजत्सखीम् ।। ६७&lt;br&gt;&#xA;सा च स्वसिद्ध्युपनतं पक्षिवाहनमास्थिता ।&lt;br&gt;&#xA;तन्मनोहारिका प्रायाद्विद्याधरपुरं प्रति ।। ६८&lt;br&gt;&#xA;सा च पद्मावती किंचिदाशालब्धधृतिस्ततः ।&lt;br&gt;&#xA;गृहीतचित्रफलका मन्दिरं प्राविशत्पितुः ।। ६९&lt;br&gt;&#xA;तत्र दासीपरिवृता प्रविश्य निजवासकम् ।&lt;br&gt;&#xA;स्नात्वा गौरीपतिं भक्त्या पूजयित्वा व्यजिज्ञपत् ।। ७०&lt;br&gt;&#xA;भगवंस्त्रिषु लोकेषु त्वदिच्छानुग्रहं विना ।&lt;br&gt;&#xA;न सिद्ध्यतीह कस्यापि बह्वल्पं वापि वाञ्छितम् ।। ७१&lt;br&gt;&#xA;तद्विद्याधरसच्चक्रवर्तिपुत्रं तमीप्सितम् ।&lt;br&gt;&#xA;न दास्यसि पतिं चेन्मे देहं त्यक्ष्यामि तेऽग्रतः ।। ७२&lt;br&gt;&#xA;एवं विहितविज्ञप्तिं शशाङ्कमुकुटस्य ताम् ।&lt;br&gt;&#xA;श्रुत्वा सखेदः साश्चर्यः परिवारजनोऽवदत् ।। ७३&lt;br&gt;&#xA;स्वदेहनिरपेक्षैव किमेवं देवि भाषसे ।&lt;br&gt;&#xA;तवापि किमसुप्राप्यं नामास्त्यत्र जगत्त्रये ।। ७४&lt;br&gt;&#xA;त्वदर्थ्यमानो मुञ्चेद्धि सुगतोऽपि स संयमम् ।&lt;br&gt;&#xA;तदेकः सोऽत्र सुकृती यस्त्वयाप्येवमर्थ्यते ।। ७५&lt;br&gt;&#xA;एतच्छ्रुत्वा गुणाकृष्टा राजपुत्री जगाद सा ।&lt;br&gt;&#xA;समाश्रयः सशक्राणां देवानामेक एव यः ।। ७६&lt;br&gt;&#xA;अर्केणेव तमो ध्वस्तं येनैकेनासुरं बलम् ।&lt;br&gt;&#xA;प्राणदाता च योऽस्माकं प्रार्थनीयः कथं न सः ।। ७७&lt;br&gt;&#xA;इत्यादि ब्रुवती सोत्का तयैव कथया ततः ।&lt;br&gt;&#xA;अतिष्ठत्सममाप्तेन तत्र दासीजनेन सा ।। ७८&lt;br&gt;&#xA;अत्रान्तरे चन्द्रपुरं सा मनोहारिकापि तत् ।&lt;br&gt;&#xA;विद्याधरेन्द्रनगरं सत्वरं प्राप तत्सखी ।। ७९&lt;br&gt;&#xA;गीर्वाणनगरं कृत्वाप्यसंतोषादिवाद्भुतम् ।&lt;br&gt;&#xA;निर्ममे विश्वकर्मा यदसामान्यविभूतिकम् ।। ८०&lt;br&gt;&#xA;तत्रासंप्राप्य तं मुक्ताफलकेतुं विचिन्वती ।&lt;br&gt;&#xA;खगस्था तत्पुरोद्यानं सा मनोहारिकागमत् ।। ८१&lt;br&gt;&#xA;अतर्क्यसिद्धिविभवं भास्वन्मणिमयद्रुमम् ।&lt;br&gt;&#xA;एकवृक्षोद्गतानेकजातीयकुसुमोत्करम् ।। ८२&lt;br&gt;&#xA;दिव्यगीतरवोन्मिश्रशकुन्तरुतसुन्दरम् ।&lt;br&gt;&#xA;पश्यन्ती तच्च सा रेमे नानारत्नशिलातलम् ।। ८३&lt;br&gt;&#xA;उद्यानपालैर्दृष्ट्वा च विचित्रैः पक्षिरूपिभिः ।&lt;br&gt;&#xA;उपेत्याभ्यर्थ्य सुव्यक्तवचनैः प्रियवादिभिः ।। ८४&lt;br&gt;&#xA;पारिजाततरोर्मूले तार्क्ष्यरत्नशिलासने ।&lt;br&gt;&#xA;उपवेश्योचितैर्भोगैस्तस्याः पूजा व्यधीयत ।। ८७&lt;br&gt;&#xA;अभिनन्द्य च तां पूजां चिन्तयामास तत्र सा ।&lt;br&gt;&#xA;अहो विद्याधरेन्द्राणां चित्राः सिद्धिविभूतयः ।। ८६&lt;br&gt;&#xA;अचिन्त्योपनमद्भोगं येषामुद्यानमीदृशम् ।&lt;br&gt;&#xA;सुरस्त्रीबद्धसंगीतं पतत्त्रिपरिचारकम् ।। ८७&lt;br&gt;&#xA;इति संचिन्त्य पृष्ट्वा च तानेवोद्यानपालकान् ।&lt;br&gt;&#xA;चिन्वती पारिजातादितरुखण्डमवाप सा ।। ८८&lt;br&gt;&#xA;तत्रान्तश्चन्दनासिक्तकुसुमास्तरशायिनम् ।&lt;br&gt;&#xA;सा मुक्ताफलकेतुं तं सा कल्पकमिवैक्षत ।। ८९&lt;br&gt;&#xA;गौर्याश्रभे दृष्टचरं प्रत्यभिज्ञाय सा च तम् ।&lt;br&gt;&#xA;पश्याम्यस्य किमस्वास्थ्यं छन्नस्थैवेत्यचिन्तयत् ।। ९०&lt;br&gt;&#xA;तावदाश्वासयन्तं तं हिमचन्दनमारुतैः ।&lt;br&gt;&#xA;मित्त्रं संयतकं मुक्ताफलकेतुरुवाच सः ।। ९१&lt;br&gt;&#xA;अङ्गारास्तुहिने न्यस्ताः कुकूलाग्निश्च चन्दने ।&lt;br&gt;&#xA;मारुते दाववह्निश्च स्मरेण मम निश्चितम् ।। ९२&lt;br&gt;&#xA;विरहार्तस्य संतापं समन्तात्सृजतामुना ।&lt;br&gt;&#xA;तत्किमायासयस्येवमात्मानं निष्फलं सखे ।। ९३&lt;br&gt;&#xA;सुरस्त्रीनृत्तगीतादिविनोदैरपि दूयते ।&lt;br&gt;&#xA;नन्दनाभ्यधिकेऽमुष्मिन्नुद्याने हि मनो मम ।। ९४&lt;br&gt;&#xA;विना पद्मावतीं तां तु पद्मशेखरसंभवाम् ।&lt;br&gt;&#xA;पद्माननां न मे शाम्यत्ययं स्मरशरज्वरः ।। ९५&lt;br&gt;&#xA;न चैतदुत्सहे वक्तुं कस्यचिन्न लभे धृतिम् ।&lt;br&gt;&#xA;एक एव तु तत्प्राप्तावुपायो विद्यते मम ।। ९६&lt;br&gt;&#xA;गच्छामि गौर्यायतनं दृष्टया यत्र मे तया ।&lt;br&gt;&#xA;कटाक्षेषुभिरुत्खाय हृदयं प्रियया हृतम् ।। ९७&lt;br&gt;&#xA;तत्राद्रिराजतनयासंगतस्तत्समागमे ।&lt;br&gt;&#xA;तपसाराधितः शंभुरुपायं मे विधास्यति ।। ९८&lt;br&gt;&#xA;इत्युक्त्वा यावदुत्थातुं राजपुत्रः स इच्छति ।&lt;br&gt;&#xA;सा मनोहारिका तावत्तुष्टात्मानमदर्शयत् ।। ९९&lt;br&gt;&#xA;वयस्य वर्धसे दिष्ट्या सिद्धं तव समीहितम् ।&lt;br&gt;&#xA;पश्येयमागता तस्याः प्रियायास्तेऽन्तिकं सखी ।। १००&lt;br&gt;&#xA;त्वत्पार्श्वस्थेन दृष्टा हि मयासावम्बिकाश्रमे ।&lt;br&gt;&#xA;इति हर्षाच्च तं राजपुत्रं संयतकोऽब्रवीत् ।। १०१&lt;br&gt;&#xA;ततः स स्फूर्जदानन्दविस्मयौत्सुक्यसंकुलाम् ।&lt;br&gt;&#xA;कांचिद्राजसुतोऽवस्थां दध्रे दृष्ट्वा प्रियासखीम् ।। १०२&lt;br&gt;&#xA;नेत्रपीयूषवृष्टिं तां पप्रच्छोपागतां च सः ।&lt;br&gt;&#xA;उपवेश्यान्तिके कान्ताशरीरकुशलं तदा ।। १०३&lt;br&gt;&#xA;अथ सा निजगादैवं मत्सख्याः कुशलं प्रभो ।&lt;br&gt;&#xA;त्वयि नाथे भुवं भावि सांप्रतं दुःखिता तु सा ।। १०४&lt;br&gt;&#xA;यदाप्रभृति दृष्टेन हृतं तस्यास्त्वया मनः ।&lt;br&gt;&#xA;तत आरभ्य विमना न शृणोति न पश्यति ।। १०५&lt;br&gt;&#xA;मृणालहारं दधती बालाहारं विमुच्य सा ।&lt;br&gt;&#xA;लुठत्यम्बुजिनीपत्त्रशयने शयनोज्झिता ।। १०६&lt;br&gt;&#xA;असहिष्ट न या पूर्वं ह्रिया वरकथामपि ।&lt;br&gt;&#xA;इमामवस्थां सैषाद्य प्राप्ता प्रियतमं विना ।। १०७&lt;br&gt;&#xA;इति तस्या हसन्तीव स्वान्येवाङ्गानि संप्रति ।&lt;br&gt;&#xA;संतापशुष्यच्छ्रीखण्डसितानि कृतिनां वर ।। १०८&lt;br&gt;&#xA;एवं च सा ब्रवीति त्वामित्युदीर्य पपाठ ते ।&lt;br&gt;&#xA;सा मनोहारिका पद्मावतीसंदेशगीतिके ।। १०९&lt;br&gt;&#xA;स तच्छ्रुत्वाखिलं मुक्ताफलकेतुर्गतव्यथः ।&lt;br&gt;&#xA;तां मनोहारिकां हर्षादभिनन्द्याभ्यभाषत ।। ११०&lt;br&gt;&#xA;अमृतेनेव वचसा तव सिक्तमिदं मम ।&lt;br&gt;&#xA;चैतन्यमासीच्छ्वसितं धृतिर्जाता गतः क्लमः ।। १११&lt;br&gt;&#xA;फलितं चाद्य मे पूर्वसुकृतैर्यदहो मयि ।&lt;br&gt;&#xA;गन्धर्वराजतनया साप्येवं पक्षपातिनी ।। ११२&lt;br&gt;&#xA;किंत्वहं शक्नुयां सोढुं कथंचिद्विरहव्यथाम् ।&lt;br&gt;&#xA;शिरीषसुकुमाराङ्गी विषहेत कथं तु सा ।। ११३&lt;br&gt;&#xA;तस्मादहमुपैम्येष तमेव गिरिजाश्रमम् ।&lt;br&gt;&#xA;तत्र त्वमानय सखीं येन स्यात्संगमोऽद्य नौ ।। ११४&lt;br&gt;&#xA;आश्वासय च तां गत्वा कल्याणि त्वरितं सखीम् ।&lt;br&gt;&#xA;इमं च परितुष्टेन वितीर्णं मे स्वयंभुवा ।। ११५&lt;br&gt;&#xA;देहि चूडामणिं तस्यै सर्वदुःखनिबर्हणम् ।&lt;br&gt;&#xA;शक्रात्प्राप्तो मया चायं हारस्ते पारितोषिकः ।। ११६&lt;br&gt;&#xA;इत्युक्त्वा शिरसश्चूडामणिं तस्यै समर्पयत् ।&lt;br&gt;&#xA;हारं च कण्ठात्तत्कण्ठे तं स राजसुतो व्यधात् ।। ११७&lt;br&gt;&#xA;अथ प्रणम्य तं प्रीता सा मनोहारिका ततः ।&lt;br&gt;&#xA;प्रतस्थे विहगारूढा सखीं पद्मावतीं प्रति ।। ११८&lt;br&gt;&#xA;स मुक्ताफलकेतुश्च प्रहर्षापहृतक्लमः ।&lt;br&gt;&#xA;सह संयतकेन स्वं त्वरितं प्राविशत्पुरम् ।। ११९&lt;br&gt;&#xA;सापि पद्मावतीपार्श्वं प्राप्य तस्यै यथेप्सितम् ।&lt;br&gt;&#xA;तं मनोहारिकाचख्यौ तत्प्रियस्मरसंज्वरम् ।। १२०&lt;br&gt;&#xA;प्रणयस्निग्धमधुरं तद्वचश्च यथाश्रुतम् ।&lt;br&gt;&#xA;तं च संगमसंकेतं तदुक्तं गिरिजाश्रमे ।। १२१&lt;br&gt;&#xA;ददौ तत्प्रहितं तं च तस्यै चूडामणिं ततः ।&lt;br&gt;&#xA;पारितोषिकहारं च तद्दत्तं तमदर्शयत् ।। १२२&lt;br&gt;&#xA;ततः पद्मावती सा तामाश्लिष्य कृतिनीं सखीम् ।&lt;br&gt;&#xA;अपूजयद्विसस्मार स्मरानलरुजं च ताम् ।। १२३&lt;br&gt;&#xA;बद्ध्वा शिखायामानन्दमिव चूडामणिं च तम् ।&lt;br&gt;&#xA;चक्रे परिकरं गौरीकाननागमनाय सा ।। १२४&lt;br&gt;&#xA;अत्रान्तरे मुनिर्दैवात्तद्गौरीवनमागमत् ।&lt;br&gt;&#xA;दृढव्रतेन शिष्येण सह नाम्ना तपोधनः ।। १२५&lt;br&gt;&#xA;स चात्र तमुवाचैवं मुनिः शिष्यं दृढव्रतम् ।&lt;br&gt;&#xA;दिव्योद्यानेऽहमेतस्मिन्समाधिं विदधे क्षणम् ।। १२६&lt;br&gt;&#xA;द्वारि स्थित्वा प्रवेशोऽत्र न देयः कस्यचित्त्वया ।&lt;br&gt;&#xA;समापितसमाधिश्च पूजयिष्यामि पार्वतीम् ।। १२७&lt;br&gt;&#xA;इत्युक्त्वा मुनिरुद्यानद्वारे शिष्यं निवेश्य तम् ।&lt;br&gt;&#xA;अधस्तात्पारिजातस्य स समाधिमसेवत ।। १२८&lt;br&gt;&#xA;समाधेरुत्थितश्चान्तर्विवेशार्चितुमम्बिकाम् ।&lt;br&gt;&#xA;न च तत्तस्य शिष्यस्य जगाद द्वारवर्तिनः ।। १२९&lt;br&gt;&#xA;तावच्चात्राययौ मुक्ताफलकेतुः प्रसाधितः ।&lt;br&gt;&#xA;आरुह्य दिव्यकरभं सह संयतकेन सः ।। १३०&lt;br&gt;&#xA;प्रविशंश्च तदुद्यानं मुनिशिष्येण तेन सः ।&lt;br&gt;&#xA;मा मा गुरुः समाधौ मे स्थितोऽत्रेति न्यषिध्यत ।। १३१&lt;br&gt;&#xA;विस्तीर्णाभ्यन्तरे जातु प्रिया सा स्यादिहागता ।&lt;br&gt;&#xA;मुनिश्चात्रैकदेशस्थ इत्यालोच्य स सोत्सुकः ।। १३२&lt;br&gt;&#xA;राजपुत्रो व्यतीत्यास्य मुनिपुत्रस्य दृक्पथम् ।&lt;br&gt;&#xA;विवेश व्योममार्गेण तदुद्यानं सुहृद्युतः ।। १३३&lt;br&gt;&#xA;यावच्च वीक्षते तत्स तावत्तत्र विवेश सः ।&lt;br&gt;&#xA;गुरोः समाधिनिष्पत्तिं मुनिशिष्यो निरीक्षितुम् ।। १३४&lt;br&gt;&#xA;स ददर्श गुरुं नात्र ददर्श सवयस्यकम् ।&lt;br&gt;&#xA;श्रीमुक्ताफलकेतुं तु प्रविष्टमपथेन तम् ।। १३५&lt;br&gt;&#xA;ततः स राजपुत्रं तं मुनिशिष्योऽशपत्क्रुधा ।&lt;br&gt;&#xA;सवयस्योऽपि मानुष्यमस्मादविनयाद्व्रज ।। १३६&lt;br&gt;&#xA;इतः समाधिं भङ्क्त्वा यद्गुरुर्मेऽपासितस्त्वया ।&lt;br&gt;&#xA;एवं स दत्तशापस्तं स्वमेवान्वसरद्गुरुम् ।। १३७&lt;br&gt;&#xA;स मुक्ताफलकेतुश्च सिद्धप्राये मनोरथे ।&lt;br&gt;&#xA;शापाशनिनिपातेन विषादमगमत्परम् ।। १३८&lt;br&gt;&#xA;तावत्पद्मावती सात्र प्रियसंगमसोत्सुका ।&lt;br&gt;&#xA;आगाद्विहंगमारूढा समनोहारिकादिका ।। १३९&lt;br&gt;&#xA;स्वयंवरागतां दृष्ट्वा तां शापान्तरितां च सः ।&lt;br&gt;&#xA;सुखदुःखमयीं कष्टां दशां राजसुतो दधौ ।। १४०&lt;br&gt;&#xA;पद्मावत्याश्च तत्कालमदाक्षिण्यं प्रदर्शयत् ।&lt;br&gt;&#xA;पस्पन्दे दक्षिणं चक्षुरकम्पत च मानसम् ।। १४१&lt;br&gt;&#xA;ततोऽत्र सा राजसुता कान्तं विग्रं विलोक्य तम् ।&lt;br&gt;&#xA;किं पूर्वानागतत्वान्मे खिन्नः स्यादित्यचिन्तयत् ।। १४२&lt;br&gt;&#xA;प्रश्रयोपागतां तां च राजपुत्रो जगाद सः ।&lt;br&gt;&#xA;प्रिये मनोरथो भग्नः सिद्धोऽपि विधिनावयोः ।। १४३&lt;br&gt;&#xA;तच्छ्रुत्वा हा कथं भग्न इति तस्यै ससंभ्रमम् ।&lt;br&gt;&#xA;पृच्छन्त्यै स स्वशापं तं राजसूनुरवर्णयत् ।। १४४&lt;br&gt;&#xA;ततो विविग्ना जग्मुस्ते शापदातुर्गुरुं मुनिम् ।&lt;br&gt;&#xA;देवी गृहस्थितं सर्वे शापान्तायानुनाथितुम् ।। १४५&lt;br&gt;&#xA;उपागतांस्तान्प्रणतान्दृष्ट्वा ज्ञानी महामुनिः ।&lt;br&gt;&#xA;स मुक्ताफलकेतुं तं प्रीतिपूर्वमभाषत ।। १४६&lt;br&gt;&#xA;मूर्खेणानेन शप्तस्त्वमप्रेक्षापूर्वकारिणा ।&lt;br&gt;&#xA;न त्वया मे कृतं किंचिदुत्थितोऽहं स्वतस्ततः ।। १४७&lt;br&gt;&#xA;हेतुमात्रमयं चात्र भवितव्यमिदं तव ।&lt;br&gt;&#xA;मानुष्येऽवश्यकार्यं ते देवकार्यं हि विद्यते ।। १४८&lt;br&gt;&#xA;एतां पद्मावतीमेव दैवाद्दृष्ट्वा स्मरातुरः ।&lt;br&gt;&#xA;त्यक्त्वा मर्त्यशरीरं त्वं शीघ्रं शापाद्विमोक्ष्यसे ।। १४९&lt;br&gt;&#xA;अनेनैव च देहेन पुनः प्राणेश्वरीमिमाम् ।&lt;br&gt;&#xA;त्रातासि विश्वत्राता त्वं चिरं शापं हि नार्हसि ।। १५०&lt;br&gt;&#xA;ब्रह्मास्त्रेण हता दैत्या बालवृद्धादयोऽपि यत् ।&lt;br&gt;&#xA;त्वत्प्रयुक्तेन सोऽधर्मलेशो हेतुस्तवात्र च ।। १५१&lt;br&gt;&#xA;तच्छ्रुत्वा तमृषिं पद्मावती सास्रा व्यजिज्ञपत् ।&lt;br&gt;&#xA;भगवन्यार्यपुत्रस्य गतिः सैवास्तु मेऽधुना ।। १५२&lt;br&gt;&#xA;नैतद्विरहिता स्थातुमपि शक्ष्याम्यहं क्षणम् ।&lt;br&gt;&#xA;इत्यर्थितवतीं पद्मावतीं स मुनिरभ्यधात् ।। १५३&lt;br&gt;&#xA;नैतदस्ति तपस्यन्ति त्वं तिष्ठेहैव संप्रति ।&lt;br&gt;&#xA;येनाचिरान्मुक्तशापस्त्वामयं परिणेष्यति ।। १५४&lt;br&gt;&#xA;ततश्चानेन सहिता त्वं मुक्ताफलकेतुना ।&lt;br&gt;&#xA;खेचरासुरसाम्राज्यं दशकल्पान्करिष्यसि ।। १५५&lt;br&gt;&#xA;एतद्दत्तं शिखारत्नं तपःस्थां त्वां च पास्यति ।&lt;br&gt;&#xA;महाप्रभावमुत्पन्नं धातुरेतत्कमण्डलोः ।। १५६&lt;br&gt;&#xA;इति पद्मावतीमुक्तवन्तं दिव्यदृशं मुनिम् । स&lt;br&gt;&#xA;मुक्ताफलकेतुस्तमेवं प्रार्थयतानतः ।। १५७&lt;br&gt;&#xA;मानुष्ये भगवन्मेऽस्तु भवे भक्तिरभङ्गुरा ।&lt;br&gt;&#xA;पद्मावतीं विनान्यस्यां स्त्रियां मा गाच्च मे मनः ।। १५८&lt;br&gt;&#xA;एवमस्त्विति तेनोक्ते मुनिना सातिदुःखिता ।&lt;br&gt;&#xA;पद्मावती तं तच्छिष्यं शपति स्मापराधिनम् ।। १५९&lt;br&gt;&#xA;आर्यपुत्रस्त्वया मौर्ख्याच्छप्तो यत्तद्भविष्यसि ।&lt;br&gt;&#xA;कामरूपं कामचरं मानुष्येऽस्यैव वाहनम् ।। १६०&lt;br&gt;&#xA;एवं तयाभिशप्तेन विषण्णेनाथ तेन सः ।&lt;br&gt;&#xA;तपोधनः स्वशिष्येण साकमन्तर्दधे मुनिः ।। १६१&lt;br&gt;&#xA;ततः पद्मावतीं मुक्ताफलकेतुरभाषत ।&lt;br&gt;&#xA;स्वपुरं यामि पश्यामि तावत्किं तत्र मे भवेत् ।। १६२&lt;br&gt;&#xA;तच्छ्रुत्वा विरहत्रस्ता वातरुग्णा लतेव सा ।&lt;br&gt;&#xA;पद्मावती पपाताशु सपुष्पाभरणा भुवि ।। १६३&lt;br&gt;&#xA;आश्वास्य च कथंचित्तां क्रन्दन्तीं स सुहृद्युतः ।&lt;br&gt;&#xA;मुहुर्वलितदृङ्मुक्ताफलकेतुरगात्ततः ।। १६४&lt;br&gt;&#xA;पद्मावती च यातेऽस्मिन्विलपन्ती सुदुःखिता ।&lt;br&gt;&#xA;आश्वासयन्तीमवदत्तां मनोहारिकां सखीम् ।। १६५&lt;br&gt;&#xA;सखि जाने मया स्वप्ने देवी दृष्टाद्य पार्वती ।&lt;br&gt;&#xA;सा चोद्यतापि मे कण्ठे क्षेप्तुमुत्पलदामकम् ।। १६६&lt;br&gt;&#xA;आस्तां दास्यामि ते भूय इत्युक्त्वा विरताभवन् ।&lt;br&gt;&#xA;तस्य स प्रियावाप्तिविघ्नो मे सूचितस्तया ।। १६७&lt;br&gt;&#xA;इति तामनुशोचन्ती सखी वक्ति स्म सा तदा ।&lt;br&gt;&#xA;आश्वासनाय देव्या ते स्वप्नस्तर्ह्येष दर्शितः ।। १६८&lt;br&gt;&#xA;मुनिना च तथैवोक्तं देवादेशस्तथैव च ।&lt;br&gt;&#xA;तदाश्वसिहि भावी ते नचिरात्प्रियसंगमः ।। १६९&lt;br&gt;&#xA;इत्यादिभिः सखीवाक्यैश्चूडामणिवशेन च ।&lt;br&gt;&#xA;पद्मावती धृतिं बद्ध्वा तस्थौ गौर्याश्रमे तदा ।। १७०&lt;br&gt;&#xA;विदधे च तपस्त्रिसंध्यमीशं गिरिजासंगतमत्र पूजयन्ती ।&lt;br&gt;&#xA;प्रियचित्रपटं च सा तथैव स्वपुरानायितमात्तदेवबुद्धिः ।। १७१&lt;br&gt;&#xA;अयि निश्चितभाविनीप्सितेऽर्थे वितथं मा स्म कृथास्तपःश्रमं त्वम् ।&lt;br&gt;&#xA;इति सास्रमुपेत्य वारयन्तौ विदितार्थौ पितरौ च सैवमाह ।। १७२&lt;br&gt;&#xA;नवभर्तरि देवनिर्मिते मे सहसा संप्रति शापदुःखमाप्ते ।&lt;br&gt;&#xA;अहमत्र सुखं कथं वसेयं परमात्मा हि पतिः कुलाङ्गनानाम् ।। १७३&lt;br&gt;&#xA;तपसा च परिक्षयं गतेऽस्मिन्वृजिने तोषमुपागते च शंभौ ।&lt;br&gt;&#xA;अचिरात्प्रियसंगमो भवेन्मे न हि किंचित्तपसामसाध्यमस्ति ।। १७४&lt;br&gt;&#xA;इत्थं दृढनिश्चयया पद्मावत्या तया तदा गदिते ।&lt;br&gt;&#xA;तन्माता तत्पितरं राजानं कुवलयावली स्माह ।। १७५&lt;br&gt;&#xA;देव तपः कष्टमिदं कुरुतां किं खेद्यतेऽधिकं मिथ्या ।&lt;br&gt;&#xA;भवितव्यमेतदस्याः कारणमत्रास्ति वच्मि तच्च शृणु ।। १७६&lt;br&gt;&#xA;देवप्रभाभिधाना सिद्धाधिपकन्यका तपोऽतिमहत् ।&lt;br&gt;&#xA;अभिमतभर्तृप्राप्त्यै कुर्वाणा शिवपुरे पुरातिष्ठत् ।। १७७&lt;br&gt;&#xA;तत्र मया सहितैषा द्रष्टुं पद्मावती गता देवम् ।&lt;br&gt;&#xA;न त्रपसे पतिहेतोस्तपसा कथमित्युपेत्य तामहसत् ।। १७८&lt;br&gt;&#xA;मूढे हससि शिशुत्वात्त्वमपि तपः क्लेशदायि पतिहेतोः ।&lt;br&gt;&#xA;कर्तास्यलमित्येतां साथ रुषा सिद्धकन्यकाभ्यशपत् ।। १७९&lt;br&gt;&#xA;तदवश्यं भोक्तव्यं सिद्धसुताशापकृच्छ्रमनया यत् ।&lt;br&gt;&#xA;तत्कोऽन्यथा विधातुं क्षमते तदियं करोतु यत्कुरुते ।। १८०&lt;br&gt;&#xA;इति राज्ञ्या स तयोक्तस्तद्युक्तस्तां कथंचिदामन्त्र्य ।&lt;br&gt;&#xA;तनयां चरणावनतां गन्धर्वपतिर्ययौ निजां नगरीम् ।। १८१&lt;br&gt;&#xA;साप्यर्चयन्त्यनुदिनं गगनेन गत्वा सिद्धीश्वरं कमलजादिनिषेवितं तम् ।&lt;br&gt;&#xA;स्वप्ने हरेण गदितं गिरिजाश्रमेऽत्र पद्मावती नियमजप्यपरावतस्थे ।। १८२&lt;br&gt;&#xA;इति महाकविश्रीसोमदेवभट्टविरचिते कथासरित्सागरे पद्मावतीलम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/005/</guid>
      <description>&lt;p&gt;एवं पद्मावती यावत्तत्प्राप्त्यै संश्रिता तपः ।&lt;br&gt;&#xA;तावत्स्वनगरं मुक्ताफलकेतुरवाप्य सः ।। १&lt;br&gt;&#xA;ब्रह्मशापवशासन्नमानुष्यावतरो भयात् ।&lt;br&gt;&#xA;विद्याधरेन्द्रतनयः शरणं शिश्रिये शिवम् ।। २&lt;br&gt;&#xA;तमर्चयंश्च तद्गर्भगृहाच्छुश्राव भारतीम् ।&lt;br&gt;&#xA;मा भैषीर्न हि ते गर्भवासक्लेशो भविष्यति ।। ३&lt;br&gt;&#xA;मानुष्ये नापि ते दुःखं भावि नापि चिरं स्थितिः ।&lt;br&gt;&#xA;जनिष्यसे राजसुतो महाबलपराक्रमः ।। ४&lt;br&gt;&#xA;तपोधनान्मुनेः कृत्स्नमस्त्रग्राममवाप्स्यसि ।&lt;br&gt;&#xA;मदीयः किंकराख्यश्च गणस्ते भवितानुजः ।। ५&lt;br&gt;&#xA;तत्सहायो रिपूञ्जित्वा कृत्वा कार्यं दिवौकसाम् ।&lt;br&gt;&#xA;कर्तासि खेचरैश्वर्यं पद्मावत्या युतः पुनः ।। ६&lt;br&gt;&#xA;एवं श्रुत्वा गिरं बद्धधृतिः शापफलागमम् ।&lt;br&gt;&#xA;प्रतीक्षमाण इव तं तस्थौ राजसुतोऽथ सः ।। ७&lt;br&gt;&#xA;अत्रान्तरे कथासंधौ पूर्वस्यां नगरं दिशि ।&lt;br&gt;&#xA;आसीद्देवसभं नाम जितदेवसभं श्रिया ।। ८&lt;br&gt;&#xA;तत्र मेरुध्वजो नाम सार्वभौमोऽभवन्नृपः ।&lt;br&gt;&#xA;सहायो देवराजस्य देवासुररणागमे ।। ९&lt;br&gt;&#xA;यस्य लोभो यशस्यासीन्न परस्वे महात्मनः ।&lt;br&gt;&#xA;तैक्ष्ण्यं खड्गे न दण्डे तु भयं पापान्न शत्रुतः ।। १०&lt;br&gt;&#xA;कुटिलत्वं भ्रुवोः कोपे नाशये यस्य चाभवत् ।&lt;br&gt;&#xA;मौर्वीकिणाङ्के पारुष्यं भुजे न वचने पुनः ।। ११&lt;br&gt;&#xA;व्यधाद्युधि न कोषे तु यो दीनारातिरक्षणम् ।&lt;br&gt;&#xA;रतिं च धर्मचर्यासु श्रद्दधे नाङ्गनासु यः ।। १२&lt;br&gt;&#xA;तस्याभूतामुभे चिन्ते भूपतेः सततं हृदि ।&lt;br&gt;&#xA;एका पुत्रो न यत्तस्य तावदेकोऽप्यजायत ।। १३&lt;br&gt;&#xA;द्वितीया चापि यत्पूर्वं देवासुरमहाहवात् ।&lt;br&gt;&#xA;जग्मुः पातालमसुरा हतशेषाः पलाय्य ये ।। १४&lt;br&gt;&#xA;ते निर्गत्य ततो दूरात्सतीर्थायतनाश्रमान् ।&lt;br&gt;&#xA;विनाश्यैव च्छलात्तस्य पातालमसकृद्ययुः ।। १५&lt;br&gt;&#xA;न च तान्प्राप स नृपः पातालव्योमचारिणः ।&lt;br&gt;&#xA;तेजस्वी तेन संतेपे निःसपत्नेऽपि भूतले ।। १६&lt;br&gt;&#xA;एतच्चिन्ताकुलो जातु शक्रप्रहितसद्रथः ।&lt;br&gt;&#xA;देवास्थानं ययौ सोऽत्र चैत्रशुक्लदिनागमे ।। १७&lt;br&gt;&#xA;शक्रस्य वत्सरारम्भे सर्वास्थानं तथाहि तत् ।&lt;br&gt;&#xA;तद्रथेन स याति स्म राजा मेरुध्वजः सदा ।। १८&lt;br&gt;&#xA;तदा तु तत्र दिव्यस्त्रीनृत्तगीताकुलेऽपि सः ।&lt;br&gt;&#xA;संमानितोऽपि शक्रेण निःश्वसन्नास्त भूपतिः ।। १९&lt;br&gt;&#xA;तद्दृष्ट्वा ज्ञातहृदयो देवराजो जगाद तम् ।&lt;br&gt;&#xA;राजञ्जानाम्यहं यत्ते दुःखं तन्मा च भूत्तव ।। २०&lt;br&gt;&#xA;मुक्ताफलध्वजाख्यस्ते शिवांशो जनिता सुतः ।&lt;br&gt;&#xA;एको गणावतारश्च द्वितीयो मलयध्वजः ।। २१&lt;br&gt;&#xA;तपोधनान्मुनेर्विद्याः कामरूपं च वाहनम् ।&lt;br&gt;&#xA;मुक्ताफलध्वजः प्राप्स्यत्यस्त्राणि च सहानुजः ।। २२&lt;br&gt;&#xA;महापाशुपतास्त्रं च पुनः प्राप्य स दुर्जयः ।&lt;br&gt;&#xA;करिष्यति वशे पृथ्वीं पातालं च हतासुरः ।। २३&lt;br&gt;&#xA;त्वं च व्योमचरावेतौ समहास्त्रौ गृहाण मे ।&lt;br&gt;&#xA;वारणं काञ्चनगिरिं तथा काञ्चनशेखरम् ।। २४&lt;br&gt;&#xA;इत्युक्त्वास्त्रगजान्दत्त्वा प्रेषितः सोऽथ वज्रिणा ।&lt;br&gt;&#xA;आगान्मेरुध्वजो हृष्टो भूतले नगरं निजम् ।। २५&lt;br&gt;&#xA;ते तु च्छलकृतावद्यास्तस्य पातालसंश्रयात् ।&lt;br&gt;&#xA;खेचरत्वं गतस्यापि प्राप्या नासन्किलासुराः ।। २६&lt;br&gt;&#xA;ततः शक्राच्छ्रुतस्यासौ राजा पुत्रेच्छुराश्रमम् ।&lt;br&gt;&#xA;तपोधनस्य तस्यर्षेर्ययौ दिव्येभवाहनः ।। २७&lt;br&gt;&#xA;तत्राभिगम्य तमृषिं शक्रादेशं निवेद्य तम् ।&lt;br&gt;&#xA;भगवन्नादिशोपायं शीघ्रं मेऽत्रेति सोऽब्रवीत् ।। २८&lt;br&gt;&#xA;स च तस्याचिरेणेष्टसिद्धये मुनिरादिशत् ।&lt;br&gt;&#xA;व्रतमाराधनं शंभोः सभार्यस्य महीभुजः ।। २९&lt;br&gt;&#xA;स तेनाराधयामास व्रतेनोर्वीपतिः शिवम् ।&lt;br&gt;&#xA;तुष्टः स च विभुः स्वप्ने तमेवमवदन्नृपम् ।। ३०&lt;br&gt;&#xA;उत्तिष्ठ राजन्प्राप्तासि क्रमेणैवाविलम्बितम् ।&lt;br&gt;&#xA;शेषासुरविनाशाय द्वौ पुत्रावपराजितौ ।। ३१&lt;br&gt;&#xA;एतच्छ्रुत्वा प्रबुध्यैव प्रातरुक्त्वा मुनेश्च सः ।&lt;br&gt;&#xA;सभार्यः पारणं कृत्वा राजा स्वपुरमाययौ ।। ३२&lt;br&gt;&#xA;तत्र तस्य महादेवी राज्ञी मेरुध्वजस्य सा ।&lt;br&gt;&#xA;ऋतुं दिनैः कतिपयैः प्रतिपेदे सुलक्षणा ।। ३३&lt;br&gt;&#xA;तस्याः स गर्भे समभून्मुक्त्वा शापवशेन ताम् ।&lt;br&gt;&#xA;वैद्याधरीं तनुं मुक्ताफलकेतुरतर्कितम् ।। ३४&lt;br&gt;&#xA;सा च तस्य तनुस्तत्र निजे चन्द्रपुरे पुरे ।&lt;br&gt;&#xA;विद्याप्रभावादम्लाना तस्थौ बान्धवरक्षिता ।। ३५&lt;br&gt;&#xA;सापि मेरुध्वजस्यात्र राज्ञो देवसभे पुरे ।&lt;br&gt;&#xA;राज्ञी सगर्भा संपद्य नन्दयामास तं पतिम् ।। ३६&lt;br&gt;&#xA;यथा यथा च सा राज्ञी जज्ञे गर्भभरालसा ।&lt;br&gt;&#xA;तथा तथा स सोत्साहस्तस्याः पतिरभून्नृपः ।। ३७&lt;br&gt;&#xA;प्राप्ते च समये पुत्रं सासूत स्मार्कसंनिभम् ।&lt;br&gt;&#xA;बालमेवोग्रमहसं कुमारमिव पार्वती ।। ३८&lt;br&gt;&#xA;बभूव चोत्सवः कृत्स्ने न परं वसुधातले ।&lt;br&gt;&#xA;यावन्नभस्तलेऽप्यासीद्देवप्रहतदुन्दुभौ ।। ३९&lt;br&gt;&#xA;स्वयमागान्मुनिश्चात्र दिव्यदृक्स तपोधनः ।&lt;br&gt;&#xA;दिष्ट्या वर्धयितुं मेरुध्वजं तं पृथिवीपतिम् ।। ४०&lt;br&gt;&#xA;तेन साकं स मुनिना नाम्ना शक्रोदितेन तम् ।&lt;br&gt;&#xA;मुक्ताफलध्वजं चक्रे पुत्रं राजा कृतोत्सवः ।। ४१&lt;br&gt;&#xA;ततो गते मुनौ तस्मिंस्तस्य संवत्सरान्तरे ।&lt;br&gt;&#xA;राज्ञो द्वितीयस्तनयो राज्ञ्यां तस्यामजायत ।। ४२&lt;br&gt;&#xA;तं च नाम्ना स नृपतिश्चकार मलयध्वजम् ।&lt;br&gt;&#xA;तथैव हर्षायातेन तेनैव मुनिना सह ।। ४३&lt;br&gt;&#xA;ततः संयतकः सोऽपि शापात्तन्मन्त्रिणः सुतः ।&lt;br&gt;&#xA;जज्ञे नाम पिता चास्य महाबुद्धिरिति व्यधात् ।। ४४&lt;br&gt;&#xA;ततस्तौ सिंहशावाभाववर्धेतां नृपात्मजौ ।&lt;br&gt;&#xA;क्रमेण तेजसा सार्धं मन्त्रिपुत्रेण तेन च ।। ४४&lt;br&gt;&#xA;गतेष्वथाष्टमात्रेषु वर्षेषु स तपोधनः ।&lt;br&gt;&#xA;एत्योपनयनं चक्रे राजसून्वोस्तयोर्मुनिः ।। ४६&lt;br&gt;&#xA;अष्टौ चान्यानि वर्षाणि विद्यासु च कलासु च ।&lt;br&gt;&#xA;महास्त्रेषु च सर्वेषु विनीयेते स्म तेन तौ ।। ४७&lt;br&gt;&#xA;ततो युवानौ दृष्ट्वा तौ सर्वशस्त्रास्त्रयोधिनौ ।&lt;br&gt;&#xA;पुत्रौ कृतिनमात्मानं मेने मेरुध्वजो नृपः ।। ४८&lt;br&gt;&#xA;अथ तं स्वाश्रमं गन्तुमिच्छन्तं सोऽब्रवीन्मुनिम् ।&lt;br&gt;&#xA;अभीष्टा दक्षिणेदानीं भगवन्गृह्यतामिति ।। ४९&lt;br&gt;&#xA;एषैव दक्षिणाभीष्टा मम त्वत्तो महीपते ।&lt;br&gt;&#xA;असुरान्यज्ञहन्तॄन्यत्सपुत्रो मे हनिष्यसि ।। ५०&lt;br&gt;&#xA;इत्यूचिवांसमवदत्तं महर्षिं स भूपतिः ।&lt;br&gt;&#xA;अत एवाधुना ग्राह्या भगवन्दक्षिणा त्वया ।। ५१&lt;br&gt;&#xA;तदारभस्व यज्ञं त्वं तद्विघ्नायासुराश्च ते ।&lt;br&gt;&#xA;एष्यन्त्यहं च तत्कालं तत्रैष्यामि सपुत्रकः ।। ५२&lt;br&gt;&#xA;पूर्वकालं हि दैत्यास्ते कृत्वा दोषं छलेन वः ।&lt;br&gt;&#xA;खमुत्पत्य निपत्याब्धौ पातालमगमन्मुने ।। ५३&lt;br&gt;&#xA;इदानीं त्विन्द्रदत्तौ मे विद्येते खचरौ गजौ ।&lt;br&gt;&#xA;ताभ्यां सह सपुत्रस्तान्प्राप्स्यामि व्योमगानपि ।। ५४&lt;br&gt;&#xA;तच्छ्रुत्वा स मुनिस्तुष्टस्तमुवाच नराधिपम् ।&lt;br&gt;&#xA;तर्हि त्वं यज्ञसंभारं यथायोग्यं कुरुष्व मे ।। ५५&lt;br&gt;&#xA;यावद्दिग्विश्रुतं गत्वा तत्र यागं समारभे ।&lt;br&gt;&#xA;प्रेषयामि च वो दूतं शिष्यमेतं दृढव्रतम् ।। ५६&lt;br&gt;&#xA;संजातकामगोद्दाममहाबलखगाकृतिम् ।&lt;br&gt;&#xA;मुक्ताफलध्वजस्यास्य भविता सैष वाहनम् ।। ५७&lt;br&gt;&#xA;इत्युक्त्वा स मुनिः प्रायात्स्वाश्रमं स च भूपतिः ।&lt;br&gt;&#xA;प्राहिणोत्सर्वसंभारांस्तस्यानुपदमेव तान् ।। ५८&lt;br&gt;&#xA;प्रारब्धे तेन यज्ञे च मिलद्देवर्षिसंसदि ।&lt;br&gt;&#xA;बुद्ध्वा पातालनिलया दानवाः क्षोभमाययुः ।। ५९&lt;br&gt;&#xA;तज्ज्ञात्वा स मुनिः शिष्यं प्राहिणोत्तं दृढव्रतम् ।&lt;br&gt;&#xA;शापकल्पितपक्षीन्द्ररूपं देवसभं पुरम् ।। ६०&lt;br&gt;&#xA;तत्र प्राप्तं च तं दृष्ट्वा स्मृत्वा मुनिवचश्च सः ।&lt;br&gt;&#xA;सज्जीचकार तौ दिव्यौ राजा मेरुध्वजो गजौ ।। ६१&lt;br&gt;&#xA;आरुरोह तयोर्मुख्यं स काञ्चनगिरिं स्वयम् ।&lt;br&gt;&#xA;कनीयसे च पुत्राय ददौ काञ्चनशेखरम् ।। ६२&lt;br&gt;&#xA;दृढव्रतखगेन्द्रं च तं स मुक्ताफलध्वजः ।&lt;br&gt;&#xA;आरुरोहात्तदिव्यास्त्रो बन्दिवृन्दाभिवन्दितः ।। ६३&lt;br&gt;&#xA;ततस्ते प्रययुर्वीरास्त्रयः खेचरवाहनाः ।&lt;br&gt;&#xA;दत्ताशिषो द्विजवरैः पुरः प्रहितसैनिकाः ।। ६४&lt;br&gt;&#xA;प्राप्तानां चाश्रमं तेषां स मुनिः प्रीतमानसः ।&lt;br&gt;&#xA;अभेद्याः सर्वशस्त्राणां भूयास्तेति वरं ददौ ।। ६५&lt;br&gt;&#xA;तावच्च दानवबलं निहन्तुं यज्ञमाययौ ।&lt;br&gt;&#xA;अभ्यधावच्च तद्दृष्ट्वा मेरुध्वजबलं नदत् ।। ६६&lt;br&gt;&#xA;प्रावर्तत ततो युद्धं दैत्यानां मानुषैः सह ।&lt;br&gt;&#xA;दैत्यास्तु मानुषान्स्वस्था भूतलस्थान्वबाधिरे ।। ६७&lt;br&gt;&#xA;ततः स पक्षिवहनो दैत्यान्मुक्ताफलध्वजः ।&lt;br&gt;&#xA;प्रधाव्य शरवर्षेण चकर्त च ममाथ च ।। ६८&lt;br&gt;&#xA;तं च दृष्ट्वा विहंगस्थं ज्वलन्तमिव तेजसा ।&lt;br&gt;&#xA;तच्छेषाः प्राद्रवन्दैत्यास्ते नारायणशङ्किताः ।। ६९&lt;br&gt;&#xA;गत्वा भयाच्च पातालं सर्वं त्रैलोक्यमालिने ।&lt;br&gt;&#xA;तत्कालं दैत्यराजाय शशंसुस्ते तथैव तत् ।। ७०&lt;br&gt;&#xA;स तद्बुद्ध्वा द्रुतं चारैरन्विष्य तमवेत्य च ।&lt;br&gt;&#xA;मुक्ताफलध्वजं मर्त्यं मानुषाभिभवाक्षमी ।। ७१&lt;br&gt;&#xA;संघट्य सर्वपातालदानवानसुरेश्वरः ।&lt;br&gt;&#xA;वार्यमाणोऽपि शकुनैर्योद्धुमागात्तमाश्रमम् ।। ७२&lt;br&gt;&#xA;मुक्ताफलध्वजाद्याश्च तत्रैवावहिताः स्थिताः ।&lt;br&gt;&#xA;तमभ्यधावन्दृष्ट्वैव सबलं दानवाधिपम् ।। ७३&lt;br&gt;&#xA;ततः प्रवृत्ते भूयोऽत्र मर्त्यासुरमहाहवे ।&lt;br&gt;&#xA;विमानैराययुर्द्रष्टुं रुद्रेन्द्रप्रमुखाः सुराः ।। ७४&lt;br&gt;&#xA;मुक्ताफलध्वजश्चात्र तत्क्षणोपस्थितं पुरः ।&lt;br&gt;&#xA;ददर्शालङ्घ्यतेजस्कमस्त्रं पाशुपतं महत् ।। ७५५&lt;br&gt;&#xA;अतिप्रमाणमुद्वह्निज्वालं त्र्यक्षं चतुर्मुखम् ।&lt;br&gt;&#xA;एकाङ्घ्रिमष्टबाहुं च कल्पान्तानलसंनिभम् ।। ६&lt;br&gt;&#xA;विद्धि मां शंकरादेशादायातं विजयाय ते ।&lt;br&gt;&#xA;इति ब्रुवाणं सोऽभ्यर्च्य राजपुत्रस्तदग्रहीत् ।। ७७&lt;br&gt;&#xA;तावच्च गगने तैस्तैरसुरैरस्त्रवृष्टिभिः ।&lt;br&gt;&#xA;मेरुध्वजबलं ताम्यदधःस्थितमबाध्यत ।। ७८&lt;br&gt;&#xA;ततस्तद्रक्षितुं चित्रयोधी मुक्ताफलध्वजः ।&lt;br&gt;&#xA;शरजालं ददौ मध्ये युयुधे चासुरैः सह ।। ७९&lt;br&gt;&#xA;पितृभ्रातृयुतं दृष्ट्वा तं नभश्चरवाहनम् ।&lt;br&gt;&#xA;त्रैलोक्यमाली दैत्येन्द्रः पन्नगास्त्रं मुमोच सः ।। ८०&lt;br&gt;&#xA;तस्मान्निर्गच्छतोऽसंख्यान्घोरानाशीविषानहीन् ।&lt;br&gt;&#xA;गरुडैर्गारुडास्त्रोत्थैरर्दयन्मलयध्वजः ।। ८१&lt;br&gt;&#xA;ततो यद्यत्स दैत्येन्द्रः सपुत्रोऽस्त्रमवासृजत् ।&lt;br&gt;&#xA;मुक्ताफलध्वजस्तत्तन्निरास्यत्तस्य हेलया ।। ८२&lt;br&gt;&#xA;अथ क्रुद्धः स देवारिस्तत्पुत्रोऽन्ये च दानवाः ।&lt;br&gt;&#xA;आग्नेयादीनि युगपत्तस्मिन्नस्त्राणि चिक्षिपुः ।। ८३&lt;br&gt;&#xA;तानि तस्याग्रतो दृष्ट्वा स्थितं पाशुपतं ज्वलत् ।&lt;br&gt;&#xA;भीतान्यस्त्राणि सर्वाणि विमुखानि क्षणाद्ययुः ।। ८४&lt;br&gt;&#xA;ततस्ते यावदिच्छन्ति भीता दैत्याः पलायितुम् ।&lt;br&gt;&#xA;तावत्तदाशयं बुद्ध्वा वीरो मुक्ताफलध्वजः ।। ८५&lt;br&gt;&#xA;बबन्ध तेषामूर्ध्वं च चतुर्दिक्कं च तत्क्षणम् ।&lt;br&gt;&#xA;शरजालं स दुर्भेदं वज्रपञ्जरसंनिभम् ।। ८६&lt;br&gt;&#xA;तत्रान्तर्भ्रमतस्तांश्च शकुन्तानिव दानवान् ।&lt;br&gt;&#xA;पित्रा भ्रात्रा च सहितः स जघान शितैः शरैः ।। ८७&lt;br&gt;&#xA;निपेतुश्च कराः पादाः शरीराणि शिरांसि च ।&lt;br&gt;&#xA;छिन्नानि तेषां दैत्यानामवहंश्चास्रनिम्नगाः ।। ८८&lt;br&gt;&#xA;साधुवादे ततो दत्ते पुष्पवर्षानुगे सुरैः ।&lt;br&gt;&#xA;मोहनास्त्रं ददौ तेषां द्विषां मुक्ताफलध्वजः ।। ८९&lt;br&gt;&#xA;तेन संमोहितान्भूमौ पतितांस्तान्सराजकान् ।&lt;br&gt;&#xA;असुरान्वारुणास्त्रेण पाशबद्धांश्चकार सः ।। ९०&lt;br&gt;&#xA;तपोधनोऽथ सोऽवादीन्मेरुध्वजनृपं मुनिः ।&lt;br&gt;&#xA;न वध्यमासुरं सैन्यं हतशेषमिदं खलु ।। ९१&lt;br&gt;&#xA;स्वीकृतेन ह्यनेनैव प्रवेक्ष्यध्वं रसातलम् ।&lt;br&gt;&#xA;दैत्येन्द्रस्तु सपुत्रोऽयं बद्ध्वा नीत्वा समन्त्रिकः ।। ९२&lt;br&gt;&#xA;महासुरैर्दुष्टनागैर्युक्तो मुख्यैश्च राक्षसैः ।&lt;br&gt;&#xA;स्थाप्यो देवसभासन्ने श्वेतशैलगुहान्तरे ।। ९३&lt;br&gt;&#xA;इत्युक्तो मुनिना दैत्ययोधान्मेरुध्वजोऽब्रवीत् ।&lt;br&gt;&#xA;मा भैष्ट यूयं नास्माभिर्वध्या सभ्रातृकस्य तु ।। ९४&lt;br&gt;&#xA;मुक्ताफलध्वजस्यास्य वर्तध्वं शासनेऽधुना ।&lt;br&gt;&#xA;इत्युक्ता दानवा राज्ञा हृष्टास्तत्प्रतिपेदिरे ।। ९५&lt;br&gt;&#xA;ततः स राजा तं दैत्यराजं त्रैलोक्यमालिनम् ।&lt;br&gt;&#xA;पुत्रादिभिस्तैः सहितं श्वेतशैलमनाययत् ।। ९६&lt;br&gt;&#xA;तद्गुहाभ्यन्तरे तं च स्थापयामास संयतम् ।&lt;br&gt;&#xA;भूरिशूरबलोपेतप्रधानामात्यरक्षितम् ।। ९७&lt;br&gt;&#xA;ततो निवृत्ते सङ्ग्रामे मुक्तमन्दरवृष्टिषु ।&lt;br&gt;&#xA;वैमानिकेषु यातेषु प्रवृत्ते जगदुत्सवे ।। ९८&lt;br&gt;&#xA;स तत्र पुत्रौ वक्ति स्म राजा मेरुध्वजो जयी ।&lt;br&gt;&#xA;इहैव यज्ञरक्षार्थमहं तिष्ठामि संप्रति ।। ९९&lt;br&gt;&#xA;युवां प्रयातं पातालमेतैः स्वैः सैनिकैः सह ।&lt;br&gt;&#xA;प्राप्तदैत्यविमानौघै शेषासुरबलेन च ।। १००&lt;br&gt;&#xA;आश्वास्य स्थापयित्वा च वशे पातालवासिनः ।&lt;br&gt;&#xA;प्रधानाधिष्ठितान्कृत्वा स्वीकृत्येहागमिष्यथः ।। १०१&lt;br&gt;&#xA;एतच्छ्रुत्वा तथेत्याशु दिव्यकामगवाहनः ।&lt;br&gt;&#xA;मुक्ताफलध्वजो वीरः स चापि मलयध्वजः ।। १०२&lt;br&gt;&#xA;रसातलं विविशतुः ससैन्यौ भ्रातरावुभौ ।&lt;br&gt;&#xA;सह दानवसैन्येन प्रणतेनाग्रयायिना ।। १०३&lt;br&gt;&#xA;हत्वा च रक्षिणः स्थानस्थानेषु परिपन्थिनः ।&lt;br&gt;&#xA;अदातामत्र तौ शेषजनस्याभयडिण्डिमम् ।। १०४&lt;br&gt;&#xA;विश्वस्तप्रणते चैतौ जने सप्त रसातलान् ।&lt;br&gt;&#xA;स्वीचक्रतुः पुरशतैर्नानारत्नमयैर्युतान् ।। १७&lt;br&gt;&#xA;बुभुजाते च तान्रम्यानुद्यानैः सर्वकामदैः ।&lt;br&gt;&#xA;दिव्यासवभृतानेकरत्नसोपानवापिकैः ।। १०६&lt;br&gt;&#xA;तत्राद्भुताकृती तौ च ददृशुर्दानवाङ्गनाः ।&lt;br&gt;&#xA;तत्कन्याश्च तरुष्वन्तर्मायाच्छादितविग्रहाः ।। १०७&lt;br&gt;&#xA;आरेभे च तदा तत्र भर्तुर्बद्धस्य शर्मणे ।&lt;br&gt;&#xA;तपः स्वयंप्रभा नाम भार्या त्रैलोक्यमालिनः ।। १०८&lt;br&gt;&#xA;तस्याः सुते च त्रैलोक्यप्रभात्रिभुवनप्रभे ।&lt;br&gt;&#xA;आरेभाते तपस्तद्वत्कुमार्यौ श्रेयसे पितुः ।। १०९&lt;br&gt;&#xA;तौ च राजसुतौ तत्र पाताले सकलं जनम् ।&lt;br&gt;&#xA;लब्धप्रशमनस्वस्थं संमान्य विविधैः प्रियैः ।। ११०&lt;br&gt;&#xA;स्थापयित्वा च सङ्ग्रामसिंहादीनधिकारिणः ।&lt;br&gt;&#xA;तपोवनाश्रमपदं पितुः पार्श्वमुपेयतुः ।। १११&lt;br&gt;&#xA;तावत्तत्र मुनेर्यज्ञः स समाप्तिमुपाययौ ।&lt;br&gt;&#xA;गन्तुं प्रारेभिरे देवाः स्वधिष्ण्यान्यृषयस्तथा ।। ११२&lt;br&gt;&#xA;ततो मेरुध्वजः शक्रं परितुष्टं व्यजिज्ञपत् ।&lt;br&gt;&#xA;आगम्यतां मन्नगरं देव तुष्टोऽसि चेन्मयि ।। ११३&lt;br&gt;&#xA;तच्छ्रुत्वा तत्प्रियायागान्मुनिमामन्त्र्य वासवः ।&lt;br&gt;&#xA;राज्ञा तेन सपुत्रेण सह देवसभं पुरम् ।। ११४&lt;br&gt;&#xA;तत्र चोपाचरत्तं स राजा लोकद्वयेश्वरः ।&lt;br&gt;&#xA;तथा शक्रं यथा दिव्यं सुखं विस्मरति स्म सः ।। ११५&lt;br&gt;&#xA;ततः प्रीतः स शक्रोऽपि तं सपुत्रं महीपतिम् ।&lt;br&gt;&#xA;दिव्यात्मवाहेनारूढं निनाय स्वं त्रिविष्टपम् ।। ११६&lt;br&gt;&#xA;तत्र नारदरम्भादिसंगीतसुखसुन्दरे ।&lt;br&gt;&#xA;स विश्रमय्य तं मेरुध्वजं समलयध्वजम् ।। ११७&lt;br&gt;&#xA;मुक्ताफलध्वजं चेन्द्रः पारिजातमयीः स्रजः ।&lt;br&gt;&#xA;दत्त्वा सदिव्यमुकुटाः संमान्य प्राहिणोद्गृहम् ।। ११८&lt;br&gt;&#xA;ते चागत्यात्र भूलोके पाताले च गतागतम् ।&lt;br&gt;&#xA;कुर्वाणाश्चक्रिरे राज्यं नृदेवा लोकयोर्द्वयोः ।। ११९&lt;br&gt;&#xA;ततो मेरुध्वजो मुक्ताफलध्वजमुवाच सः ।&lt;br&gt;&#xA;विजिताः शत्रवः पुत्र युवानौ भ्रातरौ युवाम् ।। १२०&lt;br&gt;&#xA;स्वाधीना राजकन्याश्च मया ताश्च गवेषिताः ।&lt;br&gt;&#xA;वर्तन्ते प्राप्तकालस्तत्क्रियतां दारसंग्रहः ।। १२१&lt;br&gt;&#xA;इति पित्रोदितेऽवादीत्सोऽथ मुक्ताफलध्वजः ।&lt;br&gt;&#xA;न मे परिणये तात मनस्तावत्प्रवर्तते ।। १,२२&lt;br&gt;&#xA;अहं तपश्चरिष्यामि संप्रत्याराधितुं हरम् ।&lt;br&gt;&#xA;एष वत्सस्तु कुरुतां विवाहं मलयध्वजः ।। १२३&lt;br&gt;&#xA;एतच्छ्रुत्वैव मलयध्वजस्तं सोऽनुजोऽब्रवीत् ।&lt;br&gt;&#xA;विवाहो मम युक्तः किमार्य त्वय्यपरिग्रहे ।। १२४&lt;br&gt;&#xA;राज्यं वा त्वय्यराज्यस्थे तव मार्गानुगो ह्यहम् ।&lt;br&gt;&#xA;इत्युक्ते तेन मलयध्वजेनोवाच भूपतिः ।। १२५&lt;br&gt;&#xA;मेरुध्वजस्तं तनयं ज्येष्ठं मुक्ताफलध्वजम् ।&lt;br&gt;&#xA;युक्तमेवामुना तावदनुजेन तवोदितम् ।। १२६&lt;br&gt;&#xA;त्वं त्वयुक्तं वदस्येतन्नव एवात्र यौवने ।&lt;br&gt;&#xA;को नाम कालस्तपसो भोगकालो ह्ययं तव ।। १२७&lt;br&gt;&#xA;तदकालोचितः पुत्र मुच्यतामेष दुर्ग्रहः ।&lt;br&gt;&#xA;इति तेनोच्यमानोऽपि राज्ञा ज्येष्ठः सुतोऽत्र च ।। १२८&lt;br&gt;&#xA;नाङ्गीचक्रे यदा संप्रत्युद्वाहं निश्चयेन सः ।&lt;br&gt;&#xA;तदा स नृपतिस्तूष्णीं तस्थौ कालं प्रतीक्षितुम् ।। १२९&lt;br&gt;&#xA;अत्रान्तरे च पाताले भार्यां त्रैलोक्यमालिनः ।&lt;br&gt;&#xA;स्वयंप्रभामूचतुस्तां तपःस्थे ते स्वकन्यके ।। १३०&lt;br&gt;&#xA;आवयोरम्ब सप्ताष्टवर्षयोः संयतः पिता ।&lt;br&gt;&#xA;राज्यभ्रंशश्च संवृत्तः कस्मादकृतपुण्ययोः ।। १३१&lt;br&gt;&#xA;अष्टमं वर्षमेतच्च तपस्यन्त्योर्न नौ हरः ।&lt;br&gt;&#xA;प्रसीदति न तातोऽयं मुच्यतेऽद्यापि बन्धनात् ।। १३२&lt;br&gt;&#xA;तद्यावदावयोर्न स्याद्रिपोः परिभवोऽथवा ।&lt;br&gt;&#xA;निर्लक्षणामिमां तावदनले जुहुवुस्तनुम् ।। १३३&lt;br&gt;&#xA;इत्युक्ता दुहितृभ्यां सा जगादैवं स्वयंप्रभा ।&lt;br&gt;&#xA;पुत्र्यौ प्रतीक्ष्यतां तावदुदयी ह्यस्ति नः पुनः ।। १३४&lt;br&gt;&#xA;तपःस्थितां हि मां स्वप्ने जाने देवोऽब्रवीच्छिवः ।&lt;br&gt;&#xA;वत्से कुर्या धृतिं राज्यं पुनः प्राप्स्यति ते पतिः ।। १३५&lt;br&gt;&#xA;मुक्ताफलध्वजश्चैष तथैव मलयध्वजः ।&lt;br&gt;&#xA;दुहित्रोस्तव भर्तारौ राजपुत्रौ भविष्यतः ।। १३६&lt;br&gt;&#xA;मानुषाविति मा चैतौ विज्ञासीरेतयोर्यतः ।&lt;br&gt;&#xA;एको विद्याधरवरो द्वितीयो मामको गणः ।। १३७&lt;br&gt;&#xA;इत्यादिष्टेश्वरेणाहं प्रबुद्धा रजनीक्षये ।&lt;br&gt;&#xA;इत्याशयैतया चैष सोढः क्लेशो महान्मया ।। १३८&lt;br&gt;&#xA;तस्मादावेदयाम्येतदर्थं युष्मत्पितुः प्रभोः ।&lt;br&gt;&#xA;तदिच्छया यतिष्ये च युष्मदुद्वाहसिद्धये ।। १३९&lt;br&gt;&#xA;एवमाश्वास्य सा राज्ञी कन्यके स्वे स्वयंप्रभा ।&lt;br&gt;&#xA;उवाचेन्दुमतीं नाम वृद्धामन्तःपुरस्त्रियम् ।। १४०&lt;br&gt;&#xA;आर्यपुत्रस्य निकटं श्वेतशैलगुहां व्रज ।&lt;br&gt;&#xA;निपत्य पादयोस्तं च विज्ञापय गिरा मम ।। १४१&lt;br&gt;&#xA;निर्मितास्मि महाराज धात्रान्येनैव दारुणा ।&lt;br&gt;&#xA;त्वद्वियोगाग्निनाद्यापि न दह्ये ज्वलतापि या ।। १४२&lt;br&gt;&#xA;आत्मा तु न मया त्यक्तः पुनस्त्वद्दर्शनाशया ।&lt;br&gt;&#xA;इत्युक्त्वा मामकं शार्वं स्वप्नादेशं निवेदयेः ।। १४३&lt;br&gt;&#xA;ततः कन्याविवाहार्थं पृच्छेस्तं यच्च वक्ष्यति ।&lt;br&gt;&#xA;तत्त्वयागत्य मे वाच्यं विधास्येऽहं तथाविधम् ।। १४४&lt;br&gt;&#xA;इत्युक्त्वेन्दुमतीं तां सा प्रैषयत्सापि निर्गता ।&lt;br&gt;&#xA;पातालात्प्राप तच्छैलगुहाद्वारं सुरक्षितम् ।। १४५&lt;br&gt;&#xA;रक्षिणोऽभ्यर्थ्य तत्रान्तः प्रविश्यालोक्य संयतम् ।&lt;br&gt;&#xA;त्रैलोक्यमालिनं तं सा साश्रुर्जग्राह पादयोः ।। १४६&lt;br&gt;&#xA;तत्पृष्टकुशला तच्च शनैस्तस्मै शशंस सा ।&lt;br&gt;&#xA;कृत्स्नं स्वभार्यासंदेशं ततो राजा जगाद सः ।। १४७&lt;br&gt;&#xA;यः प्रोक्तो राज्यलाभो नः शर्वेणास्तु तथैव सः ।&lt;br&gt;&#xA;मेरुध्वजस्यात्मजयोः कन्यादाने तु का कथा ।। १४८&lt;br&gt;&#xA;इहैवाहं विपद्येय न तु दद्यां निजात्मजे ।&lt;br&gt;&#xA;शत्रुभ्यां मानुषाभ्यां च संयतः सन्नुपायनम् ।। १४९&lt;br&gt;&#xA;इत्युक्त्वेन्दुमती राज्ञा प्रेषिता तेन सा ततः ।&lt;br&gt;&#xA;एत्य स्वयंप्रभायै तत्तत्पत्न्यै तद्वचोऽभ्यधात् ।। १५०&lt;br&gt;&#xA;श्रुत्वा ततस्ते त्रैलोक्यप्रभात्रिभुवनप्रभे ।&lt;br&gt;&#xA;दैत्येन्द्रकन्ये जननीमूचतुस्तां स्वयंप्रभाम् ।। १५१&lt;br&gt;&#xA;आवयोर्यौवनभयादग्निरेवाधुना गतिः ।&lt;br&gt;&#xA;तदम्बास्यां चतुर्दश्यां तत्प्रवेशं विदध्वहे ।। १५२&lt;br&gt;&#xA;कृतनिश्चययोरेवं तयोः साप्यकरोत्तदा ।&lt;br&gt;&#xA;निश्चयं मरणायैव तन्माता सपरिच्छदा ।। १५३&lt;br&gt;&#xA;प्राप्तायां च चतुर्दश्यां ताः पापरिपुनामनि ।&lt;br&gt;&#xA;तीर्थे सर्वाश्चिताश्चक्रुरर्चित्वा हाटकेश्वरम् ।। १५४&lt;br&gt;&#xA;तावन्मेरुध्वजो राजा तिथौ तस्यां सपुत्रकः ।&lt;br&gt;&#xA;सभार्यश्चाययौ तावद्धाटकेश्वरमर्चितुम् ।। १५५&lt;br&gt;&#xA;स पापरिपुतीर्थं तत्स्नानार्थं सानुगो व्रजन् ।&lt;br&gt;&#xA;दूराद्ददर्श तत्तीरे वनान्तर्धूममुद्गतम् ।। १५६&lt;br&gt;&#xA;धूमोद्गमः कुतोऽत्रेति पृच्छन्तं तं च भूपतिम् ।&lt;br&gt;&#xA;ऊचुः सङ्ग्रामसिंहाद्याः पातालाधिकृता निजाः ।। १५७&lt;br&gt;&#xA;त्रैलोक्यमालिनो भार्या महाराज स्वयंप्रभा ।&lt;br&gt;&#xA;दुहितृभ्यां कुमारीभ्यां सहात्र तपसि स्थिता ।। १५८&lt;br&gt;&#xA;नूनं ता अग्निकार्यादि किंचिदत्राद्य कुर्वते ।&lt;br&gt;&#xA;यदि वातितपःखिन्नाः कुर्वन्त्यग्निप्रवेशनम् ।। १५९&lt;br&gt;&#xA;तच्छ्रुत्वा सह पुत्राभ्यां पत्न्या तैश्चाधिकारिभिः ।&lt;br&gt;&#xA;द्रष्टुं स राजा तत्रागान्निषिद्धान्यपरिच्छदः ।। १६०&lt;br&gt;&#xA;ददर्श चात्र प्रच्छन्नः स्थितस्ते दैत्यकन्यके ।&lt;br&gt;&#xA;समातृके पूजयन्त्यौ सुसमिद्धं चितानलम् ।। १६१&lt;br&gt;&#xA;मुखलावण्यसंदोहनिःस्यन्दैर्दिक्षु सर्वतः ।&lt;br&gt;&#xA;चन्द्रबिम्बशतानीव रचयन्त्यौ रसातले ।। १६२&lt;br&gt;&#xA;लोलहाराम्बुपूराभ्यां कामस्येवाभिषेचनम् ।&lt;br&gt;&#xA;कुचकाञ्चनकुम्भाभ्यां कुर्वत्यौ त्रिजगज्जये ।। १६३&lt;br&gt;&#xA;बिभ्राणे जघनाभोगं विपुलं बद्धमेखलम् ।&lt;br&gt;&#xA;नक्षत्रमालाङ्कमिव स्मरद्विपशिरःस्थलम् ।। १६४&lt;br&gt;&#xA;वहन्त्यौ केशपाशौ च पन्नगाविव निर्मितौ ।&lt;br&gt;&#xA;धात्रा लावण्यसर्वस्वनिधानं रक्षितुं तयोः ।। १६५&lt;br&gt;&#xA;दृष्ट्वा ते चिन्तयामास स राजा जातविस्मयः ।&lt;br&gt;&#xA;अहो विश्वसृजः सृष्टिर्लसन्नवनवाद्भुता ।। १६६&lt;br&gt;&#xA;तदेतयोर्न रम्भापि नोर्वशी न तिलोत्तमा ।&lt;br&gt;&#xA;रूपे भजति तुल्यत्वमसुराधिपकन्ययोः ।। १६७&lt;br&gt;&#xA;इति चिन्तयतस्तस्य राज्ञः सा दैत्यकन्यका ।&lt;br&gt;&#xA;ज्येष्ठार्चयित्वा त्रैलोक्यप्रभा वह्निं व्यजिज्ञपत् ।। १६८&lt;br&gt;&#xA;उक्तः स्वप्नहरादेशो यतः प्रभृति मेऽम्बया ।&lt;br&gt;&#xA;ततः प्रभृति बद्धैव भर्तृबुद्धिर्यतो मया ।। १६९&lt;br&gt;&#xA;तस्मिन्गुणनिधौ राजपुत्रे मुक्ताफलध्वजे ।&lt;br&gt;&#xA;तत्स एव पतिर्भूयाद्भगवन्मेऽन्यजन्मनि ।। १७०&lt;br&gt;&#xA;इह जन्मनि तातेन संयतस्थेन मानिना ।&lt;br&gt;&#xA;दित्सिताप्यम्बया तस्मै दातुं नाङ्गीकृतास्मि यत् ।। १७१&lt;br&gt;&#xA;तच्छ्रुत्वा तद्वदेवात्र सापि त्रिभुवनप्रभा ।&lt;br&gt;&#xA;वव्रे हुताशान्मलयध्वजं जन्मान्तरे पतिम् ।। १७२&lt;br&gt;&#xA;ततो मेरुध्वजो राजा स तच्छ्रवणहर्षुलः ।&lt;br&gt;&#xA;तद्भार्या च महादेवी परस्परमवोचताम् ।। १७३&lt;br&gt;&#xA;प्राप्नुयातामिमे भार्ये यद्यस्मत्तनयाविभौ ।&lt;br&gt;&#xA;तदेताभ्यामवाप्तं स्याल्लोकद्वयजयात्फलम् ।। १७४&lt;br&gt;&#xA;तद्यावदस्मिन्ननले नात्मानं क्षिपतः क्षणम् ।&lt;br&gt;&#xA;तावत्किं नोपसृत्यैते वारयामः समातृके ।। १७५&lt;br&gt;&#xA;एवं देव्या सहालोच्य राजावोचदुपेत्य ताः ।&lt;br&gt;&#xA;मा कार्ष्ट साहसं दुःखं शमयिष्याम्यहं हि वः ।। १७६&lt;br&gt;&#xA;श्रुत्वैतच्छ्रोत्रपीयूषवर्षाभं भूपतेर्वचः ।&lt;br&gt;&#xA;दृष्ट्वा च तं ताः सकलाः प्रणेमुरसुराङ्गनाः ।। १७७&lt;br&gt;&#xA;पश्यन्त्योऽपि वयं पूर्वं मायाच्छन्ना न लक्षिताः ।&lt;br&gt;&#xA;लोकद्वयेश्वरेणेह दृष्टाः स्मोऽद्य पुनस्त्वया ।। १७८&lt;br&gt;&#xA;त्वद्दृष्टानां च दुःखान्तो भवत्येवाचिरेण नः ।&lt;br&gt;&#xA;किं पुनः स्वगिरा दत्ते देवेनाभ्यर्थिते वरे ।। १७९&lt;br&gt;&#xA;तद्गृहीतार्घ्यपाद्यादि कृतासनपरिग्रहाः ।&lt;br&gt;&#xA;भवन्तो हि जगत्पूज्या अयं चास्माकमाश्रमः ।। १८०&lt;br&gt;&#xA;इति स्वयंप्रभामुक्तवतीमाह हसन्नृपः ।&lt;br&gt;&#xA;जामातृभ्यां त्वयैताभ्यां पाद्यार्घ्यं दीयतामिति ।। १८१&lt;br&gt;&#xA;ततः स्वयंप्रभावादीत्तदेताभ्यां वृषध्वजः ।&lt;br&gt;&#xA;देवो दापयितार्घादि युष्माभिस्त्वद्य गृह्यताम् ।। १८२&lt;br&gt;&#xA;मेरुध्वजो जगादाथ सर्वमात्तमिदं मया ।&lt;br&gt;&#xA;यूयं च मरणोद्योगान्निवर्तध्वमितोऽधुना ।। १८३&lt;br&gt;&#xA;प्रविश्य तिष्ठतैकस्मिन्स्वपुरे सर्वकामदे ।&lt;br&gt;&#xA;ततोऽहमेव ज्ञास्यामि यथा वः कुशलं भवेत् ।। १८४&lt;br&gt;&#xA;इत्युक्तवन्तं राजानः सा जगाद स्वयंप्रभा ।&lt;br&gt;&#xA;देवादेशान्निवृत्ताः स्मः शरीरत्यागनिश्चयात् ।। १८५&lt;br&gt;&#xA;कारास्थे तु प्रभौ युक्ता कथं नः स्वगृहस्थितिः ।&lt;br&gt;&#xA;तदिहैव वयं तावत्तिष्ठामो देव संप्रति ।। १८६&lt;br&gt;&#xA;यावद्देवः स्वयं दत्तं वरं नः पालयिष्यति ।&lt;br&gt;&#xA;ससुतामात्यमस्माकं मोचयिष्यति च प्रभुम् ।। १८७&lt;br&gt;&#xA;मुक्तस्त्वदधिकारी सन्स च राज्यं करिष्यति ।&lt;br&gt;&#xA;अर्पयिष्यति राज्यं च तुभ्यमेव त्वदिच्छया ।। १८८&lt;br&gt;&#xA;समयप्रतिबन्धं च स करिष्यति तादृशम् ।&lt;br&gt;&#xA;अन्तरस्था वयं चात्र सह पातालवासिभिः ।। १८९&lt;br&gt;&#xA;पातालेभ्योऽस्मदीयानि रत्नानि स्वीकुरुष्व च ।&lt;br&gt;&#xA;एवमुक्तवतीं तां स राजा मेरुध्वजोऽब्रवीत् ।। १९०&lt;br&gt;&#xA;विज्ञास्याम्यहमेवैतत्स्मर्तव्यं स्ववचस्तु वः ।&lt;br&gt;&#xA;इत्युक्त्वा स नृपः स्नात्वा हाटकेशमपूजयत् ।। १९१&lt;br&gt;&#xA;दैत्यराजसुते ते च तयोरेवं स्वदृष्टयोः ।&lt;br&gt;&#xA;तत्पुत्रयोस्तदेकाग्रगतचित्ते बभूवतुः ।। १९२&lt;br&gt;&#xA;अथ स रसातलनिलयैर्निखिलैस्त्रैलोक्यमालिनो मुक्तिम् ।&lt;br&gt;&#xA;प्रणिपत्य याच्यमानो राजा मेरुध्वजः सुकृती ।। १९३&lt;br&gt;&#xA;छत्रैः स्वयशःशुभ्रैः स्थगयन्नाशाः सदारसुतभृत्यः ।&lt;br&gt;&#xA;निर्गत्यासुरलोकात्तस्मादागान्निजं नगरम् ।। १९४&lt;br&gt;&#xA;तत्रास्य पुत्रो मलयध्वजस्तां कनीयसीं दानवराजपुत्रीम् ।&lt;br&gt;&#xA;ध्यायन्ननिद्रोऽपि निमीलिताक्षः स्मरज्वरार्तो रजनीं निनाय ।। १९५&lt;br&gt;&#xA;स धैर्यजलधिस्तु तामपि विचिन्त्य मुक्ताफल-&lt;br&gt;&#xA;ध्वजोऽसुरपतेः सुतां दृढनिबद्धभावां युवा ।&lt;br&gt;&#xA;मुनीन्द्रमनसामपि स्मरविकारदां ज्यायसीं&lt;br&gt;&#xA;पुरार्थितवरो मुनेर्न खलु चुक्षुभे चेतसा ।। १९६&lt;br&gt;&#xA;मेरुध्वजस्तु तमवेत्य सुतं निषिद्धदारक्रियं स्मरवशं मलयध्वजं च ।&lt;br&gt;&#xA;कन्याप्रदानविमुखं च महासुरं तमासीदुपायघटनाकुलचित्तवृत्तिः ।। १९७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे पद्मावतीलम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/17/006/</guid>
      <description>&lt;p&gt;ततो मेरुध्वजो राजा तं तथा मलयध्वजम् ।&lt;br&gt;&#xA;पश्यन्स्मरज्वराक्रान्तं देवीं स्वामेवमब्रवीत् ।। १&lt;br&gt;&#xA;पातालदृष्टे त्रैलोक्यमालिनस्ते सुते न चेत् ।&lt;br&gt;&#xA;भार्ये मत्पुत्रयोः स्यातां तन्मया किं कृतं भवेत् ।। २&lt;br&gt;&#xA;तयोः कनिष्ठां च विना पुत्रो मे मलयध्वजः ।&lt;br&gt;&#xA;लज्जानिगूढकामाग्निः पुटपाकेन पच्यते ।। ३&lt;br&gt;&#xA;तदर्थं च मयाद्यापि मोक्षस्त्रैलोक्यमालिनः ।&lt;br&gt;&#xA;प्रतिश्रुतोऽपि तत्पत्न्यै सत्वरं न विधीयते ।। ४&lt;br&gt;&#xA;बन्धमुक्तो दुहितरावसुरत्वाभिमानतः ।&lt;br&gt;&#xA;पुत्राभ्यां मानुषाभ्यां मे स दद्यान्नहि जातुचित् ।। ५&lt;br&gt;&#xA;तदेतमर्थं सान्त्वेन ब्रूमस्तस्याधुना वरम् ।&lt;br&gt;&#xA;इत्यालोच्य समं देव्या स प्रतीहारमादिशत् ।। ६&lt;br&gt;&#xA;श्वेतशैलगुहां गत्वा प्रीत्या मद्वचनेन तम् ।&lt;br&gt;&#xA;त्रैलोक्यमालिनं ब्रूहि दैत्येन्द्रं संयतस्थितम् ।। ७&lt;br&gt;&#xA;दैवयोगादिह क्लिष्टा यूयं दैत्यपते चिरम् ।&lt;br&gt;&#xA;तदिदानीं मम वचः कृत्वा क्लेशं शमं नय ।। ८&lt;br&gt;&#xA;देहि दृष्ट्यानुरागिण्यौ मत्सुताभ्यां स्वकन्यके ।&lt;br&gt;&#xA;इतो मुक्तः स्वराज्यं च विहितप्रत्ययः कुरु ।। ९&lt;br&gt;&#xA;इत्युक्त्वा प्रेषितो राज्ञा गत्वा तत्र गुहान्तरे ।&lt;br&gt;&#xA;दैत्येन्द्रायाब्रवीत्तस्मै क्षत्ता राजवचः स तत् ।। १०&lt;br&gt;&#xA;मानुषाभ्यामहं कन्ये न दास्यामीति तेन च ।&lt;br&gt;&#xA;प्रत्युक्तः स तथैवेत्य क्षत्ता राजानमभ्यधात् ।। ११&lt;br&gt;&#xA;अथोपायं विचिन्वाने तस्मिन्मेरुध्वजे नृपे ।&lt;br&gt;&#xA;दिवसेषु च यातेषु विज्ञाततदुदन्तया ।। १२&lt;br&gt;&#xA;पातालात्प्रेषिता भूयः सा स्वयंप्रभया तया ।&lt;br&gt;&#xA;आगादिन्दुमती तत्र दूती संदेशहारिणी ।। १३&lt;br&gt;&#xA;सा चागत्य प्रतीहार्या मुखेनावेदितात्मका ।&lt;br&gt;&#xA;प्रविवेश महादेव्या निकटं तत्कृतादरा ।। १४&lt;br&gt;&#xA;प्रणिपत्याब्रवीत्तां च देवि देवी स्वयंप्रभा ।&lt;br&gt;&#xA;विज्ञापयति किं वस्तद्विस्मृतं वचनं निजम् ।। १४&lt;br&gt;&#xA;अब्धयः कुलशैलाश्च भवन्ति प्रलयेऽन्यथा ।&lt;br&gt;&#xA;भवादृशां तु वचनं न तदाप्यन्यथा भवेत् ।। १६&lt;br&gt;&#xA;यद्यप्युपगतं नास्मत्स्वामिना कन्यकार्पणम् ।&lt;br&gt;&#xA;तत्स बद्धो दुहितरौ कथं दद्यादुपायनम् ।। १७&lt;br&gt;&#xA;औचित्येनोपकाराय युष्माभिश्चेत्स मुच्यते ।&lt;br&gt;&#xA;तन्निश्चितं सुतादानात्कुर्याद्वः प्रत्युपक्रियाम् ।। १८&lt;br&gt;&#xA;सकन्यापि त्यजेत्प्राणानन्यथा सा स्वयंप्रभा ।&lt;br&gt;&#xA;तेन न स्यात्सुताप्राप्तिर्न च वः सत्यपालनम् ।। १९&lt;br&gt;&#xA;तत्कुरुष्व तथा देवि समयप्रत्ययादिना ।&lt;br&gt;&#xA;यथा राजा विमुञ्चेत्तं प्रभुं नः सर्वसिद्धये ।। २०&lt;br&gt;&#xA;स्वयंप्रभाविसृष्टं च गृहाणेदं विभूषणम् ।&lt;br&gt;&#xA;दिव्यैस्तैस्तैश्चितं रत्नैः खेचरत्वादिदायिभिः ।। २१&lt;br&gt;&#xA;एवमुक्तवतीमिन्दुमतीं राज्ञी जगाद सा ।&lt;br&gt;&#xA;दुःखितायाः कथं तस्या मयैतद्गुह्यतामिति ।। २२&lt;br&gt;&#xA;अगृहीते त्वयैतस्मिन्नस्माकमधृतिर्भवेत् ।&lt;br&gt;&#xA;गृहीते तु निजं दुःखं शान्तं मन्यामहे वयम् ।। २३&lt;br&gt;&#xA;इतीन्दुमत्या राज्ञी सा तया यत्नेन बोधिता ।&lt;br&gt;&#xA;आश्वासहेतोस्तस्यास्तद्रत्नाभरणमग्रहीत् ।। २४&lt;br&gt;&#xA;इहैव तावत्तिष्ठार्ये राजा यावदुपैष्यति ।&lt;br&gt;&#xA;इत्युक्त्वा तां च तत्रैव राज्ञी स्थापयति स्म सा ।। २५&lt;br&gt;&#xA;तावत्स राजा तत्रागादुत्थायेन्दुमती च सा ।&lt;br&gt;&#xA;राज्ञीनिवेदिता भूपं प्रणनाम तदादृता ।। २६&lt;br&gt;&#xA;स्वयंप्रभावितीर्णं च चूडारत्नं समर्पयत् ।&lt;br&gt;&#xA;विषरक्षोजरारोगहरं तस्मै नृपाय सा ।। २७&lt;br&gt;&#xA;स्वसत्यमनुपाल्यैतद्ग्रहीष्यामीति वादिनम् ।&lt;br&gt;&#xA;नृपमिन्दुमती सा तमेवं प्रौढा व्यजिज्ञपत् ।। २८&lt;br&gt;&#xA;देवेन प्रतिपन्नं चेत्सत्यं पालितमेव तत् ।&lt;br&gt;&#xA;अस्मिन्गृहीते त्वस्माकमाश्वासः सुतरां भवेत् ।। २९&lt;br&gt;&#xA;एवं तयोक्ते साधूक्तमित्युक्त्वैवास्य भूपतेः ।&lt;br&gt;&#xA;चूडारत्नं तदादाय राज्ञी मूर्ध्नि बबन्ध सा ।। ३०&lt;br&gt;&#xA;ततः स्वयंप्रभावाक्यं यथा राज्ञ्यै निवेदितम् ।&lt;br&gt;&#xA;तथा शशंस सा राज्ञे तस्मायिन्दुमती पुनः ।। ३१&lt;br&gt;&#xA;ततो राज्ञ्या तथैवोक्तोऽवादीदिन्दुमती नृपः ।&lt;br&gt;&#xA;इहैवाद्य प्रतीक्षस्व प्रातर्वक्ष्याम्यहं तव ।। ३२&lt;br&gt;&#xA;इत्युक्त्वा तां निशां नीत्वा प्रातराहूय मन्त्रिणः ।&lt;br&gt;&#xA;स तामिन्दुमतीमेवं राजा मेरुध्वजोऽब्रवीत् ।। ३३&lt;br&gt;&#xA;एभिर्मन्मन्त्रिभिः साकं राज्ञे त्रैलोक्यमालिने ।&lt;br&gt;&#xA;आवेद्य गत्वा पातालादानयासुरयोषितः ।। ३४&lt;br&gt;&#xA;स्वयंप्रभाद्याः सर्वांश्च मुख्यान्पातालवासिनः ।&lt;br&gt;&#xA;हाटकेश्वरसंबन्धि मुद्रितं कोषवारि च ।। ३५&lt;br&gt;&#xA;अस्मद्वशे वर्तितव्यं नित्यं त्रैलोक्यमालिना ।&lt;br&gt;&#xA;सभृत्यबन्धुना भाव्यं नागैश्चासस्यघातिभिः ।। ३६&lt;br&gt;&#xA;अत्रार्थे भर्तृचरणान्स्पृष्ट्वा मन्मन्त्रिसंनिधौ ।&lt;br&gt;&#xA;स्वयंप्रभाद्याः शपथैरन्तरस्था भवन्तु नः ।। ३७&lt;br&gt;&#xA;पातालवासिनः सन्तु तद्वत्प्रतिभुवोऽखिलाः ।&lt;br&gt;&#xA;अपत्यानि च सर्वेऽपि स्थापयन्तु सराजकाः ।। ३८&lt;br&gt;&#xA;सराजकाश्च लिखितं कुर्वन्तु निखिला अपि ।&lt;br&gt;&#xA;हाटकेश्वरसर्वाङ्गवारिकोषं पिबन्तु च ।। ३९&lt;br&gt;&#xA;ततो मोक्ष्याम्यहं कारागृहात्त्रैलोक्यमालिनम् ।&lt;br&gt;&#xA;इत्युक्त्वेन्दुमतीं राजा सामात्या विससर्ज सः ।। ४०&lt;br&gt;&#xA;सा गत्वा मन्त्रिसहितां प्रोच्य त्रैलोक्यमालिने ।&lt;br&gt;&#xA;तच्छ्रद्धिता तथैवेन्दुमती पातालमाविशत् ।। ४१&lt;br&gt;&#xA;स्वयंप्रभादीनानीय कोषवारि च सा ततः ।&lt;br&gt;&#xA;राजोक्तं तदमात्याग्रे सर्वान्सर्वमकारयत् ।। ४२&lt;br&gt;&#xA;विहितप्रत्ययं तं च मुमोच सपरिच्छदम् ।&lt;br&gt;&#xA;त्रैलोक्यमालिनं मेरुध्वजः कारागृहान्नृपः ।। ४३&lt;br&gt;&#xA;आनीय च गृहं सम्यक्संमान्य सपरिग्रहम् ।&lt;br&gt;&#xA;स्वीकृतासुररत्नौघः स्वराज्ये विससर्ज तम् ।। ४४&lt;br&gt;&#xA;सोऽपि त्रैलोक्यमाली स्वं पुनरेत्य रसातलम् ।&lt;br&gt;&#xA;प्राप्तराज्यो ननन्द स्वैः सहितो भृत्यबान्धवैः ।। ४५&lt;br&gt;&#xA;मेरुध्वजश्च पातालप्रभवैरर्थसंचयैः ।&lt;br&gt;&#xA;पृथिवीं पूरयामास प्रावृड्घन इवाम्बुभिः ।। ४६&lt;br&gt;&#xA;अथ त्रैलोक्यमाली स संमन्त्र्य निजभार्यया ।&lt;br&gt;&#xA;कन्यारत्नद्वयं दित्सुस्तत्सुताभ्यां स्ववेश्मनि ।। ४७&lt;br&gt;&#xA;नृपं मेरुध्वजं नेतुं तं निमन्त्र्य सबान्धवम् ।&lt;br&gt;&#xA;स्मृतोपकारो दैत्येन्द्रः पातालात्स्वयमाययौ ।। ४८&lt;br&gt;&#xA;आगत्य तं च राजानं कृतातिथ्यमुवाच सः ।&lt;br&gt;&#xA;युष्माभिर्नातिनिर्वृत्या तदा दृष्टं रसातलम् ।। ४९&lt;br&gt;&#xA;परिचर्यापरेष्वस्मास्विदानीमेत्य दृश्यताम् ।&lt;br&gt;&#xA;कन्यारत्ने मदीये च गृह्येतां सुतयोः कृते ।। ५०&lt;br&gt;&#xA;इत्युक्तेऽसुरराजेन तेन मेरुध्वजोऽथ सः ।&lt;br&gt;&#xA;तत्रैवानाययामास भार्यां पुत्रौ च तावुभौ ।। ५१&lt;br&gt;&#xA;तेभ्योऽसुरेन्द्रवाक्यं तत्कन्यादानान्तमब्रवीत् ।&lt;br&gt;&#xA;ततो जगाद तं ज्येष्ठः पुत्रो मुक्ताफलध्वजः ।। ५२&lt;br&gt;&#xA;विवाहं न करिष्येऽहमनाराधितशंकरः ।&lt;br&gt;&#xA;उक्तं मया प्राक्क्षन्तव्यमेतस्मान्मेऽपराधतः ।। ५३&lt;br&gt;&#xA;मयि प्रयाते भवनं करोतु मलयध्वजः ।&lt;br&gt;&#xA;विना पातालकन्यां तां नाख्येवास्य हि निर्वृतिः ।। ५४&lt;br&gt;&#xA;तच्छ्रुत्वा स कनीयांस्तमवादीन्न त्वयि स्थिते ।&lt;br&gt;&#xA;अयशस्यमधर्म्यं च करोम्यार्याहमीदृशम् ।। ५५&lt;br&gt;&#xA;ततो मेरुध्वजे राज्ञि प्रयत्नाद्बोधयत्यपि ।&lt;br&gt;&#xA;मुक्ताफलध्वजो नैच्छत्स्वविवाहक्रियां यदा ।। ५६&lt;br&gt;&#xA;तदा त्रैलोक्यमाली तं खिन्नमामन्त्र्य भूपतिम् ।&lt;br&gt;&#xA;ययौ स्वमेव पातालं सानुगः स यथागतम् ।। ५७&lt;br&gt;&#xA;तत्र वृत्तान्तमावेद्य भार्यां पुत्रं च सोऽभ्यधात् ।&lt;br&gt;&#xA;न्यक्कारैकपरोऽस्माकं कीदृशः पश्यतं विधिः ।। ५८&lt;br&gt;&#xA;मानुषौ नाद्य गृह्णीतः कन्ये मे प्रार्थितावपि ।&lt;br&gt;&#xA;पूर्वं ये प्रार्थिते ताभ्यां दातुं नाङ्गीकृते मया ।। ५९&lt;br&gt;&#xA;तच्छ्रुत्वा तौ जगदतुः को जानाति कथं विधेः ।&lt;br&gt;&#xA;चेतस्येतत्स्थितं किं हि शांभवं स्याद्वचोऽन्यथा ।। ६०&lt;br&gt;&#xA;इत्यादि तेषां वदतां बुद्ध्वा ते तत्र चक्रतुः ।&lt;br&gt;&#xA;कन्ये प्रतिज्ञां त्रैलोक्यप्रभात्रिभुवनप्रभे ।। ६१&lt;br&gt;&#xA;द्वादशाहं निराहारस्थितयोरावयोर्यदि ।&lt;br&gt;&#xA;देवो विवाहसंपत्तिप्रसादं न करिष्यति ।। ६२&lt;br&gt;&#xA;ततश्च कार्यमावाभ्यां सहैवाग्निप्रवेशनम् ।&lt;br&gt;&#xA;न तु धार्यं निकारार्थं वृत्त्यर्थं वा शरीरकम् ।। ६३&lt;br&gt;&#xA;एवं नियम्य देवस्य पुरतस्तस्थतुश्च ते ।&lt;br&gt;&#xA;निराहारे जपध्यानपरे दैत्येन्द्रकन्यके ।। ६४&lt;br&gt;&#xA;तद्बुद्ध्वा च तयोर्माता पिता च दितिजेश्वरः ।&lt;/p&gt;</description>
    </item>
  </channel>
</rss>
