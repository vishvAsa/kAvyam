<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१६ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/</link>
    <description>Recent content in &#43;१६ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/001/</guid>
      <description>&lt;p&gt;इदं गुरुगिरीन्द्रजाप्रणयमन्दरान्दोलना-&lt;br&gt;&#xA;त्पुरा किल कथामृतं हरमुखाम्बुधेरुद्गतम् ।&lt;br&gt;&#xA;प्रसह्य रसयन्ति ये विगतविघ्नलब्धर्द्धयो&lt;br&gt;&#xA;धुरं दधति वैबुधीं भुवि भवप्रसादेन ते ।।&lt;br&gt;&#xA;प्रथमस्तरङ्गः&lt;br&gt;&#xA;पातु वस्ताण्डवोड्डीनगण्डसिन्दूरमण्डनः ।&lt;br&gt;&#xA;वान्तामिपीतप्रत्यूहप्रताप इव विघ्नजित् ।। १&lt;br&gt;&#xA;एवं तस्मिन्नृषभके पर्वते तस्य तिष्ठतः ।&lt;br&gt;&#xA;नरवाहनदत्तस्य सभार्यस्य समन्त्रिणः ।। २&lt;br&gt;&#xA;प्राप्य विद्याधराधीशचक्रवर्तिश्रियं पराम् ।&lt;br&gt;&#xA;भुञ्जानस्याययौ पुष्णन्सुखानि मधुरेकदा ।। ३&lt;br&gt;&#xA;प्रससाद चिराच्चारु चन्द्रिका मृगलक्ष्मणः ।&lt;br&gt;&#xA;नवीनशाद्वलाश्लिष्टा सस्वेदाभूद्वसुंधरा ।। ४&lt;br&gt;&#xA;आसन्नालिङ्ग्यमानाश्च मुहुर्मलयमारुतैः ।&lt;br&gt;&#xA;कम्पाकुलाः कण्टकिताः सरसा वानराजयः ।। ५&lt;br&gt;&#xA;पुष्पचापप्रतीहारश्चूतयष्टिं विलोकयन् ।&lt;br&gt;&#xA;क्वणन्मानवतीमानं निषिषेवेव कोकिलः ।। ६&lt;br&gt;&#xA;निष्पेतुः पुष्पवल्लीभ्यः सशब्दा भृङ्गराजयः ।&lt;br&gt;&#xA;मारवीरधनुर्मुक्ता इव नाराचपङ्क्तयः ।। ७&lt;br&gt;&#xA;एवं मधुप्रवृत्तिं तां तदा वीक्ष्य व्यजिज्ञपन् ।&lt;br&gt;&#xA;नरवाहनदत्तं तं सचिवा गोमुखादयः ।। ८&lt;br&gt;&#xA;देव पश्यान्य एवायं जातः पुष्पमयोऽधुना ।&lt;br&gt;&#xA;ऋषभाद्रिर्मधूत्कुल्लकाननालीनिरन्तरः ।। ९&lt;br&gt;&#xA;अन्योन्यघट्टितैः पुष्पैः कांस्यतालवतीरिव ।&lt;br&gt;&#xA;संगीता इव भृङ्गीनां विरुतैर्वातवेपिताः ।। १०&lt;br&gt;&#xA;वसन्तसज्जितोद्यानमन्मथास्थानगामिनीः ।&lt;br&gt;&#xA;विलोकय लता राजन्परागपटमालिनीः ।। ११&lt;br&gt;&#xA;अलिमालाश्लथज्येयं दृश्यतां चूतमञ्जरी ।&lt;br&gt;&#xA;विश्रान्तस्य जगज्जित्वा कामस्येव धनुर्लता ।। १२&lt;br&gt;&#xA;तदत्र रुचिरोद्याने देव मन्दाकिनीतटे ।&lt;br&gt;&#xA;मधूत्सवमिमं तावदेहि गत्वोपभुङ्ञ्ज्महे ।। १३&lt;br&gt;&#xA;इत्युक्तः सचिवैः सोऽथ सावरोधवधूजनः ।&lt;br&gt;&#xA;नरवाहनदत्तस्तद्ययौ मन्दाकिनीतटम् ।। १४&lt;br&gt;&#xA;तत्र चिक्रीड चोद्याने नानाविहगनादिते ।&lt;br&gt;&#xA;एलालवङ्गबकुलाशोकमन्दारमण्डिते ।। १७&lt;br&gt;&#xA;उपविष्टश्च विपुले चन्द्रकान्तशिलातले ।&lt;br&gt;&#xA;पार्श्वे कृत्वा महादेवीं वामे मदनमञ्चुकाम् ।। १६&lt;br&gt;&#xA;अन्यावरोधसहितस्तैस्तैर्विद्याधरेश्वरैः ।&lt;br&gt;&#xA;चण्डसिंहामितगतिप्रमुखैः परिवारितः ।। १७&lt;br&gt;&#xA;आपानं सेवमानोऽत्र तास्ताः कुर्वन्कथास्तथा ।&lt;br&gt;&#xA;विचार्य तमृतुं सम्राट् सचिवान्स्वानुवाच सः ।। १८&lt;br&gt;&#xA;सुखस्पर्शो मृदुर्वातो दक्षिणो विमला दिशः ।&lt;br&gt;&#xA;पुष्पितानि सुगन्धीनि काननानि पदे पदे ।। १९&lt;br&gt;&#xA;मधुराः कोकिलालापाः पानलीलासुखानि च ।&lt;br&gt;&#xA;सुखं किं न मधौ प्रेयोवियोगस्त्वत्र दुःसहः ।। २०&lt;br&gt;&#xA;अन्यस्यास्तां तिरश्चामप्यत्र कष्टा वियोगिता ।&lt;br&gt;&#xA;तथा च विरहक्लान्तामेतां पश्यत कोकिलाम् ।। २१&lt;br&gt;&#xA;एषा हि नष्टमन्विष्य कूजन्ती सुचिरं प्रियम् ।&lt;br&gt;&#xA;अप्राप्य तं स्थिता चूते मृतेवालीय निःस्वना ।। २२&lt;br&gt;&#xA;इत्युक्तवन्तं सम्राजं मन्त्री तं गोमुखोऽब्रवीत् ।&lt;br&gt;&#xA;सत्यं कालेऽत्र विरहो दुःसहः सर्वदेहिनाम् ।। २३&lt;br&gt;&#xA;तथाहि देव श्रावस्त्यां यद्वृत्तं वच्मि तच्छृणु ।&lt;br&gt;&#xA;तत्रैको राजपुत्रोऽभूद्ग्रामभुग्राजसेवकः ।। २४&lt;br&gt;&#xA;शूरसेनाभिधानस्य तस्य मालवदेशजा ।&lt;br&gt;&#xA;अनुरूपा सुषेणेति भार्याभूज्जीविताधिका ।। २५&lt;br&gt;&#xA;स जातु भूपेनाहूतः कटकं गन्तुमुद्यतः ।&lt;br&gt;&#xA;शूरसेनोऽनुरागिण्या जगदे भार्यया तया ।। २६&lt;br&gt;&#xA;आर्यपुत्र न मुक्त्वा मामेककां गन्तुमर्हसि ।&lt;br&gt;&#xA;नहि शक्ष्याम्यहं स्थातुं क्षणमत्र त्वया विना ।। २७&lt;br&gt;&#xA;एवं तयोक्तः प्रियया शूरसेनो जगाद ताम् ।&lt;br&gt;&#xA;राजाहूतो न गच्छामि कथं तन्वि न वेत्सि किम् ।। २८&lt;br&gt;&#xA;राजपुत्रः परायत्तवृत्तिरस्मि हि सेवकः ।&lt;br&gt;&#xA;तच्छ्रुत्वा साश्रुनयना सा भार्या तमभाषत ।। २९&lt;br&gt;&#xA;गन्तव्यं यद्यवश्यं ते तत्सहिष्ये कथंचन ।&lt;br&gt;&#xA;दिनमप्यनतिक्रामन्नुपैष्यसि मधौ यदि ।। ३०&lt;br&gt;&#xA;श्रुत्वैतत्सोऽप्यवादीत्तामन्ततो निश्चितं प्रिये ।&lt;br&gt;&#xA;त्यक्त्वापि कार्यमेष्यामि चैत्रस्य प्रथमेऽहनि ।। ३१&lt;br&gt;&#xA;इत्युक्तवान्कथमपि प्रिययानुमतस्तया ।&lt;br&gt;&#xA;राज्ञः समीपं कटकं शूरसेनो जगाम सः ।। ३२&lt;br&gt;&#xA;तद्भार्याप्याशया तस्थौ गणयन्ती दिनानि सा ।&lt;br&gt;&#xA;तदागमावधिमधुप्रारम्भदिवसेक्षिणी ।। ३३&lt;br&gt;&#xA;गतेष्वथ दिनेष्वागात्स मधूत्सववासरः ।&lt;br&gt;&#xA;मन्मथाह्वानमन्त्राभविलसत्कोकिलध्वनिः ।।&lt;br&gt;&#xA;शुश्रुवे कुसुमामोदमाद्यन्मधुकरारवः ।&lt;br&gt;&#xA;कामेनारोप्यमाणस्य कार्मुकस्येव निःस्वनः ।। ३५&lt;br&gt;&#xA;सोऽयं मधूत्सवः प्राप्तो ध्रुवमद्यैष्यति प्रियः ।&lt;br&gt;&#xA;इति तस्मिन्दिने तस्य शूरसेनस्य सा वधूः ।। ३६&lt;br&gt;&#xA;विचिन्त्य विहितस्नाना सुषेणाभ्यर्चितस्मरा ।&lt;br&gt;&#xA;उद्वीक्षमाणा तन्मार्गं तस्थौ रचितमण्डना ।। ३७&lt;br&gt;&#xA;दिनात्ययेऽपि न यदा स तस्याः पतिराययौ ।&lt;br&gt;&#xA;तदा सा निशि नैराश्यविधुरा समचिन्तयत् ।। ३८&lt;br&gt;&#xA;मृत्योः कालोऽयमायातो न त्वायातः पतिः स मे ।&lt;br&gt;&#xA;परसेवैकसक्तानां को हि स्नेहो निजे जने ।। ३९&lt;br&gt;&#xA;इत्येवं चिन्तवन्त्याश्च तस्यास्तद्गतचेतसः ।&lt;br&gt;&#xA;निर्ययुः स्मरदावाग्निदह्यमाना इवासवः ।। ४०&lt;br&gt;&#xA;तावच्च भूपात्कथमप्यात्मानं प्रतिमोच्य सः ।&lt;br&gt;&#xA;शूरसेनोऽनतिक्रामन्दिनं तद्दयितोत्सुकः ।। ४१&lt;br&gt;&#xA;आरुह्य करभश्रेष्ठमुल्लङ्घयाध्वानमायतम् ।&lt;br&gt;&#xA;आगतः पश्चिमे यामे रात्रेः प्राप निजं गृहम् ।। ४२&lt;br&gt;&#xA;तत्रापश्यद्गतप्राणां प्रियां तां कृतमण्डनाम् ।&lt;br&gt;&#xA;लतामुत्फुल्लकुसुमां वातेनोन्मूलितामिव ।। ४३&lt;br&gt;&#xA;दृष्ट्वैव विह्वलस्यैतां कुर्वतोऽङ्के विनिर्ययुः ।&lt;br&gt;&#xA;प्रलापैः सह तस्यापि प्राणा विरहिणः क्षणात् ।। ४४&lt;br&gt;&#xA;तथा विपन्नौ दृष्ट्वा तौ दंपती कुलदेवता ।&lt;br&gt;&#xA;कृपया जीवयामास देवी चण्डी वरप्रदा ।। ४७&lt;br&gt;&#xA;ततः प्रत्यागतप्राणौ ततः प्रभृति तावुभौ ।&lt;br&gt;&#xA;दृष्टानुरागावन्योन्यमवियुक्तौ बभूवतुः ।। ४६&lt;br&gt;&#xA;इत्थं वसन्तसमये मलयानिलवीजितः ।&lt;br&gt;&#xA;केषां न देहिनां देव दुःसहो विरहानलः ।। ४७&lt;br&gt;&#xA;इत्येवं गोमुखेनोक्ते तदेव किल भावयन् ।&lt;br&gt;&#xA;नरवाहनदत्तोऽभूत्सोऽकस्माद्विमना इव ।। ४८&lt;br&gt;&#xA;महात्मनां विना हेतोर्दुःस्थितः सुस्थितोऽपि वा ।&lt;br&gt;&#xA;सूचयत्यन्तरात्मा हि पुरो भावि शुभाशुभम् ।। ४९&lt;br&gt;&#xA;ततो दिने ह्यवसिते सम्राट् संध्यामुपास्य सः ।&lt;br&gt;&#xA;वासवेश्मनि विश्रान्तः प्रविश्य शयनीयके ।। ५०&lt;br&gt;&#xA;स्वप्ने निशावसाने स्वं पितरं कृष्णया स्त्रिया ।&lt;br&gt;&#xA;आकृष्य दक्षिणामाशां नीयमानमवैक्षत ।। ५१&lt;br&gt;&#xA;तद्दृष्ट्वैव प्रबुद्धः संस्तातस्यानिष्टशङ्कया ।&lt;br&gt;&#xA;ध्यातामुपस्थितां विद्यां प्रज्ञप्तिं नाम पृष्टवान् ।। ५२&lt;br&gt;&#xA;ब्रूहि तातस्य वृत्तान्तो वत्सराजस्य को मम ।&lt;br&gt;&#xA;तन्निमित्तं हि दुःस्वप्नदर्शनादस्मि शङ्कितः ।। ५३&lt;br&gt;&#xA;इत्युक्ता तेन विद्या सा रूपिणी तमभाषत ।&lt;br&gt;&#xA;शृणु यद्वत्सराजस्य वृत्तं देव पितुस्तव ।। ५४&lt;br&gt;&#xA;स कौशाम्बीस्थितोऽकस्मादुज्जयिन्याः समागतात् ।&lt;br&gt;&#xA;दूताच्चण्डमहासेनं विपन्नमशृणोन्नृपम् ।। ५५&lt;br&gt;&#xA;तस्याङ्गारवतीं देवीं कृतानुगमनां तथा ।&lt;br&gt;&#xA;तस्मादेव स शुश्राव मोहाद्भूमौ पपात च ।। ५६&lt;br&gt;&#xA;लब्धसंज्ञश्चिरं चैतौ समं वासवत्तया ।&lt;br&gt;&#xA;देव्या शुशोच श्वशुरौ स्वर्गतौ सपरिच्छदः ।। ५७&lt;br&gt;&#xA;भङ्गुरेऽस्मिन्भवे कस्य स्थिरता स च भूपतिः ।&lt;br&gt;&#xA;अशोच्यो यस्य जामाता भवान्गोपालकः सुतः ।। ५८&lt;br&gt;&#xA;नरवाहनदत्तश्च दौहित्र इति मन्त्रिभिः ।&lt;br&gt;&#xA;प्रबोध्योत्थापितः सोऽथ ददौ श्वशुरयोर्जलम् ।। ५९&lt;br&gt;&#xA;ततः श्वशुर्यं शोकार्तं स्नेहात्पार्श्वस्थिनं तदा ।&lt;br&gt;&#xA;गोपालकं स वत्सेशो बाष्पकण्ठोऽभ्यभाषत ।। ६०&lt;br&gt;&#xA;उत्तिष्ठोज्जयिनीं गच्छ राज्यं पालय पैतृकम् ।&lt;br&gt;&#xA;प्रतीक्षन्ते प्रजा हि त्वामिति दूतमुखाच्छ्रुतम् ।। ६१&lt;br&gt;&#xA;तच्छ्रुत्वा स रुदन्वत्सराजं गोपालकोऽब्रवीत् ।&lt;br&gt;&#xA;न देव गन्तुं शक्नोमि त्यक्त्वा त्वां भगिनीं तथा ।। ६२&lt;br&gt;&#xA;न चोत्सहे तातशून्यां स्वपुरीं द्रष्टुमप्यहम् ।&lt;br&gt;&#xA;तत्पालकोऽनुजो मेऽत्र राजास्तु मदनुज्ञया ।। ६३&lt;br&gt;&#xA;एवं वदन्यदा नैच्छद्राज्यं गोपालकस्तदा ।&lt;br&gt;&#xA;सेनापतिं रुमण्वन्तं विसृज्योज्जयिनीं पुरीम् ।। ६४&lt;br&gt;&#xA;वत्सेश्वरः कनिष्ठं तं श्वशुर्यं पालकाभिधम् ।&lt;br&gt;&#xA;दत्ताभ्यनुज्ञं ज्येष्ठेन तस्यां राज्येऽभ्यषेचयत् ।। ६५&lt;br&gt;&#xA;आलोक्य चास्थिरं सर्वं विरक्तो विषयेषु सः ।&lt;br&gt;&#xA;यौगन्धरायणादिभ्यः सचिवेभ्योऽब्रवीदिदम् ।। ६६&lt;br&gt;&#xA;असारेऽस्मिन्भवे तावद्भावाः पर्यन्तनीरसाः ।&lt;br&gt;&#xA;कृतं च राज्यमस्माभिर्भुक्ता भोगा जिता द्विषः ।। ६७&lt;br&gt;&#xA;विद्याधराधिराजत्वं प्राप्तो दृष्टः सुतस्तथा ।&lt;br&gt;&#xA;इदानीं च वयोऽतीतमस्माकं बान्धवैः सह ।। ६८&lt;br&gt;&#xA;मृत्यवे दातुमात्ताश्च केशेषु जरसा वयम् ।&lt;br&gt;&#xA;क्लीबराज्यमिवाक्रान्तं शरीरं वलिभिश्च नः ।। ६९&lt;br&gt;&#xA;तस्मात्कालंजरगिरौ गत्वा देहमशाश्वतम् ।&lt;br&gt;&#xA;त्यक्त्वेमं साधयाम्यत्र यथोक्तं शाश्वतं पदम् ।। ७०&lt;br&gt;&#xA;इत्युक्तास्तेन सचिवा राज्ञा सर्वे विचार्य तत् ।&lt;br&gt;&#xA;दॆवी वासवदत्ता च समचित्तास्तमब्रुवन् ।। ७१&lt;br&gt;&#xA;यथाभिरुचितं देव भवतस्त्वत्प्रसादतः ।&lt;br&gt;&#xA;वयमप्युपयास्यामः परत्राप्युत्तमां गतिम् ।। ७२&lt;br&gt;&#xA;इत्यात्मतुल्यैरुक्तस्तैः स राजा कृतनिश्चयः ।&lt;br&gt;&#xA;गोपलकं तं तत्रस्थं श्वशुर्यं धुर्यमभ्यधात् ।। ७३&lt;br&gt;&#xA;नरवाहनदत्तश्च त्वं च तुल्यौ सुतौ मम ।&lt;br&gt;&#xA;तदेतां रक्ष कौशाम्बीं राज्यं तुभ्यं मयार्पितम् ।। ७४&lt;br&gt;&#xA;एवं वत्सेश्वरेणोक्तस्तं स गोपालकोऽब्रवीत् ।&lt;br&gt;&#xA;युष्माकं या गतिः सा मे नाहं वस्त्यक्तुमुत्सहे ।। ७५&lt;br&gt;&#xA;एतदेवानुबन्धेन स जल्पन्स्वसृवत्सलः ।&lt;br&gt;&#xA;वत्सराजेन जगदे कोपं कृत्वैव कृत्रिमम् ।। ७६&lt;br&gt;&#xA;अद्यैव त्वमनायत्तो जातो मिथ्यानुवृत्त मे ।&lt;br&gt;&#xA;खपदाच्च्यवमानस्य कस्याज्ञां को हि मन्यते ।। ७७&lt;br&gt;&#xA;इत्युक्तोऽवाङ्मुखो राज्ञा रूक्षं गोपालको रुदन् ।&lt;br&gt;&#xA;वनाय कृतबुद्धिः सन्संप्रत्यत्र न्यवर्तत ।। ७८&lt;br&gt;&#xA;ततो राजा गजारूढो देव्या वासवदत्तया ।&lt;br&gt;&#xA;पद्मावत्या च सहितः स प्रतस्थे समन्त्रिकः ।। ७९&lt;br&gt;&#xA;कौशाम्ब्या निर्गतं तस्याः साक्रन्दाः साश्रुदुर्दिनाः ।&lt;br&gt;&#xA;सयोषिद्बालवृद्धाश्च पौरास्तमनु निर्ययुः ।। ८०&lt;br&gt;&#xA;गोपालको वः पातेति तानाश्वास्य कथंचन ।&lt;br&gt;&#xA;निवर्त्य च स वत्सेशः प्रायात्कालंजरं गिरिम् ।। ८१&lt;br&gt;&#xA;प्राप्य तं च समारुह्य प्रणम्य च वृषध्वजम् ।&lt;br&gt;&#xA;सर्वकालप्रियां वीणां कृत्वा घोषवतीं करे ।। ८२&lt;br&gt;&#xA;पार्श्वगाभ्यां स देवीभ्यामन्वितो मन्त्रिभिः सह ।&lt;br&gt;&#xA;यौगन्धरायणाद्यैस्तैः पतितोऽभूत्प्रपाततः ।। ८३&lt;br&gt;&#xA;पतन्नेव विमानेन भास्वरेण स भूपतिः ।&lt;br&gt;&#xA;आगतेनानुगैः सार्धं द्योतमानो दिवं गतः ।। ८४&lt;br&gt;&#xA;एतद्विद्यामुखाच्छ्रुत्वा हा तातेत्यभिधाय सः ।&lt;br&gt;&#xA;नरवाहनदत्तोऽत्र पपात भुवि मूर्च्छितः ।। ०५&lt;br&gt;&#xA;लब्धसंज्ञश्च पितरं मातरं पितृमन्त्रिणः ।&lt;br&gt;&#xA;अन्वशोचन्निजामात्यैः प्रमीतपितृकैः सह ।। ८६&lt;br&gt;&#xA;स्वरूपज्ञोऽपि संसारस्यैतस्य क्षणभङ्गिनः ।&lt;br&gt;&#xA;इन्द्रजालोपमानस्य कथं देव विमुह्यसि ।। ८७&lt;br&gt;&#xA;अनुशोचसि चाशोच्यान्कृतकृत्यान्पितॄन्कथम् ।&lt;br&gt;&#xA;येषां विद्याधरेन्द्रैकचक्रवर्ती भवान्सुतः ।। ८८&lt;br&gt;&#xA;इति विद्याधराधीशैर्धनवत्या च बोधितः ।&lt;br&gt;&#xA;स पितृभ्यो जलं दत्त्वा विद्यां पप्रच्छ तां पुनः ।। ८९&lt;br&gt;&#xA;मातुलो मे स गोपालः क्वास्ते किमकरोदिति ।&lt;br&gt;&#xA;ततो विद्यापि सा भूयः सम्राजं तमभाषत ।। ९०&lt;br&gt;&#xA;गते महापथगिरिं वत्सराजेऽनुशोच्य तम् ।&lt;br&gt;&#xA;भगिनीं चाध्रुवं मत्वा सर्वं स्थित्वा बहिः पुरः ।। ९१&lt;br&gt;&#xA;उज्जयिन्यास्तमानाय्य भ्रातरं पालकं च सः ।&lt;br&gt;&#xA;प्रादाद्गोपालकस्तस्मै कौशाम्बीराज्यमप्यदः ।। ९२&lt;br&gt;&#xA;राज्यद्वयस्थे तस्मिंश्च सोऽनुजेऽथ तपोवनम् ।&lt;br&gt;&#xA;वैराग्येणासितगिरि प्रयातः कश्यपाश्रमम् ।। ९३&lt;br&gt;&#xA;तत्र वल्कलमादाय तपस्यन्मुनिमध्यगः ।&lt;br&gt;&#xA;मातुलस्तिष्ठति स ते देव गोपालकोऽधुना ।। ९४&lt;br&gt;&#xA;श्रुत्वैतद्द्रष्टुमुत्कस्तं मातुलं सपरिच्छदः ।&lt;br&gt;&#xA;नरवाहनदत्तोऽगाद्विमानेनासिताचलम् ।। ९५&lt;br&gt;&#xA;तत्रावतीर्य गगनाद्वृतो विद्याधरेश्वरैः ।&lt;br&gt;&#xA;अपश्यदाश्रमपदं स मुनेः कश्यपस्य तत् ।। ९६&lt;br&gt;&#xA;सप्रेक्षितमिवानेककृष्णसारमृगभ्रमैः ।&lt;br&gt;&#xA;सस्वागताचारमिव क्वणितेन पतत्त्रिणाम् ।। ९७&lt;br&gt;&#xA;जुह्वतामग्निहोत्राणि धूमराजिसमुद्गमैः ।&lt;br&gt;&#xA;प्रदर्शयदिवारोहमार्गं दिवि तपस्विनाम् ।। ९८&lt;br&gt;&#xA;बहुभूधरनागेन्द्रमाश्रितं कपिलोत्करैः ।&lt;br&gt;&#xA;अपूर्वमिव पातालमूर्ध्ववर्ति वितामसम् ।। ९९&lt;br&gt;&#xA;तत्र मध्ये जटालं तं तरुवल्कलवाससम् ।&lt;br&gt;&#xA;मूर्तं शममिवाद्राक्षीन्मातुलं मुनिभिर्वृतम् ।। १००&lt;br&gt;&#xA;सोऽपि गोपालको दृष्ट्वा भागिनेयमुपागतम् ।&lt;br&gt;&#xA;उत्थायाश्लिष्य चाङ्गे तं चकारोदश्रुलोचनः ।। १०१&lt;br&gt;&#xA;अथोभौ तौ नवीभूतशोकौ बन्धूनशोचताम् ।&lt;br&gt;&#xA;स्वजनालोकवातेद्धो दुःखाग्निः कं न तापयेत् ।। १०२&lt;br&gt;&#xA;तदुःखदर्शनार्तेषु तिर्यक्ष्वप्यत्र तौ ततः ।&lt;br&gt;&#xA;उपेत्याश्वासयामासुर्मुनयः कश्यपादयः ।। १०३&lt;br&gt;&#xA;अथ तस्मिन्नहनि गते प्रातर्गोपालकं स तं सम्राट् ।&lt;br&gt;&#xA;एहि मदैश्वर्ये त्वं निवसेत्यभ्यर्थयामास ।। १०४&lt;br&gt;&#xA;गोपालकोऽपि तमुवाच स किं न वत्स पर्याप्तमेवममुना तव दर्शनेन ।&lt;br&gt;&#xA;स्नेहस्तवास्ति मयि चेत्तदिहैव वर्षाकालं समागतमिमं निवसाश्रमे त्वम् ।। १०९&lt;br&gt;&#xA;इति नरवाहनदत्तस्तेनोक्तो मातुलेन तत्कालम् ।&lt;br&gt;&#xA;सपरिच्छदः स तस्मिन्नसितगिरौ कश्यपाश्रमे तस्थौ ।। १०६&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सुरतमञ्जरीलम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/002/</guid>
      <description>&lt;p&gt;अथासितगिरौ तस्मिन्नास्थानस्थं व्यजिज्ञपत् ।&lt;br&gt;&#xA;नरवाहनदत्तं तं स्वसेनापतिरेकदा ।। १&lt;br&gt;&#xA;अद्याहं देव हर्म्यस्थो रक्षन्सैन्यानि दृष्टवान् ।&lt;br&gt;&#xA;दिव्येन पुंसा नभसि ह्रियमाणां निशि स्त्रियम् ।। २&lt;br&gt;&#xA;क्रन्दन्तीं हार्यपुत्रेति कान्तिसर्वस्वहारिणीम् ।&lt;br&gt;&#xA;लब्ध्वैवानायितां बुद्ध्वा तत्कालबलिनेन्दुना ।। ३&lt;br&gt;&#xA;आः पाप परदारांस्त्वमपहृत्य क्व यास्यसि ।&lt;br&gt;&#xA;नरवाहनदत्तस्य राज्ये देवस्य रक्षितुः ।। ४&lt;br&gt;&#xA;योजनानां सहस्रेषु षष्टौ वैद्याधरे पदे ।&lt;br&gt;&#xA;तिर्यञ्चोऽपि हि नाधर्मं कुर्वन्त्यन्येषु का कथा ।। ५&lt;br&gt;&#xA;इत्युक्त्वैव प्रधाव्याशु सानुगेन मया स्वयम् ।&lt;br&gt;&#xA;संयम्य स पुमान्व्योम्नः सनारीकोऽवतारितः ।। ६&lt;br&gt;&#xA;अवतार्य च पश्यामो यावत्स्यालः स ते प्रभो ।&lt;br&gt;&#xA;भ्राता युष्मन्महादेव्या इत्यकाख्यो नभश्चरः ।। ७&lt;br&gt;&#xA;देव्यां कलिङ्गसेनायां जातो मदनवेगतः ।&lt;br&gt;&#xA;केयं किमेता हरसीत्युक्तोऽस्माभिश्च सोऽभ्यधात् ।। ८&lt;br&gt;&#xA;इयं मतङ्गदेवस्य विद्याधरपतेः सुता ।&lt;br&gt;&#xA;उत्पन्नाशोकमञ्जर्यां नाम्ना सुरतमञ्जरी ।। ९&lt;br&gt;&#xA;सैषा प्रागेव वाचा मे मात्रा दत्ता सती किल ।&lt;br&gt;&#xA;अन्यस्मै मानुषायात्र स्वपित्रा प्रतिपादिता ।। १०&lt;br&gt;&#xA;अतोऽद्यासौ निजा भार्या यदि प्राप्य हृता मया ।&lt;br&gt;&#xA;तन्मे को दोष इत्युक्त्वा सोऽत्र व्यरमदित्यकः ।। ११&lt;br&gt;&#xA;केनार्ये परिणीता त्वं कथं प्राप्तासि चामुना ।&lt;br&gt;&#xA;इति साथ मया पृष्टावोचत्सुरतमञ्जरी ।। १२&lt;br&gt;&#xA;अस्त्युज्जयिन्यां नृपतिः श्रीमान्पालकसंज्ञकः ।&lt;br&gt;&#xA;कुमारस्तस्य पुत्रोऽस्ति सुनामावन्तिवर्धनः ।। १३&lt;br&gt;&#xA;तेनेह परिणीताहं सुप्ता हर्म्यतलेऽद्य च ।&lt;br&gt;&#xA;आर्यपुत्रस्य सुप्तस्य हृतास्म्येतेन पाप्मना ।। १४&lt;br&gt;&#xA;एवमुक्तवती सा च संयतस्थः स चेत्यकः ।&lt;br&gt;&#xA;मयेह स्थापितौ तौ द्वौ प्रमाणमधुना प्रभुः ।। १५&lt;br&gt;&#xA;एवं हरिशिखात्सेनापतेः श्रुत्वा ससंशयम् ।&lt;br&gt;&#xA;गत्वा गोपालकायैतच्चक्रवर्ती शशंस सः ।। १६&lt;br&gt;&#xA;गोपालकोऽपि सोऽवादीद्वत्सैतद्विदितं न मे ।&lt;br&gt;&#xA;सांप्रतं परिणीतैषा जाने पालकसूनुना ।। १७&lt;br&gt;&#xA;आनीयतां कुमारस्तदुज्जयिन्याः स मन्त्रिणा ।&lt;br&gt;&#xA;समं भरतरोहेण ज्ञास्यामो निश्चयं ततः ।। १८&lt;br&gt;&#xA;तच्छ्रुत्वा मातुलवचश्चक्रवर्ती विसृज्य सः ।&lt;br&gt;&#xA;विद्याधरं धूम्रशिखं मातुलस्य कनीयसः ।। १९&lt;br&gt;&#xA;पालकस्यान्तिकं राज्ञस्तावानायितवानुभौ ।&lt;br&gt;&#xA;उज्जयिन्याः कुमारं तं तत्सुतं तं च मन्त्रिणम् ।। २०&lt;br&gt;&#xA;प्राप्तौ कृतप्रणामौ च स तौ गोपालकान्वितः ।&lt;br&gt;&#xA;स्नेहादराभ्यां संमान्य प्रकृतं पृच्छति स्म तम् ।। २१&lt;br&gt;&#xA;तत्र स्थिते निशाहीनचन्द्राभेऽवन्तिवर्धने ।&lt;br&gt;&#xA;तथा सुरतमञ्जर्यां पितर्यस्याश्च सेत्यके ।। २२&lt;br&gt;&#xA;सत्सु वायुपथाद्येषु मुनौ तिष्ठति कश्यपे ।&lt;br&gt;&#xA;सोऽन्येषु च जगादैवं मन्त्री भरतरोहकः ।। २३&lt;br&gt;&#xA;आ मूलाच्छृणु देवैतदुज्जयिन्याः किलैकदा ।&lt;br&gt;&#xA;एवं समेत्य विज्ञप्तः सर्वैः पालकभूपतिः ।। २४&lt;br&gt;&#xA;अस्यामुदकदानाख्यो भवत्यद्योत्सवः पुरि ।&lt;br&gt;&#xA;हेतुश्चात्र न चेत्सम्यक्छ्रुतस्तच्छ्रूयतां प्रभो ।। १५५&lt;br&gt;&#xA;पूर्वं चण्डमहासेनः पिता ते खड्गमुत्तमम् ।&lt;br&gt;&#xA;प्राप्तुं च भार्यां तपसा देवीं चण्डीमतोषयत् ।। २६&lt;br&gt;&#xA;सा स्वं खड्गं ददौ तस्मै भार्यार्थे चैवमभ्यधात् ।&lt;br&gt;&#xA;अङ्गारकाख्यमसुरं हत्वा तस्याचिरात्सुताम् ।। २७&lt;br&gt;&#xA;पुत्राङ्गारवतीं नाम भव्यां भार्यामवाप्स्यसि ।&lt;br&gt;&#xA;इत्यादिष्टस्तया देव्या तस्थौ राजा स तन्मनाः ।। २८&lt;br&gt;&#xA;अत्रान्तरे चोज्जयिन्यां यो योऽभून्नगराधिपः ।&lt;br&gt;&#xA;स स केनापि सत्त्वेन रात्रौ रात्रावभक्ष्यत ।। २९&lt;br&gt;&#xA;ततश्चण्डमहासेनस्तदन्वेष्टुं स्वयं निशि ।&lt;br&gt;&#xA;स्वैरं भ्रमन्पुरि प्राप पुरुषं पारदारिकम् ।। ३०&lt;br&gt;&#xA;तस्याच्छिनत्स खड्गेन शिरो रचितमण्डनम् ।&lt;br&gt;&#xA;छिन्नकण्ठं च तं सद्यः कोऽप्येत्यादत्त राक्षसः ।। ३१&lt;br&gt;&#xA;सोऽयं पुराधिपानत्ति नूनमत्रेत्युदीर्य सः ।&lt;br&gt;&#xA;आदाय केशेष्वारेभे हन्तुं तं राक्षसं नृपः ।। ३२&lt;br&gt;&#xA;तावत्स राक्षसोऽवादीन्मा राजन्मां वधीर्मृषा ।&lt;br&gt;&#xA;अन्य एव स कोऽपीह यः खादति पुराधिपान् ।। ३३&lt;br&gt;&#xA;कोऽसौ ब्रूहीति राज्ञा तत्पृष्टे रक्षोऽब्रवीत्पुनः ।&lt;br&gt;&#xA;अस्तीहाङ्गारको नाम पातालनिलयोऽसुरः ।। ३४&lt;br&gt;&#xA;स ते पुराधिपानत्ति निशीथेषु परंतप ।&lt;br&gt;&#xA;सर्वतो राजकन्याश्च हठेन हरति प्रभो ।। ३५&lt;br&gt;&#xA;करोत्यङ्गारवत्याश्च ताः सुतायाः परिच्छदम् ।&lt;br&gt;&#xA;तमटव्यां भ्रमन्तं त्वं दृष्ट्वा हत्वा कृती भव ।। ३६&lt;br&gt;&#xA;इत्युक्तवन्तं मुक्त्वा तं राक्षसं स स्वमन्दिरम् ।&lt;br&gt;&#xA;राजा ययावेकदा च जगामाखेटकं ततः ।। ३७&lt;br&gt;&#xA;तत्रापश्यन्महाकायं कोपज्वलितलोचनम् ।&lt;br&gt;&#xA;सूकरं सदरीखण्डमञ्जनाद्रिमिवोद्यतम् ।। ३८&lt;br&gt;&#xA;न वराहो भवेदीदृङ्मायी सोऽङ्गारको नु किम् ।&lt;br&gt;&#xA;इति ध्यायन्स राजा तं क्रोडं बाणैरताडयत् ।। ३९&lt;br&gt;&#xA;स तानगणयन्नेव बाणान्व्याधूय तद्रथम् ।&lt;br&gt;&#xA;गत्वा वराहः सुमहद्विवेश विवरं भुवः ।। ४०&lt;br&gt;&#xA;राजापि वीरस्तत्रैव तस्य पश्चात्प्रविश्य सः ।&lt;br&gt;&#xA;दिव्यं पुरं ददर्शात्र न ददर्श च सूकरम् ।। ४१&lt;br&gt;&#xA;वापीतटोपविष्टश्च तत्रापश्यत्स कन्यकाम् ।&lt;br&gt;&#xA;कन्याशतपरीवारां रतिं रूपवतीमिव ।। ४२&lt;br&gt;&#xA;सा कन्याभ्येत्य पृष्ट्वा च तत्रागमनकारणम् ।&lt;br&gt;&#xA;पश्यन्ती साश्रुनयना जातप्रेमा जगाद तम् ।। ४३&lt;br&gt;&#xA;कष्टं कुत्र प्रविष्टोऽसि वराहो यस्त्वयेक्षितः ।&lt;br&gt;&#xA;स दैत्योऽङ्गारको नाम वज्रकायो महाबलः ।। ४४&lt;br&gt;&#xA;संप्रति त्यक्तवाराहरूपश्चान्तः स्वपित्यसौ ।&lt;br&gt;&#xA;प्रबुध्याहारकाले तु कुर्यादत्यहितं तव ।। ०५५&lt;br&gt;&#xA;अहं च सुभगैतस्य नाम्नाङ्गारवती सुता ।&lt;br&gt;&#xA;तव चानिष्टमाशङ्कय प्राणाः कण्ठागता मम ।। ४६&lt;br&gt;&#xA;इत्युक्तः स तया राजा देव्या दत्तं वरं स्मरन् ।&lt;br&gt;&#xA;कार्यसिद्धिर्ममास्तीति जातास्थः प्रत्युवाच ताम् ।। ४७&lt;br&gt;&#xA;यदि मय्यस्ति ते स्नेहस्तदिदं कुरु मद्वचः ।&lt;br&gt;&#xA;गत्वा रुदिहि पार्श्वेऽस्य प्रबुद्धस्य सतः पितुः ।। ४८&lt;br&gt;&#xA;प्रमत्तं यदि कश्चित्त्वां हन्यात्तन्मम का गतिः ।&lt;br&gt;&#xA;इति वाच्यश्च मुग्धाक्षि स पृच्छन्कारणं त्वया ।। ४९&lt;br&gt;&#xA;एवं कृते ममाप्यस्ति ध्रुवं श्रेयस्तवापि च ।&lt;br&gt;&#xA;इत्युक्ता तेन राज्ञा सा गत्वा मदनमोहिता ।। ५०&lt;br&gt;&#xA;उपविश्य प्रबुद्धस्य पार्श्वे तस्यारुदत्पितुः ।&lt;br&gt;&#xA;पृष्टा शशंस तस्मै च हेतुं तद्वधजं भयम् ।। ५१&lt;br&gt;&#xA;ततः स दैत्योऽवादीत्तां वज्राङ्गं को हि हन्ति माम् ।&lt;br&gt;&#xA;यद्धि वामकरे मेऽस्ति मर्म रक्षति तद्धनुः ।। ५२&lt;br&gt;&#xA;इत्येतत्तद्वचो राजा प्रच्छन्नः स तदाशृणोत् ।&lt;br&gt;&#xA;सोऽथ दैत्यः प्रववृते स्नात्वा पूजयितुं हरम् ।। ५३&lt;br&gt;&#xA;तत्कालं प्रकटीभूय युद्धायाह्वयते स्म सः ।&lt;br&gt;&#xA;दैत्यं गृहीतमौनं तं राजा रोपितकार्मुकः ।। ५४&lt;br&gt;&#xA;सोऽपि दैत्यः करं वाममुत्क्षिप्य व्यापृतेतरः ।&lt;br&gt;&#xA;संज्ञा तस्याकरोद्राज्ञः प्रतीक्षस्व मनागिति ।। ५५&lt;br&gt;&#xA;तत्क्षणं तेन राज्ञा च करे तत्र स मर्मणि ।&lt;br&gt;&#xA;सिद्धलक्ष्येण बाणेन हतो दैत्योऽपद्भुवि ।। ५६&lt;br&gt;&#xA;तृषार्तोऽहं हतो येन सोऽब्देऽब्दे चेन्न मां जलैः ।&lt;br&gt;&#xA;तर्पयिष्यति तत्तस्य पञ्च नङ्क्ष्यन्ति मन्त्रिणः ।। ५७&lt;br&gt;&#xA;इत्युक्त्वैव विपन्नेऽस्मिन्दैत्ये तां तत्सुतां नृपः ।&lt;br&gt;&#xA;आदाय सोऽङ्गारवतीमागादुज्जयिनीमिमाम् ।। ५८&lt;br&gt;&#xA;परिणीय च तां देवीं स देवो देव वः पिता ।&lt;br&gt;&#xA;अङ्गारकस्याम्बुदानं प्रतिवर्षमकारयत् ।। ५९&lt;br&gt;&#xA;सर्वे चोदकदानाख्यं कुर्वन्तीह महोत्सवम् ।&lt;br&gt;&#xA;प्राप्तः स चाद्य तत्पित्रा यत्कृतं ते कुरुष्व तत् ।। ६०&lt;br&gt;&#xA;एतत्प्रजावचः श्रुत्वा स तं पालकभूपतिः ।&lt;br&gt;&#xA;पुरि प्रावर्तयत्तत्र जलदानोत्सवं तदा ।। ६१&lt;br&gt;&#xA;तस्मिन्प्रवृत्ते तद्व्यग्रे जने कोलाहलाकुले ।&lt;br&gt;&#xA;अकस्मात्त्रोटितालानो गजोऽत्राधावदुन्मदः ।। ६२&lt;br&gt;&#xA;स वारणोऽङ्कुशं जित्वा व्याधूताधोरणो भ्रमन् ।&lt;br&gt;&#xA;अन्तर्नगर्यां सुबहून्क्षणाद्व्यापादयज्जनान् ।। ६३&lt;br&gt;&#xA;प्रधावितेषु मेण्ठेषु महामात्रान्वितेष्वपि ।&lt;br&gt;&#xA;पौरेषु च न तं कश्चिन्नियन्तुमशकद्गजम् ।। ६४&lt;br&gt;&#xA;क्रमाद्भ्रमति तस्मिंश्च गजे चण्डालवाटकम् ।&lt;br&gt;&#xA;संप्राप्ते निरगात्तस्मादेका चण्डालकन्यका ।। ६५&lt;br&gt;&#xA;जितोऽनया मुखेनेन्दुर्मद्वैरीतीव तुष्टया ।&lt;br&gt;&#xA;भासयन्ती भुवं पादलग्नया कमलश्रिया ।। ६६&lt;br&gt;&#xA;व्यावृत्तचेतसोऽन्येभ्यो भावेभ्यस्तिमितस्थितेः ।&lt;br&gt;&#xA;निद्रेव सर्वलोकस्य दृशोर्विश्रान्तिदायिनी ।। ६७&lt;br&gt;&#xA;सा कन्या वारणेन्द्रं तं संमुखोपागतं करे ।&lt;br&gt;&#xA;करेणाहत्य कुटिलैस्तैः कटाक्षैरताडयत् ।। ६८&lt;br&gt;&#xA;स हस्ती तत्करस्पर्शमोहितो विनताननः ।&lt;br&gt;&#xA;तद्दृष्टिविद्धस्तां पश्यन्पदमप्यत्र नाचलत् ।। ६९&lt;br&gt;&#xA;ततः सा स्वोत्तरीयेण कृतायां तस्य दन्तयोः ।&lt;br&gt;&#xA;उत्पत्यारुह्य दोलायां प्राक्रीडद्वरकन्यका ।। ७०&lt;br&gt;&#xA;दृष्ट्वा तां च स घर्मार्तां तरुच्छायामगाद्द्विपः ।&lt;br&gt;&#xA;एतद्दृष्ट्वा महच्चित्रं पौरास्तत्रैवमब्रुवन् ।। ७१&lt;br&gt;&#xA;अहो दिव्येव काप्येषा कन्या सर्वातिशायिना ।&lt;br&gt;&#xA;रूपेणेव प्रभावेण तिर्यञ्चोऽप्याहृता यया ।। ७२&lt;br&gt;&#xA;अत्रान्तरे च तद्बुद्ध्वा कुमारोऽवन्तिवर्धनः ।&lt;br&gt;&#xA;निर्गतः कौतुकं द्रष्टुमपश्यत्तां स कन्यकाम् ।। ७३&lt;br&gt;&#xA;पश्यतस्तस्य मदनव्याधवागुरया तया ।&lt;br&gt;&#xA;धावितश्चित्तहरिणो राजसूनोरबध्यत ।। ७४&lt;br&gt;&#xA;सापि तं वीक्ष्य तद्रूपहृतचित्ता तदग्रहीत् ।&lt;br&gt;&#xA;गजेन्द्रदन्तदोलाया अवरुह्योत्तरीयकम् ।। ७५&lt;br&gt;&#xA;ततो मेण्ठाधिरूढेऽस्मिन्गजे साथ नृपात्मजम् ।&lt;br&gt;&#xA;सलज्जं सानुरागं च पश्यन्ती स्वगृहानगात् ।। ७६&lt;br&gt;&#xA;अवन्तिवर्धनः सोऽपि प्रशान्ते गजसंभ्रमे ।&lt;br&gt;&#xA;तया हृतेन चित्तेन शून्योऽयासीत्स्वमन्दिरम् ।। ७७&lt;br&gt;&#xA;तत्र संतप्यमानश्च तां विना वरकन्यकाम् ।&lt;br&gt;&#xA;अपृच्छद्विस्मृतारब्धजलदानोत्सवः सखीन् ।। ७८&lt;br&gt;&#xA;जानीथ कस्य तनया किंनामा सा च कन्यका ।&lt;br&gt;&#xA;तच्छ्रुत्वा ते वयस्यास्तं राजपुत्रं बभाषिरे ।। ७९&lt;br&gt;&#xA;अस्तीहोत्पलहस्ताख्यः कोऽपि चण्डालवाटके ।&lt;br&gt;&#xA;मातङ्गस्तत्तनूजा सा नाम्ना सुरतमञ्जरी ।। ८०&lt;br&gt;&#xA;सतां दर्शनमात्रैकफलं तस्या मनोरमम् ।&lt;br&gt;&#xA;चित्रस्थिताया इव तन्नोपभोगक्षमं वपुः ।। ८१&lt;br&gt;&#xA;तच्छ्रुत्वा स वयस्येभ्यः कुमारस्तानभाषत ।&lt;br&gt;&#xA;मन्ये न मातङ्गसुता सा दिव्या कापि निश्चितम् ।। ८२&lt;br&gt;&#xA;नहि चण्डालकन्यायाः सा तादृश्याकृतिर्भवेत् ।&lt;br&gt;&#xA;तद्रूपा सा च भार्या मे न चेत्स्याज्जीवितेन किम् ।। ८३&lt;br&gt;&#xA;इति ब्रुवन्स सचिवैरशक्यविनिवारणः ।&lt;br&gt;&#xA;अत्यर्थं तद्वियोगाग्निसंतप्तोऽभून्नृपात्मजः ।। ८४&lt;br&gt;&#xA;ततोऽवन्तिवती देवी नृपतिः पालकस्तथा ।&lt;br&gt;&#xA;पितरौ तस्य बुद्ध्वा तदभूतां चिरमाकुलौ ।। ५&lt;br&gt;&#xA;कथं वाञ्छति पुत्रो नावन्त्यजां राजवंशजः ।&lt;br&gt;&#xA;इति चोक्ते तया देव्या स राजा पालकोऽब्रवीत् ।। ८६&lt;br&gt;&#xA;एवं धावति यच्चेतस्तस्यामस्मत्सुतस्य तत् ।&lt;br&gt;&#xA;ध्रुवं कारणमातङ्गी कापि सान्यैव कन्यका ।। ८७&lt;br&gt;&#xA;वक्ति रज्यदरज्यद्वा कार्याकार्ये सतां मनः ।&lt;br&gt;&#xA;अत्र चैषा कथा देवि न श्रुता चेन्निशम्यताम् ।। ८८&lt;br&gt;&#xA;प्राक्प्रसेनजितो राज्ञः सुप्रतिष्ठितसंज्ञके ।&lt;br&gt;&#xA;पुरे कुरङ्गी नाम्नाभूदतिरूपवती सुता ।। ८९&lt;br&gt;&#xA;सा जातूद्याननिर्याता बन्धभ्रष्टेन हस्तिना ।&lt;br&gt;&#xA;उच्चिक्षिपे सवहना धावित्वोपरि दन्तयोः ।। ९०&lt;br&gt;&#xA;विद्रुते परिवारेऽस्याः साक्रन्दे तं गजं प्रति ।&lt;br&gt;&#xA;तत्रात्तखड्गश्चण्डालकुमारः कोऽप्यधावत ।। ९१&lt;br&gt;&#xA;स तं लूनकरं खड्गप्रहारेण महागजम् ।&lt;br&gt;&#xA;हत्वा तां मोचयामास प्रवीरो राजकन्यकाम् ।। ९२&lt;br&gt;&#xA;ततो मिलत्परिजना सा जगाम स्वमन्दिरम् ।&lt;br&gt;&#xA;आकृष्टहृदया तस्य वीर्यसौन्दर्यसंपदा ।। ९३&lt;br&gt;&#xA;स मे वारणतस्त्राता भर्ता वा मृत्युरेव वा ।&lt;br&gt;&#xA;इति संचिन्तयन्ती च तस्थौ तद्विरहातुरा ।। ९४&lt;br&gt;&#xA;स चण्डालकुमारोऽपि शनैर्गत्वा निजं गृहम् ।&lt;br&gt;&#xA;तद्रूपहृतचित्तः सन्ध्यायंस्तां पर्यतप्यत ।। ९५&lt;br&gt;&#xA;कुत्राहमन्त्यजन्मायं कुत्र सा राजकन्यका ।&lt;br&gt;&#xA;काकस्य राजहंस्याश्च कीदृशः क्व समागमः ।। ९६&lt;br&gt;&#xA;हास्यमेतच्च शक्नोमि न वक्तुं नाप्युपेक्षितुम् ।&lt;br&gt;&#xA;तस्मान्मरणमेवात्र संकटे शरणं मम ।। ९७&lt;br&gt;&#xA;इत्यालोच्य स गत्वा च निशायां पितृकाननम् ।&lt;br&gt;&#xA;स्नात्वा कृत्वा चितामग्निं प्रज्वाल्यैव व्यजिज्ञपत् ।। ९८&lt;br&gt;&#xA;देव पावक विश्वात्मंस्त्वय्यात्माहुतिदानतः ।&lt;br&gt;&#xA;जन्मान्तरेऽपि सा भूयाद्भार्या राजसुता मम ।। ९९&lt;br&gt;&#xA;इत्युक्तवन्तं हुतभुज्यात्मानं क्षेप्तुमुद्यतम् ।&lt;br&gt;&#xA;प्रकटीभूय साक्षात्तं प्रसन्नोऽग्निरभाषत ।। १००&lt;br&gt;&#xA;मा कृथाः साहसं भार्या भविष्यति तवैव सा ।&lt;br&gt;&#xA;नहि त्वं पूर्वचण्डालो यश्च त्वां वच्मि तच्छृणु ।। १०१&lt;br&gt;&#xA;आस्ते कपिलशर्माख्यो नगरेऽस्मिन्द्विजोत्तमः ।&lt;br&gt;&#xA;तस्याग्न्यगारे प्रत्यक्षः साकारः सन्वसाम्यहम् ।। १०२&lt;br&gt;&#xA;तत्र जात्वन्तिकप्राप्तां तत्सुता रूपलोभतः ।&lt;br&gt;&#xA;कन्यामकरवं भार्यां वरोत्सारितदूषणाम् ।। १०३&lt;br&gt;&#xA;तस्यां तदैव जातस्त्वं मम वीर्येण पुत्रक ।&lt;br&gt;&#xA;तया च लज्जया रथ्यामुखे क्षिप्तोऽसि तत्क्षणम् ।। १०४&lt;br&gt;&#xA;ततस्त्वं प्राप्य चण्डालैरजाक्षीरेण वर्धितः ।&lt;br&gt;&#xA;तदैवं ब्राह्मणीगर्भसंभूतस्त्वं ममात्मजः ।। १०५&lt;br&gt;&#xA;अतो नास्त्यपवित्रत्वं मत्तेजःसंभवस्य ते ।&lt;br&gt;&#xA;प्राप्स्यस्येव च भार्यां तां कुरङ्गीं राजकन्यकाम् ।। १०६&lt;br&gt;&#xA;इत्युक्त्वान्तर्दधे वह्निः सोऽपि संप्राप्तसंमदः ।&lt;br&gt;&#xA;मातङ्गकृत्रिमसुतो जातास्थः स्वगृहं ययौ ।। १०७&lt;br&gt;&#xA;ततः प्रसेनजिद्राजा स्वप्नेऽग्निप्रेरितो ददौ ।&lt;br&gt;&#xA;अन्विष्टतत्त्वस्तस्मै तां सुतां पावकसूनवे ।। १०८&lt;br&gt;&#xA;एवं भवन्ति प्रच्छन्ना दिव्या देवि सदा भुवि ।&lt;br&gt;&#xA;तदेषा कापि दिव्यैव नान्त्या सुरतमञ्जरी ।। १०९&lt;br&gt;&#xA;अन्यदेव हि तद्रत्नं मत्सूनोः सा च निश्चितम् ।&lt;br&gt;&#xA;जन्मान्तरप्रियतमा चक्षूरागोपवर्णिता ।। ११०&lt;br&gt;&#xA;एवमस्मासु तिष्ठत्सु राज्ञि ब्रुवति पालके ।&lt;br&gt;&#xA;अवर्णयमहं तत्र कैवर्तीयामिमां कथाम् ।। १११&lt;br&gt;&#xA;अभून्मलयसिंहाख्यो राजा राजगृहे पुरा ।&lt;br&gt;&#xA;तस्य मायावतीत्यासीद्रूपेणाप्रतिमा सुता ।। ११२&lt;br&gt;&#xA;सा क्रीडन्ती मधूद्याने रूपयौवनशालिना ।&lt;br&gt;&#xA;कैवर्तककुमारेण दृष्टा केनापि जातुचित् ।। ११३&lt;br&gt;&#xA;स च तां सुप्रहाराख्यो दृष्ट्वा स्मरवशोऽभवत् ।&lt;br&gt;&#xA;साध्यासाध्यविचारं हि नेक्षते भवितव्यता ।। ११४&lt;br&gt;&#xA;गत्वा च स्वगृहं त्यक्त्वा पाठीनाहरणादि सः ।&lt;br&gt;&#xA;तस्थौ तदेकचित्तः सञ्शय्यायामुज्झिताशनः ।। ११५&lt;br&gt;&#xA;अनुबन्धेन पृष्टश्च स्वाभिप्रायं शशंस सः ।&lt;br&gt;&#xA;मात्रे रक्षितिकानाम्न्यै सापि पुत्रं तमभ्यधात् ।। ११६&lt;br&gt;&#xA;विषादं मुञ्च पुत्र त्वमाहारं भज निश्चितम् ।&lt;br&gt;&#xA;एतत्ते साधयाम्येव स्वयुक्त्याहमभीप्सितम् ।। ११७&lt;br&gt;&#xA;इत्युक्त्वाश्वासिते तस्मिञ्जातास्थे भुक्तभोजने ।&lt;br&gt;&#xA;मत्स्यानादाय हृद्यान्सा ययौ राजसुतागृहम् ।। ११८&lt;br&gt;&#xA;तत्र चेटीभिराख्याता सेवोद्देशात्प्रविश्य सा ।&lt;br&gt;&#xA;दाशी रक्षितिका तस्यै तन्मत्स्यप्राभृतं ददौ ।। ११९&lt;br&gt;&#xA;तेनैव च क्रमेणैतद्ददती सा दिने दिने ।&lt;br&gt;&#xA;वचनाकाङ्क्षिणीं चक्रे तामाराध्य नृपात्मजाम् ।। १२०&lt;br&gt;&#xA;ब्रूहि वाञ्छसि यन्मत्तस्तत्कुर्यामपि दुष्करम् ।&lt;br&gt;&#xA;इति प्रीताथ सावोचत्तां दाशीं राजकन्यका ।। १२१&lt;br&gt;&#xA;ततः सा धीवरी प्राह रहस्तां याचिताभया ।&lt;br&gt;&#xA;उद्यानदृष्टां त्वां देवि विना क्लाम्यति मे सुतः ।। १२२&lt;br&gt;&#xA;आशां प्रदर्श्य च मया प्राणत्यागात्स रक्ष्यते ।&lt;br&gt;&#xA;तत्कृपा मयि चेत्तन्मे सुतं स्पर्शेन जीवय ।। १२३&lt;br&gt;&#xA;एवं तयोक्ता कैवर्तयोषिता सा नृपात्मजा ।&lt;br&gt;&#xA;सलज्जा सानुरोधा च विमृश्यैवमुवाच ताम् ।। १२४&lt;br&gt;&#xA;गुप्तमानय तं तावन्नक्तं मन्मन्दिरं सुतम् ।&lt;br&gt;&#xA;तच्छ्रुत्वैव प्रहृष्टा सा ययौ दाशी सुतान्तिकम् ।। १२५&lt;br&gt;&#xA;नक्तं च सा यथाशक्ति स्वैरं रचितमण्डनम् ।&lt;br&gt;&#xA;तमानिनाय तद्राजकन्यान्तःपुरमात्मजम् ।। १२६&lt;br&gt;&#xA;तत्र तं राजपुत्री सा सुप्रहारं चिरोत्सुकम् ।&lt;br&gt;&#xA;हस्ते गृहीत्वा शयने कृतप्रीतिर्न्यवेशयत् ।। १२७&lt;br&gt;&#xA;आश्वासयामास च तं क्लान्ताङ्गं विरहाग्निना ।&lt;br&gt;&#xA;श्रीखण्डशिशिरस्पर्शकरसंवाहनेन सा ।। १२८&lt;br&gt;&#xA;सोऽपि तेन सुधासिक्त इव दाशीसुतश्चिरम् ।&lt;br&gt;&#xA;कृतार्थमानी विश्रान्तो जह्रे सपदि निद्रया ।। १२९&lt;br&gt;&#xA;सुप्ते चास्मिन्नृपसुता गत्वा सुष्वाप सान्यतः ।&lt;br&gt;&#xA;युक्तिरञ्जितकैवर्तसुता रक्षितविप्लवा ।। १३०&lt;br&gt;&#xA;ततोऽस्य तत्करस्पर्शविगमप्रतिबोधिनः ।&lt;br&gt;&#xA;हस्तोपनतविभ्रष्टां वल्लभां तामपश्यतः ।। १३१&lt;br&gt;&#xA;निधिकुम्भीमिवातीव दरिद्रस्य विषादिनः ।&lt;br&gt;&#xA;दाशसूनोर्निराशस्य सद्यः प्राणा विनिर्ययुः ।। १३२&lt;br&gt;&#xA;तद्बुद्ध्वागत्य निन्दन्ती सात्मानं राजकन्यका ।&lt;br&gt;&#xA;प्रातस्तेन सहारोढुं चितां व्यवसिताभवत् ।। १३३&lt;br&gt;&#xA;ततो मलयसिंहोऽस्याः पिता बुद्ध्वा नृपोऽत्र तत् ।&lt;br&gt;&#xA;एत्यानिवार्यां दृष्ट्वैतामाचम्यैवं वचोऽब्रवीत् ।। १३४&lt;br&gt;&#xA;यदि सत्यमहं भक्तो देवदेवे त्रिलोचने ।&lt;br&gt;&#xA;तन्मे वदत कर्तव्यं लोकपाला यथोचितम् ।। १३५&lt;br&gt;&#xA;इत्युक्तवन्तं राजानं दिव्या वागेवमब्रवीत् ।&lt;br&gt;&#xA;पूर्वभार्येयमेतस्य दाशयूनो भवत्सुता ।। १३६&lt;br&gt;&#xA;ग्रामे नागस्थलाख्ये हि महीधरसुतः पुरा ।&lt;br&gt;&#xA;अभूद्बलधरो नाम ब्राह्मणो गुणवत्तरः ।। १३७&lt;br&gt;&#xA;स गते पितरि स्वर्गं हृतवित्तः स्वगोत्रजैः ।&lt;br&gt;&#xA;विरक्तो भार्यया साकं जगाम द्युनदीतटम् ।। १३८&lt;br&gt;&#xA;देहं त्यक्ष्यन्निराहारः स्थितस्तत्र विलोक्य सः ।&lt;br&gt;&#xA;दाशान्भक्षयतो मत्स्यान्मनसा श्रद्दधे क्षुधा ।। १३९&lt;br&gt;&#xA;ततोऽत्र पञ्चतां यातं तत्संकल्पकलङ्कितम् ।&lt;br&gt;&#xA;स्वभार्या शुद्धसंकल्पा तपःस्थैव तमन्वगात् ।। १४०&lt;br&gt;&#xA;स एष जातः संकल्पदोषाद्दाशकुले द्विजः ।&lt;br&gt;&#xA;भार्यास्य सा च सुतपा जातैषा ते सुता नृप ।। १४१&lt;br&gt;&#xA;तदेतं पूर्वभर्तारं राजन्नेषा त्वदात्मजौ ।&lt;br&gt;&#xA;जीवयत्वायुषोऽर्धेन गतायुषमनिन्दिता ।। १४२&lt;br&gt;&#xA;एतत्तपःप्रभावाद्धि तत्तीर्थप्रमयात्तथा ।&lt;br&gt;&#xA;पूतोऽयं तव जामाता भूत्वा राजा भविष्यति ।। १४३&lt;br&gt;&#xA;इत्युक्तो दिव्यया वाचा सुप्रहाराय तां सुताम् ।&lt;br&gt;&#xA;दत्तायुरर्धां च ददौ तस्मै लब्धासवे नृपः ।। १४४&lt;br&gt;&#xA;तद्दत्तैर्भूमिहस्त्यश्वरत्नैर्भूत्वा स भूपतिः ।&lt;br&gt;&#xA;सुप्रहारः कृती तस्थौ प्राप्य भार्यां तदात्मजाम् ।। १४५&lt;br&gt;&#xA;एवं प्राग्जन्मसंबन्धः प्रायः प्रीत्यै शरीरिणाम् ।&lt;br&gt;&#xA;किं चैवं चौरसंबद्धाप्यत्रेयं श्रूयतां कथा ।। १४६&lt;br&gt;&#xA;अयोध्यायामभूद्राजा वीरबाहुरिति श्रुतः ।&lt;br&gt;&#xA;यो ररक्ष स्वसंताननिर्विशेषं सदा प्रजाः ।। १४७&lt;br&gt;&#xA;कदाचित्तं च राजानमेत्य पौरा व्यजिज्ञपन् ।&lt;br&gt;&#xA;चौरा मुष्णन्ति नगरीमिमां प्रतिनिशं प्रभो ।। १४८&lt;br&gt;&#xA;जाग्रद्भिरपि चास्माभिः शक्या लक्षयितुं न ते ।&lt;br&gt;&#xA;तच्छ्रुत्वा स्थापयामास सोऽत्र चारान्नृपो निशि ।। १४९&lt;br&gt;&#xA;तेऽपि प्रापुर्न यच्चौरान्न चाशाम्यदुपद्रवः ।&lt;br&gt;&#xA;तेन राजा स्वयं रात्रौ तदन्येषु विनिर्ययौ ।। १५०&lt;br&gt;&#xA;एकाकी खड्गहस्तश्च परिभ्राम्यन्स सर्वतः ।&lt;br&gt;&#xA;संचरन्तं ददर्शैकं प्राकारोपरि पूरुषम् ।। १५१&lt;br&gt;&#xA;भयाल्लघुपदन्यासं काकचञ्चललोचनम् ।&lt;br&gt;&#xA;मृगारिमिव पश्यन्तं मुहुर्वलितकंधरम् ।। १५२&lt;br&gt;&#xA;विकोषासिविनिर्यातैर्लक्षितं खड्गरश्मिभिः ।&lt;br&gt;&#xA;तारारत्नापहारार्थमिव सेरण(?)रज्जुभिः ।। १५३&lt;br&gt;&#xA;दृष्ट्वा चाचिन्तयद्राजा चौरोऽयं वेद्मि निश्चितम् ।&lt;br&gt;&#xA;ध्रुवमेकचरेणेयं मुष्यतेऽनेन मे पुरी ।। १५४&lt;br&gt;&#xA;इत्यालोच्य नृपश्चौरं चतुरस्तमुपागमत् ।&lt;br&gt;&#xA;चौरोऽपि स तमप्राक्षीत्सशङ्कं को भवानिति ।। १५५&lt;br&gt;&#xA;ततो राजाब्रवीदेतं बहुव्यसनदुर्भरः ।&lt;br&gt;&#xA;अहं साहसिकश्चौरस्त्वं च मे ब्रूहि को भवान् ।। १५६&lt;br&gt;&#xA;चौरोऽप्युवाचैकचरस्तस्करोऽहं महाधनः ।&lt;br&gt;&#xA;तदेहि मद्गृहं यावद्धनेच्छां पूरयामि ते ।। १५७&lt;br&gt;&#xA;तच्छ्रुत्वा दस्युना तेन समं राजा तथेति सः ।&lt;br&gt;&#xA;ययौ वनान्तस्तद्वेश्म क्ष्मातले खातनिर्मितम् ।। १५८&lt;br&gt;&#xA;अधिष्ठितं वरस्त्रीभिर्भूरिरत्नप्रकाशितम् ।&lt;br&gt;&#xA;सदा नवोपभोगं च भुजंगनगरोपमम् ।। १५९&lt;br&gt;&#xA;ततो गर्भगृहं तस्मिन्प्रविष्टे तस्करे नृपम् ।&lt;br&gt;&#xA;बाह्यस्थानस्थितं दासी तमेका सकृपाभ्यधात् ।। १६०&lt;br&gt;&#xA;क्वासि प्रविष्टो निर्याहि शीघ्रं विश्वस्तघातकः ।&lt;br&gt;&#xA;हन्यादेकचरो हि त्वां प्रतिभेदभयादयम् ।। १६१&lt;br&gt;&#xA;तच्छ्रुत्वा निर्गतो राजा द्रुतं गत्वा स्वमन्दिरम् ।&lt;br&gt;&#xA;सेनापतिं समाहूय ससैन्यः पुनराययौ ।। १६२&lt;br&gt;&#xA;आगत्य रुद्ध्वा तद्वेश्म शूरानन्तः प्रवेश्य च ।&lt;br&gt;&#xA;हतार्थसंचयं चौरमवष्टभ्यानिनाय तम् ।। १६३&lt;br&gt;&#xA;गतायां निशि तेनाथ स राज्ञादिष्टनिग्रहः ।&lt;br&gt;&#xA;चोरो विपणिमध्येन वध्यभूमिमनीयत ।। १६४&lt;br&gt;&#xA;नीयमानं च तं तत्र दृष्ट्वा दृष्ट्यनुरागिणी ।&lt;br&gt;&#xA;वणिक्सुतैका पितरं तत्क्षणं स्वमभाषत ।। १६५&lt;br&gt;&#xA;योऽयं वध्यभुवं तात नीयते दत्तडिण्डिमः ।&lt;br&gt;&#xA;असौ चेत्स्यान्न मे भर्ता तन्मृतां विद्धि मामिति ।। १६६&lt;br&gt;&#xA;वीक्ष्याथ दुर्निवारां तां गत्वा भूप स तत्पिता ।&lt;br&gt;&#xA;द्रव्यकोट्यापि चौरस्य तस्य मुक्तिमयाचत ।। १६७&lt;br&gt;&#xA;भूपोऽपि तस्मै वणिजे चुक्रोध न तु तस्करम् ।&lt;br&gt;&#xA;तं मुमोचाविलम्ब्यैव शूलायां तं न्यवेशयत् ।। १६८&lt;br&gt;&#xA;ततः सा वामदत्ताख्या वणिक्कन्या कलेवरम् ।&lt;br&gt;&#xA;चौरस्यादाय तस्याग्निं प्रविवेशानुरागतः ।। १६९&lt;br&gt;&#xA;एवं प्राग्जन्मसंबन्धपरायत्तेषु जन्तुषु ।&lt;br&gt;&#xA;भावि को वस्त्वतिक्रामेत्को वा किं कस्य वारयेत् ।। १७०&lt;br&gt;&#xA;तस्मात्पुत्रस्य ते कापि पूर्वसंबन्धनिर्मिता ।&lt;br&gt;&#xA;अवन्तिवर्धनस्यैषा राजन्सुरतमञ्जरी ।। १७१&lt;br&gt;&#xA;अन्यथा कथमेतस्य राजसूनोः सुजन्मनः ।&lt;br&gt;&#xA;मातङ्ग्यामिह तस्यां स्यादभिष्वङ्गोऽयमीदृशः ।। १७२&lt;br&gt;&#xA;तस्मादुत्पलहस्तः स मातङ्गस्तत्पिता प्रभो ।&lt;br&gt;&#xA;तां सुतां याच्यतां तावत्पश्यामः किं ब्रवीत्यसौ ।। १७३&lt;br&gt;&#xA;एवमुक्तो मया राजा पालकः प्राहिणोत्तदा ।&lt;br&gt;&#xA;दूतानुत्पलहस्ताय तां कन्यां तत्र याचितुम् ।। १७४&lt;br&gt;&#xA;स च तैर्याचितो दूतैर्मातङ्गो निजगाद तान् ।&lt;br&gt;&#xA;एतन्मेऽभिमतं किं तु यो भोजयति मद्गृहे ।। १७५&lt;br&gt;&#xA;अष्टादशसहस्राणि विप्राणां पुरवासिनाम् ।&lt;br&gt;&#xA;तस्मै मयासौ दातव्या सुता सुरतमञ्जरी ।। १७६&lt;br&gt;&#xA;एतच्छ्रुत्वा वचस्तस्य सप्रतिज्ञं तथैव ते ।&lt;br&gt;&#xA;आगत्य दूता राज्ञे तत्पालकाय न्यवेदयन् ।। १७७&lt;br&gt;&#xA;एतत्सकारणं मत्वा संघाट्य ब्राह्मणान्पुरि ।&lt;br&gt;&#xA;उज्जयिन्यां समाख्यातवृत्तान्तः क्षितिपोऽब्रवीत् ।। १७८&lt;br&gt;&#xA;भुङ्ग्ध्वमुत्पलहस्तस्य मातङ्गस्येह वेश्मनि ।&lt;br&gt;&#xA;अष्टादशसहस्राणि यूयं नेच्छेयमन्यथा ।। १७९&lt;br&gt;&#xA;इत्युक्ता भूभृता भीताश्चण्डालान्नाच्च ते द्विजाः ।&lt;br&gt;&#xA;कर्तव्यमूढाः संश्रित्य महाकालं व्यधुस्तपः ।। १८०&lt;br&gt;&#xA;अन्नमुत्पलहस्तस्य गृहे भुङ्ग्ध्वमशङ्किताः ।&lt;br&gt;&#xA;विद्याधरो ह्ययं नायं चण्डालः सकुटुम्बकः ।। १८१&lt;br&gt;&#xA;इति स्वप्ने समादिष्टा विप्रास्ते तेन शंभुना ।&lt;br&gt;&#xA;उत्थाय गत्वा राज्ञे तदाख्याय पुनरब्रुवन् ।। १८२&lt;br&gt;&#xA;चण्डालवाटादन्यत्र शुद्धमन्नं पचत्वसौ ।&lt;br&gt;&#xA;राजन्नुत्पलहस्तोऽत्र ततस्तद्भुञ्जमहे वयम् ।। १८३&lt;br&gt;&#xA;तच्छ्रुत्वोत्पलहस्तस्य राजा सोऽन्यं गृहं व्यधात् ।&lt;br&gt;&#xA;प्रीतश्च कारुभिः शुद्धैस्तत्रास्यान्नमपाचयत् ।। १८४&lt;br&gt;&#xA;स्नाते चोत्पलहस्तेऽस्मिञ्शुद्धवस्त्रे पुरः स्थिते ।&lt;br&gt;&#xA;तत्राष्टादशभिर्भुक्तं सहस्रैरग्रजन्मनाम् ।। १८५&lt;br&gt;&#xA;भुक्तेषु तेषु चोपेत्य राजानं राष्ट्रसंनिधौ ।&lt;br&gt;&#xA;प्रणम्योत्पलहस्तोऽसौ पालकं तमभाषत ।। १८६&lt;br&gt;&#xA;अभवद्गौरिमुण्डाख्यो धुर्यां विद्याधरेश्वरः ।&lt;br&gt;&#xA;मतङ्गदेवनामाहं तस्याभूवं समाश्रितः ।। १८७&lt;br&gt;&#xA;अस्यां सुरतमञ्जर्यां सुतायां मम भूपते ।&lt;br&gt;&#xA;उत्पन्नायां स मां गुप्तं गौरिमुण्डोऽब्रवीदिदम् ।। १८८&lt;br&gt;&#xA;नरवाहनदत्ताख्यो योऽयं वत्सेश्वरात्मजः ।&lt;br&gt;&#xA;भविष्यच्चक्रवर्तीह सोऽस्माकं कथ्यते सुरैः ।। १८९&lt;br&gt;&#xA;तद्यावच्चक्रवर्तित्वं न प्राप्तः कण्टकः स नः ।&lt;br&gt;&#xA;तावत्स्वमायया गत्वा तं निपातय मा चिरम् ।। १९०&lt;br&gt;&#xA;इत्यहं गौरिमुण्डेन पापेन प्रेरितस्तदा ।&lt;br&gt;&#xA;तदर्थं नभसा गच्छन्पुरोऽपश्यं महेश्वरम् ।। १९१&lt;br&gt;&#xA;स मां सद्योऽशपत्क्रुद्धः कृत्वा हुंकारमीश्वरः ।&lt;br&gt;&#xA;महात्मनि जने पाप कथं पापं चिकीर्षसि ।। १९२&lt;br&gt;&#xA;तदनेनैव देहेन भार्यादुहितृसंयुतः ।&lt;br&gt;&#xA;गच्छोज्जयिन्यां चण्डालमध्ये निपत दुर्मते ।। १९३&lt;br&gt;&#xA;अष्टादशसहस्राणि विप्राणां पुरवासिनाम् ।&lt;br&gt;&#xA;तनयादानशुल्केन यदा ते भोजयिष्यति ।। १९४&lt;br&gt;&#xA;गृहेषु कश्चिच्छापस्य तदान्तस्ते भविष्यति ।&lt;br&gt;&#xA;दातव्या च त्वया तस्मै सुता तच्छुल्कदायिने ।। १९५&lt;br&gt;&#xA;इत्युक्त्वान्तर्हिते शंभावेषोऽस्मि पतितस्तदा ।&lt;br&gt;&#xA;अन्येषूत्पलहस्ताख्यो न च तैः संकरो मम ।। १९६&lt;br&gt;&#xA;अद्य शान्तः स शापो मे त्वत्पुत्रस्य प्रसादतः ।&lt;br&gt;&#xA;तन्मयेयं सुता दत्ता तस्मै सुरतमञ्जरी ।। १९७&lt;br&gt;&#xA;इदानीं चैष गच्छामि निजं वैद्याधरं पदम् ।&lt;br&gt;&#xA;नरवाहनदत्तस्य सेवार्थं चक्रवर्तिनः ।। १९८&lt;br&gt;&#xA;इत्युक्त्वैवार्पितसुतः खमुत्पत्याङ्गनायुतः ।&lt;br&gt;&#xA;आगान्मतङ्गदेवोऽसौ देव त्वच्चरणान्तिकम् ।। १९९&lt;br&gt;&#xA;राजापि पालको ज्ञाततत्त्वो हृष्टस्ततो व्यधात् ।&lt;br&gt;&#xA;तस्याः सुरतमञ्जर्या विवाहं स्वसुतस्य च ।। २००&lt;br&gt;&#xA;तत्पुत्रोऽपि च तां भार्यां प्राप्य विद्याधरीमभूत् ।&lt;br&gt;&#xA;मनोरथाधिकावाप्तिकृतार्थोऽवन्तिवर्धनः ।। २०१&lt;br&gt;&#xA;एकदा च कुमारोऽसौ सुप्तो हर्म्ये समं तया ।&lt;br&gt;&#xA;निशाक्षये प्रबुद्धस्तामकस्मान्नैक्षत प्रियाम् ।। २०२&lt;br&gt;&#xA;विचित्य चैतामप्राप्य तथा क्रन्दन्नतप्यत ।&lt;br&gt;&#xA;यथोपेत्य पिताप्यस्य राजाभूद्भृशविह्वलः ।। २०३&lt;br&gt;&#xA;रक्षितेयं पुरी नास्यां निशायां प्रविशेत्परः ।&lt;br&gt;&#xA;ध्रुवं हृता सा केनापि पापेनाकाशचारिणा ।। २०४&lt;br&gt;&#xA;इत्याद्यमासु जल्पत्सु मिलितेष्वत्र तत्क्षणम् ।&lt;br&gt;&#xA;विद्याधरो धूमशिखो यौष्माकोऽवातरद्दिवः ।। २०५&lt;br&gt;&#xA;तेनेह सोऽयमानीतः कुमारोऽवन्तिवर्धनः ।&lt;br&gt;&#xA;अहं चाख्याय वृत्तान्तं मार्गितः पालकान्नृपात् ।। २०६&lt;br&gt;&#xA;सैषा चात्र स्थिता पित्रा समं सुरतमञ्जरी ।&lt;br&gt;&#xA;वृत्तान्त ईदृशश्चास्या देवो जानात्यतः परम् ।। २०७&lt;br&gt;&#xA;इत्थं पालकमन्त्रिणि कथयित्वा भरतरोहके विरते ।&lt;br&gt;&#xA;नरवाहनदत्ताग्रे मतङ्गदेवं सभासदोऽपृच्छन् ।। २०८&lt;br&gt;&#xA;कस्मै भवता दत्ता ब्रूहि त्वं सुरतमञ्जरीयमिति ।&lt;br&gt;&#xA;सोऽप्याह स्म मयैषा दत्तैवावन्तिवर्धनायेति ।। २०९&lt;br&gt;&#xA;त्वं ब्रूहि हरसि कस्मादेतामिति चेत्यकोऽथ तैः पृष्टः ।&lt;br&gt;&#xA;आदौ मह्यं मात्रा वाचा दत्तेयमित्यवादीत्सः ।। २१०&lt;br&gt;&#xA;सति जनके का माता तद्दानेऽप्यस्ति कोऽत्र तव साक्षी ।&lt;br&gt;&#xA;तदियं परदारास्ते पापेति तमूचुरित्यकं सभ्याः ।। २११&lt;br&gt;&#xA;इति तैश्च निरुत्तरीकृतस्य प्रसभं निग्रहमित्यकस्य तस्य ।&lt;br&gt;&#xA;नरवाहनदत्तचक्रवर्ती कुपितो दुर्विनयात्समादिदेश ।। २१२&lt;br&gt;&#xA;अस्यैकमेतमपराधमिह क्षमस्व स्यालो हि ते मदनवेगसुतः किलासौ ।&lt;br&gt;&#xA;इत्यर्थितो मुनिवरैरथ कश्यपाद्यै राजा कथंचिदपभर्त्स्य स तं मुमोच ।। २१३&lt;br&gt;&#xA;तमपि च मातुलपुत्रं निजपत्न्यावन्तिवर्धनं युक्तम् ।&lt;br&gt;&#xA;वायुपथहस्तनिहितं सचिवयुतं प्राहिणोत्स्वपुरीम् ।। २१४&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सुरतमञ्जरीलम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/16/003/</guid>
      <description>&lt;p&gt;एवं तत्रासितगिरौ साध्वीं सुरतमञ्जरीम् ।&lt;br&gt;&#xA;इत्यकापहृतां तस्मात्स्यालादप्यपभर्त्सितात् ।। १&lt;br&gt;&#xA;हृत्वा समर्प्य भर्त्रे च मुनिमध्ये व्यवस्थितम् ।&lt;br&gt;&#xA;नरवाहनदत्तं तं कश्यपर्षिरभाषत ।। २&lt;br&gt;&#xA;नाभून्न भविता राजंश्चक्रवर्ती समस्तव ।&lt;br&gt;&#xA;यस्य धर्मासनस्थस्य न रागादिवशा मतिः ।। ३&lt;br&gt;&#xA;धन्यास्तेऽपि च पश्यन्ति ये त्वां सुकृतिनं सदा ।&lt;br&gt;&#xA;ईदृशेऽपि हि साम्राज्ये नावद्यं किंचिदस्ति ते ।। ४&lt;br&gt;&#xA;आसन्नृषभकाद्या हि पुरान्ये चक्रवर्तिनः ।&lt;br&gt;&#xA;नानाविधैश्च दोषैस्ते ग्रस्ता नष्टाः श्रियश्च्युताः ।। ५&lt;br&gt;&#xA;ऋषभः सर्वदमनस्तृतीयो बन्धुजीवकः ।&lt;br&gt;&#xA;अतिदर्पेण ते सर्वे शक्रान्निग्रहमागताः ।। ६&lt;br&gt;&#xA;जीमूतवाहनोऽप्येत्य पृष्टो विद्याधरेश्वरः ।&lt;br&gt;&#xA;चक्रवर्तिपदप्राप्तिकारणं नारदर्षिणा ।। ७&lt;br&gt;&#xA;आचख्यौ कल्पवृक्षस्य दानं निजतनोस्तथा ।&lt;br&gt;&#xA;तेनाभ्रश्यत्पदात्स्वस्मात्सुकृतोदीरणेन सः ।। ८&lt;br&gt;&#xA;विश्वान्तराख्यो यश्चासीच्चक्रवर्तीह सोऽपि च ।&lt;br&gt;&#xA;इन्दीवराक्षे तनये हते चेदिमहीभृता ।। ९&lt;br&gt;&#xA;वसन्ततिलकाख्येन तद्दारध्वंसकारिणी ।&lt;br&gt;&#xA;कुपुत्रशोकमोहेन धैर्यहीनो व्यपद्यत ।। १०&lt;br&gt;&#xA;एकस्तारावलोकस्तु भूत्वा राजेन्द्र मानुषः ।&lt;br&gt;&#xA;विद्याधराणां संप्राप्य सुकृतैश्चक्रवर्तिताम् ।। ११&lt;br&gt;&#xA;अनासादितदोषः संश्चिरं साम्राज्यसंपदम् ।&lt;br&gt;&#xA;भुक्त्वावसाने वैराग्यात्स्वयं त्यक्त्वा वनं गतः ।। १२&lt;br&gt;&#xA;इत्थं विद्याधराः प्रायः स्वपदप्राप्तिमोहिताः ।&lt;br&gt;&#xA;नोचिते पथि तिष्ठन्ति रागाद्यन्धाः पतन्ति च ।। १३&lt;br&gt;&#xA;तत्त्वं न्याय्यात्पथः शश्वद्रक्षेः स्खलितमात्मनः ।&lt;br&gt;&#xA;विद्याधरप्रजा चेयं रक्ष्या धर्मव्यतिक्रमात् ।। १४&lt;br&gt;&#xA;कश्यपेनैवमुक्तस्तु सम्राट् श्रद्धिततद्वचः ।&lt;br&gt;&#xA;नरवाहनदत्तस्तमिदं पप्रच्छ सादरम् ।। १४&lt;br&gt;&#xA;कथं तारावलोकेन मानुषेण सता पुरा ।&lt;br&gt;&#xA;प्रापं विद्याधरैश्वर्यं भगवन्वर्णयस्व नः ।। १६&lt;br&gt;&#xA;तच्छ्रुत्वा कश्यपोऽवादीच्छ्रूयतां कथयामि वः ।&lt;br&gt;&#xA;चन्द्रावलोक इत्यासीन्नाम्ना शिबिषु भूपतिः ।। १७&lt;br&gt;&#xA;तस्येश्वरस्य मूर्धन्या चन्द्रलेखेत्यभूत्प्रिया ।&lt;br&gt;&#xA;दुग्धाब्धिनिर्मलकुला शुद्धा गङ्गासमस्थितिः । १८&lt;br&gt;&#xA;अभूच्च वारणस्तस्य परसेनाविमर्दनः ।&lt;br&gt;&#xA;महान्कुवलयापीड इति ख्यातो महीतले ।। १९&lt;br&gt;&#xA;तत्प्रभावेण भूपालो बलिनापि न शत्रुणा ।&lt;br&gt;&#xA;स पौरस्वामिके राज्ये पर्यभूयत केनचित् ।। २०&lt;br&gt;&#xA;यौवनापगमे चास्य पुत्र एको महीपतेः ।&lt;br&gt;&#xA;उत्पेदे चन्द्रलेखायां देव्यां कल्याणलक्षणः ।। २१&lt;br&gt;&#xA;तारावलोकनामा च क्रमाद्वृद्धिं जगाम सः ।&lt;br&gt;&#xA;दानधर्मविवेकाद्यैः सहजातैर्गुणैः सह ।। २२&lt;br&gt;&#xA;अशिक्षत च निःशेषं वाङ्मयार्थं महामतिः ।&lt;br&gt;&#xA;नाशिक्षत न शब्दार्थमेकं कामप्रदोऽर्थिषु ।। २३&lt;br&gt;&#xA;क्रमाद्युवापि वयसा स्थविरः स विचेष्टितैः ।&lt;br&gt;&#xA;तेजसा सूर्यसंकाशोऽप्यत्यर्थं सौम्यदर्शनः ।। २४&lt;br&gt;&#xA;राकाचन्द्र इवाशेषकलासंदोहसुन्दरः ।&lt;br&gt;&#xA;कंदर्प इव विश्वस्य लोकस्यौत्सुक्यदायकः ।। २५&lt;br&gt;&#xA;संजज्ञे पितृशुश्रूषाजितजीमूतवाहनः ।&lt;br&gt;&#xA;अभिव्यक्तमहाचक्रवर्तिलक्षणलाञ्छितः ।। २६&lt;br&gt;&#xA;ततस्तस्य कृते सूनोः कन्या मद्रेश्वरात्मजा ।&lt;br&gt;&#xA;चन्द्रावलोकेनाजह्रे माद्रीनाम महीभृता ।। २७&lt;br&gt;&#xA;कृतोद्वाहं पिता तं च तद्गुणोत्कर्षतोषितः ।&lt;br&gt;&#xA;यौवराज्ये महाराजस्तदैवाभिषिषेच सः ।। २८&lt;br&gt;&#xA;अभिषिक्तश्च पित्रात्र युवराजस्तदाज्ञया ।&lt;br&gt;&#xA;तारावलोकः सोऽन्नादिदानसत्त्राण्यकारयत् ।। २९&lt;br&gt;&#xA;शय्योत्थायं च पात्राणि तानि स्वयमवेक्षितुम् ।&lt;br&gt;&#xA;सदा कुवलयापीडमारुह्य गजमभ्रमीत् ।। ३०&lt;br&gt;&#xA;यो यदर्थितवांस्तस्मै तद्ददावपि जीवितम् ।&lt;br&gt;&#xA;तेन तस्य यशो दिक्षु युवराजस्य पप्रथे ।। ३१&lt;br&gt;&#xA;अथ तस्य सुतौ माद्र्यां जायेते स्म यमावुभौ ।&lt;br&gt;&#xA;तौ च नाम्ना करोति स्म स पिता रामलक्ष्मणौ ।। ३२&lt;br&gt;&#xA;अवर्धेतां च तौ पित्रोः स्नेहानन्दाविवार्भकौ ।&lt;br&gt;&#xA;स्वपितामहयोश्चैव प्राणेभ्योऽप्यधिकप्रियौ ।। ३३&lt;br&gt;&#xA;आरोपितगुणावेतौ तत्कोदण्डाविवानतौ ।&lt;br&gt;&#xA;तारावलोको माद्री च न पश्यन्तावतृप्यताम् ।। ३४&lt;br&gt;&#xA;ततः कुवलयापीडं गजं दातृयशः सुतौ ।&lt;br&gt;&#xA;दृष्ट्वा तारावलोकस्य विप्रान्स्वान्रिपवोऽब्रुवन् ।। ३५५&lt;br&gt;&#xA;गत्वा कुवलयापीडं गजं तारावलोकतः ।&lt;br&gt;&#xA;याचध्वं यदि तावत्तं युष्मभ्यं स प्रदास्यति ।। ३६&lt;br&gt;&#xA;हरिष्यामस्ततो राज्यं तद्विहीनस्य तस्य तत् ।&lt;br&gt;&#xA;न दास्यत्यथ दातृत्वयशस्तस्य विनङ्क्ष्यति ।। ३७&lt;br&gt;&#xA;इत्युक्तास्तैस्तथेत्युक्त्वा गत्वा ते ब्राह्मणास्ततः ।&lt;br&gt;&#xA;राज्ञस्तारावलोकात्तं दानवीराद्ययाचिरे ।। ३८&lt;br&gt;&#xA;को नामार्थो गजेन्द्रेण याचितेन द्विजन्मनाम् ।&lt;br&gt;&#xA;तज्जाने निश्चितमिमे प्रयुक्ता मम केनचित् ।। ३९&lt;br&gt;&#xA;तद्यदस्तु मया तावद्दातव्योऽयं गजोत्तमः ।&lt;br&gt;&#xA;अप्राप्तकामो ह्यर्थी मे कथं यास्यति जीवतः ।। ४०&lt;br&gt;&#xA;इति संचिन्त्य तेभ्यस्तं द्विजेभ्यो वारणोत्तमम् ।&lt;br&gt;&#xA;तारावलोकः स ददौ निष्कम्पेनैव चेतसा ।। ४१&lt;br&gt;&#xA;ततस्तैर्नीयमानं तं दृष्ट्वा करिवरं द्विजैः ।&lt;br&gt;&#xA;पौराश्चन्द्रावलोकस्य क्रुद्धा राज्ञोऽन्तिकं ययुः ।। ४२&lt;br&gt;&#xA;ऊचुश्च ते सुतेनेदं राज्यं त्यक्तं तवाधुना ।&lt;br&gt;&#xA;मुनिधर्मो गृहीतश्च सर्वसंन्यासकारिणा ।। ४३&lt;br&gt;&#xA;यदेतेन श्रियो मूलं गन्धभग्नान्यवारणः ।&lt;br&gt;&#xA;दत्तः कुवलयापीडः पश्यार्थिभ्यो महागजः ।। ४४&lt;br&gt;&#xA;तदेतं तपसे पुत्रं वनं प्रस्थापयाथवा ।&lt;br&gt;&#xA;गजं प्रत्याहरान्यं वा राजानं कुर्महे वयम् ।। ४५&lt;br&gt;&#xA;इति चन्द्रावलोकस्तैः पौरैरुक्तस्तथैव तत् ।&lt;br&gt;&#xA;स पुत्रं श्रावयामास प्रतीहारमुखेन तम् ।। ४६&lt;br&gt;&#xA;सोऽपि तारावलोकस्तच्छ्रुत्वा तत्तनयोऽब्रवीत् ।&lt;br&gt;&#xA;हस्ती तावन्मया दत्तो नास्त्यदेयं च मेऽर्थिषु ।। ४७&lt;br&gt;&#xA;ईदृशेन तु राज्येन पौरायत्तेन किं मम ।&lt;br&gt;&#xA;किं चान्यानुपयोगिन्या लक्ष्म्या विद्युद्विलोलया ।। ४८&lt;br&gt;&#xA;तन्मे श्रेयो वने वासः सर्वभोज्यफलश्रियाम् ।&lt;br&gt;&#xA;मध्ये तरूणां न पुनर्नृपशूनामिहेदृशाम् ।। ४९&lt;br&gt;&#xA;इत्युक्त्वा तुल्यसंकल्पधीरया भार्ययान्वितः ।&lt;br&gt;&#xA;पित्रोः पादावनुध्याय दत्त्वार्थिभ्योऽर्थसंचयम् ।। ५०&lt;br&gt;&#xA;गृहीतवल्कलः साकं स पुत्राभ्यां निजात्पुरात् ।&lt;br&gt;&#xA;तारावलोको निरगाद्रुदतः सान्त्वयन्द्विजान् ।। ५१&lt;br&gt;&#xA;तं तथाप्रस्थितं दृष्ट्वा पशूनां पक्षिणामपि ।&lt;br&gt;&#xA;करुणं क्रन्दतामश्रुधाराभिर्भूरसिच्यत ।। ५२&lt;br&gt;&#xA;सून्वोर्वाहनमात्रैकरथशेषः पथि व्रजन् ।&lt;br&gt;&#xA;सोऽथ तारावलोकोऽन्यै रथाश्वान्याचितो द्विजैः ।। ५३&lt;br&gt;&#xA;स तानथ ददौ तेभ्यश्चकर्ष च रथं स्वयम् ।&lt;br&gt;&#xA;सभार्यः सुकुमारौ तौ नेतुं बालौ तपोवनम् ।। ५४&lt;br&gt;&#xA;ततोऽटवीमध्यगतं परिश्रान्तमुपेत्य तम् ।&lt;br&gt;&#xA;निरश्वं रथमप्यत्र ययाचे ब्राह्मणोऽपरः ।। ५५&lt;br&gt;&#xA;तस्मै तमपि निःशङ्को दत्त्वा पद्भ्यां सपुत्रकः ।&lt;br&gt;&#xA;सभार्यश्च कथंचित्स धीरः प्राप तपोवनम् ।। ५६&lt;br&gt;&#xA;तत्र माद्र्या कृतोदारपरिचर्यः स्वभार्यया ।&lt;br&gt;&#xA;तरुमूले कृतावासस्तस्थौ मृगपरिच्छदः ।। ५७&lt;br&gt;&#xA;वाताहतिचलत्पुष्पमञ्जरीचारुचामरैः ।&lt;br&gt;&#xA;पृथुच्छायातरुच्छत्त्रैः पत्त्रशय्याशिलासनैः ।। ५८&lt;br&gt;&#xA;गीतैर्भृङ्गाङ्गनानां च नानाफलरसासवैः ।&lt;br&gt;&#xA;वीरं वैराग्यराज्यस्थं वनान्तास्तं सिषेविरे ।। ५९&lt;br&gt;&#xA;एकदा चात्र तत्पत्न्यां माद्र्यां तस्य कृते स्वयम् ।&lt;br&gt;&#xA;आहर्तुं फलपुष्पादि गतायामाश्रमाद्बहिः ।। ६०&lt;br&gt;&#xA;उपेत्य ब्राह्मणो वृद्धः कश्चित्तमुटजस्थितम् ।&lt;br&gt;&#xA;तारावलोकं तनयौ ययाचे रामलक्ष्मणौ ।। ६१&lt;br&gt;&#xA;वरं पुत्राविमौ नीतौ पारयिष्ये शिशू अपि ।&lt;br&gt;&#xA;न पुनर्भग्नकामोऽयं प्रेषितोऽर्थी कथंचन ।। ६२&lt;br&gt;&#xA;विधिर्वीक्षितुकामो हि धैर्यध्वंसं शठो मम ।&lt;br&gt;&#xA;इति संचिन्त्य स ददौ तस्मै विप्राय तौ सुतौ ।। ६३&lt;br&gt;&#xA;नीयमानौ च तौ तेन विप्रेण ययतुर्न यत् ।&lt;br&gt;&#xA;तत्स विप्रो लताभिस्तौ बद्धहस्तावताडयत् ।। ६४&lt;br&gt;&#xA;निनाय चैतौ क्रन्दतौ नृशंसो जननीं मुहुः ।&lt;br&gt;&#xA;विवृत्य पितरं तं च पश्यन्तौ साश्रुलोचनौ ।। ६५&lt;br&gt;&#xA;वत्स तारावलोकोऽत्र पश्यन्नपि न चुक्षुभे ।&lt;br&gt;&#xA;चुक्षुभे त्वस्य धैर्येण भूतग्रामश्चराचरः ।। ६६&lt;br&gt;&#xA;अथाहृत्य शनैः पुष्पफलमूलादि सा सती ।&lt;br&gt;&#xA;वनान्तादाययौ माद्री श्रान्ता तं पत्युराश्रमम् ।। ६७&lt;br&gt;&#xA;ददर्शाधोमुखं तं च भर्तारं न तु तौ सुतौ ।&lt;br&gt;&#xA;विप्रकीर्णस्थितक्रीडामृण्मयाश्वरथद्विपौ ।। ६८&lt;br&gt;&#xA;अनिष्टाशङ्किहृदया हा हतास्मि क्व तौ मम ।&lt;br&gt;&#xA;पुत्रकाविति पप्रच्छ संभ्रान्ता तं पतिं च सा ।। ६९&lt;br&gt;&#xA;सोऽप्यवादीच्छनैरेतामनघे तनयौ मया ।&lt;br&gt;&#xA;याचमानाय तौ दत्तौ दरिद्राय द्विजन्मने ।। ७०&lt;br&gt;&#xA;तच्छ्रुत्वा त्यक्तमोहा सा साध्वी तमवदत्पतिम् ।&lt;br&gt;&#xA;तर्हि युक्तं कृतं यातु कथमर्थी पराङ्मुखः ।। ७१&lt;br&gt;&#xA;एवं तयोक्ते दंपत्योस्तुल्यसत्त्वतया तया ।&lt;br&gt;&#xA;तयोश्चकम्पे भुवनं चचालेन्द्रस्य चासनम् ।। ७२&lt;br&gt;&#xA;अथेन्द्रः प्रणिधानेन माद्रीतारावलोकयोः ।&lt;br&gt;&#xA;दानसत्त्वप्रभावेण कम्पितं जगदैक्षत ।। ७३&lt;br&gt;&#xA;ततः स ब्राह्मणो भूत्वा गत्वा जिज्ञासुराश्रमम् ।&lt;br&gt;&#xA;तारावलोकं माद्रीं तामेकपत्नीमयाचत ।। ७४&lt;br&gt;&#xA;तारावलोकोऽप्येतस्मै दातुं हस्तोदकेन ताम् ।&lt;br&gt;&#xA;निर्विकल्पः प्रववृते वनान्तसहचारिणीम् ।। ७५&lt;br&gt;&#xA;किं साधयसि राजर्षे दत्त्वा दारानपीदृशान् ।&lt;br&gt;&#xA;इत्युक्तो द्विजरूपेण तेन शक्रेण सोऽब्रवीत् ।। ७६&lt;br&gt;&#xA;न मे साध्यं किमप्यस्ति वाञ्छा त्वेतावती मम ।&lt;br&gt;&#xA;प्राणानपि सदा दद्यां ब्राह्मणेभ्य इति द्विज ।। ७७&lt;br&gt;&#xA;तच्छ्रुत्वा निजरूपस्थो भूत्वा शक्रो जगाद तम् ।&lt;br&gt;&#xA;तुष्टोऽस्मि कृतजिज्ञासस्तव तेन वदामि ते ।। ७८&lt;br&gt;&#xA;न ते देया पुनः पत्नी चक्रवर्ती च भाव्यसि ।&lt;br&gt;&#xA;विद्याधराणामचिरादित्युक्त्वान्तर्दधे च सः ।। ७९&lt;br&gt;&#xA;अत्रान्तरे स वृद्धोऽपि ब्राह्मणो दक्षिणार्जितौ ।&lt;br&gt;&#xA;तारावलोकतनयौ गृहीत्वा मार्गमोहतः ।। ८०&lt;br&gt;&#xA;भ्रमंश्चन्द्रावलोकस्य दैवात्तस्य पुरं प्रभोः ।&lt;br&gt;&#xA;प्राप्यापणे तौ विक्रेतुं राजपुत्रौ प्रचक्रमे ।। ८१&lt;br&gt;&#xA;तत्र तौ प्रत्यभिज्ञाय गत्वैवावेद्य भूपतेः ।&lt;br&gt;&#xA;पौराश्चन्द्रावलोकस्य सद्विजौ निन्युरन्तिकम् ।। ८२&lt;br&gt;&#xA;स तौ दृष्ट्वा निजौ पौत्रौ साश्रुः पृष्ट्वा च तं द्विजम् ।&lt;br&gt;&#xA;अभूत्तदुक्तवृत्तान्तः सुखदुःखमयश्चिरम् ।। ८३&lt;br&gt;&#xA;ततः स निजपुत्रस्य सत्त्वोत्कर्षं विभाव्य तम् ।&lt;br&gt;&#xA;त्यक्तराज्यस्पृहः पौरैरर्थ्यमानोऽपि तौ द्विजात् ।। ८४&lt;br&gt;&#xA;क्रीत्वा तस्माद्धनैः पौत्रौ गृहीत्वा सपरिग्रहः ।&lt;br&gt;&#xA;सूनोस्तारावलोकस्य तस्याश्रमपदं ययौ ।। ८५&lt;br&gt;&#xA;तत्रापश्यच्च तं बद्धजटं वल्कलधारिणम् ।&lt;br&gt;&#xA;आशागतैर्महावृक्षमिव भुक्तश्रियं द्विजैः ।। ८६&lt;br&gt;&#xA;दूरादाधाव्य पतितं पुत्रं तं पादयोश्च सः ।&lt;br&gt;&#xA;यदारोपयदुत्सङ्गमभिषिच्याश्रुवारिणा ।। ८७&lt;br&gt;&#xA;विद्याधराधिराज्यार्थमभिषेकपुरःसरे ।&lt;br&gt;&#xA;तस्य सिंहासनारोहे तदेवारम्भतां ययौ ।। ८८&lt;br&gt;&#xA;अथैतत्तनयौ राजा तौ ददौ रामलक्ष्मणौ ।&lt;br&gt;&#xA;सोऽस्मै तारावलोकाय क्रीतावेताविति ब्रुवन् ।। ८९&lt;br&gt;&#xA;कुर्वन्त्यन्योन्यवृत्तान्तकथा यावच्च तत्र ते ।&lt;br&gt;&#xA;तावद्गजश्चतुर्दन्तो लक्ष्मीश्चावातरद्दिवः ।। ९०&lt;br&gt;&#xA;अवतीर्णेषु चान्येषु विद्याधरपतिष्वपि ।&lt;br&gt;&#xA;लक्ष्मीस्तारावलोकं सा पद्महस्ता जगाद तम् ।। ९१&lt;br&gt;&#xA;आरुह्य वारणेऽमुष्मिन्नेहि विद्याधरास्पदम् ।&lt;br&gt;&#xA;तत्साम्राज्यश्रियं भुङ्क्ष्व जितां दानप्रभावतः ।। ९२&lt;br&gt;&#xA;इत्युक्तवत्या लक्ष्म्या स साकं भार्यासुतान्वितः ।&lt;br&gt;&#xA;पितुः प्रणम्य चरणौ पश्यत्स्वाश्रमवासिषु ।। ९३&lt;br&gt;&#xA;आरुह्य तं गजं दिव्यं वृतो विद्याधरेश्वरैः ।&lt;br&gt;&#xA;तारावलोको नभसा ययौ वैद्याधरं पदम् ।। ९४&lt;br&gt;&#xA;तत्रोपभुक्तसाम्राज्यश्चिरं विद्याभिराश्रितः ।&lt;br&gt;&#xA;कालेनोत्पन्नवैराग्यस्तपोवनमशिश्रियत् ।। ७&lt;br&gt;&#xA;एवं तारावलोकेन मानुषेण सता पुरा ।&lt;br&gt;&#xA;निर्मलैः सुकृतैः प्रापि सर्वविद्याधरेन्द्रता ।। ९६&lt;br&gt;&#xA;अन्ये तु तामवाप्यापि विभ्रष्टाः स्खलितैस्ततः ।&lt;br&gt;&#xA;तद्रक्षेरपचारं त्वं स्वतो वा परतोऽपि वा ।। ९७&lt;br&gt;&#xA;इति नरवाहनदत्तः कश्यपमुनिना कथां समाख्याय ।&lt;br&gt;&#xA;अनुशिष्टः स तथेति प्रतिपेदे चक्रवर्ती तत् ।। ९८&lt;br&gt;&#xA;विद्याधराः शृणुत यः कुरुते ममात्र धर्मव्यतिक्रममितः प्रभृति प्रजासु ।&lt;br&gt;&#xA;वध्यः स मे नियतमित्यभितो हराद्रिमुद्घोषणां च स ततो भ्रमयांचकार ।। ९७&lt;br&gt;&#xA;अथावनतमस्तकैर्विधृतशासनः खेचरै-&lt;br&gt;&#xA;रुवास विलसद्यशाः सुरतमञ्जरीमोचनात् ।&lt;br&gt;&#xA;स्वमातुलसमीपगोऽसितगिरौ नयन्प्रावृषं&lt;br&gt;&#xA;स तत्र सपरिच्छदो मुनिवरस्य तस्याश्रमे ।। १००&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सुरतमञ्जरीलम्बके तृतीयस्तरङ्गः ।&lt;br&gt;&#xA;समाप्तश्चायं सुरतमञ्जरीलम्बकः षोडशः ।&lt;/p&gt;</description>
    </item>
  </channel>
</rss>
