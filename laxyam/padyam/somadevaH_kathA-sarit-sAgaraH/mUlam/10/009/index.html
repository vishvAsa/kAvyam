<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/10/009/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/10/009/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००९">
  <meta property="og:description" content="अथान्येद्युः पुनरिमां निशि प्राग्वद्विनोदयन् ।
नरवाहनदत्ताय गोमुखोऽकथयत्कथाम् ।। १
बभूव नगरे क्वापि बोधिसत्त्वांशसंभवः ।
कस्याप्याढ्यस्य वणिजस्तनयो मृतमामृकः ।। २
अन्यजायाप्रसक्तेन पित्रा तत्प्रेरितेन सः ।
निरस्तो वनवासाय सभार्यो निरगाद्गृहात् ।। ३
स्वानुजं तु सहायान्तं तद्वत्पित्रा निराकृतम् ।
अशान्तचित्तमुत्सृज्य सोऽन्येनैव पथा ययौ ।। ४
प्रक्रामंश्च क्रमात्प्राप निस्तोयतृणपादपाम् ।
पाथेयहीनश्चण्डांशुतप्तां मरुमहाटवीम् ।। ५५
तस्यां व्रजन्स सप्ताहं भार्यां क्लान्तां क्षुधा तृषा ।
अजीवयत्स्वमांसास्रैः पापा तान्याहरच्च सा ।। ६
अष्टमेऽह्नि सरिद्वीचिवाचालं गिरिकाननम् ।
प्राप सत्फलसच्छायपादपं स्निग्धशाद्वलम् ।। ७
तत्र संभाव्य भार्यां तां क्लान्तां मूलफलाम्बुभिः ।
अवातरद्गिरिनदीं स्नातुं कल्लोलमालिनीम् ।। ८
तस्यां ददर्श च च्छिन्नहस्तपादचतुष्टयम् ।
ह्रियमाणं जलौघेन पुरुष त्राणकाङ्क्षिणम् ।। ९
बहूपवासक्लान्तोऽपि तां विगाह्य नदीं ततः ।
उज्जहार कृपालुस्तं महासत्त्वः स पूरुषम् ।।
केनेदं ते कृतं भ्रातरिति कारुणिकेन च ।
तेनारोप्य स्थलं पृष्टः स रुण्ड पुरुषोऽभ्यधात् ।। ११
निकृत्तहस्तचरणो नद्यां क्षिप्तोऽस्मि शत्रुभिः ।
दित्सुभिः क्लेशमरणं त्वयाहं तूद्धृतस्ततः ।। १२
एवमुक्तवतस्तस्य स बद्ध्वा व्रणपट्टिकाम् ।
दत्त्वाहारं महासत्त्वः स्नानादि व्यधितात्मनः ।। १३
ततो मूलफलाहारो भार्यायुक्तोऽत्र कानने ।
स तस्थौ बोधिसत्त्वांशो वणिक्पुत्रस्तपश्चरन् ।। १४
एकदा फलमूलार्थं गते तस्मिन्स्मरातुरा ।
तद्भार्या तेन रुण्डेन रेमे रूढव्रणेन सा ।। १५५
तत्सक्ता तेन संमन्त्र्य भर्तुस्तस्य वधैषिणी ।
युक्त्या चकार सान्येद्युर्मान्द्यं दुश्चारिणी मृषा ।। १६
श्वभ्रे दुरवतारेऽथ स्थितां दुस्तरनिम्नगे ।
दर्शयित्वौषधिं पापा पतिं सा तमभाषत ।। १७
जीवाम्यहं त्वयैषा चेन्ममानीता महौषधिः ।
जाने ह्येतामिहस्थां मे स्वप्ने वक्ति स्म देवता ।। १८
तच्छ्रुत्वा स तथेत्येव श्वभ्रे तत्रौषधेः कृते ।
तृणवेष्टितया रज्ज्वावातरत्तरुबद्धया ।। १९
अवतीर्णस्य रज्जुं तां चिक्षेपोन्मुच्य तस्य सा ।
ततः स पतितो नद्यां तया जह्रे महौघया ।। २०
दूराद्दवीयो नीत्वा च तया सुकृतरक्षितः ।
नद्या कस्यापि नगरस्यासन्ने सोऽर्पितस्तटे ।। २१
ततः स स्थलमारुह्य चिन्तयन्स्त्रीविचेष्टितम् ।
जलावगाहनक्लान्तो विशश्राम तरोस्तले ।। २२
तस्मिन्काले च नगरे राजा तत्र मृतोऽभवत् ।
मृते राजनि चानादिर्देशे तत्रेदृशी स्थितिः ।। २२
यन्मङ्गलगजः पौरैर्भ्राम्यमाणः करेण यम् ।
आरोपयति पृष्ठे स्वे सोऽत्र राज्येऽभिषिच्यते ।। २४
स धैर्यतुष्टो धातेव भ्रमन्प्राप्तोऽन्तिकं गजः ।
उत्क्षिप्यारोपयामास स्वपृष्ठे तं वणिक्सुतम् ।। २५
ततः स नगरं नीत्वा राज्ये प्रकृतिभिः क्षणात् ।
वणिक्सुतोऽभिषिक्तोऽभूद्बोधिसत्त्वांशसंभवः ।। २६
स राज्यं प्राप्य करुणामुदिताक्षान्तिभिः सह ।
अरंस्त न तु पापाभिः स्त्रीभिश्चपलवृत्तिभिः ।। २७
तद्भार्या सापि निःशङ्का मत्वा तं च नदीहृतम् ।
बभ्रामेतस्ततो जारं रुण्डं पृष्ठेऽधिरोप्य तम् ।। २८
वैरिकृत्ताङ्घ्रिहस्तोऽयं भर्ता मेऽहं पतिव्रता ।
भिक्षित्वा जीवयाम्येतं तद्भिक्षां मे प्रयच्छत ।। २९
इति सा भिक्षमाणा च ग्रामे ग्रामे पुरे पुरे ।
राज्यस्थस्यात्मनो भर्तुर्नगरं प्राप तस्य तत् ।। ३०
तथैव भिक्षमाणात्र राज्ञस्तस्य क्रमेण सा ।
पतिव्रतेत्यर्च्यमाना पौरैः श्रुतिपथं ययौ ।। ३१
आनाययत्स राजा च तां पृष्ठारूढरुण्डिकाम् ।
का सा पतिव्रतेत्यारात्परिज्ञाय च पृष्टवान् ।। ३२
साहं पतिव्रता देवेत्यपरिज्ञाय सापि तम् ।
भर्तारमब्रवीत्पापा राजश्रीतेजसा वृतम् ।। ३३
ततः स बोधिसत्त्वांशो हसन्राजा जगाद ताम् ।
दृष्टं पतिव्रतात्वं ते फलेनेदं मयैव च ।। ३४
स्वरक्तमांसं दत्त्वापि स्वीकर्तुं शङ्किता न या ।
स्वेनाविलुप्तहस्तेन भर्त्रा मानुषराक्षसी ।। ३५
सा सदा रक्तमांसानि हरन्ती बत मे कथम् ।
रुण्डेन विकलेनापि स्वीकृत्य वहनीकृता ।। ३६
किंस्विदूढः स भर्ता यो नद्यां क्षिप्तस्त्वयानघः ।
कर्मणा तेन वहसे रुण्डमेतं बिभर्षि च ।। ३७
इत्युद्धाटितवृत्तं तं परिज्ञाय पतिं ततः ।
भयात्सा मूर्च्छितेवाभूल्लिखितेव मृतेव च ।। ३८
किमेतद्ब्रूहि देवेति सोऽथ राजा सकौतुकैः ।
पृष्टोऽमात्यैर्यथावृत्तं तेभ्यः सर्वमवर्णयत् ।। ३९
ततो भर्तृद्रुहं बुद्ध्वा छित्त्वा तां कर्णनासिकम् ।
कृत्वाहं मन्त्रिणो देशात्सरुण्डां निरवासयन् ।। ४०
छिन्ननासिकया रुण्डं बोधिसत्त्वं नृपश्रिया ।
युक्तं सदृशसंयोगं तदा विधिरदर्शयत् ।। ४१
एवं दुरवधार्यैव गतिश्चित्तस्य योषिताम् ।
दैवस्येवाविचारस्य नीचैकाभिमुखस्य च ।। ४२
एवं चात्यक्तशीलानां ससत्वानां जितक्रुधाम् ।
तुष्ट्वेवाचिन्तिता एव स्वयमायान्ति संपदः ।। ४३
इत्याख्याय कथां मन्त्री गोमुखः पुनरेव सः ।
नरवाहनदत्ताय कथामेतामवर्णयत् ।। ४४
कोऽप्यासीद्बोधिसत्त्वांशो वने क्वापि कृतोटजः ।
करुणैकाग्रहृदयो महासत्त्वस्तपश्चरन् ।। ४५
स तत्र जन्तूनापन्नान्पिशाचांश्च समुद्धरन् ।
अपरांश्च जलैरन्नैः स्वप्रभावादतर्पयत् ।। ४६
एकदान्योपकारार्थं भ्रमन्सोऽत्राटवीभुवि ।
महान्तं कूपमद्राक्षीत्तदन्तश्च ददौ दृशम् ।। ४७
तावच्च स्त्री तदन्तःस्था तं दृष्ट्वोच्चैरभाषत ।
भो महात्मन्नहं नारी सिंहः स्वर्णशिखः खगः ।। ४८
भुजगश्चेति चत्वारः कूपेऽत्र रजनौ वयम् ।
पतितास्तदतः क्लेशादुद्धरास्मान्कृपां कुरु ।। ४९
एतच्छ्रुत्वा जगादैतां स्त्रियं यूयं त्रयो यदि ।
तमसान्धा निपतिताः खगोऽत्र पतितः कथम् ।। ५०
तथैवैषोऽपि पतितो व्याधजालेन संयतः ।
इति सापि महासत्त्वं तं नारी प्रत्यभाषत ।। ५१
ततस्तान्स तपःशक्त्या यावदुद्धर्तुमिच्छति ।
तावच्छशाक नोद्धर्तुं सिद्धिस्तस्य त्वहीयत ।। ५२
पापेयं स्त्री ध्रुवं सिद्धिरेतत्संभाषणाद्धि मे ।
नष्टा यतस्त्वत्र तावद्युक्तिमन्यां करोम्यहम् ।। ५३
इति संचिन्त्य रज्ज्वा तांस्तृणावेष्टितयाखिलान् ।
उज्जहार महासत्त्वः स कूपात्कुर्वतः स्तुतिम् ।। ५४
सविस्मयश्च पप्रच्छ सिंहपक्षिभुजंगमान् ।
व्यक्ता वाग्वः कथं कीदृग्वृत्तान्तश्चोच्यतामिति ।। ५५
ततः सिंहोऽब्रवीद्व्यक्तवाचो जातिस्मरा वयम् ।
अन्योन्यबाधकाश्चास्मदवृत्तान्तं च क्रमाच्छृणु ।। ५६
इत्युक्त्वा स स्ववृत्तान्तं सिंहो वक्तुं प्रचक्रमे ।
अस्ति वैदूर्यशृङ्गाख्यं तुषाराद्रौ पुरोत्तमम् ।। ५७
पद्मवेगाभिधानोऽस्ति तत्र विद्याधरेश्वरः ।
वज्रवेगाभिधानश्च पुत्रस्तस्योदपद्यत ।। ५८
स वज्रवेगोऽहंकारी विरोधं येनकेनचित् ।
साकं शौर्यमदाच्चक्रे लोके वैद्याधरे वसन् ।। ५९
निषेधतः पितुस्तस्य यदा नागणयद्वचः ।
तदा पिता तमशपन्मर्त्यलोके पतेति सः ।। ६०
ततो नष्टमदो भ्रष्टविद्यः शापहतो रुदन् ।
वज्रवेगः स पितरं शापान्तं तमयाचत ।। ६१
ततः स तत्पिता पद्मवेगो ध्यात्वाब्रवीत्क्षणात् ।
भुवि विप्रसुतो भूत्वा कृत्वाप्येवं मदं पुनः ।। ६२
पितुः शापात्ततः सिंहो भूत्वा कूपे पतिष्यसि ।
महासत्त्वश्च कृपया कश्चित्त्वामुद्धरिष्यति ।। ६३
तस्य प्रत्युपकारं च विधायापदि मोक्ष्यसे ।
शापादस्मादिति पिता शापान्तं तस्य स व्यधात् ।। ६४
अथेह वज्रवेगोऽसौ विप्रस्याजनि मालवे ।
हरघोषाभिधानस्य देवघोषाभिधः सुतः ।। ६५
स तत्राप्यकरोद्वैरं बहुभिः शौर्यगर्वतः ।
बहुभिर्मा कृथा वैरमिति तं चावदत्पिता ।। ६६
अकुर्वाणं वचस्तस्य शप्तवान्स पिता क्रुधा ।
शौर्याभिमानी दुर्बुद्धे सिंहस्त्वं भव सांप्रतम् ।। ६७
एवं तस्य पितुः शापाद्देवघोषः पुनश्च सः ।
विद्याधरावतारः सन्सिंहो जातोऽत्र कानने ।। ६८
तमिमं विद्धि मां सिंहं सोऽहं दैवाद्भ्रमन्निशि ।
कूपेऽद्य पतितोऽमुष्मिन्महासत्त्वोद्धृतस्त्वया ।। ६९
तद्यामि तावदापच्च यदा स्यात्क्वापि ते तदा ।
मां स्मरेरुपकारं ते कृत्वा मोक्ष्ये स्वशापतः ।। ७०
इत्युदीर्य गते सिंहे बोधिसत्त्वेन तेन सः ।
पृष्टः सुवर्णचूलोऽथ पक्षी स्वोदन्तमभ्यधात् ।। ७१
अस्ति विद्याधराधीशो वज्रदंष्ट्रो हिमाचले ।
तस्य देव्यामजायन्त पञ्च कन्या निरन्तराः ।। ७२
ततः स हरमाराध्य तपसा प्राप्तवान्सुतम् ।
राजा रजतदंष्ट्राख्यं जीवितादधिकप्रियम् ।। ५
स तेन पित्रा बालोऽपि विद्याः स्नेहेन लम्भितः ।
वृद्धिं रजतदंष्ट्रोऽत्र बन्धुनेत्रेत्सवो ययौ ।। ७४
एकदा भगिनीं ज्येष्ठां नाम्ना सोमप्रभां च सः ।
गौर्याः पुरः पिञ्जरकं वादयन्तीमवैक्षत ।। ७५
देहि पिञ्जरकं मह्यं वादयाम्यहमप्यदः ।
इत्ययाचत तां सोऽथ बालत्वादनुबन्धतः ।। ६
सा तन्नादाद्यदा तस्मै तदा चापलतः स्वयम् ।
तस्यास्तत्सोऽपहृत्यैव पक्षीवोदपतन्नभः ।। ७७
साथ स्वसा तमशपद्यन्मे पिञ्जरकं हठात् ।
हत्वोड्डीनोऽसि तत्पक्षी स्वर्णचूलो भविष्यसि ।। ७८
तच्छ्रुत्वा पादपतितेनैत्य सा तेन याचिता ।
स्वसा रजतदंष्ट्रेण तस्य शापान्तमब्रवीत् ।। ७९
पक्षी भूत्वान्धकूपे त्वं यदा मूढ पतिष्यसि ।
उद्धरिष्यति कश्चिच्च तदा त्वां करुणापरः ।। ८०
तस्य कृत्वोपकारांशं शापमेतं तरिष्यसि ।
इत्युक्तः स तया भ्राता स्वर्णचूलः खगोऽजनि ।। ८१
स एष स्वर्णचूलोऽहं पक्षी भ्रष्टोऽवटे निशि ।
इहोद्धृतोऽस्मि भवता तदिदानीं व्रजाम्यहम् ।। ८२
आपदि त्वं स्मरेर्मां च तव कृत्वा ह्युपक्रियाम् ।
शापान्मोक्ष्येऽहमित्युक्त्वा सोऽपि पक्षी ययौ ततः ।। ८३
ततः स बोधिसत्त्वेन तेन पृष्टो भुंजगमः ।
स्वोदन्तं कथयामास तस्मायत्र महात्मने ।। ८४
पुरा मुनिकुमारोऽहमभूवं कश्यपाश्रमे ।
अभवत्तत्र चैको मे वयस्यो मुनिपुत्रकः ।। ८५५
एकदा चावतीर्णेऽस्मिन्सरः स्नातुं वयस्यके ।
तटस्थितोऽहमद्राक्षं त्रिफणं सर्पमागतम् ।। ८६
तेन भीषयितुं तं च वयस्यं नर्मणा मया ।
तत्संमुखं तटान्ते स बद्धो मन्त्रबलादहिः ।। ८७
क्षणात्स्नात्वा तटं प्राप्तो मद्वयस्यो विलोक्य सः ।
अशङ्कितं महाहि तं त्रस्तो मोहमुपागमत् ।। ८८
चिरादाश्वासितः सोऽथ मया ध्यानादवेत्य तत् ।
मत्कृतं त्रासनं कोपाच्छपति स्म सखापि माम् ।। ८९
गच्छेदृगेव त्रिफणः सर्पो भव महानिति ।
अनुनीतोऽथ शापान्तमृषिपुत्रः स मेऽवदत् ।। ९०
सर्पीभूतं च्युतं कूपे योऽसौ त्वामुद्धरिष्यति ।
तस्योपकृत्यावसरे शापमुक्तो भविष्यसि ।। ९१
इत्युक्त्वैव गते तस्मिन्नेषोऽहं सर्पतां गतः ।
उद्धृतोऽस्मि त्वया चाद्य कूपात्तद्यामि संप्रति ।। ९२
स्मृतश्चैत्योपकारं ते कृत्वा मोक्ष्ये स्वशापतः ।
इत्युक्त्वा भुजगे याते स्त्री स्ववृत्तमवर्णयत् ।। ९३
अहं क्षत्रियपुत्रस्य भार्या राजोपसेविनः ।
शूरस्य त्यागिनो यूनश्चारुरूपस्य मानिनः ।। ९४
कृतोऽन्यपुरुषासङ्गो मया तदपि पापया ।
तद्विज्ञाय स भर्ता मे निग्रहायाकरोन्मतिम् ।। ९५
सखीमुखाच्च तद्बुद्ध्वा तदैवाहं पलायिता ।
रात्रौ वनं प्रविष्टेदं कूपभ्रष्टोद्धृता त्वया ।। ९६
त्वत्प्रसादादिदानीं च गत्वा जीवामि कुत्रचित् ।
भूयात्तन्मे दिनं यत्र कुर्यां ते प्रत्युपक्रियाम् ।। ९७
इत्युक्त्वा बोधिसत्त्वं तं कुलटा निकटात्ततः ।
गोत्रवर्धनसंज्ञस्य राज्ञः सा नगरं ययौ ।। ९८
तस्य संगतिमुत्पाद्य परिवारजनैः सह ।
तस्थौ राजमहादेव्या दासीभावाश्रयेण सा ।। ९९
तस्यापि बोधिसत्त्वस्य तस्याः संभाषणात्स्त्रियाः ।
नाविरासीद्वने नष्टसिद्धेर्मूलफलादिकम् ।। १००
ततः क्षुत्तृष्णया क्लान्तः प्राक्स सिंहं तमस्मरत् ।
स्मृतागतः स चैतस्य व्यधाद्वृत्तिं मृगामिषैः ।। १०१
कंचित्कालं स तन्मांसैः प्रकृतिस्थं विधाय तम् ।
केसरी सोऽब्रवीत्क्षीणः सशापो मे व्रजाम्यहम् ।। १०२
इत्युक्त्वा सिंहतां मुक्त्वा भूत्वा विद्याधरश्च सः ।
जगाम तदनुज्ञातस्तमामन्त्र्य निजं पदम् ।। १०३
ततः स बोधिसत्त्वांशो वृत्तिग्लानः पुनः खगम् ।
सस्मार स्वर्णचूलं तमुपागात्सोऽपि तत्स्मृतः ।। १०४
आवेदितार्तिस्तेनासौ गत्वानीय खगः क्षणात् ।
रत्नाभरणसंपूर्णां ददौ तस्मै करण्डिकाम् ।। १०५
उवाच चैतेनार्थेन वृत्तिः स्याच्छाश्वती तव ।
मम जातश्च शापान्तः स्वस्ति ते साधयाम्यहम् ।। १०६
इत्युक्त्वा सोऽपि भूत्वैव विद्याधरकुमारकः ।
स्वलोकं नभसा गत्वा प्राप राज्यं निजात्पितुः ।। १०७
सोऽपि रत्नानि विक्रेतुं बोधिसत्त्वः परिभ्रमन् ।
तत्प्राप नगरं यत्र सा स्त्री कूपोद्धृता स्थिता ।। १०८
तत्रैकस्याश्च वृद्धाया ब्राह्मण्या विजने गृहे ।
निधाय तान्याभरणान्यापणं यावदेति सः ।। १०९
तावद्ददर्श तामेव वने कूपात्समुद्धृताम् ।
स्त्रियं संमुखमायान्तीं सापि स्त्री पश्यति स्म तम् ।। ११०
संभाषणे कृतेऽन्योन्यमथ सा स्त्री कथाक्रमात् ।
स्वं राजमहिषीपार्श्वस्थितमस्मै न्यवेदयत् ।। १११
सोऽपि पृष्टस्ववृत्तान्तस्तया तस्यै शशंस ताम् ।
रत्नाभरणसंप्राप्तिं स्वर्णचूलखगादृजुः ।। ११२
नीत्वा चाभरणं तस्यै वृद्धावेश्मन्यदर्शयत् ।
सापि गत्वा शठा राक्ष्यै स्वस्वामिन्यै शशंस तत् ।। ११३
तस्याश्च राज्ञ्या गेहान्तः स्वर्णचूलेन पक्षिणा ।
नीतं छलेन पश्यन्त्या एवाभरणभाण्डकम् ।। ११४
तच्च सा स्वपुरप्राप्तं राज्ञी तस्या मुखात्स्त्रियाः ।
बुद्ध्वा विदितवेद्याया राजानं तं व्यजिज्ञपत् ।। ११५
राजापि बोधिसत्त्वं तं दर्शितं कुस्त्रिया तया ।
आनाययत्साभरणं भृत्यैर्बद्ध्वा गृहात्ततः ।। ११६
परिपृच्छ्य च वृत्तान्तं सत्यं मत्वापि तद्वचः ।
स्थापयामास बद्धं तं गृहीत्वाभरणान्यपि ।। ११७
स बन्धस्थोऽत्र सस्मार बोधिसत्त्वो भुजंगमम् ।
ऋषिपुत्रावतारं तमुपतस्थे च सोऽपि तम् ।। ११८
दृष्ट्वा च तं स पृष्टार्थः सर्पः साधुमभाषत ।
गत्वाहं वेष्टयाम्येतमा मूर्धान्तं महीपतिम् ।। ११९
न च मुञ्चाम्यमुं यावदागत्योक्तोऽस्मि न त्वया ।
मोक्ष्याम्यहं नृपं सर्पादिति त्वं च वदेरिह ।। १२०
त्वय्यागते त्वद्वचसा मोक्ष्याम्यहमतो नृपम् ।
मन्मुक्तश्चैष राजा ते स्वराज्यार्धं प्रदास्यति ।। १२१
इत्युक्त्वा तं स गत्वैव परिवेष्टितवानहिः ।
राजानमास्त चैतस्य मूर्घ्नि कृत्वा फणत्रयम् ।। १२२
हा हा दष्टोऽहिना राजेत्याक्रन्दति जनेऽथ सः ।
बोधिसत्त्वोऽब्रवीद्रक्षाम्यहं नृपमहेरिति ।। १२३
श्रुतवद्भिश्च तद्वाक्यं विज्ञप्तः सोऽनुजीविभिः ।
आनाय्य बोधिसत्त्वं तं सर्पाक्रान्तोऽब्रवीमृपः ।। १२४
यदि मां मोचयस्यस्मात्सर्पात्तत्ते ददाम्यहम् ।
राज्यार्धमन्तरस्थाश्च तवैते मन्त्रिणोऽत्र मे ।। १२५
तच्छ्रुत्वा बाढमित्युक्ते मन्त्रिभिः स जगाद तम् ।
भुजंगं बोधिसत्त्वांशो मुञ्च राजानमाश्विति ।। १२६
ततस्तेनाहिना मुक्तो राज्यार्धं नृपतिर्ददौ ।
स तस्मै बोधिसत्त्वाय सोऽपि स्वस्थोऽभवत्क्षणात् ।। १२७
सर्पश्च क्षीणशापः सन्भूत्वा मुनिकुमारकः ।
सदस्याख्यातवृत्तान्तो जगाम निजमाश्रमम् ।। १२८
एवं निश्चितमभ्येति शुभमेव शुभात्मनाम् ।
एवं चातिक्रमो नाम क्लेशाय महतामपि ।। १२९
अविश्वासास्पदं चैव स्त्रीणां स्पृशति नाशयम् ।
प्राणदानोपकारोऽपि किं तासामन्यदुच्यते ।। १३०
इत्याख्याय कथां वत्सराजपुत्र स गोमुखः ।
उवाच कथयाम्येताः पुनर्मुग्धकथाः शृणु ।। १३१
बभूव श्रमणः कश्चिद्विहारे क्वापि मूढधीः ।
स रथ्यायां भ्रमञ्जातु शुना जानुन्यदश्यत ।। १३२
श्वदष्टः स विहारं स्वमुपागत्य व्यचिन्तयत् ।
किं वृत्तं जानुनि तवेत्येकैकः प्रक्ष्यतीह माम् ।। १३३
प्रत्याययिष्याम्येवं च कियतोऽहं कियच्चिरम् ।
तदुपायं करोम्यत्र सर्वान्बोधयितुं सकृत् ।। १३४
इत्यालोच्य समारुह्य स विहारोपरि द्रुतम् ।
गृहीत्वा ग्रन्थिमुसलं मूढो भिक्षुरवादयत् ।। १३५
अकारणमकाले किं ग्रन्थि वादयसीति तम् ।
श्रुत्वाश्चर्येण मिलिताः पप्रच्छुरथ भिक्षव ।। १३६
शुना मे भक्षितं जानु तदैकैकस्य पृच्छतः ।
ब्रुवेऽहं कियदित्येवं यूयं संघटिता मया ।। १३७
तद्बुध्यध्वं समं सर्वे जानु मे पश्यतेति सः ।
भिक्षून्प्रत्यब्रवीदेताञ्श्वदष्टं जानु दर्शयन् ।। १३८
ततः पार्श्वोपपीडं ते समग्रा भिक्षवोऽहसन् ।
कियन्मात्रे कृतोऽनेन संरम्भोऽयं कियानिति ।। १३९
आख्यातः श्रमणो मूर्खष्टक्कमूर्खो निशम्यताम् ।
कदर्यः कोऽप्यभूत्क्वापि मूर्खष्टक्को महाधनः ।। १४० १ टक्को वाहीकदेशोद्भवः पुरुषः.
सभार्यः स सदा भुङ्क्ते सक्तूंल्लवणवर्जितान् ।
अन्यस्यान्नस्य बुबुधे नैव स्वादं स जातुचित् ।। १४१
एकदा प्रेरितो धात्रा स भार्यामब्रवीन्निजाम् ।
क्षीरिणीं प्रति जाता मे श्रद्धा तामद्य मे पच ।। १४२
तथेति तस्य सा भार्या पपाच क्षीरिणीं तदा ।
तस्थौ चाभ्यन्तरे गुप्तं स टक्कः शयनं श्रितः ।। १४३
दृष्ट्वा प्राघुणिकः कश्चिदत्र मे मा स्म भूदिति ।
तावत्तस्य सुहृद्धूर्तष्टक्कस्तत्रैक आययौ ।। १४४
क्व ते भर्तेति पप्रच्छ स च तां तस्य गेहिनीम् ।
साप्यदत्तोत्तरा तस्य प्राविशद्भर्तुरन्तिकम् ।। १४५
आख्यातमित्त्रागमना सोऽपि भार्या जगाद ताम् ।
उपविश्येह रुदती पादावादाय तिष्ठ मे ।। १४६
भर्ता मे मृत इत्येवं वदेश्च सुहृदं मम ।
ततो गतेऽस्मिन्नावाभ्यां भोक्तव्या क्षीरिणी सुखम् ।। १४७
इत्युक्ता तेन यावत्सा प्रवृत्ता रोदितुं तदा ।
तावत्प्रविश्य सोऽपृच्छत्किमेतदिति तां सुहृत् ।। १४८
भर्ता मृतो मे पश्येति तयाक्तः स व्यचिन्तयत् ।
क्व पचन्ती मया दृष्टा सुखिता क्षीरिणामियम् ।। १४९
क्वाधुनैव विपन्नोऽयमेतद्भर्ता विना रुजम् ।
नूनं मां प्राघुणं दृष्ट्वा कृतमाभ्यामिदं मृषा ।। १५०
तन्मया नैव गन्तव्यमित्यालोच्योपविश्य सः ।
धूर्तो हा मित्र हा मित्त्रेत्याक्रन्दस्तत्र तस्थिवान् ।। १५१
श्रुताक्रन्दाः प्रविश्यात्र बान्धवा मृतवत्स्थितम् ।
श्मशानं भौतटक्कं तं नेतुमासन्समुद्यताः ।। १५२
उत्तिष्ठ बान्धवैर्यावदेतैर्नीत्वा न दह्यसे ।
इत्युपांश्ववदत्कर्णमूले भार्या तदा च तम् ।। १५३
मैवं शठोऽयं टक्को मे क्षीरिणीं भोक्तुमिच्छति ।
नोत्तिष्ठामि तदेवस्मिन्नगतेऽहं मृतो यदि ।। १५४
प्राणेभ्योऽप्यन्नमुष्टिर्हि मादृशानां गरीयसी ।
इति प्रत्यब्रवीद्भार्यामुपांश्वेव स तां जडः ।। १५५
ततस्तेन कुमित्त्रेण नीत्वा तैः स्वजनैश्च सः ।
दह्यमानोऽपि निश्चेष्टो ददौ नामरणाद्वचः ।। १५६
एवं स मूढो विजहौ प्राणान्न क्षीरिणीं पुनः ।
क्लेशार्जितं च बुभुजे तस्यान्यैर्हेलया धनम् ।। १५७
श्रुतः कदर्यः श्रूयन्ताममी मार्जारभौतकाः ।
उज्जयिन्यामुपाध्यायो मुग्धः कोऽप्यभवन्मठे ।। १५८
तत्र निद्रा न तस्याभून्मूषकोपद्रवान्निशि ।
तत्खिन्नस्तच्च सुहृदे स कस्मैचिदवर्णयत् ।। १५१
मार्जारं स्थापयानीय सोऽत्र खादति मूषकान् ।
इति सोऽपि सुहृद्विप्रस्तमुपाध्यायमव्रवीत् ।। १६०
मार्जारः कीदृशः क्वास्ते न स दृष्टचरो मया ।
इत्युक्तवत्युपाध्याये तं सुहृत्सोऽब्रवीत्पुनः ।। १६१
काचरे लोचने तस्य वर्णः कपिलधूसरः ।
पृष्ठे च लोमशं चर्म रथ्यास्वटति चेह सः ।। १६२
तदेभिस्त्वमभिज्ञानैरन्विष्यानाययाशु तम् ।
मित्र मार्जारमित्युक्त्वा तत्सुहृत्स ययौ गृहम् ।। १६३
ततः शिष्यानुपाध्यायः स जगाद जडो निजान् ।
अभिज्ञानानि युष्माभिः श्रुतान्येव स्थितैरिह ।। १६४
तदन्विष्यत मार्जारं रथ्यासु तमिह क्वचित् ।
तथेति ते गताः शिष्यास्तत्र भ्रेमुरितस्ततः ।। १६५
तथापि न तु तैर्दृष्टो मार्जारः स कदाचन ।
अथैकं ते बटुं रथ्यामुखादैक्षन्त निर्गतम् ।। १६६
काचरं नेत्रयुगले वर्णे धूसरपिङ्गलम् ।
पृष्ठोपरि दधानं च लोमशं हरिणाजिनम् ।। १६७
दृष्ट्वा तं सैष मार्जारः प्राप्तोऽस्माभिर्यथाश्रुतः ।
इत्यवष्टभ्य तं निन्युरुपाध्यायान्तिकं च ते ।। १६८
उपाध्यायोऽपि मित्त्रोक्तैर्युक्तं मार्जारलक्षणैः ।
दृष्ट्वा तं स्थापयामास रात्रौ तत्र मठान्तरे ।। १६९
मार्जारो नूनमस्तीति मेने सोऽपि बटुर्जडः ।
मार्जाराख्यां कृतां शृण्वन्नात्मनस्तैरबुद्धिभिः ।। १७०
स च भौतो बटुः शिष्यस्तस्य विप्रस्य येन तत् ।
उपाध्यायस्य तस्योक्तं मैत्र्या मार्जारलक्षणम् ।। १७१
प्रातः सोऽत्रागतो विप्रो बटुमन्तर्विलोक्य तम् ।
इह केनायमानीत इति भौतानुवाच तान् ।। १७२
श्रुतोपलक्षणस्त्वत्तो मार्जारोऽस्माभिरेष सः ।
आनीत इत्युपाध्यायो भौतः शिष्याश्च तेऽवदन् ।। १७३
ततो विहस्य सोऽवादीद्विप्रो मूढाः क्व मानुषः ।
क्व च तिर्यक्स मार्जारश्चतुष्पात्पुच्छवानपि ।। १७४
तच्छ्रुत्वा तं बटुं मुक्त्वा तेऽबुवन्मन्दबुद्धयः ।
तर्ह्यन्विष्यानयामस्तं मार्जारं तादृशं पुनः ।। १७५
एवमुक्तवतो मूढाञ्जनस्तत्र जहास तान् ।
अज्ञता नाम कस्येह नोपहासाय जायते ।। १७६
मार्जारभौतः कथितः श्रूयन्तामपरेऽप्यमी ।
आसीद्बहूनां मुग्धानां मुख्यो मुग्धो मठे क्वचित् ।। १७७
स केनचिद्वाच्यमानाद्धमेशास्त्रात्कदाचन ।
तडागकर्तुरश्रौषीदमुत्र सुमहत्फलम् ।। १७८
ततः स धनसंपूर्णो विपुलं वारिपूरितम् ।
तडागं कारयामास नातिदूरे निजान्मठात् ।। १७९
एकदा स तडागं तं द्रष्टुं मुग्धाग्रणीर्गतः ।
केनाप्युत्पाटितान्यस्य पुलिनानि व्यलोकयत् ।। १८०
तथैवागत्य सोऽन्येद्युरुत्खातं तटमन्यतः ।
दृष्ट्वा तस्य तडागस्य सोद्वेगः समचिन्तयत् ।। १८१
प्रातः प्रभातादारभ्य स्थास्यामीहैव वासरम् ।
द्रक्ष्यामि कः करोत्येतदित्यालोच्य ययौ प्रगे ।। १८२
अन्येद्युर्यावदेत्यास्ते तावत्तत्र ददर्श सः ।
दिवोऽवतीर्य शृङ्गाभ्यां खनन्तं वृषभं तटम् ।। १८३
दिव्यो वृषोऽयं तत्किं न दिवं यामि सहामुना ।
इत्युपेत्य वृषस्यास्य हस्ताभ्यां पुच्छमग्रहीत् ।। १८४
ततः पुच्छाग्रलग्नं तं भौतमुत्क्षिप्य वेगतः ।
क्षणान्निनाय कैलासं स्वं धाम भगवान्वृषः ।। १८५
तत्र दिव्यानि भक्ष्याणि मोदकादीन्यवाप्य सः ।
भुञ्जानो न्यवसद्भौतो दिनानि कतिचित्सुखम् ।। १८६
गतागतानि कुर्वाणं स दृष्ट्वा तं महावृषम् ।
अचिन्तयत भौतानां मुख्यो दैवेन मोहितः ।। १८७
गच्छामि वृषपुच्छाग्रलग्नः पश्यामि बान्धवान् ।
कथयित्वाद्भुतमिदं तथैवैष्याम्यहं पुनः ।। १८८
इति संचिन्त्य वृषभस्यैकदोपेत्य तस्य सः ।
आलम्ब्य गच्छतः पुच्छमागाद्भौतो भुवस्तलम् ।। १८९
ततः प्राप्तो मठे भौतैरन्यैराश्लिष्य तत्स्थितैः ।
क्व गतोऽसीति पृष्टस्तं स्ववृत्तान्तं शशंस सः ।। १९०
ततः सर्वे श्रुताश्चर्या भौतास्ते प्रार्थयन्त तम् ।
प्रसीद नय तत्रास्मानपि भोजय मोदकान् ।। १९१
तच्छ्रुत्वा स तथेत्येतान्युक्तिमुक्त्वापरे दिने ।
तडागोपान्तमनयत्स च तत्राययौ वृषः ।। १९२
जग्राह तस्य लाङ्गूलं मुख्यः पाणिद्वयेन सः ।
तस्याप्यगृह्णाच्चरणावन्यस्तस्यापि चेतरः ।। १९३
इत्यन्योन्याङ्घ्रिलग्नैस्तैर्भौतैर्यावच्च शृङ्खला ।
रचिता स वृषस्तावदुत्पपात जवान्नभः ।। १९४
याति तस्मिंश्च वृषभे लाङ्गूलालम्बिभौतके ।
मुख्यभौतं तमप्राक्षीदेको भौतोऽथ दैवतः ।। १९५
श्रद्धामाख्याहि नस्तावद्यथेष्ठसुलभा दिवि ।
कियत्प्रमाणा भवता मोदका भक्षिता इति ।। १९६
ततो भ्रष्टानुसंधानो वृषपुच्छं विमुच्य तम् ।
पद्माकारौ करौ कृत्वा संश्लिष्टौ भौतनायकः ।। १९७
इयत्प्रमाणा इत्याशु यावत्तान्प्रतिवक्ति सः ।
तावत्सोऽन्ये च ते सर्वे खान्निपत्य विपेदिरे ।। १९८
वृषः प्रायाच्च कैलासं जनो दृष्ट्वा जहास च ।
दोषाय निर्विमर्शैवं भौतप्रश्नोत्तरक्रिया ।। १९९
श्रुता द्युगामिनो भौताः श्रूयतामपरोऽप्ययम् ।
कश्चिद्भौतो विसस्मार मार्गं मार्गान्तरं व्रजन् ।। २००
तरोर्नदीतटस्थस्य गच्छास्योपरिवर्त्मना ।
इत्युच्यते स्म पन्थानं परिपृच्छञ्जनैश्च सः ।। २०१
ततस्तस्य तरोः पृष्ठं गत्वारूढः स मूढधीः ।
एतत्पृष्ठेन मे पन्था उपदिष्टो जनैरिति ।। २०२
तत्पृष्ठे सर्पतश्चास्य भरात्पर्यन्तवर्तिनी ।
शाखा ननाम यत्नेन पपातालम्ब्य नैष ताम् ।। २०३
तामालम्ब्य स्थितो यावत्तावत्तेनाययौ पथा ।
आरोहेणोपरिस्थेन नद्यां पीतजलः करी ।। २०४
तं दृष्ट्वा तरुशाखाग्रलम्भी भौतः स दीनवाक् ।
महात्मन्मां गृहाणेति हस्त्यारोहमुवाच तम् ।। २०५
हस्त्यारोहश्च भौतं तमवतारयितुं तरोः ।
पादयोरग्रहीद्द्वाभ्यां पाणिभ्यामुज्झिताङ्कुशः ।। २०६
तावच्च निर्गत्य गते गजे भौतस्य तस्य स ।
ललम्बे पादयोर्हस्तिपको वृक्षाग्रलम्बिनः ।। २०७
ततः स त्वरयन्भौतो हस्त्यारोहं तमभ्यधात् ।
यदि जानासि तच्छीघ्रं यत्किंचिद्गीयतां त्वया ।। २०८
इतोऽवतारयेज्जातु यच्छ्रुत्वागत्य नौ जनः ।
पतितावन्यथाधस्ताद्धरेदावामियं नदी ।। २०९
इत्युक्तः स गजारोहस्तेन मञ्जु तथा जगौ ।
यथा स एव भौतोऽत्र परितोषमगात्परम् ।। २१०
साधुवादं च स ददद्विस्मृत्योज्झितपादपः ।
दातुं प्रावर्तत द्वाभ्यां हस्ताभ्यां छोटिकां जडः ।। २११
तत्क्षणं विनिपत्यैव सहस्त्यारोह एव सः ।
नद्यां विपेदे मूर्खैर्हि सङ्गः कस्यास्ति शर्मणे ।। २१२
इत्याख्याय कथां भूयो वत्सेश्वरसुताय सः ।
गोमुखः कथयामास हिरण्याक्षकथामिमाम् ।। २१३
अस्तीह हिमवत्कुक्षौ देशः पृध्वीशिरोमणिः ।
कश्मीर इति विद्यानां धर्मस्य च निकेतनम् ।। २१४
तत्राधिष्ठानमभवद्धिरण्यपुरनामकम् ।
कनकाक्ष इति ख्यातस्तस्मिन्राजा बभूव च ।। २१५
तस्य रत्नप्रभादेव्यां शंकराराधनोद्भवः ।
पुत्रो हिरण्याक्ष इति क्ष्मापतेरुदपद्यत ।। २१६
स जातु गुलिकाक्रीडां कुर्वन्गुलिकया छलात् ।
तापसीं राजतनयो मार्गायातामताडयत् ।। २१७
सा तापसी जितक्रोधा राजपुत्रं विहस्य तम् ।
योगीश्वरी हिरण्याक्षमुवाच विकृतानना ।। २१८
स्वयौवनादिकैरीदृग्दर्पश्चेत्तव तां यदि ।
मृगा लेखामाप्नोषि भार्यां तत्कीदृशो भवेत् ।। २१९
तच्छ्रुत्वा क्षमयित्वा तां राजपुत्रः स पृष्टवान् ।
कैषा मृगाङ्कलेखाख्या भगवत्युच्यतामिति ।। २२०
ततस्तं साब्रवीदस्ति शशितेजा इति श्रुतः ।
विद्याधरेन्द्रो हिमवत्यचलेन्द्रे महायशाः ।। २२१
मृगाङ्कलेखा तस्यास्ति तनया वरकन्यका ।
रूपेण द्युचरेन्द्राणां निशासून्निद्रकप्रदा ।। २२२
सा चानुरूपा भार्या ते तस्यास्त्वमुचितः पतिः ।
इत्युक्तः सिद्धतापस्या हिरण्याक्षो जगाद ताम् ।। २२३
कथं भगवति प्राप्या मया सा तर्हि कथ्यताम् ।
तच्छ्रुत्वा सा हिरण्याक्षं तं योगेश्वर्यभाषत ।। २२४
गत्वाहं त्वत्कथाख्यानादुपलप्स्ये तदाशयम् ।
आगत्य चाहमेव त्वां तत्र नेष्याम्यतः परम् ।। २२५
इहास्ति योऽमरेशाख्यो देवस्तत्केतने त्वया ।
प्रातः प्राप्यास्मि नित्यं हि तमर्चितुमुपैम्यहम् ।। २२६
इत्युक्त्वा नभसा प्रायात्तापसी सा स्वसिद्धितः ।
तस्या मृगाङ्कलेखाया निकटं तुहिनाचलम् ।। २२७
तत्र तस्यै हिरण्याक्षगुणान्युक्त्या शशंस सा ।
तथा यथा दिव्यकन्या सात्युत्कैवमुवाच ताम् ।। २२८
तादृशं चेन्न भर्तारं प्राप्नुयां भगवत्यहम् ।
तन्निष्फलेन किं कार्यममुना जीवितेन मे ।। २२९
इत्यारूढस्मरावेशा नीत्वा तत्कथया दिनम् ।
मृगाङ्कलेखा तापस्या सहोवास तया निशाम् ।। २३०
तावत्सोऽपि हिरण्याक्षस्तच्चिन्तानीतवासरः ।
सुप्तः कथंचिज्जगदे गौर्या स्वप्ने निशाक्षये ।। २३१
विद्याधरः सन्प्राप्तस्त्वं मुनिशापेन मर्त्यताम् ।
तापस्याः करसंस्पर्शादेतस्या मोक्ष्यसे ततः ।। २३२
मृगाङ्कलेखां च ततस्तामाशु परिणेष्यसि ।
तच्चिन्ता नात्र कार्या ते पूर्वभार्या हि सा तव ।। २३३
इत्यादिश्यैव सा देवी तिरोऽभूत्तस्य सोऽपि च ।
प्रबुध्य प्रातरुत्थाय चक्रे स्नानादिमङ्गलम् ।। २३४
ततोऽवरेश्वरस्याग्रे गत्वा तस्थौ प्रणम्य तम् ।
यत्र संकेतकं तस्य तापस्या विहितं तया ।। २३५
अत्रान्तरे च कथमप्याप्तनिद्रां स्वमन्दिरे ।
मृगाङ्कलेखामपि तां गौरी स्वप्ने समादिशत् ।। २३६
क्षीणशापं हिरण्याक्षं जातं विद्याधरं पुनः ।
करस्पर्शेन तापस्याः पतिं प्राप्स्यस्यलं शुचा ।। २३७
इत्युक्त्वान्तर्हितायां च देव्यां प्रातः प्रबुध्य सा ।
मृगाङ्कलेखा तापस्यै तस्यै स्वप्नं शशंस तम् ।। २३८
सा तच्छ्रुत्वैव चागत्य भूलोकं सिद्धतापसी ।
स्थितं क्षेत्रेऽमरेशस्य हिरण्याक्षं तमभ्यधात् ।। २३९
एहि वैद्याधरं लोकं पुत्रेत्युक्त्वा करेण सा ।
प्रणतं तं समादाय बाहावुदपतन्नभः ।। २४०
तावत्स च हिरण्याक्षो भूत्वा विद्याधरेश्वरः ।
स्मृत्वा शापक्षयाज्जातिं तापसीं तामभाषत ।। २४१
हिमाद्रौ वज्रकूटाख्ये पुरे जानीहि मामियम् ।
विद्याधराणां राजानं नाम्नाप्यमृततेजसम् ।। २४२
सोऽहमुल्लङ्घनक्रोधाच्छापं प्राप्य पुरा मुनेः ।
मर्त्ययोनिमुपागच्छं त्वत्करस्पर्शनावधिम् ।। २४३
शप्तस्य मे तदा भार्या या दुःखादजहत्तनुम् ।
सैषा मृगाङ्कलेखाद्य जाता पूर्वप्रिया मम ।। २४४
इदानीं च त्वया सार्धं गत्वा प्राप्स्यामि तामहम् ।
त्वत्करस्पर्शपूतस्य शान्तः शापो हि सोऽद्य मे ।। २४५
इति ब्रुवंस्तया साकं तापस्या गगनेन सः ।
जगामामृततेजास्तं हिमाद्रिं द्युचराधिपः ।। २४६
मृगाङ्कलेखामुद्यानस्थितां तत्र ददर्श सः ।
साप्यपश्यत्तमायान्तं तापस्यावेदितं तया ।। २४७
चित्रं श्रुतिपथेनादौ प्रविश्यान्योन्यमानसम् ।
अनिर्गत्याप्यविशतां दृष्टिमार्गेण तौ पुनः ।। २४८
विवाहसिद्धये पित्रे त्वयेदं कथ्यतामिति ।
ऊचे मृगाङ्कलेखात्र तापस्या प्रौढया तया ।। २४९
ततो लज्जानतमुखी सा गत्वा पितरं निजम् ।
सखीमुखेन तत्सर्वं बोधयामास तत्क्षणम् ।। २५०
सोऽपि स्वप्नेऽम्बिकादिष्टस्तत्पिता खेचरेश्वरः ।
तमनैषीत्स्वभवनं संमान्यामृततेजसम् ।। २५१
ददौ मृगाङ्कलेखां च तस्मै तां स यथाविधि ।
कृतोद्वाहश्च तं वज्रकूटं स्वं प्रययौ पुरम् ।। २५२
तत्र सोऽमृततेजाः स्वं राज्यं प्राप्य सभार्यकम् ।
आनीतं सिद्धतापस्या मर्त्यत्वात्पितरं निजम् ।। २५३
कनकाक्षं तमभ्यर्च्य भोगैः प्रापय्य भूतलम् ।
मृगाङ्कलेखया साकं तामृद्धिं बुभुजे चिरम् ।। २५४
इति पूर्वकर्मविहितं भवितव्यं जगति यस्य जन्तोर्यत् ।
तदयत्नेन स पुरतः पतितं प्राप्नोत्यसाध्यमपि ।। २५५
एवं गोमुखकथितां शक्तियशस्युत्सुको निशम्य कथाम् ।
शयने निशि नरवाहनदत्तो निद्रामसौ भेजे ।। २५६
इति महाकविश्रीसोमदेवभट्टविरचिते कथासरित्सागरे शक्तियशोलम्बके नवमस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००९">
  <meta itemprop="description" content="अथान्येद्युः पुनरिमां निशि प्राग्वद्विनोदयन् ।
नरवाहनदत्ताय गोमुखोऽकथयत्कथाम् ।। १
बभूव नगरे क्वापि बोधिसत्त्वांशसंभवः ।
कस्याप्याढ्यस्य वणिजस्तनयो मृतमामृकः ।। २
अन्यजायाप्रसक्तेन पित्रा तत्प्रेरितेन सः ।
निरस्तो वनवासाय सभार्यो निरगाद्गृहात् ।। ३
स्वानुजं तु सहायान्तं तद्वत्पित्रा निराकृतम् ।
अशान्तचित्तमुत्सृज्य सोऽन्येनैव पथा ययौ ।। ४
प्रक्रामंश्च क्रमात्प्राप निस्तोयतृणपादपाम् ।
पाथेयहीनश्चण्डांशुतप्तां मरुमहाटवीम् ।। ५५
तस्यां व्रजन्स सप्ताहं भार्यां क्लान्तां क्षुधा तृषा ।
अजीवयत्स्वमांसास्रैः पापा तान्याहरच्च सा ।। ६
अष्टमेऽह्नि सरिद्वीचिवाचालं गिरिकाननम् ।
प्राप सत्फलसच्छायपादपं स्निग्धशाद्वलम् ।। ७
तत्र संभाव्य भार्यां तां क्लान्तां मूलफलाम्बुभिः ।
अवातरद्गिरिनदीं स्नातुं कल्लोलमालिनीम् ।। ८
तस्यां ददर्श च च्छिन्नहस्तपादचतुष्टयम् ।
ह्रियमाणं जलौघेन पुरुष त्राणकाङ्क्षिणम् ।। ९
बहूपवासक्लान्तोऽपि तां विगाह्य नदीं ततः ।
उज्जहार कृपालुस्तं महासत्त्वः स पूरुषम् ।।
केनेदं ते कृतं भ्रातरिति कारुणिकेन च ।
तेनारोप्य स्थलं पृष्टः स रुण्ड पुरुषोऽभ्यधात् ।। ११
निकृत्तहस्तचरणो नद्यां क्षिप्तोऽस्मि शत्रुभिः ।
दित्सुभिः क्लेशमरणं त्वयाहं तूद्धृतस्ततः ।। १२
एवमुक्तवतस्तस्य स बद्ध्वा व्रणपट्टिकाम् ।
दत्त्वाहारं महासत्त्वः स्नानादि व्यधितात्मनः ।। १३
ततो मूलफलाहारो भार्यायुक्तोऽत्र कानने ।
स तस्थौ बोधिसत्त्वांशो वणिक्पुत्रस्तपश्चरन् ।। १४
एकदा फलमूलार्थं गते तस्मिन्स्मरातुरा ।
तद्भार्या तेन रुण्डेन रेमे रूढव्रणेन सा ।। १५५
तत्सक्ता तेन संमन्त्र्य भर्तुस्तस्य वधैषिणी ।
युक्त्या चकार सान्येद्युर्मान्द्यं दुश्चारिणी मृषा ।। १६
श्वभ्रे दुरवतारेऽथ स्थितां दुस्तरनिम्नगे ।
दर्शयित्वौषधिं पापा पतिं सा तमभाषत ।। १७
जीवाम्यहं त्वयैषा चेन्ममानीता महौषधिः ।
जाने ह्येतामिहस्थां मे स्वप्ने वक्ति स्म देवता ।। १८
तच्छ्रुत्वा स तथेत्येव श्वभ्रे तत्रौषधेः कृते ।
तृणवेष्टितया रज्ज्वावातरत्तरुबद्धया ।। १९
अवतीर्णस्य रज्जुं तां चिक्षेपोन्मुच्य तस्य सा ।
ततः स पतितो नद्यां तया जह्रे महौघया ।। २०
दूराद्दवीयो नीत्वा च तया सुकृतरक्षितः ।
नद्या कस्यापि नगरस्यासन्ने सोऽर्पितस्तटे ।। २१
ततः स स्थलमारुह्य चिन्तयन्स्त्रीविचेष्टितम् ।
जलावगाहनक्लान्तो विशश्राम तरोस्तले ।। २२
तस्मिन्काले च नगरे राजा तत्र मृतोऽभवत् ।
मृते राजनि चानादिर्देशे तत्रेदृशी स्थितिः ।। २२
यन्मङ्गलगजः पौरैर्भ्राम्यमाणः करेण यम् ।
आरोपयति पृष्ठे स्वे सोऽत्र राज्येऽभिषिच्यते ।। २४
स धैर्यतुष्टो धातेव भ्रमन्प्राप्तोऽन्तिकं गजः ।
उत्क्षिप्यारोपयामास स्वपृष्ठे तं वणिक्सुतम् ।। २५
ततः स नगरं नीत्वा राज्ये प्रकृतिभिः क्षणात् ।
वणिक्सुतोऽभिषिक्तोऽभूद्बोधिसत्त्वांशसंभवः ।। २६
स राज्यं प्राप्य करुणामुदिताक्षान्तिभिः सह ।
अरंस्त न तु पापाभिः स्त्रीभिश्चपलवृत्तिभिः ।। २७
तद्भार्या सापि निःशङ्का मत्वा तं च नदीहृतम् ।
बभ्रामेतस्ततो जारं रुण्डं पृष्ठेऽधिरोप्य तम् ।। २८
वैरिकृत्ताङ्घ्रिहस्तोऽयं भर्ता मेऽहं पतिव्रता ।
भिक्षित्वा जीवयाम्येतं तद्भिक्षां मे प्रयच्छत ।। २९
इति सा भिक्षमाणा च ग्रामे ग्रामे पुरे पुरे ।
राज्यस्थस्यात्मनो भर्तुर्नगरं प्राप तस्य तत् ।। ३०
तथैव भिक्षमाणात्र राज्ञस्तस्य क्रमेण सा ।
पतिव्रतेत्यर्च्यमाना पौरैः श्रुतिपथं ययौ ।। ३१
आनाययत्स राजा च तां पृष्ठारूढरुण्डिकाम् ।
का सा पतिव्रतेत्यारात्परिज्ञाय च पृष्टवान् ।। ३२
साहं पतिव्रता देवेत्यपरिज्ञाय सापि तम् ।
भर्तारमब्रवीत्पापा राजश्रीतेजसा वृतम् ।। ३३
ततः स बोधिसत्त्वांशो हसन्राजा जगाद ताम् ।
दृष्टं पतिव्रतात्वं ते फलेनेदं मयैव च ।। ३४
स्वरक्तमांसं दत्त्वापि स्वीकर्तुं शङ्किता न या ।
स्वेनाविलुप्तहस्तेन भर्त्रा मानुषराक्षसी ।। ३५
सा सदा रक्तमांसानि हरन्ती बत मे कथम् ।
रुण्डेन विकलेनापि स्वीकृत्य वहनीकृता ।। ३६
किंस्विदूढः स भर्ता यो नद्यां क्षिप्तस्त्वयानघः ।
कर्मणा तेन वहसे रुण्डमेतं बिभर्षि च ।। ३७
इत्युद्धाटितवृत्तं तं परिज्ञाय पतिं ततः ।
भयात्सा मूर्च्छितेवाभूल्लिखितेव मृतेव च ।। ३८
किमेतद्ब्रूहि देवेति सोऽथ राजा सकौतुकैः ।
पृष्टोऽमात्यैर्यथावृत्तं तेभ्यः सर्वमवर्णयत् ।। ३९
ततो भर्तृद्रुहं बुद्ध्वा छित्त्वा तां कर्णनासिकम् ।
कृत्वाहं मन्त्रिणो देशात्सरुण्डां निरवासयन् ।। ४०
छिन्ननासिकया रुण्डं बोधिसत्त्वं नृपश्रिया ।
युक्तं सदृशसंयोगं तदा विधिरदर्शयत् ।। ४१
एवं दुरवधार्यैव गतिश्चित्तस्य योषिताम् ।
दैवस्येवाविचारस्य नीचैकाभिमुखस्य च ।। ४२
एवं चात्यक्तशीलानां ससत्वानां जितक्रुधाम् ।
तुष्ट्वेवाचिन्तिता एव स्वयमायान्ति संपदः ।। ४३
इत्याख्याय कथां मन्त्री गोमुखः पुनरेव सः ।
नरवाहनदत्ताय कथामेतामवर्णयत् ।। ४४
कोऽप्यासीद्बोधिसत्त्वांशो वने क्वापि कृतोटजः ।
करुणैकाग्रहृदयो महासत्त्वस्तपश्चरन् ।। ४५
स तत्र जन्तूनापन्नान्पिशाचांश्च समुद्धरन् ।
अपरांश्च जलैरन्नैः स्वप्रभावादतर्पयत् ।। ४६
एकदान्योपकारार्थं भ्रमन्सोऽत्राटवीभुवि ।
महान्तं कूपमद्राक्षीत्तदन्तश्च ददौ दृशम् ।। ४७
तावच्च स्त्री तदन्तःस्था तं दृष्ट्वोच्चैरभाषत ।
भो महात्मन्नहं नारी सिंहः स्वर्णशिखः खगः ।। ४८
भुजगश्चेति चत्वारः कूपेऽत्र रजनौ वयम् ।
पतितास्तदतः क्लेशादुद्धरास्मान्कृपां कुरु ।। ४९
एतच्छ्रुत्वा जगादैतां स्त्रियं यूयं त्रयो यदि ।
तमसान्धा निपतिताः खगोऽत्र पतितः कथम् ।। ५०
तथैवैषोऽपि पतितो व्याधजालेन संयतः ।
इति सापि महासत्त्वं तं नारी प्रत्यभाषत ।। ५१
ततस्तान्स तपःशक्त्या यावदुद्धर्तुमिच्छति ।
तावच्छशाक नोद्धर्तुं सिद्धिस्तस्य त्वहीयत ।। ५२
पापेयं स्त्री ध्रुवं सिद्धिरेतत्संभाषणाद्धि मे ।
नष्टा यतस्त्वत्र तावद्युक्तिमन्यां करोम्यहम् ।। ५३
इति संचिन्त्य रज्ज्वा तांस्तृणावेष्टितयाखिलान् ।
उज्जहार महासत्त्वः स कूपात्कुर्वतः स्तुतिम् ।। ५४
सविस्मयश्च पप्रच्छ सिंहपक्षिभुजंगमान् ।
व्यक्ता वाग्वः कथं कीदृग्वृत्तान्तश्चोच्यतामिति ।। ५५
ततः सिंहोऽब्रवीद्व्यक्तवाचो जातिस्मरा वयम् ।
अन्योन्यबाधकाश्चास्मदवृत्तान्तं च क्रमाच्छृणु ।। ५६
इत्युक्त्वा स स्ववृत्तान्तं सिंहो वक्तुं प्रचक्रमे ।
अस्ति वैदूर्यशृङ्गाख्यं तुषाराद्रौ पुरोत्तमम् ।। ५७
पद्मवेगाभिधानोऽस्ति तत्र विद्याधरेश्वरः ।
वज्रवेगाभिधानश्च पुत्रस्तस्योदपद्यत ।। ५८
स वज्रवेगोऽहंकारी विरोधं येनकेनचित् ।
साकं शौर्यमदाच्चक्रे लोके वैद्याधरे वसन् ।। ५९
निषेधतः पितुस्तस्य यदा नागणयद्वचः ।
तदा पिता तमशपन्मर्त्यलोके पतेति सः ।। ६०
ततो नष्टमदो भ्रष्टविद्यः शापहतो रुदन् ।
वज्रवेगः स पितरं शापान्तं तमयाचत ।। ६१
ततः स तत्पिता पद्मवेगो ध्यात्वाब्रवीत्क्षणात् ।
भुवि विप्रसुतो भूत्वा कृत्वाप्येवं मदं पुनः ।। ६२
पितुः शापात्ततः सिंहो भूत्वा कूपे पतिष्यसि ।
महासत्त्वश्च कृपया कश्चित्त्वामुद्धरिष्यति ।। ६३
तस्य प्रत्युपकारं च विधायापदि मोक्ष्यसे ।
शापादस्मादिति पिता शापान्तं तस्य स व्यधात् ।। ६४
अथेह वज्रवेगोऽसौ विप्रस्याजनि मालवे ।
हरघोषाभिधानस्य देवघोषाभिधः सुतः ।। ६५
स तत्राप्यकरोद्वैरं बहुभिः शौर्यगर्वतः ।
बहुभिर्मा कृथा वैरमिति तं चावदत्पिता ।। ६६
अकुर्वाणं वचस्तस्य शप्तवान्स पिता क्रुधा ।
शौर्याभिमानी दुर्बुद्धे सिंहस्त्वं भव सांप्रतम् ।। ६७
एवं तस्य पितुः शापाद्देवघोषः पुनश्च सः ।
विद्याधरावतारः सन्सिंहो जातोऽत्र कानने ।। ६८
तमिमं विद्धि मां सिंहं सोऽहं दैवाद्भ्रमन्निशि ।
कूपेऽद्य पतितोऽमुष्मिन्महासत्त्वोद्धृतस्त्वया ।। ६९
तद्यामि तावदापच्च यदा स्यात्क्वापि ते तदा ।
मां स्मरेरुपकारं ते कृत्वा मोक्ष्ये स्वशापतः ।। ७०
इत्युदीर्य गते सिंहे बोधिसत्त्वेन तेन सः ।
पृष्टः सुवर्णचूलोऽथ पक्षी स्वोदन्तमभ्यधात् ।। ७१
अस्ति विद्याधराधीशो वज्रदंष्ट्रो हिमाचले ।
तस्य देव्यामजायन्त पञ्च कन्या निरन्तराः ।। ७२
ततः स हरमाराध्य तपसा प्राप्तवान्सुतम् ।
राजा रजतदंष्ट्राख्यं जीवितादधिकप्रियम् ।। ५
स तेन पित्रा बालोऽपि विद्याः स्नेहेन लम्भितः ।
वृद्धिं रजतदंष्ट्रोऽत्र बन्धुनेत्रेत्सवो ययौ ।। ७४
एकदा भगिनीं ज्येष्ठां नाम्ना सोमप्रभां च सः ।
गौर्याः पुरः पिञ्जरकं वादयन्तीमवैक्षत ।। ७५
देहि पिञ्जरकं मह्यं वादयाम्यहमप्यदः ।
इत्ययाचत तां सोऽथ बालत्वादनुबन्धतः ।। ६
सा तन्नादाद्यदा तस्मै तदा चापलतः स्वयम् ।
तस्यास्तत्सोऽपहृत्यैव पक्षीवोदपतन्नभः ।। ७७
साथ स्वसा तमशपद्यन्मे पिञ्जरकं हठात् ।
हत्वोड्डीनोऽसि तत्पक्षी स्वर्णचूलो भविष्यसि ।। ७८
तच्छ्रुत्वा पादपतितेनैत्य सा तेन याचिता ।
स्वसा रजतदंष्ट्रेण तस्य शापान्तमब्रवीत् ।। ७९
पक्षी भूत्वान्धकूपे त्वं यदा मूढ पतिष्यसि ।
उद्धरिष्यति कश्चिच्च तदा त्वां करुणापरः ।। ८०
तस्य कृत्वोपकारांशं शापमेतं तरिष्यसि ।
इत्युक्तः स तया भ्राता स्वर्णचूलः खगोऽजनि ।। ८१
स एष स्वर्णचूलोऽहं पक्षी भ्रष्टोऽवटे निशि ।
इहोद्धृतोऽस्मि भवता तदिदानीं व्रजाम्यहम् ।। ८२
आपदि त्वं स्मरेर्मां च तव कृत्वा ह्युपक्रियाम् ।
शापान्मोक्ष्येऽहमित्युक्त्वा सोऽपि पक्षी ययौ ततः ।। ८३
ततः स बोधिसत्त्वेन तेन पृष्टो भुंजगमः ।
स्वोदन्तं कथयामास तस्मायत्र महात्मने ।। ८४
पुरा मुनिकुमारोऽहमभूवं कश्यपाश्रमे ।
अभवत्तत्र चैको मे वयस्यो मुनिपुत्रकः ।। ८५५
एकदा चावतीर्णेऽस्मिन्सरः स्नातुं वयस्यके ।
तटस्थितोऽहमद्राक्षं त्रिफणं सर्पमागतम् ।। ८६
तेन भीषयितुं तं च वयस्यं नर्मणा मया ।
तत्संमुखं तटान्ते स बद्धो मन्त्रबलादहिः ।। ८७
क्षणात्स्नात्वा तटं प्राप्तो मद्वयस्यो विलोक्य सः ।
अशङ्कितं महाहि तं त्रस्तो मोहमुपागमत् ।। ८८
चिरादाश्वासितः सोऽथ मया ध्यानादवेत्य तत् ।
मत्कृतं त्रासनं कोपाच्छपति स्म सखापि माम् ।। ८९
गच्छेदृगेव त्रिफणः सर्पो भव महानिति ।
अनुनीतोऽथ शापान्तमृषिपुत्रः स मेऽवदत् ।। ९०
सर्पीभूतं च्युतं कूपे योऽसौ त्वामुद्धरिष्यति ।
तस्योपकृत्यावसरे शापमुक्तो भविष्यसि ।। ९१
इत्युक्त्वैव गते तस्मिन्नेषोऽहं सर्पतां गतः ।
उद्धृतोऽस्मि त्वया चाद्य कूपात्तद्यामि संप्रति ।। ९२
स्मृतश्चैत्योपकारं ते कृत्वा मोक्ष्ये स्वशापतः ।
इत्युक्त्वा भुजगे याते स्त्री स्ववृत्तमवर्णयत् ।। ९३
अहं क्षत्रियपुत्रस्य भार्या राजोपसेविनः ।
शूरस्य त्यागिनो यूनश्चारुरूपस्य मानिनः ।। ९४
कृतोऽन्यपुरुषासङ्गो मया तदपि पापया ।
तद्विज्ञाय स भर्ता मे निग्रहायाकरोन्मतिम् ।। ९५
सखीमुखाच्च तद्बुद्ध्वा तदैवाहं पलायिता ।
रात्रौ वनं प्रविष्टेदं कूपभ्रष्टोद्धृता त्वया ।। ९६
त्वत्प्रसादादिदानीं च गत्वा जीवामि कुत्रचित् ।
भूयात्तन्मे दिनं यत्र कुर्यां ते प्रत्युपक्रियाम् ।। ९७
इत्युक्त्वा बोधिसत्त्वं तं कुलटा निकटात्ततः ।
गोत्रवर्धनसंज्ञस्य राज्ञः सा नगरं ययौ ।। ९८
तस्य संगतिमुत्पाद्य परिवारजनैः सह ।
तस्थौ राजमहादेव्या दासीभावाश्रयेण सा ।। ९९
तस्यापि बोधिसत्त्वस्य तस्याः संभाषणात्स्त्रियाः ।
नाविरासीद्वने नष्टसिद्धेर्मूलफलादिकम् ।। १००
ततः क्षुत्तृष्णया क्लान्तः प्राक्स सिंहं तमस्मरत् ।
स्मृतागतः स चैतस्य व्यधाद्वृत्तिं मृगामिषैः ।। १०१
कंचित्कालं स तन्मांसैः प्रकृतिस्थं विधाय तम् ।
केसरी सोऽब्रवीत्क्षीणः सशापो मे व्रजाम्यहम् ।। १०२
इत्युक्त्वा सिंहतां मुक्त्वा भूत्वा विद्याधरश्च सः ।
जगाम तदनुज्ञातस्तमामन्त्र्य निजं पदम् ।। १०३
ततः स बोधिसत्त्वांशो वृत्तिग्लानः पुनः खगम् ।
सस्मार स्वर्णचूलं तमुपागात्सोऽपि तत्स्मृतः ।। १०४
आवेदितार्तिस्तेनासौ गत्वानीय खगः क्षणात् ।
रत्नाभरणसंपूर्णां ददौ तस्मै करण्डिकाम् ।। १०५
उवाच चैतेनार्थेन वृत्तिः स्याच्छाश्वती तव ।
मम जातश्च शापान्तः स्वस्ति ते साधयाम्यहम् ।। १०६
इत्युक्त्वा सोऽपि भूत्वैव विद्याधरकुमारकः ।
स्वलोकं नभसा गत्वा प्राप राज्यं निजात्पितुः ।। १०७
सोऽपि रत्नानि विक्रेतुं बोधिसत्त्वः परिभ्रमन् ।
तत्प्राप नगरं यत्र सा स्त्री कूपोद्धृता स्थिता ।। १०८
तत्रैकस्याश्च वृद्धाया ब्राह्मण्या विजने गृहे ।
निधाय तान्याभरणान्यापणं यावदेति सः ।। १०९
तावद्ददर्श तामेव वने कूपात्समुद्धृताम् ।
स्त्रियं संमुखमायान्तीं सापि स्त्री पश्यति स्म तम् ।। ११०
संभाषणे कृतेऽन्योन्यमथ सा स्त्री कथाक्रमात् ।
स्वं राजमहिषीपार्श्वस्थितमस्मै न्यवेदयत् ।। १११
सोऽपि पृष्टस्ववृत्तान्तस्तया तस्यै शशंस ताम् ।
रत्नाभरणसंप्राप्तिं स्वर्णचूलखगादृजुः ।। ११२
नीत्वा चाभरणं तस्यै वृद्धावेश्मन्यदर्शयत् ।
सापि गत्वा शठा राक्ष्यै स्वस्वामिन्यै शशंस तत् ।। ११३
तस्याश्च राज्ञ्या गेहान्तः स्वर्णचूलेन पक्षिणा ।
नीतं छलेन पश्यन्त्या एवाभरणभाण्डकम् ।। ११४
तच्च सा स्वपुरप्राप्तं राज्ञी तस्या मुखात्स्त्रियाः ।
बुद्ध्वा विदितवेद्याया राजानं तं व्यजिज्ञपत् ।। ११५
राजापि बोधिसत्त्वं तं दर्शितं कुस्त्रिया तया ।
आनाययत्साभरणं भृत्यैर्बद्ध्वा गृहात्ततः ।। ११६
परिपृच्छ्य च वृत्तान्तं सत्यं मत्वापि तद्वचः ।
स्थापयामास बद्धं तं गृहीत्वाभरणान्यपि ।। ११७
स बन्धस्थोऽत्र सस्मार बोधिसत्त्वो भुजंगमम् ।
ऋषिपुत्रावतारं तमुपतस्थे च सोऽपि तम् ।। ११८
दृष्ट्वा च तं स पृष्टार्थः सर्पः साधुमभाषत ।
गत्वाहं वेष्टयाम्येतमा मूर्धान्तं महीपतिम् ।। ११९
न च मुञ्चाम्यमुं यावदागत्योक्तोऽस्मि न त्वया ।
मोक्ष्याम्यहं नृपं सर्पादिति त्वं च वदेरिह ।। १२०
त्वय्यागते त्वद्वचसा मोक्ष्याम्यहमतो नृपम् ।
मन्मुक्तश्चैष राजा ते स्वराज्यार्धं प्रदास्यति ।। १२१
इत्युक्त्वा तं स गत्वैव परिवेष्टितवानहिः ।
राजानमास्त चैतस्य मूर्घ्नि कृत्वा फणत्रयम् ।। १२२
हा हा दष्टोऽहिना राजेत्याक्रन्दति जनेऽथ सः ।
बोधिसत्त्वोऽब्रवीद्रक्षाम्यहं नृपमहेरिति ।। १२३
श्रुतवद्भिश्च तद्वाक्यं विज्ञप्तः सोऽनुजीविभिः ।
आनाय्य बोधिसत्त्वं तं सर्पाक्रान्तोऽब्रवीमृपः ।। १२४
यदि मां मोचयस्यस्मात्सर्पात्तत्ते ददाम्यहम् ।
राज्यार्धमन्तरस्थाश्च तवैते मन्त्रिणोऽत्र मे ।। १२५
तच्छ्रुत्वा बाढमित्युक्ते मन्त्रिभिः स जगाद तम् ।
भुजंगं बोधिसत्त्वांशो मुञ्च राजानमाश्विति ।। १२६
ततस्तेनाहिना मुक्तो राज्यार्धं नृपतिर्ददौ ।
स तस्मै बोधिसत्त्वाय सोऽपि स्वस्थोऽभवत्क्षणात् ।। १२७
सर्पश्च क्षीणशापः सन्भूत्वा मुनिकुमारकः ।
सदस्याख्यातवृत्तान्तो जगाम निजमाश्रमम् ।। १२८
एवं निश्चितमभ्येति शुभमेव शुभात्मनाम् ।
एवं चातिक्रमो नाम क्लेशाय महतामपि ।। १२९
अविश्वासास्पदं चैव स्त्रीणां स्पृशति नाशयम् ।
प्राणदानोपकारोऽपि किं तासामन्यदुच्यते ।। १३०
इत्याख्याय कथां वत्सराजपुत्र स गोमुखः ।
उवाच कथयाम्येताः पुनर्मुग्धकथाः शृणु ।। १३१
बभूव श्रमणः कश्चिद्विहारे क्वापि मूढधीः ।
स रथ्यायां भ्रमञ्जातु शुना जानुन्यदश्यत ।। १३२
श्वदष्टः स विहारं स्वमुपागत्य व्यचिन्तयत् ।
किं वृत्तं जानुनि तवेत्येकैकः प्रक्ष्यतीह माम् ।। १३३
प्रत्याययिष्याम्येवं च कियतोऽहं कियच्चिरम् ।
तदुपायं करोम्यत्र सर्वान्बोधयितुं सकृत् ।। १३४
इत्यालोच्य समारुह्य स विहारोपरि द्रुतम् ।
गृहीत्वा ग्रन्थिमुसलं मूढो भिक्षुरवादयत् ।। १३५
अकारणमकाले किं ग्रन्थि वादयसीति तम् ।
श्रुत्वाश्चर्येण मिलिताः पप्रच्छुरथ भिक्षव ।। १३६
शुना मे भक्षितं जानु तदैकैकस्य पृच्छतः ।
ब्रुवेऽहं कियदित्येवं यूयं संघटिता मया ।। १३७
तद्बुध्यध्वं समं सर्वे जानु मे पश्यतेति सः ।
भिक्षून्प्रत्यब्रवीदेताञ्श्वदष्टं जानु दर्शयन् ।। १३८
ततः पार्श्वोपपीडं ते समग्रा भिक्षवोऽहसन् ।
कियन्मात्रे कृतोऽनेन संरम्भोऽयं कियानिति ।। १३९
आख्यातः श्रमणो मूर्खष्टक्कमूर्खो निशम्यताम् ।
कदर्यः कोऽप्यभूत्क्वापि मूर्खष्टक्को महाधनः ।। १४० १ टक्को वाहीकदेशोद्भवः पुरुषः.
सभार्यः स सदा भुङ्क्ते सक्तूंल्लवणवर्जितान् ।
अन्यस्यान्नस्य बुबुधे नैव स्वादं स जातुचित् ।। १४१
एकदा प्रेरितो धात्रा स भार्यामब्रवीन्निजाम् ।
क्षीरिणीं प्रति जाता मे श्रद्धा तामद्य मे पच ।। १४२
तथेति तस्य सा भार्या पपाच क्षीरिणीं तदा ।
तस्थौ चाभ्यन्तरे गुप्तं स टक्कः शयनं श्रितः ।। १४३
दृष्ट्वा प्राघुणिकः कश्चिदत्र मे मा स्म भूदिति ।
तावत्तस्य सुहृद्धूर्तष्टक्कस्तत्रैक आययौ ।। १४४
क्व ते भर्तेति पप्रच्छ स च तां तस्य गेहिनीम् ।
साप्यदत्तोत्तरा तस्य प्राविशद्भर्तुरन्तिकम् ।। १४५
आख्यातमित्त्रागमना सोऽपि भार्या जगाद ताम् ।
उपविश्येह रुदती पादावादाय तिष्ठ मे ।। १४६
भर्ता मे मृत इत्येवं वदेश्च सुहृदं मम ।
ततो गतेऽस्मिन्नावाभ्यां भोक्तव्या क्षीरिणी सुखम् ।। १४७
इत्युक्ता तेन यावत्सा प्रवृत्ता रोदितुं तदा ।
तावत्प्रविश्य सोऽपृच्छत्किमेतदिति तां सुहृत् ।। १४८
भर्ता मृतो मे पश्येति तयाक्तः स व्यचिन्तयत् ।
क्व पचन्ती मया दृष्टा सुखिता क्षीरिणामियम् ।। १४९
क्वाधुनैव विपन्नोऽयमेतद्भर्ता विना रुजम् ।
नूनं मां प्राघुणं दृष्ट्वा कृतमाभ्यामिदं मृषा ।। १५०
तन्मया नैव गन्तव्यमित्यालोच्योपविश्य सः ।
धूर्तो हा मित्र हा मित्त्रेत्याक्रन्दस्तत्र तस्थिवान् ।। १५१
श्रुताक्रन्दाः प्रविश्यात्र बान्धवा मृतवत्स्थितम् ।
श्मशानं भौतटक्कं तं नेतुमासन्समुद्यताः ।। १५२
उत्तिष्ठ बान्धवैर्यावदेतैर्नीत्वा न दह्यसे ।
इत्युपांश्ववदत्कर्णमूले भार्या तदा च तम् ।। १५३
मैवं शठोऽयं टक्को मे क्षीरिणीं भोक्तुमिच्छति ।
नोत्तिष्ठामि तदेवस्मिन्नगतेऽहं मृतो यदि ।। १५४
प्राणेभ्योऽप्यन्नमुष्टिर्हि मादृशानां गरीयसी ।
इति प्रत्यब्रवीद्भार्यामुपांश्वेव स तां जडः ।। १५५
ततस्तेन कुमित्त्रेण नीत्वा तैः स्वजनैश्च सः ।
दह्यमानोऽपि निश्चेष्टो ददौ नामरणाद्वचः ।। १५६
एवं स मूढो विजहौ प्राणान्न क्षीरिणीं पुनः ।
क्लेशार्जितं च बुभुजे तस्यान्यैर्हेलया धनम् ।। १५७
श्रुतः कदर्यः श्रूयन्ताममी मार्जारभौतकाः ।
उज्जयिन्यामुपाध्यायो मुग्धः कोऽप्यभवन्मठे ।। १५८
तत्र निद्रा न तस्याभून्मूषकोपद्रवान्निशि ।
तत्खिन्नस्तच्च सुहृदे स कस्मैचिदवर्णयत् ।। १५१
मार्जारं स्थापयानीय सोऽत्र खादति मूषकान् ।
इति सोऽपि सुहृद्विप्रस्तमुपाध्यायमव्रवीत् ।। १६०
मार्जारः कीदृशः क्वास्ते न स दृष्टचरो मया ।
इत्युक्तवत्युपाध्याये तं सुहृत्सोऽब्रवीत्पुनः ।। १६१
काचरे लोचने तस्य वर्णः कपिलधूसरः ।
पृष्ठे च लोमशं चर्म रथ्यास्वटति चेह सः ।। १६२
तदेभिस्त्वमभिज्ञानैरन्विष्यानाययाशु तम् ।
मित्र मार्जारमित्युक्त्वा तत्सुहृत्स ययौ गृहम् ।। १६३
ततः शिष्यानुपाध्यायः स जगाद जडो निजान् ।
अभिज्ञानानि युष्माभिः श्रुतान्येव स्थितैरिह ।। १६४
तदन्विष्यत मार्जारं रथ्यासु तमिह क्वचित् ।
तथेति ते गताः शिष्यास्तत्र भ्रेमुरितस्ततः ।। १६५
तथापि न तु तैर्दृष्टो मार्जारः स कदाचन ।
अथैकं ते बटुं रथ्यामुखादैक्षन्त निर्गतम् ।। १६६
काचरं नेत्रयुगले वर्णे धूसरपिङ्गलम् ।
पृष्ठोपरि दधानं च लोमशं हरिणाजिनम् ।। १६७
दृष्ट्वा तं सैष मार्जारः प्राप्तोऽस्माभिर्यथाश्रुतः ।
इत्यवष्टभ्य तं निन्युरुपाध्यायान्तिकं च ते ।। १६८
उपाध्यायोऽपि मित्त्रोक्तैर्युक्तं मार्जारलक्षणैः ।
दृष्ट्वा तं स्थापयामास रात्रौ तत्र मठान्तरे ।। १६९
मार्जारो नूनमस्तीति मेने सोऽपि बटुर्जडः ।
मार्जाराख्यां कृतां शृण्वन्नात्मनस्तैरबुद्धिभिः ।। १७०
स च भौतो बटुः शिष्यस्तस्य विप्रस्य येन तत् ।
उपाध्यायस्य तस्योक्तं मैत्र्या मार्जारलक्षणम् ।। १७१
प्रातः सोऽत्रागतो विप्रो बटुमन्तर्विलोक्य तम् ।
इह केनायमानीत इति भौतानुवाच तान् ।। १७२
श्रुतोपलक्षणस्त्वत्तो मार्जारोऽस्माभिरेष सः ।
आनीत इत्युपाध्यायो भौतः शिष्याश्च तेऽवदन् ।। १७३
ततो विहस्य सोऽवादीद्विप्रो मूढाः क्व मानुषः ।
क्व च तिर्यक्स मार्जारश्चतुष्पात्पुच्छवानपि ।। १७४
तच्छ्रुत्वा तं बटुं मुक्त्वा तेऽबुवन्मन्दबुद्धयः ।
तर्ह्यन्विष्यानयामस्तं मार्जारं तादृशं पुनः ।। १७५
एवमुक्तवतो मूढाञ्जनस्तत्र जहास तान् ।
अज्ञता नाम कस्येह नोपहासाय जायते ।। १७६
मार्जारभौतः कथितः श्रूयन्तामपरेऽप्यमी ।
आसीद्बहूनां मुग्धानां मुख्यो मुग्धो मठे क्वचित् ।। १७७
स केनचिद्वाच्यमानाद्धमेशास्त्रात्कदाचन ।
तडागकर्तुरश्रौषीदमुत्र सुमहत्फलम् ।। १७८
ततः स धनसंपूर्णो विपुलं वारिपूरितम् ।
तडागं कारयामास नातिदूरे निजान्मठात् ।। १७९
एकदा स तडागं तं द्रष्टुं मुग्धाग्रणीर्गतः ।
केनाप्युत्पाटितान्यस्य पुलिनानि व्यलोकयत् ।। १८०
तथैवागत्य सोऽन्येद्युरुत्खातं तटमन्यतः ।
दृष्ट्वा तस्य तडागस्य सोद्वेगः समचिन्तयत् ।। १८१
प्रातः प्रभातादारभ्य स्थास्यामीहैव वासरम् ।
द्रक्ष्यामि कः करोत्येतदित्यालोच्य ययौ प्रगे ।। १८२
अन्येद्युर्यावदेत्यास्ते तावत्तत्र ददर्श सः ।
दिवोऽवतीर्य शृङ्गाभ्यां खनन्तं वृषभं तटम् ।। १८३
दिव्यो वृषोऽयं तत्किं न दिवं यामि सहामुना ।
इत्युपेत्य वृषस्यास्य हस्ताभ्यां पुच्छमग्रहीत् ।। १८४
ततः पुच्छाग्रलग्नं तं भौतमुत्क्षिप्य वेगतः ।
क्षणान्निनाय कैलासं स्वं धाम भगवान्वृषः ।। १८५
तत्र दिव्यानि भक्ष्याणि मोदकादीन्यवाप्य सः ।
भुञ्जानो न्यवसद्भौतो दिनानि कतिचित्सुखम् ।। १८६
गतागतानि कुर्वाणं स दृष्ट्वा तं महावृषम् ।
अचिन्तयत भौतानां मुख्यो दैवेन मोहितः ।। १८७
गच्छामि वृषपुच्छाग्रलग्नः पश्यामि बान्धवान् ।
कथयित्वाद्भुतमिदं तथैवैष्याम्यहं पुनः ।। १८८
इति संचिन्त्य वृषभस्यैकदोपेत्य तस्य सः ।
आलम्ब्य गच्छतः पुच्छमागाद्भौतो भुवस्तलम् ।। १८९
ततः प्राप्तो मठे भौतैरन्यैराश्लिष्य तत्स्थितैः ।
क्व गतोऽसीति पृष्टस्तं स्ववृत्तान्तं शशंस सः ।। १९०
ततः सर्वे श्रुताश्चर्या भौतास्ते प्रार्थयन्त तम् ।
प्रसीद नय तत्रास्मानपि भोजय मोदकान् ।। १९१
तच्छ्रुत्वा स तथेत्येतान्युक्तिमुक्त्वापरे दिने ।
तडागोपान्तमनयत्स च तत्राययौ वृषः ।। १९२
जग्राह तस्य लाङ्गूलं मुख्यः पाणिद्वयेन सः ।
तस्याप्यगृह्णाच्चरणावन्यस्तस्यापि चेतरः ।। १९३
इत्यन्योन्याङ्घ्रिलग्नैस्तैर्भौतैर्यावच्च शृङ्खला ।
रचिता स वृषस्तावदुत्पपात जवान्नभः ।। १९४
याति तस्मिंश्च वृषभे लाङ्गूलालम्बिभौतके ।
मुख्यभौतं तमप्राक्षीदेको भौतोऽथ दैवतः ।। १९५
श्रद्धामाख्याहि नस्तावद्यथेष्ठसुलभा दिवि ।
कियत्प्रमाणा भवता मोदका भक्षिता इति ।। १९६
ततो भ्रष्टानुसंधानो वृषपुच्छं विमुच्य तम् ।
पद्माकारौ करौ कृत्वा संश्लिष्टौ भौतनायकः ।। १९७
इयत्प्रमाणा इत्याशु यावत्तान्प्रतिवक्ति सः ।
तावत्सोऽन्ये च ते सर्वे खान्निपत्य विपेदिरे ।। १९८
वृषः प्रायाच्च कैलासं जनो दृष्ट्वा जहास च ।
दोषाय निर्विमर्शैवं भौतप्रश्नोत्तरक्रिया ।। १९९
श्रुता द्युगामिनो भौताः श्रूयतामपरोऽप्ययम् ।
कश्चिद्भौतो विसस्मार मार्गं मार्गान्तरं व्रजन् ।। २००
तरोर्नदीतटस्थस्य गच्छास्योपरिवर्त्मना ।
इत्युच्यते स्म पन्थानं परिपृच्छञ्जनैश्च सः ।। २०१
ततस्तस्य तरोः पृष्ठं गत्वारूढः स मूढधीः ।
एतत्पृष्ठेन मे पन्था उपदिष्टो जनैरिति ।। २०२
तत्पृष्ठे सर्पतश्चास्य भरात्पर्यन्तवर्तिनी ।
शाखा ननाम यत्नेन पपातालम्ब्य नैष ताम् ।। २०३
तामालम्ब्य स्थितो यावत्तावत्तेनाययौ पथा ।
आरोहेणोपरिस्थेन नद्यां पीतजलः करी ।। २०४
तं दृष्ट्वा तरुशाखाग्रलम्भी भौतः स दीनवाक् ।
महात्मन्मां गृहाणेति हस्त्यारोहमुवाच तम् ।। २०५
हस्त्यारोहश्च भौतं तमवतारयितुं तरोः ।
पादयोरग्रहीद्द्वाभ्यां पाणिभ्यामुज्झिताङ्कुशः ।। २०६
तावच्च निर्गत्य गते गजे भौतस्य तस्य स ।
ललम्बे पादयोर्हस्तिपको वृक्षाग्रलम्बिनः ।। २०७
ततः स त्वरयन्भौतो हस्त्यारोहं तमभ्यधात् ।
यदि जानासि तच्छीघ्रं यत्किंचिद्गीयतां त्वया ।। २०८
इतोऽवतारयेज्जातु यच्छ्रुत्वागत्य नौ जनः ।
पतितावन्यथाधस्ताद्धरेदावामियं नदी ।। २०९
इत्युक्तः स गजारोहस्तेन मञ्जु तथा जगौ ।
यथा स एव भौतोऽत्र परितोषमगात्परम् ।। २१०
साधुवादं च स ददद्विस्मृत्योज्झितपादपः ।
दातुं प्रावर्तत द्वाभ्यां हस्ताभ्यां छोटिकां जडः ।। २११
तत्क्षणं विनिपत्यैव सहस्त्यारोह एव सः ।
नद्यां विपेदे मूर्खैर्हि सङ्गः कस्यास्ति शर्मणे ।। २१२
इत्याख्याय कथां भूयो वत्सेश्वरसुताय सः ।
गोमुखः कथयामास हिरण्याक्षकथामिमाम् ।। २१३
अस्तीह हिमवत्कुक्षौ देशः पृध्वीशिरोमणिः ।
कश्मीर इति विद्यानां धर्मस्य च निकेतनम् ।। २१४
तत्राधिष्ठानमभवद्धिरण्यपुरनामकम् ।
कनकाक्ष इति ख्यातस्तस्मिन्राजा बभूव च ।। २१५
तस्य रत्नप्रभादेव्यां शंकराराधनोद्भवः ।
पुत्रो हिरण्याक्ष इति क्ष्मापतेरुदपद्यत ।। २१६
स जातु गुलिकाक्रीडां कुर्वन्गुलिकया छलात् ।
तापसीं राजतनयो मार्गायातामताडयत् ।। २१७
सा तापसी जितक्रोधा राजपुत्रं विहस्य तम् ।
योगीश्वरी हिरण्याक्षमुवाच विकृतानना ।। २१८
स्वयौवनादिकैरीदृग्दर्पश्चेत्तव तां यदि ।
मृगा लेखामाप्नोषि भार्यां तत्कीदृशो भवेत् ।। २१९
तच्छ्रुत्वा क्षमयित्वा तां राजपुत्रः स पृष्टवान् ।
कैषा मृगाङ्कलेखाख्या भगवत्युच्यतामिति ।। २२०
ततस्तं साब्रवीदस्ति शशितेजा इति श्रुतः ।
विद्याधरेन्द्रो हिमवत्यचलेन्द्रे महायशाः ।। २२१
मृगाङ्कलेखा तस्यास्ति तनया वरकन्यका ।
रूपेण द्युचरेन्द्राणां निशासून्निद्रकप्रदा ।। २२२
सा चानुरूपा भार्या ते तस्यास्त्वमुचितः पतिः ।
इत्युक्तः सिद्धतापस्या हिरण्याक्षो जगाद ताम् ।। २२३
कथं भगवति प्राप्या मया सा तर्हि कथ्यताम् ।
तच्छ्रुत्वा सा हिरण्याक्षं तं योगेश्वर्यभाषत ।। २२४
गत्वाहं त्वत्कथाख्यानादुपलप्स्ये तदाशयम् ।
आगत्य चाहमेव त्वां तत्र नेष्याम्यतः परम् ।। २२५
इहास्ति योऽमरेशाख्यो देवस्तत्केतने त्वया ।
प्रातः प्राप्यास्मि नित्यं हि तमर्चितुमुपैम्यहम् ।। २२६
इत्युक्त्वा नभसा प्रायात्तापसी सा स्वसिद्धितः ।
तस्या मृगाङ्कलेखाया निकटं तुहिनाचलम् ।। २२७
तत्र तस्यै हिरण्याक्षगुणान्युक्त्या शशंस सा ।
तथा यथा दिव्यकन्या सात्युत्कैवमुवाच ताम् ।। २२८
तादृशं चेन्न भर्तारं प्राप्नुयां भगवत्यहम् ।
तन्निष्फलेन किं कार्यममुना जीवितेन मे ।। २२९
इत्यारूढस्मरावेशा नीत्वा तत्कथया दिनम् ।
मृगाङ्कलेखा तापस्या सहोवास तया निशाम् ।। २३०
तावत्सोऽपि हिरण्याक्षस्तच्चिन्तानीतवासरः ।
सुप्तः कथंचिज्जगदे गौर्या स्वप्ने निशाक्षये ।। २३१
विद्याधरः सन्प्राप्तस्त्वं मुनिशापेन मर्त्यताम् ।
तापस्याः करसंस्पर्शादेतस्या मोक्ष्यसे ततः ।। २३२
मृगाङ्कलेखां च ततस्तामाशु परिणेष्यसि ।
तच्चिन्ता नात्र कार्या ते पूर्वभार्या हि सा तव ।। २३३
इत्यादिश्यैव सा देवी तिरोऽभूत्तस्य सोऽपि च ।
प्रबुध्य प्रातरुत्थाय चक्रे स्नानादिमङ्गलम् ।। २३४
ततोऽवरेश्वरस्याग्रे गत्वा तस्थौ प्रणम्य तम् ।
यत्र संकेतकं तस्य तापस्या विहितं तया ।। २३५
अत्रान्तरे च कथमप्याप्तनिद्रां स्वमन्दिरे ।
मृगाङ्कलेखामपि तां गौरी स्वप्ने समादिशत् ।। २३६
क्षीणशापं हिरण्याक्षं जातं विद्याधरं पुनः ।
करस्पर्शेन तापस्याः पतिं प्राप्स्यस्यलं शुचा ।। २३७
इत्युक्त्वान्तर्हितायां च देव्यां प्रातः प्रबुध्य सा ।
मृगाङ्कलेखा तापस्यै तस्यै स्वप्नं शशंस तम् ।। २३८
सा तच्छ्रुत्वैव चागत्य भूलोकं सिद्धतापसी ।
स्थितं क्षेत्रेऽमरेशस्य हिरण्याक्षं तमभ्यधात् ।। २३९
एहि वैद्याधरं लोकं पुत्रेत्युक्त्वा करेण सा ।
प्रणतं तं समादाय बाहावुदपतन्नभः ।। २४०
तावत्स च हिरण्याक्षो भूत्वा विद्याधरेश्वरः ।
स्मृत्वा शापक्षयाज्जातिं तापसीं तामभाषत ।। २४१
हिमाद्रौ वज्रकूटाख्ये पुरे जानीहि मामियम् ।
विद्याधराणां राजानं नाम्नाप्यमृततेजसम् ।। २४२
सोऽहमुल्लङ्घनक्रोधाच्छापं प्राप्य पुरा मुनेः ।
मर्त्ययोनिमुपागच्छं त्वत्करस्पर्शनावधिम् ।। २४३
शप्तस्य मे तदा भार्या या दुःखादजहत्तनुम् ।
सैषा मृगाङ्कलेखाद्य जाता पूर्वप्रिया मम ।। २४४
इदानीं च त्वया सार्धं गत्वा प्राप्स्यामि तामहम् ।
त्वत्करस्पर्शपूतस्य शान्तः शापो हि सोऽद्य मे ।। २४५
इति ब्रुवंस्तया साकं तापस्या गगनेन सः ।
जगामामृततेजास्तं हिमाद्रिं द्युचराधिपः ।। २४६
मृगाङ्कलेखामुद्यानस्थितां तत्र ददर्श सः ।
साप्यपश्यत्तमायान्तं तापस्यावेदितं तया ।। २४७
चित्रं श्रुतिपथेनादौ प्रविश्यान्योन्यमानसम् ।
अनिर्गत्याप्यविशतां दृष्टिमार्गेण तौ पुनः ।। २४८
विवाहसिद्धये पित्रे त्वयेदं कथ्यतामिति ।
ऊचे मृगाङ्कलेखात्र तापस्या प्रौढया तया ।। २४९
ततो लज्जानतमुखी सा गत्वा पितरं निजम् ।
सखीमुखेन तत्सर्वं बोधयामास तत्क्षणम् ।। २५०
सोऽपि स्वप्नेऽम्बिकादिष्टस्तत्पिता खेचरेश्वरः ।
तमनैषीत्स्वभवनं संमान्यामृततेजसम् ।। २५१
ददौ मृगाङ्कलेखां च तस्मै तां स यथाविधि ।
कृतोद्वाहश्च तं वज्रकूटं स्वं प्रययौ पुरम् ।। २५२
तत्र सोऽमृततेजाः स्वं राज्यं प्राप्य सभार्यकम् ।
आनीतं सिद्धतापस्या मर्त्यत्वात्पितरं निजम् ।। २५३
कनकाक्षं तमभ्यर्च्य भोगैः प्रापय्य भूतलम् ।
मृगाङ्कलेखया साकं तामृद्धिं बुभुजे चिरम् ।। २५४
इति पूर्वकर्मविहितं भवितव्यं जगति यस्य जन्तोर्यत् ।
तदयत्नेन स पुरतः पतितं प्राप्नोत्यसाध्यमपि ।। २५५
एवं गोमुखकथितां शक्तियशस्युत्सुको निशम्य कथाम् ।
शयने निशि नरवाहनदत्तो निद्रामसौ भेजे ।। २५६
इति महाकविश्रीसोमदेवभट्टविरचिते कथासरित्सागरे शक्तियशोलम्बके नवमस्तरङ्गः ।">
  <meta itemprop="wordCount" content="3158">
  <meta name="twitter:card" content="summary">
  <meta name="twitter:title" content="००९">
  <meta name="twitter:description" content="अथान्येद्युः पुनरिमां निशि प्राग्वद्विनोदयन् ।
नरवाहनदत्ताय गोमुखोऽकथयत्कथाम् ।। १
बभूव नगरे क्वापि बोधिसत्त्वांशसंभवः ।
कस्याप्याढ्यस्य वणिजस्तनयो मृतमामृकः ।। २
अन्यजायाप्रसक्तेन पित्रा तत्प्रेरितेन सः ।
निरस्तो वनवासाय सभार्यो निरगाद्गृहात् ।। ३
स्वानुजं तु सहायान्तं तद्वत्पित्रा निराकृतम् ।
अशान्तचित्तमुत्सृज्य सोऽन्येनैव पथा ययौ ।। ४
प्रक्रामंश्च क्रमात्प्राप निस्तोयतृणपादपाम् ।
पाथेयहीनश्चण्डांशुतप्तां मरुमहाटवीम् ।। ५५
तस्यां व्रजन्स सप्ताहं भार्यां क्लान्तां क्षुधा तृषा ।
अजीवयत्स्वमांसास्रैः पापा तान्याहरच्च सा ।। ६
अष्टमेऽह्नि सरिद्वीचिवाचालं गिरिकाननम् ।
प्राप सत्फलसच्छायपादपं स्निग्धशाद्वलम् ।। ७
तत्र संभाव्य भार्यां तां क्लान्तां मूलफलाम्बुभिः ।
अवातरद्गिरिनदीं स्नातुं कल्लोलमालिनीम् ।। ८
तस्यां ददर्श च च्छिन्नहस्तपादचतुष्टयम् ।
ह्रियमाणं जलौघेन पुरुष त्राणकाङ्क्षिणम् ।। ९
बहूपवासक्लान्तोऽपि तां विगाह्य नदीं ततः ।
उज्जहार कृपालुस्तं महासत्त्वः स पूरुषम् ।।
केनेदं ते कृतं भ्रातरिति कारुणिकेन च ।
तेनारोप्य स्थलं पृष्टः स रुण्ड पुरुषोऽभ्यधात् ।। ११
निकृत्तहस्तचरणो नद्यां क्षिप्तोऽस्मि शत्रुभिः ।
दित्सुभिः क्लेशमरणं त्वयाहं तूद्धृतस्ततः ।। १२
एवमुक्तवतस्तस्य स बद्ध्वा व्रणपट्टिकाम् ।
दत्त्वाहारं महासत्त्वः स्नानादि व्यधितात्मनः ।। १३
ततो मूलफलाहारो भार्यायुक्तोऽत्र कानने ।
स तस्थौ बोधिसत्त्वांशो वणिक्पुत्रस्तपश्चरन् ।। १४
एकदा फलमूलार्थं गते तस्मिन्स्मरातुरा ।
तद्भार्या तेन रुण्डेन रेमे रूढव्रणेन सा ।। १५५
तत्सक्ता तेन संमन्त्र्य भर्तुस्तस्य वधैषिणी ।
युक्त्या चकार सान्येद्युर्मान्द्यं दुश्चारिणी मृषा ।। १६
श्वभ्रे दुरवतारेऽथ स्थितां दुस्तरनिम्नगे ।
दर्शयित्वौषधिं पापा पतिं सा तमभाषत ।। १७
जीवाम्यहं त्वयैषा चेन्ममानीता महौषधिः ।
जाने ह्येतामिहस्थां मे स्वप्ने वक्ति स्म देवता ।। १८
तच्छ्रुत्वा स तथेत्येव श्वभ्रे तत्रौषधेः कृते ।
तृणवेष्टितया रज्ज्वावातरत्तरुबद्धया ।। १९
अवतीर्णस्य रज्जुं तां चिक्षेपोन्मुच्य तस्य सा ।
ततः स पतितो नद्यां तया जह्रे महौघया ।। २०
दूराद्दवीयो नीत्वा च तया सुकृतरक्षितः ।
नद्या कस्यापि नगरस्यासन्ने सोऽर्पितस्तटे ।। २१
ततः स स्थलमारुह्य चिन्तयन्स्त्रीविचेष्टितम् ।
जलावगाहनक्लान्तो विशश्राम तरोस्तले ।। २२
तस्मिन्काले च नगरे राजा तत्र मृतोऽभवत् ।
मृते राजनि चानादिर्देशे तत्रेदृशी स्थितिः ।। २२
यन्मङ्गलगजः पौरैर्भ्राम्यमाणः करेण यम् ।
आरोपयति पृष्ठे स्वे सोऽत्र राज्येऽभिषिच्यते ।। २४
स धैर्यतुष्टो धातेव भ्रमन्प्राप्तोऽन्तिकं गजः ।
उत्क्षिप्यारोपयामास स्वपृष्ठे तं वणिक्सुतम् ।। २५
ततः स नगरं नीत्वा राज्ये प्रकृतिभिः क्षणात् ।
वणिक्सुतोऽभिषिक्तोऽभूद्बोधिसत्त्वांशसंभवः ।। २६
स राज्यं प्राप्य करुणामुदिताक्षान्तिभिः सह ।
अरंस्त न तु पापाभिः स्त्रीभिश्चपलवृत्तिभिः ।। २७
तद्भार्या सापि निःशङ्का मत्वा तं च नदीहृतम् ।
बभ्रामेतस्ततो जारं रुण्डं पृष्ठेऽधिरोप्य तम् ।। २८
वैरिकृत्ताङ्घ्रिहस्तोऽयं भर्ता मेऽहं पतिव्रता ।
भिक्षित्वा जीवयाम्येतं तद्भिक्षां मे प्रयच्छत ।। २९
इति सा भिक्षमाणा च ग्रामे ग्रामे पुरे पुरे ।
राज्यस्थस्यात्मनो भर्तुर्नगरं प्राप तस्य तत् ।। ३०
तथैव भिक्षमाणात्र राज्ञस्तस्य क्रमेण सा ।
पतिव्रतेत्यर्च्यमाना पौरैः श्रुतिपथं ययौ ।। ३१
आनाययत्स राजा च तां पृष्ठारूढरुण्डिकाम् ।
का सा पतिव्रतेत्यारात्परिज्ञाय च पृष्टवान् ।। ३२
साहं पतिव्रता देवेत्यपरिज्ञाय सापि तम् ।
भर्तारमब्रवीत्पापा राजश्रीतेजसा वृतम् ।। ३३
ततः स बोधिसत्त्वांशो हसन्राजा जगाद ताम् ।
दृष्टं पतिव्रतात्वं ते फलेनेदं मयैव च ।। ३४
स्वरक्तमांसं दत्त्वापि स्वीकर्तुं शङ्किता न या ।
स्वेनाविलुप्तहस्तेन भर्त्रा मानुषराक्षसी ।। ३५
सा सदा रक्तमांसानि हरन्ती बत मे कथम् ।
रुण्डेन विकलेनापि स्वीकृत्य वहनीकृता ।। ३६
किंस्विदूढः स भर्ता यो नद्यां क्षिप्तस्त्वयानघः ।
कर्मणा तेन वहसे रुण्डमेतं बिभर्षि च ।। ३७
इत्युद्धाटितवृत्तं तं परिज्ञाय पतिं ततः ।
भयात्सा मूर्च्छितेवाभूल्लिखितेव मृतेव च ।। ३८
किमेतद्ब्रूहि देवेति सोऽथ राजा सकौतुकैः ।
पृष्टोऽमात्यैर्यथावृत्तं तेभ्यः सर्वमवर्णयत् ।। ३९
ततो भर्तृद्रुहं बुद्ध्वा छित्त्वा तां कर्णनासिकम् ।
कृत्वाहं मन्त्रिणो देशात्सरुण्डां निरवासयन् ।। ४०
छिन्ननासिकया रुण्डं बोधिसत्त्वं नृपश्रिया ।
युक्तं सदृशसंयोगं तदा विधिरदर्शयत् ।। ४१
एवं दुरवधार्यैव गतिश्चित्तस्य योषिताम् ।
दैवस्येवाविचारस्य नीचैकाभिमुखस्य च ।। ४२
एवं चात्यक्तशीलानां ससत्वानां जितक्रुधाम् ।
तुष्ट्वेवाचिन्तिता एव स्वयमायान्ति संपदः ।। ४३
इत्याख्याय कथां मन्त्री गोमुखः पुनरेव सः ।
नरवाहनदत्ताय कथामेतामवर्णयत् ।। ४४
कोऽप्यासीद्बोधिसत्त्वांशो वने क्वापि कृतोटजः ।
करुणैकाग्रहृदयो महासत्त्वस्तपश्चरन् ।। ४५
स तत्र जन्तूनापन्नान्पिशाचांश्च समुद्धरन् ।
अपरांश्च जलैरन्नैः स्वप्रभावादतर्पयत् ।। ४६
एकदान्योपकारार्थं भ्रमन्सोऽत्राटवीभुवि ।
महान्तं कूपमद्राक्षीत्तदन्तश्च ददौ दृशम् ।। ४७
तावच्च स्त्री तदन्तःस्था तं दृष्ट्वोच्चैरभाषत ।
भो महात्मन्नहं नारी सिंहः स्वर्णशिखः खगः ।। ४८
भुजगश्चेति चत्वारः कूपेऽत्र रजनौ वयम् ।
पतितास्तदतः क्लेशादुद्धरास्मान्कृपां कुरु ।। ४९
एतच्छ्रुत्वा जगादैतां स्त्रियं यूयं त्रयो यदि ।
तमसान्धा निपतिताः खगोऽत्र पतितः कथम् ।। ५०
तथैवैषोऽपि पतितो व्याधजालेन संयतः ।
इति सापि महासत्त्वं तं नारी प्रत्यभाषत ।। ५१
ततस्तान्स तपःशक्त्या यावदुद्धर्तुमिच्छति ।
तावच्छशाक नोद्धर्तुं सिद्धिस्तस्य त्वहीयत ।। ५२
पापेयं स्त्री ध्रुवं सिद्धिरेतत्संभाषणाद्धि मे ।
नष्टा यतस्त्वत्र तावद्युक्तिमन्यां करोम्यहम् ।। ५३
इति संचिन्त्य रज्ज्वा तांस्तृणावेष्टितयाखिलान् ।
उज्जहार महासत्त्वः स कूपात्कुर्वतः स्तुतिम् ।। ५४
सविस्मयश्च पप्रच्छ सिंहपक्षिभुजंगमान् ।
व्यक्ता वाग्वः कथं कीदृग्वृत्तान्तश्चोच्यतामिति ।। ५५
ततः सिंहोऽब्रवीद्व्यक्तवाचो जातिस्मरा वयम् ।
अन्योन्यबाधकाश्चास्मदवृत्तान्तं च क्रमाच्छृणु ।। ५६
इत्युक्त्वा स स्ववृत्तान्तं सिंहो वक्तुं प्रचक्रमे ।
अस्ति वैदूर्यशृङ्गाख्यं तुषाराद्रौ पुरोत्तमम् ।। ५७
पद्मवेगाभिधानोऽस्ति तत्र विद्याधरेश्वरः ।
वज्रवेगाभिधानश्च पुत्रस्तस्योदपद्यत ।। ५८
स वज्रवेगोऽहंकारी विरोधं येनकेनचित् ।
साकं शौर्यमदाच्चक्रे लोके वैद्याधरे वसन् ।। ५९
निषेधतः पितुस्तस्य यदा नागणयद्वचः ।
तदा पिता तमशपन्मर्त्यलोके पतेति सः ।। ६०
ततो नष्टमदो भ्रष्टविद्यः शापहतो रुदन् ।
वज्रवेगः स पितरं शापान्तं तमयाचत ।। ६१
ततः स तत्पिता पद्मवेगो ध्यात्वाब्रवीत्क्षणात् ।
भुवि विप्रसुतो भूत्वा कृत्वाप्येवं मदं पुनः ।। ६२
पितुः शापात्ततः सिंहो भूत्वा कूपे पतिष्यसि ।
महासत्त्वश्च कृपया कश्चित्त्वामुद्धरिष्यति ।। ६३
तस्य प्रत्युपकारं च विधायापदि मोक्ष्यसे ।
शापादस्मादिति पिता शापान्तं तस्य स व्यधात् ।। ६४
अथेह वज्रवेगोऽसौ विप्रस्याजनि मालवे ।
हरघोषाभिधानस्य देवघोषाभिधः सुतः ।। ६५
स तत्राप्यकरोद्वैरं बहुभिः शौर्यगर्वतः ।
बहुभिर्मा कृथा वैरमिति तं चावदत्पिता ।। ६६
अकुर्वाणं वचस्तस्य शप्तवान्स पिता क्रुधा ।
शौर्याभिमानी दुर्बुद्धे सिंहस्त्वं भव सांप्रतम् ।। ६७
एवं तस्य पितुः शापाद्देवघोषः पुनश्च सः ।
विद्याधरावतारः सन्सिंहो जातोऽत्र कानने ।। ६८
तमिमं विद्धि मां सिंहं सोऽहं दैवाद्भ्रमन्निशि ।
कूपेऽद्य पतितोऽमुष्मिन्महासत्त्वोद्धृतस्त्वया ।। ६९
तद्यामि तावदापच्च यदा स्यात्क्वापि ते तदा ।
मां स्मरेरुपकारं ते कृत्वा मोक्ष्ये स्वशापतः ।। ७०
इत्युदीर्य गते सिंहे बोधिसत्त्वेन तेन सः ।
पृष्टः सुवर्णचूलोऽथ पक्षी स्वोदन्तमभ्यधात् ।। ७१
अस्ति विद्याधराधीशो वज्रदंष्ट्रो हिमाचले ।
तस्य देव्यामजायन्त पञ्च कन्या निरन्तराः ।। ७२
ततः स हरमाराध्य तपसा प्राप्तवान्सुतम् ।
राजा रजतदंष्ट्राख्यं जीवितादधिकप्रियम् ।। ५
स तेन पित्रा बालोऽपि विद्याः स्नेहेन लम्भितः ।
वृद्धिं रजतदंष्ट्रोऽत्र बन्धुनेत्रेत्सवो ययौ ।। ७४
एकदा भगिनीं ज्येष्ठां नाम्ना सोमप्रभां च सः ।
गौर्याः पुरः पिञ्जरकं वादयन्तीमवैक्षत ।। ७५
देहि पिञ्जरकं मह्यं वादयाम्यहमप्यदः ।
इत्ययाचत तां सोऽथ बालत्वादनुबन्धतः ।। ६
सा तन्नादाद्यदा तस्मै तदा चापलतः स्वयम् ।
तस्यास्तत्सोऽपहृत्यैव पक्षीवोदपतन्नभः ।। ७७
साथ स्वसा तमशपद्यन्मे पिञ्जरकं हठात् ।
हत्वोड्डीनोऽसि तत्पक्षी स्वर्णचूलो भविष्यसि ।। ७८
तच्छ्रुत्वा पादपतितेनैत्य सा तेन याचिता ।
स्वसा रजतदंष्ट्रेण तस्य शापान्तमब्रवीत् ।। ७९
पक्षी भूत्वान्धकूपे त्वं यदा मूढ पतिष्यसि ।
उद्धरिष्यति कश्चिच्च तदा त्वां करुणापरः ।। ८०
तस्य कृत्वोपकारांशं शापमेतं तरिष्यसि ।
इत्युक्तः स तया भ्राता स्वर्णचूलः खगोऽजनि ।। ८१
स एष स्वर्णचूलोऽहं पक्षी भ्रष्टोऽवटे निशि ।
इहोद्धृतोऽस्मि भवता तदिदानीं व्रजाम्यहम् ।। ८२
आपदि त्वं स्मरेर्मां च तव कृत्वा ह्युपक्रियाम् ।
शापान्मोक्ष्येऽहमित्युक्त्वा सोऽपि पक्षी ययौ ततः ।। ८३
ततः स बोधिसत्त्वेन तेन पृष्टो भुंजगमः ।
स्वोदन्तं कथयामास तस्मायत्र महात्मने ।। ८४
पुरा मुनिकुमारोऽहमभूवं कश्यपाश्रमे ।
अभवत्तत्र चैको मे वयस्यो मुनिपुत्रकः ।। ८५५
एकदा चावतीर्णेऽस्मिन्सरः स्नातुं वयस्यके ।
तटस्थितोऽहमद्राक्षं त्रिफणं सर्पमागतम् ।। ८६
तेन भीषयितुं तं च वयस्यं नर्मणा मया ।
तत्संमुखं तटान्ते स बद्धो मन्त्रबलादहिः ।। ८७
क्षणात्स्नात्वा तटं प्राप्तो मद्वयस्यो विलोक्य सः ।
अशङ्कितं महाहि तं त्रस्तो मोहमुपागमत् ।। ८८
चिरादाश्वासितः सोऽथ मया ध्यानादवेत्य तत् ।
मत्कृतं त्रासनं कोपाच्छपति स्म सखापि माम् ।। ८९
गच्छेदृगेव त्रिफणः सर्पो भव महानिति ।
अनुनीतोऽथ शापान्तमृषिपुत्रः स मेऽवदत् ।। ९०
सर्पीभूतं च्युतं कूपे योऽसौ त्वामुद्धरिष्यति ।
तस्योपकृत्यावसरे शापमुक्तो भविष्यसि ।। ९१
इत्युक्त्वैव गते तस्मिन्नेषोऽहं सर्पतां गतः ।
उद्धृतोऽस्मि त्वया चाद्य कूपात्तद्यामि संप्रति ।। ९२
स्मृतश्चैत्योपकारं ते कृत्वा मोक्ष्ये स्वशापतः ।
इत्युक्त्वा भुजगे याते स्त्री स्ववृत्तमवर्णयत् ।। ९३
अहं क्षत्रियपुत्रस्य भार्या राजोपसेविनः ।
शूरस्य त्यागिनो यूनश्चारुरूपस्य मानिनः ।। ९४
कृतोऽन्यपुरुषासङ्गो मया तदपि पापया ।
तद्विज्ञाय स भर्ता मे निग्रहायाकरोन्मतिम् ।। ९५
सखीमुखाच्च तद्बुद्ध्वा तदैवाहं पलायिता ।
रात्रौ वनं प्रविष्टेदं कूपभ्रष्टोद्धृता त्वया ।। ९६
त्वत्प्रसादादिदानीं च गत्वा जीवामि कुत्रचित् ।
भूयात्तन्मे दिनं यत्र कुर्यां ते प्रत्युपक्रियाम् ।। ९७
इत्युक्त्वा बोधिसत्त्वं तं कुलटा निकटात्ततः ।
गोत्रवर्धनसंज्ञस्य राज्ञः सा नगरं ययौ ।। ९८
तस्य संगतिमुत्पाद्य परिवारजनैः सह ।
तस्थौ राजमहादेव्या दासीभावाश्रयेण सा ।। ९९
तस्यापि बोधिसत्त्वस्य तस्याः संभाषणात्स्त्रियाः ।
नाविरासीद्वने नष्टसिद्धेर्मूलफलादिकम् ।। १००
ततः क्षुत्तृष्णया क्लान्तः प्राक्स सिंहं तमस्मरत् ।
स्मृतागतः स चैतस्य व्यधाद्वृत्तिं मृगामिषैः ।। १०१
कंचित्कालं स तन्मांसैः प्रकृतिस्थं विधाय तम् ।
केसरी सोऽब्रवीत्क्षीणः सशापो मे व्रजाम्यहम् ।। १०२
इत्युक्त्वा सिंहतां मुक्त्वा भूत्वा विद्याधरश्च सः ।
जगाम तदनुज्ञातस्तमामन्त्र्य निजं पदम् ।। १०३
ततः स बोधिसत्त्वांशो वृत्तिग्लानः पुनः खगम् ।
सस्मार स्वर्णचूलं तमुपागात्सोऽपि तत्स्मृतः ।। १०४
आवेदितार्तिस्तेनासौ गत्वानीय खगः क्षणात् ।
रत्नाभरणसंपूर्णां ददौ तस्मै करण्डिकाम् ।। १०५
उवाच चैतेनार्थेन वृत्तिः स्याच्छाश्वती तव ।
मम जातश्च शापान्तः स्वस्ति ते साधयाम्यहम् ।। १०६
इत्युक्त्वा सोऽपि भूत्वैव विद्याधरकुमारकः ।
स्वलोकं नभसा गत्वा प्राप राज्यं निजात्पितुः ।। १०७
सोऽपि रत्नानि विक्रेतुं बोधिसत्त्वः परिभ्रमन् ।
तत्प्राप नगरं यत्र सा स्त्री कूपोद्धृता स्थिता ।। १०८
तत्रैकस्याश्च वृद्धाया ब्राह्मण्या विजने गृहे ।
निधाय तान्याभरणान्यापणं यावदेति सः ।। १०९
तावद्ददर्श तामेव वने कूपात्समुद्धृताम् ।
स्त्रियं संमुखमायान्तीं सापि स्त्री पश्यति स्म तम् ।। ११०
संभाषणे कृतेऽन्योन्यमथ सा स्त्री कथाक्रमात् ।
स्वं राजमहिषीपार्श्वस्थितमस्मै न्यवेदयत् ।। १११
सोऽपि पृष्टस्ववृत्तान्तस्तया तस्यै शशंस ताम् ।
रत्नाभरणसंप्राप्तिं स्वर्णचूलखगादृजुः ।। ११२
नीत्वा चाभरणं तस्यै वृद्धावेश्मन्यदर्शयत् ।
सापि गत्वा शठा राक्ष्यै स्वस्वामिन्यै शशंस तत् ।। ११३
तस्याश्च राज्ञ्या गेहान्तः स्वर्णचूलेन पक्षिणा ।
नीतं छलेन पश्यन्त्या एवाभरणभाण्डकम् ।। ११४
तच्च सा स्वपुरप्राप्तं राज्ञी तस्या मुखात्स्त्रियाः ।
बुद्ध्वा विदितवेद्याया राजानं तं व्यजिज्ञपत् ।। ११५
राजापि बोधिसत्त्वं तं दर्शितं कुस्त्रिया तया ।
आनाययत्साभरणं भृत्यैर्बद्ध्वा गृहात्ततः ।। ११६
परिपृच्छ्य च वृत्तान्तं सत्यं मत्वापि तद्वचः ।
स्थापयामास बद्धं तं गृहीत्वाभरणान्यपि ।। ११७
स बन्धस्थोऽत्र सस्मार बोधिसत्त्वो भुजंगमम् ।
ऋषिपुत्रावतारं तमुपतस्थे च सोऽपि तम् ।। ११८
दृष्ट्वा च तं स पृष्टार्थः सर्पः साधुमभाषत ।
गत्वाहं वेष्टयाम्येतमा मूर्धान्तं महीपतिम् ।। ११९
न च मुञ्चाम्यमुं यावदागत्योक्तोऽस्मि न त्वया ।
मोक्ष्याम्यहं नृपं सर्पादिति त्वं च वदेरिह ।। १२०
त्वय्यागते त्वद्वचसा मोक्ष्याम्यहमतो नृपम् ।
मन्मुक्तश्चैष राजा ते स्वराज्यार्धं प्रदास्यति ।। १२१
इत्युक्त्वा तं स गत्वैव परिवेष्टितवानहिः ।
राजानमास्त चैतस्य मूर्घ्नि कृत्वा फणत्रयम् ।। १२२
हा हा दष्टोऽहिना राजेत्याक्रन्दति जनेऽथ सः ।
बोधिसत्त्वोऽब्रवीद्रक्षाम्यहं नृपमहेरिति ।। १२३
श्रुतवद्भिश्च तद्वाक्यं विज्ञप्तः सोऽनुजीविभिः ।
आनाय्य बोधिसत्त्वं तं सर्पाक्रान्तोऽब्रवीमृपः ।। १२४
यदि मां मोचयस्यस्मात्सर्पात्तत्ते ददाम्यहम् ।
राज्यार्धमन्तरस्थाश्च तवैते मन्त्रिणोऽत्र मे ।। १२५
तच्छ्रुत्वा बाढमित्युक्ते मन्त्रिभिः स जगाद तम् ।
भुजंगं बोधिसत्त्वांशो मुञ्च राजानमाश्विति ।। १२६
ततस्तेनाहिना मुक्तो राज्यार्धं नृपतिर्ददौ ।
स तस्मै बोधिसत्त्वाय सोऽपि स्वस्थोऽभवत्क्षणात् ।। १२७
सर्पश्च क्षीणशापः सन्भूत्वा मुनिकुमारकः ।
सदस्याख्यातवृत्तान्तो जगाम निजमाश्रमम् ।। १२८
एवं निश्चितमभ्येति शुभमेव शुभात्मनाम् ।
एवं चातिक्रमो नाम क्लेशाय महतामपि ।। १२९
अविश्वासास्पदं चैव स्त्रीणां स्पृशति नाशयम् ।
प्राणदानोपकारोऽपि किं तासामन्यदुच्यते ।। १३०
इत्याख्याय कथां वत्सराजपुत्र स गोमुखः ।
उवाच कथयाम्येताः पुनर्मुग्धकथाः शृणु ।। १३१
बभूव श्रमणः कश्चिद्विहारे क्वापि मूढधीः ।
स रथ्यायां भ्रमञ्जातु शुना जानुन्यदश्यत ।। १३२
श्वदष्टः स विहारं स्वमुपागत्य व्यचिन्तयत् ।
किं वृत्तं जानुनि तवेत्येकैकः प्रक्ष्यतीह माम् ।। १३३
प्रत्याययिष्याम्येवं च कियतोऽहं कियच्चिरम् ।
तदुपायं करोम्यत्र सर्वान्बोधयितुं सकृत् ।। १३४
इत्यालोच्य समारुह्य स विहारोपरि द्रुतम् ।
गृहीत्वा ग्रन्थिमुसलं मूढो भिक्षुरवादयत् ।। १३५
अकारणमकाले किं ग्रन्थि वादयसीति तम् ।
श्रुत्वाश्चर्येण मिलिताः पप्रच्छुरथ भिक्षव ।। १३६
शुना मे भक्षितं जानु तदैकैकस्य पृच्छतः ।
ब्रुवेऽहं कियदित्येवं यूयं संघटिता मया ।। १३७
तद्बुध्यध्वं समं सर्वे जानु मे पश्यतेति सः ।
भिक्षून्प्रत्यब्रवीदेताञ्श्वदष्टं जानु दर्शयन् ।। १३८
ततः पार्श्वोपपीडं ते समग्रा भिक्षवोऽहसन् ।
कियन्मात्रे कृतोऽनेन संरम्भोऽयं कियानिति ।। १३९
आख्यातः श्रमणो मूर्खष्टक्कमूर्खो निशम्यताम् ।
कदर्यः कोऽप्यभूत्क्वापि मूर्खष्टक्को महाधनः ।। १४० १ टक्को वाहीकदेशोद्भवः पुरुषः.
सभार्यः स सदा भुङ्क्ते सक्तूंल्लवणवर्जितान् ।
अन्यस्यान्नस्य बुबुधे नैव स्वादं स जातुचित् ।। १४१
एकदा प्रेरितो धात्रा स भार्यामब्रवीन्निजाम् ।
क्षीरिणीं प्रति जाता मे श्रद्धा तामद्य मे पच ।। १४२
तथेति तस्य सा भार्या पपाच क्षीरिणीं तदा ।
तस्थौ चाभ्यन्तरे गुप्तं स टक्कः शयनं श्रितः ।। १४३
दृष्ट्वा प्राघुणिकः कश्चिदत्र मे मा स्म भूदिति ।
तावत्तस्य सुहृद्धूर्तष्टक्कस्तत्रैक आययौ ।। १४४
क्व ते भर्तेति पप्रच्छ स च तां तस्य गेहिनीम् ।
साप्यदत्तोत्तरा तस्य प्राविशद्भर्तुरन्तिकम् ।। १४५
आख्यातमित्त्रागमना सोऽपि भार्या जगाद ताम् ।
उपविश्येह रुदती पादावादाय तिष्ठ मे ।। १४६
भर्ता मे मृत इत्येवं वदेश्च सुहृदं मम ।
ततो गतेऽस्मिन्नावाभ्यां भोक्तव्या क्षीरिणी सुखम् ।। १४७
इत्युक्ता तेन यावत्सा प्रवृत्ता रोदितुं तदा ।
तावत्प्रविश्य सोऽपृच्छत्किमेतदिति तां सुहृत् ।। १४८
भर्ता मृतो मे पश्येति तयाक्तः स व्यचिन्तयत् ।
क्व पचन्ती मया दृष्टा सुखिता क्षीरिणामियम् ।। १४९
क्वाधुनैव विपन्नोऽयमेतद्भर्ता विना रुजम् ।
नूनं मां प्राघुणं दृष्ट्वा कृतमाभ्यामिदं मृषा ।। १५०
तन्मया नैव गन्तव्यमित्यालोच्योपविश्य सः ।
धूर्तो हा मित्र हा मित्त्रेत्याक्रन्दस्तत्र तस्थिवान् ।। १५१
श्रुताक्रन्दाः प्रविश्यात्र बान्धवा मृतवत्स्थितम् ।
श्मशानं भौतटक्कं तं नेतुमासन्समुद्यताः ।। १५२
उत्तिष्ठ बान्धवैर्यावदेतैर्नीत्वा न दह्यसे ।
इत्युपांश्ववदत्कर्णमूले भार्या तदा च तम् ।। १५३
मैवं शठोऽयं टक्को मे क्षीरिणीं भोक्तुमिच्छति ।
नोत्तिष्ठामि तदेवस्मिन्नगतेऽहं मृतो यदि ।। १५४
प्राणेभ्योऽप्यन्नमुष्टिर्हि मादृशानां गरीयसी ।
इति प्रत्यब्रवीद्भार्यामुपांश्वेव स तां जडः ।। १५५
ततस्तेन कुमित्त्रेण नीत्वा तैः स्वजनैश्च सः ।
दह्यमानोऽपि निश्चेष्टो ददौ नामरणाद्वचः ।। १५६
एवं स मूढो विजहौ प्राणान्न क्षीरिणीं पुनः ।
क्लेशार्जितं च बुभुजे तस्यान्यैर्हेलया धनम् ।। १५७
श्रुतः कदर्यः श्रूयन्ताममी मार्जारभौतकाः ।
उज्जयिन्यामुपाध्यायो मुग्धः कोऽप्यभवन्मठे ।। १५८
तत्र निद्रा न तस्याभून्मूषकोपद्रवान्निशि ।
तत्खिन्नस्तच्च सुहृदे स कस्मैचिदवर्णयत् ।। १५१
मार्जारं स्थापयानीय सोऽत्र खादति मूषकान् ।
इति सोऽपि सुहृद्विप्रस्तमुपाध्यायमव्रवीत् ।। १६०
मार्जारः कीदृशः क्वास्ते न स दृष्टचरो मया ।
इत्युक्तवत्युपाध्याये तं सुहृत्सोऽब्रवीत्पुनः ।। १६१
काचरे लोचने तस्य वर्णः कपिलधूसरः ।
पृष्ठे च लोमशं चर्म रथ्यास्वटति चेह सः ।। १६२
तदेभिस्त्वमभिज्ञानैरन्विष्यानाययाशु तम् ।
मित्र मार्जारमित्युक्त्वा तत्सुहृत्स ययौ गृहम् ।। १६३
ततः शिष्यानुपाध्यायः स जगाद जडो निजान् ।
अभिज्ञानानि युष्माभिः श्रुतान्येव स्थितैरिह ।। १६४
तदन्विष्यत मार्जारं रथ्यासु तमिह क्वचित् ।
तथेति ते गताः शिष्यास्तत्र भ्रेमुरितस्ततः ।। १६५
तथापि न तु तैर्दृष्टो मार्जारः स कदाचन ।
अथैकं ते बटुं रथ्यामुखादैक्षन्त निर्गतम् ।। १६६
काचरं नेत्रयुगले वर्णे धूसरपिङ्गलम् ।
पृष्ठोपरि दधानं च लोमशं हरिणाजिनम् ।। १६७
दृष्ट्वा तं सैष मार्जारः प्राप्तोऽस्माभिर्यथाश्रुतः ।
इत्यवष्टभ्य तं निन्युरुपाध्यायान्तिकं च ते ।। १६८
उपाध्यायोऽपि मित्त्रोक्तैर्युक्तं मार्जारलक्षणैः ।
दृष्ट्वा तं स्थापयामास रात्रौ तत्र मठान्तरे ।। १६९
मार्जारो नूनमस्तीति मेने सोऽपि बटुर्जडः ।
मार्जाराख्यां कृतां शृण्वन्नात्मनस्तैरबुद्धिभिः ।। १७०
स च भौतो बटुः शिष्यस्तस्य विप्रस्य येन तत् ।
उपाध्यायस्य तस्योक्तं मैत्र्या मार्जारलक्षणम् ।। १७१
प्रातः सोऽत्रागतो विप्रो बटुमन्तर्विलोक्य तम् ।
इह केनायमानीत इति भौतानुवाच तान् ।। १७२
श्रुतोपलक्षणस्त्वत्तो मार्जारोऽस्माभिरेष सः ।
आनीत इत्युपाध्यायो भौतः शिष्याश्च तेऽवदन् ।। १७३
ततो विहस्य सोऽवादीद्विप्रो मूढाः क्व मानुषः ।
क्व च तिर्यक्स मार्जारश्चतुष्पात्पुच्छवानपि ।। १७४
तच्छ्रुत्वा तं बटुं मुक्त्वा तेऽबुवन्मन्दबुद्धयः ।
तर्ह्यन्विष्यानयामस्तं मार्जारं तादृशं पुनः ।। १७५
एवमुक्तवतो मूढाञ्जनस्तत्र जहास तान् ।
अज्ञता नाम कस्येह नोपहासाय जायते ।। १७६
मार्जारभौतः कथितः श्रूयन्तामपरेऽप्यमी ।
आसीद्बहूनां मुग्धानां मुख्यो मुग्धो मठे क्वचित् ।। १७७
स केनचिद्वाच्यमानाद्धमेशास्त्रात्कदाचन ।
तडागकर्तुरश्रौषीदमुत्र सुमहत्फलम् ।। १७८
ततः स धनसंपूर्णो विपुलं वारिपूरितम् ।
तडागं कारयामास नातिदूरे निजान्मठात् ।। १७९
एकदा स तडागं तं द्रष्टुं मुग्धाग्रणीर्गतः ।
केनाप्युत्पाटितान्यस्य पुलिनानि व्यलोकयत् ।। १८०
तथैवागत्य सोऽन्येद्युरुत्खातं तटमन्यतः ।
दृष्ट्वा तस्य तडागस्य सोद्वेगः समचिन्तयत् ।। १८१
प्रातः प्रभातादारभ्य स्थास्यामीहैव वासरम् ।
द्रक्ष्यामि कः करोत्येतदित्यालोच्य ययौ प्रगे ।। १८२
अन्येद्युर्यावदेत्यास्ते तावत्तत्र ददर्श सः ।
दिवोऽवतीर्य शृङ्गाभ्यां खनन्तं वृषभं तटम् ।। १८३
दिव्यो वृषोऽयं तत्किं न दिवं यामि सहामुना ।
इत्युपेत्य वृषस्यास्य हस्ताभ्यां पुच्छमग्रहीत् ।। १८४
ततः पुच्छाग्रलग्नं तं भौतमुत्क्षिप्य वेगतः ।
क्षणान्निनाय कैलासं स्वं धाम भगवान्वृषः ।। १८५
तत्र दिव्यानि भक्ष्याणि मोदकादीन्यवाप्य सः ।
भुञ्जानो न्यवसद्भौतो दिनानि कतिचित्सुखम् ।। १८६
गतागतानि कुर्वाणं स दृष्ट्वा तं महावृषम् ।
अचिन्तयत भौतानां मुख्यो दैवेन मोहितः ।। १८७
गच्छामि वृषपुच्छाग्रलग्नः पश्यामि बान्धवान् ।
कथयित्वाद्भुतमिदं तथैवैष्याम्यहं पुनः ।। १८८
इति संचिन्त्य वृषभस्यैकदोपेत्य तस्य सः ।
आलम्ब्य गच्छतः पुच्छमागाद्भौतो भुवस्तलम् ।। १८९
ततः प्राप्तो मठे भौतैरन्यैराश्लिष्य तत्स्थितैः ।
क्व गतोऽसीति पृष्टस्तं स्ववृत्तान्तं शशंस सः ।। १९०
ततः सर्वे श्रुताश्चर्या भौतास्ते प्रार्थयन्त तम् ।
प्रसीद नय तत्रास्मानपि भोजय मोदकान् ।। १९१
तच्छ्रुत्वा स तथेत्येतान्युक्तिमुक्त्वापरे दिने ।
तडागोपान्तमनयत्स च तत्राययौ वृषः ।। १९२
जग्राह तस्य लाङ्गूलं मुख्यः पाणिद्वयेन सः ।
तस्याप्यगृह्णाच्चरणावन्यस्तस्यापि चेतरः ।। १९३
इत्यन्योन्याङ्घ्रिलग्नैस्तैर्भौतैर्यावच्च शृङ्खला ।
रचिता स वृषस्तावदुत्पपात जवान्नभः ।। १९४
याति तस्मिंश्च वृषभे लाङ्गूलालम्बिभौतके ।
मुख्यभौतं तमप्राक्षीदेको भौतोऽथ दैवतः ।। १९५
श्रद्धामाख्याहि नस्तावद्यथेष्ठसुलभा दिवि ।
कियत्प्रमाणा भवता मोदका भक्षिता इति ।। १९६
ततो भ्रष्टानुसंधानो वृषपुच्छं विमुच्य तम् ।
पद्माकारौ करौ कृत्वा संश्लिष्टौ भौतनायकः ।। १९७
इयत्प्रमाणा इत्याशु यावत्तान्प्रतिवक्ति सः ।
तावत्सोऽन्ये च ते सर्वे खान्निपत्य विपेदिरे ।। १९८
वृषः प्रायाच्च कैलासं जनो दृष्ट्वा जहास च ।
दोषाय निर्विमर्शैवं भौतप्रश्नोत्तरक्रिया ।। १९९
श्रुता द्युगामिनो भौताः श्रूयतामपरोऽप्ययम् ।
कश्चिद्भौतो विसस्मार मार्गं मार्गान्तरं व्रजन् ।। २००
तरोर्नदीतटस्थस्य गच्छास्योपरिवर्त्मना ।
इत्युच्यते स्म पन्थानं परिपृच्छञ्जनैश्च सः ।। २०१
ततस्तस्य तरोः पृष्ठं गत्वारूढः स मूढधीः ।
एतत्पृष्ठेन मे पन्था उपदिष्टो जनैरिति ।। २०२
तत्पृष्ठे सर्पतश्चास्य भरात्पर्यन्तवर्तिनी ।
शाखा ननाम यत्नेन पपातालम्ब्य नैष ताम् ।। २०३
तामालम्ब्य स्थितो यावत्तावत्तेनाययौ पथा ।
आरोहेणोपरिस्थेन नद्यां पीतजलः करी ।। २०४
तं दृष्ट्वा तरुशाखाग्रलम्भी भौतः स दीनवाक् ।
महात्मन्मां गृहाणेति हस्त्यारोहमुवाच तम् ।। २०५
हस्त्यारोहश्च भौतं तमवतारयितुं तरोः ।
पादयोरग्रहीद्द्वाभ्यां पाणिभ्यामुज्झिताङ्कुशः ।। २०६
तावच्च निर्गत्य गते गजे भौतस्य तस्य स ।
ललम्बे पादयोर्हस्तिपको वृक्षाग्रलम्बिनः ।। २०७
ततः स त्वरयन्भौतो हस्त्यारोहं तमभ्यधात् ।
यदि जानासि तच्छीघ्रं यत्किंचिद्गीयतां त्वया ।। २०८
इतोऽवतारयेज्जातु यच्छ्रुत्वागत्य नौ जनः ।
पतितावन्यथाधस्ताद्धरेदावामियं नदी ।। २०९
इत्युक्तः स गजारोहस्तेन मञ्जु तथा जगौ ।
यथा स एव भौतोऽत्र परितोषमगात्परम् ।। २१०
साधुवादं च स ददद्विस्मृत्योज्झितपादपः ।
दातुं प्रावर्तत द्वाभ्यां हस्ताभ्यां छोटिकां जडः ।। २११
तत्क्षणं विनिपत्यैव सहस्त्यारोह एव सः ।
नद्यां विपेदे मूर्खैर्हि सङ्गः कस्यास्ति शर्मणे ।। २१२
इत्याख्याय कथां भूयो वत्सेश्वरसुताय सः ।
गोमुखः कथयामास हिरण्याक्षकथामिमाम् ।। २१३
अस्तीह हिमवत्कुक्षौ देशः पृध्वीशिरोमणिः ।
कश्मीर इति विद्यानां धर्मस्य च निकेतनम् ।। २१४
तत्राधिष्ठानमभवद्धिरण्यपुरनामकम् ।
कनकाक्ष इति ख्यातस्तस्मिन्राजा बभूव च ।। २१५
तस्य रत्नप्रभादेव्यां शंकराराधनोद्भवः ।
पुत्रो हिरण्याक्ष इति क्ष्मापतेरुदपद्यत ।। २१६
स जातु गुलिकाक्रीडां कुर्वन्गुलिकया छलात् ।
तापसीं राजतनयो मार्गायातामताडयत् ।। २१७
सा तापसी जितक्रोधा राजपुत्रं विहस्य तम् ।
योगीश्वरी हिरण्याक्षमुवाच विकृतानना ।। २१८
स्वयौवनादिकैरीदृग्दर्पश्चेत्तव तां यदि ।
मृगा लेखामाप्नोषि भार्यां तत्कीदृशो भवेत् ।। २१९
तच्छ्रुत्वा क्षमयित्वा तां राजपुत्रः स पृष्टवान् ।
कैषा मृगाङ्कलेखाख्या भगवत्युच्यतामिति ।। २२०
ततस्तं साब्रवीदस्ति शशितेजा इति श्रुतः ।
विद्याधरेन्द्रो हिमवत्यचलेन्द्रे महायशाः ।। २२१
मृगाङ्कलेखा तस्यास्ति तनया वरकन्यका ।
रूपेण द्युचरेन्द्राणां निशासून्निद्रकप्रदा ।। २२२
सा चानुरूपा भार्या ते तस्यास्त्वमुचितः पतिः ।
इत्युक्तः सिद्धतापस्या हिरण्याक्षो जगाद ताम् ।। २२३
कथं भगवति प्राप्या मया सा तर्हि कथ्यताम् ।
तच्छ्रुत्वा सा हिरण्याक्षं तं योगेश्वर्यभाषत ।। २२४
गत्वाहं त्वत्कथाख्यानादुपलप्स्ये तदाशयम् ।
आगत्य चाहमेव त्वां तत्र नेष्याम्यतः परम् ।। २२५
इहास्ति योऽमरेशाख्यो देवस्तत्केतने त्वया ।
प्रातः प्राप्यास्मि नित्यं हि तमर्चितुमुपैम्यहम् ।। २२६
इत्युक्त्वा नभसा प्रायात्तापसी सा स्वसिद्धितः ।
तस्या मृगाङ्कलेखाया निकटं तुहिनाचलम् ।। २२७
तत्र तस्यै हिरण्याक्षगुणान्युक्त्या शशंस सा ।
तथा यथा दिव्यकन्या सात्युत्कैवमुवाच ताम् ।। २२८
तादृशं चेन्न भर्तारं प्राप्नुयां भगवत्यहम् ।
तन्निष्फलेन किं कार्यममुना जीवितेन मे ।। २२९
इत्यारूढस्मरावेशा नीत्वा तत्कथया दिनम् ।
मृगाङ्कलेखा तापस्या सहोवास तया निशाम् ।। २३०
तावत्सोऽपि हिरण्याक्षस्तच्चिन्तानीतवासरः ।
सुप्तः कथंचिज्जगदे गौर्या स्वप्ने निशाक्षये ।। २३१
विद्याधरः सन्प्राप्तस्त्वं मुनिशापेन मर्त्यताम् ।
तापस्याः करसंस्पर्शादेतस्या मोक्ष्यसे ततः ।। २३२
मृगाङ्कलेखां च ततस्तामाशु परिणेष्यसि ।
तच्चिन्ता नात्र कार्या ते पूर्वभार्या हि सा तव ।। २३३
इत्यादिश्यैव सा देवी तिरोऽभूत्तस्य सोऽपि च ।
प्रबुध्य प्रातरुत्थाय चक्रे स्नानादिमङ्गलम् ।। २३४
ततोऽवरेश्वरस्याग्रे गत्वा तस्थौ प्रणम्य तम् ।
यत्र संकेतकं तस्य तापस्या विहितं तया ।। २३५
अत्रान्तरे च कथमप्याप्तनिद्रां स्वमन्दिरे ।
मृगाङ्कलेखामपि तां गौरी स्वप्ने समादिशत् ।। २३६
क्षीणशापं हिरण्याक्षं जातं विद्याधरं पुनः ।
करस्पर्शेन तापस्याः पतिं प्राप्स्यस्यलं शुचा ।। २३७
इत्युक्त्वान्तर्हितायां च देव्यां प्रातः प्रबुध्य सा ।
मृगाङ्कलेखा तापस्यै तस्यै स्वप्नं शशंस तम् ।। २३८
सा तच्छ्रुत्वैव चागत्य भूलोकं सिद्धतापसी ।
स्थितं क्षेत्रेऽमरेशस्य हिरण्याक्षं तमभ्यधात् ।। २३९
एहि वैद्याधरं लोकं पुत्रेत्युक्त्वा करेण सा ।
प्रणतं तं समादाय बाहावुदपतन्नभः ।। २४०
तावत्स च हिरण्याक्षो भूत्वा विद्याधरेश्वरः ।
स्मृत्वा शापक्षयाज्जातिं तापसीं तामभाषत ।। २४१
हिमाद्रौ वज्रकूटाख्ये पुरे जानीहि मामियम् ।
विद्याधराणां राजानं नाम्नाप्यमृततेजसम् ।। २४२
सोऽहमुल्लङ्घनक्रोधाच्छापं प्राप्य पुरा मुनेः ।
मर्त्ययोनिमुपागच्छं त्वत्करस्पर्शनावधिम् ।। २४३
शप्तस्य मे तदा भार्या या दुःखादजहत्तनुम् ।
सैषा मृगाङ्कलेखाद्य जाता पूर्वप्रिया मम ।। २४४
इदानीं च त्वया सार्धं गत्वा प्राप्स्यामि तामहम् ।
त्वत्करस्पर्शपूतस्य शान्तः शापो हि सोऽद्य मे ।। २४५
इति ब्रुवंस्तया साकं तापस्या गगनेन सः ।
जगामामृततेजास्तं हिमाद्रिं द्युचराधिपः ।। २४६
मृगाङ्कलेखामुद्यानस्थितां तत्र ददर्श सः ।
साप्यपश्यत्तमायान्तं तापस्यावेदितं तया ।। २४७
चित्रं श्रुतिपथेनादौ प्रविश्यान्योन्यमानसम् ।
अनिर्गत्याप्यविशतां दृष्टिमार्गेण तौ पुनः ।। २४८
विवाहसिद्धये पित्रे त्वयेदं कथ्यतामिति ।
ऊचे मृगाङ्कलेखात्र तापस्या प्रौढया तया ।। २४९
ततो लज्जानतमुखी सा गत्वा पितरं निजम् ।
सखीमुखेन तत्सर्वं बोधयामास तत्क्षणम् ।। २५०
सोऽपि स्वप्नेऽम्बिकादिष्टस्तत्पिता खेचरेश्वरः ।
तमनैषीत्स्वभवनं संमान्यामृततेजसम् ।। २५१
ददौ मृगाङ्कलेखां च तस्मै तां स यथाविधि ।
कृतोद्वाहश्च तं वज्रकूटं स्वं प्रययौ पुरम् ।। २५२
तत्र सोऽमृततेजाः स्वं राज्यं प्राप्य सभार्यकम् ।
आनीतं सिद्धतापस्या मर्त्यत्वात्पितरं निजम् ।। २५३
कनकाक्षं तमभ्यर्च्य भोगैः प्रापय्य भूतलम् ।
मृगाङ्कलेखया साकं तामृद्धिं बुभुजे चिरम् ।। २५४
इति पूर्वकर्मविहितं भवितव्यं जगति यस्य जन्तोर्यत् ।
तदयत्नेन स पुरतः पतितं प्राप्नोत्यसाध्यमपि ।। २५५
एवं गोमुखकथितां शक्तियशस्युत्सुको निशम्य कथाम् ।
शयने निशि नरवाहनदत्तो निद्रामसौ भेजे ।। २५६
इति महाकविश्रीसोमदेवभट्टविरचिते कथासरित्सागरे शक्तियशोलम्बके नवमस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/10\/009\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/10\/009.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००९">००९</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/10/009.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथान्येद्युः पुनरिमां निशि प्राग्वद्विनोदयन् ।<br>
नरवाहनदत्ताय गोमुखोऽकथयत्कथाम् ।। १<br>
बभूव नगरे क्वापि बोधिसत्त्वांशसंभवः ।<br>
कस्याप्याढ्यस्य वणिजस्तनयो मृतमामृकः ।। २<br>
अन्यजायाप्रसक्तेन पित्रा तत्प्रेरितेन सः ।<br>
निरस्तो वनवासाय सभार्यो निरगाद्गृहात् ।। ३<br>
स्वानुजं तु सहायान्तं तद्वत्पित्रा निराकृतम् ।<br>
अशान्तचित्तमुत्सृज्य सोऽन्येनैव पथा ययौ ।। ४<br>
प्रक्रामंश्च क्रमात्प्राप निस्तोयतृणपादपाम् ।<br>
पाथेयहीनश्चण्डांशुतप्तां मरुमहाटवीम् ।। ५५<br>
तस्यां व्रजन्स सप्ताहं भार्यां क्लान्तां क्षुधा तृषा ।<br>
अजीवयत्स्वमांसास्रैः पापा तान्याहरच्च सा ।। ६<br>
अष्टमेऽह्नि सरिद्वीचिवाचालं गिरिकाननम् ।<br>
प्राप सत्फलसच्छायपादपं स्निग्धशाद्वलम् ।। ७<br>
तत्र संभाव्य भार्यां तां क्लान्तां मूलफलाम्बुभिः ।<br>
अवातरद्गिरिनदीं स्नातुं कल्लोलमालिनीम् ।। ८<br>
तस्यां ददर्श च च्छिन्नहस्तपादचतुष्टयम् ।<br>
ह्रियमाणं जलौघेन पुरुष त्राणकाङ्क्षिणम् ।। ९<br>
बहूपवासक्लान्तोऽपि तां विगाह्य नदीं ततः ।<br>
उज्जहार कृपालुस्तं महासत्त्वः स पूरुषम् ।।<br>
केनेदं ते कृतं भ्रातरिति कारुणिकेन च ।<br>
तेनारोप्य स्थलं पृष्टः स रुण्ड पुरुषोऽभ्यधात् ।। ११<br>
निकृत्तहस्तचरणो नद्यां क्षिप्तोऽस्मि शत्रुभिः ।<br>
दित्सुभिः क्लेशमरणं त्वयाहं तूद्धृतस्ततः ।। १२<br>
एवमुक्तवतस्तस्य स बद्ध्वा व्रणपट्टिकाम् ।<br>
दत्त्वाहारं महासत्त्वः स्नानादि व्यधितात्मनः ।। १३<br>
ततो मूलफलाहारो भार्यायुक्तोऽत्र कानने ।<br>
स तस्थौ बोधिसत्त्वांशो वणिक्पुत्रस्तपश्चरन् ।। १४<br>
एकदा फलमूलार्थं गते तस्मिन्स्मरातुरा ।<br>
तद्भार्या तेन रुण्डेन रेमे रूढव्रणेन सा ।। १५५<br>
तत्सक्ता तेन संमन्त्र्य भर्तुस्तस्य वधैषिणी ।<br>
युक्त्या चकार सान्येद्युर्मान्द्यं दुश्चारिणी मृषा ।। १६<br>
श्वभ्रे दुरवतारेऽथ स्थितां दुस्तरनिम्नगे ।<br>
दर्शयित्वौषधिं पापा पतिं सा तमभाषत ।। १७<br>
जीवाम्यहं त्वयैषा चेन्ममानीता महौषधिः ।<br>
जाने ह्येतामिहस्थां मे स्वप्ने वक्ति स्म देवता ।। १८<br>
तच्छ्रुत्वा स तथेत्येव श्वभ्रे तत्रौषधेः कृते ।<br>
तृणवेष्टितया रज्ज्वावातरत्तरुबद्धया ।। १९<br>
अवतीर्णस्य रज्जुं तां चिक्षेपोन्मुच्य तस्य सा ।<br>
ततः स पतितो नद्यां तया जह्रे महौघया ।। २०<br>
दूराद्दवीयो नीत्वा च तया सुकृतरक्षितः ।<br>
नद्या कस्यापि नगरस्यासन्ने सोऽर्पितस्तटे ।। २१<br>
ततः स स्थलमारुह्य चिन्तयन्स्त्रीविचेष्टितम् ।<br>
जलावगाहनक्लान्तो विशश्राम तरोस्तले ।। २२<br>
तस्मिन्काले च नगरे राजा तत्र मृतोऽभवत् ।<br>
मृते राजनि चानादिर्देशे तत्रेदृशी स्थितिः ।। २२<br>
यन्मङ्गलगजः पौरैर्भ्राम्यमाणः करेण यम् ।<br>
आरोपयति पृष्ठे स्वे सोऽत्र राज्येऽभिषिच्यते ।। २४<br>
स धैर्यतुष्टो धातेव भ्रमन्प्राप्तोऽन्तिकं गजः ।<br>
उत्क्षिप्यारोपयामास स्वपृष्ठे तं वणिक्सुतम् ।। २५<br>
ततः स नगरं नीत्वा राज्ये प्रकृतिभिः क्षणात् ।<br>
वणिक्सुतोऽभिषिक्तोऽभूद्बोधिसत्त्वांशसंभवः ।। २६<br>
स राज्यं प्राप्य करुणामुदिताक्षान्तिभिः सह ।<br>
अरंस्त न तु पापाभिः स्त्रीभिश्चपलवृत्तिभिः ।। २७<br>
तद्भार्या सापि निःशङ्का मत्वा तं च नदीहृतम् ।<br>
बभ्रामेतस्ततो जारं रुण्डं पृष्ठेऽधिरोप्य तम् ।। २८<br>
वैरिकृत्ताङ्घ्रिहस्तोऽयं भर्ता मेऽहं पतिव्रता ।<br>
भिक्षित्वा जीवयाम्येतं तद्भिक्षां मे प्रयच्छत ।। २९<br>
इति सा भिक्षमाणा च ग्रामे ग्रामे पुरे पुरे ।<br>
राज्यस्थस्यात्मनो भर्तुर्नगरं प्राप तस्य तत् ।। ३०<br>
तथैव भिक्षमाणात्र राज्ञस्तस्य क्रमेण सा ।<br>
पतिव्रतेत्यर्च्यमाना पौरैः श्रुतिपथं ययौ ।। ३१<br>
आनाययत्स राजा च तां पृष्ठारूढरुण्डिकाम् ।<br>
का सा पतिव्रतेत्यारात्परिज्ञाय च पृष्टवान् ।। ३२<br>
साहं पतिव्रता देवेत्यपरिज्ञाय सापि तम् ।<br>
भर्तारमब्रवीत्पापा राजश्रीतेजसा वृतम् ।। ३३<br>
ततः स बोधिसत्त्वांशो हसन्राजा जगाद ताम् ।<br>
दृष्टं पतिव्रतात्वं ते फलेनेदं मयैव च ।। ३४<br>
स्वरक्तमांसं दत्त्वापि स्वीकर्तुं शङ्किता न या ।<br>
स्वेनाविलुप्तहस्तेन भर्त्रा मानुषराक्षसी ।। ३५<br>
सा सदा रक्तमांसानि हरन्ती बत मे कथम् ।<br>
रुण्डेन विकलेनापि स्वीकृत्य वहनीकृता ।। ३६<br>
किंस्विदूढः स भर्ता यो नद्यां क्षिप्तस्त्वयानघः ।<br>
कर्मणा तेन वहसे रुण्डमेतं बिभर्षि च ।। ३७<br>
इत्युद्धाटितवृत्तं तं परिज्ञाय पतिं ततः ।<br>
भयात्सा मूर्च्छितेवाभूल्लिखितेव मृतेव च ।। ३८<br>
किमेतद्ब्रूहि देवेति सोऽथ राजा सकौतुकैः ।<br>
पृष्टोऽमात्यैर्यथावृत्तं तेभ्यः सर्वमवर्णयत् ।। ३९<br>
ततो भर्तृद्रुहं बुद्ध्वा छित्त्वा तां कर्णनासिकम् ।<br>
कृत्वाहं मन्त्रिणो देशात्सरुण्डां निरवासयन् ।। ४०<br>
छिन्ननासिकया रुण्डं बोधिसत्त्वं नृपश्रिया ।<br>
युक्तं सदृशसंयोगं तदा विधिरदर्शयत् ।। ४१<br>
एवं दुरवधार्यैव गतिश्चित्तस्य योषिताम् ।<br>
दैवस्येवाविचारस्य नीचैकाभिमुखस्य च ।। ४२<br>
एवं चात्यक्तशीलानां ससत्वानां जितक्रुधाम् ।<br>
तुष्ट्वेवाचिन्तिता एव स्वयमायान्ति संपदः ।। ४३<br>
इत्याख्याय कथां मन्त्री गोमुखः पुनरेव सः ।<br>
नरवाहनदत्ताय कथामेतामवर्णयत् ।। ४४<br>
कोऽप्यासीद्बोधिसत्त्वांशो वने क्वापि कृतोटजः ।<br>
करुणैकाग्रहृदयो महासत्त्वस्तपश्चरन् ।। ४५<br>
स तत्र जन्तूनापन्नान्पिशाचांश्च समुद्धरन् ।<br>
अपरांश्च जलैरन्नैः स्वप्रभावादतर्पयत् ।। ४६<br>
एकदान्योपकारार्थं भ्रमन्सोऽत्राटवीभुवि ।<br>
महान्तं कूपमद्राक्षीत्तदन्तश्च ददौ दृशम् ।। ४७<br>
तावच्च स्त्री तदन्तःस्था तं दृष्ट्वोच्चैरभाषत ।<br>
भो महात्मन्नहं नारी सिंहः स्वर्णशिखः खगः ।। ४८<br>
भुजगश्चेति चत्वारः कूपेऽत्र रजनौ वयम् ।<br>
पतितास्तदतः क्लेशादुद्धरास्मान्कृपां कुरु ।। ४९<br>
एतच्छ्रुत्वा जगादैतां स्त्रियं यूयं त्रयो यदि ।<br>
तमसान्धा निपतिताः खगोऽत्र पतितः कथम् ।। ५०<br>
तथैवैषोऽपि पतितो व्याधजालेन संयतः ।<br>
इति सापि महासत्त्वं तं नारी प्रत्यभाषत ।। ५१<br>
ततस्तान्स तपःशक्त्या यावदुद्धर्तुमिच्छति ।<br>
तावच्छशाक नोद्धर्तुं सिद्धिस्तस्य त्वहीयत ।। ५२<br>
पापेयं स्त्री ध्रुवं सिद्धिरेतत्संभाषणाद्धि मे ।<br>
नष्टा यतस्त्वत्र तावद्युक्तिमन्यां करोम्यहम् ।। ५३<br>
इति संचिन्त्य रज्ज्वा तांस्तृणावेष्टितयाखिलान् ।<br>
उज्जहार महासत्त्वः स कूपात्कुर्वतः स्तुतिम् ।। ५४<br>
सविस्मयश्च पप्रच्छ सिंहपक्षिभुजंगमान् ।<br>
व्यक्ता वाग्वः कथं कीदृग्वृत्तान्तश्चोच्यतामिति ।। ५५<br>
ततः सिंहोऽब्रवीद्व्यक्तवाचो जातिस्मरा वयम् ।<br>
अन्योन्यबाधकाश्चास्मदवृत्तान्तं च क्रमाच्छृणु ।। ५६<br>
इत्युक्त्वा स स्ववृत्तान्तं सिंहो वक्तुं प्रचक्रमे ।<br>
अस्ति वैदूर्यशृङ्गाख्यं तुषाराद्रौ पुरोत्तमम् ।। ५७<br>
पद्मवेगाभिधानोऽस्ति तत्र विद्याधरेश्वरः ।<br>
वज्रवेगाभिधानश्च पुत्रस्तस्योदपद्यत ।। ५८<br>
स वज्रवेगोऽहंकारी विरोधं येनकेनचित् ।<br>
साकं शौर्यमदाच्चक्रे लोके वैद्याधरे वसन् ।। ५९<br>
निषेधतः पितुस्तस्य यदा नागणयद्वचः ।<br>
तदा पिता तमशपन्मर्त्यलोके पतेति सः ।। ६०<br>
ततो नष्टमदो भ्रष्टविद्यः शापहतो रुदन् ।<br>
वज्रवेगः स पितरं शापान्तं तमयाचत ।। ६१<br>
ततः स तत्पिता पद्मवेगो ध्यात्वाब्रवीत्क्षणात् ।<br>
भुवि विप्रसुतो भूत्वा कृत्वाप्येवं मदं पुनः ।। ६२<br>
पितुः शापात्ततः सिंहो भूत्वा कूपे पतिष्यसि ।<br>
महासत्त्वश्च कृपया कश्चित्त्वामुद्धरिष्यति ।। ६३<br>
तस्य प्रत्युपकारं च विधायापदि मोक्ष्यसे ।<br>
शापादस्मादिति पिता शापान्तं तस्य स व्यधात् ।। ६४<br>
अथेह वज्रवेगोऽसौ विप्रस्याजनि मालवे ।<br>
हरघोषाभिधानस्य देवघोषाभिधः सुतः ।। ६५<br>
स तत्राप्यकरोद्वैरं बहुभिः शौर्यगर्वतः ।<br>
बहुभिर्मा कृथा वैरमिति तं चावदत्पिता ।। ६६<br>
अकुर्वाणं वचस्तस्य शप्तवान्स पिता क्रुधा ।<br>
शौर्याभिमानी दुर्बुद्धे सिंहस्त्वं भव सांप्रतम् ।। ६७<br>
एवं तस्य पितुः शापाद्देवघोषः पुनश्च सः ।<br>
विद्याधरावतारः सन्सिंहो जातोऽत्र कानने ।। ६८<br>
तमिमं विद्धि मां सिंहं सोऽहं दैवाद्भ्रमन्निशि ।<br>
कूपेऽद्य पतितोऽमुष्मिन्महासत्त्वोद्धृतस्त्वया ।। ६९<br>
तद्यामि तावदापच्च यदा स्यात्क्वापि ते तदा ।<br>
मां स्मरेरुपकारं ते कृत्वा मोक्ष्ये स्वशापतः ।। ७०<br>
इत्युदीर्य गते सिंहे बोधिसत्त्वेन तेन सः ।<br>
पृष्टः सुवर्णचूलोऽथ पक्षी स्वोदन्तमभ्यधात् ।। ७१<br>
अस्ति विद्याधराधीशो वज्रदंष्ट्रो हिमाचले ।<br>
तस्य देव्यामजायन्त पञ्च कन्या निरन्तराः ।। ७२<br>
ततः स हरमाराध्य तपसा प्राप्तवान्सुतम् ।<br>
राजा रजतदंष्ट्राख्यं जीवितादधिकप्रियम् ।। ५<br>
स तेन पित्रा बालोऽपि विद्याः स्नेहेन लम्भितः ।<br>
वृद्धिं रजतदंष्ट्रोऽत्र बन्धुनेत्रेत्सवो ययौ ।। ७४<br>
एकदा भगिनीं ज्येष्ठां नाम्ना सोमप्रभां च सः ।<br>
गौर्याः पुरः पिञ्जरकं वादयन्तीमवैक्षत ।। ७५<br>
देहि पिञ्जरकं मह्यं वादयाम्यहमप्यदः ।<br>
इत्ययाचत तां सोऽथ बालत्वादनुबन्धतः ।। ६<br>
सा तन्नादाद्यदा तस्मै तदा चापलतः स्वयम् ।<br>
तस्यास्तत्सोऽपहृत्यैव पक्षीवोदपतन्नभः ।। ७७<br>
साथ स्वसा तमशपद्यन्मे पिञ्जरकं हठात् ।<br>
हत्वोड्डीनोऽसि तत्पक्षी स्वर्णचूलो भविष्यसि ।। ७८<br>
तच्छ्रुत्वा पादपतितेनैत्य सा तेन याचिता ।<br>
स्वसा रजतदंष्ट्रेण तस्य शापान्तमब्रवीत् ।। ७९<br>
पक्षी भूत्वान्धकूपे त्वं यदा मूढ पतिष्यसि ।<br>
उद्धरिष्यति कश्चिच्च तदा त्वां करुणापरः ।। ८०<br>
तस्य कृत्वोपकारांशं शापमेतं तरिष्यसि ।<br>
इत्युक्तः स तया भ्राता स्वर्णचूलः खगोऽजनि ।। ८१<br>
स एष स्वर्णचूलोऽहं पक्षी भ्रष्टोऽवटे निशि ।<br>
इहोद्धृतोऽस्मि भवता तदिदानीं व्रजाम्यहम् ।। ८२<br>
आपदि त्वं स्मरेर्मां च तव कृत्वा ह्युपक्रियाम् ।<br>
शापान्मोक्ष्येऽहमित्युक्त्वा सोऽपि पक्षी ययौ ततः ।। ८३<br>
ततः स बोधिसत्त्वेन तेन पृष्टो भुंजगमः ।<br>
स्वोदन्तं कथयामास तस्मायत्र महात्मने ।। ८४<br>
पुरा मुनिकुमारोऽहमभूवं कश्यपाश्रमे ।<br>
अभवत्तत्र चैको मे वयस्यो मुनिपुत्रकः ।। ८५५<br>
एकदा चावतीर्णेऽस्मिन्सरः स्नातुं वयस्यके ।<br>
तटस्थितोऽहमद्राक्षं त्रिफणं सर्पमागतम् ।। ८६<br>
तेन भीषयितुं तं च वयस्यं नर्मणा मया ।<br>
तत्संमुखं तटान्ते स बद्धो मन्त्रबलादहिः ।। ८७<br>
क्षणात्स्नात्वा तटं प्राप्तो मद्वयस्यो विलोक्य सः ।<br>
अशङ्कितं महाहि तं त्रस्तो मोहमुपागमत् ।। ८८<br>
चिरादाश्वासितः सोऽथ मया ध्यानादवेत्य तत् ।<br>
मत्कृतं त्रासनं कोपाच्छपति स्म सखापि माम् ।। ८९<br>
गच्छेदृगेव त्रिफणः सर्पो भव महानिति ।<br>
अनुनीतोऽथ शापान्तमृषिपुत्रः स मेऽवदत् ।। ९०<br>
सर्पीभूतं च्युतं कूपे योऽसौ त्वामुद्धरिष्यति ।<br>
तस्योपकृत्यावसरे शापमुक्तो भविष्यसि ।। ९१<br>
इत्युक्त्वैव गते तस्मिन्नेषोऽहं सर्पतां गतः ।<br>
उद्धृतोऽस्मि त्वया चाद्य कूपात्तद्यामि संप्रति ।। ९२<br>
स्मृतश्चैत्योपकारं ते कृत्वा मोक्ष्ये स्वशापतः ।<br>
इत्युक्त्वा भुजगे याते स्त्री स्ववृत्तमवर्णयत् ।। ९३<br>
अहं क्षत्रियपुत्रस्य भार्या राजोपसेविनः ।<br>
शूरस्य त्यागिनो यूनश्चारुरूपस्य मानिनः ।। ९४<br>
कृतोऽन्यपुरुषासङ्गो मया तदपि पापया ।<br>
तद्विज्ञाय स भर्ता मे निग्रहायाकरोन्मतिम् ।। ९५<br>
सखीमुखाच्च तद्बुद्ध्वा तदैवाहं पलायिता ।<br>
रात्रौ वनं प्रविष्टेदं कूपभ्रष्टोद्धृता त्वया ।। ९६<br>
त्वत्प्रसादादिदानीं च गत्वा जीवामि कुत्रचित् ।<br>
भूयात्तन्मे दिनं यत्र कुर्यां ते प्रत्युपक्रियाम् ।। ९७<br>
इत्युक्त्वा बोधिसत्त्वं तं कुलटा निकटात्ततः ।<br>
गोत्रवर्धनसंज्ञस्य राज्ञः सा नगरं ययौ ।। ९८<br>
तस्य संगतिमुत्पाद्य परिवारजनैः सह ।<br>
तस्थौ राजमहादेव्या दासीभावाश्रयेण सा ।। ९९<br>
तस्यापि बोधिसत्त्वस्य तस्याः संभाषणात्स्त्रियाः ।<br>
नाविरासीद्वने नष्टसिद्धेर्मूलफलादिकम् ।। १००<br>
ततः क्षुत्तृष्णया क्लान्तः प्राक्स सिंहं तमस्मरत् ।<br>
स्मृतागतः स चैतस्य व्यधाद्वृत्तिं मृगामिषैः ।। १०१<br>
कंचित्कालं स तन्मांसैः प्रकृतिस्थं विधाय तम् ।<br>
केसरी सोऽब्रवीत्क्षीणः सशापो मे व्रजाम्यहम् ।। १०२<br>
इत्युक्त्वा सिंहतां मुक्त्वा भूत्वा विद्याधरश्च सः ।<br>
जगाम तदनुज्ञातस्तमामन्त्र्य निजं पदम् ।। १०३<br>
ततः स बोधिसत्त्वांशो वृत्तिग्लानः पुनः खगम् ।<br>
सस्मार स्वर्णचूलं तमुपागात्सोऽपि तत्स्मृतः ।। १०४<br>
आवेदितार्तिस्तेनासौ गत्वानीय खगः क्षणात् ।<br>
रत्नाभरणसंपूर्णां ददौ तस्मै करण्डिकाम् ।। १०५<br>
उवाच चैतेनार्थेन वृत्तिः स्याच्छाश्वती तव ।<br>
मम जातश्च शापान्तः स्वस्ति ते साधयाम्यहम् ।। १०६<br>
इत्युक्त्वा सोऽपि भूत्वैव विद्याधरकुमारकः ।<br>
स्वलोकं नभसा गत्वा प्राप राज्यं निजात्पितुः ।। १०७<br>
सोऽपि रत्नानि विक्रेतुं बोधिसत्त्वः परिभ्रमन् ।<br>
तत्प्राप नगरं यत्र सा स्त्री कूपोद्धृता स्थिता ।। १०८<br>
तत्रैकस्याश्च वृद्धाया ब्राह्मण्या विजने गृहे ।<br>
निधाय तान्याभरणान्यापणं यावदेति सः ।। १०९<br>
तावद्ददर्श तामेव वने कूपात्समुद्धृताम् ।<br>
स्त्रियं संमुखमायान्तीं सापि स्त्री पश्यति स्म तम् ।। ११०<br>
संभाषणे कृतेऽन्योन्यमथ सा स्त्री कथाक्रमात् ।<br>
स्वं राजमहिषीपार्श्वस्थितमस्मै न्यवेदयत् ।। १११<br>
सोऽपि पृष्टस्ववृत्तान्तस्तया तस्यै शशंस ताम् ।<br>
रत्नाभरणसंप्राप्तिं स्वर्णचूलखगादृजुः ।। ११२<br>
नीत्वा चाभरणं तस्यै वृद्धावेश्मन्यदर्शयत् ।<br>
सापि गत्वा शठा राक्ष्यै स्वस्वामिन्यै शशंस तत् ।। ११३<br>
तस्याश्च राज्ञ्या गेहान्तः स्वर्णचूलेन पक्षिणा ।<br>
नीतं छलेन पश्यन्त्या एवाभरणभाण्डकम् ।। ११४<br>
तच्च सा स्वपुरप्राप्तं राज्ञी तस्या मुखात्स्त्रियाः ।<br>
बुद्ध्वा विदितवेद्याया राजानं तं व्यजिज्ञपत् ।। ११५<br>
राजापि बोधिसत्त्वं तं दर्शितं कुस्त्रिया तया ।<br>
आनाययत्साभरणं भृत्यैर्बद्ध्वा गृहात्ततः ।। ११६<br>
परिपृच्छ्य च वृत्तान्तं सत्यं मत्वापि तद्वचः ।<br>
स्थापयामास बद्धं तं गृहीत्वाभरणान्यपि ।। ११७<br>
स बन्धस्थोऽत्र सस्मार बोधिसत्त्वो भुजंगमम् ।<br>
ऋषिपुत्रावतारं तमुपतस्थे च सोऽपि तम् ।। ११८<br>
दृष्ट्वा च तं स पृष्टार्थः सर्पः साधुमभाषत ।<br>
गत्वाहं वेष्टयाम्येतमा मूर्धान्तं महीपतिम् ।। ११९<br>
न च मुञ्चाम्यमुं यावदागत्योक्तोऽस्मि न त्वया ।<br>
मोक्ष्याम्यहं नृपं सर्पादिति त्वं च वदेरिह ।। १२०<br>
त्वय्यागते त्वद्वचसा मोक्ष्याम्यहमतो नृपम् ।<br>
मन्मुक्तश्चैष राजा ते स्वराज्यार्धं प्रदास्यति ।। १२१<br>
इत्युक्त्वा तं स गत्वैव परिवेष्टितवानहिः ।<br>
राजानमास्त चैतस्य मूर्घ्नि कृत्वा फणत्रयम् ।। १२२<br>
हा हा दष्टोऽहिना राजेत्याक्रन्दति जनेऽथ सः ।<br>
बोधिसत्त्वोऽब्रवीद्रक्षाम्यहं नृपमहेरिति ।। १२३<br>
श्रुतवद्भिश्च तद्वाक्यं विज्ञप्तः सोऽनुजीविभिः ।<br>
आनाय्य बोधिसत्त्वं तं सर्पाक्रान्तोऽब्रवीमृपः ।। १२४<br>
यदि मां मोचयस्यस्मात्सर्पात्तत्ते ददाम्यहम् ।<br>
राज्यार्धमन्तरस्थाश्च तवैते मन्त्रिणोऽत्र मे ।। १२५<br>
तच्छ्रुत्वा बाढमित्युक्ते मन्त्रिभिः स जगाद तम् ।<br>
भुजंगं बोधिसत्त्वांशो मुञ्च राजानमाश्विति ।। १२६<br>
ततस्तेनाहिना मुक्तो राज्यार्धं नृपतिर्ददौ ।<br>
स तस्मै बोधिसत्त्वाय सोऽपि स्वस्थोऽभवत्क्षणात् ।। १२७<br>
सर्पश्च क्षीणशापः सन्भूत्वा मुनिकुमारकः ।<br>
सदस्याख्यातवृत्तान्तो जगाम निजमाश्रमम् ।। १२८<br>
एवं निश्चितमभ्येति शुभमेव शुभात्मनाम् ।<br>
एवं चातिक्रमो नाम क्लेशाय महतामपि ।। १२९<br>
अविश्वासास्पदं चैव स्त्रीणां स्पृशति नाशयम् ।<br>
प्राणदानोपकारोऽपि किं तासामन्यदुच्यते ।। १३०<br>
इत्याख्याय कथां वत्सराजपुत्र स गोमुखः ।<br>
उवाच कथयाम्येताः पुनर्मुग्धकथाः शृणु ।। १३१<br>
बभूव श्रमणः कश्चिद्विहारे क्वापि मूढधीः ।<br>
स रथ्यायां भ्रमञ्जातु शुना जानुन्यदश्यत ।। १३२<br>
श्वदष्टः स विहारं स्वमुपागत्य व्यचिन्तयत् ।<br>
किं वृत्तं जानुनि तवेत्येकैकः प्रक्ष्यतीह माम् ।। १३३<br>
प्रत्याययिष्याम्येवं च कियतोऽहं कियच्चिरम् ।<br>
तदुपायं करोम्यत्र सर्वान्बोधयितुं सकृत् ।। १३४<br>
इत्यालोच्य समारुह्य स विहारोपरि द्रुतम् ।<br>
गृहीत्वा ग्रन्थिमुसलं मूढो भिक्षुरवादयत् ।। १३५<br>
अकारणमकाले किं ग्रन्थि वादयसीति तम् ।<br>
श्रुत्वाश्चर्येण मिलिताः पप्रच्छुरथ भिक्षव ।। १३६<br>
शुना मे भक्षितं जानु तदैकैकस्य पृच्छतः ।<br>
ब्रुवेऽहं कियदित्येवं यूयं संघटिता मया ।। १३७<br>
तद्बुध्यध्वं समं सर्वे जानु मे पश्यतेति सः ।<br>
भिक्षून्प्रत्यब्रवीदेताञ्श्वदष्टं जानु दर्शयन् ।। १३८<br>
ततः पार्श्वोपपीडं ते समग्रा भिक्षवोऽहसन् ।<br>
कियन्मात्रे कृतोऽनेन संरम्भोऽयं कियानिति ।। १३९<br>
आख्यातः श्रमणो मूर्खष्टक्कमूर्खो निशम्यताम् ।<br>
कदर्यः कोऽप्यभूत्क्वापि मूर्खष्टक्को महाधनः ।। १४० १ टक्को वाहीकदेशोद्भवः पुरुषः.<br>
सभार्यः स सदा भुङ्क्ते सक्तूंल्लवणवर्जितान् ।<br>
अन्यस्यान्नस्य बुबुधे नैव स्वादं स जातुचित् ।। १४१<br>
एकदा प्रेरितो धात्रा स भार्यामब्रवीन्निजाम् ।<br>
क्षीरिणीं प्रति जाता मे श्रद्धा तामद्य मे पच ।। १४२<br>
तथेति तस्य सा भार्या पपाच क्षीरिणीं तदा ।<br>
तस्थौ चाभ्यन्तरे गुप्तं स टक्कः शयनं श्रितः ।। १४३<br>
दृष्ट्वा प्राघुणिकः कश्चिदत्र मे मा स्म भूदिति ।<br>
तावत्तस्य सुहृद्धूर्तष्टक्कस्तत्रैक आययौ ।। १४४<br>
क्व ते भर्तेति पप्रच्छ स च तां तस्य गेहिनीम् ।<br>
साप्यदत्तोत्तरा तस्य प्राविशद्भर्तुरन्तिकम् ।। १४५<br>
आख्यातमित्त्रागमना सोऽपि भार्या जगाद ताम् ।<br>
उपविश्येह रुदती पादावादाय तिष्ठ मे ।। १४६<br>
भर्ता मे मृत इत्येवं वदेश्च सुहृदं मम ।<br>
ततो गतेऽस्मिन्नावाभ्यां भोक्तव्या क्षीरिणी सुखम् ।। १४७<br>
इत्युक्ता तेन यावत्सा प्रवृत्ता रोदितुं तदा ।<br>
तावत्प्रविश्य सोऽपृच्छत्किमेतदिति तां सुहृत् ।। १४८<br>
भर्ता मृतो मे पश्येति तयाक्तः स व्यचिन्तयत् ।<br>
क्व पचन्ती मया दृष्टा सुखिता क्षीरिणामियम् ।। १४९<br>
क्वाधुनैव विपन्नोऽयमेतद्भर्ता विना रुजम् ।<br>
नूनं मां प्राघुणं दृष्ट्वा कृतमाभ्यामिदं मृषा ।। १५०<br>
तन्मया नैव गन्तव्यमित्यालोच्योपविश्य सः ।<br>
धूर्तो हा मित्र हा मित्त्रेत्याक्रन्दस्तत्र तस्थिवान् ।। १५१<br>
श्रुताक्रन्दाः प्रविश्यात्र बान्धवा मृतवत्स्थितम् ।<br>
श्मशानं भौतटक्कं तं नेतुमासन्समुद्यताः ।। १५२<br>
उत्तिष्ठ बान्धवैर्यावदेतैर्नीत्वा न दह्यसे ।<br>
इत्युपांश्ववदत्कर्णमूले भार्या तदा च तम् ।। १५३<br>
मैवं शठोऽयं टक्को मे क्षीरिणीं भोक्तुमिच्छति ।<br>
नोत्तिष्ठामि तदेवस्मिन्नगतेऽहं मृतो यदि ।। १५४<br>
प्राणेभ्योऽप्यन्नमुष्टिर्हि मादृशानां गरीयसी ।<br>
इति प्रत्यब्रवीद्भार्यामुपांश्वेव स तां जडः ।। १५५<br>
ततस्तेन कुमित्त्रेण नीत्वा तैः स्वजनैश्च सः ।<br>
दह्यमानोऽपि निश्चेष्टो ददौ नामरणाद्वचः ।। १५६<br>
एवं स मूढो विजहौ प्राणान्न क्षीरिणीं पुनः ।<br>
क्लेशार्जितं च बुभुजे तस्यान्यैर्हेलया धनम् ।। १५७<br>
श्रुतः कदर्यः श्रूयन्ताममी मार्जारभौतकाः ।<br>
उज्जयिन्यामुपाध्यायो मुग्धः कोऽप्यभवन्मठे ।। १५८<br>
तत्र निद्रा न तस्याभून्मूषकोपद्रवान्निशि ।<br>
तत्खिन्नस्तच्च सुहृदे स कस्मैचिदवर्णयत् ।। १५१<br>
मार्जारं स्थापयानीय सोऽत्र खादति मूषकान् ।<br>
इति सोऽपि सुहृद्विप्रस्तमुपाध्यायमव्रवीत् ।। १६०<br>
मार्जारः कीदृशः क्वास्ते न स दृष्टचरो मया ।<br>
इत्युक्तवत्युपाध्याये तं सुहृत्सोऽब्रवीत्पुनः ।। १६१<br>
काचरे लोचने तस्य वर्णः कपिलधूसरः ।<br>
पृष्ठे च लोमशं चर्म रथ्यास्वटति चेह सः ।। १६२<br>
तदेभिस्त्वमभिज्ञानैरन्विष्यानाययाशु तम् ।<br>
मित्र मार्जारमित्युक्त्वा तत्सुहृत्स ययौ गृहम् ।। १६३<br>
ततः शिष्यानुपाध्यायः स जगाद जडो निजान् ।<br>
अभिज्ञानानि युष्माभिः श्रुतान्येव स्थितैरिह ।। १६४<br>
तदन्विष्यत मार्जारं रथ्यासु तमिह क्वचित् ।<br>
तथेति ते गताः शिष्यास्तत्र भ्रेमुरितस्ततः ।। १६५<br>
तथापि न तु तैर्दृष्टो मार्जारः स कदाचन ।<br>
अथैकं ते बटुं रथ्यामुखादैक्षन्त निर्गतम् ।। १६६<br>
काचरं नेत्रयुगले वर्णे धूसरपिङ्गलम् ।<br>
पृष्ठोपरि दधानं च लोमशं हरिणाजिनम् ।। १६७<br>
दृष्ट्वा तं सैष मार्जारः प्राप्तोऽस्माभिर्यथाश्रुतः ।<br>
इत्यवष्टभ्य तं निन्युरुपाध्यायान्तिकं च ते ।। १६८<br>
उपाध्यायोऽपि मित्त्रोक्तैर्युक्तं मार्जारलक्षणैः ।<br>
दृष्ट्वा तं स्थापयामास रात्रौ तत्र मठान्तरे ।। १६९<br>
मार्जारो नूनमस्तीति मेने सोऽपि बटुर्जडः ।<br>
मार्जाराख्यां कृतां शृण्वन्नात्मनस्तैरबुद्धिभिः ।। १७०<br>
स च भौतो बटुः शिष्यस्तस्य विप्रस्य येन तत् ।<br>
उपाध्यायस्य तस्योक्तं मैत्र्या मार्जारलक्षणम् ।। १७१<br>
प्रातः सोऽत्रागतो विप्रो बटुमन्तर्विलोक्य तम् ।<br>
इह केनायमानीत इति भौतानुवाच तान् ।। १७२<br>
श्रुतोपलक्षणस्त्वत्तो मार्जारोऽस्माभिरेष सः ।<br>
आनीत इत्युपाध्यायो भौतः शिष्याश्च तेऽवदन् ।। १७३<br>
ततो विहस्य सोऽवादीद्विप्रो मूढाः क्व मानुषः ।<br>
क्व च तिर्यक्स मार्जारश्चतुष्पात्पुच्छवानपि ।। १७४<br>
तच्छ्रुत्वा तं बटुं मुक्त्वा तेऽबुवन्मन्दबुद्धयः ।<br>
तर्ह्यन्विष्यानयामस्तं मार्जारं तादृशं पुनः ।। १७५<br>
एवमुक्तवतो मूढाञ्जनस्तत्र जहास तान् ।<br>
अज्ञता नाम कस्येह नोपहासाय जायते ।। १७६<br>
मार्जारभौतः कथितः श्रूयन्तामपरेऽप्यमी ।<br>
आसीद्बहूनां मुग्धानां मुख्यो मुग्धो मठे क्वचित् ।। १७७<br>
स केनचिद्वाच्यमानाद्धमेशास्त्रात्कदाचन ।<br>
तडागकर्तुरश्रौषीदमुत्र सुमहत्फलम् ।। १७८<br>
ततः स धनसंपूर्णो विपुलं वारिपूरितम् ।<br>
तडागं कारयामास नातिदूरे निजान्मठात् ।। १७९<br>
एकदा स तडागं तं द्रष्टुं मुग्धाग्रणीर्गतः ।<br>
केनाप्युत्पाटितान्यस्य पुलिनानि व्यलोकयत् ।। १८०<br>
तथैवागत्य सोऽन्येद्युरुत्खातं तटमन्यतः ।<br>
दृष्ट्वा तस्य तडागस्य सोद्वेगः समचिन्तयत् ।। १८१<br>
प्रातः प्रभातादारभ्य स्थास्यामीहैव वासरम् ।<br>
द्रक्ष्यामि कः करोत्येतदित्यालोच्य ययौ प्रगे ।। १८२<br>
अन्येद्युर्यावदेत्यास्ते तावत्तत्र ददर्श सः ।<br>
दिवोऽवतीर्य शृङ्गाभ्यां खनन्तं वृषभं तटम् ।। १८३<br>
दिव्यो वृषोऽयं तत्किं न दिवं यामि सहामुना ।<br>
इत्युपेत्य वृषस्यास्य हस्ताभ्यां पुच्छमग्रहीत् ।। १८४<br>
ततः पुच्छाग्रलग्नं तं भौतमुत्क्षिप्य वेगतः ।<br>
क्षणान्निनाय कैलासं स्वं धाम भगवान्वृषः ।। १८५<br>
तत्र दिव्यानि भक्ष्याणि मोदकादीन्यवाप्य सः ।<br>
भुञ्जानो न्यवसद्भौतो दिनानि कतिचित्सुखम् ।। १८६<br>
गतागतानि कुर्वाणं स दृष्ट्वा तं महावृषम् ।<br>
अचिन्तयत भौतानां मुख्यो दैवेन मोहितः ।। १८७<br>
गच्छामि वृषपुच्छाग्रलग्नः पश्यामि बान्धवान् ।<br>
कथयित्वाद्भुतमिदं तथैवैष्याम्यहं पुनः ।। १८८<br>
इति संचिन्त्य वृषभस्यैकदोपेत्य तस्य सः ।<br>
आलम्ब्य गच्छतः पुच्छमागाद्भौतो भुवस्तलम् ।। १८९<br>
ततः प्राप्तो मठे भौतैरन्यैराश्लिष्य तत्स्थितैः ।<br>
क्व गतोऽसीति पृष्टस्तं स्ववृत्तान्तं शशंस सः ।। १९०<br>
ततः सर्वे श्रुताश्चर्या भौतास्ते प्रार्थयन्त तम् ।<br>
प्रसीद नय तत्रास्मानपि भोजय मोदकान् ।। १९१<br>
तच्छ्रुत्वा स तथेत्येतान्युक्तिमुक्त्वापरे दिने ।<br>
तडागोपान्तमनयत्स च तत्राययौ वृषः ।। १९२<br>
जग्राह तस्य लाङ्गूलं मुख्यः पाणिद्वयेन सः ।<br>
तस्याप्यगृह्णाच्चरणावन्यस्तस्यापि चेतरः ।। १९३<br>
इत्यन्योन्याङ्घ्रिलग्नैस्तैर्भौतैर्यावच्च शृङ्खला ।<br>
रचिता स वृषस्तावदुत्पपात जवान्नभः ।। १९४<br>
याति तस्मिंश्च वृषभे लाङ्गूलालम्बिभौतके ।<br>
मुख्यभौतं तमप्राक्षीदेको भौतोऽथ दैवतः ।। १९५<br>
श्रद्धामाख्याहि नस्तावद्यथेष्ठसुलभा दिवि ।<br>
कियत्प्रमाणा भवता मोदका भक्षिता इति ।। १९६<br>
ततो भ्रष्टानुसंधानो वृषपुच्छं विमुच्य तम् ।<br>
पद्माकारौ करौ कृत्वा संश्लिष्टौ भौतनायकः ।। १९७<br>
इयत्प्रमाणा इत्याशु यावत्तान्प्रतिवक्ति सः ।<br>
तावत्सोऽन्ये च ते सर्वे खान्निपत्य विपेदिरे ।। १९८<br>
वृषः प्रायाच्च कैलासं जनो दृष्ट्वा जहास च ।<br>
दोषाय निर्विमर्शैवं भौतप्रश्नोत्तरक्रिया ।। १९९<br>
श्रुता द्युगामिनो भौताः श्रूयतामपरोऽप्ययम् ।<br>
कश्चिद्भौतो विसस्मार मार्गं मार्गान्तरं व्रजन् ।। २००<br>
तरोर्नदीतटस्थस्य गच्छास्योपरिवर्त्मना ।<br>
इत्युच्यते स्म पन्थानं परिपृच्छञ्जनैश्च सः ।। २०१<br>
ततस्तस्य तरोः पृष्ठं गत्वारूढः स मूढधीः ।<br>
एतत्पृष्ठेन मे पन्था उपदिष्टो जनैरिति ।। २०२<br>
तत्पृष्ठे सर्पतश्चास्य भरात्पर्यन्तवर्तिनी ।<br>
शाखा ननाम यत्नेन पपातालम्ब्य नैष ताम् ।। २०३<br>
तामालम्ब्य स्थितो यावत्तावत्तेनाययौ पथा ।<br>
आरोहेणोपरिस्थेन नद्यां पीतजलः करी ।। २०४<br>
तं दृष्ट्वा तरुशाखाग्रलम्भी भौतः स दीनवाक् ।<br>
महात्मन्मां गृहाणेति हस्त्यारोहमुवाच तम् ।। २०५<br>
हस्त्यारोहश्च भौतं तमवतारयितुं तरोः ।<br>
पादयोरग्रहीद्द्वाभ्यां पाणिभ्यामुज्झिताङ्कुशः ।। २०६<br>
तावच्च निर्गत्य गते गजे भौतस्य तस्य स ।<br>
ललम्बे पादयोर्हस्तिपको वृक्षाग्रलम्बिनः ।। २०७<br>
ततः स त्वरयन्भौतो हस्त्यारोहं तमभ्यधात् ।<br>
यदि जानासि तच्छीघ्रं यत्किंचिद्गीयतां त्वया ।। २०८<br>
इतोऽवतारयेज्जातु यच्छ्रुत्वागत्य नौ जनः ।<br>
पतितावन्यथाधस्ताद्धरेदावामियं नदी ।। २०९<br>
इत्युक्तः स गजारोहस्तेन मञ्जु तथा जगौ ।<br>
यथा स एव भौतोऽत्र परितोषमगात्परम् ।। २१०<br>
साधुवादं च स ददद्विस्मृत्योज्झितपादपः ।<br>
दातुं प्रावर्तत द्वाभ्यां हस्ताभ्यां छोटिकां जडः ।। २११<br>
तत्क्षणं विनिपत्यैव सहस्त्यारोह एव सः ।<br>
नद्यां विपेदे मूर्खैर्हि सङ्गः कस्यास्ति शर्मणे ।। २१२<br>
इत्याख्याय कथां भूयो वत्सेश्वरसुताय सः ।<br>
गोमुखः कथयामास हिरण्याक्षकथामिमाम् ।। २१३<br>
अस्तीह हिमवत्कुक्षौ देशः पृध्वीशिरोमणिः ।<br>
कश्मीर इति विद्यानां धर्मस्य च निकेतनम् ।। २१४<br>
तत्राधिष्ठानमभवद्धिरण्यपुरनामकम् ।<br>
कनकाक्ष इति ख्यातस्तस्मिन्राजा बभूव च ।। २१५<br>
तस्य रत्नप्रभादेव्यां शंकराराधनोद्भवः ।<br>
पुत्रो हिरण्याक्ष इति क्ष्मापतेरुदपद्यत ।। २१६<br>
स जातु गुलिकाक्रीडां कुर्वन्गुलिकया छलात् ।<br>
तापसीं राजतनयो मार्गायातामताडयत् ।। २१७<br>
सा तापसी जितक्रोधा राजपुत्रं विहस्य तम् ।<br>
योगीश्वरी हिरण्याक्षमुवाच विकृतानना ।। २१८<br>
स्वयौवनादिकैरीदृग्दर्पश्चेत्तव तां यदि ।<br>
मृगा लेखामाप्नोषि भार्यां तत्कीदृशो भवेत् ।। २१९<br>
तच्छ्रुत्वा क्षमयित्वा तां राजपुत्रः स पृष्टवान् ।<br>
कैषा मृगाङ्कलेखाख्या भगवत्युच्यतामिति ।। २२०<br>
ततस्तं साब्रवीदस्ति शशितेजा इति श्रुतः ।<br>
विद्याधरेन्द्रो हिमवत्यचलेन्द्रे महायशाः ।। २२१<br>
मृगाङ्कलेखा तस्यास्ति तनया वरकन्यका ।<br>
रूपेण द्युचरेन्द्राणां निशासून्निद्रकप्रदा ।। २२२<br>
सा चानुरूपा भार्या ते तस्यास्त्वमुचितः पतिः ।<br>
इत्युक्तः सिद्धतापस्या हिरण्याक्षो जगाद ताम् ।। २२३<br>
कथं भगवति प्राप्या मया सा तर्हि कथ्यताम् ।<br>
तच्छ्रुत्वा सा हिरण्याक्षं तं योगेश्वर्यभाषत ।। २२४<br>
गत्वाहं त्वत्कथाख्यानादुपलप्स्ये तदाशयम् ।<br>
आगत्य चाहमेव त्वां तत्र नेष्याम्यतः परम् ।। २२५<br>
इहास्ति योऽमरेशाख्यो देवस्तत्केतने त्वया ।<br>
प्रातः प्राप्यास्मि नित्यं हि तमर्चितुमुपैम्यहम् ।। २२६<br>
इत्युक्त्वा नभसा प्रायात्तापसी सा स्वसिद्धितः ।<br>
तस्या मृगाङ्कलेखाया निकटं तुहिनाचलम् ।। २२७<br>
तत्र तस्यै हिरण्याक्षगुणान्युक्त्या शशंस सा ।<br>
तथा यथा दिव्यकन्या सात्युत्कैवमुवाच ताम् ।। २२८<br>
तादृशं चेन्न भर्तारं प्राप्नुयां भगवत्यहम् ।<br>
तन्निष्फलेन किं कार्यममुना जीवितेन मे ।। २२९<br>
इत्यारूढस्मरावेशा नीत्वा तत्कथया दिनम् ।<br>
मृगाङ्कलेखा तापस्या सहोवास तया निशाम् ।। २३०<br>
तावत्सोऽपि हिरण्याक्षस्तच्चिन्तानीतवासरः ।<br>
सुप्तः कथंचिज्जगदे गौर्या स्वप्ने निशाक्षये ।। २३१<br>
विद्याधरः सन्प्राप्तस्त्वं मुनिशापेन मर्त्यताम् ।<br>
तापस्याः करसंस्पर्शादेतस्या मोक्ष्यसे ततः ।। २३२<br>
मृगाङ्कलेखां च ततस्तामाशु परिणेष्यसि ।<br>
तच्चिन्ता नात्र कार्या ते पूर्वभार्या हि सा तव ।। २३३<br>
इत्यादिश्यैव सा देवी तिरोऽभूत्तस्य सोऽपि च ।<br>
प्रबुध्य प्रातरुत्थाय चक्रे स्नानादिमङ्गलम् ।। २३४<br>
ततोऽवरेश्वरस्याग्रे गत्वा तस्थौ प्रणम्य तम् ।<br>
यत्र संकेतकं तस्य तापस्या विहितं तया ।। २३५<br>
अत्रान्तरे च कथमप्याप्तनिद्रां स्वमन्दिरे ।<br>
मृगाङ्कलेखामपि तां गौरी स्वप्ने समादिशत् ।। २३६<br>
क्षीणशापं हिरण्याक्षं जातं विद्याधरं पुनः ।<br>
करस्पर्शेन तापस्याः पतिं प्राप्स्यस्यलं शुचा ।। २३७<br>
इत्युक्त्वान्तर्हितायां च देव्यां प्रातः प्रबुध्य सा ।<br>
मृगाङ्कलेखा तापस्यै तस्यै स्वप्नं शशंस तम् ।। २३८<br>
सा तच्छ्रुत्वैव चागत्य भूलोकं सिद्धतापसी ।<br>
स्थितं क्षेत्रेऽमरेशस्य हिरण्याक्षं तमभ्यधात् ।। २३९<br>
एहि वैद्याधरं लोकं पुत्रेत्युक्त्वा करेण सा ।<br>
प्रणतं तं समादाय बाहावुदपतन्नभः ।। २४०<br>
तावत्स च हिरण्याक्षो भूत्वा विद्याधरेश्वरः ।<br>
स्मृत्वा शापक्षयाज्जातिं तापसीं तामभाषत ।। २४१<br>
हिमाद्रौ वज्रकूटाख्ये पुरे जानीहि मामियम् ।<br>
विद्याधराणां राजानं नाम्नाप्यमृततेजसम् ।। २४२<br>
सोऽहमुल्लङ्घनक्रोधाच्छापं प्राप्य पुरा मुनेः ।<br>
मर्त्ययोनिमुपागच्छं त्वत्करस्पर्शनावधिम् ।। २४३<br>
शप्तस्य मे तदा भार्या या दुःखादजहत्तनुम् ।<br>
सैषा मृगाङ्कलेखाद्य जाता पूर्वप्रिया मम ।। २४४<br>
इदानीं च त्वया सार्धं गत्वा प्राप्स्यामि तामहम् ।<br>
त्वत्करस्पर्शपूतस्य शान्तः शापो हि सोऽद्य मे ।। २४५<br>
इति ब्रुवंस्तया साकं तापस्या गगनेन सः ।<br>
जगामामृततेजास्तं हिमाद्रिं द्युचराधिपः ।। २४६<br>
मृगाङ्कलेखामुद्यानस्थितां तत्र ददर्श सः ।<br>
साप्यपश्यत्तमायान्तं तापस्यावेदितं तया ।। २४७<br>
चित्रं श्रुतिपथेनादौ प्रविश्यान्योन्यमानसम् ।<br>
अनिर्गत्याप्यविशतां दृष्टिमार्गेण तौ पुनः ।। २४८<br>
विवाहसिद्धये पित्रे त्वयेदं कथ्यतामिति ।<br>
ऊचे मृगाङ्कलेखात्र तापस्या प्रौढया तया ।। २४९<br>
ततो लज्जानतमुखी सा गत्वा पितरं निजम् ।<br>
सखीमुखेन तत्सर्वं बोधयामास तत्क्षणम् ।। २५०<br>
सोऽपि स्वप्नेऽम्बिकादिष्टस्तत्पिता खेचरेश्वरः ।<br>
तमनैषीत्स्वभवनं संमान्यामृततेजसम् ।। २५१<br>
ददौ मृगाङ्कलेखां च तस्मै तां स यथाविधि ।<br>
कृतोद्वाहश्च तं वज्रकूटं स्वं प्रययौ पुरम् ।। २५२<br>
तत्र सोऽमृततेजाः स्वं राज्यं प्राप्य सभार्यकम् ।<br>
आनीतं सिद्धतापस्या मर्त्यत्वात्पितरं निजम् ।। २५३<br>
कनकाक्षं तमभ्यर्च्य भोगैः प्रापय्य भूतलम् ।<br>
मृगाङ्कलेखया साकं तामृद्धिं बुभुजे चिरम् ।। २५४<br>
इति पूर्वकर्मविहितं भवितव्यं जगति यस्य जन्तोर्यत् ।<br>
तदयत्नेन स पुरतः पतितं प्राप्नोत्यसाध्यमपि ।। २५५<br>
एवं गोमुखकथितां शक्तियशस्युत्सुको निशम्य कथाम् ।<br>
शयने निशि नरवाहनदत्तो निद्रामसौ भेजे ।। २५६<br>
इति महाकविश्रीसोमदेवभट्टविरचिते कथासरित्सागरे शक्तियशोलम्बके नवमस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_10_009_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/009/">००९ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_10_009_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_10_009_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_10_009_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
