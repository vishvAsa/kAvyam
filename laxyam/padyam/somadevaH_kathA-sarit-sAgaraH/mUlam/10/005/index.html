<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००५</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/10/005/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/10/005/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००५">
  <meta property="og:description" content="ततः शक्तियशः सोत्कं गोमुखः स विनोदयन् ।
नरवाहनदत्तं तं मन्त्री पुनरभाषत ।। १
श्रुता प्राज्ञकथा देव त्वया मुग्धकथां शृणु ।
मुग्धबुद्धिरभूत्कश्चिदाढ्यस्य वणिजः सुतः ।। २
जगाम स वणिज्यायै कटाहद्वीपमेकदा ।
भाण्डमध्ये च तस्याभून्महानगुरुसंचयः ।। ३
विक्रीता परभाण्डस्य न तस्यागुरु तत्र तत् ।
कश्चिज्जग्राह तद्वासी जनो वेत्ति न तत्र तत् ।। ४
काष्ठिकेभ्यस्ततोऽङ्गारान्दृष्ट्वापि क्रीणतो जनान् ।
स कालागुरु दग्ध्वा तदङ्गारानकरोज्जडः ।। ५
विक्रीयाङ्गारमूल्येन तच्चागत्य ततो गृहम् ।
तदेव कौशलं शंसन्स ययौ लोकहास्यताम् ।। ६
कथितोऽगुरुदाह्मेष श्रूयतां तिलकार्षिकः ।
बभूव कश्चिद्ग्रामीणो भूतप्रायः कृषीवलः ।। ७
स कदाचित्तिलान्भृष्टान्भुक्त्वा स्वादूनवेत्य तान् ।
भृष्टानेवावपद्भूरींस्तादृशोत्पत्तिवाञ्छया ।। ८
मृष्टेषु तेष्वजातेषु नष्टार्थं तं जनोऽहसत् ।
तिलकार्षिक उक्तोऽसौ जलेऽग्निक्षेपकं शृणु ।। ९
मन्दबुद्धिरभूत्कश्चित्पुमान्निशि स चैकदा ।
प्रभाते देवतापूजां करिष्यन्नित्यचिन्तयत् ।। १०
उपयुक्तौ मम स्नानधूपाद्यर्थं जलानलौ ।
स्थापयामि तदेकस्थौ तौ शीघ्रं प्राप्नुयां यथा ।। ११
इत्यालोच्याम्बुकुम्भान्तः क्षित्वाग्निं संविवेश सः ।
प्रातश्च वीक्षते यावद्गतोऽग्निर्नष्टमम्बु च ।। १२
अङ्गारमलिने तोये दृष्टे तस्याभवन्मुखम् ।
तादृगेव सहासस्य लोकस्यासीत्पुनः स्मितम् ।। १३
श्रुतस्त्वयाग्निकुम्भाख्यो नासिकारोपणं शृणु ।
बभूव कश्चित्पुरुषो मूर्खो मूढमतिः क्वचित् ।। १४
स भार्यां चिपिटघ्राणां गुरुं चोत्तुङ्गनासिकम् ।
दृष्ट्वा तस्य प्रसुप्तस्य नासां छित्त्वाग्रहीद्गुरोः ।। १५
गत्वा च नासिकां छित्त्वा भार्यायास्तामरोपयत् ।
गुरुनासां मुखे तस्या न च तत्रारुरोह सा ।। १६
एवं भार्यागुरू तेन च्छिन्ननासौ कृतावुभौ ।
अधुना वनवासी च पशुपालो निशाम्यताम् ।। १७
पशुपालो महामुग्धः कोऽप्यासीद्धनवान्वने ।
तस्य धूर्ताः समाश्रित्य मित्रत्वे बहवोऽमिलन् ।। १८
ते तं जगदुराढ्यस्य सुता नगरवासिनः ।
त्वत्कृते याचितास्माभिः सा च पित्रा प्रतिश्रुता ।। १९
तच्छ्रुत्वा स ददौ तुष्टस्तेभ्योऽर्थं तं च ते पुनः ।
विवाहस्तव संपन्न इत्यूचुर्दिवसैर्गतैः ।। २०
ततः स सुतरां तुष्टस्तेभ्यो भूरि धनं ददौ ।
दिनैश्च तं वदन्ति स्म पुत्रो जातस्तवेति ते ।। २१
ननन्द तेन सर्वं च मूढस्तेभ्यः समर्प्य सः ।
पुत्रं प्रत्युत्सुकोऽस्मीति प्रारोदीच्चापरेऽहनि ।। २२
रुदंश्चादत्त लोकस्य हासं धूर्तैः स वञ्चितः ।
पशुभ्य इव संक्रान्तजडिमा पशुपालकः ।। २३
पशुपालः श्रुतो देव शृण्वलंकारलम्बकम् ।
ग्राम्यः कश्चित्खनन्भूमिं प्रापालंकरणं महत् ।। २४
रात्रौ राजकुलाच्चौरैर्नीत्वा तत्र निवेशितम् ।
यद्गृहीत्वा स तत्रैव भार्यां तेन व्यभूषयत् ।। २५
बबन्ध मेखलां मूर्घ्नि हारं च जघनस्थले ।
नूपुरौ करयोस्तस्याः कर्णयोरपि कङ्कणौ ।। २६
हसद्भिः ख्यापितं लोकैर्बुद्ध्वा राजा जहार तत् ।
तस्मात्स्वाभरणं तं तु पशुप्रायं मुमोच सः ।। २७
उक्तोऽलंकरणो देव शृणु वच्म्यथ तूलिकम् ।
मूर्खः कश्चित्पुमांस्तूलविक्रयायापणं ययौ ।। २८
अशुद्धमिति तत्तस्य न जग्राहात्र कश्चन ।
तावद्ददर्श तत्राग्नौ हेम निष्टप्तशोधितम् ।। २९
स्वर्णकारेण विक्रीतं गृहीतं ग्राहकेण च ।
तद्दृष्ट्वापि स तत्तूलमिच्छञ्शोधयितुं जडः ।। ३०
अग्नौ चिक्षेप दग्धे च तस्मिंल्लोको जहास तम् ।
श्रुतोऽयं तूलिको देवखर्जूरीछेदकं शृणु ।। ३१
केचिन्मूर्खाः समाहूय न्ययोज्यन्ताधिकारिभिः ।
ग्राम्या राजकुलादिष्टं खर्जूरानयनं प्रति ।। ३२
ते दृष्ट्वैका सुखग्राह्यां खर्जूरपतितां स्वतः ।
खर्जूरीं तत्र खर्जूरीः सर्वा ग्रामे स्वकेऽच्छिनन् ।। ३३
पतितास्ताश्च कलिताशेषखर्जूरसंचयाः ।
उत्थाप्यारोपयामासुर्न चैषां सिद्ध्यति स्म तत् ।। ३४
ततश्चानीतखर्जूरा आदृतारोपणेन ते ।
खर्जूरीछेदनं बुद्ध्वा राज्ञा प्रत्युत दण्डिताः ।। ३५
उक्तः खर्जूरहासोऽयं निध्यालोकनमुच्यते ।
निधानदर्शी केनापि कोऽप्याजह्रे महीभुजा ।। ३६
मा गात्क्वापि पलाय्यायमिति राजकुमन्त्रिणा ।
नेत्रे तस्योदपाट्येतां निधानस्थानदर्शिनः ।। ३७
भूलक्षणान्यपश्यन्तं गतावप्यगतौ समम् ।
अन्धं दृष्ट्वा च तं मन्त्री स जडो जहसे जनैः ।। ३८
निधानालोकनं श्रुत्वा श्रूयतां लवणाशनम् ।
बभूव गह्वरो ग्रामवासी कोऽपि जडः पुमान् ।। ३९
स मित्त्रेण गृहं जातु नीतो नगरवासिना ।
भोजितो लवणस्वादून्यन्नानि व्यञ्जनानि च ।। ४०
केनेयं स्वादुतान्नादेरित्यपृच्छत्स गह्वरः ।
प्राधान्याल्लवणेनेति तेनोचे सुहृदा तदा ।। ४१
तदेव तर्हि भोक्तव्यमित्युक्त्वा लवणस्य सः ।
पिष्टस्य मुष्टिमादाय प्रक्षिप्याभक्षयन्मुखे ।। ४२
तच्चूर्णं तस्य दुर्बुद्धेरोष्ठौ श्मश्रूणि चालिपत् ।
हसतस्तु जनस्यात्र मुखं धवलतां ययौ ।। ४३
लवणाशी श्रुतो देव त्वया गोदोहकं शृणु ।
ग्राम्यः कश्चिदभून्मुग्धो गौरेका तस्य चाभवत् ।। ४४
सा च तस्यान्वहं धेनुः पयःपलशतं ददौ ।
कदाचिच्चाभवत्तस्य प्रत्यासन्नः किलोत्सवः ।। ४५
एकवारं ग्रहीष्यामि पयोऽस्याः प्राज्यमुत्सवे ।
इति मूर्खः स नैवैतां मासमात्रं दुदोह गाम् ।। ४६
प्राप्तोत्सवश्च यावत्तां दोग्धि तावत्पयोऽखिलम् ।
तत्तस्याश्छिन्नमच्छिन्नं लोकस्य हसितं त्वभूत् ।। ४७
श्रुतो गोदोहको मूर्खः श्रूयतामपराविमौ ।
खलतिस्ताम्रकुम्भाभशिराः कश्चित्पुमानभूत् ।। ४८
वृक्षमूलोपविष्टं तं तरुणः कश्चिदैक्षत ।
आगतोऽत्र कपित्थानि गृहीत्वा क्षुधितः पथा ।। ४९
स कपित्थेन तत्तस्य क्रीडयाताडयच्छिरः ।
खलतिः सोऽपि तत्सेहे न तस्योवाच किंचन ।। ५०
ततोऽन्यैः क्रमशः सर्वैः स कपित्थैरताडयत् ।
शिरस्तस्य स चातिष्ठत्तूष्णीं रक्ते स्रवत्यपि ।। ५१
स च निष्फलतारुण्यकृतक्रीडाविचूर्णितैः ।
विना कपित्थैः क्षुत्क्लान्तो ययौ मूर्खयुवा ततः ।। ५२
कपित्थैः स्वादुभिः किं न सहे घातानिति ब्रुवन् ।
स खल्वाटो गलद्रक्तशिरा मूर्खो ययौ गृहम् ।। ५३
मूर्खसाम्राज्यबद्धेन पट्टेनेव वृतं शिरः ।
रक्तेन तस्य तद्दृष्ट्वा हसति स्म न तत्र कः ।। ५४
एवं देवोपहास्यत्वं लोके गच्छन्त्यबुद्धयः ।
लभन्ते नार्थसिद्धिं च पूज्यन्ते तु सुबुद्धयः ।। ५५
इति गोमुखतः श्रुत्वा मुग्धहासकथा इमाः ।
नरवाहनदत्तः समुत्थाय व्यधिताह्निकम् ।। ५६
निशागमे पुनस्तेन नियुक्तश्चोत्सुकेन सः ।
गोमुखः कथयामास प्रज्ञानिष्ठामिमां कथाम् ।। ५७
अभूत्क्वापि वनोद्देशे महाञ्शाल्मलिपादपः ।
उवास लघुपातीति काकस्तत्र कृतालयः ।। ५८ तु. पञ्चतन्त्रम् ०३
स कदाचित्स्वनीडस्थो ददर्शात्र तरोरधः ।
जालहस्तं सलगुडं रौद्रं पुरुषमागतम् ।। ५९
ततः स वीक्षते यावत्काकस्तावद्वितत्य सः ।
जालं भुवि विकीर्यात्र व्रीहींश्छन्नोऽभवत्पुमान् ।।
तावच्च चित्रग्रीवाख्यः पारावतपतिर्भ्रमन् ।
तत्राजगाम नभसा पारावतशतैर्वृतः ।। ६१
स व्रीहिप्रकरं दृष्ट्वा जालेऽत्राहारलिप्सया ।
पतितः पाशनिकरैर्बद्धोऽभूत्सपरिच्छदः ।। ६२
तद्दृष्ट्वा चानुगान्सर्वांश्चित्रग्रीवो जगाद सः ।
गृहीत्वा चञ्चुभिर्जालं खमुत्पतत वेगतः ।। ६३
ततस्तथेति ते जालमादायोत्पत्य वेगतः ।
कपोता नभसा गन्तुं भीताः प्रारेभिरेऽखिलाः ।। ६४
सोऽप्युत्थायोर्ध्वदृग्विग्नो लुब्धकः संन्यवर्तत ।
निर्भयोऽथ जगादैतांश्चित्रग्रीवोऽनुयायिनः ।। ६५
मन्मित्त्रस्य हिरण्यस्य मूषकस्यान्तिकं द्रुतम् ।
व्रजामः स इमान्पाशांश्छित्त्वास्मान्मोचयिष्यति ।। ६६
इत्युक्त्वा सोऽनुगैः साकं गत्वा तैर्जालकर्षिभिः ।
मूषकस्य बिलद्वारं प्राप्याकाशादवातरत् ।। ६७
भो भो हिरण्य निर्याहि चित्रग्रीवोऽहमागतः ।
इत्याजुहाव तं तत्र मूषकं स कपोतराट् ।। ६८
स श्रुत्वा द्वारमार्गेण दृष्ट्वा तं चागतं तथा ।
सुहृदं निर्ययावाखुस्तस्माच्छतमुखाद्बिलात् ।। ६९
उपेत्य पृष्ट्वा वृत्तान्तं संभ्रमात्सोऽपि मूषकः ।
पारावतपतेः पाशान्सानुगस्याच्छिनत्सुहृत् ।। ७०
छिन्नपाशस्तमामन्त्र्य मूषकं वचनैः प्रियैः ।
चित्रग्रीवः खमुत्पत्य ययौ सोऽनुचरैः सह ।। ७१
अन्वागतः स काकोऽत्र लघुपाती विलोक्य तत् ।
बिलप्रविष्टं तद्द्वारमागत्योवाच मूषकम् ।। ७२
लघुपातीति काकोऽहं दृष्ट्वा त्वां मित्त्रवत्सलम् ।
मित्त्रत्वाय वृणोमीदृग्विपदुद्धरणक्षमम् ।। ७३
तच्छ्रुत्वाभ्यन्तराद्दृष्ट्वा मूषकस्तं स वायसम् ।
जगाद गच्छ का मैत्री भक्ष्यभक्षकयोरिति ।। ७४
ततः स वायसोऽवादीच्छान्तं भुक्ते मम त्वयि ।
तृप्तिः क्षणं स्यान्मित्त्रे तु शश्वज्जीवितरक्षणम् ।। ७५
इत्याद्युक्त्वा सशपथं कृत्वाश्वासं च तेन सः ।
निर्गतेनाकरोत्सख्यमाखुना सह वायसः ।। ७६
स मांसपेशीरानैषीदाखुः शालिकणानपि ।
एकत्र सह भुञ्जानौ तस्थतुस्तावुभौ सुखम् ।। ७७
एकदा स च काकस्तं मित्त्रं मूषकमब्रवीत् ।
इतोऽविदूरे मित्त्रास्ति वनमध्यगता नदी ।। ७८
तस्यां मन्थरको नाम कूर्मश्चास्ति सुहृन्मम ।
तदर्थं यामि तत्स्थानं सुप्रापामिषभोजनम् ।। ७९
कृच्छ्रात्प्राप्य इहाहारो नित्यं व्याधभयं च मे ।
इत्युक्तवन्तं तं काकं मूषकोऽपि जगाद सः ।। ८०
सहैव तर्हि वत्स्यामो नय तत्रैव मामपि ।
ममाप्यस्तीह निर्वेदो वक्ष्ये तत्रैव तं च ते ।। ८१
इति वादिनमादाय चञ्च्वा तं स हिरण्यकम् ।
नभसा लघुपाती तद्ययौ वननदीतटम् ।। ८२
मिलित्वा सह कूर्मेण तत्र मन्थरकेण सः ।
कृतातिथ्येन मित्त्रेण स तस्थौ मूषकान्वितः ।। ८३
कथान्तरे च कूर्माय तस्मै स्वागमकारणम् ।
हिरण्यसख्यवृत्तान्तयुक्तं काकः शशंस सः ।। ८४
ततः स कूर्मस्तं कृत्वा मित्त्रं वायससंस्तुतम् ।
देशनिर्वासनिर्वेदहेतुं पप्रच्छ मूषकम् ।। ८९
ततो हिरण्यः स तयोरुभयोः काककूर्मयोः ।
शृण्वतोर्निजवृत्तान्तकथामेतामवर्णयत् ।। ८६
अहं महाबिले तत्र नगरासन्नवर्तिनि ।
वसन्राजकुलाद्धारमानीयास्थापयं निशि ।। ८७
दृश्यमानेन हारेण तेन जातौजसं च माम् ।
समर्थमन्नाहरणे मूषकाः पर्यवारयन् ।। ८८
अत्रान्तरे च तत्रासीत्कश्चिदस्मद्बिलान्तिके ।
परिव्राण्मठिकां कृत्वा नानाभिक्षान्नवृत्तिकः ।। ८९
स भुक्तशेषं भिक्षान्नं नक्तं स्थापयति स्म तत् ।
भिक्यभाण्डस्थमुल्लम्ब्य शङ्कौ प्रातर्जिघत्सया ।। ९०
सुप्तस्यात्र च तस्याहं बिलेनान्तः प्रविश्य तत् ।
दत्तोर्ध्वझम्पो निःशेषमनैषं प्रतियामिनि ।। ९१
कदाचित्तत्र तस्यागात्सुहृत्प्रव्राजकोऽपरः ।
भुक्तोत्तरं समं तेन कथां रात्रौ स चाकरोत् ।। ९२
तावन्नेतुं प्रवृत्तेऽन्नं मयि जर्जरकेण सः ।
प्रव्राडवादयद्दत्तकर्णस्तद्भाण्डकं मुहुः ।। ९३
कथमाच्छिद्य किमिदं करोषीति स तेन च ।
आगन्तुना परिव्राजा पृष्टः प्रव्राट् तमब्रवीत् ।। ९४
इह मे मूषकः शत्रुरुत्पन्नोऽथ सदैव यः ।
अपि दूरस्थमुत्प्लुत्य नयत्यन्नमितो मम ।। ९५
तं त्रासयामि चलयञ्जर्जरेणान्नभाजनम् ।
इत्युक्तवन्तं प्रव्राजं परिव्राट् सोऽपरोऽब्रवीत् ।। ९६
लोभो नामैष जन्तूनां दोषायात्र कथां शृणु ।
तीर्थान्यहं भ्रमन्प्रापमेकं नगरमेकदा ।। ९७
तत्र चैकस्य विप्रस्य निवासायाविशं गृहम् ।
स्थिते मयि स विप्रश्च वदति स्म स्वगेहिनीम् ।। ९८
कृसरं ब्राह्मणकृते पर्वण्यद्य पचेरिति ।
कुतस्ते निर्धनस्यैतदित्यवोचच्च सापि तम् ।। ९३
ततः स विप्रोऽवादीत्तां प्रिये कार्येऽपि संचये ।
नातिसंचयधीः कार्या शृणु चात्र कथामिमाम् ।। १००
वने क्वापि कृताखेटो व्याधो यन्त्रितसायकः ।
प्रादाय मांसं धनुषि प्राधावत्सूकरं प्रति ।। १०१
तेनैव काण्डविद्धेन निहतः पोत्रविक्षतः ।
स व्यपद्यत तच्चात्र दूरादैक्षत जम्बुकः ।। १०२
स चागत्य क्षुधार्तोऽपि चिकीर्षुः संचयाय तत् ।
क्रोडव्याधामिषात्किंचिन्न चखादातिभूयसः ।। १०३
भोक्तुं प्रववृते तत्तु गत्वा धनुषि यत्स्थितम् ।
तत्क्षणं चोच्चलद्यन्त्रशरविद्धो ममार सः ।। १०४
तन्नातिसंचयः कार्य इति तेन द्विजेन सा ।
भार्योक्ता प्रतिपद्यैतत्तिलान्प्राक्षिपदातपे ।। १०५
प्रविष्टायां गृहं तस्यां प्राश्य श्वा तानदूषयत् ।
ततो न कृसरानेतान्कश्चिन्मूल्यादिनाग्रहीत् ।। १०६
तदेवं नोपभोगाय लोभः क्लेशाय केवलम् ।
इत्युक्त्वा पुनराह स्म प्रव्राडागन्तुकोऽथ सः ।। १०७
खनित्रमस्ति चेत्तन्मे दीयतां यावदद्य वः ।
युक्त्या निवारयाम्येतं मूषकोत्थमुपद्रवम् ।। १०८
तच्छ्रुत्वा तन्निवासी स प्रव्राट् तस्मै खनित्रकम् ।
ददावहं च च्छन्नस्थस्तद्दृष्ट्वा प्राविशं बिलम् ।। १०९
ततस्तेन खनित्रेण प्रव्राडागन्तुकोऽथ सः ।
मत्संचारबिलं वीक्ष्य प्रारेभे खनितुं शठः ।। ११०
क्रमाच्च तावदखनत्पलायनपरे मयि ।
यावत्तं प्राप तत्रस्थं हारं मे चान्यसंचयम् ।। १११
तेजसानेन तस्याभूदाखोस्तत्तादृशं बलम् ।
इत्याह स्थानिनं तं च प्रव्राजं मयि शृण्वति ।। ११२
नीत्वा च तन्मे सर्वस्वं हारं मूर्ध्नि निधाय च ।
आगन्तुस्थायिनौ हृष्टौ प्रव्राजौ स्वपतः स्म तौ ।। ११३
प्रसुप्तयोस्तयोस्तं च हर्तुं मां पुनरागतम् ।
प्रबुध्याताडयद्यष्ट्या प्रव्राट् स्थायी स मूर्धनि ।। ११४
तेनाहं व्रणितो दैवान्न मृतो बिलमाविशम् ।
भूयश्च शक्तिर्नाभून्मे तदन्नाहरणप्लवे ।। ११५
अर्थो हि यौवनं पुंसां तदभावश्च वार्धकम् ।
तेनास्योजो बलं रूपमुत्साहश्चापि हीयते ।। ११६
अथात्ममात्रभरणे यत्नवन्तमवेक्ष्य माम् ।
परित्यज्य गतः सर्वः स मूषकपरिच्छदः ।। ११७
अवृत्तिके प्रभुं भृत्या अपुण्यं भ्रमरास्तरुम् ।
अजलं च सरो हंसा मुञ्चन्त्यपि चिरोषितम् ।। ११८
इत्थं तत्र चिरोद्विग्नः सुहृदं लघुपातिनम् ।
प्राप्यैतं कच्छपश्रेष्ठ त्वत्पार्श्वमहमागतः ।। ११९
एवं हिरण्यकेनोक्ते कूर्मो मन्थरकोऽभ्यधात् ।
स्वमेव स्थानमेतत्ते तन्मा मित्त्राधृतिं कृथाः ।। १२०
गुणिनो न विदेशोऽस्ति न संतुष्टस्य चासुखम् ।
धीरस्य च विपन्नास्ति नासाध्यं व्यवसायिनः ।। १२१
इति तस्मिन्वदत्येव कूर्मे चित्राङ्गसंज्ञकः ।
दूरतो व्याधवित्रस्तो मृगस्तद्वनमाययौ ।। १२२
तं दृष्ट्वा तस्य दृष्ट्वा च पश्चाद्व्याधमनागतम् ।
आश्वासितेन तेनापि सख्यं कूर्मादयो व्यधुः ।। १२३
न्यवसंस्ते ततस्तत्र काककूर्ममृगाखवः ।
परस्परोपचारेण सुखिताः सुहृदः समम् ।। १२४
एकदा क्वापि चित्राङ्गं चिरायातं तमीक्षितुम् ।
आरुह्य तरुमैक्षिष्ट लघुपाती स तद्वनम् ।। १२५
ददर्श च नदीतीरे कीलपाशेन संयतम् ।
चित्राङ्गमवरुह्यैतदवदच्चाखुकूर्मयोः ।। १२६
ततः संमन्त्र्य चञ्च्वा तं गृहीत्वाखुं हिरण्यकम् ।
चित्राङ्गस्यान्तिकं तस्य लघुपाती निनाय सः ।। १२७
हिरण्यकश्च तं बन्धविधुरं मूषको मृगम् ।
क्षणादमुञ्चदाश्वास्य दशनच्छिन्नपाशकम् ।। १२८
तावन्मन्थरकोऽभ्येत्य नदीमध्येन कच्छपः ।
आरुरोह तटं तेषां निकटं स सुहृत्प्रियः ।। १२९
तत्क्षणं स कुतोऽप्येत्य लुब्धकः पाशदायकः ।
विद्रुतेषु मृगाद्येषु लब्ध्वा तं कूर्ममग्रहीत् ।। १३०
क्षिप्त्वा च जालकान्तस्तं यावन्नष्टमृगाकुलः ।
स याति तावद्दृष्ट्वैतद्दीर्घदृश्वाखुवाक्यतः ।। १३१
मृगो गत्वा ततो दूरे पतित्वासीन्मृतो यथा ।
काकस्तु मूर्ध्नि तस्यासीच्चक्षुषी पाटयन्निव ।। १३२
तद्दृष्ट्वा स गृहीतं तं व्याधो मत्वा मृगं मृतम् ।
गन्तुं प्रववृते नद्यास्तटे कूर्मं निधाय तम् ।। १३३
यातं दृष्ट्वा तमभ्येत्य मूषकस्तस्य जालिकाम् ।
कूर्मस्य सोऽच्छिनत्तेन मुक्तो नद्यां पपात सः ।। १३४
मृगोऽपि निकटीभूतं व्याधं वीक्ष्य विकच्छपम् ।
उत्थाय स पलाय्यागात्काकोऽप्यारूढवांस्तरुम् ।। १३५
एत्य व्याधोऽत्र कूर्मं तं बन्धच्छेदपलायितम् ।
अप्राप्योभयविभ्रष्टो दैवं शोचन्नगाद्गृहम् ।। १३६
ततो मिलन्ति स्मैकत्र हृष्टाः कूर्मादयोऽत्र ते ।
मृगस्तु प्रीतिमानेवं कूर्मादींस्तानुवाच सः ।। १३७
पुण्यवानस्मि यत्प्राप्ता भवन्तः सुहृदो मया ।
प्राणानुपेक्ष्य यैरेवं मृत्योरद्याहमुद्धृतः ।। १३८
एवं प्रशंसता तेन मृगेण सह तत्र ते ।
अन्योन्यप्रीतिसुखिताः काककूर्माखवोऽवसन् ।। १३९
प्रज्ञया साधयन्त्येव तिर्यञ्चोऽपि समीहितम् ।
प्राणैरपि न मुञ्चन्ति तेऽप्येवं मित्त्रमापदि ।। १४०
एवं च श्रेयसी मित्त्रेष्वासक्तिर्नाङ्गनासु ताम् ।
ईर्ष्याश्रयत्वाच्छंसन्ति तथा च श्रूयतां कथा ।। १४१
नगरे क्वापि कोऽप्यासीदीर्ष्यावान्पुरुषः प्रभो ।
बभूव तस्य भार्या च वल्लभा रूपशालिनी ।। १४२
अविश्वस्तो न तां जातु मुमोचैकाकिनीं च सः ।
तस्या हि शीलविभ्रंशं चित्रस्थेभ्योऽप्यशङ्कत ।। १४३
केनाप्यवश्यकार्येण कदाचित्स पुमानथ ।
सहैवादाय तां भार्यां प्रतस्थे विषयान्तरम् ।। १४४
मार्गे सभिल्लामटवीमग्रे दृष्ट्वा स तद्भयात् ।
स्थापयित्वा गृहे ग्राम्यवृद्धविप्रस्य तां ययौ ।। १४५
तत्र स्थिता च सा दृष्ट्वा भिल्लांस्तेनागतान्पथा ।
एकेन यूना भिल्लेन सह धृष्टा ययौ ततः ।। १४६
तेन युक्ता च तत्पल्लीं यथाकामं चचार सा ।
उत्क्रान्तेर्ष्यालुपतिका भग्नसेतुरिवापगा ।। १४७
तावत्स तत्पतिः कृत्वा कार्यमागत्य तं द्विजम् ।
ग्राम्यं ययाचे तां भार्यां सोऽपि विप्रो जगाद तम् ।। १४८
न जानेऽहं क्व याता सा जानाम्येतावदेव तु ।
भिल्ला इहागता आसंस्तैः सा नीता भविष्यति ।। १४९
सा पल्ली निकटे चेह तत्तत्र व्रज सत्वरम् ।
ततः प्राप्स्यसि तां भार्यामन्यथा मा मतिं कृथाः ।। १५०
इत्युक्तस्तेन स रुदन्निन्दन्बुद्धिविपर्ययम् ।
जगाम भिल्लपल्लीं तां भार्यां तत्र ददर्श च ।। १५१
सापि दृष्ट्वा तमभ्येत्य पापा भीता तदाब्रवीत् ।
न मे दोषोऽहमानीता भिल्लेनेह बलादिति ।। १५२
आयाहि तत्र गच्छावो यावत्कश्चिन्न पश्यति ।
इति ब्रुवाणं रागान्धं तमुवाच पतिं च सा ।। १५३
तस्यागमनवेलेयं भिल्लस्याखेटगामिनः ।
आगतश्चानुधाव्यैव हन्यात्त्वां मां च स ध्रुवम् ।। १५४
तत्प्रविश्य गुहामेतां प्रच्छन्नस्तिष्ठ संप्रति ।
रात्रौ च सुप्तं हत्वा तं यास्यावो निर्भयावितः ।। १५५
एवं तयोक्तः शठया प्रविश्यासीद्गुहां स ताम् ।
कोऽवकाशो विवेकस्य हृदि कामान्धचेतसः ।। १५६
साथ कुस्त्री गृहान्तःस्थमानीतं व्यसनेन तम् ।
भिल्लायादर्शयत्तस्मा आगताय दिनात्यये ।। १५७
स च निष्कृष्य तं भिल्लः क्रूरकर्मा पराक्रमी ।
प्रातर्देव्युपहारार्थं बबन्ध सुदृढं तरौ ।। १५८
भुक्त्वा च पश्यतस्तस्य रात्रौ तद्भार्यया सह ।
स समासेव्य सुरतं सुखं सुष्वाप तद्युतः ।। १५९
तं दृष्ट्वा सुप्तमीर्ष्यालुः स पुमांस्तरुसंयतः ।
चण्डीं स्तुतिभिरभ्यर्च्य ययौ शरणमार्तितः ।। १६०
साविर्भूय वरं तस्मै तं ददौ येन तस्य सः ।
तत्खड्गेनैव भिल्लस्य स्रस्तबन्धोऽच्छिनच्छिरः ।। १६१
एहीदानीं हतः पापो मयायमिति सोऽथ ताम् ।
प्रबोध्य भार्यां वक्ति स्म साप्युत्तस्थौ सुदुःखिता ।। १६२
गृहीत्वा तस्य च शिरो भिल्लस्यालक्षितं निशि ।
ततः प्रतस्थे कुस्त्री सा पत्या तेन सहैव च ।। १६३
प्रातश्च नगरं प्राप्य दर्शयन्ती शिरोऽत्र तत् ।
भर्ता हतो मेऽनेनेति चक्रन्दाक्रम्य तं पतिम् ।। १६४
ततः स नीतस्तद्युक्तो राजाग्रे पुररक्षिभिः ।
पृष्टस्तत्र यथावृत्तमीर्ष्यालुस्तदवर्णयत् ।। १५५५
राजाथ तत्त्वमन्विष्य च्छेदयामास कुस्त्रियः ।
तस्याः कर्णौ च नासां च तत्पतिं च मुमोच तम् ।। १६६
स मुक्तः स्वगृहं प्रायात्कुस्त्रीस्नेहग्रहोज्झितः ।
एवं हि कुरुते देव योषिदीर्ष्यानियन्त्रिता ।। १६७
शिक्षयत्यन्यपुरुषासङ्गमीर्ष्यैव हि स्त्रियः ।
तदीर्ष्यामप्रकाश्यैव रक्ष्या नारी सुबुद्धिना ।। १६८
रहस्यं च न वक्तव्यं वनितासु यथा तथा ।
पुरुषेणेच्छता क्षेममत्र च श्रूयतां कथा ।। १६३
नागः कश्चित्पलाय्यासीत्कुत्रचिद्गणिकागृहे ।
मानुषं रूपमास्थाय वैनतेयभयाद्भुवि ।। १७०
गणिकाप्यग्रहीद्भाटिं सा हस्तिशतपञ्चकम् ।
स्वप्रभावाच्च तत्तस्य स नागः प्रत्यहं ददौ ।। १७१
कुतोऽन्वहमियन्तस्ते हस्तिनो ब्रूहि को भवान् ।
इति निर्बन्धतः साथ तं पप्रच्छ विलासिनी ।। १७२
मा वोचः कस्यचित्तार्क्ष्यभयादेवमिह स्थितः ।
नागोऽहमिति वक्ति स्म सोऽपि तां मारमोहितः ।। १७३
सा तद्रहसि कुट्टन्यै शशंस गणिका ततः ।
अथ तार्क्ष्यो जगच्चिन्वन्नत्रागात्पुरुषाकृतिः ।। १७४
उपेत्य कुट्टनीं तां च जगाद त्वत्सुतागृहे ।
अहमद्य वसाम्यार्ये भाटिर्मे गृह्यतामिति ।। १७५
इह नागः स्थितो नित्यमिभपञ्चशतीं ददत् ।
तत्किमेकाहभाट्येति कुट्टन्यपि जगाद तम् ।। १७६
ततः स गरुडो नागं तत्र स्थितमवेत्य तम् ।
विवेशातिथिरूपेण तद्वारवनितागृहम् ।। १७७
तत्र प्रासादपृष्ठस्थं नागं तमवलोक्य सः ।
प्रकाश्यात्मानमुत्प्लुत्य जघान च जघास च ।। १७८
अतो न कथयेत्प्राज्ञो रहस्यं स्त्रीष्वनर्गलम् ।
इत्युक्त्वा गोमुखो मुग्धकथां पुनरवर्णयत् ।। १७९
ताम्रकुम्भोपमशिराः कोऽप्यासीत्खलतिः पुमान् ।
स च मूर्खोऽर्थवांल्लोके लज्जते स्म कचैर्विना ।। १८०
अथ धूर्तस्तमागत्य कोऽप्युवाचोपजीविकः ।
एकोऽस्ति वैद्यो यो वेत्ति केशोत्पादनमौषधम् ।। १८१
एतच्छ्रुत्वा तमाह स्म तमानयसि चेन्मम ।
ततोऽहं तव दास्यामि धनं वैद्यस्य तस्य च ।। १८२
एवमुक्तवतस्तस्य धनं भुक्त्वाचिरेण सः ।
मुग्धस्यानीतवानेकं धूर्तो धूर्तचिकित्सकम् ।। १८३
उपजीव्य चिरं सोऽपि खल्वाटं तं भिषक्छिरः ।
अपास्य वेष्टनं युक्त्वा मुग्धायास्मायदर्शयत् ।। १८४
तद्दृष्ट्वाप्यविमर्शः सन्वैद्यं केशार्थमौषधम् ।
तं ययाचे स जडधीस्ततो वैद्योऽब्रवीत्स तम् ।। १८५
खल्वाटः स्वयमन्यस्य जनयेयं कथं कचान् ।
इति ते मूर्ख निर्लोम दर्शितं स्वशिरो मया ।। १८६
तथापि त्वं न वेत्स्येव धिगित्युक्त्वा ययौ भिषक् ।
एवं देव सदा धूर्ताः क्रीडन्ति जडबुद्धिभिः ।। १८७
एवं श्रुतः केशमुग्धस्तैलमुग्धो निशम्यताम् ।
मुग्धोऽभूत्पुरुषः कश्चिद्भृत्यः शिष्टस्य कस्यचित् ।। १०८
स तेन स्वामिना तैलमानेतुं वणिजोऽन्तिकम् ।
प्रेषितो जातु तत्तस्मात्पात्रे तैलमुपाददे ।। १८९
तैलपात्रं गृहीत्वा तदागच्छंस्तत्र केनचित् ।
ऊचे मित्रेण रक्षेदं तैलपात्रं स्रवत्यधः ।। १९०
तच्छ्रुत्वा वीक्षितुमधः पात्रं तत्पर्यवर्तयत् ।
स मूढस्तेन तत्सर्वं तैलं तस्यापतद्भुवि ।। १९१
तद्बुद्ध्वा लोकहास्योऽसौ निरस्तः स्वामिना गृहात् ।
तस्मात्स्वबुद्धिर्मुग्धस्य वरं न त्वनुशासनम् ।। १९२
तैलमुग्धः श्रुतस्तावदस्थिमुग्धो निशम्यताम् ।
अभून्मूर्खः पुमान्कश्चिद्भार्याभूत्तस्य चासती ।। १९३
सा तस्मिन्नेकदा पत्यौ कार्याद्देशान्तरं गते ।
दत्तकर्तव्यशिक्षां स्वामाप्तां कर्मकरीं गृहे ।। १९४
अनन्यदासीं संस्थाप्य निर्गत्यैकान्ततस्ततः ।
ययावुपपतेर्गेहं निरर्गलसुखेच्छया ।। १९५
अथागतं तत्पतिं सा स्थितशिक्षाश्रुगद्गदम् ।
कर्मकर्यवदद्भार्या मृता दग्धा च सा तव ।। १९६
इत्युक्त्वा सा श्मशानं च नीत्वा तस्मायदर्शयत् ।
अस्थीन्यन्यचितास्थानि तान्यादाय रुदंश्च सः ।। १९७
कृतोदकोऽथ तीर्थेषु प्रक्षिप्यास्थीनि तानि च ।
प्रावर्तत स भार्यायास्तस्याः श्राद्धविधौ जडः ।। १९८
सद्विप्र इत्युपानीतं कर्मकर्या तयैव च ।
तमेव भार्योपपतिं श्राद्धविप्रं चकार सः ।। १९९
तेनोपपतिना सार्धं तद्भार्याभ्येत्य तत्र सा ।
उदारवेषा भुङ्क्ते स्म मृष्टान्नं मासि मासि तत् ।। २००
सतीधर्मप्रभावेण भार्या ते परलोकतः ।
पश्यागत्य स्वयं भुङ्क्ते ब्राह्मणेन समं प्रभो ।। २०१
इति कर्मकरी सा तमवोचत्तत्पतिं यथा ।
तथैव प्रतिपेदे तत्सर्वं मूर्खशिरोमणिः ।। २०२
वञ्चयन्ते हेलयैवैवं कुस्त्रीभिः सरलाशयाः ।
श्रुतोऽस्थिमुग्धश्चण्डालकन्यका श्रूयतां त्वया ।। २०३
अभूद्रूपवती कापि मुग्धा चण्डालकन्यका ।
सार्वभौमवरप्राप्तौ संकल्पं हृदि साकरोत् ।। २०४
सा जातु दृष्ट्वा राजानं नगरभ्रमनिर्गतम् ।
सर्वोत्तमं भर्तृबुद्धेरनुयातुं प्रचक्रमे ।। २०५
तावदागात्पथा तेन मुनिस्तस्य प्रणम्य सः ।
पादौ गजावरूढः सन्राजा स्वभवनं ययौ ।। २०६
तद्दृष्ट्वा राजतोऽप्येनं विचिन्त्य मुनिमुत्तमम् ।
चण्डालकन्या राजानं त्यक्त्वा सा मुनिमन्वगात् ।। २०७
मुनिः सोऽपि व्रजन्दृष्ट्वा शून्यमग्रे शिवालयम् ।
न्यस्तजानुः क्षितौ तत्र शिवं नत्वा ययौ ततः ।। २०८
तद्वीक्ष्य सान्त्यजा मत्वा मुनेरप्युत्तमं शिवम् ।
भर्तृबुद्ध्या मुनिं त्यक्त्वा देवं तत्रैव शिश्रिये ।। २०९
क्षणाच्चात्र प्रविश्य श्वा देवस्यारुह्य पीठिकाम् ।
जङ्घामुत्क्षिप्य जातेर्यत्सदृशं तस्य तद्व्यधात् ।। २१०
तद्विलोक्यान्त्यजा मत्वा देवाच्छ्वानं तमुत्तमम् ।
यान्तं तमेवान्वगात्सा त्यक्त्वा देवं पतीच्छया ।। २११
श्वा चागत्यैव चण्डालगृहं परिचितस्य सः ।
चण्डालयूनः प्रणयाल्लुलोठैकस्य पादयोः ।। २१२
तदालोक्योत्तमं मत्वा शुनश्चण्डालपुत्रकम् ।
स्वजातितुष्टा वव्रे सा तमेव पतिमन्त्यजा ।। २१३
एवं कृतपदा दूरे पतन्ति स्वपदे जडाः ।
एवं च मूर्खं राजानं संक्षेपादपरं शृणु ।। २१४
मूर्खः कश्चिदभूद्राजा कृपणः कोषवानपि ।
एकदा जगदुश्चैवं मन्त्रिणस्तं हितैषिणः ।। २१५
दानं हरति देवेह दुर्गतिं पारलौकिकीम् ।
तद्देहि दानमायूंषि भङ्गुराणि धनानि च ।। २१६
तच्छ्रुत्वा स नृपोऽवादीद्दानं दास्याम्यह तदा ।
दुर्गतिं प्राप्तमात्मानं मृतो द्रक्ष्यामि चेदिति ।। २१७
ततश्चान्तर्हसन्तस्ते तूष्णीमासत मन्त्रिणः ।
एवं नोज्झति मूढोऽर्थान्यावदर्थैः स नोज्झितः ।। २१०
राजभौतः श्रुतो देव मध्ये मित्रद्वयं शृणु ।
बभूव चन्द्रापीडाख्यः कान्यकुब्जे महीपतिः ।। २१९
तस्याभवच्च धवलमुखाख्यः कोऽपि सेवकः ।
बहिर्भुक्त्वा च पीत्वा च सदैव प्राविशद्गृहम् ।। २२०
भुक्तपीतः कुतो नित्यमायासीति च भार्यया ।
पृष्टः स जातु धवलमुखस्तामेवमभ्यधात् ।। २२१
सुहृत्पार्श्वादहं शश्वद्भुक्त्वा पीत्वा च सुन्दरि ।
सदैवायामि येनास्ति लोके मित्रद्वयं मम ।। २२२
कल्याणवर्मनामैको भोजनाद्युपकारकृत् ।
द्वितीयो वीरबाहुश्च प्राणैरप्युपकारकः ।। २२३
एवं श्रुत्वैव धवलमुखोऽसौ भार्यया तया ।
ऊचे मित्रद्वयं तन्मे भवता दर्श्यतामिति ।। २२४
ततो ययौ स तद्युक्तस्तस्य कल्याणवर्मणः ।
गृहं सोऽपि महार्हैस्तमुपचारैरुपाचरत् ।। २२५
अन्येद्युः स ययौ वीरबाहोर्भार्यायुतोऽन्तिकम् ।
स च द्यूतस्थितः कृत्वा स्वागतं तं विसृष्टवान् ।। २२६
ततोऽब्रवीत्सा धवलमुखं भार्या सकौतुका ।
कल्याणवर्मा महतीं सत्क्रियामकरोत्तव ।। २२७
कृतं स्वागतमात्रं तु भवतो वीरबाहुना ।
तदार्यपुत्र तं मित्त्रं मन्यसेऽभ्यधिकं कथम् ।। २२८
तच्छ्रुत्वा सोऽब्रवीद्गच्छ मिथ्या तौ ब्रूह्युभौ क्रमात् ।
राजा नः कुपितोऽकस्मात्ततो ज्ञास्यस्यथ स्वयम्।। २२९
इत्युक्ता तेन गत्वैव सा तथेति तदैव तत् ।
कल्याणवर्मणोऽवोचत्स श्रुत्वैव जगाद ताम् ।। २३०
भवत्यहं वणिक्पुत्रो ब्रूहि राज्ञः करोमि किम् ।
इत्युक्ता तेन सा प्रायाद्वीरबाहोरथान्तिकम् ।। २३१
तस्मै तथैव साशंसद्राजकोपं स्वभर्तरि ।
स श्रुत्वैवाययौ धावन्गृहीत्वा खड्गचर्मणी ।। २३२
मन्त्रिभिर्वारितः कोपाद्राजासौ तद्व्रजेति तम् ।
वीरबाहुं स धवलमुखोऽथ प्राहिणोद्गृहम् ।। २३३
एवं तदन्तरं तन्वि मित्त्रयोरेतयोर्मम ।
इति भार्याथ धवलमुखेनोक्ता तुतोष सा ।। २३४
इत्यन्यदुपचारेण मित्त्रमन्यत्तु सत्यतः ।
तुल्येऽपि स्निग्धतायोगे तैलं तैलं घृतं घृतम् ।। २३५
इत्याख्याय कथामेतां मन्त्री मुग्धकथाः क्रमात् ।
नरवाहनदत्ताय गोमुखोऽकथयत्पुनः ।। २३६
कश्चिन्मुग्धोऽध्वगस्तीर्त्वा कृच्छ्रात्तृष्णातुरोऽटवीम् ।
नदीं प्राप्यापि न पपौ वीक्षांचक्रे परं जलम् ।। २३७
तृषितोऽपि पिबस्यम्भः किं नेत्युक्तोऽत्र केनचित् ।
इयत्कथं पिबामीति मन्दबुद्धिरुवाच तम् ।। २३९
किं दण्डयति राजा त्वां सर्वं पीतं न चेत्त्वया ।
इति तेनोपहसितोऽप्यम्बुमुग्धः स नापिबत् ।। २३९
एवं न शक्नुवन्तीह यद्यत्कर्तुमशेषतः ।
यथाशक्ति न तस्यांशमपि कुर्वन्त्यबुद्धयः ।। २४०
जलभीतः श्रुतो देव श्रूयतां पुत्रघात्ययम् ।
बहुपुत्रो दरिद्रश्च मूर्खः कश्चिदभूत्पुमान् ।। २४१
स एकस्मिन्मृते पुत्रे द्वितीयमवधीत्स्वयम् ।
कथं बालोऽयमेकाकी पथि दूरे व्रजेदिति ।। २४२
ततः स निन्द्यो हास्यश्च देशान्निर्वासितो जनैः ।
एवं पशुश्च मूर्खश्च निर्विवेकमती समौ ।। २४३
श्रुतस्त्वया पुत्रघाती भ्रातृभौतमिमं शृणु ।
जनमध्ये कथाः कुर्वन्कोऽप्यासीत्क्वापि मुग्धधीः ।। २४४
स भव्यं पुरुषं दूरादीदृष्ट्वा मूर्खोऽब्रवीदिदम् ।
एष मे भवति भ्राता रिक्थमस्य हराम्यतः ।। २४५
अहं तु कश्चिन्नैतस्य तेन नैतदृणं मम ।
इत्युक्तवान्स मूढोऽत्र पाषाणानप्यहासयत् ।। २४६
एव मूढस्य मूढत्वं स्वार्थान्धस्यातिचित्रता ।
भ्रातृभौतः श्रुतो देव ब्रह्मचारिसुतं शृणु ।। २४७
कश्चित्पितृगुणाख्यानप्रवृत्तसखिमध्यगः ।
मुग्धः स्वपितुरुत्कर्षं वर्णयन्नेवमभ्यधात् ।। २४८
आबाल्याद्ब्रह्मचारी मे पिता नान्योऽस्ति तत्समः ।
तच्छ्रुत्वा त्वं कुतो जात इति तं सुहृदोऽबुवन् ।। २४९
मानसोऽहं सुतस्तस्येत्येवं पुनरपि ब्रुवन् ।
विशेषतो विहसितः स तैर्जडशिरोमणिः ।। २५०
अत्यारूढं वदन्त्येवमसंबद्धं जडाशयाः ।
ब्रह्मचारिसुतं श्रुत्वा श्रूयतां गणकोऽप्ययम् ।। २५१
वभूव नाम गणकः कश्चिद्विज्ञानवर्जितः ।
स भार्यापुत्रसहितः स्वदेशावृत्त्यभावतः ।। २५२
गत्वा देशान्तरं चैव मिथ्याविज्ञानमात्मनः ।
कृतकप्रत्ययेनार्थपूजां प्राप्तमदर्शयत् ।। २५३
परिष्वज्य सुतं बालं स तं सर्वजनाग्रतः ।
रुरोद पृष्टश्च जनैरेवं पापो जगाद सः ।। २५४
भूतं भव्यं भविष्यच्च जानेऽहं तदयं शिशुः ।
विपत्स्यते मे दिवसे सप्तमे तेन रोदिमि ।। २५५
इत्युक्त्वा तत्र विस्माप्य लोकं प्राप्तेऽह्नि सप्तमे ।
प्रत्यूष एव सुप्तं च स व्यापादितवान्सुतम् ।। २५६
दृष्ट्वाथ तं मृतं बालं संजातप्रत्ययैर्जनैः ।
पूजितो धनमासाद्य स्वदेशं स्वैरमाययौ ।। २५७
इत्यर्थलोभान्मिथ्यैव विज्ञानख्यापनेच्छवः ।
मूर्खाः पुत्रमपि घ्नन्ति न रज्येत्तेषु बुद्धिमान् ।। २५८
अयं च श्रूयतां मूर्खः क्रोधनः पुरुषः प्रभो ।
बहिः स्थितस्य कस्यापि पुंसः कुत्रापि शृण्वतः ।। २५९
अभ्यन्तरे गुणान्कश्चिच्छशंस स्वजनाग्रतः ।
तदा चैकोऽब्रवीत्तत्र सत्यं स गुणवान्सखे ।। २६०
किं तु द्वौ तस्य दोषौ स्तः साहसी क्रोधनश्च यत् ।
इतिवादिनमेवैतं बहिर्वर्ती निशम्य सः ।। २६१
पुमान्प्रविश्य सहसा वाससावेष्टयद्गले ।
रे जाल्म साहसं किं मे क्रोधः कश्च मया कृतः ।। २६२
इत्युवाच च साक्षेपं पुमान्क्रोधाग्निना ज्वलन् ।
ततो हसन्तस्तत्रान्ये तमूचुः किं ब्रवीत्यदः ।। २६३
प्रत्यक्षदर्शितक्रोधसाहसोऽपि भवानिति ।
एवं स्वदोषः प्रकटोऽप्यज्ञैर्देव न बुध्यते ।। २६४
इदानीं श्रूयतां मुग्धः कन्यावर्धयिता नृपः ।
राजाभूत्कोऽपि कन्यैका सुरूपाजनि तस्य च ।। २६५
स वर्धयितुकामस्तामतिस्नेहेन सत्वरम् ।
वैद्यानानीय नृपतिः प्रीतिपूर्वमभाषत ।। २६६
सदौषधप्रयोगं तं कंचित्कुरुत येन मे ।
सुतैषा वर्धते शीघ्रं सद्भर्त्रे च प्रदीयते ।। २६७
तच्छ्रुत्वा तेऽब्रुवन्वैद्या उपजीवयितुं जडम् ।
अस्त्यौषधमितो दूरात्तत्तु देशादवाप्यते ।। २६८
आनयामश्च यावत्तत्तावदेव सुता तव ।
अदृश्या स्थापनीयैषा विधानं तत्र हीदृशम् ।। २६९
इत्युक्त्वा स्थापयामासुश्छन्नां ते तां नृपात्मजाम् ।
संवत्सरानत्र बहूनौषधप्राप्तिशंसिनः ।। २७०
यौवनस्थां च तां प्राप्तामौषधेन प्रवर्धिताम् ।
ब्रुवाणा दर्शयामासुः सुतां तस्मै महीभृते ।। २७१
सोऽपि तान्पूरयामास वैद्यांस्तुष्टो धनोच्चयैः ।
इति व्याजाज्जडधियो धूर्तैर्भुज्यन्त ईश्वराः ।। २७२
अयं चाकर्ण्यतामर्धपणोपार्जितपण्डितः ।
अभून्नगरवास्येकः पुमान्प्रज्ञाभिमानवान् ।। २७३
ग्रामवासी च तस्यैकः पुमान्संवत्सरावधि ।
भृतको वृत्त्यसंतोषादापृच्छ्य स्वगृहं ययौ ।। २७४
गते तस्मिंश्च पप्रच्छ भार्या तन्वि गतः स ना ।
त्वत्तः किंचिद्गृहीत्वेति साप्यर्धपणमभ्यधात् ।। २७५
ततो दशपणान्कृत्वा पाथेयं स नदीतटे ।
गत्वा स्वभृतकात्तस्मात्तमर्धपणमानयत् ।। २७६
तच्चार्थकौशलं शंसन्स ययौ लोकहास्यताम् ।
एवं बहु क्षपयति स्वल्पस्यार्थे धनान्धधीः ।। २७७
अथेदानीमभिज्ञानकर्ता च श्रूयतां प्रभो ।
कस्यचिद्यानपात्रेण मूर्खस्य व्रजतोऽम्बुधौ ।। २७८
राजतं भाजनं हस्तादपतत्तज्जलान्तरे ।
स तत्र मूर्खोऽभिज्ञानमावर्तादिकमग्रहीत् ।। २७९
आगच्छन्नुद्धरिष्यामि तदितोऽब्धिजलादिति ।
पारं प्राप्याम्बुधेस्तीर्णो दृष्ट्वावर्तादि वारिणि ।। २८०
ममज्ज भाजनं प्राप्तुमभिज्ञानधिया मुहुः ।
पृष्टश्चोक्ताशयः सोऽन्यैरुपाहस्यत धिक्कृतः ।। २८१
एवं च शणुतेदानींप्रतिमांसप्रदं नृपम् ।
मुग्धः कोऽपि नृपोऽपश्यत्प्रासादाद्द्वावथो नरौ ।। २८१
……………………………… ।
………………… ….. ।। २८३
तयोरेकेन च हृतं मांसं दृष्ट्वा महानसे ।
पञ्च मांसपलान्यङ्गात्तस्य हर्तुर्व्यकर्तयत् ।। २८४
उत्कृत्तमांसं क्रन्दन्तं दृष्ट्वा तं पतितं भुवि ।
जातानुकम्पो राजासौ प्रतीहारं समादिशत् ।। २८५
छिन्ने पञ्चपली मांसे नास्य शाम्यति सा व्यथा ।
तदतोऽप्यधिकं मांसममुष्मै दीयतामिति ।। २८६
किं जीवति शिरश्छिन्नो दत्तैरुत शिरःशतैः ।
दास्यामि देवेत्युक्त्वा स क्षत्ता गत्वाहसद्बहिः ।। २८७
तं समाश्वास्य वैद्येभ्यः कृत्तमांसं समर्पयत् ।
एवं मूढप्रभुर्वेत्ति निग्रहं नाप्यनुग्रहम् ।। २८८
इयं चाकर्ण्यतां मन्दा स्त्री पुत्रान्तरकाङ्क्षिणी ।
एकपुत्रा स्त्रियं कांचिदन्यपुत्राभिकाङ्क्षया ।। २८९
पृच्छन्तीमब्रवीत्काचित्पाखण्डा क्षुद्रतापसी ।
योऽयं पुत्रोऽस्ति ते बालस्तं हत्वा देवताबलिः ।। २९०
क्रियते चेत्ततोऽन्यस्ते निश्चितं जायते सुतः ।
एवं तयोक्ता यावत्सा तत्तथाकर्तुमिच्छति ।। २९१
तावद्बुद्ध्वा हितान्या स्त्री वृद्धा तामवदद्रहः ।
हंसि पापे सुतं जातमजातं प्राप्तुमिच्छसि ।। २९२
यदि सोऽपि न जातस्ते ततस्त्वं किं करिष्यसि ।
इत्यवार्यत सा पापादार्यया वृद्धया तया ।। २९३
एवं पतन्त्यकार्येषु शाकिनीसंगताः स्त्रियः ।
वृद्धोपदेशेन तु ता रक्ष्यन्ते कृतयन्त्रणाः ।। २९४
अयमामलकानेता देवेदानीं निशम्यताम् ।
कस्याप्यभूद्गृहस्थस्य भृत्यः कश्चन मुग्धधीः ।। २९५
समादिशद्गृहस्थस्तं भृत्यमामलकप्रियः ।
गच्छारामात्सुमधुराण्यानयामलकानि मे ।। २९६
एकैकं दशनच्छेदेनास्वाद्यानीतवाञ्जडः ।
आस्वाद्य मधुराण्येतान्यानीतानीक्षतां प्रभुः ।। २९७
सोऽब्रवीत्सोऽपि तान्यर्धोच्छिष्टान्यालोक्य कुत्सया ।
जहौ गृहपतिस्तेन भृत्येनाबुद्धिना समम् ।। २९८
निष्प्रज्ञो नाशयत्येव प्रभोरर्थमथात्मनः ।
अन्तरा चात्र शृणुत भ्रातृद्वयकथामिमाम् ।। २९९
ब्राह्मणौ भ्रातरावास्तां पुरे पाटलिपुत्रके ।
यज्ञसोम इति ज्येष्ठः कीर्तिसोमोऽस्य चानुजः ।। ३००
पित्र्यं चाभूद्धनं भूरि तयोर्ब्राह्मणपुत्रयोः ।
कीर्तिसोमो निजं भागं व्यवहारादवर्धयत् ।। ३०१
यज्ञसोमस्तु भुञ्जानो ददच्चाप्यनयत्क्षयम् ।
ततः स निर्धनीभूतो निजां भार्यामभाषत ।। ३०२
प्रिये धनाढ्यो भूत्वाहमिदानीं निर्धनः कथम् ।
वसामि मध्ये बन्धूनां तद्विदेशं श्रयावहे ।। ३०३
पाथेयेन विना कुत्र याव इत्युदिते तया ।
निर्बन्धं स यदा चक्रे तदा भार्या तमाह सा ।। ३०४
अवश्यं यदि गन्तव्यं तद्गत्वा कीर्तिसोमतः ।
मृगयस्व धनं किंचित्पाथेयमनुजादिति ।। ३०५
ततो गत्वानुजं यावत्पाथेयं तं स मार्गति ।
तावत्तदनुजः सोऽत्र जगदे भार्यया स्वया ।। ३०६
क्षपितस्वधनायास्मै वयं दद्मः कुतः कियत् ।
य एव हि दरिद्रः स्यात्स एवास्मान्भजिष्यति ।। ३०७
श्रुत्वैतत्कीर्तिसोमोऽसौ भ्रातृस्नेहान्वितोऽपि सन् ।
नैच्छद्दातुं किमप्यस्मै कष्टा कुस्त्रीषु वश्यता ।। ३०८
यज्ञसोमस्ततस्तूष्णीं गत्वा पत्न्यै निवेद्य तत् ।
तया सह प्रस्थितवान्दैवैकशरणस्ततः ।। ३०९
गच्छन्प्राप्तोऽटवीं दैवान्निगीर्णोऽजगरेण सः ।
तद्भार्या च तदालोक्य चक्रन्द पतिता भुवि ।। ३१०
किमाक्रन्दसि भद्रे त्वमिति मानुषभाषया ।
सा तेनाजगरेणोक्ता ब्राह्मणी निजगाद तम् ।। ३११
न क्रन्दामि कथं यस्मान्यहासत्त्व मम त्वया ।
दुःखिताया विदेशेऽ हा भिक्षाभाजनं हृतम् ।। ३१२
तच्छ्रुत्वाजगरो वक्त्रादुद्गीर्यास्यै ददौ महत् ।
स्वर्णपात्रं गृहाणेदं भिक्षाभाण्डमिति ब्रुवन् ।। ३१३
को महाभाग भिक्षां मे दास्यत्यस्मिन्स्त्रिया इति ।
उक्तस्तया सद्ब्राह्मण्या जगादाजगरश्च सः ।। ३१४
न दास्यत्यर्थितो योऽत्र भिक्षां ते तस्य तत्क्षणम् ।
शतधा यास्यति शिरः सत्यमेतद्वचो मम ।। ३१५
तच्छ्रुत्वा ब्राह्मणी सा तमुवाचाजगरं सती ।
यदेवं तत्त्वमेवात्र भर्तृभिक्षां प्रयच्छ मे ।। ३१६
इत्युक्तमात्रे ब्राह्मण्या सत्या सोऽजगरो मुखात् ।
उज्जगाराक्षतं यज्ञसोमं जीवन्तमेव तम् ।। ३१७
तमुद्गीर्यैव सपदि दिव्यः सोऽजगरः पुमान् ।
परितुष्टश्च तौ हृष्टौ दंपती निजगाद सः ।। ३१८
अहं काञ्चनवेगाख्यो विद्याधरमहीपतिः ।
सोऽहं गौतमशापेन प्राप्तोऽस्म्याजगरीं गतिम् ।। ३१९
साध्वीसंवादपर्यन्तः स च शापो ममाभवत् ।
इत्युक्त्वा हेमपात्रं च रत्नैरापूर्य तत्क्षणात् ।। ३२०
विद्याधरेश्वरो हृष्टः खमुत्पत्य जगाम सः ।
तौ चाययतुरादाय रत्नौघं दंपती गृहम् ।। ३२१
तत्रास्त यज्ञसोमोऽसावक्षयाप्तधनः सुखम् ।
सत्त्वानुरूपं सर्वस्य धाता सर्वं प्रयच्छति ।। ३२२
श्रूयतां नापितस्यार्थी मुग्धोऽत्र च पुमानयम् ।
कर्णाटः कोऽपि भूपं स्वं रणे शौर्यादतोषयत् ।। ३२३
स प्रसन्नो नृपस्तस्मायभीष्टं दत्तवान्वरम् ।
तस्यैव नापितं वव्रे नपुंसकनिभो भटः ।। ३२४
सर्वश्चित्तप्रमाणेन सदसद्वाभिवाञ्छति ।
न किंचिन्मार्गणं चेममुन्मुग्धं शृणुताधुना ।। ३२५
कश्चित्पथि व्रजन्मूर्खः शकटस्थेन केनचित् ।
ऊचे समं कुरुष्वैतच्छकटं मे मनागिति ।। ३२६
समं करोमि चेत्तन्मे किं ददासीति वादिनम् ।
न किंचित्ते ददामीति शकटी निजगाद तम् ।। ३२७
ततः स मूर्खः शकटं समं कृत्वैव तस्य तत् ।
तन्मे न किंचिद्देहीति तं ययाचे स चाहसत् ।। ३२८
इति देव सदैव हास्यभावं परिभावं च जनस्य निन्द्यतां च ।
विपदास्पदतां च यान्ति मूढा इह सन्तस्तु भवन्ति पूजनीयाः ।। ३२९
एवं स गोमुखमुखोक्तकथाविनोदमेतन्निशम्य रजनौ सचिवैः समेतः ।
विश्रान्तिहेतुमखिलस्य जगत्त्रयस्य निद्रामियाय नरवाहनदत्तदेवः ।। ३३०
इति महाकविश्रीसोमदेवभट्टविरचिते कथासरित्सागरे शक्तियशोलम्बके पञ्चमस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००५">
  <meta itemprop="description" content="ततः शक्तियशः सोत्कं गोमुखः स विनोदयन् ।
नरवाहनदत्तं तं मन्त्री पुनरभाषत ।। १
श्रुता प्राज्ञकथा देव त्वया मुग्धकथां शृणु ।
मुग्धबुद्धिरभूत्कश्चिदाढ्यस्य वणिजः सुतः ।। २
जगाम स वणिज्यायै कटाहद्वीपमेकदा ।
भाण्डमध्ये च तस्याभून्महानगुरुसंचयः ।। ३
विक्रीता परभाण्डस्य न तस्यागुरु तत्र तत् ।
कश्चिज्जग्राह तद्वासी जनो वेत्ति न तत्र तत् ।। ४
काष्ठिकेभ्यस्ततोऽङ्गारान्दृष्ट्वापि क्रीणतो जनान् ।
स कालागुरु दग्ध्वा तदङ्गारानकरोज्जडः ।। ५
विक्रीयाङ्गारमूल्येन तच्चागत्य ततो गृहम् ।
तदेव कौशलं शंसन्स ययौ लोकहास्यताम् ।। ६
कथितोऽगुरुदाह्मेष श्रूयतां तिलकार्षिकः ।
बभूव कश्चिद्ग्रामीणो भूतप्रायः कृषीवलः ।। ७
स कदाचित्तिलान्भृष्टान्भुक्त्वा स्वादूनवेत्य तान् ।
भृष्टानेवावपद्भूरींस्तादृशोत्पत्तिवाञ्छया ।। ८
मृष्टेषु तेष्वजातेषु नष्टार्थं तं जनोऽहसत् ।
तिलकार्षिक उक्तोऽसौ जलेऽग्निक्षेपकं शृणु ।। ९
मन्दबुद्धिरभूत्कश्चित्पुमान्निशि स चैकदा ।
प्रभाते देवतापूजां करिष्यन्नित्यचिन्तयत् ।। १०
उपयुक्तौ मम स्नानधूपाद्यर्थं जलानलौ ।
स्थापयामि तदेकस्थौ तौ शीघ्रं प्राप्नुयां यथा ।। ११
इत्यालोच्याम्बुकुम्भान्तः क्षित्वाग्निं संविवेश सः ।
प्रातश्च वीक्षते यावद्गतोऽग्निर्नष्टमम्बु च ।। १२
अङ्गारमलिने तोये दृष्टे तस्याभवन्मुखम् ।
तादृगेव सहासस्य लोकस्यासीत्पुनः स्मितम् ।। १३
श्रुतस्त्वयाग्निकुम्भाख्यो नासिकारोपणं शृणु ।
बभूव कश्चित्पुरुषो मूर्खो मूढमतिः क्वचित् ।। १४
स भार्यां चिपिटघ्राणां गुरुं चोत्तुङ्गनासिकम् ।
दृष्ट्वा तस्य प्रसुप्तस्य नासां छित्त्वाग्रहीद्गुरोः ।। १५
गत्वा च नासिकां छित्त्वा भार्यायास्तामरोपयत् ।
गुरुनासां मुखे तस्या न च तत्रारुरोह सा ।। १६
एवं भार्यागुरू तेन च्छिन्ननासौ कृतावुभौ ।
अधुना वनवासी च पशुपालो निशाम्यताम् ।। १७
पशुपालो महामुग्धः कोऽप्यासीद्धनवान्वने ।
तस्य धूर्ताः समाश्रित्य मित्रत्वे बहवोऽमिलन् ।। १८
ते तं जगदुराढ्यस्य सुता नगरवासिनः ।
त्वत्कृते याचितास्माभिः सा च पित्रा प्रतिश्रुता ।। १९
तच्छ्रुत्वा स ददौ तुष्टस्तेभ्योऽर्थं तं च ते पुनः ।
विवाहस्तव संपन्न इत्यूचुर्दिवसैर्गतैः ।। २०
ततः स सुतरां तुष्टस्तेभ्यो भूरि धनं ददौ ।
दिनैश्च तं वदन्ति स्म पुत्रो जातस्तवेति ते ।। २१
ननन्द तेन सर्वं च मूढस्तेभ्यः समर्प्य सः ।
पुत्रं प्रत्युत्सुकोऽस्मीति प्रारोदीच्चापरेऽहनि ।। २२
रुदंश्चादत्त लोकस्य हासं धूर्तैः स वञ्चितः ।
पशुभ्य इव संक्रान्तजडिमा पशुपालकः ।। २३
पशुपालः श्रुतो देव शृण्वलंकारलम्बकम् ।
ग्राम्यः कश्चित्खनन्भूमिं प्रापालंकरणं महत् ।। २४
रात्रौ राजकुलाच्चौरैर्नीत्वा तत्र निवेशितम् ।
यद्गृहीत्वा स तत्रैव भार्यां तेन व्यभूषयत् ।। २५
बबन्ध मेखलां मूर्घ्नि हारं च जघनस्थले ।
नूपुरौ करयोस्तस्याः कर्णयोरपि कङ्कणौ ।। २६
हसद्भिः ख्यापितं लोकैर्बुद्ध्वा राजा जहार तत् ।
तस्मात्स्वाभरणं तं तु पशुप्रायं मुमोच सः ।। २७
उक्तोऽलंकरणो देव शृणु वच्म्यथ तूलिकम् ।
मूर्खः कश्चित्पुमांस्तूलविक्रयायापणं ययौ ।। २८
अशुद्धमिति तत्तस्य न जग्राहात्र कश्चन ।
तावद्ददर्श तत्राग्नौ हेम निष्टप्तशोधितम् ।। २९
स्वर्णकारेण विक्रीतं गृहीतं ग्राहकेण च ।
तद्दृष्ट्वापि स तत्तूलमिच्छञ्शोधयितुं जडः ।। ३०
अग्नौ चिक्षेप दग्धे च तस्मिंल्लोको जहास तम् ।
श्रुतोऽयं तूलिको देवखर्जूरीछेदकं शृणु ।। ३१
केचिन्मूर्खाः समाहूय न्ययोज्यन्ताधिकारिभिः ।
ग्राम्या राजकुलादिष्टं खर्जूरानयनं प्रति ।। ३२
ते दृष्ट्वैका सुखग्राह्यां खर्जूरपतितां स्वतः ।
खर्जूरीं तत्र खर्जूरीः सर्वा ग्रामे स्वकेऽच्छिनन् ।। ३३
पतितास्ताश्च कलिताशेषखर्जूरसंचयाः ।
उत्थाप्यारोपयामासुर्न चैषां सिद्ध्यति स्म तत् ।। ३४
ततश्चानीतखर्जूरा आदृतारोपणेन ते ।
खर्जूरीछेदनं बुद्ध्वा राज्ञा प्रत्युत दण्डिताः ।। ३५
उक्तः खर्जूरहासोऽयं निध्यालोकनमुच्यते ।
निधानदर्शी केनापि कोऽप्याजह्रे महीभुजा ।। ३६
मा गात्क्वापि पलाय्यायमिति राजकुमन्त्रिणा ।
नेत्रे तस्योदपाट्येतां निधानस्थानदर्शिनः ।। ३७
भूलक्षणान्यपश्यन्तं गतावप्यगतौ समम् ।
अन्धं दृष्ट्वा च तं मन्त्री स जडो जहसे जनैः ।। ३८
निधानालोकनं श्रुत्वा श्रूयतां लवणाशनम् ।
बभूव गह्वरो ग्रामवासी कोऽपि जडः पुमान् ।। ३९
स मित्त्रेण गृहं जातु नीतो नगरवासिना ।
भोजितो लवणस्वादून्यन्नानि व्यञ्जनानि च ।। ४०
केनेयं स्वादुतान्नादेरित्यपृच्छत्स गह्वरः ।
प्राधान्याल्लवणेनेति तेनोचे सुहृदा तदा ।। ४१
तदेव तर्हि भोक्तव्यमित्युक्त्वा लवणस्य सः ।
पिष्टस्य मुष्टिमादाय प्रक्षिप्याभक्षयन्मुखे ।। ४२
तच्चूर्णं तस्य दुर्बुद्धेरोष्ठौ श्मश्रूणि चालिपत् ।
हसतस्तु जनस्यात्र मुखं धवलतां ययौ ।। ४३
लवणाशी श्रुतो देव त्वया गोदोहकं शृणु ।
ग्राम्यः कश्चिदभून्मुग्धो गौरेका तस्य चाभवत् ।। ४४
सा च तस्यान्वहं धेनुः पयःपलशतं ददौ ।
कदाचिच्चाभवत्तस्य प्रत्यासन्नः किलोत्सवः ।। ४५
एकवारं ग्रहीष्यामि पयोऽस्याः प्राज्यमुत्सवे ।
इति मूर्खः स नैवैतां मासमात्रं दुदोह गाम् ।। ४६
प्राप्तोत्सवश्च यावत्तां दोग्धि तावत्पयोऽखिलम् ।
तत्तस्याश्छिन्नमच्छिन्नं लोकस्य हसितं त्वभूत् ।। ४७
श्रुतो गोदोहको मूर्खः श्रूयतामपराविमौ ।
खलतिस्ताम्रकुम्भाभशिराः कश्चित्पुमानभूत् ।। ४८
वृक्षमूलोपविष्टं तं तरुणः कश्चिदैक्षत ।
आगतोऽत्र कपित्थानि गृहीत्वा क्षुधितः पथा ।। ४९
स कपित्थेन तत्तस्य क्रीडयाताडयच्छिरः ।
खलतिः सोऽपि तत्सेहे न तस्योवाच किंचन ।। ५०
ततोऽन्यैः क्रमशः सर्वैः स कपित्थैरताडयत् ।
शिरस्तस्य स चातिष्ठत्तूष्णीं रक्ते स्रवत्यपि ।। ५१
स च निष्फलतारुण्यकृतक्रीडाविचूर्णितैः ।
विना कपित्थैः क्षुत्क्लान्तो ययौ मूर्खयुवा ततः ।। ५२
कपित्थैः स्वादुभिः किं न सहे घातानिति ब्रुवन् ।
स खल्वाटो गलद्रक्तशिरा मूर्खो ययौ गृहम् ।। ५३
मूर्खसाम्राज्यबद्धेन पट्टेनेव वृतं शिरः ।
रक्तेन तस्य तद्दृष्ट्वा हसति स्म न तत्र कः ।। ५४
एवं देवोपहास्यत्वं लोके गच्छन्त्यबुद्धयः ।
लभन्ते नार्थसिद्धिं च पूज्यन्ते तु सुबुद्धयः ।। ५५
इति गोमुखतः श्रुत्वा मुग्धहासकथा इमाः ।
नरवाहनदत्तः समुत्थाय व्यधिताह्निकम् ।। ५६
निशागमे पुनस्तेन नियुक्तश्चोत्सुकेन सः ।
गोमुखः कथयामास प्रज्ञानिष्ठामिमां कथाम् ।। ५७
अभूत्क्वापि वनोद्देशे महाञ्शाल्मलिपादपः ।
उवास लघुपातीति काकस्तत्र कृतालयः ।। ५८ तु. पञ्चतन्त्रम् ०३
स कदाचित्स्वनीडस्थो ददर्शात्र तरोरधः ।
जालहस्तं सलगुडं रौद्रं पुरुषमागतम् ।। ५९
ततः स वीक्षते यावत्काकस्तावद्वितत्य सः ।
जालं भुवि विकीर्यात्र व्रीहींश्छन्नोऽभवत्पुमान् ।।
तावच्च चित्रग्रीवाख्यः पारावतपतिर्भ्रमन् ।
तत्राजगाम नभसा पारावतशतैर्वृतः ।। ६१
स व्रीहिप्रकरं दृष्ट्वा जालेऽत्राहारलिप्सया ।
पतितः पाशनिकरैर्बद्धोऽभूत्सपरिच्छदः ।। ६२
तद्दृष्ट्वा चानुगान्सर्वांश्चित्रग्रीवो जगाद सः ।
गृहीत्वा चञ्चुभिर्जालं खमुत्पतत वेगतः ।। ६३
ततस्तथेति ते जालमादायोत्पत्य वेगतः ।
कपोता नभसा गन्तुं भीताः प्रारेभिरेऽखिलाः ।। ६४
सोऽप्युत्थायोर्ध्वदृग्विग्नो लुब्धकः संन्यवर्तत ।
निर्भयोऽथ जगादैतांश्चित्रग्रीवोऽनुयायिनः ।। ६५
मन्मित्त्रस्य हिरण्यस्य मूषकस्यान्तिकं द्रुतम् ।
व्रजामः स इमान्पाशांश्छित्त्वास्मान्मोचयिष्यति ।। ६६
इत्युक्त्वा सोऽनुगैः साकं गत्वा तैर्जालकर्षिभिः ।
मूषकस्य बिलद्वारं प्राप्याकाशादवातरत् ।। ६७
भो भो हिरण्य निर्याहि चित्रग्रीवोऽहमागतः ।
इत्याजुहाव तं तत्र मूषकं स कपोतराट् ।। ६८
स श्रुत्वा द्वारमार्गेण दृष्ट्वा तं चागतं तथा ।
सुहृदं निर्ययावाखुस्तस्माच्छतमुखाद्बिलात् ।। ६९
उपेत्य पृष्ट्वा वृत्तान्तं संभ्रमात्सोऽपि मूषकः ।
पारावतपतेः पाशान्सानुगस्याच्छिनत्सुहृत् ।। ७०
छिन्नपाशस्तमामन्त्र्य मूषकं वचनैः प्रियैः ।
चित्रग्रीवः खमुत्पत्य ययौ सोऽनुचरैः सह ।। ७१
अन्वागतः स काकोऽत्र लघुपाती विलोक्य तत् ।
बिलप्रविष्टं तद्द्वारमागत्योवाच मूषकम् ।। ७२
लघुपातीति काकोऽहं दृष्ट्वा त्वां मित्त्रवत्सलम् ।
मित्त्रत्वाय वृणोमीदृग्विपदुद्धरणक्षमम् ।। ७३
तच्छ्रुत्वाभ्यन्तराद्दृष्ट्वा मूषकस्तं स वायसम् ।
जगाद गच्छ का मैत्री भक्ष्यभक्षकयोरिति ।। ७४
ततः स वायसोऽवादीच्छान्तं भुक्ते मम त्वयि ।
तृप्तिः क्षणं स्यान्मित्त्रे तु शश्वज्जीवितरक्षणम् ।। ७५
इत्याद्युक्त्वा सशपथं कृत्वाश्वासं च तेन सः ।
निर्गतेनाकरोत्सख्यमाखुना सह वायसः ।। ७६
स मांसपेशीरानैषीदाखुः शालिकणानपि ।
एकत्र सह भुञ्जानौ तस्थतुस्तावुभौ सुखम् ।। ७७
एकदा स च काकस्तं मित्त्रं मूषकमब्रवीत् ।
इतोऽविदूरे मित्त्रास्ति वनमध्यगता नदी ।। ७८
तस्यां मन्थरको नाम कूर्मश्चास्ति सुहृन्मम ।
तदर्थं यामि तत्स्थानं सुप्रापामिषभोजनम् ।। ७९
कृच्छ्रात्प्राप्य इहाहारो नित्यं व्याधभयं च मे ।
इत्युक्तवन्तं तं काकं मूषकोऽपि जगाद सः ।। ८०
सहैव तर्हि वत्स्यामो नय तत्रैव मामपि ।
ममाप्यस्तीह निर्वेदो वक्ष्ये तत्रैव तं च ते ।। ८१
इति वादिनमादाय चञ्च्वा तं स हिरण्यकम् ।
नभसा लघुपाती तद्ययौ वननदीतटम् ।। ८२
मिलित्वा सह कूर्मेण तत्र मन्थरकेण सः ।
कृतातिथ्येन मित्त्रेण स तस्थौ मूषकान्वितः ।। ८३
कथान्तरे च कूर्माय तस्मै स्वागमकारणम् ।
हिरण्यसख्यवृत्तान्तयुक्तं काकः शशंस सः ।। ८४
ततः स कूर्मस्तं कृत्वा मित्त्रं वायससंस्तुतम् ।
देशनिर्वासनिर्वेदहेतुं पप्रच्छ मूषकम् ।। ८९
ततो हिरण्यः स तयोरुभयोः काककूर्मयोः ।
शृण्वतोर्निजवृत्तान्तकथामेतामवर्णयत् ।। ८६
अहं महाबिले तत्र नगरासन्नवर्तिनि ।
वसन्राजकुलाद्धारमानीयास्थापयं निशि ।। ८७
दृश्यमानेन हारेण तेन जातौजसं च माम् ।
समर्थमन्नाहरणे मूषकाः पर्यवारयन् ।। ८८
अत्रान्तरे च तत्रासीत्कश्चिदस्मद्बिलान्तिके ।
परिव्राण्मठिकां कृत्वा नानाभिक्षान्नवृत्तिकः ।। ८९
स भुक्तशेषं भिक्षान्नं नक्तं स्थापयति स्म तत् ।
भिक्यभाण्डस्थमुल्लम्ब्य शङ्कौ प्रातर्जिघत्सया ।। ९०
सुप्तस्यात्र च तस्याहं बिलेनान्तः प्रविश्य तत् ।
दत्तोर्ध्वझम्पो निःशेषमनैषं प्रतियामिनि ।। ९१
कदाचित्तत्र तस्यागात्सुहृत्प्रव्राजकोऽपरः ।
भुक्तोत्तरं समं तेन कथां रात्रौ स चाकरोत् ।। ९२
तावन्नेतुं प्रवृत्तेऽन्नं मयि जर्जरकेण सः ।
प्रव्राडवादयद्दत्तकर्णस्तद्भाण्डकं मुहुः ।। ९३
कथमाच्छिद्य किमिदं करोषीति स तेन च ।
आगन्तुना परिव्राजा पृष्टः प्रव्राट् तमब्रवीत् ।। ९४
इह मे मूषकः शत्रुरुत्पन्नोऽथ सदैव यः ।
अपि दूरस्थमुत्प्लुत्य नयत्यन्नमितो मम ।। ९५
तं त्रासयामि चलयञ्जर्जरेणान्नभाजनम् ।
इत्युक्तवन्तं प्रव्राजं परिव्राट् सोऽपरोऽब्रवीत् ।। ९६
लोभो नामैष जन्तूनां दोषायात्र कथां शृणु ।
तीर्थान्यहं भ्रमन्प्रापमेकं नगरमेकदा ।। ९७
तत्र चैकस्य विप्रस्य निवासायाविशं गृहम् ।
स्थिते मयि स विप्रश्च वदति स्म स्वगेहिनीम् ।। ९८
कृसरं ब्राह्मणकृते पर्वण्यद्य पचेरिति ।
कुतस्ते निर्धनस्यैतदित्यवोचच्च सापि तम् ।। ९३
ततः स विप्रोऽवादीत्तां प्रिये कार्येऽपि संचये ।
नातिसंचयधीः कार्या शृणु चात्र कथामिमाम् ।। १००
वने क्वापि कृताखेटो व्याधो यन्त्रितसायकः ।
प्रादाय मांसं धनुषि प्राधावत्सूकरं प्रति ।। १०१
तेनैव काण्डविद्धेन निहतः पोत्रविक्षतः ।
स व्यपद्यत तच्चात्र दूरादैक्षत जम्बुकः ।। १०२
स चागत्य क्षुधार्तोऽपि चिकीर्षुः संचयाय तत् ।
क्रोडव्याधामिषात्किंचिन्न चखादातिभूयसः ।। १०३
भोक्तुं प्रववृते तत्तु गत्वा धनुषि यत्स्थितम् ।
तत्क्षणं चोच्चलद्यन्त्रशरविद्धो ममार सः ।। १०४
तन्नातिसंचयः कार्य इति तेन द्विजेन सा ।
भार्योक्ता प्रतिपद्यैतत्तिलान्प्राक्षिपदातपे ।। १०५
प्रविष्टायां गृहं तस्यां प्राश्य श्वा तानदूषयत् ।
ततो न कृसरानेतान्कश्चिन्मूल्यादिनाग्रहीत् ।। १०६
तदेवं नोपभोगाय लोभः क्लेशाय केवलम् ।
इत्युक्त्वा पुनराह स्म प्रव्राडागन्तुकोऽथ सः ।। १०७
खनित्रमस्ति चेत्तन्मे दीयतां यावदद्य वः ।
युक्त्या निवारयाम्येतं मूषकोत्थमुपद्रवम् ।। १०८
तच्छ्रुत्वा तन्निवासी स प्रव्राट् तस्मै खनित्रकम् ।
ददावहं च च्छन्नस्थस्तद्दृष्ट्वा प्राविशं बिलम् ।। १०९
ततस्तेन खनित्रेण प्रव्राडागन्तुकोऽथ सः ।
मत्संचारबिलं वीक्ष्य प्रारेभे खनितुं शठः ।। ११०
क्रमाच्च तावदखनत्पलायनपरे मयि ।
यावत्तं प्राप तत्रस्थं हारं मे चान्यसंचयम् ।। १११
तेजसानेन तस्याभूदाखोस्तत्तादृशं बलम् ।
इत्याह स्थानिनं तं च प्रव्राजं मयि शृण्वति ।। ११२
नीत्वा च तन्मे सर्वस्वं हारं मूर्ध्नि निधाय च ।
आगन्तुस्थायिनौ हृष्टौ प्रव्राजौ स्वपतः स्म तौ ।। ११३
प्रसुप्तयोस्तयोस्तं च हर्तुं मां पुनरागतम् ।
प्रबुध्याताडयद्यष्ट्या प्रव्राट् स्थायी स मूर्धनि ।। ११४
तेनाहं व्रणितो दैवान्न मृतो बिलमाविशम् ।
भूयश्च शक्तिर्नाभून्मे तदन्नाहरणप्लवे ।। ११५
अर्थो हि यौवनं पुंसां तदभावश्च वार्धकम् ।
तेनास्योजो बलं रूपमुत्साहश्चापि हीयते ।। ११६
अथात्ममात्रभरणे यत्नवन्तमवेक्ष्य माम् ।
परित्यज्य गतः सर्वः स मूषकपरिच्छदः ।। ११७
अवृत्तिके प्रभुं भृत्या अपुण्यं भ्रमरास्तरुम् ।
अजलं च सरो हंसा मुञ्चन्त्यपि चिरोषितम् ।। ११८
इत्थं तत्र चिरोद्विग्नः सुहृदं लघुपातिनम् ।
प्राप्यैतं कच्छपश्रेष्ठ त्वत्पार्श्वमहमागतः ।। ११९
एवं हिरण्यकेनोक्ते कूर्मो मन्थरकोऽभ्यधात् ।
स्वमेव स्थानमेतत्ते तन्मा मित्त्राधृतिं कृथाः ।। १२०
गुणिनो न विदेशोऽस्ति न संतुष्टस्य चासुखम् ।
धीरस्य च विपन्नास्ति नासाध्यं व्यवसायिनः ।। १२१
इति तस्मिन्वदत्येव कूर्मे चित्राङ्गसंज्ञकः ।
दूरतो व्याधवित्रस्तो मृगस्तद्वनमाययौ ।। १२२
तं दृष्ट्वा तस्य दृष्ट्वा च पश्चाद्व्याधमनागतम् ।
आश्वासितेन तेनापि सख्यं कूर्मादयो व्यधुः ।। १२३
न्यवसंस्ते ततस्तत्र काककूर्ममृगाखवः ।
परस्परोपचारेण सुखिताः सुहृदः समम् ।। १२४
एकदा क्वापि चित्राङ्गं चिरायातं तमीक्षितुम् ।
आरुह्य तरुमैक्षिष्ट लघुपाती स तद्वनम् ।। १२५
ददर्श च नदीतीरे कीलपाशेन संयतम् ।
चित्राङ्गमवरुह्यैतदवदच्चाखुकूर्मयोः ।। १२६
ततः संमन्त्र्य चञ्च्वा तं गृहीत्वाखुं हिरण्यकम् ।
चित्राङ्गस्यान्तिकं तस्य लघुपाती निनाय सः ।। १२७
हिरण्यकश्च तं बन्धविधुरं मूषको मृगम् ।
क्षणादमुञ्चदाश्वास्य दशनच्छिन्नपाशकम् ।। १२८
तावन्मन्थरकोऽभ्येत्य नदीमध्येन कच्छपः ।
आरुरोह तटं तेषां निकटं स सुहृत्प्रियः ।। १२९
तत्क्षणं स कुतोऽप्येत्य लुब्धकः पाशदायकः ।
विद्रुतेषु मृगाद्येषु लब्ध्वा तं कूर्ममग्रहीत् ।। १३०
क्षिप्त्वा च जालकान्तस्तं यावन्नष्टमृगाकुलः ।
स याति तावद्दृष्ट्वैतद्दीर्घदृश्वाखुवाक्यतः ।। १३१
मृगो गत्वा ततो दूरे पतित्वासीन्मृतो यथा ।
काकस्तु मूर्ध्नि तस्यासीच्चक्षुषी पाटयन्निव ।। १३२
तद्दृष्ट्वा स गृहीतं तं व्याधो मत्वा मृगं मृतम् ।
गन्तुं प्रववृते नद्यास्तटे कूर्मं निधाय तम् ।। १३३
यातं दृष्ट्वा तमभ्येत्य मूषकस्तस्य जालिकाम् ।
कूर्मस्य सोऽच्छिनत्तेन मुक्तो नद्यां पपात सः ।। १३४
मृगोऽपि निकटीभूतं व्याधं वीक्ष्य विकच्छपम् ।
उत्थाय स पलाय्यागात्काकोऽप्यारूढवांस्तरुम् ।। १३५
एत्य व्याधोऽत्र कूर्मं तं बन्धच्छेदपलायितम् ।
अप्राप्योभयविभ्रष्टो दैवं शोचन्नगाद्गृहम् ।। १३६
ततो मिलन्ति स्मैकत्र हृष्टाः कूर्मादयोऽत्र ते ।
मृगस्तु प्रीतिमानेवं कूर्मादींस्तानुवाच सः ।। १३७
पुण्यवानस्मि यत्प्राप्ता भवन्तः सुहृदो मया ।
प्राणानुपेक्ष्य यैरेवं मृत्योरद्याहमुद्धृतः ।। १३८
एवं प्रशंसता तेन मृगेण सह तत्र ते ।
अन्योन्यप्रीतिसुखिताः काककूर्माखवोऽवसन् ।। १३९
प्रज्ञया साधयन्त्येव तिर्यञ्चोऽपि समीहितम् ।
प्राणैरपि न मुञ्चन्ति तेऽप्येवं मित्त्रमापदि ।। १४०
एवं च श्रेयसी मित्त्रेष्वासक्तिर्नाङ्गनासु ताम् ।
ईर्ष्याश्रयत्वाच्छंसन्ति तथा च श्रूयतां कथा ।। १४१
नगरे क्वापि कोऽप्यासीदीर्ष्यावान्पुरुषः प्रभो ।
बभूव तस्य भार्या च वल्लभा रूपशालिनी ।। १४२
अविश्वस्तो न तां जातु मुमोचैकाकिनीं च सः ।
तस्या हि शीलविभ्रंशं चित्रस्थेभ्योऽप्यशङ्कत ।। १४३
केनाप्यवश्यकार्येण कदाचित्स पुमानथ ।
सहैवादाय तां भार्यां प्रतस्थे विषयान्तरम् ।। १४४
मार्गे सभिल्लामटवीमग्रे दृष्ट्वा स तद्भयात् ।
स्थापयित्वा गृहे ग्राम्यवृद्धविप्रस्य तां ययौ ।। १४५
तत्र स्थिता च सा दृष्ट्वा भिल्लांस्तेनागतान्पथा ।
एकेन यूना भिल्लेन सह धृष्टा ययौ ततः ।। १४६
तेन युक्ता च तत्पल्लीं यथाकामं चचार सा ।
उत्क्रान्तेर्ष्यालुपतिका भग्नसेतुरिवापगा ।। १४७
तावत्स तत्पतिः कृत्वा कार्यमागत्य तं द्विजम् ।
ग्राम्यं ययाचे तां भार्यां सोऽपि विप्रो जगाद तम् ।। १४८
न जानेऽहं क्व याता सा जानाम्येतावदेव तु ।
भिल्ला इहागता आसंस्तैः सा नीता भविष्यति ।। १४९
सा पल्ली निकटे चेह तत्तत्र व्रज सत्वरम् ।
ततः प्राप्स्यसि तां भार्यामन्यथा मा मतिं कृथाः ।। १५०
इत्युक्तस्तेन स रुदन्निन्दन्बुद्धिविपर्ययम् ।
जगाम भिल्लपल्लीं तां भार्यां तत्र ददर्श च ।। १५१
सापि दृष्ट्वा तमभ्येत्य पापा भीता तदाब्रवीत् ।
न मे दोषोऽहमानीता भिल्लेनेह बलादिति ।। १५२
आयाहि तत्र गच्छावो यावत्कश्चिन्न पश्यति ।
इति ब्रुवाणं रागान्धं तमुवाच पतिं च सा ।। १५३
तस्यागमनवेलेयं भिल्लस्याखेटगामिनः ।
आगतश्चानुधाव्यैव हन्यात्त्वां मां च स ध्रुवम् ।। १५४
तत्प्रविश्य गुहामेतां प्रच्छन्नस्तिष्ठ संप्रति ।
रात्रौ च सुप्तं हत्वा तं यास्यावो निर्भयावितः ।। १५५
एवं तयोक्तः शठया प्रविश्यासीद्गुहां स ताम् ।
कोऽवकाशो विवेकस्य हृदि कामान्धचेतसः ।। १५६
साथ कुस्त्री गृहान्तःस्थमानीतं व्यसनेन तम् ।
भिल्लायादर्शयत्तस्मा आगताय दिनात्यये ।। १५७
स च निष्कृष्य तं भिल्लः क्रूरकर्मा पराक्रमी ।
प्रातर्देव्युपहारार्थं बबन्ध सुदृढं तरौ ।। १५८
भुक्त्वा च पश्यतस्तस्य रात्रौ तद्भार्यया सह ।
स समासेव्य सुरतं सुखं सुष्वाप तद्युतः ।। १५९
तं दृष्ट्वा सुप्तमीर्ष्यालुः स पुमांस्तरुसंयतः ।
चण्डीं स्तुतिभिरभ्यर्च्य ययौ शरणमार्तितः ।। १६०
साविर्भूय वरं तस्मै तं ददौ येन तस्य सः ।
तत्खड्गेनैव भिल्लस्य स्रस्तबन्धोऽच्छिनच्छिरः ।। १६१
एहीदानीं हतः पापो मयायमिति सोऽथ ताम् ।
प्रबोध्य भार्यां वक्ति स्म साप्युत्तस्थौ सुदुःखिता ।। १६२
गृहीत्वा तस्य च शिरो भिल्लस्यालक्षितं निशि ।
ततः प्रतस्थे कुस्त्री सा पत्या तेन सहैव च ।। १६३
प्रातश्च नगरं प्राप्य दर्शयन्ती शिरोऽत्र तत् ।
भर्ता हतो मेऽनेनेति चक्रन्दाक्रम्य तं पतिम् ।। १६४
ततः स नीतस्तद्युक्तो राजाग्रे पुररक्षिभिः ।
पृष्टस्तत्र यथावृत्तमीर्ष्यालुस्तदवर्णयत् ।। १५५५
राजाथ तत्त्वमन्विष्य च्छेदयामास कुस्त्रियः ।
तस्याः कर्णौ च नासां च तत्पतिं च मुमोच तम् ।। १६६
स मुक्तः स्वगृहं प्रायात्कुस्त्रीस्नेहग्रहोज्झितः ।
एवं हि कुरुते देव योषिदीर्ष्यानियन्त्रिता ।। १६७
शिक्षयत्यन्यपुरुषासङ्गमीर्ष्यैव हि स्त्रियः ।
तदीर्ष्यामप्रकाश्यैव रक्ष्या नारी सुबुद्धिना ।। १६८
रहस्यं च न वक्तव्यं वनितासु यथा तथा ।
पुरुषेणेच्छता क्षेममत्र च श्रूयतां कथा ।। १६३
नागः कश्चित्पलाय्यासीत्कुत्रचिद्गणिकागृहे ।
मानुषं रूपमास्थाय वैनतेयभयाद्भुवि ।। १७०
गणिकाप्यग्रहीद्भाटिं सा हस्तिशतपञ्चकम् ।
स्वप्रभावाच्च तत्तस्य स नागः प्रत्यहं ददौ ।। १७१
कुतोऽन्वहमियन्तस्ते हस्तिनो ब्रूहि को भवान् ।
इति निर्बन्धतः साथ तं पप्रच्छ विलासिनी ।। १७२
मा वोचः कस्यचित्तार्क्ष्यभयादेवमिह स्थितः ।
नागोऽहमिति वक्ति स्म सोऽपि तां मारमोहितः ।। १७३
सा तद्रहसि कुट्टन्यै शशंस गणिका ततः ।
अथ तार्क्ष्यो जगच्चिन्वन्नत्रागात्पुरुषाकृतिः ।। १७४
उपेत्य कुट्टनीं तां च जगाद त्वत्सुतागृहे ।
अहमद्य वसाम्यार्ये भाटिर्मे गृह्यतामिति ।। १७५
इह नागः स्थितो नित्यमिभपञ्चशतीं ददत् ।
तत्किमेकाहभाट्येति कुट्टन्यपि जगाद तम् ।। १७६
ततः स गरुडो नागं तत्र स्थितमवेत्य तम् ।
विवेशातिथिरूपेण तद्वारवनितागृहम् ।। १७७
तत्र प्रासादपृष्ठस्थं नागं तमवलोक्य सः ।
प्रकाश्यात्मानमुत्प्लुत्य जघान च जघास च ।। १७८
अतो न कथयेत्प्राज्ञो रहस्यं स्त्रीष्वनर्गलम् ।
इत्युक्त्वा गोमुखो मुग्धकथां पुनरवर्णयत् ।। १७९
ताम्रकुम्भोपमशिराः कोऽप्यासीत्खलतिः पुमान् ।
स च मूर्खोऽर्थवांल्लोके लज्जते स्म कचैर्विना ।। १८०
अथ धूर्तस्तमागत्य कोऽप्युवाचोपजीविकः ।
एकोऽस्ति वैद्यो यो वेत्ति केशोत्पादनमौषधम् ।। १८१
एतच्छ्रुत्वा तमाह स्म तमानयसि चेन्मम ।
ततोऽहं तव दास्यामि धनं वैद्यस्य तस्य च ।। १८२
एवमुक्तवतस्तस्य धनं भुक्त्वाचिरेण सः ।
मुग्धस्यानीतवानेकं धूर्तो धूर्तचिकित्सकम् ।। १८३
उपजीव्य चिरं सोऽपि खल्वाटं तं भिषक्छिरः ।
अपास्य वेष्टनं युक्त्वा मुग्धायास्मायदर्शयत् ।। १८४
तद्दृष्ट्वाप्यविमर्शः सन्वैद्यं केशार्थमौषधम् ।
तं ययाचे स जडधीस्ततो वैद्योऽब्रवीत्स तम् ।। १८५
खल्वाटः स्वयमन्यस्य जनयेयं कथं कचान् ।
इति ते मूर्ख निर्लोम दर्शितं स्वशिरो मया ।। १८६
तथापि त्वं न वेत्स्येव धिगित्युक्त्वा ययौ भिषक् ।
एवं देव सदा धूर्ताः क्रीडन्ति जडबुद्धिभिः ।। १८७
एवं श्रुतः केशमुग्धस्तैलमुग्धो निशम्यताम् ।
मुग्धोऽभूत्पुरुषः कश्चिद्भृत्यः शिष्टस्य कस्यचित् ।। १०८
स तेन स्वामिना तैलमानेतुं वणिजोऽन्तिकम् ।
प्रेषितो जातु तत्तस्मात्पात्रे तैलमुपाददे ।। १८९
तैलपात्रं गृहीत्वा तदागच्छंस्तत्र केनचित् ।
ऊचे मित्रेण रक्षेदं तैलपात्रं स्रवत्यधः ।। १९०
तच्छ्रुत्वा वीक्षितुमधः पात्रं तत्पर्यवर्तयत् ।
स मूढस्तेन तत्सर्वं तैलं तस्यापतद्भुवि ।। १९१
तद्बुद्ध्वा लोकहास्योऽसौ निरस्तः स्वामिना गृहात् ।
तस्मात्स्वबुद्धिर्मुग्धस्य वरं न त्वनुशासनम् ।। १९२
तैलमुग्धः श्रुतस्तावदस्थिमुग्धो निशम्यताम् ।
अभून्मूर्खः पुमान्कश्चिद्भार्याभूत्तस्य चासती ।। १९३
सा तस्मिन्नेकदा पत्यौ कार्याद्देशान्तरं गते ।
दत्तकर्तव्यशिक्षां स्वामाप्तां कर्मकरीं गृहे ।। १९४
अनन्यदासीं संस्थाप्य निर्गत्यैकान्ततस्ततः ।
ययावुपपतेर्गेहं निरर्गलसुखेच्छया ।। १९५
अथागतं तत्पतिं सा स्थितशिक्षाश्रुगद्गदम् ।
कर्मकर्यवदद्भार्या मृता दग्धा च सा तव ।। १९६
इत्युक्त्वा सा श्मशानं च नीत्वा तस्मायदर्शयत् ।
अस्थीन्यन्यचितास्थानि तान्यादाय रुदंश्च सः ।। १९७
कृतोदकोऽथ तीर्थेषु प्रक्षिप्यास्थीनि तानि च ।
प्रावर्तत स भार्यायास्तस्याः श्राद्धविधौ जडः ।। १९८
सद्विप्र इत्युपानीतं कर्मकर्या तयैव च ।
तमेव भार्योपपतिं श्राद्धविप्रं चकार सः ।। १९९
तेनोपपतिना सार्धं तद्भार्याभ्येत्य तत्र सा ।
उदारवेषा भुङ्क्ते स्म मृष्टान्नं मासि मासि तत् ।। २००
सतीधर्मप्रभावेण भार्या ते परलोकतः ।
पश्यागत्य स्वयं भुङ्क्ते ब्राह्मणेन समं प्रभो ।। २०१
इति कर्मकरी सा तमवोचत्तत्पतिं यथा ।
तथैव प्रतिपेदे तत्सर्वं मूर्खशिरोमणिः ।। २०२
वञ्चयन्ते हेलयैवैवं कुस्त्रीभिः सरलाशयाः ।
श्रुतोऽस्थिमुग्धश्चण्डालकन्यका श्रूयतां त्वया ।। २०३
अभूद्रूपवती कापि मुग्धा चण्डालकन्यका ।
सार्वभौमवरप्राप्तौ संकल्पं हृदि साकरोत् ।। २०४
सा जातु दृष्ट्वा राजानं नगरभ्रमनिर्गतम् ।
सर्वोत्तमं भर्तृबुद्धेरनुयातुं प्रचक्रमे ।। २०५
तावदागात्पथा तेन मुनिस्तस्य प्रणम्य सः ।
पादौ गजावरूढः सन्राजा स्वभवनं ययौ ।। २०६
तद्दृष्ट्वा राजतोऽप्येनं विचिन्त्य मुनिमुत्तमम् ।
चण्डालकन्या राजानं त्यक्त्वा सा मुनिमन्वगात् ।। २०७
मुनिः सोऽपि व्रजन्दृष्ट्वा शून्यमग्रे शिवालयम् ।
न्यस्तजानुः क्षितौ तत्र शिवं नत्वा ययौ ततः ।। २०८
तद्वीक्ष्य सान्त्यजा मत्वा मुनेरप्युत्तमं शिवम् ।
भर्तृबुद्ध्या मुनिं त्यक्त्वा देवं तत्रैव शिश्रिये ।। २०९
क्षणाच्चात्र प्रविश्य श्वा देवस्यारुह्य पीठिकाम् ।
जङ्घामुत्क्षिप्य जातेर्यत्सदृशं तस्य तद्व्यधात् ।। २१०
तद्विलोक्यान्त्यजा मत्वा देवाच्छ्वानं तमुत्तमम् ।
यान्तं तमेवान्वगात्सा त्यक्त्वा देवं पतीच्छया ।। २११
श्वा चागत्यैव चण्डालगृहं परिचितस्य सः ।
चण्डालयूनः प्रणयाल्लुलोठैकस्य पादयोः ।। २१२
तदालोक्योत्तमं मत्वा शुनश्चण्डालपुत्रकम् ।
स्वजातितुष्टा वव्रे सा तमेव पतिमन्त्यजा ।। २१३
एवं कृतपदा दूरे पतन्ति स्वपदे जडाः ।
एवं च मूर्खं राजानं संक्षेपादपरं शृणु ।। २१४
मूर्खः कश्चिदभूद्राजा कृपणः कोषवानपि ।
एकदा जगदुश्चैवं मन्त्रिणस्तं हितैषिणः ।। २१५
दानं हरति देवेह दुर्गतिं पारलौकिकीम् ।
तद्देहि दानमायूंषि भङ्गुराणि धनानि च ।। २१६
तच्छ्रुत्वा स नृपोऽवादीद्दानं दास्याम्यह तदा ।
दुर्गतिं प्राप्तमात्मानं मृतो द्रक्ष्यामि चेदिति ।। २१७
ततश्चान्तर्हसन्तस्ते तूष्णीमासत मन्त्रिणः ।
एवं नोज्झति मूढोऽर्थान्यावदर्थैः स नोज्झितः ।। २१०
राजभौतः श्रुतो देव मध्ये मित्रद्वयं शृणु ।
बभूव चन्द्रापीडाख्यः कान्यकुब्जे महीपतिः ।। २१९
तस्याभवच्च धवलमुखाख्यः कोऽपि सेवकः ।
बहिर्भुक्त्वा च पीत्वा च सदैव प्राविशद्गृहम् ।। २२०
भुक्तपीतः कुतो नित्यमायासीति च भार्यया ।
पृष्टः स जातु धवलमुखस्तामेवमभ्यधात् ।। २२१
सुहृत्पार्श्वादहं शश्वद्भुक्त्वा पीत्वा च सुन्दरि ।
सदैवायामि येनास्ति लोके मित्रद्वयं मम ।। २२२
कल्याणवर्मनामैको भोजनाद्युपकारकृत् ।
द्वितीयो वीरबाहुश्च प्राणैरप्युपकारकः ।। २२३
एवं श्रुत्वैव धवलमुखोऽसौ भार्यया तया ।
ऊचे मित्रद्वयं तन्मे भवता दर्श्यतामिति ।। २२४
ततो ययौ स तद्युक्तस्तस्य कल्याणवर्मणः ।
गृहं सोऽपि महार्हैस्तमुपचारैरुपाचरत् ।। २२५
अन्येद्युः स ययौ वीरबाहोर्भार्यायुतोऽन्तिकम् ।
स च द्यूतस्थितः कृत्वा स्वागतं तं विसृष्टवान् ।। २२६
ततोऽब्रवीत्सा धवलमुखं भार्या सकौतुका ।
कल्याणवर्मा महतीं सत्क्रियामकरोत्तव ।। २२७
कृतं स्वागतमात्रं तु भवतो वीरबाहुना ।
तदार्यपुत्र तं मित्त्रं मन्यसेऽभ्यधिकं कथम् ।। २२८
तच्छ्रुत्वा सोऽब्रवीद्गच्छ मिथ्या तौ ब्रूह्युभौ क्रमात् ।
राजा नः कुपितोऽकस्मात्ततो ज्ञास्यस्यथ स्वयम्।। २२९
इत्युक्ता तेन गत्वैव सा तथेति तदैव तत् ।
कल्याणवर्मणोऽवोचत्स श्रुत्वैव जगाद ताम् ।। २३०
भवत्यहं वणिक्पुत्रो ब्रूहि राज्ञः करोमि किम् ।
इत्युक्ता तेन सा प्रायाद्वीरबाहोरथान्तिकम् ।। २३१
तस्मै तथैव साशंसद्राजकोपं स्वभर्तरि ।
स श्रुत्वैवाययौ धावन्गृहीत्वा खड्गचर्मणी ।। २३२
मन्त्रिभिर्वारितः कोपाद्राजासौ तद्व्रजेति तम् ।
वीरबाहुं स धवलमुखोऽथ प्राहिणोद्गृहम् ।। २३३
एवं तदन्तरं तन्वि मित्त्रयोरेतयोर्मम ।
इति भार्याथ धवलमुखेनोक्ता तुतोष सा ।। २३४
इत्यन्यदुपचारेण मित्त्रमन्यत्तु सत्यतः ।
तुल्येऽपि स्निग्धतायोगे तैलं तैलं घृतं घृतम् ।। २३५
इत्याख्याय कथामेतां मन्त्री मुग्धकथाः क्रमात् ।
नरवाहनदत्ताय गोमुखोऽकथयत्पुनः ।। २३६
कश्चिन्मुग्धोऽध्वगस्तीर्त्वा कृच्छ्रात्तृष्णातुरोऽटवीम् ।
नदीं प्राप्यापि न पपौ वीक्षांचक्रे परं जलम् ।। २३७
तृषितोऽपि पिबस्यम्भः किं नेत्युक्तोऽत्र केनचित् ।
इयत्कथं पिबामीति मन्दबुद्धिरुवाच तम् ।। २३९
किं दण्डयति राजा त्वां सर्वं पीतं न चेत्त्वया ।
इति तेनोपहसितोऽप्यम्बुमुग्धः स नापिबत् ।। २३९
एवं न शक्नुवन्तीह यद्यत्कर्तुमशेषतः ।
यथाशक्ति न तस्यांशमपि कुर्वन्त्यबुद्धयः ।। २४०
जलभीतः श्रुतो देव श्रूयतां पुत्रघात्ययम् ।
बहुपुत्रो दरिद्रश्च मूर्खः कश्चिदभूत्पुमान् ।। २४१
स एकस्मिन्मृते पुत्रे द्वितीयमवधीत्स्वयम् ।
कथं बालोऽयमेकाकी पथि दूरे व्रजेदिति ।। २४२
ततः स निन्द्यो हास्यश्च देशान्निर्वासितो जनैः ।
एवं पशुश्च मूर्खश्च निर्विवेकमती समौ ।। २४३
श्रुतस्त्वया पुत्रघाती भ्रातृभौतमिमं शृणु ।
जनमध्ये कथाः कुर्वन्कोऽप्यासीत्क्वापि मुग्धधीः ।। २४४
स भव्यं पुरुषं दूरादीदृष्ट्वा मूर्खोऽब्रवीदिदम् ।
एष मे भवति भ्राता रिक्थमस्य हराम्यतः ।। २४५
अहं तु कश्चिन्नैतस्य तेन नैतदृणं मम ।
इत्युक्तवान्स मूढोऽत्र पाषाणानप्यहासयत् ।। २४६
एव मूढस्य मूढत्वं स्वार्थान्धस्यातिचित्रता ।
भ्रातृभौतः श्रुतो देव ब्रह्मचारिसुतं शृणु ।। २४७
कश्चित्पितृगुणाख्यानप्रवृत्तसखिमध्यगः ।
मुग्धः स्वपितुरुत्कर्षं वर्णयन्नेवमभ्यधात् ।। २४८
आबाल्याद्ब्रह्मचारी मे पिता नान्योऽस्ति तत्समः ।
तच्छ्रुत्वा त्वं कुतो जात इति तं सुहृदोऽबुवन् ।। २४९
मानसोऽहं सुतस्तस्येत्येवं पुनरपि ब्रुवन् ।
विशेषतो विहसितः स तैर्जडशिरोमणिः ।। २५०
अत्यारूढं वदन्त्येवमसंबद्धं जडाशयाः ।
ब्रह्मचारिसुतं श्रुत्वा श्रूयतां गणकोऽप्ययम् ।। २५१
वभूव नाम गणकः कश्चिद्विज्ञानवर्जितः ।
स भार्यापुत्रसहितः स्वदेशावृत्त्यभावतः ।। २५२
गत्वा देशान्तरं चैव मिथ्याविज्ञानमात्मनः ।
कृतकप्रत्ययेनार्थपूजां प्राप्तमदर्शयत् ।। २५३
परिष्वज्य सुतं बालं स तं सर्वजनाग्रतः ।
रुरोद पृष्टश्च जनैरेवं पापो जगाद सः ।। २५४
भूतं भव्यं भविष्यच्च जानेऽहं तदयं शिशुः ।
विपत्स्यते मे दिवसे सप्तमे तेन रोदिमि ।। २५५
इत्युक्त्वा तत्र विस्माप्य लोकं प्राप्तेऽह्नि सप्तमे ।
प्रत्यूष एव सुप्तं च स व्यापादितवान्सुतम् ।। २५६
दृष्ट्वाथ तं मृतं बालं संजातप्रत्ययैर्जनैः ।
पूजितो धनमासाद्य स्वदेशं स्वैरमाययौ ।। २५७
इत्यर्थलोभान्मिथ्यैव विज्ञानख्यापनेच्छवः ।
मूर्खाः पुत्रमपि घ्नन्ति न रज्येत्तेषु बुद्धिमान् ।। २५८
अयं च श्रूयतां मूर्खः क्रोधनः पुरुषः प्रभो ।
बहिः स्थितस्य कस्यापि पुंसः कुत्रापि शृण्वतः ।। २५९
अभ्यन्तरे गुणान्कश्चिच्छशंस स्वजनाग्रतः ।
तदा चैकोऽब्रवीत्तत्र सत्यं स गुणवान्सखे ।। २६०
किं तु द्वौ तस्य दोषौ स्तः साहसी क्रोधनश्च यत् ।
इतिवादिनमेवैतं बहिर्वर्ती निशम्य सः ।। २६१
पुमान्प्रविश्य सहसा वाससावेष्टयद्गले ।
रे जाल्म साहसं किं मे क्रोधः कश्च मया कृतः ।। २६२
इत्युवाच च साक्षेपं पुमान्क्रोधाग्निना ज्वलन् ।
ततो हसन्तस्तत्रान्ये तमूचुः किं ब्रवीत्यदः ।। २६३
प्रत्यक्षदर्शितक्रोधसाहसोऽपि भवानिति ।
एवं स्वदोषः प्रकटोऽप्यज्ञैर्देव न बुध्यते ।। २६४
इदानीं श्रूयतां मुग्धः कन्यावर्धयिता नृपः ।
राजाभूत्कोऽपि कन्यैका सुरूपाजनि तस्य च ।। २६५
स वर्धयितुकामस्तामतिस्नेहेन सत्वरम् ।
वैद्यानानीय नृपतिः प्रीतिपूर्वमभाषत ।। २६६
सदौषधप्रयोगं तं कंचित्कुरुत येन मे ।
सुतैषा वर्धते शीघ्रं सद्भर्त्रे च प्रदीयते ।। २६७
तच्छ्रुत्वा तेऽब्रुवन्वैद्या उपजीवयितुं जडम् ।
अस्त्यौषधमितो दूरात्तत्तु देशादवाप्यते ।। २६८
आनयामश्च यावत्तत्तावदेव सुता तव ।
अदृश्या स्थापनीयैषा विधानं तत्र हीदृशम् ।। २६९
इत्युक्त्वा स्थापयामासुश्छन्नां ते तां नृपात्मजाम् ।
संवत्सरानत्र बहूनौषधप्राप्तिशंसिनः ।। २७०
यौवनस्थां च तां प्राप्तामौषधेन प्रवर्धिताम् ।
ब्रुवाणा दर्शयामासुः सुतां तस्मै महीभृते ।। २७१
सोऽपि तान्पूरयामास वैद्यांस्तुष्टो धनोच्चयैः ।
इति व्याजाज्जडधियो धूर्तैर्भुज्यन्त ईश्वराः ।। २७२
अयं चाकर्ण्यतामर्धपणोपार्जितपण्डितः ।
अभून्नगरवास्येकः पुमान्प्रज्ञाभिमानवान् ।। २७३
ग्रामवासी च तस्यैकः पुमान्संवत्सरावधि ।
भृतको वृत्त्यसंतोषादापृच्छ्य स्वगृहं ययौ ।। २७४
गते तस्मिंश्च पप्रच्छ भार्या तन्वि गतः स ना ।
त्वत्तः किंचिद्गृहीत्वेति साप्यर्धपणमभ्यधात् ।। २७५
ततो दशपणान्कृत्वा पाथेयं स नदीतटे ।
गत्वा स्वभृतकात्तस्मात्तमर्धपणमानयत् ।। २७६
तच्चार्थकौशलं शंसन्स ययौ लोकहास्यताम् ।
एवं बहु क्षपयति स्वल्पस्यार्थे धनान्धधीः ।। २७७
अथेदानीमभिज्ञानकर्ता च श्रूयतां प्रभो ।
कस्यचिद्यानपात्रेण मूर्खस्य व्रजतोऽम्बुधौ ।। २७८
राजतं भाजनं हस्तादपतत्तज्जलान्तरे ।
स तत्र मूर्खोऽभिज्ञानमावर्तादिकमग्रहीत् ।। २७९
आगच्छन्नुद्धरिष्यामि तदितोऽब्धिजलादिति ।
पारं प्राप्याम्बुधेस्तीर्णो दृष्ट्वावर्तादि वारिणि ।। २८०
ममज्ज भाजनं प्राप्तुमभिज्ञानधिया मुहुः ।
पृष्टश्चोक्ताशयः सोऽन्यैरुपाहस्यत धिक्कृतः ।। २८१
एवं च शणुतेदानींप्रतिमांसप्रदं नृपम् ।
मुग्धः कोऽपि नृपोऽपश्यत्प्रासादाद्द्वावथो नरौ ।। २८१
……………………………… ।
………………… ….. ।। २८३
तयोरेकेन च हृतं मांसं दृष्ट्वा महानसे ।
पञ्च मांसपलान्यङ्गात्तस्य हर्तुर्व्यकर्तयत् ।। २८४
उत्कृत्तमांसं क्रन्दन्तं दृष्ट्वा तं पतितं भुवि ।
जातानुकम्पो राजासौ प्रतीहारं समादिशत् ।। २८५
छिन्ने पञ्चपली मांसे नास्य शाम्यति सा व्यथा ।
तदतोऽप्यधिकं मांसममुष्मै दीयतामिति ।। २८६
किं जीवति शिरश्छिन्नो दत्तैरुत शिरःशतैः ।
दास्यामि देवेत्युक्त्वा स क्षत्ता गत्वाहसद्बहिः ।। २८७
तं समाश्वास्य वैद्येभ्यः कृत्तमांसं समर्पयत् ।
एवं मूढप्रभुर्वेत्ति निग्रहं नाप्यनुग्रहम् ।। २८८
इयं चाकर्ण्यतां मन्दा स्त्री पुत्रान्तरकाङ्क्षिणी ।
एकपुत्रा स्त्रियं कांचिदन्यपुत्राभिकाङ्क्षया ।। २८९
पृच्छन्तीमब्रवीत्काचित्पाखण्डा क्षुद्रतापसी ।
योऽयं पुत्रोऽस्ति ते बालस्तं हत्वा देवताबलिः ।। २९०
क्रियते चेत्ततोऽन्यस्ते निश्चितं जायते सुतः ।
एवं तयोक्ता यावत्सा तत्तथाकर्तुमिच्छति ।। २९१
तावद्बुद्ध्वा हितान्या स्त्री वृद्धा तामवदद्रहः ।
हंसि पापे सुतं जातमजातं प्राप्तुमिच्छसि ।। २९२
यदि सोऽपि न जातस्ते ततस्त्वं किं करिष्यसि ।
इत्यवार्यत सा पापादार्यया वृद्धया तया ।। २९३
एवं पतन्त्यकार्येषु शाकिनीसंगताः स्त्रियः ।
वृद्धोपदेशेन तु ता रक्ष्यन्ते कृतयन्त्रणाः ।। २९४
अयमामलकानेता देवेदानीं निशम्यताम् ।
कस्याप्यभूद्गृहस्थस्य भृत्यः कश्चन मुग्धधीः ।। २९५
समादिशद्गृहस्थस्तं भृत्यमामलकप्रियः ।
गच्छारामात्सुमधुराण्यानयामलकानि मे ।। २९६
एकैकं दशनच्छेदेनास्वाद्यानीतवाञ्जडः ।
आस्वाद्य मधुराण्येतान्यानीतानीक्षतां प्रभुः ।। २९७
सोऽब्रवीत्सोऽपि तान्यर्धोच्छिष्टान्यालोक्य कुत्सया ।
जहौ गृहपतिस्तेन भृत्येनाबुद्धिना समम् ।। २९८
निष्प्रज्ञो नाशयत्येव प्रभोरर्थमथात्मनः ।
अन्तरा चात्र शृणुत भ्रातृद्वयकथामिमाम् ।। २९९
ब्राह्मणौ भ्रातरावास्तां पुरे पाटलिपुत्रके ।
यज्ञसोम इति ज्येष्ठः कीर्तिसोमोऽस्य चानुजः ।। ३००
पित्र्यं चाभूद्धनं भूरि तयोर्ब्राह्मणपुत्रयोः ।
कीर्तिसोमो निजं भागं व्यवहारादवर्धयत् ।। ३०१
यज्ञसोमस्तु भुञ्जानो ददच्चाप्यनयत्क्षयम् ।
ततः स निर्धनीभूतो निजां भार्यामभाषत ।। ३०२
प्रिये धनाढ्यो भूत्वाहमिदानीं निर्धनः कथम् ।
वसामि मध्ये बन्धूनां तद्विदेशं श्रयावहे ।। ३०३
पाथेयेन विना कुत्र याव इत्युदिते तया ।
निर्बन्धं स यदा चक्रे तदा भार्या तमाह सा ।। ३०४
अवश्यं यदि गन्तव्यं तद्गत्वा कीर्तिसोमतः ।
मृगयस्व धनं किंचित्पाथेयमनुजादिति ।। ३०५
ततो गत्वानुजं यावत्पाथेयं तं स मार्गति ।
तावत्तदनुजः सोऽत्र जगदे भार्यया स्वया ।। ३०६
क्षपितस्वधनायास्मै वयं दद्मः कुतः कियत् ।
य एव हि दरिद्रः स्यात्स एवास्मान्भजिष्यति ।। ३०७
श्रुत्वैतत्कीर्तिसोमोऽसौ भ्रातृस्नेहान्वितोऽपि सन् ।
नैच्छद्दातुं किमप्यस्मै कष्टा कुस्त्रीषु वश्यता ।। ३०८
यज्ञसोमस्ततस्तूष्णीं गत्वा पत्न्यै निवेद्य तत् ।
तया सह प्रस्थितवान्दैवैकशरणस्ततः ।। ३०९
गच्छन्प्राप्तोऽटवीं दैवान्निगीर्णोऽजगरेण सः ।
तद्भार्या च तदालोक्य चक्रन्द पतिता भुवि ।। ३१०
किमाक्रन्दसि भद्रे त्वमिति मानुषभाषया ।
सा तेनाजगरेणोक्ता ब्राह्मणी निजगाद तम् ।। ३११
न क्रन्दामि कथं यस्मान्यहासत्त्व मम त्वया ।
दुःखिताया विदेशेऽ हा भिक्षाभाजनं हृतम् ।। ३१२
तच्छ्रुत्वाजगरो वक्त्रादुद्गीर्यास्यै ददौ महत् ।
स्वर्णपात्रं गृहाणेदं भिक्षाभाण्डमिति ब्रुवन् ।। ३१३
को महाभाग भिक्षां मे दास्यत्यस्मिन्स्त्रिया इति ।
उक्तस्तया सद्ब्राह्मण्या जगादाजगरश्च सः ।। ३१४
न दास्यत्यर्थितो योऽत्र भिक्षां ते तस्य तत्क्षणम् ।
शतधा यास्यति शिरः सत्यमेतद्वचो मम ।। ३१५
तच्छ्रुत्वा ब्राह्मणी सा तमुवाचाजगरं सती ।
यदेवं तत्त्वमेवात्र भर्तृभिक्षां प्रयच्छ मे ।। ३१६
इत्युक्तमात्रे ब्राह्मण्या सत्या सोऽजगरो मुखात् ।
उज्जगाराक्षतं यज्ञसोमं जीवन्तमेव तम् ।। ३१७
तमुद्गीर्यैव सपदि दिव्यः सोऽजगरः पुमान् ।
परितुष्टश्च तौ हृष्टौ दंपती निजगाद सः ।। ३१८
अहं काञ्चनवेगाख्यो विद्याधरमहीपतिः ।
सोऽहं गौतमशापेन प्राप्तोऽस्म्याजगरीं गतिम् ।। ३१९
साध्वीसंवादपर्यन्तः स च शापो ममाभवत् ।
इत्युक्त्वा हेमपात्रं च रत्नैरापूर्य तत्क्षणात् ।। ३२०
विद्याधरेश्वरो हृष्टः खमुत्पत्य जगाम सः ।
तौ चाययतुरादाय रत्नौघं दंपती गृहम् ।। ३२१
तत्रास्त यज्ञसोमोऽसावक्षयाप्तधनः सुखम् ।
सत्त्वानुरूपं सर्वस्य धाता सर्वं प्रयच्छति ।। ३२२
श्रूयतां नापितस्यार्थी मुग्धोऽत्र च पुमानयम् ।
कर्णाटः कोऽपि भूपं स्वं रणे शौर्यादतोषयत् ।। ३२३
स प्रसन्नो नृपस्तस्मायभीष्टं दत्तवान्वरम् ।
तस्यैव नापितं वव्रे नपुंसकनिभो भटः ।। ३२४
सर्वश्चित्तप्रमाणेन सदसद्वाभिवाञ्छति ।
न किंचिन्मार्गणं चेममुन्मुग्धं शृणुताधुना ।। ३२५
कश्चित्पथि व्रजन्मूर्खः शकटस्थेन केनचित् ।
ऊचे समं कुरुष्वैतच्छकटं मे मनागिति ।। ३२६
समं करोमि चेत्तन्मे किं ददासीति वादिनम् ।
न किंचित्ते ददामीति शकटी निजगाद तम् ।। ३२७
ततः स मूर्खः शकटं समं कृत्वैव तस्य तत् ।
तन्मे न किंचिद्देहीति तं ययाचे स चाहसत् ।। ३२८
इति देव सदैव हास्यभावं परिभावं च जनस्य निन्द्यतां च ।
विपदास्पदतां च यान्ति मूढा इह सन्तस्तु भवन्ति पूजनीयाः ।। ३२९
एवं स गोमुखमुखोक्तकथाविनोदमेतन्निशम्य रजनौ सचिवैः समेतः ।
विश्रान्तिहेतुमखिलस्य जगत्त्रयस्य निद्रामियाय नरवाहनदत्तदेवः ।। ३३०
इति महाकविश्रीसोमदेवभट्टविरचिते कथासरित्सागरे शक्तियशोलम्बके पञ्चमस्तरङ्गः ।">
  <meta itemprop="wordCount" content="4048">
  <meta name="twitter:card" content="summary">
  <meta name="twitter:title" content="००५">
  <meta name="twitter:description" content="ततः शक्तियशः सोत्कं गोमुखः स विनोदयन् ।
नरवाहनदत्तं तं मन्त्री पुनरभाषत ।। १
श्रुता प्राज्ञकथा देव त्वया मुग्धकथां शृणु ।
मुग्धबुद्धिरभूत्कश्चिदाढ्यस्य वणिजः सुतः ।। २
जगाम स वणिज्यायै कटाहद्वीपमेकदा ।
भाण्डमध्ये च तस्याभून्महानगुरुसंचयः ।। ३
विक्रीता परभाण्डस्य न तस्यागुरु तत्र तत् ।
कश्चिज्जग्राह तद्वासी जनो वेत्ति न तत्र तत् ।। ४
काष्ठिकेभ्यस्ततोऽङ्गारान्दृष्ट्वापि क्रीणतो जनान् ।
स कालागुरु दग्ध्वा तदङ्गारानकरोज्जडः ।। ५
विक्रीयाङ्गारमूल्येन तच्चागत्य ततो गृहम् ।
तदेव कौशलं शंसन्स ययौ लोकहास्यताम् ।। ६
कथितोऽगुरुदाह्मेष श्रूयतां तिलकार्षिकः ।
बभूव कश्चिद्ग्रामीणो भूतप्रायः कृषीवलः ।। ७
स कदाचित्तिलान्भृष्टान्भुक्त्वा स्वादूनवेत्य तान् ।
भृष्टानेवावपद्भूरींस्तादृशोत्पत्तिवाञ्छया ।। ८
मृष्टेषु तेष्वजातेषु नष्टार्थं तं जनोऽहसत् ।
तिलकार्षिक उक्तोऽसौ जलेऽग्निक्षेपकं शृणु ।। ९
मन्दबुद्धिरभूत्कश्चित्पुमान्निशि स चैकदा ।
प्रभाते देवतापूजां करिष्यन्नित्यचिन्तयत् ।। १०
उपयुक्तौ मम स्नानधूपाद्यर्थं जलानलौ ।
स्थापयामि तदेकस्थौ तौ शीघ्रं प्राप्नुयां यथा ।। ११
इत्यालोच्याम्बुकुम्भान्तः क्षित्वाग्निं संविवेश सः ।
प्रातश्च वीक्षते यावद्गतोऽग्निर्नष्टमम्बु च ।। १२
अङ्गारमलिने तोये दृष्टे तस्याभवन्मुखम् ।
तादृगेव सहासस्य लोकस्यासीत्पुनः स्मितम् ।। १३
श्रुतस्त्वयाग्निकुम्भाख्यो नासिकारोपणं शृणु ।
बभूव कश्चित्पुरुषो मूर्खो मूढमतिः क्वचित् ।। १४
स भार्यां चिपिटघ्राणां गुरुं चोत्तुङ्गनासिकम् ।
दृष्ट्वा तस्य प्रसुप्तस्य नासां छित्त्वाग्रहीद्गुरोः ।। १५
गत्वा च नासिकां छित्त्वा भार्यायास्तामरोपयत् ।
गुरुनासां मुखे तस्या न च तत्रारुरोह सा ।। १६
एवं भार्यागुरू तेन च्छिन्ननासौ कृतावुभौ ।
अधुना वनवासी च पशुपालो निशाम्यताम् ।। १७
पशुपालो महामुग्धः कोऽप्यासीद्धनवान्वने ।
तस्य धूर्ताः समाश्रित्य मित्रत्वे बहवोऽमिलन् ।। १८
ते तं जगदुराढ्यस्य सुता नगरवासिनः ।
त्वत्कृते याचितास्माभिः सा च पित्रा प्रतिश्रुता ।। १९
तच्छ्रुत्वा स ददौ तुष्टस्तेभ्योऽर्थं तं च ते पुनः ।
विवाहस्तव संपन्न इत्यूचुर्दिवसैर्गतैः ।। २०
ततः स सुतरां तुष्टस्तेभ्यो भूरि धनं ददौ ।
दिनैश्च तं वदन्ति स्म पुत्रो जातस्तवेति ते ।। २१
ननन्द तेन सर्वं च मूढस्तेभ्यः समर्प्य सः ।
पुत्रं प्रत्युत्सुकोऽस्मीति प्रारोदीच्चापरेऽहनि ।। २२
रुदंश्चादत्त लोकस्य हासं धूर्तैः स वञ्चितः ।
पशुभ्य इव संक्रान्तजडिमा पशुपालकः ।। २३
पशुपालः श्रुतो देव शृण्वलंकारलम्बकम् ।
ग्राम्यः कश्चित्खनन्भूमिं प्रापालंकरणं महत् ।। २४
रात्रौ राजकुलाच्चौरैर्नीत्वा तत्र निवेशितम् ।
यद्गृहीत्वा स तत्रैव भार्यां तेन व्यभूषयत् ।। २५
बबन्ध मेखलां मूर्घ्नि हारं च जघनस्थले ।
नूपुरौ करयोस्तस्याः कर्णयोरपि कङ्कणौ ।। २६
हसद्भिः ख्यापितं लोकैर्बुद्ध्वा राजा जहार तत् ।
तस्मात्स्वाभरणं तं तु पशुप्रायं मुमोच सः ।। २७
उक्तोऽलंकरणो देव शृणु वच्म्यथ तूलिकम् ।
मूर्खः कश्चित्पुमांस्तूलविक्रयायापणं ययौ ।। २८
अशुद्धमिति तत्तस्य न जग्राहात्र कश्चन ।
तावद्ददर्श तत्राग्नौ हेम निष्टप्तशोधितम् ।। २९
स्वर्णकारेण विक्रीतं गृहीतं ग्राहकेण च ।
तद्दृष्ट्वापि स तत्तूलमिच्छञ्शोधयितुं जडः ।। ३०
अग्नौ चिक्षेप दग्धे च तस्मिंल्लोको जहास तम् ।
श्रुतोऽयं तूलिको देवखर्जूरीछेदकं शृणु ।। ३१
केचिन्मूर्खाः समाहूय न्ययोज्यन्ताधिकारिभिः ।
ग्राम्या राजकुलादिष्टं खर्जूरानयनं प्रति ।। ३२
ते दृष्ट्वैका सुखग्राह्यां खर्जूरपतितां स्वतः ।
खर्जूरीं तत्र खर्जूरीः सर्वा ग्रामे स्वकेऽच्छिनन् ।। ३३
पतितास्ताश्च कलिताशेषखर्जूरसंचयाः ।
उत्थाप्यारोपयामासुर्न चैषां सिद्ध्यति स्म तत् ।। ३४
ततश्चानीतखर्जूरा आदृतारोपणेन ते ।
खर्जूरीछेदनं बुद्ध्वा राज्ञा प्रत्युत दण्डिताः ।। ३५
उक्तः खर्जूरहासोऽयं निध्यालोकनमुच्यते ।
निधानदर्शी केनापि कोऽप्याजह्रे महीभुजा ।। ३६
मा गात्क्वापि पलाय्यायमिति राजकुमन्त्रिणा ।
नेत्रे तस्योदपाट्येतां निधानस्थानदर्शिनः ।। ३७
भूलक्षणान्यपश्यन्तं गतावप्यगतौ समम् ।
अन्धं दृष्ट्वा च तं मन्त्री स जडो जहसे जनैः ।। ३८
निधानालोकनं श्रुत्वा श्रूयतां लवणाशनम् ।
बभूव गह्वरो ग्रामवासी कोऽपि जडः पुमान् ।। ३९
स मित्त्रेण गृहं जातु नीतो नगरवासिना ।
भोजितो लवणस्वादून्यन्नानि व्यञ्जनानि च ।। ४०
केनेयं स्वादुतान्नादेरित्यपृच्छत्स गह्वरः ।
प्राधान्याल्लवणेनेति तेनोचे सुहृदा तदा ।। ४१
तदेव तर्हि भोक्तव्यमित्युक्त्वा लवणस्य सः ।
पिष्टस्य मुष्टिमादाय प्रक्षिप्याभक्षयन्मुखे ।। ४२
तच्चूर्णं तस्य दुर्बुद्धेरोष्ठौ श्मश्रूणि चालिपत् ।
हसतस्तु जनस्यात्र मुखं धवलतां ययौ ।। ४३
लवणाशी श्रुतो देव त्वया गोदोहकं शृणु ।
ग्राम्यः कश्चिदभून्मुग्धो गौरेका तस्य चाभवत् ।। ४४
सा च तस्यान्वहं धेनुः पयःपलशतं ददौ ।
कदाचिच्चाभवत्तस्य प्रत्यासन्नः किलोत्सवः ।। ४५
एकवारं ग्रहीष्यामि पयोऽस्याः प्राज्यमुत्सवे ।
इति मूर्खः स नैवैतां मासमात्रं दुदोह गाम् ।। ४६
प्राप्तोत्सवश्च यावत्तां दोग्धि तावत्पयोऽखिलम् ।
तत्तस्याश्छिन्नमच्छिन्नं लोकस्य हसितं त्वभूत् ।। ४७
श्रुतो गोदोहको मूर्खः श्रूयतामपराविमौ ।
खलतिस्ताम्रकुम्भाभशिराः कश्चित्पुमानभूत् ।। ४८
वृक्षमूलोपविष्टं तं तरुणः कश्चिदैक्षत ।
आगतोऽत्र कपित्थानि गृहीत्वा क्षुधितः पथा ।। ४९
स कपित्थेन तत्तस्य क्रीडयाताडयच्छिरः ।
खलतिः सोऽपि तत्सेहे न तस्योवाच किंचन ।। ५०
ततोऽन्यैः क्रमशः सर्वैः स कपित्थैरताडयत् ।
शिरस्तस्य स चातिष्ठत्तूष्णीं रक्ते स्रवत्यपि ।। ५१
स च निष्फलतारुण्यकृतक्रीडाविचूर्णितैः ।
विना कपित्थैः क्षुत्क्लान्तो ययौ मूर्खयुवा ततः ।। ५२
कपित्थैः स्वादुभिः किं न सहे घातानिति ब्रुवन् ।
स खल्वाटो गलद्रक्तशिरा मूर्खो ययौ गृहम् ।। ५३
मूर्खसाम्राज्यबद्धेन पट्टेनेव वृतं शिरः ।
रक्तेन तस्य तद्दृष्ट्वा हसति स्म न तत्र कः ।। ५४
एवं देवोपहास्यत्वं लोके गच्छन्त्यबुद्धयः ।
लभन्ते नार्थसिद्धिं च पूज्यन्ते तु सुबुद्धयः ।। ५५
इति गोमुखतः श्रुत्वा मुग्धहासकथा इमाः ।
नरवाहनदत्तः समुत्थाय व्यधिताह्निकम् ।। ५६
निशागमे पुनस्तेन नियुक्तश्चोत्सुकेन सः ।
गोमुखः कथयामास प्रज्ञानिष्ठामिमां कथाम् ।। ५७
अभूत्क्वापि वनोद्देशे महाञ्शाल्मलिपादपः ।
उवास लघुपातीति काकस्तत्र कृतालयः ।। ५८ तु. पञ्चतन्त्रम् ०३
स कदाचित्स्वनीडस्थो ददर्शात्र तरोरधः ।
जालहस्तं सलगुडं रौद्रं पुरुषमागतम् ।। ५९
ततः स वीक्षते यावत्काकस्तावद्वितत्य सः ।
जालं भुवि विकीर्यात्र व्रीहींश्छन्नोऽभवत्पुमान् ।।
तावच्च चित्रग्रीवाख्यः पारावतपतिर्भ्रमन् ।
तत्राजगाम नभसा पारावतशतैर्वृतः ।। ६१
स व्रीहिप्रकरं दृष्ट्वा जालेऽत्राहारलिप्सया ।
पतितः पाशनिकरैर्बद्धोऽभूत्सपरिच्छदः ।। ६२
तद्दृष्ट्वा चानुगान्सर्वांश्चित्रग्रीवो जगाद सः ।
गृहीत्वा चञ्चुभिर्जालं खमुत्पतत वेगतः ।। ६३
ततस्तथेति ते जालमादायोत्पत्य वेगतः ।
कपोता नभसा गन्तुं भीताः प्रारेभिरेऽखिलाः ।। ६४
सोऽप्युत्थायोर्ध्वदृग्विग्नो लुब्धकः संन्यवर्तत ।
निर्भयोऽथ जगादैतांश्चित्रग्रीवोऽनुयायिनः ।। ६५
मन्मित्त्रस्य हिरण्यस्य मूषकस्यान्तिकं द्रुतम् ।
व्रजामः स इमान्पाशांश्छित्त्वास्मान्मोचयिष्यति ।। ६६
इत्युक्त्वा सोऽनुगैः साकं गत्वा तैर्जालकर्षिभिः ।
मूषकस्य बिलद्वारं प्राप्याकाशादवातरत् ।। ६७
भो भो हिरण्य निर्याहि चित्रग्रीवोऽहमागतः ।
इत्याजुहाव तं तत्र मूषकं स कपोतराट् ।। ६८
स श्रुत्वा द्वारमार्गेण दृष्ट्वा तं चागतं तथा ।
सुहृदं निर्ययावाखुस्तस्माच्छतमुखाद्बिलात् ।। ६९
उपेत्य पृष्ट्वा वृत्तान्तं संभ्रमात्सोऽपि मूषकः ।
पारावतपतेः पाशान्सानुगस्याच्छिनत्सुहृत् ।। ७०
छिन्नपाशस्तमामन्त्र्य मूषकं वचनैः प्रियैः ।
चित्रग्रीवः खमुत्पत्य ययौ सोऽनुचरैः सह ।। ७१
अन्वागतः स काकोऽत्र लघुपाती विलोक्य तत् ।
बिलप्रविष्टं तद्द्वारमागत्योवाच मूषकम् ।। ७२
लघुपातीति काकोऽहं दृष्ट्वा त्वां मित्त्रवत्सलम् ।
मित्त्रत्वाय वृणोमीदृग्विपदुद्धरणक्षमम् ।। ७३
तच्छ्रुत्वाभ्यन्तराद्दृष्ट्वा मूषकस्तं स वायसम् ।
जगाद गच्छ का मैत्री भक्ष्यभक्षकयोरिति ।। ७४
ततः स वायसोऽवादीच्छान्तं भुक्ते मम त्वयि ।
तृप्तिः क्षणं स्यान्मित्त्रे तु शश्वज्जीवितरक्षणम् ।। ७५
इत्याद्युक्त्वा सशपथं कृत्वाश्वासं च तेन सः ।
निर्गतेनाकरोत्सख्यमाखुना सह वायसः ।। ७६
स मांसपेशीरानैषीदाखुः शालिकणानपि ।
एकत्र सह भुञ्जानौ तस्थतुस्तावुभौ सुखम् ।। ७७
एकदा स च काकस्तं मित्त्रं मूषकमब्रवीत् ।
इतोऽविदूरे मित्त्रास्ति वनमध्यगता नदी ।। ७८
तस्यां मन्थरको नाम कूर्मश्चास्ति सुहृन्मम ।
तदर्थं यामि तत्स्थानं सुप्रापामिषभोजनम् ।। ७९
कृच्छ्रात्प्राप्य इहाहारो नित्यं व्याधभयं च मे ।
इत्युक्तवन्तं तं काकं मूषकोऽपि जगाद सः ।। ८०
सहैव तर्हि वत्स्यामो नय तत्रैव मामपि ।
ममाप्यस्तीह निर्वेदो वक्ष्ये तत्रैव तं च ते ।। ८१
इति वादिनमादाय चञ्च्वा तं स हिरण्यकम् ।
नभसा लघुपाती तद्ययौ वननदीतटम् ।। ८२
मिलित्वा सह कूर्मेण तत्र मन्थरकेण सः ।
कृतातिथ्येन मित्त्रेण स तस्थौ मूषकान्वितः ।। ८३
कथान्तरे च कूर्माय तस्मै स्वागमकारणम् ।
हिरण्यसख्यवृत्तान्तयुक्तं काकः शशंस सः ।। ८४
ततः स कूर्मस्तं कृत्वा मित्त्रं वायससंस्तुतम् ।
देशनिर्वासनिर्वेदहेतुं पप्रच्छ मूषकम् ।। ८९
ततो हिरण्यः स तयोरुभयोः काककूर्मयोः ।
शृण्वतोर्निजवृत्तान्तकथामेतामवर्णयत् ।। ८६
अहं महाबिले तत्र नगरासन्नवर्तिनि ।
वसन्राजकुलाद्धारमानीयास्थापयं निशि ।। ८७
दृश्यमानेन हारेण तेन जातौजसं च माम् ।
समर्थमन्नाहरणे मूषकाः पर्यवारयन् ।। ८८
अत्रान्तरे च तत्रासीत्कश्चिदस्मद्बिलान्तिके ।
परिव्राण्मठिकां कृत्वा नानाभिक्षान्नवृत्तिकः ।। ८९
स भुक्तशेषं भिक्षान्नं नक्तं स्थापयति स्म तत् ।
भिक्यभाण्डस्थमुल्लम्ब्य शङ्कौ प्रातर्जिघत्सया ।। ९०
सुप्तस्यात्र च तस्याहं बिलेनान्तः प्रविश्य तत् ।
दत्तोर्ध्वझम्पो निःशेषमनैषं प्रतियामिनि ।। ९१
कदाचित्तत्र तस्यागात्सुहृत्प्रव्राजकोऽपरः ।
भुक्तोत्तरं समं तेन कथां रात्रौ स चाकरोत् ।। ९२
तावन्नेतुं प्रवृत्तेऽन्नं मयि जर्जरकेण सः ।
प्रव्राडवादयद्दत्तकर्णस्तद्भाण्डकं मुहुः ।। ९३
कथमाच्छिद्य किमिदं करोषीति स तेन च ।
आगन्तुना परिव्राजा पृष्टः प्रव्राट् तमब्रवीत् ।। ९४
इह मे मूषकः शत्रुरुत्पन्नोऽथ सदैव यः ।
अपि दूरस्थमुत्प्लुत्य नयत्यन्नमितो मम ।। ९५
तं त्रासयामि चलयञ्जर्जरेणान्नभाजनम् ।
इत्युक्तवन्तं प्रव्राजं परिव्राट् सोऽपरोऽब्रवीत् ।। ९६
लोभो नामैष जन्तूनां दोषायात्र कथां शृणु ।
तीर्थान्यहं भ्रमन्प्रापमेकं नगरमेकदा ।। ९७
तत्र चैकस्य विप्रस्य निवासायाविशं गृहम् ।
स्थिते मयि स विप्रश्च वदति स्म स्वगेहिनीम् ।। ९८
कृसरं ब्राह्मणकृते पर्वण्यद्य पचेरिति ।
कुतस्ते निर्धनस्यैतदित्यवोचच्च सापि तम् ।। ९३
ततः स विप्रोऽवादीत्तां प्रिये कार्येऽपि संचये ।
नातिसंचयधीः कार्या शृणु चात्र कथामिमाम् ।। १००
वने क्वापि कृताखेटो व्याधो यन्त्रितसायकः ।
प्रादाय मांसं धनुषि प्राधावत्सूकरं प्रति ।। १०१
तेनैव काण्डविद्धेन निहतः पोत्रविक्षतः ।
स व्यपद्यत तच्चात्र दूरादैक्षत जम्बुकः ।। १०२
स चागत्य क्षुधार्तोऽपि चिकीर्षुः संचयाय तत् ।
क्रोडव्याधामिषात्किंचिन्न चखादातिभूयसः ।। १०३
भोक्तुं प्रववृते तत्तु गत्वा धनुषि यत्स्थितम् ।
तत्क्षणं चोच्चलद्यन्त्रशरविद्धो ममार सः ।। १०४
तन्नातिसंचयः कार्य इति तेन द्विजेन सा ।
भार्योक्ता प्रतिपद्यैतत्तिलान्प्राक्षिपदातपे ।। १०५
प्रविष्टायां गृहं तस्यां प्राश्य श्वा तानदूषयत् ।
ततो न कृसरानेतान्कश्चिन्मूल्यादिनाग्रहीत् ।। १०६
तदेवं नोपभोगाय लोभः क्लेशाय केवलम् ।
इत्युक्त्वा पुनराह स्म प्रव्राडागन्तुकोऽथ सः ।। १०७
खनित्रमस्ति चेत्तन्मे दीयतां यावदद्य वः ।
युक्त्या निवारयाम्येतं मूषकोत्थमुपद्रवम् ।। १०८
तच्छ्रुत्वा तन्निवासी स प्रव्राट् तस्मै खनित्रकम् ।
ददावहं च च्छन्नस्थस्तद्दृष्ट्वा प्राविशं बिलम् ।। १०९
ततस्तेन खनित्रेण प्रव्राडागन्तुकोऽथ सः ।
मत्संचारबिलं वीक्ष्य प्रारेभे खनितुं शठः ।। ११०
क्रमाच्च तावदखनत्पलायनपरे मयि ।
यावत्तं प्राप तत्रस्थं हारं मे चान्यसंचयम् ।। १११
तेजसानेन तस्याभूदाखोस्तत्तादृशं बलम् ।
इत्याह स्थानिनं तं च प्रव्राजं मयि शृण्वति ।। ११२
नीत्वा च तन्मे सर्वस्वं हारं मूर्ध्नि निधाय च ।
आगन्तुस्थायिनौ हृष्टौ प्रव्राजौ स्वपतः स्म तौ ।। ११३
प्रसुप्तयोस्तयोस्तं च हर्तुं मां पुनरागतम् ।
प्रबुध्याताडयद्यष्ट्या प्रव्राट् स्थायी स मूर्धनि ।। ११४
तेनाहं व्रणितो दैवान्न मृतो बिलमाविशम् ।
भूयश्च शक्तिर्नाभून्मे तदन्नाहरणप्लवे ।। ११५
अर्थो हि यौवनं पुंसां तदभावश्च वार्धकम् ।
तेनास्योजो बलं रूपमुत्साहश्चापि हीयते ।। ११६
अथात्ममात्रभरणे यत्नवन्तमवेक्ष्य माम् ।
परित्यज्य गतः सर्वः स मूषकपरिच्छदः ।। ११७
अवृत्तिके प्रभुं भृत्या अपुण्यं भ्रमरास्तरुम् ।
अजलं च सरो हंसा मुञ्चन्त्यपि चिरोषितम् ।। ११८
इत्थं तत्र चिरोद्विग्नः सुहृदं लघुपातिनम् ।
प्राप्यैतं कच्छपश्रेष्ठ त्वत्पार्श्वमहमागतः ।। ११९
एवं हिरण्यकेनोक्ते कूर्मो मन्थरकोऽभ्यधात् ।
स्वमेव स्थानमेतत्ते तन्मा मित्त्राधृतिं कृथाः ।। १२०
गुणिनो न विदेशोऽस्ति न संतुष्टस्य चासुखम् ।
धीरस्य च विपन्नास्ति नासाध्यं व्यवसायिनः ।। १२१
इति तस्मिन्वदत्येव कूर्मे चित्राङ्गसंज्ञकः ।
दूरतो व्याधवित्रस्तो मृगस्तद्वनमाययौ ।। १२२
तं दृष्ट्वा तस्य दृष्ट्वा च पश्चाद्व्याधमनागतम् ।
आश्वासितेन तेनापि सख्यं कूर्मादयो व्यधुः ।। १२३
न्यवसंस्ते ततस्तत्र काककूर्ममृगाखवः ।
परस्परोपचारेण सुखिताः सुहृदः समम् ।। १२४
एकदा क्वापि चित्राङ्गं चिरायातं तमीक्षितुम् ।
आरुह्य तरुमैक्षिष्ट लघुपाती स तद्वनम् ।। १२५
ददर्श च नदीतीरे कीलपाशेन संयतम् ।
चित्राङ्गमवरुह्यैतदवदच्चाखुकूर्मयोः ।। १२६
ततः संमन्त्र्य चञ्च्वा तं गृहीत्वाखुं हिरण्यकम् ।
चित्राङ्गस्यान्तिकं तस्य लघुपाती निनाय सः ।। १२७
हिरण्यकश्च तं बन्धविधुरं मूषको मृगम् ।
क्षणादमुञ्चदाश्वास्य दशनच्छिन्नपाशकम् ।। १२८
तावन्मन्थरकोऽभ्येत्य नदीमध्येन कच्छपः ।
आरुरोह तटं तेषां निकटं स सुहृत्प्रियः ।। १२९
तत्क्षणं स कुतोऽप्येत्य लुब्धकः पाशदायकः ।
विद्रुतेषु मृगाद्येषु लब्ध्वा तं कूर्ममग्रहीत् ।। १३०
क्षिप्त्वा च जालकान्तस्तं यावन्नष्टमृगाकुलः ।
स याति तावद्दृष्ट्वैतद्दीर्घदृश्वाखुवाक्यतः ।। १३१
मृगो गत्वा ततो दूरे पतित्वासीन्मृतो यथा ।
काकस्तु मूर्ध्नि तस्यासीच्चक्षुषी पाटयन्निव ।। १३२
तद्दृष्ट्वा स गृहीतं तं व्याधो मत्वा मृगं मृतम् ।
गन्तुं प्रववृते नद्यास्तटे कूर्मं निधाय तम् ।। १३३
यातं दृष्ट्वा तमभ्येत्य मूषकस्तस्य जालिकाम् ।
कूर्मस्य सोऽच्छिनत्तेन मुक्तो नद्यां पपात सः ।। १३४
मृगोऽपि निकटीभूतं व्याधं वीक्ष्य विकच्छपम् ।
उत्थाय स पलाय्यागात्काकोऽप्यारूढवांस्तरुम् ।। १३५
एत्य व्याधोऽत्र कूर्मं तं बन्धच्छेदपलायितम् ।
अप्राप्योभयविभ्रष्टो दैवं शोचन्नगाद्गृहम् ।। १३६
ततो मिलन्ति स्मैकत्र हृष्टाः कूर्मादयोऽत्र ते ।
मृगस्तु प्रीतिमानेवं कूर्मादींस्तानुवाच सः ।। १३७
पुण्यवानस्मि यत्प्राप्ता भवन्तः सुहृदो मया ।
प्राणानुपेक्ष्य यैरेवं मृत्योरद्याहमुद्धृतः ।। १३८
एवं प्रशंसता तेन मृगेण सह तत्र ते ।
अन्योन्यप्रीतिसुखिताः काककूर्माखवोऽवसन् ।। १३९
प्रज्ञया साधयन्त्येव तिर्यञ्चोऽपि समीहितम् ।
प्राणैरपि न मुञ्चन्ति तेऽप्येवं मित्त्रमापदि ।। १४०
एवं च श्रेयसी मित्त्रेष्वासक्तिर्नाङ्गनासु ताम् ।
ईर्ष्याश्रयत्वाच्छंसन्ति तथा च श्रूयतां कथा ।। १४१
नगरे क्वापि कोऽप्यासीदीर्ष्यावान्पुरुषः प्रभो ।
बभूव तस्य भार्या च वल्लभा रूपशालिनी ।। १४२
अविश्वस्तो न तां जातु मुमोचैकाकिनीं च सः ।
तस्या हि शीलविभ्रंशं चित्रस्थेभ्योऽप्यशङ्कत ।। १४३
केनाप्यवश्यकार्येण कदाचित्स पुमानथ ।
सहैवादाय तां भार्यां प्रतस्थे विषयान्तरम् ।। १४४
मार्गे सभिल्लामटवीमग्रे दृष्ट्वा स तद्भयात् ।
स्थापयित्वा गृहे ग्राम्यवृद्धविप्रस्य तां ययौ ।। १४५
तत्र स्थिता च सा दृष्ट्वा भिल्लांस्तेनागतान्पथा ।
एकेन यूना भिल्लेन सह धृष्टा ययौ ततः ।। १४६
तेन युक्ता च तत्पल्लीं यथाकामं चचार सा ।
उत्क्रान्तेर्ष्यालुपतिका भग्नसेतुरिवापगा ।। १४७
तावत्स तत्पतिः कृत्वा कार्यमागत्य तं द्विजम् ।
ग्राम्यं ययाचे तां भार्यां सोऽपि विप्रो जगाद तम् ।। १४८
न जानेऽहं क्व याता सा जानाम्येतावदेव तु ।
भिल्ला इहागता आसंस्तैः सा नीता भविष्यति ।। १४९
सा पल्ली निकटे चेह तत्तत्र व्रज सत्वरम् ।
ततः प्राप्स्यसि तां भार्यामन्यथा मा मतिं कृथाः ।। १५०
इत्युक्तस्तेन स रुदन्निन्दन्बुद्धिविपर्ययम् ।
जगाम भिल्लपल्लीं तां भार्यां तत्र ददर्श च ।। १५१
सापि दृष्ट्वा तमभ्येत्य पापा भीता तदाब्रवीत् ।
न मे दोषोऽहमानीता भिल्लेनेह बलादिति ।। १५२
आयाहि तत्र गच्छावो यावत्कश्चिन्न पश्यति ।
इति ब्रुवाणं रागान्धं तमुवाच पतिं च सा ।। १५३
तस्यागमनवेलेयं भिल्लस्याखेटगामिनः ।
आगतश्चानुधाव्यैव हन्यात्त्वां मां च स ध्रुवम् ।। १५४
तत्प्रविश्य गुहामेतां प्रच्छन्नस्तिष्ठ संप्रति ।
रात्रौ च सुप्तं हत्वा तं यास्यावो निर्भयावितः ।। १५५
एवं तयोक्तः शठया प्रविश्यासीद्गुहां स ताम् ।
कोऽवकाशो विवेकस्य हृदि कामान्धचेतसः ।। १५६
साथ कुस्त्री गृहान्तःस्थमानीतं व्यसनेन तम् ।
भिल्लायादर्शयत्तस्मा आगताय दिनात्यये ।। १५७
स च निष्कृष्य तं भिल्लः क्रूरकर्मा पराक्रमी ।
प्रातर्देव्युपहारार्थं बबन्ध सुदृढं तरौ ।। १५८
भुक्त्वा च पश्यतस्तस्य रात्रौ तद्भार्यया सह ।
स समासेव्य सुरतं सुखं सुष्वाप तद्युतः ।। १५९
तं दृष्ट्वा सुप्तमीर्ष्यालुः स पुमांस्तरुसंयतः ।
चण्डीं स्तुतिभिरभ्यर्च्य ययौ शरणमार्तितः ।। १६०
साविर्भूय वरं तस्मै तं ददौ येन तस्य सः ।
तत्खड्गेनैव भिल्लस्य स्रस्तबन्धोऽच्छिनच्छिरः ।। १६१
एहीदानीं हतः पापो मयायमिति सोऽथ ताम् ।
प्रबोध्य भार्यां वक्ति स्म साप्युत्तस्थौ सुदुःखिता ।। १६२
गृहीत्वा तस्य च शिरो भिल्लस्यालक्षितं निशि ।
ततः प्रतस्थे कुस्त्री सा पत्या तेन सहैव च ।। १६३
प्रातश्च नगरं प्राप्य दर्शयन्ती शिरोऽत्र तत् ।
भर्ता हतो मेऽनेनेति चक्रन्दाक्रम्य तं पतिम् ।। १६४
ततः स नीतस्तद्युक्तो राजाग्रे पुररक्षिभिः ।
पृष्टस्तत्र यथावृत्तमीर्ष्यालुस्तदवर्णयत् ।। १५५५
राजाथ तत्त्वमन्विष्य च्छेदयामास कुस्त्रियः ।
तस्याः कर्णौ च नासां च तत्पतिं च मुमोच तम् ।। १६६
स मुक्तः स्वगृहं प्रायात्कुस्त्रीस्नेहग्रहोज्झितः ।
एवं हि कुरुते देव योषिदीर्ष्यानियन्त्रिता ।। १६७
शिक्षयत्यन्यपुरुषासङ्गमीर्ष्यैव हि स्त्रियः ।
तदीर्ष्यामप्रकाश्यैव रक्ष्या नारी सुबुद्धिना ।। १६८
रहस्यं च न वक्तव्यं वनितासु यथा तथा ।
पुरुषेणेच्छता क्षेममत्र च श्रूयतां कथा ।। १६३
नागः कश्चित्पलाय्यासीत्कुत्रचिद्गणिकागृहे ।
मानुषं रूपमास्थाय वैनतेयभयाद्भुवि ।। १७०
गणिकाप्यग्रहीद्भाटिं सा हस्तिशतपञ्चकम् ।
स्वप्रभावाच्च तत्तस्य स नागः प्रत्यहं ददौ ।। १७१
कुतोऽन्वहमियन्तस्ते हस्तिनो ब्रूहि को भवान् ।
इति निर्बन्धतः साथ तं पप्रच्छ विलासिनी ।। १७२
मा वोचः कस्यचित्तार्क्ष्यभयादेवमिह स्थितः ।
नागोऽहमिति वक्ति स्म सोऽपि तां मारमोहितः ।। १७३
सा तद्रहसि कुट्टन्यै शशंस गणिका ततः ।
अथ तार्क्ष्यो जगच्चिन्वन्नत्रागात्पुरुषाकृतिः ।। १७४
उपेत्य कुट्टनीं तां च जगाद त्वत्सुतागृहे ।
अहमद्य वसाम्यार्ये भाटिर्मे गृह्यतामिति ।। १७५
इह नागः स्थितो नित्यमिभपञ्चशतीं ददत् ।
तत्किमेकाहभाट्येति कुट्टन्यपि जगाद तम् ।। १७६
ततः स गरुडो नागं तत्र स्थितमवेत्य तम् ।
विवेशातिथिरूपेण तद्वारवनितागृहम् ।। १७७
तत्र प्रासादपृष्ठस्थं नागं तमवलोक्य सः ।
प्रकाश्यात्मानमुत्प्लुत्य जघान च जघास च ।। १७८
अतो न कथयेत्प्राज्ञो रहस्यं स्त्रीष्वनर्गलम् ।
इत्युक्त्वा गोमुखो मुग्धकथां पुनरवर्णयत् ।। १७९
ताम्रकुम्भोपमशिराः कोऽप्यासीत्खलतिः पुमान् ।
स च मूर्खोऽर्थवांल्लोके लज्जते स्म कचैर्विना ।। १८०
अथ धूर्तस्तमागत्य कोऽप्युवाचोपजीविकः ।
एकोऽस्ति वैद्यो यो वेत्ति केशोत्पादनमौषधम् ।। १८१
एतच्छ्रुत्वा तमाह स्म तमानयसि चेन्मम ।
ततोऽहं तव दास्यामि धनं वैद्यस्य तस्य च ।। १८२
एवमुक्तवतस्तस्य धनं भुक्त्वाचिरेण सः ।
मुग्धस्यानीतवानेकं धूर्तो धूर्तचिकित्सकम् ।। १८३
उपजीव्य चिरं सोऽपि खल्वाटं तं भिषक्छिरः ।
अपास्य वेष्टनं युक्त्वा मुग्धायास्मायदर्शयत् ।। १८४
तद्दृष्ट्वाप्यविमर्शः सन्वैद्यं केशार्थमौषधम् ।
तं ययाचे स जडधीस्ततो वैद्योऽब्रवीत्स तम् ।। १८५
खल्वाटः स्वयमन्यस्य जनयेयं कथं कचान् ।
इति ते मूर्ख निर्लोम दर्शितं स्वशिरो मया ।। १८६
तथापि त्वं न वेत्स्येव धिगित्युक्त्वा ययौ भिषक् ।
एवं देव सदा धूर्ताः क्रीडन्ति जडबुद्धिभिः ।। १८७
एवं श्रुतः केशमुग्धस्तैलमुग्धो निशम्यताम् ।
मुग्धोऽभूत्पुरुषः कश्चिद्भृत्यः शिष्टस्य कस्यचित् ।। १०८
स तेन स्वामिना तैलमानेतुं वणिजोऽन्तिकम् ।
प्रेषितो जातु तत्तस्मात्पात्रे तैलमुपाददे ।। १८९
तैलपात्रं गृहीत्वा तदागच्छंस्तत्र केनचित् ।
ऊचे मित्रेण रक्षेदं तैलपात्रं स्रवत्यधः ।। १९०
तच्छ्रुत्वा वीक्षितुमधः पात्रं तत्पर्यवर्तयत् ।
स मूढस्तेन तत्सर्वं तैलं तस्यापतद्भुवि ।। १९१
तद्बुद्ध्वा लोकहास्योऽसौ निरस्तः स्वामिना गृहात् ।
तस्मात्स्वबुद्धिर्मुग्धस्य वरं न त्वनुशासनम् ।। १९२
तैलमुग्धः श्रुतस्तावदस्थिमुग्धो निशम्यताम् ।
अभून्मूर्खः पुमान्कश्चिद्भार्याभूत्तस्य चासती ।। १९३
सा तस्मिन्नेकदा पत्यौ कार्याद्देशान्तरं गते ।
दत्तकर्तव्यशिक्षां स्वामाप्तां कर्मकरीं गृहे ।। १९४
अनन्यदासीं संस्थाप्य निर्गत्यैकान्ततस्ततः ।
ययावुपपतेर्गेहं निरर्गलसुखेच्छया ।। १९५
अथागतं तत्पतिं सा स्थितशिक्षाश्रुगद्गदम् ।
कर्मकर्यवदद्भार्या मृता दग्धा च सा तव ।। १९६
इत्युक्त्वा सा श्मशानं च नीत्वा तस्मायदर्शयत् ।
अस्थीन्यन्यचितास्थानि तान्यादाय रुदंश्च सः ।। १९७
कृतोदकोऽथ तीर्थेषु प्रक्षिप्यास्थीनि तानि च ।
प्रावर्तत स भार्यायास्तस्याः श्राद्धविधौ जडः ।। १९८
सद्विप्र इत्युपानीतं कर्मकर्या तयैव च ।
तमेव भार्योपपतिं श्राद्धविप्रं चकार सः ।। १९९
तेनोपपतिना सार्धं तद्भार्याभ्येत्य तत्र सा ।
उदारवेषा भुङ्क्ते स्म मृष्टान्नं मासि मासि तत् ।। २००
सतीधर्मप्रभावेण भार्या ते परलोकतः ।
पश्यागत्य स्वयं भुङ्क्ते ब्राह्मणेन समं प्रभो ।। २०१
इति कर्मकरी सा तमवोचत्तत्पतिं यथा ।
तथैव प्रतिपेदे तत्सर्वं मूर्खशिरोमणिः ।। २०२
वञ्चयन्ते हेलयैवैवं कुस्त्रीभिः सरलाशयाः ।
श्रुतोऽस्थिमुग्धश्चण्डालकन्यका श्रूयतां त्वया ।। २०३
अभूद्रूपवती कापि मुग्धा चण्डालकन्यका ।
सार्वभौमवरप्राप्तौ संकल्पं हृदि साकरोत् ।। २०४
सा जातु दृष्ट्वा राजानं नगरभ्रमनिर्गतम् ।
सर्वोत्तमं भर्तृबुद्धेरनुयातुं प्रचक्रमे ।। २०५
तावदागात्पथा तेन मुनिस्तस्य प्रणम्य सः ।
पादौ गजावरूढः सन्राजा स्वभवनं ययौ ।। २०६
तद्दृष्ट्वा राजतोऽप्येनं विचिन्त्य मुनिमुत्तमम् ।
चण्डालकन्या राजानं त्यक्त्वा सा मुनिमन्वगात् ।। २०७
मुनिः सोऽपि व्रजन्दृष्ट्वा शून्यमग्रे शिवालयम् ।
न्यस्तजानुः क्षितौ तत्र शिवं नत्वा ययौ ततः ।। २०८
तद्वीक्ष्य सान्त्यजा मत्वा मुनेरप्युत्तमं शिवम् ।
भर्तृबुद्ध्या मुनिं त्यक्त्वा देवं तत्रैव शिश्रिये ।। २०९
क्षणाच्चात्र प्रविश्य श्वा देवस्यारुह्य पीठिकाम् ।
जङ्घामुत्क्षिप्य जातेर्यत्सदृशं तस्य तद्व्यधात् ।। २१०
तद्विलोक्यान्त्यजा मत्वा देवाच्छ्वानं तमुत्तमम् ।
यान्तं तमेवान्वगात्सा त्यक्त्वा देवं पतीच्छया ।। २११
श्वा चागत्यैव चण्डालगृहं परिचितस्य सः ।
चण्डालयूनः प्रणयाल्लुलोठैकस्य पादयोः ।। २१२
तदालोक्योत्तमं मत्वा शुनश्चण्डालपुत्रकम् ।
स्वजातितुष्टा वव्रे सा तमेव पतिमन्त्यजा ।। २१३
एवं कृतपदा दूरे पतन्ति स्वपदे जडाः ।
एवं च मूर्खं राजानं संक्षेपादपरं शृणु ।। २१४
मूर्खः कश्चिदभूद्राजा कृपणः कोषवानपि ।
एकदा जगदुश्चैवं मन्त्रिणस्तं हितैषिणः ।। २१५
दानं हरति देवेह दुर्गतिं पारलौकिकीम् ।
तद्देहि दानमायूंषि भङ्गुराणि धनानि च ।। २१६
तच्छ्रुत्वा स नृपोऽवादीद्दानं दास्याम्यह तदा ।
दुर्गतिं प्राप्तमात्मानं मृतो द्रक्ष्यामि चेदिति ।। २१७
ततश्चान्तर्हसन्तस्ते तूष्णीमासत मन्त्रिणः ।
एवं नोज्झति मूढोऽर्थान्यावदर्थैः स नोज्झितः ।। २१०
राजभौतः श्रुतो देव मध्ये मित्रद्वयं शृणु ।
बभूव चन्द्रापीडाख्यः कान्यकुब्जे महीपतिः ।। २१९
तस्याभवच्च धवलमुखाख्यः कोऽपि सेवकः ।
बहिर्भुक्त्वा च पीत्वा च सदैव प्राविशद्गृहम् ।। २२०
भुक्तपीतः कुतो नित्यमायासीति च भार्यया ।
पृष्टः स जातु धवलमुखस्तामेवमभ्यधात् ।। २२१
सुहृत्पार्श्वादहं शश्वद्भुक्त्वा पीत्वा च सुन्दरि ।
सदैवायामि येनास्ति लोके मित्रद्वयं मम ।। २२२
कल्याणवर्मनामैको भोजनाद्युपकारकृत् ।
द्वितीयो वीरबाहुश्च प्राणैरप्युपकारकः ।। २२३
एवं श्रुत्वैव धवलमुखोऽसौ भार्यया तया ।
ऊचे मित्रद्वयं तन्मे भवता दर्श्यतामिति ।। २२४
ततो ययौ स तद्युक्तस्तस्य कल्याणवर्मणः ।
गृहं सोऽपि महार्हैस्तमुपचारैरुपाचरत् ।। २२५
अन्येद्युः स ययौ वीरबाहोर्भार्यायुतोऽन्तिकम् ।
स च द्यूतस्थितः कृत्वा स्वागतं तं विसृष्टवान् ।। २२६
ततोऽब्रवीत्सा धवलमुखं भार्या सकौतुका ।
कल्याणवर्मा महतीं सत्क्रियामकरोत्तव ।। २२७
कृतं स्वागतमात्रं तु भवतो वीरबाहुना ।
तदार्यपुत्र तं मित्त्रं मन्यसेऽभ्यधिकं कथम् ।। २२८
तच्छ्रुत्वा सोऽब्रवीद्गच्छ मिथ्या तौ ब्रूह्युभौ क्रमात् ।
राजा नः कुपितोऽकस्मात्ततो ज्ञास्यस्यथ स्वयम्।। २२९
इत्युक्ता तेन गत्वैव सा तथेति तदैव तत् ।
कल्याणवर्मणोऽवोचत्स श्रुत्वैव जगाद ताम् ।। २३०
भवत्यहं वणिक्पुत्रो ब्रूहि राज्ञः करोमि किम् ।
इत्युक्ता तेन सा प्रायाद्वीरबाहोरथान्तिकम् ।। २३१
तस्मै तथैव साशंसद्राजकोपं स्वभर्तरि ।
स श्रुत्वैवाययौ धावन्गृहीत्वा खड्गचर्मणी ।। २३२
मन्त्रिभिर्वारितः कोपाद्राजासौ तद्व्रजेति तम् ।
वीरबाहुं स धवलमुखोऽथ प्राहिणोद्गृहम् ।। २३३
एवं तदन्तरं तन्वि मित्त्रयोरेतयोर्मम ।
इति भार्याथ धवलमुखेनोक्ता तुतोष सा ।। २३४
इत्यन्यदुपचारेण मित्त्रमन्यत्तु सत्यतः ।
तुल्येऽपि स्निग्धतायोगे तैलं तैलं घृतं घृतम् ।। २३५
इत्याख्याय कथामेतां मन्त्री मुग्धकथाः क्रमात् ।
नरवाहनदत्ताय गोमुखोऽकथयत्पुनः ।। २३६
कश्चिन्मुग्धोऽध्वगस्तीर्त्वा कृच्छ्रात्तृष्णातुरोऽटवीम् ।
नदीं प्राप्यापि न पपौ वीक्षांचक्रे परं जलम् ।। २३७
तृषितोऽपि पिबस्यम्भः किं नेत्युक्तोऽत्र केनचित् ।
इयत्कथं पिबामीति मन्दबुद्धिरुवाच तम् ।। २३९
किं दण्डयति राजा त्वां सर्वं पीतं न चेत्त्वया ।
इति तेनोपहसितोऽप्यम्बुमुग्धः स नापिबत् ।। २३९
एवं न शक्नुवन्तीह यद्यत्कर्तुमशेषतः ।
यथाशक्ति न तस्यांशमपि कुर्वन्त्यबुद्धयः ।। २४०
जलभीतः श्रुतो देव श्रूयतां पुत्रघात्ययम् ।
बहुपुत्रो दरिद्रश्च मूर्खः कश्चिदभूत्पुमान् ।। २४१
स एकस्मिन्मृते पुत्रे द्वितीयमवधीत्स्वयम् ।
कथं बालोऽयमेकाकी पथि दूरे व्रजेदिति ।। २४२
ततः स निन्द्यो हास्यश्च देशान्निर्वासितो जनैः ।
एवं पशुश्च मूर्खश्च निर्विवेकमती समौ ।। २४३
श्रुतस्त्वया पुत्रघाती भ्रातृभौतमिमं शृणु ।
जनमध्ये कथाः कुर्वन्कोऽप्यासीत्क्वापि मुग्धधीः ।। २४४
स भव्यं पुरुषं दूरादीदृष्ट्वा मूर्खोऽब्रवीदिदम् ।
एष मे भवति भ्राता रिक्थमस्य हराम्यतः ।। २४५
अहं तु कश्चिन्नैतस्य तेन नैतदृणं मम ।
इत्युक्तवान्स मूढोऽत्र पाषाणानप्यहासयत् ।। २४६
एव मूढस्य मूढत्वं स्वार्थान्धस्यातिचित्रता ।
भ्रातृभौतः श्रुतो देव ब्रह्मचारिसुतं शृणु ।। २४७
कश्चित्पितृगुणाख्यानप्रवृत्तसखिमध्यगः ।
मुग्धः स्वपितुरुत्कर्षं वर्णयन्नेवमभ्यधात् ।। २४८
आबाल्याद्ब्रह्मचारी मे पिता नान्योऽस्ति तत्समः ।
तच्छ्रुत्वा त्वं कुतो जात इति तं सुहृदोऽबुवन् ।। २४९
मानसोऽहं सुतस्तस्येत्येवं पुनरपि ब्रुवन् ।
विशेषतो विहसितः स तैर्जडशिरोमणिः ।। २५०
अत्यारूढं वदन्त्येवमसंबद्धं जडाशयाः ।
ब्रह्मचारिसुतं श्रुत्वा श्रूयतां गणकोऽप्ययम् ।। २५१
वभूव नाम गणकः कश्चिद्विज्ञानवर्जितः ।
स भार्यापुत्रसहितः स्वदेशावृत्त्यभावतः ।। २५२
गत्वा देशान्तरं चैव मिथ्याविज्ञानमात्मनः ।
कृतकप्रत्ययेनार्थपूजां प्राप्तमदर्शयत् ।। २५३
परिष्वज्य सुतं बालं स तं सर्वजनाग्रतः ।
रुरोद पृष्टश्च जनैरेवं पापो जगाद सः ।। २५४
भूतं भव्यं भविष्यच्च जानेऽहं तदयं शिशुः ।
विपत्स्यते मे दिवसे सप्तमे तेन रोदिमि ।। २५५
इत्युक्त्वा तत्र विस्माप्य लोकं प्राप्तेऽह्नि सप्तमे ।
प्रत्यूष एव सुप्तं च स व्यापादितवान्सुतम् ।। २५६
दृष्ट्वाथ तं मृतं बालं संजातप्रत्ययैर्जनैः ।
पूजितो धनमासाद्य स्वदेशं स्वैरमाययौ ।। २५७
इत्यर्थलोभान्मिथ्यैव विज्ञानख्यापनेच्छवः ।
मूर्खाः पुत्रमपि घ्नन्ति न रज्येत्तेषु बुद्धिमान् ।। २५८
अयं च श्रूयतां मूर्खः क्रोधनः पुरुषः प्रभो ।
बहिः स्थितस्य कस्यापि पुंसः कुत्रापि शृण्वतः ।। २५९
अभ्यन्तरे गुणान्कश्चिच्छशंस स्वजनाग्रतः ।
तदा चैकोऽब्रवीत्तत्र सत्यं स गुणवान्सखे ।। २६०
किं तु द्वौ तस्य दोषौ स्तः साहसी क्रोधनश्च यत् ।
इतिवादिनमेवैतं बहिर्वर्ती निशम्य सः ।। २६१
पुमान्प्रविश्य सहसा वाससावेष्टयद्गले ।
रे जाल्म साहसं किं मे क्रोधः कश्च मया कृतः ।। २६२
इत्युवाच च साक्षेपं पुमान्क्रोधाग्निना ज्वलन् ।
ततो हसन्तस्तत्रान्ये तमूचुः किं ब्रवीत्यदः ।। २६३
प्रत्यक्षदर्शितक्रोधसाहसोऽपि भवानिति ।
एवं स्वदोषः प्रकटोऽप्यज्ञैर्देव न बुध्यते ।। २६४
इदानीं श्रूयतां मुग्धः कन्यावर्धयिता नृपः ।
राजाभूत्कोऽपि कन्यैका सुरूपाजनि तस्य च ।। २६५
स वर्धयितुकामस्तामतिस्नेहेन सत्वरम् ।
वैद्यानानीय नृपतिः प्रीतिपूर्वमभाषत ।। २६६
सदौषधप्रयोगं तं कंचित्कुरुत येन मे ।
सुतैषा वर्धते शीघ्रं सद्भर्त्रे च प्रदीयते ।। २६७
तच्छ्रुत्वा तेऽब्रुवन्वैद्या उपजीवयितुं जडम् ।
अस्त्यौषधमितो दूरात्तत्तु देशादवाप्यते ।। २६८
आनयामश्च यावत्तत्तावदेव सुता तव ।
अदृश्या स्थापनीयैषा विधानं तत्र हीदृशम् ।। २६९
इत्युक्त्वा स्थापयामासुश्छन्नां ते तां नृपात्मजाम् ।
संवत्सरानत्र बहूनौषधप्राप्तिशंसिनः ।। २७०
यौवनस्थां च तां प्राप्तामौषधेन प्रवर्धिताम् ।
ब्रुवाणा दर्शयामासुः सुतां तस्मै महीभृते ।। २७१
सोऽपि तान्पूरयामास वैद्यांस्तुष्टो धनोच्चयैः ।
इति व्याजाज्जडधियो धूर्तैर्भुज्यन्त ईश्वराः ।। २७२
अयं चाकर्ण्यतामर्धपणोपार्जितपण्डितः ।
अभून्नगरवास्येकः पुमान्प्रज्ञाभिमानवान् ।। २७३
ग्रामवासी च तस्यैकः पुमान्संवत्सरावधि ।
भृतको वृत्त्यसंतोषादापृच्छ्य स्वगृहं ययौ ।। २७४
गते तस्मिंश्च पप्रच्छ भार्या तन्वि गतः स ना ।
त्वत्तः किंचिद्गृहीत्वेति साप्यर्धपणमभ्यधात् ।। २७५
ततो दशपणान्कृत्वा पाथेयं स नदीतटे ।
गत्वा स्वभृतकात्तस्मात्तमर्धपणमानयत् ।। २७६
तच्चार्थकौशलं शंसन्स ययौ लोकहास्यताम् ।
एवं बहु क्षपयति स्वल्पस्यार्थे धनान्धधीः ।। २७७
अथेदानीमभिज्ञानकर्ता च श्रूयतां प्रभो ।
कस्यचिद्यानपात्रेण मूर्खस्य व्रजतोऽम्बुधौ ।। २७८
राजतं भाजनं हस्तादपतत्तज्जलान्तरे ।
स तत्र मूर्खोऽभिज्ञानमावर्तादिकमग्रहीत् ।। २७९
आगच्छन्नुद्धरिष्यामि तदितोऽब्धिजलादिति ।
पारं प्राप्याम्बुधेस्तीर्णो दृष्ट्वावर्तादि वारिणि ।। २८०
ममज्ज भाजनं प्राप्तुमभिज्ञानधिया मुहुः ।
पृष्टश्चोक्ताशयः सोऽन्यैरुपाहस्यत धिक्कृतः ।। २८१
एवं च शणुतेदानींप्रतिमांसप्रदं नृपम् ।
मुग्धः कोऽपि नृपोऽपश्यत्प्रासादाद्द्वावथो नरौ ।। २८१
……………………………… ।
………………… ….. ।। २८३
तयोरेकेन च हृतं मांसं दृष्ट्वा महानसे ।
पञ्च मांसपलान्यङ्गात्तस्य हर्तुर्व्यकर्तयत् ।। २८४
उत्कृत्तमांसं क्रन्दन्तं दृष्ट्वा तं पतितं भुवि ।
जातानुकम्पो राजासौ प्रतीहारं समादिशत् ।। २८५
छिन्ने पञ्चपली मांसे नास्य शाम्यति सा व्यथा ।
तदतोऽप्यधिकं मांसममुष्मै दीयतामिति ।। २८६
किं जीवति शिरश्छिन्नो दत्तैरुत शिरःशतैः ।
दास्यामि देवेत्युक्त्वा स क्षत्ता गत्वाहसद्बहिः ।। २८७
तं समाश्वास्य वैद्येभ्यः कृत्तमांसं समर्पयत् ।
एवं मूढप्रभुर्वेत्ति निग्रहं नाप्यनुग्रहम् ।। २८८
इयं चाकर्ण्यतां मन्दा स्त्री पुत्रान्तरकाङ्क्षिणी ।
एकपुत्रा स्त्रियं कांचिदन्यपुत्राभिकाङ्क्षया ।। २८९
पृच्छन्तीमब्रवीत्काचित्पाखण्डा क्षुद्रतापसी ।
योऽयं पुत्रोऽस्ति ते बालस्तं हत्वा देवताबलिः ।। २९०
क्रियते चेत्ततोऽन्यस्ते निश्चितं जायते सुतः ।
एवं तयोक्ता यावत्सा तत्तथाकर्तुमिच्छति ।। २९१
तावद्बुद्ध्वा हितान्या स्त्री वृद्धा तामवदद्रहः ।
हंसि पापे सुतं जातमजातं प्राप्तुमिच्छसि ।। २९२
यदि सोऽपि न जातस्ते ततस्त्वं किं करिष्यसि ।
इत्यवार्यत सा पापादार्यया वृद्धया तया ।। २९३
एवं पतन्त्यकार्येषु शाकिनीसंगताः स्त्रियः ।
वृद्धोपदेशेन तु ता रक्ष्यन्ते कृतयन्त्रणाः ।। २९४
अयमामलकानेता देवेदानीं निशम्यताम् ।
कस्याप्यभूद्गृहस्थस्य भृत्यः कश्चन मुग्धधीः ।। २९५
समादिशद्गृहस्थस्तं भृत्यमामलकप्रियः ।
गच्छारामात्सुमधुराण्यानयामलकानि मे ।। २९६
एकैकं दशनच्छेदेनास्वाद्यानीतवाञ्जडः ।
आस्वाद्य मधुराण्येतान्यानीतानीक्षतां प्रभुः ।। २९७
सोऽब्रवीत्सोऽपि तान्यर्धोच्छिष्टान्यालोक्य कुत्सया ।
जहौ गृहपतिस्तेन भृत्येनाबुद्धिना समम् ।। २९८
निष्प्रज्ञो नाशयत्येव प्रभोरर्थमथात्मनः ।
अन्तरा चात्र शृणुत भ्रातृद्वयकथामिमाम् ।। २९९
ब्राह्मणौ भ्रातरावास्तां पुरे पाटलिपुत्रके ।
यज्ञसोम इति ज्येष्ठः कीर्तिसोमोऽस्य चानुजः ।। ३००
पित्र्यं चाभूद्धनं भूरि तयोर्ब्राह्मणपुत्रयोः ।
कीर्तिसोमो निजं भागं व्यवहारादवर्धयत् ।। ३०१
यज्ञसोमस्तु भुञ्जानो ददच्चाप्यनयत्क्षयम् ।
ततः स निर्धनीभूतो निजां भार्यामभाषत ।। ३०२
प्रिये धनाढ्यो भूत्वाहमिदानीं निर्धनः कथम् ।
वसामि मध्ये बन्धूनां तद्विदेशं श्रयावहे ।। ३०३
पाथेयेन विना कुत्र याव इत्युदिते तया ।
निर्बन्धं स यदा चक्रे तदा भार्या तमाह सा ।। ३०४
अवश्यं यदि गन्तव्यं तद्गत्वा कीर्तिसोमतः ।
मृगयस्व धनं किंचित्पाथेयमनुजादिति ।। ३०५
ततो गत्वानुजं यावत्पाथेयं तं स मार्गति ।
तावत्तदनुजः सोऽत्र जगदे भार्यया स्वया ।। ३०६
क्षपितस्वधनायास्मै वयं दद्मः कुतः कियत् ।
य एव हि दरिद्रः स्यात्स एवास्मान्भजिष्यति ।। ३०७
श्रुत्वैतत्कीर्तिसोमोऽसौ भ्रातृस्नेहान्वितोऽपि सन् ।
नैच्छद्दातुं किमप्यस्मै कष्टा कुस्त्रीषु वश्यता ।। ३०८
यज्ञसोमस्ततस्तूष्णीं गत्वा पत्न्यै निवेद्य तत् ।
तया सह प्रस्थितवान्दैवैकशरणस्ततः ।। ३०९
गच्छन्प्राप्तोऽटवीं दैवान्निगीर्णोऽजगरेण सः ।
तद्भार्या च तदालोक्य चक्रन्द पतिता भुवि ।। ३१०
किमाक्रन्दसि भद्रे त्वमिति मानुषभाषया ।
सा तेनाजगरेणोक्ता ब्राह्मणी निजगाद तम् ।। ३११
न क्रन्दामि कथं यस्मान्यहासत्त्व मम त्वया ।
दुःखिताया विदेशेऽ हा भिक्षाभाजनं हृतम् ।। ३१२
तच्छ्रुत्वाजगरो वक्त्रादुद्गीर्यास्यै ददौ महत् ।
स्वर्णपात्रं गृहाणेदं भिक्षाभाण्डमिति ब्रुवन् ।। ३१३
को महाभाग भिक्षां मे दास्यत्यस्मिन्स्त्रिया इति ।
उक्तस्तया सद्ब्राह्मण्या जगादाजगरश्च सः ।। ३१४
न दास्यत्यर्थितो योऽत्र भिक्षां ते तस्य तत्क्षणम् ।
शतधा यास्यति शिरः सत्यमेतद्वचो मम ।। ३१५
तच्छ्रुत्वा ब्राह्मणी सा तमुवाचाजगरं सती ।
यदेवं तत्त्वमेवात्र भर्तृभिक्षां प्रयच्छ मे ।। ३१६
इत्युक्तमात्रे ब्राह्मण्या सत्या सोऽजगरो मुखात् ।
उज्जगाराक्षतं यज्ञसोमं जीवन्तमेव तम् ।। ३१७
तमुद्गीर्यैव सपदि दिव्यः सोऽजगरः पुमान् ।
परितुष्टश्च तौ हृष्टौ दंपती निजगाद सः ।। ३१८
अहं काञ्चनवेगाख्यो विद्याधरमहीपतिः ।
सोऽहं गौतमशापेन प्राप्तोऽस्म्याजगरीं गतिम् ।। ३१९
साध्वीसंवादपर्यन्तः स च शापो ममाभवत् ।
इत्युक्त्वा हेमपात्रं च रत्नैरापूर्य तत्क्षणात् ।। ३२०
विद्याधरेश्वरो हृष्टः खमुत्पत्य जगाम सः ।
तौ चाययतुरादाय रत्नौघं दंपती गृहम् ।। ३२१
तत्रास्त यज्ञसोमोऽसावक्षयाप्तधनः सुखम् ।
सत्त्वानुरूपं सर्वस्य धाता सर्वं प्रयच्छति ।। ३२२
श्रूयतां नापितस्यार्थी मुग्धोऽत्र च पुमानयम् ।
कर्णाटः कोऽपि भूपं स्वं रणे शौर्यादतोषयत् ।। ३२३
स प्रसन्नो नृपस्तस्मायभीष्टं दत्तवान्वरम् ।
तस्यैव नापितं वव्रे नपुंसकनिभो भटः ।। ३२४
सर्वश्चित्तप्रमाणेन सदसद्वाभिवाञ्छति ।
न किंचिन्मार्गणं चेममुन्मुग्धं शृणुताधुना ।। ३२५
कश्चित्पथि व्रजन्मूर्खः शकटस्थेन केनचित् ।
ऊचे समं कुरुष्वैतच्छकटं मे मनागिति ।। ३२६
समं करोमि चेत्तन्मे किं ददासीति वादिनम् ।
न किंचित्ते ददामीति शकटी निजगाद तम् ।। ३२७
ततः स मूर्खः शकटं समं कृत्वैव तस्य तत् ।
तन्मे न किंचिद्देहीति तं ययाचे स चाहसत् ।। ३२८
इति देव सदैव हास्यभावं परिभावं च जनस्य निन्द्यतां च ।
विपदास्पदतां च यान्ति मूढा इह सन्तस्तु भवन्ति पूजनीयाः ।। ३२९
एवं स गोमुखमुखोक्तकथाविनोदमेतन्निशम्य रजनौ सचिवैः समेतः ।
विश्रान्तिहेतुमखिलस्य जगत्त्रयस्य निद्रामियाय नरवाहनदत्तदेवः ।। ३३०
इति महाकविश्रीसोमदेवभट्टविरचिते कथासरित्सागरे शक्तियशोलम्बके पञ्चमस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/10\/005\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/10\/005.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००५</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००५">००५</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/10/005.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ततः शक्तियशः सोत्कं गोमुखः स विनोदयन् ।<br>
नरवाहनदत्तं तं मन्त्री पुनरभाषत ।। १<br>
श्रुता प्राज्ञकथा देव त्वया मुग्धकथां शृणु ।<br>
मुग्धबुद्धिरभूत्कश्चिदाढ्यस्य वणिजः सुतः ।। २<br>
जगाम स वणिज्यायै कटाहद्वीपमेकदा ।<br>
भाण्डमध्ये च तस्याभून्महानगुरुसंचयः ।। ३<br>
विक्रीता परभाण्डस्य न तस्यागुरु तत्र तत् ।<br>
कश्चिज्जग्राह तद्वासी जनो वेत्ति न तत्र तत् ।। ४<br>
काष्ठिकेभ्यस्ततोऽङ्गारान्दृष्ट्वापि क्रीणतो जनान् ।<br>
स कालागुरु दग्ध्वा तदङ्गारानकरोज्जडः ।। ५<br>
विक्रीयाङ्गारमूल्येन तच्चागत्य ततो गृहम् ।<br>
तदेव कौशलं शंसन्स ययौ लोकहास्यताम् ।। ६<br>
कथितोऽगुरुदाह्मेष श्रूयतां तिलकार्षिकः ।<br>
बभूव कश्चिद्ग्रामीणो भूतप्रायः कृषीवलः ।। ७<br>
स कदाचित्तिलान्भृष्टान्भुक्त्वा स्वादूनवेत्य तान् ।<br>
भृष्टानेवावपद्भूरींस्तादृशोत्पत्तिवाञ्छया ।। ८<br>
मृष्टेषु तेष्वजातेषु नष्टार्थं तं जनोऽहसत् ।<br>
तिलकार्षिक उक्तोऽसौ जलेऽग्निक्षेपकं शृणु ।। ९<br>
मन्दबुद्धिरभूत्कश्चित्पुमान्निशि स चैकदा ।<br>
प्रभाते देवतापूजां करिष्यन्नित्यचिन्तयत् ।। १०<br>
उपयुक्तौ मम स्नानधूपाद्यर्थं जलानलौ ।<br>
स्थापयामि तदेकस्थौ तौ शीघ्रं प्राप्नुयां यथा ।। ११<br>
इत्यालोच्याम्बुकुम्भान्तः क्षित्वाग्निं संविवेश सः ।<br>
प्रातश्च वीक्षते यावद्गतोऽग्निर्नष्टमम्बु च ।। १२<br>
अङ्गारमलिने तोये दृष्टे तस्याभवन्मुखम् ।<br>
तादृगेव सहासस्य लोकस्यासीत्पुनः स्मितम् ।। १३<br>
श्रुतस्त्वयाग्निकुम्भाख्यो नासिकारोपणं शृणु ।<br>
बभूव कश्चित्पुरुषो मूर्खो मूढमतिः क्वचित् ।। १४<br>
स भार्यां चिपिटघ्राणां गुरुं चोत्तुङ्गनासिकम् ।<br>
दृष्ट्वा तस्य प्रसुप्तस्य नासां छित्त्वाग्रहीद्गुरोः ।। १५<br>
गत्वा च नासिकां छित्त्वा भार्यायास्तामरोपयत् ।<br>
गुरुनासां मुखे तस्या न च तत्रारुरोह सा ।। १६<br>
एवं भार्यागुरू तेन च्छिन्ननासौ कृतावुभौ ।<br>
अधुना वनवासी च पशुपालो निशाम्यताम् ।। १७<br>
पशुपालो महामुग्धः कोऽप्यासीद्धनवान्वने ।<br>
तस्य धूर्ताः समाश्रित्य मित्रत्वे बहवोऽमिलन् ।। १८<br>
ते तं जगदुराढ्यस्य सुता नगरवासिनः ।<br>
त्वत्कृते याचितास्माभिः सा च पित्रा प्रतिश्रुता ।। १९<br>
तच्छ्रुत्वा स ददौ तुष्टस्तेभ्योऽर्थं तं च ते पुनः ।<br>
विवाहस्तव संपन्न इत्यूचुर्दिवसैर्गतैः ।। २०<br>
ततः स सुतरां तुष्टस्तेभ्यो भूरि धनं ददौ ।<br>
दिनैश्च तं वदन्ति स्म पुत्रो जातस्तवेति ते ।। २१<br>
ननन्द तेन सर्वं च मूढस्तेभ्यः समर्प्य सः ।<br>
पुत्रं प्रत्युत्सुकोऽस्मीति प्रारोदीच्चापरेऽहनि ।। २२<br>
रुदंश्चादत्त लोकस्य हासं धूर्तैः स वञ्चितः ।<br>
पशुभ्य इव संक्रान्तजडिमा पशुपालकः ।। २३<br>
पशुपालः श्रुतो देव शृण्वलंकारलम्बकम् ।<br>
ग्राम्यः कश्चित्खनन्भूमिं प्रापालंकरणं महत् ।। २४<br>
रात्रौ राजकुलाच्चौरैर्नीत्वा तत्र निवेशितम् ।<br>
यद्गृहीत्वा स तत्रैव भार्यां तेन व्यभूषयत् ।। २५<br>
बबन्ध मेखलां मूर्घ्नि हारं च जघनस्थले ।<br>
नूपुरौ करयोस्तस्याः कर्णयोरपि कङ्कणौ ।। २६<br>
हसद्भिः ख्यापितं लोकैर्बुद्ध्वा राजा जहार तत् ।<br>
तस्मात्स्वाभरणं तं तु पशुप्रायं मुमोच सः ।। २७<br>
उक्तोऽलंकरणो देव शृणु वच्म्यथ तूलिकम् ।<br>
मूर्खः कश्चित्पुमांस्तूलविक्रयायापणं ययौ ।। २८<br>
अशुद्धमिति तत्तस्य न जग्राहात्र कश्चन ।<br>
तावद्ददर्श तत्राग्नौ हेम निष्टप्तशोधितम् ।। २९<br>
स्वर्णकारेण विक्रीतं गृहीतं ग्राहकेण च ।<br>
तद्दृष्ट्वापि स तत्तूलमिच्छञ्शोधयितुं जडः ।। ३०<br>
अग्नौ चिक्षेप दग्धे च तस्मिंल्लोको जहास तम् ।<br>
श्रुतोऽयं तूलिको देवखर्जूरीछेदकं शृणु ।। ३१<br>
केचिन्मूर्खाः समाहूय न्ययोज्यन्ताधिकारिभिः ।<br>
ग्राम्या राजकुलादिष्टं खर्जूरानयनं प्रति ।। ३२<br>
ते दृष्ट्वैका सुखग्राह्यां खर्जूरपतितां स्वतः ।<br>
खर्जूरीं तत्र खर्जूरीः सर्वा ग्रामे स्वकेऽच्छिनन् ।। ३३<br>
पतितास्ताश्च कलिताशेषखर्जूरसंचयाः ।<br>
उत्थाप्यारोपयामासुर्न चैषां सिद्ध्यति स्म तत् ।। ३४<br>
ततश्चानीतखर्जूरा आदृतारोपणेन ते ।<br>
खर्जूरीछेदनं बुद्ध्वा राज्ञा प्रत्युत दण्डिताः ।। ३५<br>
उक्तः खर्जूरहासोऽयं निध्यालोकनमुच्यते ।<br>
निधानदर्शी केनापि कोऽप्याजह्रे महीभुजा ।। ३६<br>
मा गात्क्वापि पलाय्यायमिति राजकुमन्त्रिणा ।<br>
नेत्रे तस्योदपाट्येतां निधानस्थानदर्शिनः ।। ३७<br>
भूलक्षणान्यपश्यन्तं गतावप्यगतौ समम् ।<br>
अन्धं दृष्ट्वा च तं मन्त्री स जडो जहसे जनैः ।। ३८<br>
निधानालोकनं श्रुत्वा श्रूयतां लवणाशनम् ।<br>
बभूव गह्वरो ग्रामवासी कोऽपि जडः पुमान् ।। ३९<br>
स मित्त्रेण गृहं जातु नीतो नगरवासिना ।<br>
भोजितो लवणस्वादून्यन्नानि व्यञ्जनानि च ।। ४०<br>
केनेयं स्वादुतान्नादेरित्यपृच्छत्स गह्वरः ।<br>
प्राधान्याल्लवणेनेति तेनोचे सुहृदा तदा ।। ४१<br>
तदेव तर्हि भोक्तव्यमित्युक्त्वा लवणस्य सः ।<br>
पिष्टस्य मुष्टिमादाय प्रक्षिप्याभक्षयन्मुखे ।। ४२<br>
तच्चूर्णं तस्य दुर्बुद्धेरोष्ठौ श्मश्रूणि चालिपत् ।<br>
हसतस्तु जनस्यात्र मुखं धवलतां ययौ ।। ४३<br>
लवणाशी श्रुतो देव त्वया गोदोहकं शृणु ।<br>
ग्राम्यः कश्चिदभून्मुग्धो गौरेका तस्य चाभवत् ।। ४४<br>
सा च तस्यान्वहं धेनुः पयःपलशतं ददौ ।<br>
कदाचिच्चाभवत्तस्य प्रत्यासन्नः किलोत्सवः ।। ४५<br>
एकवारं ग्रहीष्यामि पयोऽस्याः प्राज्यमुत्सवे ।<br>
इति मूर्खः स नैवैतां मासमात्रं दुदोह गाम् ।। ४६<br>
प्राप्तोत्सवश्च यावत्तां दोग्धि तावत्पयोऽखिलम् ।<br>
तत्तस्याश्छिन्नमच्छिन्नं लोकस्य हसितं त्वभूत् ।। ४७<br>
श्रुतो गोदोहको मूर्खः श्रूयतामपराविमौ ।<br>
खलतिस्ताम्रकुम्भाभशिराः कश्चित्पुमानभूत् ।। ४८<br>
वृक्षमूलोपविष्टं तं तरुणः कश्चिदैक्षत ।<br>
आगतोऽत्र कपित्थानि गृहीत्वा क्षुधितः पथा ।। ४९<br>
स कपित्थेन तत्तस्य क्रीडयाताडयच्छिरः ।<br>
खलतिः सोऽपि तत्सेहे न तस्योवाच किंचन ।। ५०<br>
ततोऽन्यैः क्रमशः सर्वैः स कपित्थैरताडयत् ।<br>
शिरस्तस्य स चातिष्ठत्तूष्णीं रक्ते स्रवत्यपि ।। ५१<br>
स च निष्फलतारुण्यकृतक्रीडाविचूर्णितैः ।<br>
विना कपित्थैः क्षुत्क्लान्तो ययौ मूर्खयुवा ततः ।। ५२<br>
कपित्थैः स्वादुभिः किं न सहे घातानिति ब्रुवन् ।<br>
स खल्वाटो गलद्रक्तशिरा मूर्खो ययौ गृहम् ।। ५३<br>
मूर्खसाम्राज्यबद्धेन पट्टेनेव वृतं शिरः ।<br>
रक्तेन तस्य तद्दृष्ट्वा हसति स्म न तत्र कः ।। ५४<br>
एवं देवोपहास्यत्वं लोके गच्छन्त्यबुद्धयः ।<br>
लभन्ते नार्थसिद्धिं च पूज्यन्ते तु सुबुद्धयः ।। ५५<br>
इति गोमुखतः श्रुत्वा मुग्धहासकथा इमाः ।<br>
नरवाहनदत्तः समुत्थाय व्यधिताह्निकम् ।। ५६<br>
निशागमे पुनस्तेन नियुक्तश्चोत्सुकेन सः ।<br>
गोमुखः कथयामास प्रज्ञानिष्ठामिमां कथाम् ।। ५७<br>
अभूत्क्वापि वनोद्देशे महाञ्शाल्मलिपादपः ।<br>
उवास लघुपातीति काकस्तत्र कृतालयः ।। ५८ तु. पञ्चतन्त्रम् ०३<br>
स कदाचित्स्वनीडस्थो ददर्शात्र तरोरधः ।<br>
जालहस्तं सलगुडं रौद्रं पुरुषमागतम् ।। ५९<br>
ततः स वीक्षते यावत्काकस्तावद्वितत्य सः ।<br>
जालं भुवि विकीर्यात्र व्रीहींश्छन्नोऽभवत्पुमान् ।।<br>
तावच्च चित्रग्रीवाख्यः पारावतपतिर्भ्रमन् ।<br>
तत्राजगाम नभसा पारावतशतैर्वृतः ।। ६१<br>
स व्रीहिप्रकरं दृष्ट्वा जालेऽत्राहारलिप्सया ।<br>
पतितः पाशनिकरैर्बद्धोऽभूत्सपरिच्छदः ।। ६२<br>
तद्दृष्ट्वा चानुगान्सर्वांश्चित्रग्रीवो जगाद सः ।<br>
गृहीत्वा चञ्चुभिर्जालं खमुत्पतत वेगतः ।। ६३<br>
ततस्तथेति ते जालमादायोत्पत्य वेगतः ।<br>
कपोता नभसा गन्तुं भीताः प्रारेभिरेऽखिलाः ।। ६४<br>
सोऽप्युत्थायोर्ध्वदृग्विग्नो लुब्धकः संन्यवर्तत ।<br>
निर्भयोऽथ जगादैतांश्चित्रग्रीवोऽनुयायिनः ।। ६५<br>
मन्मित्त्रस्य हिरण्यस्य मूषकस्यान्तिकं द्रुतम् ।<br>
व्रजामः स इमान्पाशांश्छित्त्वास्मान्मोचयिष्यति ।। ६६<br>
इत्युक्त्वा सोऽनुगैः साकं गत्वा तैर्जालकर्षिभिः ।<br>
मूषकस्य बिलद्वारं प्राप्याकाशादवातरत् ।। ६७<br>
भो भो हिरण्य निर्याहि चित्रग्रीवोऽहमागतः ।<br>
इत्याजुहाव तं तत्र मूषकं स कपोतराट् ।। ६८<br>
स श्रुत्वा द्वारमार्गेण दृष्ट्वा तं चागतं तथा ।<br>
सुहृदं निर्ययावाखुस्तस्माच्छतमुखाद्बिलात् ।। ६९<br>
उपेत्य पृष्ट्वा वृत्तान्तं संभ्रमात्सोऽपि मूषकः ।<br>
पारावतपतेः पाशान्सानुगस्याच्छिनत्सुहृत् ।। ७०<br>
छिन्नपाशस्तमामन्त्र्य मूषकं वचनैः प्रियैः ।<br>
चित्रग्रीवः खमुत्पत्य ययौ सोऽनुचरैः सह ।। ७१<br>
अन्वागतः स काकोऽत्र लघुपाती विलोक्य तत् ।<br>
बिलप्रविष्टं तद्द्वारमागत्योवाच मूषकम् ।। ७२<br>
लघुपातीति काकोऽहं दृष्ट्वा त्वां मित्त्रवत्सलम् ।<br>
मित्त्रत्वाय वृणोमीदृग्विपदुद्धरणक्षमम् ।। ७३<br>
तच्छ्रुत्वाभ्यन्तराद्दृष्ट्वा मूषकस्तं स वायसम् ।<br>
जगाद गच्छ का मैत्री भक्ष्यभक्षकयोरिति ।। ७४<br>
ततः स वायसोऽवादीच्छान्तं भुक्ते मम त्वयि ।<br>
तृप्तिः क्षणं स्यान्मित्त्रे तु शश्वज्जीवितरक्षणम् ।। ७५<br>
इत्याद्युक्त्वा सशपथं कृत्वाश्वासं च तेन सः ।<br>
निर्गतेनाकरोत्सख्यमाखुना सह वायसः ।। ७६<br>
स मांसपेशीरानैषीदाखुः शालिकणानपि ।<br>
एकत्र सह भुञ्जानौ तस्थतुस्तावुभौ सुखम् ।। ७७<br>
एकदा स च काकस्तं मित्त्रं मूषकमब्रवीत् ।<br>
इतोऽविदूरे मित्त्रास्ति वनमध्यगता नदी ।। ७८<br>
तस्यां मन्थरको नाम कूर्मश्चास्ति सुहृन्मम ।<br>
तदर्थं यामि तत्स्थानं सुप्रापामिषभोजनम् ।। ७९<br>
कृच्छ्रात्प्राप्य इहाहारो नित्यं व्याधभयं च मे ।<br>
इत्युक्तवन्तं तं काकं मूषकोऽपि जगाद सः ।। ८०<br>
सहैव तर्हि वत्स्यामो नय तत्रैव मामपि ।<br>
ममाप्यस्तीह निर्वेदो वक्ष्ये तत्रैव तं च ते ।। ८१<br>
इति वादिनमादाय चञ्च्वा तं स हिरण्यकम् ।<br>
नभसा लघुपाती तद्ययौ वननदीतटम् ।। ८२<br>
मिलित्वा सह कूर्मेण तत्र मन्थरकेण सः ।<br>
कृतातिथ्येन मित्त्रेण स तस्थौ मूषकान्वितः ।। ८३<br>
कथान्तरे च कूर्माय तस्मै स्वागमकारणम् ।<br>
हिरण्यसख्यवृत्तान्तयुक्तं काकः शशंस सः ।। ८४<br>
ततः स कूर्मस्तं कृत्वा मित्त्रं वायससंस्तुतम् ।<br>
देशनिर्वासनिर्वेदहेतुं पप्रच्छ मूषकम् ।। ८९<br>
ततो हिरण्यः स तयोरुभयोः काककूर्मयोः ।<br>
शृण्वतोर्निजवृत्तान्तकथामेतामवर्णयत् ।। ८६<br>
अहं महाबिले तत्र नगरासन्नवर्तिनि ।<br>
वसन्राजकुलाद्धारमानीयास्थापयं निशि ।। ८७<br>
दृश्यमानेन हारेण तेन जातौजसं च माम् ।<br>
समर्थमन्नाहरणे मूषकाः पर्यवारयन् ।। ८८<br>
अत्रान्तरे च तत्रासीत्कश्चिदस्मद्बिलान्तिके ।<br>
परिव्राण्मठिकां कृत्वा नानाभिक्षान्नवृत्तिकः ।। ८९<br>
स भुक्तशेषं भिक्षान्नं नक्तं स्थापयति स्म तत् ।<br>
भिक्यभाण्डस्थमुल्लम्ब्य शङ्कौ प्रातर्जिघत्सया ।। ९०<br>
सुप्तस्यात्र च तस्याहं बिलेनान्तः प्रविश्य तत् ।<br>
दत्तोर्ध्वझम्पो निःशेषमनैषं प्रतियामिनि ।। ९१<br>
कदाचित्तत्र तस्यागात्सुहृत्प्रव्राजकोऽपरः ।<br>
भुक्तोत्तरं समं तेन कथां रात्रौ स चाकरोत् ।। ९२<br>
तावन्नेतुं प्रवृत्तेऽन्नं मयि जर्जरकेण सः ।<br>
प्रव्राडवादयद्दत्तकर्णस्तद्भाण्डकं मुहुः ।। ९३<br>
कथमाच्छिद्य किमिदं करोषीति स तेन च ।<br>
आगन्तुना परिव्राजा पृष्टः प्रव्राट् तमब्रवीत् ।। ९४<br>
इह मे मूषकः शत्रुरुत्पन्नोऽथ सदैव यः ।<br>
अपि दूरस्थमुत्प्लुत्य नयत्यन्नमितो मम ।। ९५<br>
तं त्रासयामि चलयञ्जर्जरेणान्नभाजनम् ।<br>
इत्युक्तवन्तं प्रव्राजं परिव्राट् सोऽपरोऽब्रवीत् ।। ९६<br>
लोभो नामैष जन्तूनां दोषायात्र कथां शृणु ।<br>
तीर्थान्यहं भ्रमन्प्रापमेकं नगरमेकदा ।। ९७<br>
तत्र चैकस्य विप्रस्य निवासायाविशं गृहम् ।<br>
स्थिते मयि स विप्रश्च वदति स्म स्वगेहिनीम् ।। ९८<br>
कृसरं ब्राह्मणकृते पर्वण्यद्य पचेरिति ।<br>
कुतस्ते निर्धनस्यैतदित्यवोचच्च सापि तम् ।। ९३<br>
ततः स विप्रोऽवादीत्तां प्रिये कार्येऽपि संचये ।<br>
नातिसंचयधीः कार्या शृणु चात्र कथामिमाम् ।। १००<br>
वने क्वापि कृताखेटो व्याधो यन्त्रितसायकः ।<br>
प्रादाय मांसं धनुषि प्राधावत्सूकरं प्रति ।। १०१<br>
तेनैव काण्डविद्धेन निहतः पोत्रविक्षतः ।<br>
स व्यपद्यत तच्चात्र दूरादैक्षत जम्बुकः ।। १०२<br>
स चागत्य क्षुधार्तोऽपि चिकीर्षुः संचयाय तत् ।<br>
क्रोडव्याधामिषात्किंचिन्न चखादातिभूयसः ।। १०३<br>
भोक्तुं प्रववृते तत्तु गत्वा धनुषि यत्स्थितम् ।<br>
तत्क्षणं चोच्चलद्यन्त्रशरविद्धो ममार सः ।। १०४<br>
तन्नातिसंचयः कार्य इति तेन द्विजेन सा ।<br>
भार्योक्ता प्रतिपद्यैतत्तिलान्प्राक्षिपदातपे ।। १०५<br>
प्रविष्टायां गृहं तस्यां प्राश्य श्वा तानदूषयत् ।<br>
ततो न कृसरानेतान्कश्चिन्मूल्यादिनाग्रहीत् ।। १०६<br>
तदेवं नोपभोगाय लोभः क्लेशाय केवलम् ।<br>
इत्युक्त्वा पुनराह स्म प्रव्राडागन्तुकोऽथ सः ।। १०७<br>
खनित्रमस्ति चेत्तन्मे दीयतां यावदद्य वः ।<br>
युक्त्या निवारयाम्येतं मूषकोत्थमुपद्रवम् ।। १०८<br>
तच्छ्रुत्वा तन्निवासी स प्रव्राट् तस्मै खनित्रकम् ।<br>
ददावहं च च्छन्नस्थस्तद्दृष्ट्वा प्राविशं बिलम् ।। १०९<br>
ततस्तेन खनित्रेण प्रव्राडागन्तुकोऽथ सः ।<br>
मत्संचारबिलं वीक्ष्य प्रारेभे खनितुं शठः ।। ११०<br>
क्रमाच्च तावदखनत्पलायनपरे मयि ।<br>
यावत्तं प्राप तत्रस्थं हारं मे चान्यसंचयम् ।। १११<br>
तेजसानेन तस्याभूदाखोस्तत्तादृशं बलम् ।<br>
इत्याह स्थानिनं तं च प्रव्राजं मयि शृण्वति ।। ११२<br>
नीत्वा च तन्मे सर्वस्वं हारं मूर्ध्नि निधाय च ।<br>
आगन्तुस्थायिनौ हृष्टौ प्रव्राजौ स्वपतः स्म तौ ।। ११३<br>
प्रसुप्तयोस्तयोस्तं च हर्तुं मां पुनरागतम् ।<br>
प्रबुध्याताडयद्यष्ट्या प्रव्राट् स्थायी स मूर्धनि ।। ११४<br>
तेनाहं व्रणितो दैवान्न मृतो बिलमाविशम् ।<br>
भूयश्च शक्तिर्नाभून्मे तदन्नाहरणप्लवे ।। ११५<br>
अर्थो हि यौवनं पुंसां तदभावश्च वार्धकम् ।<br>
तेनास्योजो बलं रूपमुत्साहश्चापि हीयते ।। ११६<br>
अथात्ममात्रभरणे यत्नवन्तमवेक्ष्य माम् ।<br>
परित्यज्य गतः सर्वः स मूषकपरिच्छदः ।। ११७<br>
अवृत्तिके प्रभुं भृत्या अपुण्यं भ्रमरास्तरुम् ।<br>
अजलं च सरो हंसा मुञ्चन्त्यपि चिरोषितम् ।। ११८<br>
इत्थं तत्र चिरोद्विग्नः सुहृदं लघुपातिनम् ।<br>
प्राप्यैतं कच्छपश्रेष्ठ त्वत्पार्श्वमहमागतः ।। ११९<br>
एवं हिरण्यकेनोक्ते कूर्मो मन्थरकोऽभ्यधात् ।<br>
स्वमेव स्थानमेतत्ते तन्मा मित्त्राधृतिं कृथाः ।। १२०<br>
गुणिनो न विदेशोऽस्ति न संतुष्टस्य चासुखम् ।<br>
धीरस्य च विपन्नास्ति नासाध्यं व्यवसायिनः ।। १२१<br>
इति तस्मिन्वदत्येव कूर्मे चित्राङ्गसंज्ञकः ।<br>
दूरतो व्याधवित्रस्तो मृगस्तद्वनमाययौ ।। १२२<br>
तं दृष्ट्वा तस्य दृष्ट्वा च पश्चाद्व्याधमनागतम् ।<br>
आश्वासितेन तेनापि सख्यं कूर्मादयो व्यधुः ।। १२३<br>
न्यवसंस्ते ततस्तत्र काककूर्ममृगाखवः ।<br>
परस्परोपचारेण सुखिताः सुहृदः समम् ।। १२४<br>
एकदा क्वापि चित्राङ्गं चिरायातं तमीक्षितुम् ।<br>
आरुह्य तरुमैक्षिष्ट लघुपाती स तद्वनम् ।। १२५<br>
ददर्श च नदीतीरे कीलपाशेन संयतम् ।<br>
चित्राङ्गमवरुह्यैतदवदच्चाखुकूर्मयोः ।। १२६<br>
ततः संमन्त्र्य चञ्च्वा तं गृहीत्वाखुं हिरण्यकम् ।<br>
चित्राङ्गस्यान्तिकं तस्य लघुपाती निनाय सः ।। १२७<br>
हिरण्यकश्च तं बन्धविधुरं मूषको मृगम् ।<br>
क्षणादमुञ्चदाश्वास्य दशनच्छिन्नपाशकम् ।। १२८<br>
तावन्मन्थरकोऽभ्येत्य नदीमध्येन कच्छपः ।<br>
आरुरोह तटं तेषां निकटं स सुहृत्प्रियः ।। १२९<br>
तत्क्षणं स कुतोऽप्येत्य लुब्धकः पाशदायकः ।<br>
विद्रुतेषु मृगाद्येषु लब्ध्वा तं कूर्ममग्रहीत् ।। १३०<br>
क्षिप्त्वा च जालकान्तस्तं यावन्नष्टमृगाकुलः ।<br>
स याति तावद्दृष्ट्वैतद्दीर्घदृश्वाखुवाक्यतः ।। १३१<br>
मृगो गत्वा ततो दूरे पतित्वासीन्मृतो यथा ।<br>
काकस्तु मूर्ध्नि तस्यासीच्चक्षुषी पाटयन्निव ।। १३२<br>
तद्दृष्ट्वा स गृहीतं तं व्याधो मत्वा मृगं मृतम् ।<br>
गन्तुं प्रववृते नद्यास्तटे कूर्मं निधाय तम् ।। १३३<br>
यातं दृष्ट्वा तमभ्येत्य मूषकस्तस्य जालिकाम् ।<br>
कूर्मस्य सोऽच्छिनत्तेन मुक्तो नद्यां पपात सः ।। १३४<br>
मृगोऽपि निकटीभूतं व्याधं वीक्ष्य विकच्छपम् ।<br>
उत्थाय स पलाय्यागात्काकोऽप्यारूढवांस्तरुम् ।। १३५<br>
एत्य व्याधोऽत्र कूर्मं तं बन्धच्छेदपलायितम् ।<br>
अप्राप्योभयविभ्रष्टो दैवं शोचन्नगाद्गृहम् ।। १३६<br>
ततो मिलन्ति स्मैकत्र हृष्टाः कूर्मादयोऽत्र ते ।<br>
मृगस्तु प्रीतिमानेवं कूर्मादींस्तानुवाच सः ।। १३७<br>
पुण्यवानस्मि यत्प्राप्ता भवन्तः सुहृदो मया ।<br>
प्राणानुपेक्ष्य यैरेवं मृत्योरद्याहमुद्धृतः ।। १३८<br>
एवं प्रशंसता तेन मृगेण सह तत्र ते ।<br>
अन्योन्यप्रीतिसुखिताः काककूर्माखवोऽवसन् ।। १३९<br>
प्रज्ञया साधयन्त्येव तिर्यञ्चोऽपि समीहितम् ।<br>
प्राणैरपि न मुञ्चन्ति तेऽप्येवं मित्त्रमापदि ।। १४०<br>
एवं च श्रेयसी मित्त्रेष्वासक्तिर्नाङ्गनासु ताम् ।<br>
ईर्ष्याश्रयत्वाच्छंसन्ति तथा च श्रूयतां कथा ।। १४१<br>
नगरे क्वापि कोऽप्यासीदीर्ष्यावान्पुरुषः प्रभो ।<br>
बभूव तस्य भार्या च वल्लभा रूपशालिनी ।। १४२<br>
अविश्वस्तो न तां जातु मुमोचैकाकिनीं च सः ।<br>
तस्या हि शीलविभ्रंशं चित्रस्थेभ्योऽप्यशङ्कत ।। १४३<br>
केनाप्यवश्यकार्येण कदाचित्स पुमानथ ।<br>
सहैवादाय तां भार्यां प्रतस्थे विषयान्तरम् ।। १४४<br>
मार्गे सभिल्लामटवीमग्रे दृष्ट्वा स तद्भयात् ।<br>
स्थापयित्वा गृहे ग्राम्यवृद्धविप्रस्य तां ययौ ।। १४५<br>
तत्र स्थिता च सा दृष्ट्वा भिल्लांस्तेनागतान्पथा ।<br>
एकेन यूना भिल्लेन सह धृष्टा ययौ ततः ।। १४६<br>
तेन युक्ता च तत्पल्लीं यथाकामं चचार सा ।<br>
उत्क्रान्तेर्ष्यालुपतिका भग्नसेतुरिवापगा ।। १४७<br>
तावत्स तत्पतिः कृत्वा कार्यमागत्य तं द्विजम् ।<br>
ग्राम्यं ययाचे तां भार्यां सोऽपि विप्रो जगाद तम् ।। १४८<br>
न जानेऽहं क्व याता सा जानाम्येतावदेव तु ।<br>
भिल्ला इहागता आसंस्तैः सा नीता भविष्यति ।। १४९<br>
सा पल्ली निकटे चेह तत्तत्र व्रज सत्वरम् ।<br>
ततः प्राप्स्यसि तां भार्यामन्यथा मा मतिं कृथाः ।। १५०<br>
इत्युक्तस्तेन स रुदन्निन्दन्बुद्धिविपर्ययम् ।<br>
जगाम भिल्लपल्लीं तां भार्यां तत्र ददर्श च ।। १५१<br>
सापि दृष्ट्वा तमभ्येत्य पापा भीता तदाब्रवीत् ।<br>
न मे दोषोऽहमानीता भिल्लेनेह बलादिति ।। १५२<br>
आयाहि तत्र गच्छावो यावत्कश्चिन्न पश्यति ।<br>
इति ब्रुवाणं रागान्धं तमुवाच पतिं च सा ।। १५३<br>
तस्यागमनवेलेयं भिल्लस्याखेटगामिनः ।<br>
आगतश्चानुधाव्यैव हन्यात्त्वां मां च स ध्रुवम् ।। १५४<br>
तत्प्रविश्य गुहामेतां प्रच्छन्नस्तिष्ठ संप्रति ।<br>
रात्रौ च सुप्तं हत्वा तं यास्यावो निर्भयावितः ।। १५५<br>
एवं तयोक्तः शठया प्रविश्यासीद्गुहां स ताम् ।<br>
कोऽवकाशो विवेकस्य हृदि कामान्धचेतसः ।। १५६<br>
साथ कुस्त्री गृहान्तःस्थमानीतं व्यसनेन तम् ।<br>
भिल्लायादर्शयत्तस्मा आगताय दिनात्यये ।। १५७<br>
स च निष्कृष्य तं भिल्लः क्रूरकर्मा पराक्रमी ।<br>
प्रातर्देव्युपहारार्थं बबन्ध सुदृढं तरौ ।। १५८<br>
भुक्त्वा च पश्यतस्तस्य रात्रौ तद्भार्यया सह ।<br>
स समासेव्य सुरतं सुखं सुष्वाप तद्युतः ।। १५९<br>
तं दृष्ट्वा सुप्तमीर्ष्यालुः स पुमांस्तरुसंयतः ।<br>
चण्डीं स्तुतिभिरभ्यर्च्य ययौ शरणमार्तितः ।। १६०<br>
साविर्भूय वरं तस्मै तं ददौ येन तस्य सः ।<br>
तत्खड्गेनैव भिल्लस्य स्रस्तबन्धोऽच्छिनच्छिरः ।। १६१<br>
एहीदानीं हतः पापो मयायमिति सोऽथ ताम् ।<br>
प्रबोध्य भार्यां वक्ति स्म साप्युत्तस्थौ सुदुःखिता ।। १६२<br>
गृहीत्वा तस्य च शिरो भिल्लस्यालक्षितं निशि ।<br>
ततः प्रतस्थे कुस्त्री सा पत्या तेन सहैव च ।। १६३<br>
प्रातश्च नगरं प्राप्य दर्शयन्ती शिरोऽत्र तत् ।<br>
भर्ता हतो मेऽनेनेति चक्रन्दाक्रम्य तं पतिम् ।। १६४<br>
ततः स नीतस्तद्युक्तो राजाग्रे पुररक्षिभिः ।<br>
पृष्टस्तत्र यथावृत्तमीर्ष्यालुस्तदवर्णयत् ।। १५५५<br>
राजाथ तत्त्वमन्विष्य च्छेदयामास कुस्त्रियः ।<br>
तस्याः कर्णौ च नासां च तत्पतिं च मुमोच तम् ।। १६६<br>
स मुक्तः स्वगृहं प्रायात्कुस्त्रीस्नेहग्रहोज्झितः ।<br>
एवं हि कुरुते देव योषिदीर्ष्यानियन्त्रिता ।। १६७<br>
शिक्षयत्यन्यपुरुषासङ्गमीर्ष्यैव हि स्त्रियः ।<br>
तदीर्ष्यामप्रकाश्यैव रक्ष्या नारी सुबुद्धिना ।। १६८<br>
रहस्यं च न वक्तव्यं वनितासु यथा तथा ।<br>
पुरुषेणेच्छता क्षेममत्र च श्रूयतां कथा ।। १६३<br>
नागः कश्चित्पलाय्यासीत्कुत्रचिद्गणिकागृहे ।<br>
मानुषं रूपमास्थाय वैनतेयभयाद्भुवि ।। १७०<br>
गणिकाप्यग्रहीद्भाटिं सा हस्तिशतपञ्चकम् ।<br>
स्वप्रभावाच्च तत्तस्य स नागः प्रत्यहं ददौ ।। १७१<br>
कुतोऽन्वहमियन्तस्ते हस्तिनो ब्रूहि को भवान् ।<br>
इति निर्बन्धतः साथ तं पप्रच्छ विलासिनी ।। १७२<br>
मा वोचः कस्यचित्तार्क्ष्यभयादेवमिह स्थितः ।<br>
नागोऽहमिति वक्ति स्म सोऽपि तां मारमोहितः ।। १७३<br>
सा तद्रहसि कुट्टन्यै शशंस गणिका ततः ।<br>
अथ तार्क्ष्यो जगच्चिन्वन्नत्रागात्पुरुषाकृतिः ।। १७४<br>
उपेत्य कुट्टनीं तां च जगाद त्वत्सुतागृहे ।<br>
अहमद्य वसाम्यार्ये भाटिर्मे गृह्यतामिति ।। १७५<br>
इह नागः स्थितो नित्यमिभपञ्चशतीं ददत् ।<br>
तत्किमेकाहभाट्येति कुट्टन्यपि जगाद तम् ।। १७६<br>
ततः स गरुडो नागं तत्र स्थितमवेत्य तम् ।<br>
विवेशातिथिरूपेण तद्वारवनितागृहम् ।। १७७<br>
तत्र प्रासादपृष्ठस्थं नागं तमवलोक्य सः ।<br>
प्रकाश्यात्मानमुत्प्लुत्य जघान च जघास च ।। १७८<br>
अतो न कथयेत्प्राज्ञो रहस्यं स्त्रीष्वनर्गलम् ।<br>
इत्युक्त्वा गोमुखो मुग्धकथां पुनरवर्णयत् ।। १७९<br>
ताम्रकुम्भोपमशिराः कोऽप्यासीत्खलतिः पुमान् ।<br>
स च मूर्खोऽर्थवांल्लोके लज्जते स्म कचैर्विना ।। १८०<br>
अथ धूर्तस्तमागत्य कोऽप्युवाचोपजीविकः ।<br>
एकोऽस्ति वैद्यो यो वेत्ति केशोत्पादनमौषधम् ।। १८१<br>
एतच्छ्रुत्वा तमाह स्म तमानयसि चेन्मम ।<br>
ततोऽहं तव दास्यामि धनं वैद्यस्य तस्य च ।। १८२<br>
एवमुक्तवतस्तस्य धनं भुक्त्वाचिरेण सः ।<br>
मुग्धस्यानीतवानेकं धूर्तो धूर्तचिकित्सकम् ।। १८३<br>
उपजीव्य चिरं सोऽपि खल्वाटं तं भिषक्छिरः ।<br>
अपास्य वेष्टनं युक्त्वा मुग्धायास्मायदर्शयत् ।। १८४<br>
तद्दृष्ट्वाप्यविमर्शः सन्वैद्यं केशार्थमौषधम् ।<br>
तं ययाचे स जडधीस्ततो वैद्योऽब्रवीत्स तम् ।। १८५<br>
खल्वाटः स्वयमन्यस्य जनयेयं कथं कचान् ।<br>
इति ते मूर्ख निर्लोम दर्शितं स्वशिरो मया ।। १८६<br>
तथापि त्वं न वेत्स्येव धिगित्युक्त्वा ययौ भिषक् ।<br>
एवं देव सदा धूर्ताः क्रीडन्ति जडबुद्धिभिः ।। १८७<br>
एवं श्रुतः केशमुग्धस्तैलमुग्धो निशम्यताम् ।<br>
मुग्धोऽभूत्पुरुषः कश्चिद्भृत्यः शिष्टस्य कस्यचित् ।। १०८<br>
स तेन स्वामिना तैलमानेतुं वणिजोऽन्तिकम् ।<br>
प्रेषितो जातु तत्तस्मात्पात्रे तैलमुपाददे ।। १८९<br>
तैलपात्रं गृहीत्वा तदागच्छंस्तत्र केनचित् ।<br>
ऊचे मित्रेण रक्षेदं तैलपात्रं स्रवत्यधः ।। १९०<br>
तच्छ्रुत्वा वीक्षितुमधः पात्रं तत्पर्यवर्तयत् ।<br>
स मूढस्तेन तत्सर्वं तैलं तस्यापतद्भुवि ।। १९१<br>
तद्बुद्ध्वा लोकहास्योऽसौ निरस्तः स्वामिना गृहात् ।<br>
तस्मात्स्वबुद्धिर्मुग्धस्य वरं न त्वनुशासनम् ।। १९२<br>
तैलमुग्धः श्रुतस्तावदस्थिमुग्धो निशम्यताम् ।<br>
अभून्मूर्खः पुमान्कश्चिद्भार्याभूत्तस्य चासती ।। १९३<br>
सा तस्मिन्नेकदा पत्यौ कार्याद्देशान्तरं गते ।<br>
दत्तकर्तव्यशिक्षां स्वामाप्तां कर्मकरीं गृहे ।। १९४<br>
अनन्यदासीं संस्थाप्य निर्गत्यैकान्ततस्ततः ।<br>
ययावुपपतेर्गेहं निरर्गलसुखेच्छया ।। १९५<br>
अथागतं तत्पतिं सा स्थितशिक्षाश्रुगद्गदम् ।<br>
कर्मकर्यवदद्भार्या मृता दग्धा च सा तव ।। १९६<br>
इत्युक्त्वा सा श्मशानं च नीत्वा तस्मायदर्शयत् ।<br>
अस्थीन्यन्यचितास्थानि तान्यादाय रुदंश्च सः ।। १९७<br>
कृतोदकोऽथ तीर्थेषु प्रक्षिप्यास्थीनि तानि च ।<br>
प्रावर्तत स भार्यायास्तस्याः श्राद्धविधौ जडः ।। १९८<br>
सद्विप्र इत्युपानीतं कर्मकर्या तयैव च ।<br>
तमेव भार्योपपतिं श्राद्धविप्रं चकार सः ।। १९९<br>
तेनोपपतिना सार्धं तद्भार्याभ्येत्य तत्र सा ।<br>
उदारवेषा भुङ्क्ते स्म मृष्टान्नं मासि मासि तत् ।। २००<br>
सतीधर्मप्रभावेण भार्या ते परलोकतः ।<br>
पश्यागत्य स्वयं भुङ्क्ते ब्राह्मणेन समं प्रभो ।। २०१<br>
इति कर्मकरी सा तमवोचत्तत्पतिं यथा ।<br>
तथैव प्रतिपेदे तत्सर्वं मूर्खशिरोमणिः ।। २०२<br>
वञ्चयन्ते हेलयैवैवं कुस्त्रीभिः सरलाशयाः ।<br>
श्रुतोऽस्थिमुग्धश्चण्डालकन्यका श्रूयतां त्वया ।। २०३<br>
अभूद्रूपवती कापि मुग्धा चण्डालकन्यका ।<br>
सार्वभौमवरप्राप्तौ संकल्पं हृदि साकरोत् ।। २०४<br>
सा जातु दृष्ट्वा राजानं नगरभ्रमनिर्गतम् ।<br>
सर्वोत्तमं भर्तृबुद्धेरनुयातुं प्रचक्रमे ।। २०५<br>
तावदागात्पथा तेन मुनिस्तस्य प्रणम्य सः ।<br>
पादौ गजावरूढः सन्राजा स्वभवनं ययौ ।। २०६<br>
तद्दृष्ट्वा राजतोऽप्येनं विचिन्त्य मुनिमुत्तमम् ।<br>
चण्डालकन्या राजानं त्यक्त्वा सा मुनिमन्वगात् ।। २०७<br>
मुनिः सोऽपि व्रजन्दृष्ट्वा शून्यमग्रे शिवालयम् ।<br>
न्यस्तजानुः क्षितौ तत्र शिवं नत्वा ययौ ततः ।। २०८<br>
तद्वीक्ष्य सान्त्यजा मत्वा मुनेरप्युत्तमं शिवम् ।<br>
भर्तृबुद्ध्या मुनिं त्यक्त्वा देवं तत्रैव शिश्रिये ।। २०९<br>
क्षणाच्चात्र प्रविश्य श्वा देवस्यारुह्य पीठिकाम् ।<br>
जङ्घामुत्क्षिप्य जातेर्यत्सदृशं तस्य तद्व्यधात् ।। २१०<br>
तद्विलोक्यान्त्यजा मत्वा देवाच्छ्वानं तमुत्तमम् ।<br>
यान्तं तमेवान्वगात्सा त्यक्त्वा देवं पतीच्छया ।। २११<br>
श्वा चागत्यैव चण्डालगृहं परिचितस्य सः ।<br>
चण्डालयूनः प्रणयाल्लुलोठैकस्य पादयोः ।। २१२<br>
तदालोक्योत्तमं मत्वा शुनश्चण्डालपुत्रकम् ।<br>
स्वजातितुष्टा वव्रे सा तमेव पतिमन्त्यजा ।। २१३<br>
एवं कृतपदा दूरे पतन्ति स्वपदे जडाः ।<br>
एवं च मूर्खं राजानं संक्षेपादपरं शृणु ।। २१४<br>
मूर्खः कश्चिदभूद्राजा कृपणः कोषवानपि ।<br>
एकदा जगदुश्चैवं मन्त्रिणस्तं हितैषिणः ।। २१५<br>
दानं हरति देवेह दुर्गतिं पारलौकिकीम् ।<br>
तद्देहि दानमायूंषि भङ्गुराणि धनानि च ।। २१६<br>
तच्छ्रुत्वा स नृपोऽवादीद्दानं दास्याम्यह तदा ।<br>
दुर्गतिं प्राप्तमात्मानं मृतो द्रक्ष्यामि चेदिति ।। २१७<br>
ततश्चान्तर्हसन्तस्ते तूष्णीमासत मन्त्रिणः ।<br>
एवं नोज्झति मूढोऽर्थान्यावदर्थैः स नोज्झितः ।। २१०<br>
राजभौतः श्रुतो देव मध्ये मित्रद्वयं शृणु ।<br>
बभूव चन्द्रापीडाख्यः कान्यकुब्जे महीपतिः ।। २१९<br>
तस्याभवच्च धवलमुखाख्यः कोऽपि सेवकः ।<br>
बहिर्भुक्त्वा च पीत्वा च सदैव प्राविशद्गृहम् ।। २२०<br>
भुक्तपीतः कुतो नित्यमायासीति च भार्यया ।<br>
पृष्टः स जातु धवलमुखस्तामेवमभ्यधात् ।। २२१<br>
सुहृत्पार्श्वादहं शश्वद्भुक्त्वा पीत्वा च सुन्दरि ।<br>
सदैवायामि येनास्ति लोके मित्रद्वयं मम ।। २२२<br>
कल्याणवर्मनामैको भोजनाद्युपकारकृत् ।<br>
द्वितीयो वीरबाहुश्च प्राणैरप्युपकारकः ।। २२३<br>
एवं श्रुत्वैव धवलमुखोऽसौ भार्यया तया ।<br>
ऊचे मित्रद्वयं तन्मे भवता दर्श्यतामिति ।। २२४<br>
ततो ययौ स तद्युक्तस्तस्य कल्याणवर्मणः ।<br>
गृहं सोऽपि महार्हैस्तमुपचारैरुपाचरत् ।। २२५<br>
अन्येद्युः स ययौ वीरबाहोर्भार्यायुतोऽन्तिकम् ।<br>
स च द्यूतस्थितः कृत्वा स्वागतं तं विसृष्टवान् ।। २२६<br>
ततोऽब्रवीत्सा धवलमुखं भार्या सकौतुका ।<br>
कल्याणवर्मा महतीं सत्क्रियामकरोत्तव ।। २२७<br>
कृतं स्वागतमात्रं तु भवतो वीरबाहुना ।<br>
तदार्यपुत्र तं मित्त्रं मन्यसेऽभ्यधिकं कथम् ।। २२८<br>
तच्छ्रुत्वा सोऽब्रवीद्गच्छ मिथ्या तौ ब्रूह्युभौ क्रमात् ।<br>
राजा नः कुपितोऽकस्मात्ततो ज्ञास्यस्यथ स्वयम्।। २२९<br>
इत्युक्ता तेन गत्वैव सा तथेति तदैव तत् ।<br>
कल्याणवर्मणोऽवोचत्स श्रुत्वैव जगाद ताम् ।। २३०<br>
भवत्यहं वणिक्पुत्रो ब्रूहि राज्ञः करोमि किम् ।<br>
इत्युक्ता तेन सा प्रायाद्वीरबाहोरथान्तिकम् ।। २३१<br>
तस्मै तथैव साशंसद्राजकोपं स्वभर्तरि ।<br>
स श्रुत्वैवाययौ धावन्गृहीत्वा खड्गचर्मणी ।। २३२<br>
मन्त्रिभिर्वारितः कोपाद्राजासौ तद्व्रजेति तम् ।<br>
वीरबाहुं स धवलमुखोऽथ प्राहिणोद्गृहम् ।। २३३<br>
एवं तदन्तरं तन्वि मित्त्रयोरेतयोर्मम ।<br>
इति भार्याथ धवलमुखेनोक्ता तुतोष सा ।। २३४<br>
इत्यन्यदुपचारेण मित्त्रमन्यत्तु सत्यतः ।<br>
तुल्येऽपि स्निग्धतायोगे तैलं तैलं घृतं घृतम् ।। २३५<br>
इत्याख्याय कथामेतां मन्त्री मुग्धकथाः क्रमात् ।<br>
नरवाहनदत्ताय गोमुखोऽकथयत्पुनः ।। २३६<br>
कश्चिन्मुग्धोऽध्वगस्तीर्त्वा कृच्छ्रात्तृष्णातुरोऽटवीम् ।<br>
नदीं प्राप्यापि न पपौ वीक्षांचक्रे परं जलम् ।। २३७<br>
तृषितोऽपि पिबस्यम्भः किं नेत्युक्तोऽत्र केनचित् ।<br>
इयत्कथं पिबामीति मन्दबुद्धिरुवाच तम् ।। २३९<br>
किं दण्डयति राजा त्वां सर्वं पीतं न चेत्त्वया ।<br>
इति तेनोपहसितोऽप्यम्बुमुग्धः स नापिबत् ।। २३९<br>
एवं न शक्नुवन्तीह यद्यत्कर्तुमशेषतः ।<br>
यथाशक्ति न तस्यांशमपि कुर्वन्त्यबुद्धयः ।। २४०<br>
जलभीतः श्रुतो देव श्रूयतां पुत्रघात्ययम् ।<br>
बहुपुत्रो दरिद्रश्च मूर्खः कश्चिदभूत्पुमान् ।। २४१<br>
स एकस्मिन्मृते पुत्रे द्वितीयमवधीत्स्वयम् ।<br>
कथं बालोऽयमेकाकी पथि दूरे व्रजेदिति ।। २४२<br>
ततः स निन्द्यो हास्यश्च देशान्निर्वासितो जनैः ।<br>
एवं पशुश्च मूर्खश्च निर्विवेकमती समौ ।। २४३<br>
श्रुतस्त्वया पुत्रघाती भ्रातृभौतमिमं शृणु ।<br>
जनमध्ये कथाः कुर्वन्कोऽप्यासीत्क्वापि मुग्धधीः ।। २४४<br>
स भव्यं पुरुषं दूरादीदृष्ट्वा मूर्खोऽब्रवीदिदम् ।<br>
एष मे भवति भ्राता रिक्थमस्य हराम्यतः ।। २४५<br>
अहं तु कश्चिन्नैतस्य तेन नैतदृणं मम ।<br>
इत्युक्तवान्स मूढोऽत्र पाषाणानप्यहासयत् ।। २४६<br>
एव मूढस्य मूढत्वं स्वार्थान्धस्यातिचित्रता ।<br>
भ्रातृभौतः श्रुतो देव ब्रह्मचारिसुतं शृणु ।। २४७<br>
कश्चित्पितृगुणाख्यानप्रवृत्तसखिमध्यगः ।<br>
मुग्धः स्वपितुरुत्कर्षं वर्णयन्नेवमभ्यधात् ।। २४८<br>
आबाल्याद्ब्रह्मचारी मे पिता नान्योऽस्ति तत्समः ।<br>
तच्छ्रुत्वा त्वं कुतो जात इति तं सुहृदोऽबुवन् ।। २४९<br>
मानसोऽहं सुतस्तस्येत्येवं पुनरपि ब्रुवन् ।<br>
विशेषतो विहसितः स तैर्जडशिरोमणिः ।। २५०<br>
अत्यारूढं वदन्त्येवमसंबद्धं जडाशयाः ।<br>
ब्रह्मचारिसुतं श्रुत्वा श्रूयतां गणकोऽप्ययम् ।। २५१<br>
वभूव नाम गणकः कश्चिद्विज्ञानवर्जितः ।<br>
स भार्यापुत्रसहितः स्वदेशावृत्त्यभावतः ।। २५२<br>
गत्वा देशान्तरं चैव मिथ्याविज्ञानमात्मनः ।<br>
कृतकप्रत्ययेनार्थपूजां प्राप्तमदर्शयत् ।। २५३<br>
परिष्वज्य सुतं बालं स तं सर्वजनाग्रतः ।<br>
रुरोद पृष्टश्च जनैरेवं पापो जगाद सः ।। २५४<br>
भूतं भव्यं भविष्यच्च जानेऽहं तदयं शिशुः ।<br>
विपत्स्यते मे दिवसे सप्तमे तेन रोदिमि ।। २५५<br>
इत्युक्त्वा तत्र विस्माप्य लोकं प्राप्तेऽह्नि सप्तमे ।<br>
प्रत्यूष एव सुप्तं च स व्यापादितवान्सुतम् ।। २५६<br>
दृष्ट्वाथ तं मृतं बालं संजातप्रत्ययैर्जनैः ।<br>
पूजितो धनमासाद्य स्वदेशं स्वैरमाययौ ।। २५७<br>
इत्यर्थलोभान्मिथ्यैव विज्ञानख्यापनेच्छवः ।<br>
मूर्खाः पुत्रमपि घ्नन्ति न रज्येत्तेषु बुद्धिमान् ।। २५८<br>
अयं च श्रूयतां मूर्खः क्रोधनः पुरुषः प्रभो ।<br>
बहिः स्थितस्य कस्यापि पुंसः कुत्रापि शृण्वतः ।। २५९<br>
अभ्यन्तरे गुणान्कश्चिच्छशंस स्वजनाग्रतः ।<br>
तदा चैकोऽब्रवीत्तत्र सत्यं स गुणवान्सखे ।। २६०<br>
किं तु द्वौ तस्य दोषौ स्तः साहसी क्रोधनश्च यत् ।<br>
इतिवादिनमेवैतं बहिर्वर्ती निशम्य सः ।। २६१<br>
पुमान्प्रविश्य सहसा वाससावेष्टयद्गले ।<br>
रे जाल्म साहसं किं मे क्रोधः कश्च मया कृतः ।। २६२<br>
इत्युवाच च साक्षेपं पुमान्क्रोधाग्निना ज्वलन् ।<br>
ततो हसन्तस्तत्रान्ये तमूचुः किं ब्रवीत्यदः ।। २६३<br>
प्रत्यक्षदर्शितक्रोधसाहसोऽपि भवानिति ।<br>
एवं स्वदोषः प्रकटोऽप्यज्ञैर्देव न बुध्यते ।। २६४<br>
इदानीं श्रूयतां मुग्धः कन्यावर्धयिता नृपः ।<br>
राजाभूत्कोऽपि कन्यैका सुरूपाजनि तस्य च ।। २६५<br>
स वर्धयितुकामस्तामतिस्नेहेन सत्वरम् ।<br>
वैद्यानानीय नृपतिः प्रीतिपूर्वमभाषत ।। २६६<br>
सदौषधप्रयोगं तं कंचित्कुरुत येन मे ।<br>
सुतैषा वर्धते शीघ्रं सद्भर्त्रे च प्रदीयते ।। २६७<br>
तच्छ्रुत्वा तेऽब्रुवन्वैद्या उपजीवयितुं जडम् ।<br>
अस्त्यौषधमितो दूरात्तत्तु देशादवाप्यते ।। २६८<br>
आनयामश्च यावत्तत्तावदेव सुता तव ।<br>
अदृश्या स्थापनीयैषा विधानं तत्र हीदृशम् ।। २६९<br>
इत्युक्त्वा स्थापयामासुश्छन्नां ते तां नृपात्मजाम् ।<br>
संवत्सरानत्र बहूनौषधप्राप्तिशंसिनः ।। २७०<br>
यौवनस्थां च तां प्राप्तामौषधेन प्रवर्धिताम् ।<br>
ब्रुवाणा दर्शयामासुः सुतां तस्मै महीभृते ।। २७१<br>
सोऽपि तान्पूरयामास वैद्यांस्तुष्टो धनोच्चयैः ।<br>
इति व्याजाज्जडधियो धूर्तैर्भुज्यन्त ईश्वराः ।। २७२<br>
अयं चाकर्ण्यतामर्धपणोपार्जितपण्डितः ।<br>
अभून्नगरवास्येकः पुमान्प्रज्ञाभिमानवान् ।। २७३<br>
ग्रामवासी च तस्यैकः पुमान्संवत्सरावधि ।<br>
भृतको वृत्त्यसंतोषादापृच्छ्य स्वगृहं ययौ ।। २७४<br>
गते तस्मिंश्च पप्रच्छ भार्या तन्वि गतः स ना ।<br>
त्वत्तः किंचिद्गृहीत्वेति साप्यर्धपणमभ्यधात् ।। २७५<br>
ततो दशपणान्कृत्वा पाथेयं स नदीतटे ।<br>
गत्वा स्वभृतकात्तस्मात्तमर्धपणमानयत् ।। २७६<br>
तच्चार्थकौशलं शंसन्स ययौ लोकहास्यताम् ।<br>
एवं बहु क्षपयति स्वल्पस्यार्थे धनान्धधीः ।। २७७<br>
अथेदानीमभिज्ञानकर्ता च श्रूयतां प्रभो ।<br>
कस्यचिद्यानपात्रेण मूर्खस्य व्रजतोऽम्बुधौ ।। २७८<br>
राजतं भाजनं हस्तादपतत्तज्जलान्तरे ।<br>
स तत्र मूर्खोऽभिज्ञानमावर्तादिकमग्रहीत् ।। २७९<br>
आगच्छन्नुद्धरिष्यामि तदितोऽब्धिजलादिति ।<br>
पारं प्राप्याम्बुधेस्तीर्णो दृष्ट्वावर्तादि वारिणि ।। २८०<br>
ममज्ज भाजनं प्राप्तुमभिज्ञानधिया मुहुः ।<br>
पृष्टश्चोक्ताशयः सोऽन्यैरुपाहस्यत धिक्कृतः ।। २८१<br>
एवं च शणुतेदानींप्रतिमांसप्रदं नृपम् ।<br>
मुग्धः कोऽपि नृपोऽपश्यत्प्रासादाद्द्वावथो नरौ ।। २८१<br>
&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip; ।<br>
&hellip;&hellip;&hellip;&hellip;&hellip;&hellip;&hellip; &hellip;.. ।। २८३<br>
तयोरेकेन च हृतं मांसं दृष्ट्वा महानसे ।<br>
पञ्च मांसपलान्यङ्गात्तस्य हर्तुर्व्यकर्तयत् ।। २८४<br>
उत्कृत्तमांसं क्रन्दन्तं दृष्ट्वा तं पतितं भुवि ।<br>
जातानुकम्पो राजासौ प्रतीहारं समादिशत् ।। २८५<br>
छिन्ने पञ्चपली मांसे नास्य शाम्यति सा व्यथा ।<br>
तदतोऽप्यधिकं मांसममुष्मै दीयतामिति ।। २८६<br>
किं जीवति शिरश्छिन्नो दत्तैरुत शिरःशतैः ।<br>
दास्यामि देवेत्युक्त्वा स क्षत्ता गत्वाहसद्बहिः ।। २८७<br>
तं समाश्वास्य वैद्येभ्यः कृत्तमांसं समर्पयत् ।<br>
एवं मूढप्रभुर्वेत्ति निग्रहं नाप्यनुग्रहम् ।। २८८<br>
इयं चाकर्ण्यतां मन्दा स्त्री पुत्रान्तरकाङ्क्षिणी ।<br>
एकपुत्रा स्त्रियं कांचिदन्यपुत्राभिकाङ्क्षया ।। २८९<br>
पृच्छन्तीमब्रवीत्काचित्पाखण्डा क्षुद्रतापसी ।<br>
योऽयं पुत्रोऽस्ति ते बालस्तं हत्वा देवताबलिः ।। २९०<br>
क्रियते चेत्ततोऽन्यस्ते निश्चितं जायते सुतः ।<br>
एवं तयोक्ता यावत्सा तत्तथाकर्तुमिच्छति ।। २९१<br>
तावद्बुद्ध्वा हितान्या स्त्री वृद्धा तामवदद्रहः ।<br>
हंसि पापे सुतं जातमजातं प्राप्तुमिच्छसि ।। २९२<br>
यदि सोऽपि न जातस्ते ततस्त्वं किं करिष्यसि ।<br>
इत्यवार्यत सा पापादार्यया वृद्धया तया ।। २९३<br>
एवं पतन्त्यकार्येषु शाकिनीसंगताः स्त्रियः ।<br>
वृद्धोपदेशेन तु ता रक्ष्यन्ते कृतयन्त्रणाः ।। २९४<br>
अयमामलकानेता देवेदानीं निशम्यताम् ।<br>
कस्याप्यभूद्गृहस्थस्य भृत्यः कश्चन मुग्धधीः ।। २९५<br>
समादिशद्गृहस्थस्तं भृत्यमामलकप्रियः ।<br>
गच्छारामात्सुमधुराण्यानयामलकानि मे ।। २९६<br>
एकैकं दशनच्छेदेनास्वाद्यानीतवाञ्जडः ।<br>
आस्वाद्य मधुराण्येतान्यानीतानीक्षतां प्रभुः ।। २९७<br>
सोऽब्रवीत्सोऽपि तान्यर्धोच्छिष्टान्यालोक्य कुत्सया ।<br>
जहौ गृहपतिस्तेन भृत्येनाबुद्धिना समम् ।। २९८<br>
निष्प्रज्ञो नाशयत्येव प्रभोरर्थमथात्मनः ।<br>
अन्तरा चात्र शृणुत भ्रातृद्वयकथामिमाम् ।। २९९<br>
ब्राह्मणौ भ्रातरावास्तां पुरे पाटलिपुत्रके ।<br>
यज्ञसोम इति ज्येष्ठः कीर्तिसोमोऽस्य चानुजः ।। ३००<br>
पित्र्यं चाभूद्धनं भूरि तयोर्ब्राह्मणपुत्रयोः ।<br>
कीर्तिसोमो निजं भागं व्यवहारादवर्धयत् ।। ३०१<br>
यज्ञसोमस्तु भुञ्जानो ददच्चाप्यनयत्क्षयम् ।<br>
ततः स निर्धनीभूतो निजां भार्यामभाषत ।। ३०२<br>
प्रिये धनाढ्यो भूत्वाहमिदानीं निर्धनः कथम् ।<br>
वसामि मध्ये बन्धूनां तद्विदेशं श्रयावहे ।। ३०३<br>
पाथेयेन विना कुत्र याव इत्युदिते तया ।<br>
निर्बन्धं स यदा चक्रे तदा भार्या तमाह सा ।। ३०४<br>
अवश्यं यदि गन्तव्यं तद्गत्वा कीर्तिसोमतः ।<br>
मृगयस्व धनं किंचित्पाथेयमनुजादिति ।। ३०५<br>
ततो गत्वानुजं यावत्पाथेयं तं स मार्गति ।<br>
तावत्तदनुजः सोऽत्र जगदे भार्यया स्वया ।। ३०६<br>
क्षपितस्वधनायास्मै वयं दद्मः कुतः कियत् ।<br>
य एव हि दरिद्रः स्यात्स एवास्मान्भजिष्यति ।। ३०७<br>
श्रुत्वैतत्कीर्तिसोमोऽसौ भ्रातृस्नेहान्वितोऽपि सन् ।<br>
नैच्छद्दातुं किमप्यस्मै कष्टा कुस्त्रीषु वश्यता ।। ३०८<br>
यज्ञसोमस्ततस्तूष्णीं गत्वा पत्न्यै निवेद्य तत् ।<br>
तया सह प्रस्थितवान्दैवैकशरणस्ततः ।। ३०९<br>
गच्छन्प्राप्तोऽटवीं दैवान्निगीर्णोऽजगरेण सः ।<br>
तद्भार्या च तदालोक्य चक्रन्द पतिता भुवि ।। ३१०<br>
किमाक्रन्दसि भद्रे त्वमिति मानुषभाषया ।<br>
सा तेनाजगरेणोक्ता ब्राह्मणी निजगाद तम् ।। ३११<br>
न क्रन्दामि कथं यस्मान्यहासत्त्व मम त्वया ।<br>
दुःखिताया विदेशेऽ हा भिक्षाभाजनं हृतम् ।। ३१२<br>
तच्छ्रुत्वाजगरो वक्त्रादुद्गीर्यास्यै ददौ महत् ।<br>
स्वर्णपात्रं गृहाणेदं भिक्षाभाण्डमिति ब्रुवन् ।। ३१३<br>
को महाभाग भिक्षां मे दास्यत्यस्मिन्स्त्रिया इति ।<br>
उक्तस्तया सद्ब्राह्मण्या जगादाजगरश्च सः ।। ३१४<br>
न दास्यत्यर्थितो योऽत्र भिक्षां ते तस्य तत्क्षणम् ।<br>
शतधा यास्यति शिरः सत्यमेतद्वचो मम ।। ३१५<br>
तच्छ्रुत्वा ब्राह्मणी सा तमुवाचाजगरं सती ।<br>
यदेवं तत्त्वमेवात्र भर्तृभिक्षां प्रयच्छ मे ।। ३१६<br>
इत्युक्तमात्रे ब्राह्मण्या सत्या सोऽजगरो मुखात् ।<br>
उज्जगाराक्षतं यज्ञसोमं जीवन्तमेव तम् ।। ३१७<br>
तमुद्गीर्यैव सपदि दिव्यः सोऽजगरः पुमान् ।<br>
परितुष्टश्च तौ हृष्टौ दंपती निजगाद सः ।। ३१८<br>
अहं काञ्चनवेगाख्यो विद्याधरमहीपतिः ।<br>
सोऽहं गौतमशापेन प्राप्तोऽस्म्याजगरीं गतिम् ।। ३१९<br>
साध्वीसंवादपर्यन्तः स च शापो ममाभवत् ।<br>
इत्युक्त्वा हेमपात्रं च रत्नैरापूर्य तत्क्षणात् ।। ३२०<br>
विद्याधरेश्वरो हृष्टः खमुत्पत्य जगाम सः ।<br>
तौ चाययतुरादाय रत्नौघं दंपती गृहम् ।। ३२१<br>
तत्रास्त यज्ञसोमोऽसावक्षयाप्तधनः सुखम् ।<br>
सत्त्वानुरूपं सर्वस्य धाता सर्वं प्रयच्छति ।। ३२२<br>
श्रूयतां नापितस्यार्थी मुग्धोऽत्र च पुमानयम् ।<br>
कर्णाटः कोऽपि भूपं स्वं रणे शौर्यादतोषयत् ।। ३२३<br>
स प्रसन्नो नृपस्तस्मायभीष्टं दत्तवान्वरम् ।<br>
तस्यैव नापितं वव्रे नपुंसकनिभो भटः ।। ३२४<br>
सर्वश्चित्तप्रमाणेन सदसद्वाभिवाञ्छति ।<br>
न किंचिन्मार्गणं चेममुन्मुग्धं शृणुताधुना ।। ३२५<br>
कश्चित्पथि व्रजन्मूर्खः शकटस्थेन केनचित् ।<br>
ऊचे समं कुरुष्वैतच्छकटं मे मनागिति ।। ३२६<br>
समं करोमि चेत्तन्मे किं ददासीति वादिनम् ।<br>
न किंचित्ते ददामीति शकटी निजगाद तम् ।। ३२७<br>
ततः स मूर्खः शकटं समं कृत्वैव तस्य तत् ।<br>
तन्मे न किंचिद्देहीति तं ययाचे स चाहसत् ।। ३२८<br>
इति देव सदैव हास्यभावं परिभावं च जनस्य निन्द्यतां च ।<br>
विपदास्पदतां च यान्ति मूढा इह सन्तस्तु भवन्ति पूजनीयाः ।। ३२९<br>
एवं स गोमुखमुखोक्तकथाविनोदमेतन्निशम्य रजनौ सचिवैः समेतः ।<br>
विश्रान्तिहेतुमखिलस्य जगत्त्रयस्य निद्रामियाय नरवाहनदत्तदेवः ।। ३३०<br>
इति महाकविश्रीसोमदेवभट्टविरचिते कथासरित्सागरे शक्तियशोलम्बके पञ्चमस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_10_005_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/10/005/">००५ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_10_005_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_10_005_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_10_005_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००५</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
