<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/</link>
    <description>Recent content in &#43;०७ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/001/</guid>
      <description>&lt;p&gt;केलिकेशग्रहव्यग्रगौरीकरनखावृतम् ।&lt;br&gt;&#xA;शिवायानेकचन्द्राढ्यमिव शार्वं शिरोऽस्तु वः ।। १&lt;br&gt;&#xA;करं दानाम्भसार्द्रं यः कुञ्चिताग्रं प्रसारयन् ।&lt;br&gt;&#xA;ददत्सिद्धिमिवाभाति स पायाद्वो गजाननः ।। २&lt;br&gt;&#xA;एवं स तत्र कौशाम्ब्यां पुत्रो वत्सेश्वरस्य ताम् ।&lt;br&gt;&#xA;परिणीय युवा प्राणसमां मदनमञ्चुकाम् ।। ३&lt;br&gt;&#xA;नरवाहनदत्तः स्वैः सचिवैर्गोमुखादिभिः ।&lt;br&gt;&#xA;समं तस्थौ यथाकामं परिपूर्णमनोरथः ।। ४&lt;br&gt;&#xA;एकदा चोल्लसन्मत्तकोकिलारावराजिते ।&lt;br&gt;&#xA;प्रवर्तितलतालास्यवल्गन्मलयमारुते ।। ५&lt;br&gt;&#xA;प्रगीतभृङ्गसुभगे संप्राप्ते च मधूत्सवे ।&lt;br&gt;&#xA;ययौ विहर्तुमुद्यानं राजपुत्रः समन्त्रिकः ।। ६&lt;br&gt;&#xA;तत्र भ्रान्त्वागतोऽकस्मादुपेत्य निजगाद तम् ।&lt;br&gt;&#xA;प्रहर्षोत्फुल्लनयनः स्ववयस्यस्तपन्तकः ।। ७&lt;br&gt;&#xA;युवराज मया दृष्टा कापीतो नातिदूरतः ।&lt;br&gt;&#xA;कन्यावतीर्य गगनात्स्थिताऽशोकतरोरधः ।। ०&lt;br&gt;&#xA;तयैव प्रेषितश्चाहमुपेत्य ससखीकया ।&lt;br&gt;&#xA;स्वकान्तिद्योतितदिशा त्वदाह्वानाय कन्यया ।। ९&lt;br&gt;&#xA;तच्छ्रुत्वा स स्वसचिवैः साकं तद्दर्शनोत्सुकः ।&lt;br&gt;&#xA;नरवाहनदत्तस्तत्तरुमूलमगाद्द्रुतम् ।। १८&lt;br&gt;&#xA;ददर्श तत्र तां कान्तां लोललोचनषट्पदाम् ।&lt;br&gt;&#xA;शोणौष्ठपल्लवां पीनस्तनस्तबकशोभिताम् ।। ११&lt;br&gt;&#xA;परागपुञ्जगौराङ्गीं छायया तापहारिणीम् ।&lt;br&gt;&#xA;आत्तोचिताकृतिं साक्षादिवोपवनदेवताम् ।। १२&lt;br&gt;&#xA;उपाययौ च प्रणतां स तामभिननन्द च ।&lt;br&gt;&#xA;दिव्यकन्यां नृपसुतस्तद्रूपापहृतेक्षणः ।। १३&lt;br&gt;&#xA;अथ तत्सचिवः सर्वेषूपविष्टेषु गोमुखः ।&lt;br&gt;&#xA;तामपृच्छच्छुभे का त्वं किमर्थश्चागमोऽत्र ते ।। १४&lt;br&gt;&#xA;तच्छ्रुत्वा सा दुरुल्लङ्घ्यमन्मथाज्ञोज्झितत्रपा ।&lt;br&gt;&#xA;नरवाहनदत्तस्य वदनाम्भोरुहं मुहुः ।। १५५&lt;br&gt;&#xA;पश्यन्ती चक्षुषा तिर्यगसमप्रणवस्रुता ।&lt;br&gt;&#xA;विस्तरेणात्मवृत्तान्तकथामेवमवर्णयत् ।। १६&lt;br&gt;&#xA;अस्ति त्रिजगति ख्यातो नगेन्द्रो हिमवानिति ।&lt;br&gt;&#xA;भूरिशृङ्गस्य तस्यैकं शृङ्गं गौरीपतेर्गिरिः ।। १७&lt;br&gt;&#xA;भास्वन्मणिप्रभामाली विलसत्तुहिनद्युतिः ।&lt;br&gt;&#xA;गगनाभोग इव यः परिच्छेत्तुं न शक्यते ।। १८&lt;br&gt;&#xA;हरप्रसादलभ्यानां जरामृत्युभयच्छिदाम् ।&lt;br&gt;&#xA;सिद्धीनामोषधीनां च निधानं यस्य सानवः ।। १९&lt;br&gt;&#xA;येन विद्याधरव्रातशरीररुचिपिञ्जरैः ।&lt;br&gt;&#xA;शिखरैरमराद्रीन्द्रशृङ्गशोभाभिभूयते ।। २०&lt;br&gt;&#xA;तत्र काञ्चनशृङ्गाख्यमस्ति हेममयं पुरम् ।&lt;br&gt;&#xA;भाभिः प्रभाकरस्थानमिव यद्भाति भासुरम् ।। २१&lt;br&gt;&#xA;बहुयोजनविस्तीर्णे तस्मिन्विद्याधरेश्वरः ।&lt;br&gt;&#xA;आस्ते हेमप्रभो नाम दृढभक्तिरुमापतौ ।। २२&lt;br&gt;&#xA;तस्य चास्ति महादेवी पत्नीषु बहुषु प्रिया ।&lt;br&gt;&#xA;अलंकारप्रभा नाम रोहिणीव हिमत्विषः ।। २३&lt;br&gt;&#xA;तया सह स राजा च प्रातरुत्थाय धार्मिकः ।&lt;br&gt;&#xA;स्नात्वार्चयित्वा विधिवद्गौरीयुक्तं महेश्वरम् ।। २४&lt;br&gt;&#xA;एत्य मानुषलोकं च रत्नमिश्रं दिने दिने ।&lt;br&gt;&#xA;ब्राह्मणेभ्यो दरिद्रेभ्यः स्वर्णलक्षं प्रयच्छति ।। २५&lt;br&gt;&#xA;ततश्चागत्य धर्मेण राजकृत्यान्यवेक्ष्य सः ।&lt;br&gt;&#xA;करोत्याहारपानादि मुनिवन्नियतव्रतः ।। २६&lt;br&gt;&#xA;एवं दिनेषु गच्छत्सु तस्योद्घातवशात्किल ।&lt;br&gt;&#xA;अपुत्रताकृता राज्ञश्चिन्ता जातूदपद्यत ।। २७&lt;br&gt;&#xA;तयातिदुर्मनस्कं च दृष्ट्वा पप्रच्छ तं प्रिया ।&lt;br&gt;&#xA;अलंकारप्रभा देवी दौर्मनस्यस्य कारणम् ।। २८&lt;br&gt;&#xA;ततः स राजावादीत्तां सर्वसंपत्तिरस्ति मे ।&lt;br&gt;&#xA;एकं तु पुत्रो नास्तीति दुःखं मां देवि बाधते ।। २९&lt;br&gt;&#xA;या मया प्रागपुत्रस्य पुंसः सत्त्ववतः कथा ।&lt;br&gt;&#xA;श्रुता तत्स्मरणोद्घाताच्चिन्तैषा चोद्गता मम ।। ३०&lt;br&gt;&#xA;कीदृशी सा कथा देवेत्युक्तो देव्या तया च सः ।&lt;br&gt;&#xA;राजा तस्यै कथामेवं संक्षेपात्तामवर्णयत् ।। ३१&lt;br&gt;&#xA;नगरे चित्रकूटाख्ये ब्राह्मणार्चनतत्परः ।&lt;br&gt;&#xA;बभूव ब्राह्मणवरो नाम्नान्वर्थो महीपतिः ।। ३१&lt;br&gt;&#xA;तस्यासीत्सत्त्वशीलाख्यो जयी युद्धैकसेवकः ।&lt;br&gt;&#xA;मासे मासे च लेभे स तस्मात्स्वर्णशतं नृपात् ।। ३३&lt;br&gt;&#xA;पर्याप्त्यै तच्च नैवाभूत्त्यागिनस्तस्य काञ्चनम् ।&lt;br&gt;&#xA;अपुत्रत्वाच्च दानैकविनोदासक्तचेतसः ।। ३४&lt;br&gt;&#xA;पुत्रो विनोदहेतुर्मे दत्तस्तावन्न वेधसा ।&lt;br&gt;&#xA;दत्तं च दानव्यसनं तदप्यर्थविनाकृतम् ।। ३५५&lt;br&gt;&#xA;वरं जीर्णस्य शुष्कस्य तरोर्जन्मोपलस्य वा ।&lt;br&gt;&#xA;न संसारे दरिद्रस्य त्यागैकव्यसनस्य च ।। ३६&lt;br&gt;&#xA;इति संचिन्तयन्नित्यं सत्त्वशीलः स जातुचित् ।&lt;br&gt;&#xA;उद्याने संचरन्प्राप निधिं दैवात्कदाचन ।। ३७&lt;br&gt;&#xA;सभृत्यश्च तमादाय भूरिकाञ्जनभास्वरम् ।&lt;br&gt;&#xA;महार्घरत्नरुचिरं निनाय प्रसभं गृहम् ।। ३८&lt;br&gt;&#xA;ततः स भोगान्भुञ्जानो ब्राह्मणेभ्यो ददद्वसु ।&lt;br&gt;&#xA;भृत्येभ्यश्च सुहृद्भ्यश्च यावदास्तेऽत्र सात्त्विकः ।। ३९&lt;br&gt;&#xA;तावद्दृष्ट्वा तदभ्यूह्य निधिलाभः स गोत्रजैः ।&lt;br&gt;&#xA;तस्य राजकुले गत्वा स्वैरं राज्ञे निवेदितः ।। ४०&lt;br&gt;&#xA;अथ राज्ञा समाहूतः प्रतीहारनिदेशतः ।&lt;br&gt;&#xA;क्षणं राजाङ्गणैकान्ते सत्त्वशीलः स तस्थिवान् ।। ४१&lt;br&gt;&#xA;तत्र हस्तस्थया लीलावज्रमुष्ट्या खनन्क्षितिम् ।&lt;br&gt;&#xA;स लेभे ताम्रकुम्मीस्थं निधानं चापरं महत् ।। ४२&lt;br&gt;&#xA;दत्त्वेदं रञ्जनीयस्ते राजेति हृदयं निजम् ।&lt;br&gt;&#xA;विधिना सत्त्वतुष्टेन प्रकाशमिव दर्शितम् ।। ४३&lt;br&gt;&#xA;तथैवाच्छादयामास मृदा तच्च विवेश च ।&lt;br&gt;&#xA;आवेदितः प्रतीहारेणान्तिकं नृपतेस्ततः ।। ४४&lt;br&gt;&#xA;ज्ञातं मया निधिर्लब्धस्त्वया तं नः समर्पय ।&lt;br&gt;&#xA;इति तत्र स राज्ञा च प्रणतो जगदे स्वयम् ।। ४५&lt;br&gt;&#xA;किमर्पयामि देवाद्यं किमद्यतनमुच्यताम् ।&lt;br&gt;&#xA;सोऽपि तत्रेति राजानं सत्त्वशीलो जगाद तम् ।। ४६&lt;br&gt;&#xA;अर्पयाभिनवप्राप्तमित्युक्तश्च स भूभृता ।&lt;br&gt;&#xA;गत्वा राजाङ्गणैकान्ते निधिं तस्मै समर्पयत् ।। ४७&lt;br&gt;&#xA;आद्यं निधिं यथेच्छं त्वं भुङ्क्ष्वेति प्रेषितोऽथ सः ।&lt;br&gt;&#xA;नृपेण निधितुष्टेन सत्त्वशीलोऽगमद्गृहम् ।। ४८&lt;br&gt;&#xA;तत्रासीद्दानभोगाभ्यां तन्वन्नाम्नो यथार्थताम् ।&lt;br&gt;&#xA;नुदंश्चापुत्रतादुःखदौर्मनस्यं कथंचन ।। ४९&lt;br&gt;&#xA;इत्येतत्सत्त्वशीलस्य वृत्तं पूर्वं श्रुतं मया ।&lt;br&gt;&#xA;संस्मृत्य स्थीयते दुःखं पुत्रासद्भावचिन्तया ।। ५०&lt;br&gt;&#xA;इति विद्याधरेन्द्रेण भार्या हेमप्रभेण सा ।&lt;br&gt;&#xA;अलंकारप्रभा देवी गदिता निजगाद तम् ।। ५१&lt;br&gt;&#xA;सत्यमेवं सुसत्त्वानां साहाय्यं भजते विधिः ।&lt;br&gt;&#xA;किं नापरो निधिर्लब्धः सत्त्वशीलेन संकटे ।। ५२&lt;br&gt;&#xA;तत्स्वसत्त्वप्रभावेण त्वमपि प्राप्स्यसीप्सितम् ।&lt;br&gt;&#xA;शृणु विक्रमतुङ्गस्य कथां चात्र निदर्शनम् ।। ५३&lt;br&gt;&#xA;अस्ति पाटलिपुत्राख्यं भुवोऽलंकरणं पुरम् ।&lt;br&gt;&#xA;पूर्णवर्णव्यवस्थानैस्तैस्तैः सन्मणिभिश्चितम् ।। ५४&lt;br&gt;&#xA;तत्र विक्रमतुङ्गाख्यो राजाभूत्सत्त्ववान्पुरा ।&lt;br&gt;&#xA;योऽभूत्पराङ्मुखो दाने नार्थिनां न युधि द्विषाम् ।। ५५&lt;br&gt;&#xA;स जातु मृगयाहेतोः प्रविष्टो नृपतिर्वनम् ।&lt;br&gt;&#xA;बिल्वैर्होमं विदधतं तत्र ब्राह्मणमैक्षत ।। ५६&lt;br&gt;&#xA;तं दृष्ट्वा प्रष्टुकामोऽपि परिहृत्य तदन्तिकम् ।&lt;br&gt;&#xA;ययौ स दूरं मृगयारसेन सबलस्ततः ।। ५७&lt;br&gt;&#xA;उत्पतद्भिः पतद्भिश्च हन्यमानैः स्वपाणिना ।&lt;br&gt;&#xA;चिरं मृगैश्च सिंहैश्च क्रीडित्वा कन्दुकैरिव ।। ५८&lt;br&gt;&#xA;आवृत्तस्तं तथैवात्र दृष्ट्वा होमपरं द्विजम् ।&lt;br&gt;&#xA;उपेत्य नत्वा पप्रच्छ नाम होमफलं च सः ।। ५९&lt;br&gt;&#xA;ततः स ब्राह्मणो भूपं कृताशीस्तमभाषत ।&lt;br&gt;&#xA;विप्रोऽहं नागशर्माख्यो होमे च शृणु मे फलम् ।। ६०&lt;br&gt;&#xA;अनेन बिल्वहोमेन प्रसीदति यदानलः ।&lt;br&gt;&#xA;हिरण्मयानि बिल्वानि तदा निर्यान्ति कुण्डतः ।। ६१&lt;br&gt;&#xA;ततोऽग्निः प्रकटीभूय वरं साक्षात्प्रयच्छति ।&lt;br&gt;&#xA;वर्तते मम भूयांश्च कालो बिल्वानि जुह्वतः ।। ६२&lt;br&gt;&#xA;मन्दपुण्यस्य नाद्यापि तुष्यत्येव स पावकः ।&lt;br&gt;&#xA;इत्युक्ते तेन राजा तं धीरसत्त्वोऽभ्यभाषत ।। ६३&lt;br&gt;&#xA;तर्हि मे देहि बिल्वं त्वमेकं यावज्जुहोमि तत् ।&lt;br&gt;&#xA;प्रसादयामि च ब्रह्मन्नधुनैव तवानलम् ।। ६४&lt;br&gt;&#xA;कथं प्रसादयसि तं वह्निमप्रयतोऽशुचिः ।&lt;br&gt;&#xA;यो ममैवं व्रतस्थस्य पूतस्यापि न तुष्यति ।। ६५&lt;br&gt;&#xA;इत्युक्तस्तेन विप्रेण राजा तमवदत्पुनः ।&lt;br&gt;&#xA;मैवं प्रयच्छ मे बिल्वं पश्याश्चर्यं क्षणादिति ।। ६६&lt;br&gt;&#xA;ततः स राज्ञे विप्रोऽस्मै ददौ बिल्वं सकौतुकः ।&lt;br&gt;&#xA;राजा च स तदा तत्र दृढसत्त्वेन चेतसा ।। ६४&lt;br&gt;&#xA;हुतेनानेन बिल्वेन न चेत्तुष्यति तच्छिरः ।&lt;br&gt;&#xA;त्वय्यग्ने स्वं जुहोमीति ध्यात्वा तस्मिञ्जुहाव तत् ।। ६८&lt;br&gt;&#xA;आविरासीच्च सप्तार्चिः कुण्डाद्बिल्वं हिरण्मयम् ।&lt;br&gt;&#xA;स्वयमादाय तत्तस्य फलं सत्त्वतरोरिव ।। ६९&lt;br&gt;&#xA;जगाद च स साक्षात्तं जातवेदा महीपतिम् ।&lt;br&gt;&#xA;सत्त्वेनानेन तुष्टोऽस्मि तद्गृहाण वरं नृप ।। ७०&lt;br&gt;&#xA;तच्छ्रुत्वा स महासत्त्वो राजा तं प्रणतोऽब्रवीत् ।&lt;br&gt;&#xA;को ममान्यो वरो देहि द्विजायास्मै यथेप्सितम् ।।७१&lt;br&gt;&#xA;इति राज्ञो वचः श्रुत्वा सुप्रीतोऽग्निर्जगाद तम् ।&lt;br&gt;&#xA;राजन्महाधनपतिर्ब्राह्मणोऽयं भविष्यति ।। ७२&lt;br&gt;&#xA;त्वमप्यक्षीणकोषश्रीर्मत्प्रसादाद्भविष्यसि ।&lt;br&gt;&#xA;एवं दत्तवरं वह्निं ब्राह्मणः स व्यजिज्ञपत् ।। ७३&lt;br&gt;&#xA;आविर्भूतोऽसि सहसा राज्ञः स्वेच्छाविहारिणः ।&lt;br&gt;&#xA;न मे सनियमस्यापि किमेतद्भगवन्निति ।। ७४&lt;br&gt;&#xA;ततोऽग्निर्वरदः प्राह नादास्यं दर्शनं यदि ।&lt;br&gt;&#xA;अहोष्यदेष स्वशिरस्तीव्रसत्त्वो नृपो मयि ।। ७५&lt;br&gt;&#xA;तीव्रसत्त्वस्य नचिराद्भवन्त्येव हि सिद्धयः ।&lt;br&gt;&#xA;मन्दसत्त्वस्य तु चिराद्ब्रह्मन्युष्मादृशस्य ताः ।। ७६&lt;br&gt;&#xA;इत्युक्त्वान्तर्हिते वह्नौ नृपमामन्त्र्य स द्विजः ।&lt;br&gt;&#xA;नागशर्मा ततो गत्वा क्रमेणाभून्महाधनः ।। ७७&lt;br&gt;&#xA;नृपोऽपि दृष्टसत्त्वः स स्तूयमानोऽनुयायिभिः ।&lt;br&gt;&#xA;ययौ विक्रमतुङ्गः स्वं पुरं पाटलिपुत्रकम् ।। ७८&lt;br&gt;&#xA;तत्र स्थितमकस्मात्तं प्रविश्य प्रभुमेकदा ।&lt;br&gt;&#xA;रहः शत्रुंजयो नाम प्रतीहारो व्यजिज्ञपत् ।। ७९&lt;br&gt;&#xA;विजने देव विज्ञप्तिं चिकीर्षुर्ब्राह्मणो बटुः ।&lt;br&gt;&#xA;दत्तशर्मेति नाम स्वं ब्रुवाणो द्वारि तिष्ठति ।। ८०&lt;br&gt;&#xA;प्रवेशयेति भूपेन तेनादिष्टे प्रवेशितः ।&lt;br&gt;&#xA;स्वस्तिपूर्वं स राजानं प्रणम्योपाविशद्बटुः ।। ८१&lt;br&gt;&#xA;व्यजिज्ञपच्च देवाहं चूर्णयुक्त्या कयाचन ।&lt;br&gt;&#xA;सद्यः साधयितुं जाने ताम्रात्कनकमुत्तमम् ।। ८२&lt;br&gt;&#xA;गुरुणा ह्युपदिष्टा सा युक्तिर्मम मया च तत् ।&lt;br&gt;&#xA;दृष्टं साक्षात्तया युक्त्या संसिद्धं तस्य काञ्चनम् ।। ८३&lt;br&gt;&#xA;इत्युक्ते बटुना तेन ताम्रमानाययन्नृपः ।&lt;br&gt;&#xA;विलीने च कृते तस्मिन्स बटुश्चूर्णमक्षिपत् ।। ८४&lt;br&gt;&#xA;क्षिप्यमाणं च तच्चूर्णमदृश्यः कोऽप्यपाहरत् ।&lt;br&gt;&#xA;यक्षस्तं च ददर्शैकः स राजा तुष्टपावकः ।। ८५&lt;br&gt;&#xA;अप्राप्तचूर्णं ताम्रं च न सुवर्णीबभूव तत् ।&lt;br&gt;&#xA;एवं त्रिः कुर्वतस्तस्य बटोर्मोघः श्रमोऽभवत् ।। ८६&lt;br&gt;&#xA;ततो विषण्णादादाय राजा तस्माद्बटोः स्वयम् ।&lt;br&gt;&#xA;चूर्णे विलीने चिक्षेप ताम्रे तेजस्विनां वरः ।। ८७&lt;br&gt;&#xA;तस्य तन्नाहरच्चूर्णं यक्षः स्मित्वा ययौ तु सः ।&lt;br&gt;&#xA;तेन तच्चूर्णसंयोगात्ताम्रं कनकतामगात् ।। ८८&lt;br&gt;&#xA;विस्मिताय ततस्तस्मै बटवे परिपृच्छते ।&lt;br&gt;&#xA;स राजा यक्षवृत्तान्तं यथादृष्टं शशंस तम् ।। ८९&lt;br&gt;&#xA;शिक्षित्वा चूर्णयुक्तिं च बटोस्तस्मात्तदैव ताम् ।&lt;br&gt;&#xA;नृपश्चक्रे कृतार्थं तं कृतदारपरिग्रहम् ।। ९०&lt;br&gt;&#xA;भेजे च पूर्णकोषश्रीर्हेम्ना तद्युक्तिजन्मना ।&lt;br&gt;&#xA;सावरोधोऽसमान्भोगानदरिद्रीकृतद्विजः ।। ९१&lt;br&gt;&#xA;तदेवं भीत इव वा परितुष्ट इवाथवा ।&lt;br&gt;&#xA;ददाति तीव्रसत्त्वानामिष्टमीश्वर एव हि ।। ९२&lt;br&gt;&#xA;त्वत्तश्च धीरसत्त्वोऽन्यः कोऽस्ति दाता च देव तत् ।&lt;br&gt;&#xA;दास्यत्याराधितः शंभुः पुत्रं ते मा शुचं कृथाः ।। ९३&lt;br&gt;&#xA;इत्युदारमलंकारप्रभादेवीमुखाद्वचः ।&lt;br&gt;&#xA;श्रुत्वा हेमप्रभो राजा श्रद्दधे च तुतोष च ।। ९४&lt;br&gt;&#xA;मेने च तनयप्राप्तिं गौरीशाराधनाद्ध्रुवम् ।&lt;br&gt;&#xA;सूचिता हृदयेनैव निजेनोत्साहशालिना ।। ९५&lt;br&gt;&#xA;ततोऽन्येद्युः सदेवीकः स्नातोऽभ्यर्चितशंकरः ।&lt;br&gt;&#xA;नवकाञ्चनकोटीश्च विप्रेभ्यः प्रतिपाद्य सः ।। ९६&lt;br&gt;&#xA;तनयार्थं तपस्तेपे निराहारो हराग्रतः ।&lt;br&gt;&#xA;देहस्त्यक्तो मया शर्वस्तोषितो वेति निश्चितः ।। ९७&lt;br&gt;&#xA;तपस्थश्चेति तुष्टाव वरदं गिरिजापतिम् ।&lt;br&gt;&#xA;हेलावितीर्णदुग्धाब्धिं प्रपन्नायोपमन्यवे ।। ९८&lt;br&gt;&#xA;नमस्तेऽस्तु जगत्सर्गस्थितिसंहारहेतवे ।&lt;br&gt;&#xA;गौरीश तत्तद्व्योमादिभेदभिन्नाष्टमूर्तये ।। ९९&lt;br&gt;&#xA;नमस्ते सततोत्फुल्लहृत्कुशेशयशायिने।&lt;br&gt;&#xA;विशुद्धमानसावासकलहंसाय शंभवे ।। १००&lt;br&gt;&#xA;नमो दिव्यप्रकाशाय निर्मलाय जलात्मने ।&lt;br&gt;&#xA;प्रक्षीणदोषैर्दृश्याय सोमायात्यद्भुताय ते ।। १०१&lt;br&gt;&#xA;देहार्धधृतकान्ताय केवलब्रह्मचारिणे ।&lt;br&gt;&#xA;इच्छानिर्मितविश्वाय नमो विश्वमयाय ते ।। १०२&lt;br&gt;&#xA;एवं कृतस्तुतिं तं च राजानं गिरिजापतिः ।&lt;br&gt;&#xA;त्रिरात्रोपोषितं स्वप्ने साक्षाद्भूयेदमब्रवीत् ।। १०३&lt;br&gt;&#xA;उत्तिष्ठ राजन्भावी ते वीरो वंशधरः सुतः ।&lt;br&gt;&#xA;गौरीप्रसादात्कन्यापि भविष्यत्युत्तमा तव ।। १०४&lt;br&gt;&#xA;नरवाहनदत्तस्य युष्माकं चक्रवर्तिनः ।&lt;br&gt;&#xA;भविष्यतो भवित्री या महिषी महसां निधेः ।। १०५&lt;br&gt;&#xA;इत्युक्त्वान्तर्हिते शर्वे सोऽथ विद्याधरेश्वरः ।&lt;br&gt;&#xA;हेमप्रभः प्रबुबुधे प्रहृष्टो रजनीक्षये ।। १०६&lt;br&gt;&#xA;आनन्दयदलंकारप्रभां स्वप्नं निवेद्य सः ।&lt;br&gt;&#xA;गौर्या स्वप्ने तथैवोक्तां भार्यां संवादशंसिनीम् ।। १०७&lt;br&gt;&#xA;उत्थाय च ततः स्नातः स राजार्चितधूर्जटिः ।&lt;br&gt;&#xA;चकार दत्तदानः सन्नुत्सवं कृतपारणः ।। १०८&lt;br&gt;&#xA;दिवसेष्वथ यातेषु देवी कतिपयेषु सा ।&lt;br&gt;&#xA;अलंकारप्रभा तस्य राज्ञो गर्भमधारयत् ।। १०९&lt;br&gt;&#xA;आनन्दयामास च तं मुखेन मधुगन्धिना ।&lt;br&gt;&#xA;लोलनेत्रालिना कान्तं पङ्कजेनेव पाण्डुना ।। ११०&lt;br&gt;&#xA;आख्यातश्लाघ्यजन्मानमुदारैर्गर्भदोहदैः ।&lt;br&gt;&#xA;असूत तनयं काले द्यौरर्कमिव सा ततः ।। १११&lt;br&gt;&#xA;येन जातेन सहजैस्तेजोभिरवभासितम् ।&lt;br&gt;&#xA;सिन्दूरारुणतां नीतमपि तज्जातवासकम् ।। ११२&lt;br&gt;&#xA;पिता च तं शिशुं राजा शत्रुगोत्रभयावहम् ।&lt;br&gt;&#xA;दिव्यवागुपदिष्टेन नाम्ना वज्रप्रभं व्यधात् ।। ११३&lt;br&gt;&#xA;ततः स ववृधे बालः पार्वणेन्दुरिव क्रमात् ।&lt;br&gt;&#xA;कलाभिः पूर्यमाणः सन्वृद्धिहेतोः कुलाम्बुधेः ।। ११४&lt;br&gt;&#xA;अथाचिरात्पुनस्तस्य राज्ञो हेमप्रभस्य सा ।&lt;br&gt;&#xA;अलंकारप्रभा राज्ञी सगर्भा समपद्यत ।। ११५&lt;br&gt;&#xA;सगर्भा चाश्रयोद्भूतसविशेषद्युतिस्तथा ।&lt;br&gt;&#xA;सत्यं हेमासनारूढा भेजेऽन्तःपुररत्नताम् ।। ११६&lt;br&gt;&#xA;विद्याकल्पितसत्पद्मविमानेन नभस्तले ।&lt;br&gt;&#xA;बभ्राम च तथाभूतविलसद्गर्भदोहदा ।। ११७&lt;br&gt;&#xA;प्राप्ते च समये तस्या देव्याः कन्याजनिष्ट सा ।&lt;br&gt;&#xA;पर्याप्तं वर्णनं यस्या जन्म गौरीप्रसादतः ।। ११८&lt;br&gt;&#xA;नरवाहनदत्तस्य भार्येयं भाविनीति वाक् ।&lt;br&gt;&#xA;तदाश्रावि हरादेशवचःसंवादिनी दिवः ।। ११९&lt;br&gt;&#xA;ततो राजा सुतोत्पत्तिनिर्विशेषकृतोत्सवः ।&lt;br&gt;&#xA;तां स हेमप्रभोऽकार्षीन्नाम्ना रत्नप्रभां सुताम् ।। १२०&lt;br&gt;&#xA;स्वविद्यासंस्कृता सा च तस्य रत्नप्रभा पितुः ।&lt;br&gt;&#xA;अवर्धत गृहे दिक्षु प्रकाशस्तूदपद्यत ।। १२१&lt;br&gt;&#xA;ततः स राजा तं वर्महरं वज्रप्रभं सुतम् ।&lt;br&gt;&#xA;कृतदारक्रियं कृत्वा यौवराज्येऽभिषिक्तवान् ।। १२२&lt;br&gt;&#xA;विन्यस्तराज्यभारश्च तस्मिन्नार्सात्स निर्वृतः ।&lt;br&gt;&#xA;सुताविवाहचिन्ता तु तस्यैकाभूत्तदा हृदि ।। १२३&lt;br&gt;&#xA;एकदा सोऽन्तिकासीनां प्रदेयां वीक्ष्य तां सुताम् ।&lt;br&gt;&#xA;राजाब्रवीदलंकारप्रभां देवीं समीपगाम् ।। १२४&lt;br&gt;&#xA;कुलालंकारभूतापि पश्य देवि जगत्त्रये ।&lt;br&gt;&#xA;कन्या नाम महद्दुःखं धिगहो महतामपि ।। १२५&lt;br&gt;&#xA;विनीताप्याप्तविद्यापि रूपयौवनवत्यपि ।&lt;br&gt;&#xA;रत्नप्रभा वरप्राप्त्या विनैषा यद्दुनोति माम् ।। १२६&lt;br&gt;&#xA;नरवाहनदत्तस्य भार्योक्ता दैवतैरियम् ।&lt;br&gt;&#xA;तत्किं न दीयते तस्मै भाव्यस्मच्चक्रवर्तिने ।। १२७&lt;br&gt;&#xA;इति चोक्तस्तया देव्या स राजा पुनरब्रवीत् ।&lt;br&gt;&#xA;बाढं सा कन्यका धन्या या तं वरमवाप्नुयात् ।। १२८&lt;br&gt;&#xA;स हि कामावतारोऽत्र किं तु नाद्यापि दिव्यताम् ।&lt;br&gt;&#xA;प्राप्तस्तेन मया तस्य विद्याप्राप्तिः प्रतीक्ष्यते ।। १२९&lt;br&gt;&#xA;इत्येवं वदतस्तस्य सद्यस्तैर्वचनैः पितुः ।&lt;br&gt;&#xA;कर्णप्रविष्टैः कंदर्पमोहमन्त्रपदोपमैः ।। १३०&lt;br&gt;&#xA;भ्रान्तेवाविष्टचित्तेव सुप्तेव लिखितेव च ।&lt;br&gt;&#xA;अभूद्रत्नप्रभा तेन हृतचित्ता वरेण सा ।। १३१&lt;br&gt;&#xA;ततः कथंचित्पितरौ प्रणम्यान्तःपुरं निजम् ।&lt;br&gt;&#xA;गत्वा चिन्तातुरा निद्रां चिरेण कथमप्यगात् ।। १३२&lt;br&gt;&#xA;प्रातः शुभं दिनं पुत्रि तत्स वत्सोधरात्मजः ।&lt;br&gt;&#xA;द्रष्टव्यः स्ववरो गत्वा कौशाम्बीं नगरीं त्वया ।। १३३&lt;br&gt;&#xA;ततश्च स्वपुरेऽमुष्मिन्नानीय त्वत्पिता स्वयम् ।&lt;br&gt;&#xA;तव तस्य च कल्याणि विवाहं संविधास्यति ।। १३४&lt;br&gt;&#xA;इति स्वप्नेऽथ तं गौरी सानुकम्पा समादिशत् ।&lt;br&gt;&#xA;प्रबुध्य सा च तं स्वप्नं प्रातर्मात्रे न्यवेदयत् ।। १३५&lt;br&gt;&#xA;ततः सा तदनुज्ञाता बुद्ध्वा विद्याप्रभावतः ।&lt;br&gt;&#xA;उद्यानस्थं वरं द्रष्टुं प्रावर्तत निजात्पुरात् ।। १३६&lt;br&gt;&#xA;तामार्यपुत्र मामेतां वेत्थ रत्नप्रभामिति ।&lt;br&gt;&#xA;प्राप्तामुत्कां क्षणेनाद्य वित्थ यूयमतः परम् ।। १३७&lt;br&gt;&#xA;एतत्तस्या वचः श्रुत्वा माधुर्यन्यक्कतामृतम् ।&lt;br&gt;&#xA;विलोक्य नेत्रपीयूषं विद्याधर्या वपुश्च तत् ।। १३८&lt;br&gt;&#xA;नरवाहनदत्तोऽन्तर्विधातारं निनिन्द सः ।&lt;br&gt;&#xA;श्रोत्रनेत्रमयं कृत्स्नमकरोत्किं न मामिति ।। १३९&lt;br&gt;&#xA;जगाद तां च धन्योऽहं जन्माद्य सफलं मम ।&lt;br&gt;&#xA;योऽहमेव स्वयं तन्वि स्नेहादभिसृतस्त्वया ।। १४०&lt;br&gt;&#xA;इत्यन्योन्यनवप्रेमकृतसंलापयोस्तयोः ।&lt;br&gt;&#xA;अकस्माद्ददृशे तत्र विद्याधरबलं दिवि ।। १४१&lt;br&gt;&#xA;तातोऽयमागतोऽत्रेति द्राग्रत्नप्रभयोदिते ।&lt;br&gt;&#xA;राजा हेमप्रभो व्योम्नः सपुत्रोऽवततार सः ।। १४२&lt;br&gt;&#xA;उपाययौ च पुत्रेण सह वज्रप्रभेण सः ।&lt;br&gt;&#xA;नरवाहनदत्तं तं विहितस्वागतादरम् ।। १४३&lt;br&gt;&#xA;अन्योन्यरचिताचारा यावत्तिष्ठन्ति ते क्षणात् ।&lt;br&gt;&#xA;तावत्तत्राययौ बुद्ध्वा वत्सराजः समन्त्रिकः ।। १४४&lt;br&gt;&#xA;कृतातिथ्यनिधिं तं च नृपं हेमप्रभोऽथ सः ।&lt;br&gt;&#xA;यथा रत्नप्रभोक्तं तं वृत्तान्तं समबोधयत् ।। १४५&lt;br&gt;&#xA;जगाद च मया चेयं ज्ञाता विद्याप्रभावतः ।&lt;br&gt;&#xA;इहागता सुता सर्वं वृत्तान्तं चात्र वेद्म्यहम् ।। १४६&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;&amp;hellip;&amp;hellip;.. ।&lt;br&gt;&#xA;चक्रवर्तिविमानं हि भाव्यग्रेऽमुष्य तादृशम् ।। १४७&lt;br&gt;&#xA;अनुमन्यस्व तद्द्रक्ष्यस्यचिरादेतमात्मजम् ।&lt;br&gt;&#xA;रत्नप्रभावधूयुक्तं युवराजमिहागतम् ।। १४८&lt;br&gt;&#xA;एव वत्सेशमभ्यर्थ्य तेनानुमतवाञ्छितः ।&lt;br&gt;&#xA;सपुत्रः कल्पयित्वा तद्विमानं निजविद्यया ।। १४९&lt;br&gt;&#xA;तत्रारोप्य त्रपानम्रमुखं रत्नप्रभायुतम् ।&lt;br&gt;&#xA;नरवाहनदत्तं तं सहितं गोमुखादिभिः ।। १५०&lt;br&gt;&#xA;यौगन्धरायणेनापि पित्रानुप्रेषितेन सः ।&lt;br&gt;&#xA;हेमप्रभो निनाय स्वं पुरं काञ्चनशृङ्गकम् ।। १५१&lt;br&gt;&#xA;नरवाहनदत्तश्च ददर्श प्राप्य तत्पुरम् ।&lt;br&gt;&#xA;श्वाशुरं काञ्चनमयं हेमप्राकारभासुरम् ।। १५२&lt;br&gt;&#xA;रश्मिप्रतानैर्निर्यद्भिरलंकृतभिवाभितः ।&lt;br&gt;&#xA;प्रसारितानेकभुजं जामातृप्रीतिसंभ्रमात् ।। १५३&lt;br&gt;&#xA;तत्र तां विधिवत्तस्मै राजा हेमप्रभो ददौ ।&lt;br&gt;&#xA;रत्नप्रभा महारम्भो हरयेऽब्धिरिव श्रियम् ।। १५४&lt;br&gt;&#xA;प्रायच्छद्रत्नराशींश्च तदा तस्मै स भास्वरान् ।&lt;br&gt;&#xA;प्रदीप्तानेकवीवाहवह्निविभ्रमशालिनः ।। १५७&lt;br&gt;&#xA;सोत्सवस्य पुरे चास्य राज्ञो वित्तानि वर्षतः ।&lt;br&gt;&#xA;लब्धवस्त्रा इव बभुः सपताका गृहा अपि ।। १५६&lt;br&gt;&#xA;नरवाहनदत्तश्च निर्व्यूढोद्वाहमङ्गलः ।&lt;br&gt;&#xA;दिव्यभोगभुगत्रास्त स रत्नप्रभया समम् ।। १५७&lt;br&gt;&#xA;रेमे च दिव्यान्युद्यानवापीदेवकुलानि सः ।&lt;br&gt;&#xA;पश्यंस्तथा समारुह्य तद्विद्याबलतो नभः ।। १५८&lt;br&gt;&#xA;एवं च तत्र कतिचिद्दिवसानुषित्वा विद्याधराधिपपुरे स वधूसहायः ।&lt;br&gt;&#xA;वत्सेश्वरस्य तनयः स्वपुरीं प्रयातुं यौगन्धरायणमतेन मतिं चकार ।। १५९&lt;br&gt;&#xA;श्वश्र्वा ततो रचितमङ्गलसंविधानः संपूजितः ससचिवः श्वशुरेण भूयः ।&lt;br&gt;&#xA;तेनैव पुत्रसहितेन सह प्रतस्थे कान्तासखस्तदधिरुह्य पुनर्विमानम् ।। १६०&lt;br&gt;&#xA;प्राप्याशु तां प्रमदनिर्भरवत्सराजबद्धोत्सवां स जननीनयनामृतौघः ।&lt;br&gt;&#xA;रत्नप्रभां दधदथ स्वपुरीं विवेश हेमप्रभेण ससुतेन सहानुगैश्च ।। १६१&lt;br&gt;&#xA;वत्सेश्वरोऽपि सह वासवदत्तया तं पादानतं समभिनन्द्य सुतं वधूं च ।&lt;br&gt;&#xA;हेमप्रभं सतनयं विभवानुरूपं संबन्धिनं नवमपूजयदूर्जितश्रीः ।। १६२&lt;br&gt;&#xA;अथ विद्याधरराजे तस्मिन्नापृच्छ्य वत्सराजादीन् ।&lt;br&gt;&#xA;उत्पत्य नभः ससुते गतवति हेमप्रभे स्वपुरम् ।। १६३&lt;br&gt;&#xA;नरवाहनदत्तोऽसौ रत्नप्रभया समदनमञ्चुकया ।&lt;br&gt;&#xA;सह सुखितस्तदनैषीद्दिवसं सखिभिर्निजैर्युक्तः ।। १६४&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/002/</guid>
      <description>&lt;p&gt;एवं विद्याधरीं भार्यां भव्यां रत्नप्रभां नवाम्।&lt;br&gt;&#xA;तस्य प्राप्तवतोऽन्येद्युस्तद्वेश्मनि तया सह ।। १&lt;br&gt;&#xA;नरवाहनदत्तस्य स्थितस्य प्रातराययुः ।&lt;br&gt;&#xA;दर्शनार्थमुपद्वारं सचिवा गोमुखादयः ।। २&lt;br&gt;&#xA;द्वाःस्थया क्षणरुद्धेषु तेष्वत्रावेदितेष्वथ ।&lt;br&gt;&#xA;प्रविष्टेष्वादृतेष्वेतां द्वाःस्थां रत्नप्रभाभ्यधात् ।। ३&lt;br&gt;&#xA;द्वारमेषां न रोद्धव्यमिह प्रविशतां पुनः ।&lt;br&gt;&#xA;आर्यपुत्रवयस्यानां स्वं शरीरममी हि नः ।। ४&lt;br&gt;&#xA;रक्षा चान्तःपुरेष्वीदृङ्नैवमेतन्मतं मम ।&lt;br&gt;&#xA;इति द्वाःस्थामुदित्वा सा स्वपतिं तमथाब्रवीत् ।। ५&lt;br&gt;&#xA;आर्यपुत्र प्रसङ्गेन वदामि तव तच्छृणु ।&lt;br&gt;&#xA;नीतिमात्रमहं मन्ये स्त्रीणां रक्षानियन्त्रणम् ।। ६&lt;br&gt;&#xA;ईर्ष्याकृतोऽथवा मोहः कार्यं तेन न किंचन ।&lt;br&gt;&#xA;महत्तरेण रक्ष्यन्ते शीलेनैव कुलस्त्रियः ।। ७&lt;br&gt;&#xA;धातापि न प्रभुः प्रायश्चपलानां तु रक्षणे ।&lt;br&gt;&#xA;मत्ता नदी च नारी च नियन्तुं केन पार्यते ।। ८&lt;br&gt;&#xA;तथा च श्रयूतामत्र कथां वः कथयाम्यहम् ।&lt;br&gt;&#xA;अस्तीह रत्नकूटाख्यं द्वीपं मध्येऽम्बुधेर्महत् ।। ९&lt;br&gt;&#xA;तत्र राजा महोत्साहः पुरा परमवैष्णवः ।&lt;br&gt;&#xA;यथार्थेनाभिधानेन रत्नाधिपतिरित्यभूत् ।। १०&lt;br&gt;&#xA;स राजा विजयं पृथ्व्याः सर्वराजात्मजास्तथा ।&lt;br&gt;&#xA;भार्याः प्राप्तुं तपस्तेपे विष्णोराराधनं महत् ।। ११&lt;br&gt;&#xA;संतुष्टस्तपसा साक्षाद्भगवानादिदेश तम् ।&lt;br&gt;&#xA;उत्तिष्ठ राजंस्तुष्टोऽस्मि तदिदं वच्मि ते शृणु ।। १२&lt;br&gt;&#xA;कलिङ्गविषये कोऽपि गन्धर्वो मुनिशापतः ।&lt;br&gt;&#xA;समुत्पन्नो गजः श्वेतः श्वेतरश्मिरिति श्रुतः ।। १३&lt;br&gt;&#xA;पूर्वजन्मतपःसिद्धियोगान्मद्भक्तितस्तथा ।&lt;br&gt;&#xA;ज्ञानी गगनगामी च गजो जातिस्मरश्च सः ।। १४&lt;br&gt;&#xA;दत्तादेशो मया स्वप्ने स च हस्ती महांस्तव ।&lt;br&gt;&#xA;एत्य स्वयं द्युमार्गेण वाहनत्वं प्रपत्स्यते ।। १५&lt;br&gt;&#xA;तमारुह्य गजं श्वेतं सुरेभमिव वज्रभृत् ।&lt;br&gt;&#xA;व्योममार्गेण यं यं त्वं राजानमभियास्यसि ।। १६&lt;br&gt;&#xA;स स दिव्यानुभावाय भीतस्तुभ्यं प्रदास्यति ।&lt;br&gt;&#xA;स्वप्ने मयैव दत्ताज्ञः कन्यादाननिभात्करम् ।। १७&lt;br&gt;&#xA;एवं विजेष्यसे कृत्स्नां पृथ्वीमन्तःपुराणि च ।&lt;br&gt;&#xA;राजपुत्रीसहस्राणि त्वमशीतिमवाप्यसि ।। १८&lt;br&gt;&#xA;इत्युक्त्वान्तर्हिते विष्णौ स राजा कृतपारणः ।&lt;br&gt;&#xA;अन्येद्युरागतं व्योम्ना तं ददर्श गजं शुभम् ।। १९&lt;br&gt;&#xA;आरुह्योपनतं तं च यथादिष्टः स विष्णुना ।&lt;br&gt;&#xA;तथा विजित्य पृथिवीमाजह्रे राजकन्यकाः ।। २०&lt;br&gt;&#xA;सहस्राशीतिसंख्याभिस्ततस्ताभिः समं च सः ।&lt;br&gt;&#xA;उवास रत्नकूटेऽत्र यथेच्छं विहरन्नृपः ।। २१&lt;br&gt;&#xA;शान्त्यर्थं शीतरश्मेश्च तस्य दिव्यस्य दन्तिनः ।&lt;br&gt;&#xA;प्रत्यहं भोजयामास विप्राणां शतपञ्चकम् ।। २२&lt;br&gt;&#xA;कदाचिच्च तमारुह्य परिभ्रम्य स भूपतिः ।&lt;br&gt;&#xA;द्वीपान्तराणि स्वं द्वीपं रत्नाधिपतिराययौ ।। २३&lt;br&gt;&#xA;तत्रावतरतस्तस्य गगनात्तु गजोत्तमम् ।&lt;br&gt;&#xA;चञ्चवा तार्क्ष्योद्भवः पक्षी मूर्ध्नि दैवादताडयत् ।। २४&lt;br&gt;&#xA;स च पक्षी प्रदुद्राव राज्ञा तीक्ष्णाङ्कुशाहतः ।&lt;br&gt;&#xA;हस्ती तु भूमावपतच्चञ्च्वाघातेन मूर्च्छितः ।। २५&lt;br&gt;&#xA;नृपेऽवतीर्णे स गजो लब्धसंज्ञोऽपि नाशकत् ।&lt;br&gt;&#xA;उत्थाप्यमानोऽप्युत्थातुं निरस्तकवलग्रहः ।। २६&lt;br&gt;&#xA;पञ्चाहानि तथैवास्मिन्वारणे पतितस्थिते ।&lt;br&gt;&#xA;दुःखितः स निराहारो राजा चाप्येवमब्रवीत् ।। २७&lt;br&gt;&#xA;भो लोकपाला ब्रूतास्मिन्नुपायं संकटे मम ।&lt;br&gt;&#xA;अन्यथोपहरिष्यामि छित्त्वाहं स्वशिरोऽद्य वः ।। २८&lt;br&gt;&#xA;इत्युक्त्वैवात्तखड्गं तं स्वशिरश्छेत्तुमुद्यतम् ।&lt;br&gt;&#xA;अशरीरा जगादैवं वाणी तत्क्षणमम्बरात् ।। २९&lt;br&gt;&#xA;मा साहसं कृथा राजन्साध्वी काचित्करोति चेत् ।&lt;br&gt;&#xA;हस्तस्पर्शं गजस्यास्य तदुत्तिष्ठति नान्यथा ।। ३०&lt;br&gt;&#xA;तच्छ्रुत्वैवामृतलतां नाम हृष्टः स भूपतिः ।&lt;br&gt;&#xA;मुख्यामानाययामास निजां देवीं सुरक्षिताम् ।। ३१&lt;br&gt;&#xA;तया स्पृष्टः स हस्तेन नोदतिष्ठद्गजो यदा ।&lt;br&gt;&#xA;तदा सोऽन्या निजाः सर्वा देवीरानाययन्नृपः ।। ३२&lt;br&gt;&#xA;ताभिः कृतकरस्पर्शः समस्ताभिरपि क्रमात् ।&lt;br&gt;&#xA;नैवोत्तस्थौ द्विपः सोऽत्र न तास्वेकाप्यभूत्सती ।। ३३&lt;br&gt;&#xA;अन्तःपुरसहस्राणि तामशीतिमपि स्फुटम् ।&lt;br&gt;&#xA;दृष्ट्वा विलज्जितान्येव स राजा जनसंनिधौ ।। ३४&lt;br&gt;&#xA;विलक्षः स्वपुरात्तस्मादानाय्य निखिलाः स्त्रियः ।&lt;br&gt;&#xA;क्रमेण हस्तिनस्तस्य हस्तस्पर्शमकारयत् ।। ३५&lt;br&gt;&#xA;तथापि यत्स नोत्तस्थौ गजेन्द्रस्तत्स भूपतिः ।&lt;br&gt;&#xA;कष्टं पुरे मे साध्वी स्त्री नैकापीति त्रपां ययौ ।। ३६&lt;br&gt;&#xA;तावच्च हर्षगुप्ताख्यस्ताम्रलित्याः समागतः ।&lt;br&gt;&#xA;वणिक्तत्राययौ बुद्ध्वा वृत्तान्तं तं सकौतुकः ।। ३७&lt;br&gt;&#xA;तस्य कर्मकरी पश्चादाजगाम पतिव्रता ।&lt;br&gt;&#xA;एका शीलवती नाम सा तद्दृष्ट्वा तमब्रवीत् ।। ३८&lt;br&gt;&#xA;स्पृशाम्यहं करेणैतं स्वभर्तुश्चापरो मया ।&lt;br&gt;&#xA;मनसापि न चेद्ध्यातस्तदुत्तिष्ठत्वयं द्विपः ।। ३९&lt;br&gt;&#xA;इत्युक्त्वोपेत्य हस्तेन सा च पस्पर्श तं गजम् ।&lt;br&gt;&#xA;उदतिष्ठत्स च स्वस्थः कवलं च ततोऽग्रहीत् ।। ४०&lt;br&gt;&#xA;इमास्ता विरलाः साध्व्यः काश्चिदेवेश्वरोपमाः ।&lt;br&gt;&#xA;सर्गपालनसंहारसमर्था जगतोऽस्य याः ।। ४१&lt;br&gt;&#xA;इति शीलवतीं तत्र कृतकोलाहलो जनः ।&lt;br&gt;&#xA;तां तुष्टाव तदा दृष्ट्वा श्वेतरश्मिं तमुत्थितम् ।। ४२&lt;br&gt;&#xA;राजापि रत्नाधिपतिः परितुष्याभिनन्द्य ताम् ।&lt;br&gt;&#xA;सोऽपूरयदसंख्यातै रत्नैः शीलवतीं सतीम् ।। ४३&lt;br&gt;&#xA;तत्स्वामिनं च वणिजं हर्षगुप्तं तथैव तम् ।&lt;br&gt;&#xA;अपूजयद्ददौ चास्य गृहं राजगृहान्तिके ।। ४४&lt;br&gt;&#xA;परिवर्जितसंस्पर्शा निजभार्यास्तथैव सः ।&lt;br&gt;&#xA;पिण्डाच्छादनमात्रैकभागिनीरकरोत्ततः ।। ४५&lt;br&gt;&#xA;अथानाय्य कृताहारो हर्षगुप्तस्य संनिधौ ।&lt;br&gt;&#xA;साध्वीं शीलवतीं तां स जगाद विजने नृपः ।। ४६&lt;br&gt;&#xA;शीलवत्यस्ति ते काचित्कन्या पितृकुलादिति ।&lt;br&gt;&#xA;तां मे दापय जाने हि सापि स्यात्त्वादृशी भुवम् ।। ४७&lt;br&gt;&#xA;इत्युक्ता तेन सा राज्ञा शीलवत्यब्रवीत्तदा ।&lt;br&gt;&#xA;राजदत्तेति नाम्नास्ति ताम्रलिप्त्यां स्वसा मम ।। ४८&lt;br&gt;&#xA;उपयच्छस्व तां देव श्लाघ्यरूपां यदीच्छसि ।&lt;br&gt;&#xA;इत्युक्तः स तया राज्ञा प्रतिपेदे तथेति तत् ।। ४९&lt;br&gt;&#xA;निश्चित्य च तदन्येद्युः शीलवत्या तया सह ।&lt;br&gt;&#xA;तेनापि हर्षगुप्तेन तमारुह्य स्वगामिनम् ।। ५०&lt;br&gt;&#xA;श्वेतरश्मिं स्वयं गत्वा ताम्रलिप्तीं स भूपतिः ।&lt;br&gt;&#xA;विवेश हर्षगुप्तस्य वणिजस्तस्य मन्दिरम् ।। ५१&lt;br&gt;&#xA;तत्र पप्रच्छ तदहर्लग्नं शीलवतीस्वसुः ।&lt;br&gt;&#xA;विवाहे राजदत्ताया गणकानात्मनस्तथा ।। ५२&lt;br&gt;&#xA;गणकाश्चोभयोः पृष्ट्वा नक्षत्राण्येवमब्रुवन् ।&lt;br&gt;&#xA;लग्नो वां शोभनो राजन्नस्ति मासेष्वितस्त्रिषु ।। ५३&lt;br&gt;&#xA;अद्य वा विद्यते यादृक्तेनैषा चेद्विवाह्यते ।&lt;br&gt;&#xA;राजदत्ता ततोऽवश्यमसाध्वी भवति प्रभो ।। ५४&lt;br&gt;&#xA;गणकैरेवमुक्तोऽपि कमनीयवधूत्सुकः ।&lt;br&gt;&#xA;एकाकी चिरमस्थास्नुः स राजा समचिन्तयत् ।। ५५&lt;br&gt;&#xA;अलं विचारेणाद्यैव राजदत्तामिहोद्वहे ।&lt;br&gt;&#xA;शीलवत्याः स्वसा ह्येषा निर्दर्पा नासती भवेत् ।। ५६&lt;br&gt;&#xA;यत्तत्समुद्रमध्येऽस्ति द्वीपखण्डममानुषम् ।&lt;br&gt;&#xA;एकशून्यचतुःशालं तत्रैतां स्थापयामि च ।। ५७&lt;br&gt;&#xA;दुर्गमेऽत्र परीवारं स्त्रीरेवास्याः करोमि च ।&lt;br&gt;&#xA;पुरुषादर्शनादेवमसती स्यादियं कथम् ।। ५८&lt;br&gt;&#xA;इति निश्चित्य तदहः परिणिन्ये स भूपतिः ।&lt;br&gt;&#xA;तां राजदत्तां सहसा शीलवत्या समर्पिताम् ।। ५९&lt;br&gt;&#xA;कृतोद्वाहः कृताचारो हर्षगुप्तेन तां वधूम् ।&lt;br&gt;&#xA;आदाय तेनैव समं शीलवत्या तया च सः ।। ६०&lt;br&gt;&#xA;श्वेतरश्मिं तमारुह्य क्षणेन नभसा निजम् ।&lt;br&gt;&#xA;मार्गोन्मुखजनं द्वीपं रत्नकूटं तदाययौ ।। ६१&lt;br&gt;&#xA;संविभेजे च तां भूयस्तथा शीलवतीं यथा ।&lt;br&gt;&#xA;प्राप्तसाध्वीव्रतफला कृतार्था समपादि सा ।। ६२&lt;br&gt;&#xA;ततस्तत्रैव करिणि श्वेतरश्मौ नभश्चरे ।&lt;br&gt;&#xA;आरोप्य तां नववधूं राजदत्तां स चिन्तिते ।। ६३&lt;br&gt;&#xA;नीत्वा तत्राब्धिमध्यस्ये द्वीपे मानुषदुर्गमे ।&lt;br&gt;&#xA;आस्थापयच्चतुःशाले नारीभयपरिच्छदाम् ।। ६४&lt;br&gt;&#xA;यद्यद्वस्तूपयुक्तं च तस्यास्तत्तदविश्वसन् ।&lt;br&gt;&#xA;व्योमैव प्रापयामास तत्र तेन गजेन सः ।। ६५&lt;br&gt;&#xA;स्वयं तदनुरक्तश्च तत्रैवासीत्सदा निशि ।&lt;br&gt;&#xA;आययौ राजकार्यार्थं रत्नकूटं दिवा पुनः ।। ६६&lt;br&gt;&#xA;एकदा स तया साकं प्रत्यूषे राजदत्तया ।&lt;br&gt;&#xA;राजा प्रतिघ्नन्दुःस्वप्नं सिषेवे पानमङ्गलम् ।। ६७&lt;br&gt;&#xA;तेन मत्ताममुञ्चन्तीमपि मुक्त्वा स तां ययौ ।&lt;br&gt;&#xA;रत्नकूटं स्वकार्यार्थं नित्यस्निग्धा हि राजता ।। ६८&lt;br&gt;&#xA;तत्र तस्थौ सशङ्केन कुर्वन्कार्याणि चेतसा ।&lt;br&gt;&#xA;क्षीबा किमेकका मुक्ता सा त्वयेतीव शंसता ।। ६९&lt;br&gt;&#xA;तावच्च राजदत्ता सा स्थाने तत्रातिदुर्गमे ।&lt;br&gt;&#xA;महानसादिव्यग्रासु दासीष्वेकाकिनी स्थिता ।। ७०&lt;br&gt;&#xA;द्वारे विधिमिवान्यं तत्तद्रक्षाविजिगीषया ।&lt;br&gt;&#xA;आगतं पुरुषं कंचिद्ददर्शाश्चर्यदायकम् ।। ७१&lt;br&gt;&#xA;कस्त्वं कथमिदं स्थानमगम्यं चागतो भवान् ।&lt;br&gt;&#xA;इति तं चान्तिकप्राप्तं क्षीबा पप्रच्छ सा किल ।। ७२&lt;br&gt;&#xA;ततः स दृष्टबहुलक्लेशस्तां पुरुषोऽब्रवीत् ।&lt;br&gt;&#xA;मुग्धे पवनसेनाख्यो वणिक्पुत्रोस्मि माथुरः ।। ७३&lt;br&gt;&#xA;हृतस्वो गोत्रजैः सोऽहमनाथः प्रमयात्पितुः ।&lt;br&gt;&#xA;गत्वा विदेशे कृपणां परसेवामशिश्रियम् ।। ७४&lt;br&gt;&#xA;ततः कृच्छ्रेण संप्राप्य धनलेशं वणिज्यया ।&lt;br&gt;&#xA;गच्छन्देशान्तरं मार्गे मुषितोऽस्म्येत्य तस्करैः ।। ७५&lt;br&gt;&#xA;ततो भिक्षां भ्रमंस्तुल्यैः सहान्यैर्गतवानहम् ।&lt;br&gt;&#xA;रत्नानामाकरस्थानं कनकक्षेत्रसंज्ञकम् ।। ७६&lt;br&gt;&#xA;तत्राङ्गीकृत्य भूपस्य भागं संवत्सरावधि ।&lt;br&gt;&#xA;खाते खनन्क्षितिं रत्नं नैकमप्यऽस्मि लब्धवान् ।। ७७&lt;br&gt;&#xA;नन्दत्सु लब्धरत्नेषु मद्विधेष्वपरेषु च ।&lt;br&gt;&#xA;गत्वाब्धितीरे दुःखार्तः काष्ठान्यहमुपाहरम् ।। ७८&lt;br&gt;&#xA;अग्निप्रवेशाय चितां यावत्तत्र करोमि तैः ।&lt;br&gt;&#xA;जीवदत्ताभिधस्तावत्कोऽप्यत्र वणिगाययौ ।। ७९&lt;br&gt;&#xA;निवार्य मरणात्तेन दत्त्वा वृत्तिं दयालुना ।&lt;br&gt;&#xA;गृहीतोऽहं प्रवहणे स्वर्णद्वीपं यियासता ।। ८०&lt;br&gt;&#xA;ततोऽकस्मात्प्रवहणेनाब्धिमध्येन गच्छताम् ।&lt;br&gt;&#xA;पञ्चस्वहःसु यातेषु मेघोऽकस्माददृश्यत ।। ८१&lt;br&gt;&#xA;प्रवृष्टे स्थूलधाराभिर्मेघेऽस्मिन्मारुतेन तत् ।&lt;br&gt;&#xA;अघूर्णत प्रवहणं मत्तहस्तिशिरो यथा ।। ८२&lt;br&gt;&#xA;क्षणान्निमज्ज्य भग्नेऽस्मिन्यानपात्रे विधेर्वशात् ।&lt;br&gt;&#xA;एकः फलहकः प्राप्तस्तत्कालं मज्जता मया ।। ८३&lt;br&gt;&#xA;तदारूढस्ततः शान्ते मेघाटोपे विधेर्वशात् ।&lt;br&gt;&#xA;इमं प्रदेशं प्राप्याहमुत्तीर्णः सांप्रतं वने ।। ८४&lt;br&gt;&#xA;वीक्ष्य चेदं चतुःशालं प्रविश्याभ्यन्तरं मया ।&lt;br&gt;&#xA;दृष्टा दृष्टिसुधावृष्टिस्त्वं तापशमनी शुभे ।। ५&lt;br&gt;&#xA;इत्युक्तवन्तं पर्यङ्के निवेश्यैवालिलिङ्ग तम् ।&lt;br&gt;&#xA;मोहिता राजदत्ता सा मदेन मदनेन च ।। ८६&lt;br&gt;&#xA;स्त्रीत्वं क्षीबत्वमेकान्तः पुंसो लाभोऽनियन्त्रणा ।&lt;br&gt;&#xA;यत्र पञ्चाग्नयस्तत्र वार्ता शीलतृणस्य का ।। ८७&lt;br&gt;&#xA;न चैवं क्षमते नारी विचारं मारमोहिता ।&lt;br&gt;&#xA;यदियं चकमे राज्ञी तमकाम्यं विपद्गतम् ।। ८८&lt;br&gt;&#xA;तावच्च रत्नाधिपतिः स राजा रत्नकूटतः ।&lt;br&gt;&#xA;आजगामोत्सुकस्तूर्णं द्युचरद्विपवाहनः ।। ८९&lt;br&gt;&#xA;प्रविशंश्चात्र सोऽपश्यत्तादृशेनापि तेन ताम् ।&lt;br&gt;&#xA;पुरुषेण समं भार्यां राजदत्तां रतिस्थिताम् ।। ९०&lt;br&gt;&#xA;दृष्ट्वा जिघांसितमपि क्षितीशः पुरुषं स तम् ।&lt;br&gt;&#xA;नावधीत्पादपतितं ब्रुवाणं कृपणा गिरः ।। ९१&lt;br&gt;&#xA;भार्यां भीतां च मत्तां तां स वीक्ष्यैवमचिन्तयत् ।&lt;br&gt;&#xA;मद्ये मारैकसुहृदि प्रसक्ता स्त्री सती कुतः ।। ९२&lt;br&gt;&#xA;नियन्तुं चपला नारी रक्षयापि न शक्यते ।&lt;br&gt;&#xA;किं नामोत्पातवाताली बाहुभ्यां जातु बध्यते ।। ९३&lt;br&gt;&#xA;न कृतं गणकोक्तं यत्तदिदं तस्य मे फलम् ।&lt;br&gt;&#xA;विपाककटुकं तस्य नाप्तवाक्यावधीरणम् ।। ९४&lt;br&gt;&#xA;शीलवत्याः स्वसेतीमां जानतो बत विस्मृता ।&lt;br&gt;&#xA;सुधायाः सहजा सा मे कालकूटविषच्छटा ।। ९५&lt;br&gt;&#xA;अथवा कः समर्थः स्यादसंभाव्यं विचेष्टितम् ।&lt;br&gt;&#xA;जेतुं पुरुषकारेण विधेरद्भुतकर्मणः ।। ९६&lt;br&gt;&#xA;इत्यालोच्य न चुक्रोध कस्मैचित्तं जहौ च सः ।&lt;br&gt;&#xA;पृष्टोदन्तं वणिक्पुत्रं राजा प्रच्छन्नकामुकम् ।। ९७&lt;br&gt;&#xA;सोऽपि मुक्तस्ततोऽपश्यन्गतिं कांचिद्वणिक्सुतः ।&lt;br&gt;&#xA;निर्गत्याब्धौ प्रवहणं दूरादागच्छदैक्षत ।। ९८&lt;br&gt;&#xA;ततः फलहकं भूयस्तमेवारुह्य सोऽम्बुधौ ।&lt;br&gt;&#xA;भ्रमन्पूत्कृत्य चक्रन्द मामुद्धरत भो इति ।। ९९&lt;br&gt;&#xA;तेन तं क्रोधवर्माख्यो वणिक्तद्यानपात्रगः ।&lt;br&gt;&#xA;समुद्धृत्य वणिक्पुत्रं चकारान्तिकवर्तिनम् ।। १००&lt;br&gt;&#xA;यस्य यद्विहितं धात्रा कर्म नाशाय तस्य तत् ।&lt;br&gt;&#xA;पदवीं यत्र तत्रापि धावतोऽप्यनुधावति ।। १०१&lt;br&gt;&#xA;यत्स तत्र स्थितो मूढस्तत्पत्न्या संगतो रहः ।&lt;br&gt;&#xA;विलोक्य वणिजा तेन क्षेपितोऽब्धौ व्यपद्यत ।। १०२&lt;br&gt;&#xA;तावच्च रत्नाधिपतिः स राजा सपरिच्छदाम् ।&lt;br&gt;&#xA;आरोप्य श्वेतरश्मौ तां राजदत्तामकोपनः ।। १०३&lt;br&gt;&#xA;प्रापय्य रत्नकूटं च शीलवत्याः समर्प्य च ।&lt;br&gt;&#xA;तस्यै च सचिवेभ्यश्च तद्वृत्तान्तमवर्णयत् ।। १०४&lt;br&gt;&#xA;जगाद च कियद्दुःखमनुभूतमहो मया ।&lt;br&gt;&#xA;असारविरसेष्वेषु भोगेष्वासक्तचेतसा ।। १०५&lt;br&gt;&#xA;तदिदानीं वनं गत्वा हरिं शरणमाश्रये ।&lt;br&gt;&#xA;येन स्यां नैव दुःखानां भाजनं पुनरीदृशाम् ।। १०६&lt;br&gt;&#xA;इत्यूचिवान्स सचिवैर्वार्यमाणोऽपि दुःखितः ।&lt;br&gt;&#xA;शीलवत्या च वैराग्यान्निश्चयं नैव तज्जहौ ।। १०७&lt;br&gt;&#xA;ततोऽर्धमर्पयित्वादावेकं साध्व्यै स्वकोषतः ।&lt;br&gt;&#xA;शीलवत्यै द्विजेभ्योऽर्धं दत्त्वान्यद्भोगनिस्पृहः ।। १०८&lt;br&gt;&#xA;पापभञ्जनसंज्ञाय ब्राह्मणाय यथाविधि ।&lt;br&gt;&#xA;ददौ गुणगरिष्ठाय निजं राज्यं स भूपतिः ।। १०९&lt;br&gt;&#xA;दत्तराज्यश्च नभसा स गमिष्यंस्तपोवनम् ।&lt;br&gt;&#xA;आनाययच्छ्वेतरश्मिं पौराणां साश्रु पश्यताम् ।। ११०&lt;br&gt;&#xA;आनीतमात्रः स करी शरीरं प्रविमुच्य तत् ।&lt;br&gt;&#xA;पुरुषो दिव्यरूपोऽभूद्धारकेयूरराजितः ।। १११&lt;br&gt;&#xA;को भवान्किमिदं चेति पृष्टो राज्ञा जगाद सः ।&lt;br&gt;&#xA;गन्धर्वौ भ्रातरावावामुभौ मलयवासिनौ ।। ११२&lt;br&gt;&#xA;अहं सोमप्रभो नाम ज्येष्ठो देवप्रभश्च सः ।&lt;br&gt;&#xA;तस्य चैकैव मद्भ्रातुर्भार्या सा चातिवल्लभा ।। ११३&lt;br&gt;&#xA;स तां राजवतीं नाम कृत्वोत्सङ्गे परिभ्रमन् ।&lt;br&gt;&#xA;एकदा सिद्धवासाख्यं स्थानं प्रायान्मया सह ।। ११४&lt;br&gt;&#xA;केशवायतने तत्र वयमभ्यर्चिताच्युताः ।&lt;br&gt;&#xA;प्रावर्तामहि सर्वेऽपि गातुं भगवतः पुरः ।। ११५&lt;br&gt;&#xA;तावदागत्य तत्रैकः सिद्धस्तां श्रव्यगायिनीम् ।&lt;br&gt;&#xA;दृशा राजवतीं पश्यन्नतिष्ठदनिमेषया ।। ११६&lt;br&gt;&#xA;सिद्धोऽपि साभिलाषः किं परनारीं निरीक्षसे ।&lt;br&gt;&#xA;इति सेर्ष्यः स मद्भ्राता क्रुद्धः सिद्धं तमब्रवीत् ।। ११७&lt;br&gt;&#xA;ततः स सिद्धः कुपितः शप्तुमेवं तमभ्यधात् ।&lt;br&gt;&#xA;गीताश्चर्यान्मया मूढ वीक्षितेयं न कामतः ।। ११८&lt;br&gt;&#xA;तन्मर्त्ययोनावीर्ष्यालुः पत त्वमनया सह ।&lt;br&gt;&#xA;पश्यैतामेव भार्यां त्वं साक्षात्तत्रान्यसंगताम् ।। ११९&lt;br&gt;&#xA;इत्यूचिवान्मया सोऽथ बाल्यात्तच्छापकोपतः ।&lt;br&gt;&#xA;हस्तस्थेनाहतः क्रीडामृण्मयश्वेतहस्तिना ।। १२०&lt;br&gt;&#xA;ततः स मां समशपद्येनाहं भवताहतः ।&lt;br&gt;&#xA;तादृक्श्वेतो गजो भूमौ भवानुत्पद्यतामिति ।। १२१&lt;br&gt;&#xA;अथानुनीतो मद्भ्रात्रा तेन देवप्रभेण सः ।&lt;br&gt;&#xA;सिद्धः कृपालुः शापान्तमेवमस्माकमब्रवीत् ।। १२२&lt;br&gt;&#xA;हरेः प्रसादान्मर्त्योऽपि भूत्वा द्वीपेश्वरो भवान् ।&lt;br&gt;&#xA;गजीभूतमिमं प्राप्स्यस्यनुजं दिव्यवाहनम् ।। १२३&lt;br&gt;&#xA;अन्तःपुरसहस्राणि त्वमशीतिमवाप्स्यसि ।&lt;br&gt;&#xA;तेषां वेत्स्यसि दौःशील्यं सर्वेषां जनसंनिधौ ।। १२४&lt;br&gt;&#xA;अथैतां मानुषीभूतां स्वभार्यां परिणेष्यसि ।&lt;br&gt;&#xA;प्रत्यक्षमेनामपि च द्रक्ष्यस्यन्येन संगताम् ।। १२५&lt;br&gt;&#xA;ततो विरक्तहृदयो दत्त्वा राज्यं द्विजन्मने ।&lt;br&gt;&#xA;देवप्रभ यदा शान्तो वनं गन्तुं प्रवत्स्यसि ।। १२६&lt;br&gt;&#xA;तदा प्रथममुक्तेऽस्मिन्गजत्वादनुजे तव ।&lt;br&gt;&#xA;अनया भार्यया साकं शापात्त्वमपि मोक्ष्यसे ।। १२७&lt;br&gt;&#xA;इति सिद्धोक्तशापान्ता वयं प्राक्कर्मभेदतः ।&lt;br&gt;&#xA;एवं जाताः पृथग्योगाच्छापान्तः सैष चाद्य नः ।। १२८&lt;br&gt;&#xA;एवं सोमप्रभेणोक्ते स रत्नाधिपतिर्नृपः ।&lt;br&gt;&#xA;जातिं स्मृत्वाब्रवीद्धन्त सैष देवप्रभो ह्यहम् ।। १२९&lt;br&gt;&#xA;एषापि राजदत्ता सा पत्नी राजवती मम ।&lt;br&gt;&#xA;इत्युक्त्वा स तया साकं भार्यया तां तनुं जहौ ।। १३०&lt;br&gt;&#xA;क्षणात्सर्वेऽपि गन्धर्वा भूत्वा लोकस्य पश्यतः ।&lt;br&gt;&#xA;खमुत्पत्य निजं धाम ययुस्ते मलयाचलम् ।। १३१&lt;br&gt;&#xA;शीलवत्यपि शीलस्य माहात्म्यात्प्राप्य संपदम् ।&lt;br&gt;&#xA;ताम्रलिप्तीं पुरीं गत्वा तस्थौ धर्मोपसेविनी ।। १३२&lt;br&gt;&#xA;इति जगति न रक्षितुं समर्थः क्वचिदपि कश्चिदपि प्रसह्य नारीम् ।&lt;br&gt;&#xA;अवति तु सततं विशुद्ध एकः कुलयुवतीं निजसत्त्वपाशबन्धः ।। १३३&lt;br&gt;&#xA;एवं चेर्ष्या नाम दुःखैकहेतुर्दोषः पुंसां द्वेषदायी परेषाम् ।&lt;br&gt;&#xA;योऽयं मा भूद्रक्षणायाङ्गनानामत्यौत्सुक्यं प्रत्युतासां करोति ।। १३४&lt;br&gt;&#xA;इति नरवाहनदत्तो रत्नप्रभया स्वभार्यया कथिताम् ।&lt;br&gt;&#xA;स निशम्य कथामर्थ्यां सचिवैः सार्धं परं मुमुदे ।। १३५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/003/</guid>
      <description>&lt;p&gt;एवं रत्नप्रभाख्यातकथाक्रमवशादथ ।&lt;br&gt;&#xA;नरवाहनदत्तं तं सचिवो गोमुखोऽब्रवीत् ।। १&lt;br&gt;&#xA;सत्यं साध्व्यः प्रविरलाश्चपलास्तु सदा स्त्रियः ।&lt;br&gt;&#xA;अविश्वास्यास्तथा चैतामपि देव कथां शृणु ।। २&lt;br&gt;&#xA;इहास्त्युज्जयिनी नाम नगरी विश्वविश्रुता ।&lt;br&gt;&#xA;तस्यां निश्चयदत्ताख्यो वणिक्पुत्रोऽभवत्पुरा ।। ३&lt;br&gt;&#xA;स द्यूतकारो द्यूतेन धनं जित्वा दिने दिने ।&lt;br&gt;&#xA;स्नात्वा सिप्राजलेऽभ्यर्च्य महाकालमुदारधीः ।। ४&lt;br&gt;&#xA;दत्त्वा दानं द्विजातिभ्यो दीनानाथेभ्य एव च ।&lt;br&gt;&#xA;व्यधाद्विलेपनाहारताम्बूलाद्यविशेषतः ।। ७&lt;br&gt;&#xA;सदा स्नानार्चनाद्यन्ते महाकालालयान्तिके ।&lt;br&gt;&#xA;गत्वा व्यलिम्पदात्मानं श्मशाने चन्दनादिना ।। ६&lt;br&gt;&#xA;तत्रस्थे च शिलास्तम्भे स विन्यस्य विलेपनम् ।&lt;br&gt;&#xA;विलिलेप कषन्पृष्ठं युवा प्रत्यहमेककः ।। ७&lt;br&gt;&#xA;तेन स्तम्भः स सुश्लक्ष्णः कालेनाभवदेकतः ।&lt;br&gt;&#xA;अथागाच्चित्रकृत्तेन पथा रूपकृता सह ।। ८&lt;br&gt;&#xA;स स्तम्भं वीक्ष्य सुश्लक्ष्णं तत्र गौरीं समालिखत् ।&lt;br&gt;&#xA;रूपकारोऽपि शस्त्रेण क्रीडयैवोल्लिलेख ताम् ।। ९&lt;br&gt;&#xA;ततस्तयोर्गतवतोर्महाकालार्चनागता ।&lt;br&gt;&#xA;विद्याधरसुतैकात्र स्तम्भे देवीं ददर्श ताम् ।। १०&lt;br&gt;&#xA;सुलक्षणत्वात्सांनिध्यं तस्यां मत्वा कृतार्चना ।&lt;br&gt;&#xA;अदृश्या विश्रमायैतं शिलास्तम्भं विवेश सा ।। ११&lt;br&gt;&#xA;तावन्निश्चयदत्तः स तत्रागत्य वणिक्सुतः ।&lt;br&gt;&#xA;साश्चर्यः स्तम्भमध्ये तां ददर्शोल्लिखितामुमाम् ।। १२&lt;br&gt;&#xA;विलिप्याङ्गानि तत्स्तम्भभागेऽन्यत्रानुलेपनम् ।&lt;br&gt;&#xA;न्यस्य पृष्ठं समालब्धुं प्रारेभे निकषंश्च सः ।। १३&lt;br&gt;&#xA;तद्विलोक्य विलोलाक्षी सा विद्याधरकन्यका ।&lt;br&gt;&#xA;स्तम्भान्तरस्था तद्रूपहृतचित्ता व्यचिन्तयत् ।। १४&lt;br&gt;&#xA;ईदृशस्यापि कोऽप्यस्य नास्ति पृष्ठानुलेपकः ।&lt;br&gt;&#xA;तदहं तावदद्यास्य पृष्ठमेषा समालभे ।। १५&lt;br&gt;&#xA;इत्यालोच्य प्रसार्यैव करं स्तम्भान्तरात्ततः ।&lt;br&gt;&#xA;व्यलिपत्तस्य सा पृष्ठं स्नेहाद्विद्याधरी तदा ।। १६&lt;br&gt;&#xA;तत्क्षणं लब्धसंस्पर्शः श्रुतकङ्कणनिःस्वनः ।&lt;br&gt;&#xA;जग्राह हस्तं हस्तेन स तस्यास्तं वणिक्सुतः ।। १७&lt;br&gt;&#xA;महाभागापराद्धं ते किं मया मुञ्च मे करम् ।&lt;br&gt;&#xA;इत्यदृश्येव तं विद्याधरी स्तम्भादुवाच सा ।। १८&lt;br&gt;&#xA;प्रत्यक्षा ब्रूहि मे का त्वं ततो मोक्ष्यामि ते करम् ।&lt;br&gt;&#xA;इति निश्चयदत्तोऽपि प्रत्युवाच स तां ततः ।। १९&lt;br&gt;&#xA;प्रत्यक्षदृश्या सर्वं ते वच्मीति शपथोत्तरम् ।&lt;br&gt;&#xA;विद्याधर्या तयोक्तोऽथ करं तस्या मुमोच सः ।। २०&lt;br&gt;&#xA;अथ स्तम्भाद्विनिर्गत्य साक्षात्सर्वाङ्गसुन्दरी ।&lt;br&gt;&#xA;तन्मुखासक्तनयना तं जगादोपविश्य सा ।। २१&lt;br&gt;&#xA;अस्ति प्रालेयशैलाग्रे नगरी पुष्करावती ।&lt;br&gt;&#xA;नाम्ना विन्ध्यपरस्तस्यामास्ते विद्याधराधिपः ।। २२&lt;br&gt;&#xA;अनुरागपरा नाम तस्याहं कन्यका सुता ।&lt;br&gt;&#xA;महाकालार्चनायाता विश्रान्तास्मीह संप्रति ।। २३&lt;br&gt;&#xA;तावच्च त्वमिहागत्य कुर्वन्पृष्ठविलेपनम् ।&lt;br&gt;&#xA;दृष्टः स्तम्भेऽत्र मारीयमोहनास्त्रोपमो मया ।। २४&lt;br&gt;&#xA;ततः प्रागनुरागेण रञ्जितः स्वान्तवान्मम ।&lt;br&gt;&#xA;पश्चात्पृष्ठविलेपिन्या अङ्गरागेण ते करः ।। २५&lt;br&gt;&#xA;अतः परं ते विदितं तत्पितुर्धाम संप्रति ।&lt;br&gt;&#xA;गच्छामीति तयोक्तोऽथ वणिक्पुत्रो जगाद सः ।। २६&lt;br&gt;&#xA;स्वीकृतं तन्मया चण्डि न स्वान्तं भवतीहृतम् ।&lt;br&gt;&#xA;अमुक्तस्वीकृतस्वान्ता कथमेवं तु गच्छसि ।। २७&lt;br&gt;&#xA;इति तेनोदिता सा च लघुरागवशीकृता ।&lt;br&gt;&#xA;संगमिष्ये त्वया काममेष्यस्यस्मत्पुरीं यदि ।। २८&lt;br&gt;&#xA;दुर्गमा सा न ते नाथ सेत्स्यते ते समीहितम् ।&lt;br&gt;&#xA;नहि दुष्करमस्तीह किंचिदध्यवसायिनाम् ।। २९&lt;br&gt;&#xA;इत्युदीर्य खमुत्पत्य सानुरागपरा ययौ ।&lt;br&gt;&#xA;अगान्निश्चयदत्तोऽपि स तद्गतमना गृहम् ।। ३०&lt;br&gt;&#xA;स्मरन्द्रुमादिव स्तम्भादुद्भिन्नं करपल्लवम् ।&lt;br&gt;&#xA;हा धिक्तस्या गृहीत्वापि नाप्तः पाणिग्रहो मया ।। ३१&lt;br&gt;&#xA;तद्व्रजाम्यन्तिकं तस्याः पुरीं तां पुष्करावतीम् ।&lt;br&gt;&#xA;प्राणांस्त्यक्ष्यामि दैवं वा साहाय्यं मे करिष्यति ।। ३२&lt;br&gt;&#xA;इति संचिन्तयन्नीत्वा स्मरार्तः सोऽत्र तद्दिनम् ।&lt;br&gt;&#xA;प्रातिष्ठत ततः प्रातरवलम्ब्योत्तरां दिशम् ।। ३३&lt;br&gt;&#xA;ततः प्रक्रामतस्तस्य त्रयोऽन्ये सहयायिनः ।&lt;br&gt;&#xA;मिलन्ति स्म वणिक्पुत्रा उत्तरापथगामिनः ।। ३४&lt;br&gt;&#xA;तैः समं समतिक्रामन्पुरग्रामाटवीनदीः ।&lt;br&gt;&#xA;क्रमादुत्तरदिग्भूमिं प्राप स म्लेच्छभूयसीम् ।। ३५&lt;br&gt;&#xA;तत्र तैरेव सहितः पथि प्राप्यैव ताजिकैः ।&lt;br&gt;&#xA;नीत्वापरस्मै मूल्येन दत्तोऽभूत्ताजिकाय सः ।। ३६&lt;br&gt;&#xA;तेनापि तावद्भृत्यानां हस्ते कोशलिकाकृते ।&lt;br&gt;&#xA;मुरवाराभिधानस्य तुरुष्कस्य व्यसृज्यत ।। ३७&lt;br&gt;&#xA;तत्र नीतः स तद्भृत्यैर्युक्तस्तैरपरैस्त्रिभिः ।&lt;br&gt;&#xA;मुरवारं मृतं बुद्ध्वा तत्पुत्राय न्यवेद्यत ।। ३८&lt;br&gt;&#xA;पितुः कोशलिका ह्येषा मित्त्रेण प्रेषिता मम ।&lt;br&gt;&#xA;तत्तस्यैवान्तिके प्रातः खाते क्षेप्या इमे मया ।। ३९&lt;br&gt;&#xA;इत्यात्मना चतुर्थं तं तत्पुत्रोऽपि स तां निशाम् ।&lt;br&gt;&#xA;संयम्य स्थापयामास तुरुष्को निगडैर्दृढम् ।। ४०&lt;br&gt;&#xA;ततोऽत्र बन्धने रात्रौ मरणत्रासकातरान् ।&lt;br&gt;&#xA;सखीन्निश्चयदत्तस्तान्स जगाद वणिक्सुतान् ।। ४१&lt;br&gt;&#xA;का विषादेन वः सिद्धिर्धैर्यमालम्ब्य तिष्ठत ।&lt;br&gt;&#xA;भीता इव हि धीराणां यान्ति दूरे विपत्तयः ।। ४२&lt;br&gt;&#xA;स्मरतैकां भगवतीं दुर्गामापद्विमोचिनीम् ।&lt;br&gt;&#xA;इति तान्धीरयन्भक्त्या देवीं तुष्टाव सोऽथ ताम् ।। ४३&lt;br&gt;&#xA;नमस्तुभ्यं महादेवि पादौ ते यावकाङ्कितौ ।&lt;br&gt;&#xA;मृदितासुरलग्नास्रपङ्काविव नमाम्यहम् ।। ४४&lt;br&gt;&#xA;जितं शक्त्या शिवस्यापि विश्वैश्वर्यकृता त्वया ।&lt;br&gt;&#xA;त्वदनुप्राणितं चेदं चेष्टते भुवनत्रयम्।। ४५&lt;br&gt;&#xA;परित्रातास्त्वया लोका महिषासुरसूदिनि ।&lt;br&gt;&#xA;परित्रायस्व मां भक्तवत्सले शरणागतम् ।। ४६&lt;br&gt;&#xA;इत्यादि सम्यग्देवीं तां स्तुत्वा सहचरैः सह ।&lt;br&gt;&#xA;सोऽथ निश्चयदत्तोऽत्र श्रान्तो निद्रामगाद्द्रुतम् ।। ४७&lt;br&gt;&#xA;उत्तिष्ठत सुता यात विगतं बन्धनं हि वः ।&lt;br&gt;&#xA;इत्यादिदेश सा स्वप्ने देवी तं चापरांश्च तान् ।। ४८&lt;br&gt;&#xA;प्रबुध्य च तदा रात्रौ दृष्ट्वा बन्धान्स्वतश्च्युतान् ।&lt;br&gt;&#xA;अन्योन्यं स्वप्नमाख्याय हृष्टास्ते निर्ययुस्ततः ।। ४९&lt;br&gt;&#xA;गत्वा दूरमथाध्वानं क्षीणायां निशि तेऽपरे ।&lt;br&gt;&#xA;ऊचुर्निश्चयदत्तं तं दृष्टत्रासा वणिक्सुताः ।। ५०&lt;br&gt;&#xA;आस्तां बहुम्लेच्छतया दिगेषा दक्षिणापथम् ।&lt;br&gt;&#xA;वयं यामः सखे त्वं तु यथाभिमतमाचर ।। ५१&lt;br&gt;&#xA;इत्युक्तस्तैरनुज्ञाय यथेष्टागमनाय तान् ।&lt;br&gt;&#xA;उदीचीमेव तामाशामवलम्ब्य पुनश्च सः ।। ५२&lt;br&gt;&#xA;एको निश्चयदत्तोऽथ प्रतस्थे प्रसभं पथि ।&lt;br&gt;&#xA;अनुरागपराप्रेमपाशकृष्टो निरस्तधीः ।। ५३&lt;br&gt;&#xA;क्रमेण गच्छन्मिलितः स महाव्रतिकैः सह ।&lt;br&gt;&#xA;चतुर्भिः प्राप्य सरितं वितस्तामुत्ततार सः ।। ५४&lt;br&gt;&#xA;उत्तीर्य च कृताहारः सूर्येऽस्ताचलचुम्बिनि ।&lt;br&gt;&#xA;विवेश तैरेव समं वनं मार्गवशागतम् ।। ५५&lt;br&gt;&#xA;तत्र चाग्रागताः केचित्तमूचुः काष्ठभारिकाः ।&lt;br&gt;&#xA;क्व गच्छथ दिने याते ग्रामः कोऽप्यस्ति नाग्रतः ।। ५६&lt;br&gt;&#xA;एकस्तु विपिनेऽमुष्मिन्नस्ति शून्यः शिवालयः ।&lt;br&gt;&#xA;तत्र तिष्ठति यो रात्रावन्तर्वा बहिरेव वा ।। ५७&lt;br&gt;&#xA;तं शृङ्गोत्पादिनी नाम शृङ्गोत्पादनपूर्वकम् ।&lt;br&gt;&#xA;मोहयित्वा पशूकृत्य भक्षयत्येव यक्षिणी ।। ५८&lt;br&gt;&#xA;एतच्छ्रुत्वापि सावज्ञास्ते महाव्रतिनस्तदा ।&lt;br&gt;&#xA;ऊचुर्निश्चयदत्तं ते चत्वारः सहयायिनः ।। ५९&lt;br&gt;&#xA;एहि किं कुरुतेऽस्माकं वराकी सात्र यक्षिणी ।&lt;br&gt;&#xA;तेषु तेषु श्मशानेषु निशासु हि वयं स्थिताः ।। ६०&lt;br&gt;&#xA;इत्युक्तवद्भिस्तैः साकं गत्वा प्राप्य शिवालयम् ।&lt;br&gt;&#xA;शून्यं निश्चयदत्तस्तां रात्रिं नेतुं विवेश सः ।। ६१&lt;br&gt;&#xA;तत्राङ्गणे विधायाशु भस्मना मण्डलं महत् ।&lt;br&gt;&#xA;प्रविश्य चान्तरे तस्य प्रज्वाल्याग्निं सहेन्धनैः ।। ६२&lt;br&gt;&#xA;धीरो निश्चयदत्तः स ते महाव्रतिनस्तथा ।&lt;br&gt;&#xA;मन्त्रं जपन्तो रक्षार्थं सर्व एवावतस्थिरे ।। ६३&lt;br&gt;&#xA;अथाययौ वादयन्ती दूरात्कङ्कालकिंनरीम् ।&lt;br&gt;&#xA;नृत्यन्ती यक्षिणी तत्र सा शृङ्गोत्पादिनी निशि ।। ६४&lt;br&gt;&#xA;एत्य तेषु चतुर्ष्वेकं सा महाव्रतिनं प्रति ।&lt;br&gt;&#xA;दत्तदृङ्मन्त्रमपठत्सनृत्तं मण्डलाद्बहिः ।। ६५&lt;br&gt;&#xA;तेन मन्त्रेण संजातशृङ्गो मोहित उत्थितः ।&lt;br&gt;&#xA;नृत्यंस्तस्मिञ्ज्वलत्यग्नौ स महाव्रतिकोऽपतत् ।। ६६&lt;br&gt;&#xA;पतितं चार्धदग्धं तमाकृष्यैवाग्निमध्यतः ।&lt;br&gt;&#xA;सा शृङ्गोत्पादिनी हृष्टा भक्षयामास यक्षिणी ।। ६७&lt;br&gt;&#xA;ततो द्वितीये व्रतिनि न्यस्तदृष्टिस्तथैव सा ।&lt;br&gt;&#xA;तं शृङ्गोत्पादनं मन्त्रं पपाठ च ननर्त च ।। ६८&lt;br&gt;&#xA;सोऽपि द्वितीयस्तन्मन्त्रजातशृङ्गः प्रनर्तितः ।&lt;br&gt;&#xA;पतितोऽग्नौ तयाकृष्य पश्यत्स्वन्येष्वभक्ष्यत ।। ६९&lt;br&gt;&#xA;एवं क्रमेण संमोह्य तान्महाव्रतिनो निशि ।&lt;br&gt;&#xA;तयाभक्ष्यन्त यक्षिण्या चत्वारोऽपि सशृङ्गकाः ।। ७०&lt;br&gt;&#xA;चतुर्थं भक्षयन्त्या च तया मांसास्रमत्तया ।&lt;br&gt;&#xA;स्वयं किंनरिकातोद्यं दैवाद्भूमौ न्यधीयत ।। ७१&lt;br&gt;&#xA;तावच्च क्षिप्रमुत्थाय तद्गृहीत्वैव वादयन् ।&lt;br&gt;&#xA;धीरो निश्चयदत्तोऽपि प्रनृत्यन्विहसन्भ्रमन् ।। ७२&lt;br&gt;&#xA;तं शृङ्गोत्पादनं मन्त्रमसकृच्छ्रुतशिक्षितम् ।&lt;br&gt;&#xA;पापठ्यते स्म यक्षिण्यास्तस्या न्यस्तेक्षणो मुखे ।। ७३&lt;br&gt;&#xA;तत्प्रयोगप्रभावेण विवशा मृत्युशङ्किनी ।&lt;br&gt;&#xA;उत्थातुकामशृङ्गी सा प्रह्वा तं प्राह यक्षिणी ।। ७४&lt;br&gt;&#xA;मा वधीस्त्वं महासत्त्व स्त्रियं मां कृपणामिमाम् ।&lt;br&gt;&#xA;इदानीं शरणं त्वं मे मन्त्रपाठादि संहर ।। ७५&lt;br&gt;&#xA;रक्ष मां वेद्म्यहं सर्वमीप्सितं साधयामि ते ।&lt;br&gt;&#xA;अनुरागपरा यत्र तत्र त्वां प्रापयाम्यहम् ।। ७६&lt;br&gt;&#xA;इति सप्रत्ययं प्रोक्तस्तया धीरस्तथेति सः ।&lt;br&gt;&#xA;चक्रे निश्चयदत्तोऽत्र मन्त्रपाठादिसंहृतिम् ।। ७७&lt;br&gt;&#xA;ततः स तस्या यक्षिण्याः स्कन्धमारुह्य तद्गिरा ।&lt;br&gt;&#xA;नीयमानस्तया व्योम्ना प्रतस्थे तां प्रियां प्रति ।। ७८&lt;br&gt;&#xA;प्रभातायां च रजनौ प्राप्यैकं गिरिकाननम् ।&lt;br&gt;&#xA;नम्रा निश्चयदत्तं तं गुह्यकी सा व्यजिज्ञपत् ।। ७९&lt;br&gt;&#xA;सूर्योदयेऽधुना गन्तुं शक्तिर्नास्ति ममोपरि ।&lt;br&gt;&#xA;तदस्मिन्कानने कान्ते गमयेदं दिनं प्रभो ।। ८०&lt;br&gt;&#xA;फलानि भुङ्क्ष्व स्वादूनि निर्झराम्भः शुभं पिब ।&lt;br&gt;&#xA;अहं यामि निजं स्थानमेष्यामि च निशागमे ।। ८१&lt;br&gt;&#xA;नेष्यामि च तदैव त्वामनुरागपरान्तिकम् ।&lt;br&gt;&#xA;मौलिमालां हिमगिरेर्नगरीं पुष्करावतीम् ।। ८२&lt;br&gt;&#xA;इत्युक्त्वा तदनुज्ञाता स्कन्धात्तत्रावतार्य तम् ।&lt;br&gt;&#xA;यक्षिणी पुनरागन्तुं सत्यसंधा जगाम सा ।। ८३&lt;br&gt;&#xA;ततो निश्चयदत्तोऽस्यां गतायामैक्षतात्र सः ।&lt;br&gt;&#xA;अगाधमन्तः सविषं स्वच्छशीतं बहिः सरः ।। ८४&lt;br&gt;&#xA;रागिन्स्त्रीचित्तमेतादृगित्यर्केण निदर्शनम् ।&lt;br&gt;&#xA;प्रसारितकरेणेव प्रकटीकृत्य दर्शितम् ।। ८५५&lt;br&gt;&#xA;स तद्विषाक्तं गन्धेन बुद्ध्वा मानुषकृत्यतः ।&lt;br&gt;&#xA;त्यक्त्वाम्भोर्थी तृषार्तः सन्दिव्ये तत्राभ्रमद्गिरौ ।। ८६&lt;br&gt;&#xA;भ्रमन्नुन्नतभूभागे पद्मरागमणी इव ।&lt;br&gt;&#xA;स्फुरन्तौ द्वावपश्यच्च भुवं तां निचखान च ।। ८७&lt;br&gt;&#xA;अपास्तमृत्तिकश्चास्य जीवतो मर्कटस्य सः ।&lt;br&gt;&#xA;शिरो ददर्श ते चास्य पद्मरागाविवाक्षिणी ।। ८८&lt;br&gt;&#xA;ततो विस्मयते यावत्किमेतदिति चिन्तयन् ।&lt;br&gt;&#xA;तावन्मनुष्यवाचासौ मर्कटस्तमभाषत ।। ८९&lt;br&gt;&#xA;मानुषो मर्कटीभूतो विप्रोऽहं मां समुद्धर ।&lt;br&gt;&#xA;कथयिष्यामि ते साधो स्ववृत्तान्तं ततोऽखिलम् ।। ९०&lt;br&gt;&#xA;एतच्छ्रुत्वैव साश्चर्यो मृत्तिकामपनीय सः ।&lt;br&gt;&#xA;भूमेर्निश्चयदत्तस्तमुज्जहाराथ मर्कटम् ।। ९१&lt;br&gt;&#xA;उद्धृतः पादपतितस्तं भूयोऽपि स मर्कटः ।&lt;br&gt;&#xA;उवाच दत्ताः प्राणा मे कृच्छ्रादुद्धरता त्वया ।। ९२&lt;br&gt;&#xA;तदेहि यावच्छ्रान्तस्त्वमुपयुङ्क्ष्व फलाम्बुनी ।&lt;br&gt;&#xA;त्वत्प्रसादादहं चापि करिष्ये पारणं चिरात् ।। ९३&lt;br&gt;&#xA;इत्युक्त्वा तमनैषीत्स दूरं गिरिनदीतटम् ।&lt;br&gt;&#xA;कपिः स्वाधीनसुस्वादुफलसच्छायपादपम् ।। ९४&lt;br&gt;&#xA;तत्र स्नात्वोपभुक्ताम्बुफलः स कृतपारणम् ।&lt;br&gt;&#xA;कपिं निश्चयदत्तस्तं प्रत्यागत्य ततोऽब्रवीत् ।। ९५&lt;br&gt;&#xA;कथं त्वं मर्कटीभूतो मानुषोऽप्युच्यतामिति ।&lt;br&gt;&#xA;ततः स मर्कटोऽवादीच्छृण्विदानीं वदाम्यदः ।। ९६&lt;br&gt;&#xA;चन्द्रस्वामीति नाम्नास्ति वाराणस्यां द्विजोत्तमः ।&lt;br&gt;&#xA;तस्य पत्न्यां सुवृत्तायां जातोऽस्म्येष सुतः सखे ।। ९७&lt;br&gt;&#xA;सोमस्वामीति पित्रा च कृतनामा क्रमादहम् ।&lt;br&gt;&#xA;आरूढो मदनव्यालगजं मदनिरङ्कुशम् ।। ९८&lt;br&gt;&#xA;तं मां कदाचिदद्राक्षीद्दूराद्वातायनाग्रगा ।&lt;br&gt;&#xA;श्रीगर्भाख्यस्य वणिजस्तत्पुरीवासिनः सुता ।। ९९&lt;br&gt;&#xA;तरुणी बन्धुदत्ताख्या माथुरस्य वणिक्पतेः ।&lt;br&gt;&#xA;भार्या वराहदत्तस्य पितुर्वेश्मन्यवस्थिता ।। १००&lt;br&gt;&#xA;सा मदालोकसंजातमन्मथान्विष्य नाम मे ।&lt;br&gt;&#xA;वयस्यां प्राहिणोदाप्तां मह्यं मत्संगमार्थिनी ।। १०१&lt;br&gt;&#xA;सा तद्वयस्या कामान्धामुपगम्य जनान्तिकम् ।&lt;br&gt;&#xA;आख्याततदभिप्राया मामनैषीन्निजं गृहम् ।। १०२&lt;br&gt;&#xA;तत्र मां स्थापयित्वा च गत्वा गुप्तं तदैव सा ।&lt;br&gt;&#xA;तां बन्धुदत्तामानैषीदौत्सुक्यागणितत्रपाम् ।। १०३&lt;br&gt;&#xA;आनीतैव च सा मेऽत्र कण्ठाश्लेषमुपागमत् ।&lt;br&gt;&#xA;एकवीरो हि नारीणामतिभूमिं गतः स्मरः ।। १०४&lt;br&gt;&#xA;एवं दिने दिने स्वैरमागत्यात्र पितुर्गुहात् ।&lt;br&gt;&#xA;अरंस्त बन्धुदत्ता सा मया सह सखीगृहे ।। १०५&lt;br&gt;&#xA;एकदा तां निजगृहं नेतुं तत्र चिरस्थिताम् ।&lt;br&gt;&#xA;आगतः स पतिस्तस्या मथुरातो महावणिक् ।। १०६&lt;br&gt;&#xA;ततः पित्राभ्यनुज्ञाता पत्या तेन निनीषिता ।&lt;br&gt;&#xA;रहस्यज्ञां द्वितीयां सा बन्धुदत्ताब्रवीत्सखीम् ।। १०७&lt;br&gt;&#xA;निश्चितं सखि नेतव्या भर्त्राहं मथुरां पुरीम् ।&lt;br&gt;&#xA;न च जीवाम्यहं तत्र सोमस्वामिविनाकृता ।। १०८&lt;br&gt;&#xA;तदत्र कोऽभ्युपायो मे कथयेत्युदिता तया ।&lt;br&gt;&#xA;सखी सुखशया नाम योगिनी तां जगाद सा ।। १०९&lt;br&gt;&#xA;द्वौ स्तो मन्त्रप्रयोगौ मे ययोरेकेन सूत्रके ।&lt;br&gt;&#xA;कण्ठबद्धे झगित्येव मानुषो मर्कटो भवेत् ।। ११०&lt;br&gt;&#xA;द्वितीयेन च मुक्तेऽस्मिन्सूत्रके सैष मानुषः ।&lt;br&gt;&#xA;पुनर्भवेत्कपित्वे च नास्य प्रज्ञा विलुप्यते ।। १११&lt;br&gt;&#xA;तद्यदीच्छति सुश्रोणि सोमस्वामी प्रियः स ते ।&lt;br&gt;&#xA;तदेतं मर्कटशिशुं संप्रत्येव करोम्यहम् ।। ११२&lt;br&gt;&#xA;ततः क्रीडानिभादेतं गृहीत्वा मथुरां व्रज ।&lt;br&gt;&#xA;मन्त्रयुक्तिद्वयं चैतद्भवतीं शिक्षयाम्यहम् ।। ११३&lt;br&gt;&#xA;संविधास्यसि येनैनं पार्श्वस्थं मर्कटाकृतिम् ।&lt;br&gt;&#xA;रहःस्थाने च पुरुषं प्रियं संपादयिष्यसि ।। ११४&lt;br&gt;&#xA;एवमुक्ता तया सख्या बन्धुदत्ता तथैव सा ।&lt;br&gt;&#xA;रहस्यानाय्य सस्नेहं तदर्थं मामबोधयत् ।। ११५&lt;br&gt;&#xA;कृतानुज्ञ च मां बद्धमन्त्रसूत्रं गले क्षणात् ।&lt;br&gt;&#xA;तत्सखी सा सुखशया व्यधान्मर्कटपोतकम् ।। ११६&lt;br&gt;&#xA;तद्रूपेण स्वभर्त्रे सा बन्धुदत्तोपनीय माम् ।&lt;br&gt;&#xA;सख्या मह्यं विनोदाय दत्तोऽसावित्यदर्शयत् ।। ११७&lt;br&gt;&#xA;अतुष्यत्स च मां दृष्ट्वा क्रीडनीयं तदङ्कगम् ।&lt;br&gt;&#xA;अहं च कपिरेवासं प्राज्ञोऽपि व्यक्तवागपि ।। ११८&lt;br&gt;&#xA;अंहो स्त्रीचरितं चित्रमित्यन्तश्च हसन्नपि ।&lt;br&gt;&#xA;तथातिष्ठमहं को हि कामेन न विडम्ब्यते ।। ११९&lt;br&gt;&#xA;सख्या शिक्षिततन्मन्त्रा बन्धुदत्ताह्व्यथापरे ।&lt;br&gt;&#xA;मथुरां प्रति सा प्रायाद्भर्त्रा सह पितुर्गृहात् ।। १२०&lt;br&gt;&#xA;मां चाप्येकस्य भृत्यस्य स्कन्धमारोपयत्तदा ।&lt;br&gt;&#xA;स भर्ता बन्धुदत्तायाः पथि तत्प्रियकाम्यया ।। १२१&lt;br&gt;&#xA;ततो वयं ते सर्वेऽपि यान्तो मध्ये पथि स्थितम् ।&lt;br&gt;&#xA;दिनैर्द्वित्रैर्वनं प्राप्ता बहुमर्कटभीषणम् ।। १२२&lt;br&gt;&#xA;ततोऽभ्यधावन्दृष्ट्वा मां मर्कटा गणशोऽभितः ।&lt;br&gt;&#xA;क्षिप्तं किलकिलारावैराह्वयन्तः परस्परम् ।। १२३&lt;br&gt;&#xA;आगत्य खादितुं ते च प्रारभन्त प्लवंगमाः ।&lt;br&gt;&#xA;दुर्वारास्तं वणिग्भृत्यं यस्य स्कन्धेऽहमासितः ।। १२४&lt;br&gt;&#xA;स तेन विह्वलः स्कन्धात्त्यक्त्वैव भुवि मां भयात् ।&lt;br&gt;&#xA;पलायितोऽभूदथ मामगृह्णंस्तेऽत्र मर्कटाः ।। १२५&lt;br&gt;&#xA;मत्स्नेहाद्बन्धुदत्ता च तद्भर्ता तस्य चानुगाः ।&lt;br&gt;&#xA;पाषाणैर्लगुडैर्घ्नन्तो जेतुं तान्नाशकन्कपीन् ।। १२६&lt;br&gt;&#xA;ततस्ते मर्कटा मूढस्याङ्गेऽङ्गे लोम लोम मे ।&lt;br&gt;&#xA;नखैर्व्यलुम्पन्दन्तैश्च कुकर्मकुपिता इव ।। १२७&lt;br&gt;&#xA;कण्ठसूत्रस्य माहात्म्याच्छंभोश्च स्मरणात्ततः ।&lt;br&gt;&#xA;अहं लब्धबलस्तेभ्यो बन्धमुन्मुच्य विद्रुतः ।। १२८&lt;br&gt;&#xA;प्रविश्य गहने तेषां व्यतीतो दृष्टिगोचरात् ।&lt;br&gt;&#xA;क्रमाद्वनाद्वनं गच्छन्निदं प्राप्तोऽस्मि काननम् ।। १२९&lt;br&gt;&#xA;भ्रष्टस्य बन्धुदत्ताया जन्मन्यत्रैव ते कथम् ।&lt;br&gt;&#xA;मर्कटत्वफलो जातः परदारसमागमः ।। १३०&lt;br&gt;&#xA;इति दुःखतमोन्धस्य भ्रमतः प्रावृषीह मे ।&lt;br&gt;&#xA;दुःखान्तरमपि प्रत्तमसंतुष्टेन वेधसा ।। १३१&lt;br&gt;&#xA;यन्मामकस्मादागत्य कराक्रान्तं करेणुका ।&lt;br&gt;&#xA;मेघाम्भःप्लुतवल्मीककर्दमान्तर्न्यवेशयत् ।। १३२&lt;br&gt;&#xA;भवितव्यनियुक्ता च जाने सा कापि देवता ।&lt;br&gt;&#xA;यद्यत्नान्नाशकं तस्मात्पङ्काच्चलितुमप्यलम् ।। १३३&lt;br&gt;&#xA;आश्वास्यमाने चैतस्मिन्न मृतोऽस्मि न केवलम् ।&lt;br&gt;&#xA;यावज्ज्ञानं ममोत्पन्नमनिशं ध्यायतो हरम् ।। १३४&lt;br&gt;&#xA;तावत्कालं च नैवासीत्क्षुत्तृषा च सखे मम ।&lt;br&gt;&#xA;यावदद्योद्धृतः शुष्कपङ्ककूटादहं त्वया ।। १३५&lt;br&gt;&#xA;ज्ञाने प्राप्तेऽपि शक्तिर्मे तावती नैव विद्यते ।&lt;br&gt;&#xA;मोचयेयं ययात्मानमितो मर्कटभावतः ।। १३६&lt;br&gt;&#xA;कण्ठसूत्रं यदा कापि तन्मन्त्रेणैव मोक्ष्यति ।&lt;br&gt;&#xA;योगिनी मे तदा भूयो भवितास्मीह मानुषः ।। १३७&lt;br&gt;&#xA;इत्येष मम वृत्तान्तस्त्वं त्वगम्यमिदं वनम् ।&lt;br&gt;&#xA;किमागतः कथं चेति ब्रूहीदानीं वयस्य मे ।। १३८&lt;br&gt;&#xA;एवं मर्कटरूपेण सोमस्वामिद्विजेन सः ।&lt;br&gt;&#xA;उक्तो निश्चयदत्तः स्वं तस्मै वृत्तान्तमब्रवीत् ।। १३९&lt;br&gt;&#xA;यथा विद्याधरीहेतोरुज्जयिन्याः समागतः ।&lt;br&gt;&#xA;आनीतो धैर्यजितया यक्षिण्या च तया निशि ।। १४०&lt;br&gt;&#xA;ततः श्रुततदाश्चर्यवृत्तान्तः कपिरूपधृत् ।&lt;br&gt;&#xA;धीमान्निश्चयदत्तं तं सोमस्वामी जगाद सः ।। १४१&lt;br&gt;&#xA;अनुभूतं त्वया दुःखं मयैव स्त्रीकृते महत् ।&lt;br&gt;&#xA;न च श्रियः स्त्रियश्चेह कदाचित्कस्यचित्स्थिराः ।। १४२&lt;br&gt;&#xA;संध्यावत्क्षणरागिण्यो नदीवत्कुटिलाशयाः ।&lt;br&gt;&#xA;भुजगीवदविश्वास्या विद्युद्वच्चपलाः स्त्रियः ।। १४३&lt;br&gt;&#xA;तत्सा विद्याधरी रक्ताप्यनुरागपरा क्षणात् ।&lt;br&gt;&#xA;प्राप्य कंचित्स्वजातीयं विरज्येत्त्वयि मानुषे ।। १४४&lt;br&gt;&#xA;तदलं स्त्रीनिमित्तेन प्रयासेनामुनाधुना ।&lt;br&gt;&#xA;किंपाकफलतुल्येन विपाकविरसेन ते ।। १४५&lt;br&gt;&#xA;मा गा विद्याधरपुरीं तां सखे पुष्करावतीम् ।&lt;br&gt;&#xA;यक्षिणीस्कन्धमारुह्य तामेवोज्जयिनीं व्रज ।। १४६&lt;br&gt;&#xA;कुरु मद्वचनं मित्र पूर्वं मित्रवचो मया ।&lt;br&gt;&#xA;न कृतं रागिणा तेन परितप्येऽधुनाप्यहम् ।। १४७&lt;br&gt;&#xA;बन्धुदत्तानुरक्तं हि सुस्निग्धो ब्राह्मणस्तदा ।&lt;br&gt;&#xA;वारयन्भवशर्माख्यः सुहृन्मामेवमब्रवीत् ।। १४८&lt;br&gt;&#xA;स्त्रियाः सखे वशं मा गाः स्त्रीचित्तं ह्यतिदुर्गमम् ।&lt;br&gt;&#xA;तथा च मम यद्वृत्तं तदिदं वच्मि ते शृणु ।। १४९&lt;br&gt;&#xA;वाराणस्यामिहैवासीत्तरुणी रूपशालिनी ।&lt;br&gt;&#xA;ब्राह्मणी सोमदा नाम चपला गुप्तयोगिनी ।। १५०&lt;br&gt;&#xA;तया च सह मे दैवात्समभूत्संगमो रहः ।&lt;br&gt;&#xA;तत्संगमक्रमात्तस्यां मम प्रीतिरवर्धत ।। १५१&lt;br&gt;&#xA;एकदा तामहं स्वैरमीर्ष्याकोपादताडयम् ।&lt;br&gt;&#xA;तच्चासहिष्ट सा क्रूरा कोपं प्रच्छाद्य तत्क्षणम् ।। १५२&lt;br&gt;&#xA;अन्येद्युः प्रणयक्रीडाव्याजाच्च मम सूत्रकम् ।&lt;br&gt;&#xA;गलेऽबध्नादहं दान्तस्तत्क्षणं बलदोऽभवम् ।। १५३&lt;br&gt;&#xA;ततोऽहं बलदीभूतस्तया दान्तोष्ट्रजीविनः ।&lt;br&gt;&#xA;एकस्य पुंसो विक्रीतो गृहीताभीष्टमूल्यया ।। १५४&lt;br&gt;&#xA;तेनारोपितभारं मां क्लिश्यमानमवैक्षत ।&lt;br&gt;&#xA;बन्धमोचनिका नाम योगिन्यत्र कृपान्विता ।। १५५&lt;br&gt;&#xA;सा ज्ञानतः सोमदया विदित्वा मां पशूकृतम् ।&lt;br&gt;&#xA;मुमोच कण्ठात्सूत्रं मे मद्गोस्वामिन्यपश्यति ।। १५६&lt;br&gt;&#xA;ततोऽहं मानुषीभूतः स च क्षिप्राद्विलोकयन् ।&lt;br&gt;&#xA;पलायितं मां मन्वानो मत्स्वामी प्राभ्रमद्दिशः ।। १५७&lt;br&gt;&#xA;अहं च बन्धमोचिन्या तया सह ततो व्रजन् ।&lt;br&gt;&#xA;दैवादागतया दूराद्दृष्टः सोमदया तया ।। १५८&lt;br&gt;&#xA;सा क्रोधेन ज्वलन्ती तां ज्ञानिनीं बन्धमोचिनीम् ।&lt;br&gt;&#xA;अवादीत्किमयं पापस्तिर्यक्त्वान्मोचितस्त्वया ।। १५९&lt;br&gt;&#xA;धिक्प्राप्स्यसि दुराचारे फलमस्य कुकर्मणः ।&lt;br&gt;&#xA;प्रातस्त्वां निहनिष्यामि सहिता पाप्मनामुना ।। १६०&lt;br&gt;&#xA;इत्युक्त्वैव गतायां च तस्यां सा सिद्धयोगिनी ।&lt;br&gt;&#xA;तत्प्रतीघातहेतोर्मामवोचद्बन्धमोचिनी ।। १६१&lt;br&gt;&#xA;हन्तुं मां कृष्णतुरगीरूपेणैषाभ्युपैष्यति ।&lt;br&gt;&#xA;मया च शोणवडवारूपमत्राश्रयिष्यते ।। १६२&lt;br&gt;&#xA;ततो युद्धे प्रवृत्ते नौ पृष्ठतः खड्गपाणिना ।&lt;br&gt;&#xA;सोमदायां प्रहर्तव्यं त्वयास्यामप्रमादिना ।। १६३&lt;br&gt;&#xA;एवमेतां हनिष्यावस्तत्प्रातस्त्वं गृहे मम ।&lt;br&gt;&#xA;आगच्छेरित्युदित्वा सा गृहं मे स्वमदर्शयत् ।। १६४&lt;br&gt;&#xA;तत्र तस्यां प्रविष्टायामहं निजगृहानगाम् ।&lt;br&gt;&#xA;अनुभूताद्ध्वतानेकजन्मामुत्रैव जन्मनि ।। १६५&lt;br&gt;&#xA;प्रातः कृपाणपाणिश्च गतवानस्मि तद्गृहम् ।&lt;br&gt;&#xA;अथागात्सोमदा सात्र कृष्णाश्वारूपधारिणी ।। १६६&lt;br&gt;&#xA;सापि शोणहयारूपमकरोद्बन्धमोचिनी ।&lt;br&gt;&#xA;खुरदन्तप्रहारैश्च ततो युद्धमभूत्तयोः ।। १६७&lt;br&gt;&#xA;मया प्रदत्तनिस्त्रिंशप्रहारा क्षुद्रशाकिनी ।&lt;br&gt;&#xA;निहता बन्धमोचिन्या तया सा सोमदा ततः ।। १६८&lt;br&gt;&#xA;अथाहं निर्भयीभूतस्तीर्णतिर्यक्त्वदुर्गतिः ।&lt;br&gt;&#xA;न कुस्त्रीसंगमं भूयो मनसा समचिन्तयम् ।। १६९&lt;br&gt;&#xA;चापलं साहसिकता शाकिनीशम्बरादयः ।&lt;br&gt;&#xA;दोषाः स्त्रीणां त्रयः प्रायो लोकत्रयभयावहाः ।। १७०&lt;br&gt;&#xA;तच्छाकिनीसखीं बन्धुदत्तां किमनुधावसि ।&lt;br&gt;&#xA;स्नेहो यस्या न पत्यौ स्वे तस्यास्तु त्वय्यसौ कुतः ।। १७१&lt;br&gt;&#xA;एवमुक्तोऽप्यहं तेन मित्रेण भवशर्मणा ।&lt;br&gt;&#xA;नाकार्षं वचनं तस्य प्राप्तोऽस्मीमां गतिं ततः ।। १७२&lt;br&gt;&#xA;अतस्त्वावच्मि मा कार्षीरनुरागपरा प्रति ।&lt;br&gt;&#xA;क्लेशं सा हि स्वजातीये प्राप्ते त्वां त्यक्ष्यति ब्रुवम् ।। १७३&lt;br&gt;&#xA;भृङ्गीव पुष्पं पुरुषं स्त्री वाञ्छति नवं नवम् ।&lt;br&gt;&#xA;अतोऽनुतापो भविता ममेव भवतः सखे ।। १७४&lt;br&gt;&#xA;इत्येतत्कपिरूपस्थसोमस्वामिवचो हृदि ।&lt;br&gt;&#xA;तस्य निश्चयदत्तस्य नाविशद्रागनिर्भरे ।। १७५&lt;br&gt;&#xA;उवाच स कपिं तं हि न सा व्यभिचरेन्मयि ।&lt;br&gt;&#xA;विद्याधराधिपकुले शुद्धे जाता ह्यसाविति ।। १७६&lt;br&gt;&#xA;एवं तयोरालपतोः संध्यारक्तोऽस्तभूधरम् ।&lt;br&gt;&#xA;ययौ निश्चयदत्तस्य प्रियेच्छुरिव भास्करः ।। १७७&lt;br&gt;&#xA;अथागतायां रजनावग्रदूत्यामिवाययौ ।&lt;br&gt;&#xA;सा शृङ्गोत्पादिनी तस्य निकटं तत्र यक्षिणी ।। १७८&lt;br&gt;&#xA;ययौ निश्चयदत्तस्तत्स्कन्धारूढः प्रियां प्रति ।&lt;br&gt;&#xA;प्रयातुमापृच्छय कपिं स्मर्तव्योऽस्मीति वादिनम् ।। १७९&lt;br&gt;&#xA;निशीथे च हिमाद्रौ तामनुरागपरा पितुः ।&lt;br&gt;&#xA;पुरीं विद्याधरपतेः प्राप्तवान्पुष्करावतीम् ।। १८०&lt;br&gt;&#xA;तावत्प्रभावतो बुद्ध्वा तदभ्यागमनाय सा ।&lt;br&gt;&#xA;ततो नगर्या निरगादनुरागपरा बहिः ।। १८१&lt;br&gt;&#xA;इयमायाति ते कान्ता निशि नेत्रोत्सवप्रदा ।&lt;br&gt;&#xA;इन्दुमूर्तिर्द्वितीयेव तदिदानीं व्रजाम्यहम् ।। १८२&lt;br&gt;&#xA;इत्युक्त्वा दर्शयित्वा तामंसाग्रादवतारितम् ।&lt;br&gt;&#xA;नत्वा निश्चयदत्तं तमथ सा यक्षिणी ययौ ।। १८३&lt;br&gt;&#xA;ततः सापि चिरौत्सुक्यसंरम्भालिङ्गनादिभिः ।&lt;br&gt;&#xA;उपगम्याभ्यनन्दत्तमनुरागपरा प्रियम् ।। १८४&lt;br&gt;&#xA;सोऽप्याश्लिष्य बहुक्लेशलब्धतत्संगमोत्सवः ।&lt;br&gt;&#xA;अवर्तमानः स्वे देहे तनुं तस्या इवाविशत् ।। १८५&lt;br&gt;&#xA;तेन गान्धर्वविधिना भार्या भूत्वाथ तस्य सा ।&lt;br&gt;&#xA;अनुरागपरा सद्यो विद्यया निर्ममे पुरम् ।। १८६&lt;br&gt;&#xA;तस्मिन्निश्चयदत्तोऽसौ बाह्ये तस्थौ तया सह ।&lt;br&gt;&#xA;तद्विद्याच्छन्नदृष्टिभ्यां तत्पितृभ्यामतर्कितः ।। १८७&lt;br&gt;&#xA;पृष्टस्तांस्तादृशांस्तस्यै मार्गक्लेशाञ्शशंस यत् ।&lt;br&gt;&#xA;तेन सा बहु मेने तं भोगैश्चेष्टैरुपाचरत् ।। १८८&lt;br&gt;&#xA;अथ तन्मर्कटीभूतसीमस्वामिकथाद्भुतम् ।&lt;br&gt;&#xA;सोऽत्र निश्चयदत्तोस्यै विद्याधर्यै न्यवेदयत् ।। १८९&lt;br&gt;&#xA;जगाद चैतन्मित्त्रं मे त्वत्प्रयत्नेन केनचित् ।&lt;br&gt;&#xA;तिर्यक्त्वाद्यदि मुच्येत तत्प्रिये सुकृतं भवेत् ।। १९०&lt;br&gt;&#xA;इत्युक्ता तेन सावोचदनुरागपरापि तम् ।&lt;br&gt;&#xA;योगिन्या मन्त्रमार्गोऽयं नास्माकं विषयः पुनः ।। १९१&lt;br&gt;&#xA;तथापि साधयिष्यामि प्रियमेतदहं तव ।&lt;br&gt;&#xA;अभ्यर्थ्य भद्ररूपाख्यां वयस्यां सिद्धयोगिनीम् ।। १९२&lt;br&gt;&#xA;तच्छ्रुत्वा स वणिक्पुत्रो हृष्टस्तामवदत्प्रियाम् ।&lt;br&gt;&#xA;तर्हि तं पश्य मन्मित्त्रमेहि यावत्तदन्तिकम् ।। १९३&lt;br&gt;&#xA;तदेत्युक्ते तयान्येद्युस्तदुत्सङ्गस्थितश्च सः ।&lt;br&gt;&#xA;व्योम्ना निश्चयदत्तोऽगात्सख्युस्तस्यास्पदं वनम् ।। १९४&lt;br&gt;&#xA;तत्र तं सुहृदं दृष्ट्वा कपिरूपमुपेत्य सः ।&lt;br&gt;&#xA;प्रणमत्प्रियया साकमपृच्छत्कुशलं तदा ।। १९५&lt;br&gt;&#xA;अद्य मे कुशलं यत्त्वमनुरागपरायुतः ।&lt;br&gt;&#xA;दृष्टो मयेति सोऽप्युक्त्वा सोमस्वामिकपिः किल ।। १९६&lt;br&gt;&#xA;तमभ्यनन्दत्प्रददौ तत्प्रियार्थं तथाशिषम् ।&lt;br&gt;&#xA;ततः सर्वेऽप्युपाविक्षंस्तत्र रम्ये शिलातले ।। १९७&lt;br&gt;&#xA;चक्रुश्च तत्कथालापं तत्तत्तस्य कपेः कृते ।&lt;br&gt;&#xA;आदौ निश्चयदत्तेन चिन्तितं कान्तया सह ।। १९८&lt;br&gt;&#xA;ततस्तं कपिमापृच्छ्य प्रेयसीसदनं च तत् ।&lt;br&gt;&#xA;ययौ निश्चयदत्तो द्यामुत्पत्याङ्के धृतस्तया ।। १९९&lt;br&gt;&#xA;अन्येद्युस्तामवादीच्च सोऽनुरागपरां पुनः ।&lt;br&gt;&#xA;एहि तस्यान्तिकं सख्युः क्षणं याव कपेरिति ।। २००&lt;br&gt;&#xA;ततः सापि तमाह स्म त्वमेवाद्य व्रज स्वयम् ।&lt;br&gt;&#xA;गृहाणोत्पतनीं विद्यां मत्तोऽवतरणीं तथा ।। २०१&lt;br&gt;&#xA;इत्युक्तः स तदादाय तद्विद्याद्वित्तयं ततः ।&lt;br&gt;&#xA;व्योम्ना निश्चयदत्तोऽगात्सख्युस्तस्यान्तिकं कपेः ।। २०२&lt;br&gt;&#xA;तत्र यावत्स कुरुते तेन साकं चिरं कथाः ।&lt;br&gt;&#xA;सानुरागपरा तावदुद्यानं निर्ययौ गृहात् ।। २०३&lt;br&gt;&#xA;तत्र तस्यां निषण्णायां विद्याधरकुमारकः ।&lt;br&gt;&#xA;कोऽप्याजगाम नभसा परिभ्राम्यन्यदृच्छया ।। २०४&lt;br&gt;&#xA;स दृष्ट्वैव स्मरावेशविवशस्तामुपाययौ ।&lt;br&gt;&#xA;विद्याधरीं स तां बुद्ध्वा विद्यया मर्त्यभर्तृकाम् ।। २०५&lt;br&gt;&#xA;साप्युपेतं तमालोक्य सुभगं विनतातना ।&lt;br&gt;&#xA;कस्त्वं किमागतोऽसीति शनैः पप्रच्छ कौतुकात् ।। २०६&lt;br&gt;&#xA;ततः स प्रत्यवोचत्तां स्वविद्याज्ञानशालिनम् ।&lt;br&gt;&#xA;विद्धि विद्याधरं मुग्धे नाम्ना मां राजभञ्जनम् ।। २०७&lt;br&gt;&#xA;सोऽहं संदर्शनादेव सहसा हरिणेक्षणे ।&lt;br&gt;&#xA;मनोभुवा वशीकृत्य तुभ्यमेव समर्पितः ।। २०८&lt;br&gt;&#xA;तदलं देवि सेवित्वा मर्त्यं धरणिगोचरम् ।&lt;br&gt;&#xA;पिता वेत्ति न यावत्ते तावत्तुल्यं भजस्व माम् ।। २०९&lt;br&gt;&#xA;इति तस्मिन्ब्रुवाणे सा कटाक्षार्धविलोकिनी ।&lt;br&gt;&#xA;अचिन्तयदयं युक्तो ममेति चपलाशया ।। २१०&lt;br&gt;&#xA;ततो लब्ध्वाशयं चक्रे भार्या तेनैव तत्र सा ।&lt;br&gt;&#xA;अपेक्षते द्वयोरैकचित्त्ये किं रहसि स्मरः ।। २११&lt;br&gt;&#xA;अथ विद्याधरे तस्मिन्संप्रत्यपसृते ततः ।&lt;br&gt;&#xA;आगान्निश्चयदत्तोऽत्र सोमस्वामिसमीपतः ।। २१२&lt;br&gt;&#xA;आगतस्य न सा चक्रे विरक्तालिङ्नादिकम् ।&lt;br&gt;&#xA;अनुरागपरा तस्य व्यपदिश्य शिरोरुजम् ।। २१३&lt;br&gt;&#xA;स तद्व्याजमविदन्नृजुः स्नेहविमोहितः ।&lt;br&gt;&#xA;अस्वास्थ्यमेव मत्वास्या दुःखं तदनयद्दिनम् ।। २१४&lt;br&gt;&#xA;प्रातश्च दुर्मना भूयस्तं कपिं सुहृदं प्रति ।&lt;br&gt;&#xA;स सोमस्वामिनं प्रायान्नभसा विद्ययोर्बलात् ।। २१५&lt;br&gt;&#xA;याते तस्मिन्नुपागात्ता सोऽनुरागपरां पुनः ।&lt;br&gt;&#xA;कामी विद्याधरो रात्रिकृतोन्निद्रस्तया विना ।। २१६&lt;br&gt;&#xA;निशाविरहसोत्कण्ठां कण्ठे तामवलम्ब्य च ।&lt;br&gt;&#xA;सुरतान्तपरिश्रान्तो निद्राक्रान्तो बभूव सः ।। २१७&lt;br&gt;&#xA;साप्यङ्कसुप्तं प्रच्छाद्य प्रियं विद्याबलेन तम् ।&lt;br&gt;&#xA;रात्रिजागरणान्निद्रामनुरागपरा ययौ ।। २१८&lt;br&gt;&#xA;तावन्निश्चयदत्तोऽपि प्राप तस्यान्तिकं कपेः ।&lt;br&gt;&#xA;सोऽपि पप्रच्छ तं कृत्वा स्वागतं वानरः सुहृत् ।। २१९&lt;br&gt;&#xA;दुर्मनस्कमिवाद्य त्वां किं पश्याम्युच्यतामिति ।&lt;br&gt;&#xA;ततो निश्चयदत्तोऽपि स तं वानरमब्रवीत् ।। २२०&lt;br&gt;&#xA;अनुरागपरात्यर्थमस्वस्था मित्र वर्तते ।&lt;br&gt;&#xA;तेनास्मि दुःस्थितः सा हि प्राणेभ्योऽपि प्रिया मम ।। २२१&lt;br&gt;&#xA;इत्युक्तस्तेन स ज्ञानी मर्कटस्तमभाषत ।&lt;br&gt;&#xA;गच्छ सुप्तामिदानीं तां स्थितां कृत्वाङ्कवर्तिनीम् ।। २२२&lt;br&gt;&#xA;तद्दत्तविद्यया व्योम्ना तामानय मदन्तिकम् ।&lt;br&gt;&#xA;यावन्महदिहाश्चर्यं दर्शयाम्यधुनैव ते ।। २२३&lt;br&gt;&#xA;तच्छ्रुत्वा खेन गत्वैव सोऽनुरागपरां ततः ।&lt;br&gt;&#xA;दृष्ट्वा निश्चयदत्तस्तां सुप्तामङ्केऽग्रहील्लघु ।। २२४&lt;br&gt;&#xA;तं तु विद्याधरं तस्या नाङ्गे लग्नं ददर्श सः ।&lt;br&gt;&#xA;सुप्तं विद्याबलेनादावदृश्यं विहितं तया ।। २२५&lt;br&gt;&#xA;उत्पत्य चान्तरिक्षं तामनुरागपरा क्षणात् ।&lt;br&gt;&#xA;आनिनाय कपेस्तस्य स सोमस्वामिनोऽन्तिकम् ।। २२६&lt;br&gt;&#xA;स कपिर्दिव्यदृक्तस्मै तदा योगमुपादिशत् ।&lt;br&gt;&#xA;येन विद्याधरं तस्याः कण्ठे लग्नं ददर्श सः ।। २२७&lt;br&gt;&#xA;दृष्ट्वा च हा धिगेतत्किमिति तं वादिनं कपिः ।&lt;br&gt;&#xA;स एव तत्त्वदर्शी तद्यथावृत्तमबोधयत् ।। २२८&lt;br&gt;&#xA;क्रुद्धे निश्चयदत्तेऽथ तस्मिन्विद्याधरोऽत्र सः ।&lt;br&gt;&#xA;प्रबुद्धस्तत्प्रियाकामी खमुत्पत्य तिरोदधे ।। २२९&lt;br&gt;&#xA;सापि प्रबुद्धा तत्कालमनुरागपरात्मनः ।&lt;br&gt;&#xA;रहस्यभेदं तं दृष्ट्वा ह्रिया तस्थावधोमुखी ।। २३०&lt;br&gt;&#xA;ततो निश्चयदत्तस्तामुवाचोदश्रुलोचनः ।&lt;br&gt;&#xA;विश्वस्तोऽहं कथं पापे त्वयैवं बत वञ्चितः ।। २३१&lt;br&gt;&#xA;अत्यन्तचञ्चलस्येह पारदस्य निबन्धने ।&lt;br&gt;&#xA;कामं विज्ञायते युक्तिर्न स्त्रीचित्तस्य काचन ।। २३२&lt;br&gt;&#xA;इति ब्रुवति तस्मिन्सानुत्तरा रुदती शनैः ।&lt;br&gt;&#xA;अनुरागपरोत्पत्य दिवं धाम निजं ययौ ।। २३३&lt;br&gt;&#xA;ततो निश्चयदत्तं तं सुहृन्मर्कटकोऽब्रवीत् ।&lt;br&gt;&#xA;एतां यदन्वधावस्त्वं वारितोऽपि मया प्रियाम् ।। २३४&lt;br&gt;&#xA;तस्येदं तीव्ररागाग्नेः फलं यदनुतप्यसे ।&lt;br&gt;&#xA;को हि संपत्सु चपलास्वाश्वासो वनितासु च ।। २३५&lt;br&gt;&#xA;तदलं परितापेन तवेदानीं शमं कुरु ।&lt;br&gt;&#xA;भवितव्यं हि धात्रापि न शक्यमतिवर्तितुम् ।। २३६&lt;br&gt;&#xA;इति तस्मात्कपेः श्रुत्वा शोकमोहं विहाय तम् ।&lt;br&gt;&#xA;ययौ निश्चयदत्तोऽत्र विरक्तः शरणं शिवम् ।। २३७&lt;br&gt;&#xA;अथ तत्र वने सुहृदा कपिना सह तिष्ठतस्ततो निकटम् ।&lt;br&gt;&#xA;तस्याजगाम दैवात्तपस्विनी मोक्षदा नाम ।। २३८&lt;br&gt;&#xA;सा तं क्रमेण दृष्ट्वा प्रणतं पप्रच्छ मानुषस्य सतः ।&lt;br&gt;&#xA;चित्रं कथमिह जातो मित्त्रं ते मर्कटोऽयमिति ।। २३९&lt;br&gt;&#xA;ततः स्वं वृत्तान्तं तदनु च स मित्रस्य चरितं समाचख्यौ तस्यै कृपणमथ तामेवमवदत् ।&lt;br&gt;&#xA;प्रयोगं मन्त्रं वा यदि भगवती वेत्ति तदिमं कपित्वात्सन्मित्त्रं सुहृदमधुना मोचयतु मे ।। २४०&lt;br&gt;&#xA;तच्छ्रुत्वा सा तस्य बाढं कपेस्तत्सूत्रं कण्ठान्मन्त्रयुक्त्या मुमोच ।&lt;br&gt;&#xA;सोऽथ त्यक्त्वा मार्कटीमाकृतिं तां सोमस्वामी पूर्ववन्मानुषोऽभूत् ।। २४१&lt;br&gt;&#xA;तस्यां ततश्च तडितीव तिरोहितायां दिव्यप्रभावभृति भूरि तपो विधाय ।&lt;br&gt;&#xA;कालेन तत्र किल निश्चयदत्तसोमस्वामिद्विजौ प्रययतुः परमां गतिं तौ ।। २४२&lt;br&gt;&#xA;एवं निसर्गचपला ललना विवेकवैराग्यदायिबहुदुश्चरितप्रबन्धाः ।&lt;br&gt;&#xA;साध्वी तु काचिदपि तासु कुलं विशालं यालंकरोत्यभिनवा खमिवेन्दुलेखा ।। २४३&lt;br&gt;&#xA;इत्येतां नरवाहनदत्तः सचिवस्य गोमुखस्य मुखात् ।&lt;br&gt;&#xA;चित्रामाकर्ण्य कथां तुतोष रत्नप्रभासहितः ।। २४४&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/004/</guid>
      <description>&lt;p&gt;गोमुखीयकथादुष्टं दृष्ट्वा तत्स्पर्धया किल ।&lt;br&gt;&#xA;नरवाहनदत्तं तं मरुभूतिरथाब्रवीत् ।। १&lt;br&gt;&#xA;प्रायेण चपलाः कामं स्त्रियो नैकान्ततः पुनः ।&lt;br&gt;&#xA;वेश्या अपि च दृश्यन्ते सत्त्वाढ्याः किमुतापराः ।। २&lt;br&gt;&#xA;तथा च देव विख्यातामिमामत्र कथां शृणु ।&lt;br&gt;&#xA;विक्रमादित्य इत्यासीद्राजा पाटलिपुत्रके ।। ३&lt;br&gt;&#xA;तस्याभूतामभिप्रेते मित्रे हयपतिर्नृपः ।&lt;br&gt;&#xA;राजा गजपतिश्चोभौ बह्वश्वगजसाधनौ ।। ४&lt;br&gt;&#xA;शत्रुर्नरपतिर्भूरिपादातस्तस्य चाभवत् ।&lt;br&gt;&#xA;मानिनो नरसिंहाख्यः प्रतिष्ठानेश्वरो बली ।। ५&lt;br&gt;&#xA;तं रिपुं प्रति सामर्षः स मित्त्रबलगर्वितः ।&lt;br&gt;&#xA;चकार विक्रमादित्यः प्रतिज्ञां रभसादिमाम् ।। ६&lt;br&gt;&#xA;तथा मया विजेतव्यो राजा नरपतिर्यथा ।&lt;br&gt;&#xA;स बन्दिमागधैर्द्वारि सेवको मे निवेद्यते ।। ७&lt;br&gt;&#xA;एवं कृतप्रतिज्ञस्ते मित्त्रे हयगजाधिपौ ।&lt;br&gt;&#xA;समानीय समं ताभ्यां हस्त्यश्वक्षोभितक्षितिः ।। ८&lt;br&gt;&#xA;अभियोक्तुं नरपतिं नरसिंहं प्रसह्य तम् ।&lt;br&gt;&#xA;स ययौ विक्रमादित्यो राजाखिलबलान्वितः ।। ९&lt;br&gt;&#xA;प्राप्ते तस्मिन्प्रतिष्ठाननिकटं सोऽप्यवेत्य तत् ।&lt;br&gt;&#xA;नरसिंहो नरपतिः संनह्याग्रेऽस्य निर्ययौ ।। १०&lt;br&gt;&#xA;ततस्तयोरभूद्युद्धं राज्ञोर्जनितविस्मयम् ।&lt;br&gt;&#xA;गजाश्वेन समं यत्र युध्यन्ते स्म पदातयः ।। ११&lt;br&gt;&#xA;क्रमाच्च नरसिंहस्य कोटिसंख्यपदातिभिः ।&lt;br&gt;&#xA;भग्नं तद्विक्रमादित्यबलं नरपतेर्बलैः ।। १२&lt;br&gt;&#xA;भग्नश्च विक्रमादित्यः पुरं पाटलिपुत्रकम् ।&lt;br&gt;&#xA;ययौ पलाय्य तन्मित्रे स्वं स्वं देशं च जग्मतुः ।। १३&lt;br&gt;&#xA;नरसिंहो नरपतिर्जितशत्रुर्निजं पुरम् ।&lt;br&gt;&#xA;प्रविवेश प्रतिष्ठानं बन्दिभिः स्तुतविक्रमः ।। १४&lt;br&gt;&#xA;ततः स विक्रमादित्योऽसिद्धकार्यो व्यचिन्तयत् ।&lt;br&gt;&#xA;शस्त्रैरजेयं शत्रुं तं जयामि प्रज्ञया वरम् ।। १५&lt;br&gt;&#xA;कामं केचिद्विगर्हन्तां मा प्रतिज्ञान्यथा तु भूत् ।&lt;br&gt;&#xA;इति संचिन्त्य निक्षिप्य राज्यं योग्येषु मन्त्रिषु ।। १६&lt;br&gt;&#xA;निर्गत्य नगराद्गुप्तं मुख्येनैकेन मन्त्रिणा ।&lt;br&gt;&#xA;सह बुद्धिवराख्येण राजपुत्रवरैस्तथा ।। १७&lt;br&gt;&#xA;पञ्चभिः कुलजैः शूरैः स कार्पटिकवेषभृत् ।&lt;br&gt;&#xA;भूत्वा पुरं निजरिपोः प्रतिष्ठानं जगाम तत् ।। १८&lt;br&gt;&#xA;तत्र वारविलासिन्या नरेन्द्रसदनोपमम् ।&lt;br&gt;&#xA;ययौ मदनमालेति ख्याताया वरमन्दिरम् ।। १९&lt;br&gt;&#xA;कृताह्वानमिव प्रांशुप्राकारशिखरोच्छ्रितैः ।&lt;br&gt;&#xA;ध्वजांशुकैर्मृदुमरुद्विक्षिप्ताक्षिप्तपल्लवैः ।। २०&lt;br&gt;&#xA;प्रधाने पूर्वदिग्द्वारे विविधायुधशालिनाम् ।&lt;br&gt;&#xA;गुप्तं सहस्रविंशत्या पदातीनां दिवानिशम् ।। २१&lt;br&gt;&#xA;अन्यासु दिक्षु तिसृषु द्वारि द्वारि मदोद्धतैः ।&lt;br&gt;&#xA;दशभिर्दशभिः शूरसहस्रैरभिरक्षितम् ।। २२&lt;br&gt;&#xA;आवेदितः प्रतीहारैस्तथाभूतः प्रविश्य च ।&lt;br&gt;&#xA;क्वचित्प्रविततानेकवराश्वश्रेणिशोभितम् ।। २३&lt;br&gt;&#xA;क्वचिदाबद्धमातङ्गघटासंघट्टसंचरम् ।&lt;br&gt;&#xA;क्वचिदायुधसंदर्भगम्भीराकारगुम्भितम् ।। २४&lt;br&gt;&#xA;क्वचिद्रत्नप्रभाभास्वद्बहुकोषगृहोज्वलम् ।&lt;br&gt;&#xA;क्वचित्सेवकसंघातसंतताबद्धमण्डलम् ।। २५&lt;br&gt;&#xA;क्वचिदुच्चैः पठद्बन्दिवृन्दकोलाहलाकुलम् ।&lt;br&gt;&#xA;क्वचिन्निबद्धसंगीतमृदङ्गध्वनिनादितम् ।। २६&lt;br&gt;&#xA;सप्तकक्ष्याविभक्तं तत्स पश्यन्सपरिच्छदः ।&lt;br&gt;&#xA;प्रापन्मदनमालाया वासप्रासादमुन्नतम् ।। २७&lt;br&gt;&#xA;सा तं कक्ष्यासु साकूतनिर्वर्णितहयादिकम् ।&lt;br&gt;&#xA;श्रुत्वा परिजनान्मत्वा प्रच्छन्नं कंचिदुत्तमम् ।। २८&lt;br&gt;&#xA;प्रत्युद्गम्य प्रणम्याथ साभिलाषं सकौतुकम् ।&lt;br&gt;&#xA;राजोचिते प्रवेश्यान्तरुपावेशयदासने ।। २९&lt;br&gt;&#xA;सोऽपि तद्रूपलावण्यविनयाहृतचेतनः ।&lt;br&gt;&#xA;तामभ्यनन्ददात्मानमप्रकाश्यैव भूपतिः ।। ३०&lt;br&gt;&#xA;ततो मदनमाला सा स्नानपुष्पानुलेपनैः ।&lt;br&gt;&#xA;वस्त्रैराभरणैर्भूपं महार्हैस्तममानयत् ।। ३१&lt;br&gt;&#xA;दत्त्वा दिवसवृत्तिं च तेषां तदनुयायिनाम् ।&lt;br&gt;&#xA;आहारैस्तं ससचिवं नानारूपैरुपाचरत् ।। ३२&lt;br&gt;&#xA;निनाय च समं तेन दिनं पानादिलीलया ।&lt;br&gt;&#xA;आत्मानं चार्पयत्तस्मै सा दर्शनवशीकृता ।। ३३&lt;br&gt;&#xA;तथैवाराध्यमानोऽथ च्छन्नोऽप्यहरहस्तया ।&lt;br&gt;&#xA;स तस्थौ विक्रमादित्यश्चक्रवर्त्युचितैः क्रमैः ।। ३४&lt;br&gt;&#xA;याचकेभ्यो ददौ नित्यं वित्तं यावच्च यच्च सः ।&lt;br&gt;&#xA;दृष्टा मदनमाला सा तत्तस्मै स्वमुपानयत् ।। ३५&lt;br&gt;&#xA;तेनोपभुज्यमानं च सा शरीरं धनं तथा ।&lt;br&gt;&#xA;मेने कृतार्थमन्यस्मिन्पुंस्यर्थे च पराङ्मुखी ।। ३६&lt;br&gt;&#xA;तत्प्रेम्णा ह्यपि तत्रत्यमनुरक्तं नराधिपम् ।&lt;br&gt;&#xA;आयान्तं नरसिंहं तं वारयामास युक्तिभिः ।। ३७&lt;br&gt;&#xA;एवं तया सेव्यमानः कदाचिन्मन्त्रिणं रहः ।&lt;br&gt;&#xA;राजा सहचरं सोऽत्र तं बुद्धिवरमभ्यधात् ।। ३८&lt;br&gt;&#xA;अर्थार्थिनी न कामेऽपि वेश्या रज्यति तं विना ।&lt;br&gt;&#xA;तासां लोभो हि विधिना दत्तो निर्माय याचकान् ।। ३९&lt;br&gt;&#xA;इयं मदनमाला तु भुज्यमाने धने मया ।&lt;br&gt;&#xA;न विरज्यत्यतिस्नेहान्मयि प्रत्युत तुष्यति ।। ४०&lt;br&gt;&#xA;तदस्याः संप्रति कथं करोमि प्रत्युपक्रियाम् ।&lt;br&gt;&#xA;येन कामं प्रतिज्ञापि क्रमेण मम सेत्स्यति ।। ४१&lt;br&gt;&#xA;तच्छ्रुत्वा तं ब्रवीति स्म मन्त्री बुद्धिवरो नृपम् ।&lt;br&gt;&#xA;यद्येवं तदनर्घाणि यानि रत्नान्युपाहरत् ।। ४२&lt;br&gt;&#xA;प्रपञ्चबुद्धिर्भिक्षुस्ते तेभ्योऽस्यै देहि कानिचित् ।&lt;br&gt;&#xA;इत्युक्तो मन्त्रिणा तेन राजा तं प्रत्यभाषत ।। ४३&lt;br&gt;&#xA;दत्तैः समग्रैरपि तैर्नास्याः किंचित्कृतं भवेत् ।&lt;br&gt;&#xA;एतद्वृत्तान्तसंश्लिष्टा किं त्वस्यान्यत्र निष्कृतिः ।। ४४&lt;br&gt;&#xA;तच्छ्रुत्वा सोऽब्रवीन्मन्त्री देव किं तेन भिक्षुणा ।&lt;br&gt;&#xA;त्वत्सेवा सा कृतेत्येष तद्वृत्तान्तस्त्वयोच्यताम् ।। ४५&lt;br&gt;&#xA;इत्युक्तो मन्त्रिणा तेन राजा बुद्धिवरेण सः ।&lt;br&gt;&#xA;जगाद शृणु तत्रैता तत्कथां वर्णयामि ते ।। ४६&lt;br&gt;&#xA;पूर्वं पाटलिपुत्रे मे प्रविश्यास्थानमन्वहम् ।&lt;br&gt;&#xA;भिक्षुः प्रपञ्चबुद्ध्याख्यः समुद्गकमुपानयत् ।। ४७&lt;br&gt;&#xA;अहं तथैव सततं वर्षमात्रं समर्पयन् ।&lt;br&gt;&#xA;भाण्डागारिकहस्ते तदनुद्धाटितमेव सत् ।। ४८&lt;br&gt;&#xA;एकदा भिक्षुणा तेन ढौकितं तत्समुद्गकम् ।&lt;br&gt;&#xA;दैवात्पाणेर्मम पतद्द्विधाभूतमभूद्भुवि ।। ४९&lt;br&gt;&#xA;निरगाच्च महारत्नं तस्मादनलभासुरम् ।&lt;br&gt;&#xA;प्राङ्मयेवापरिज्ञातं हृदयं तेन दर्शितम् ।। ५०&lt;br&gt;&#xA;तद्दृष्ट्वादाय चान्यानि तान्यानाय्य विभज्य च ।&lt;br&gt;&#xA;समुद्गकानि सर्वेभ्यो रत्नान्यहमवाप्तवान् ।। ५१&lt;br&gt;&#xA;ततः प्रपञ्चबुद्धिं तमप्राक्षं विस्मयादहम् ।&lt;br&gt;&#xA;किमहो सेवसे रत्नैरेवं मामीदृशैरिति ।। ५२&lt;br&gt;&#xA;अथात्र विजनं कृत्वा स भिक्षुर्मामवोचत ।&lt;br&gt;&#xA;अस्यां कृष्णचतुर्दश्यामागामिन्यां निशागमे ।। ५३&lt;br&gt;&#xA;श्मशाने साधनीया मे विद्या काचित्ततो बहिः ।&lt;br&gt;&#xA;तत्र साहायके वीर त्वदागमनमर्थये ।। ५४&lt;br&gt;&#xA;वीरसाहाय्यनिर्विघ्नाः सुखलभ्या हि सिद्धयः ।&lt;br&gt;&#xA;इत्युक्तो भिक्षुणा तेन तदहं प्रतिपन्नवान् ।। ५९&lt;br&gt;&#xA;अथ हृष्टे गते तस्मिन्दिनैः कृष्णचतुर्दशी ।&lt;br&gt;&#xA;आगात्सा श्रमणस्यास्य तस्यास्मार्षमहं वचः ।। ५६&lt;br&gt;&#xA;ततः कृताह्निको भूत्वा प्रदोषं प्रतिपालयन् ।&lt;br&gt;&#xA;कृतसंध्याविधिर्दैवात्क्षिप्रं निद्रामगामहम् ।। ५७&lt;br&gt;&#xA;तत्क्षणं गरुडारूढो भगवान्भक्तवत्सलः ।&lt;br&gt;&#xA;हरिः पद्माङ्कितोत्सङ्गः स्वप्ने मामेवमादिशत् ।। ५८&lt;br&gt;&#xA;प्रपञ्चबुद्धिरन्वर्थनामायं मण्डलार्चने ।&lt;br&gt;&#xA;पुत्र श्मशाने नीत्वा त्वामुपहारी करिष्यति ।। ५९&lt;br&gt;&#xA;अतो वक्ष्यति यत्स त्वां जिघांसुर्मा स्म तत्कृथाः ।&lt;br&gt;&#xA;त्वं पूर्वं कुरु शिक्षित्वा करिष्यामीति तं वदेः ।। ६०&lt;br&gt;&#xA;ततस्तथा तं कुर्वाणं तच्छिद्रेणैव तत्क्षणम् ।&lt;br&gt;&#xA;हन्यास्त्वं तदभिप्रेता सिद्धिस्तव भविष्यति ।। ६१&lt;br&gt;&#xA;इत्युक्त्वान्तर्हिते विष्णौ प्रबुद्धोऽहमचिन्तयम् ।&lt;br&gt;&#xA;हरेरनुग्रहाज्ज्ञातो वध्यो मायी मयाद्य सः ।। ६२&lt;br&gt;&#xA;एवं विचिन्त्य यामिन्याः प्रथमे प्रहरे गते ।&lt;br&gt;&#xA;कृपाणपाणिरेकाकी तच्छ्मशानमगामहम् ।। ६३&lt;br&gt;&#xA;तत्र दृष्ट्वा तमभ्यागां भिक्षुमर्चितमण्डलम् ।&lt;br&gt;&#xA;सोऽपि वीक्ष्याभ्यनन्दन्मामब्रवीच्च तदा शठः ।। ६४&lt;br&gt;&#xA;मीलिताक्षः प्रसार्याङ्गं पत भूमाववाङ्मुखः ।&lt;br&gt;&#xA;राजन्नेवं भवेत्सिद्धिर्द्वयोरप्यावयोरिति ।। ६५&lt;br&gt;&#xA;ततोऽहं प्रत्यवोचं तं त्वमेवं प्रथमं कुरु ।&lt;br&gt;&#xA;मह्यं दर्शय शिक्षित्वा विधास्यामि तथैव तत् ।। ६६&lt;br&gt;&#xA;तच्छ्रुत्वा श्रमणो मूढस्तथा भुवि स चापतत् ।&lt;br&gt;&#xA;छिन्नं तस्य च निस्त्रिंशप्रहारेण मया शिरः ।। ६७&lt;br&gt;&#xA;अथांततरिक्षादुदभूद्भारती साधु भूपते ।&lt;br&gt;&#xA;त्वया हि भिक्षुः पापोऽयमुपहारीकृतोऽद्य यत् ।। ६८&lt;br&gt;&#xA;यास्य साध्या भवेत्सा ते सिद्धाद्य गगने गतिः ।&lt;br&gt;&#xA;अहं धैर्येण तुष्टस्ते कामचारी धनाधिपः ।। ६९&lt;br&gt;&#xA;तदस्मत्तो वृणीष्वान्यं वरं यमभिवाञ्छसि ।&lt;br&gt;&#xA;इत्युक्त्वा प्रकटीभूतं प्रणम्याहं तमब्रवम् ।। ७०&lt;br&gt;&#xA;यदा त्वामर्थयिष्येऽहमुपयुक्तं तदा वरम् ।&lt;br&gt;&#xA;संस्मृतोपस्थितो भूत्वा भगवन्मे प्रदास्यसि ।। ७१&lt;br&gt;&#xA;एवमस्त्विति मामुक्त्वा तिरोऽभूत्स धनाधिपः ।&lt;br&gt;&#xA;लब्धसिद्धिश्च रभसात्स्वमन्दिरमगामहम् ।। ७२&lt;br&gt;&#xA;इत्युक्तस्ते स्ववृत्तान्तस्तत्कुबेरवरेण मे ।&lt;br&gt;&#xA;कार्या मदनमालायास्तेनास्याः प्रत्युपक्रिया ।। ७३&lt;br&gt;&#xA;तद्बुद्धिवर गच्छ त्वं तावत्पाटलिपुत्रकम् ।&lt;br&gt;&#xA;वेषच्छन्नं समादाय राजपुत्रपरिच्छदम् ।। ७४&lt;br&gt;&#xA;अहं च कृत्वा प्रत्यग्रां प्रियायाः प्रत्युपक्रियाम् ।&lt;br&gt;&#xA;पुनरागमनायेह तत्रैवैष्यामि संप्रति ।। ७५&lt;br&gt;&#xA;एवमुक्त्वा स सचिवं विक्रमादित्यभूपतिः ।&lt;br&gt;&#xA;दिनकृत्यं स कृत्वा तं व्यसृजत्सपरिच्छदम् ।। ७६&lt;br&gt;&#xA;तथेति च गते तस्मिंस्तां निनाय निशां नृपः ।&lt;br&gt;&#xA;भाविविश्लेषसोत्कण्ठः समं मदनमालया ।। ७७&lt;br&gt;&#xA;सापि दूरीभवन्तं तं शंसतेवान्तरात्मना ।&lt;br&gt;&#xA;आलिङ्गती मुहुः सोत्का नास्यां निद्रामगान्निशि ।। ७८&lt;br&gt;&#xA;ततः प्रातः स राजा तु विहितावश्यकक्रियः ।&lt;br&gt;&#xA;नित्यदेवार्चनागारं विवेशैको जपच्छलात् ।। ७९&lt;br&gt;&#xA;तत्र वैश्रवणं देवं संस्मृतोपस्थितं च सः ।&lt;br&gt;&#xA;वरं प्राक्प्रतिपन्नं तं प्रणम्यैवमयाचत ।। ८०&lt;br&gt;&#xA;प्रयच्छ देव तेनाद्य वरेणाङ्गीकृतेन मे ।&lt;br&gt;&#xA;सौवर्णान्पञ्च महतः पुरुषांस्तानिहाक्षयान् ।। ८१&lt;br&gt;&#xA;येषामिष्टोपभोगाय च्छिद्यमानान्यनारतम् ।&lt;br&gt;&#xA;तादृशान्येव जायन्ते तान्यङ्गानि पुनः पुनः ।। ८२&lt;br&gt;&#xA;एवं भवन्तु तद्रूपाः पुरुषास्ते यथेच्छसि ।&lt;br&gt;&#xA;इत्युक्त्वा स धनाध्यक्षो जगामादर्शनं क्षणात् ।। ८३&lt;br&gt;&#xA;राजापि तत्क्षणं सोऽत्र देवागारे ददर्श तान् ।&lt;br&gt;&#xA;स्थितानकस्मात्सौवर्णान्महतः पञ्च पूरुषान् ।। ८४&lt;br&gt;&#xA;ततः प्रविष्टो निरगात्स्वां प्रतिज्ञामविस्मरन् ।&lt;br&gt;&#xA;द्यामुत्पत्य ययौ तावत्पुरं पाटलिपुत्रकम् ।। ८५&lt;br&gt;&#xA;तत्राभिनन्दितोऽमात्यैः पौरैरन्तःपुरैश्च सः ।&lt;br&gt;&#xA;तस्थौ कार्याणि कुर्वाणः प्रतिष्ठानस्थया धिया ।। ८६&lt;br&gt;&#xA;तावच्चात्र प्रतिष्ठाने प्राविशत्तस्य सा प्रिया ।&lt;br&gt;&#xA;चिरप्रविष्टं तं कान्तं वीक्षितुं देवसद्म तत् ।। ८७&lt;br&gt;&#xA;प्रविष्टा तत्र नाद्राक्षीत्प्रियं तं नृपतिं क्वचित् ।&lt;br&gt;&#xA;अद्राक्षीत्तु महोच्छ्रायान्सौवर्णान्पञ्च पूरुषान् ।। ८८&lt;br&gt;&#xA;तान्दृष्ट्वा तमनासाद्य दुःखिता सा व्यचिन्तयत् ।&lt;br&gt;&#xA;नूनं विद्याधरः कोऽपि गन्धर्वो वा स मे प्रियः ।। ८९&lt;br&gt;&#xA;यः संविभज्य मामेभिः पुंभिरुत्पत्य खं गतः ।&lt;br&gt;&#xA;तदेतैर्भारतुल्यैः किं तद्वियुक्ता करोम्यहम् ।। ९०&lt;br&gt;&#xA;इति संचिन्त्य पृच्छन्ती निजं परिजनं मुहुः ।&lt;br&gt;&#xA;तत्प्रवृत्तिं विनिर्गत्य तत्र बभ्राम सर्वतः ।। ९१&lt;br&gt;&#xA;न च लेभे रतिं क्वापि हर्म्योद्यानगुहादिषु ।&lt;br&gt;&#xA;विलपन्ती वियोगार्ता शरीरत्यागसंमुखी ।। ९२&lt;br&gt;&#xA;मा विषादं कृथा देवि कोऽपि कामचरो हि सः ।&lt;br&gt;&#xA;देवो यदृच्छया भूयो भव्या त्वामभ्युपैष्यति ।। ९३&lt;br&gt;&#xA;इत्यादिभिः प्रदत्तास्थैर्वाक्यैः परिजनेन सा ।&lt;br&gt;&#xA;आश्वासिता कथमपि प्रतिज्ञामकरोदिमाम् ।। ९४&lt;br&gt;&#xA;षण्मासमध्ये यदि मे न स दास्यति दर्शनम् ।&lt;br&gt;&#xA;दत्तसर्वस्वया वह्नौ प्रवेष्टव्यं ततो मया ।। ९५&lt;br&gt;&#xA;इति प्रतिज्ञयात्मानं संस्तभ्याभूत्ततश्च सा ।&lt;br&gt;&#xA;अन्वहं ददती दानं ध्यायन्ती तं स्ववल्लभम् ।। ९६&lt;br&gt;&#xA;एकदा स्वर्णपुंसां च तेषामेकस्य सा भुजौ ।&lt;br&gt;&#xA;छेदयित्वा द्विजातिभ्यो ददौ दानैकतत्परा ।। ९७&lt;br&gt;&#xA;द्वितीयेऽह्नि च साद्राक्षीत्तादृशावेव तस्य तौ ।&lt;br&gt;&#xA;रात्रिमध्ये समुत्पन्नौ भुजौ संजातविस्मया ।। ९०&lt;br&gt;&#xA;ततः क्रमेण सान्येषां भुजौ दानार्थमच्छिनत् ।&lt;br&gt;&#xA;उत्पेदिरे च सर्वेषां पुनस्तेषां तथैव ते ।। ९९&lt;br&gt;&#xA;अथ तानक्षयान्द्रष्ट्वा विप्रेभ्यो वेदसंख्यया ।&lt;br&gt;&#xA;अध्येतृभ्यो ददौ छित्त्वा तद्भुजान्सा शुभान्वहम् ।। १००&lt;br&gt;&#xA;दिनैश्चाल्पैर्गता दिक्षु श्रुत्वा तां ख्यातिमाययौ ।&lt;br&gt;&#xA;तत्र सङ्ग्रामदत्ताख्यो विप्रः पाटलिपुत्रकात् ।। १०१&lt;br&gt;&#xA;स दरिद्रश्चतुर्वेदो गुणैर्युक्तस्तदन्तिकम् ।&lt;br&gt;&#xA;प्रतिग्रहार्थी प्राविक्षत्तदा द्वाःस्थनिवेदितः ।। १०२&lt;br&gt;&#xA;सा तस्मै वेदसंख्याकान्ददौ सौवर्णपुंभुजान् ।&lt;br&gt;&#xA;अर्चिताय व्रतक्षामैरङ्गैर्विरहपाण्डुरैः ।। १०३&lt;br&gt;&#xA;ततः स विप्रो दुःखार्ताच्छ्रुत्वा तत्परिवारितः ।&lt;br&gt;&#xA;तद्वृत्तान्तं महाघोरप्रतिज्ञान्तमशेषतः ।। १०४&lt;br&gt;&#xA;हृष्टो विषण्णश्चारोप्य सौवर्णानुष्ट्रयोर्द्वयोः ।&lt;br&gt;&#xA;भुजानेतान्निवासं स्वं ययौ पाटलिपुत्रकम् ।। १०५&lt;br&gt;&#xA;अराजरक्षिते क्षेमं नास्मिन्मे काञ्चने भवेत् ।&lt;br&gt;&#xA;इति तत्र स संचिन्त्य प्रविश्यास्थानवर्तिनम् ।। १०६&lt;br&gt;&#xA;नृपतिं विक्रमादित्यं ब्राह्मणः स व्यजिज्ञपत् ।&lt;br&gt;&#xA;इहैवास्मि महाराज वास्तव्यो नगरे द्विजः ।। १०७&lt;br&gt;&#xA;सोऽहं दरिद्रो वित्तार्थी प्रयातो दक्षिणापथम् ।&lt;br&gt;&#xA;प्राप्तः परं प्रतिष्ठानं नरसिंहस्य भूपतेः ।।&lt;br&gt;&#xA;तत्र प्रतिग्रहार्थी सन्प्रख्यातयशसो गृहम् ।&lt;br&gt;&#xA;अहं मदनमालाया गणिकाया गतोऽभवम् ।। १०९&lt;br&gt;&#xA;तस्याः सकाशे दिव्यो हि कोऽप्युषित्वा चिरं पुमान् ।&lt;br&gt;&#xA;गतः क्वाप्यक्षयान्दत्त्वा पुरुषान्पञ्च काञ्चनान्।। ११०&lt;br&gt;&#xA;ततस्तद्विप्रयोगार्ता जीवितं विषवेदनाम् ।&lt;br&gt;&#xA;देहं निष्फलमायास नाहारं चौरयातनाम् ।। १११&lt;br&gt;&#xA;मन्यमाना गतधृतिः कथंचिदनुजीविभिः ।&lt;br&gt;&#xA;आश्वास्यमाना व्यधित प्रतिज्ञां सा मनस्विनी ।। ११२&lt;br&gt;&#xA;यदि षण्मासमध्ये मां न स संभावयिष्यति ।&lt;br&gt;&#xA;तन्मयाग्नौ प्रवेष्टव्यं दौर्भाग्योपहतात्मना ।। ११३&lt;br&gt;&#xA;इति बद्धप्रतिज्ञा सा मरणाध्यवसायिनी ।&lt;br&gt;&#xA;ददात्यनुदिनं दानं सुमहत्सुकृतैषिणी ।। ११४&lt;br&gt;&#xA;सा च दृष्टा मया देव विशृङ्खलपदस्थितिः ।&lt;br&gt;&#xA;अनाहारकृशेनापि शरीरेणातिशोभिता ।। ११५&lt;br&gt;&#xA;दानतोयार्द्रितकरा मिलितालिकुलाकुला ।&lt;br&gt;&#xA;दुःस्थिता कामकरिणो मदावस्थेव देहिनी ।। ११६&lt;br&gt;&#xA;मन्ये निन्द्यश्च वन्द्यश्च स कामो यो जहाति ताम् ।&lt;br&gt;&#xA;कान्तो येन विना सा च तनुं त्यजति सुन्दरी ।। ११७&lt;br&gt;&#xA;तयात्र मह्यं चत्वारः स्वर्णाः पुरुषबाहवः ।&lt;br&gt;&#xA;चतुर्वेदाय विधिवत्प्रदत्ता वेदसंख्यया ।। ११८&lt;br&gt;&#xA;तत्सुसत्त्रगृहं कृत्वा स्वधर्ममिह सेवितुम् ।&lt;br&gt;&#xA;इच्छामि तत्र देवेन साहाय्यं मे विधीयताम् ।। ११९&lt;br&gt;&#xA;इति तस्य मुखाच्छ्रुत्वा प्रियावार्तां द्विजस्य सः ।&lt;br&gt;&#xA;सद्योऽभूद्विक्रमादित्यस्तदाक्षिप्तमना नृपः ।। १२०&lt;br&gt;&#xA;आदिश्य च प्रतीहारं द्विजस्यास्येष्टसिद्धये ।&lt;br&gt;&#xA;विचिन्त्य दृढरागां च तां तृणीकृतजीविताम् ।। १२१&lt;br&gt;&#xA;प्रतिज्ञासिद्धिसाहाय्ये सहसोत्कः स्वकामिनीम् ।&lt;br&gt;&#xA;गणयित्वाल्पशेषं च तस्या देहव्ययावधिम् ।। १२२&lt;br&gt;&#xA;सत्वरं मन्त्रिनिक्षिप्तराज्यो गत्वा विहायसा ।&lt;br&gt;&#xA;प्रतिष्ठानं स नृपतिः प्रियावेश्म विवेश तत् ।। १२३&lt;br&gt;&#xA;तत्र ज्योत्स्नाच्छवसनां विबुधार्पितवैभवाम् ।&lt;br&gt;&#xA;कृशामपश्यत्कान्तां तां पर्वणीन्दुकलामिव ।। १२४&lt;br&gt;&#xA;सापि नेत्रसुधासारमतर्कितमुपस्थितम् ।&lt;br&gt;&#xA;दृष्ट्वा मदनमाला तमुद्भ्रान्तेवाभवत्क्षणम् ।। १२५&lt;br&gt;&#xA;आलिङ्गन्तीं ततो भूयः पलायनभयादिव ।&lt;br&gt;&#xA;कण्ठे भुजलतापाशमर्पयामास तस्य सा ।। १२६&lt;br&gt;&#xA;किं मामनागसं त्यक्त्वा गतवानसि निष्कृप ।&lt;br&gt;&#xA;इत्युवाच च तं बाष्पघर्घराक्षरया गिरा ।। १२७&lt;br&gt;&#xA;एहि वक्ष्यामि रहसीत्युक्त्वा सोऽभ्यन्तरं रहः ।&lt;br&gt;&#xA;तया सह ययौ राजा परिवाराभिनन्दितः ।। १२८&lt;br&gt;&#xA;तत्रात्मानं प्रकाश्यास्यै स्ववृत्तान्तमवर्णयत् ।&lt;br&gt;&#xA;नरसिंहनृपं युक्त्या जेतुमत्रागमद्यथा ।। १२९&lt;br&gt;&#xA;यथा प्रपञ्चबुद्धिं च हत्वा खेचरतां ययौ ।&lt;br&gt;&#xA;यथा वरं धनाध्यक्षात्प्राप्य संव्यभजच्च ताम् ।। १३०&lt;br&gt;&#xA;यथा च ब्राह्मणाद्वार्तां श्रुत्वा तत्रागतः पुनः ।&lt;br&gt;&#xA;तत्सर्वमा प्रतिज्ञार्थादुक्त्वा भूयो जगाद ताम् ।। १३१&lt;br&gt;&#xA;तत्प्रिये नरसिंहोऽयमजेयोऽतिबली बलैः ।&lt;br&gt;&#xA;द्वन्द्वयुद्धेन च मया साकमेष नियुध्यते ।। १३२&lt;br&gt;&#xA;भूचरं द्युचरो भूत्वा न चैनं हतवानहम् ।&lt;br&gt;&#xA;अधर्मयुद्धेन जयं को हीच्छेत्क्षत्त्रियो भवन् ।। १३३&lt;br&gt;&#xA;तन्मे प्रतिज्ञासाध्यं यद्वन्दिभिर्द्वारवर्तिनः ।&lt;br&gt;&#xA;आवेदनं नृपस्यास्य तत्र साहायकं कुरु ।। १३४&lt;br&gt;&#xA;एतच्छ्रुत्वैव धन्यास्मीत्युक्त्वा राज्ञामुना सह ।&lt;br&gt;&#xA;संमन्त्र्य गणिकाथ स्वानाहूयोवाच वन्दिनः ।। १३५&lt;br&gt;&#xA;नरसिंहो यदा राजा गृहमेष्यति मे तदा ।&lt;br&gt;&#xA;द्वारसंनिहितैर्भाव्यं भवद्भिर्दत्तदृष्टिभिः ।। १३६&lt;br&gt;&#xA;देव भक्तोऽनुरक्तश्च नरसिंहनृपस्त्वयि ।&lt;br&gt;&#xA;इति वाच्यं च युष्माभिस्तस्य प्रविशतो मुहुः ।। १३७&lt;br&gt;&#xA;कः स्थितोऽत्रेति यदि च प्रक्ष्यत्युत्प्रेक्ष्य तत्क्षणम् ।&lt;br&gt;&#xA;स्थितोऽत्र विक्रमादित्य इति वक्तव्य एव सः ।। १३८&lt;br&gt;&#xA;इत्युक्त्वा तान्विसृज्याथ प्रतीहारी जगाद सा ।&lt;br&gt;&#xA;नरसिंहो न राजात्र निषेध्यः प्रविशन्निति ।। १३९&lt;br&gt;&#xA;एवं कृत्वा पुनः प्राप्तप्राणनाथा यथासुखम् ।&lt;br&gt;&#xA;तस्थौ मदनमाला सा निःसंख्यं ददती वसु ।। १४०&lt;br&gt;&#xA;ततः श्रुत्वातिदानं तत्सौवर्णपुरुषोद्भवम् ।&lt;br&gt;&#xA;नरसिंहनृपो हित्वाप्यागाद्द्रष्टुं स तद्गृहम् ।। १४१&lt;br&gt;&#xA;प्रतीहारानिषिद्धस्य तस्य प्रविशतोऽत्र च ।&lt;br&gt;&#xA;आ बहिर्द्वारतस्तारमूचुः सर्वेऽपि बन्दिनः ।। १४२&lt;br&gt;&#xA;नरसिंहो नृपो देव प्रणतो भक्तिमानिति ।&lt;br&gt;&#xA;तच्च शृण्वन्स सामर्षः सशङ्कश्चाभवन्नृपः ।। १४३&lt;br&gt;&#xA;पृष्ट्वा च कः स्थितोऽत्रेति बुद्ध्वा तत्र स्थितं च तम् ।&lt;br&gt;&#xA;राजानं विक्रमादित्यं क्षणमेवमचिन्तयत् ।। १४४&lt;br&gt;&#xA;तदिदं प्राक्प्रतिज्ञातं द्वारि मद्विनिवेदनम् ।&lt;br&gt;&#xA;निर्व्यूढममुना राज्ञा प्रसह्यान्तः प्रविश्य मे ।। १४५&lt;br&gt;&#xA;अहो राजायमोजस्वी येनाद्यैवमहं जितः ।&lt;br&gt;&#xA;न च वध्यो बलेनासावेकाकी मे गृहागतः ।। १४६&lt;br&gt;&#xA;तत्तावत्प्रविशामीति नरसिंहो विचिन्त्य सः ।&lt;br&gt;&#xA;विवेशाभ्यन्तरं राजा बन्दिवृन्दनिवेदितः ।। १४७&lt;br&gt;&#xA;प्रविष्टं तं च दृष्ट्वैव सस्मितं सस्मिताननः ।&lt;br&gt;&#xA;उत्थाय विक्रमादित्यः कण्ठे जग्राह भूपतिम् ।। १४८&lt;br&gt;&#xA;अथोपविष्टौ तौ द्वावप्यन्योन्यकुशलं नृपौ ।&lt;br&gt;&#xA;तस्यां मदनमालायां पार्श्वस्थायामपृच्छताम् ।। १४९&lt;br&gt;&#xA;कथाक्रमाच्च पप्रच्छ विक्रमादित्यमत्र सः ।&lt;br&gt;&#xA;नरसिंहः कुतोऽत्रेमे सुवर्णपुरुषा इति ।। १५०&lt;br&gt;&#xA;ततोऽत्र विक्रमादित्यो निहतश्रमणाधमम् ।&lt;br&gt;&#xA;साधिताकाशगमनं वित्तेश्वरवरेण च ।। १५१&lt;br&gt;&#xA;संप्राप्ताक्षयसौवर्णमहापुरुषपञ्चकम् ।&lt;br&gt;&#xA;कृत्स्नं कथितवानस्मै स्ववृत्तान्तं तमनुतम् ।। १५२&lt;br&gt;&#xA;नरसिंहोऽथ मत्वा तं महाशक्तिं नभश्चरम् ।&lt;br&gt;&#xA;अपापबुद्धिं वृतवान्मित्रत्वाय नृपो नृपम् ।। १५३&lt;br&gt;&#xA;प्रतिपन्नसुहृत्त्वं च कृताचारविधिं तदा ।&lt;br&gt;&#xA;राजधानीं निजां नीत्वा स्वोपचारैरुपाचरत् ।। १५४&lt;br&gt;&#xA;संमान्य प्रहितस्तेन राज्ञा च स नृपः पुनः ।&lt;br&gt;&#xA;गृहं मदनमालाया विक्रमादित्य आययौ ।। १५५&lt;br&gt;&#xA;अथ स निजौजःप्रतिमासंपादितदुस्तरप्रतिज्ञार्थः ।&lt;br&gt;&#xA;गन्तुं चकार चेतो निजनगरं विक्रमादित्यः ।। १५६&lt;br&gt;&#xA;तेन समं सा जिगमिषुरसहा विरहस्य मदनमालापि ।&lt;br&gt;&#xA;त्यक्ष्यन्ती तं देशं ब्राह्मणसादकृत वसतिं स्वाम् ।। १५७&lt;br&gt;&#xA;ततस्तया साकमनन्यचित्तया तदीयहस्त्यश्वपदात्यनुद्रुतः ।&lt;br&gt;&#xA;स विक्रमादित्यनरेन्द्रचन्द्रमा निजं पुरं पाटलिपुत्रकं ययौ ।। १५८&lt;br&gt;&#xA;तत्र तेन सह बद्धसौहृदस्तस्थिवान्स नरसिंहभूभृता ।&lt;br&gt;&#xA;अन्वितो मदनमालया तया प्रेममुक्तनिजदेशया सुखम् ।। १५९&lt;br&gt;&#xA;इति देव भक्त्युदारसत्त्वो दृढरक्तश्च विलासिनीजनोऽपि ।&lt;br&gt;&#xA;अवरोधसमो महीपतीनां किमुतान्यः कुलजः पुरंध्रिलोकः ।। १६०&lt;br&gt;&#xA;इत्थं निशम्य मरुभूतिमुखादुदारामेतां कथां स नरवाहनदत्तभूपः ।&lt;br&gt;&#xA;विद्याधरोत्तमकुलप्रभवा च सास्य रत्नप्रभा नववधूर्व्यधित प्रमोदम् ।। १६१&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/005/</guid>
      <description>&lt;p&gt;एवं कथितवत्यत्र मरुभूतौ चमूपतिः ।&lt;br&gt;&#xA;नरवाहनदत्तस्य पुरो हरिशिखोऽब्रवीत् ।। १&lt;br&gt;&#xA;सत्यमेव न सुस्त्रीणां भर्तुरन्यत्परायणम् ।&lt;br&gt;&#xA;तथा च श्रूयतामेषाप्यत्र चित्रतरा कथा ।। २&lt;br&gt;&#xA;वर्धमानपुरं नाम यदस्ति नगरं भुवि ।&lt;br&gt;&#xA;तत्र वीरभुजाख्योऽभूद्राजा धर्मभृतां वरः ।। ३&lt;br&gt;&#xA;अन्तःपुरशते तस्य विद्यमानेऽप्यभूत्प्रभोः ।&lt;br&gt;&#xA;एका गुणवरा नाम राज्ञी प्राणाधिकप्रिया ।। ४&lt;br&gt;&#xA;पत्नीशतस्य मध्ये च न तावद्दैवयोगतः ।&lt;br&gt;&#xA;एकस्यामपि कस्यांचित्पुत्रस्तस्योदपद्यत ।। ५&lt;br&gt;&#xA;तेन वैद्यं स पप्रच्छ श्रुतवर्धनसंज्ञकम् ।&lt;br&gt;&#xA;कच्चिदस्त्यौषधं तादृग्येन स्यात्पुत्रसंभवः ।। ६&lt;br&gt;&#xA;तच्छ्रुत्वा सोऽब्रवीद्वैद्यो देवैतत्साधयाम्यहम् ।&lt;br&gt;&#xA;वन्यच्छगलकः किं तु देवेनानाय्यतां मम ।। ७&lt;br&gt;&#xA;इत्याकर्ण्य भिषग्वाक्यं प्रतीहारं स भूपतिः ।&lt;br&gt;&#xA;आदिश्यानाययामास तस्य च्छगलकं वनात् ।। ८&lt;br&gt;&#xA;तं छागं राजसूदेभ्यः समर्प्य स भिषक्ततः ।&lt;br&gt;&#xA;तन्मांसैः साधयामास राज्ञ्यर्थं रसकोत्तमम् ।। ९&lt;br&gt;&#xA;आदिश्यैकत्र राज्ञीनां मेलकं देवमर्चितुम् ।&lt;br&gt;&#xA;गते राज्ञि मिलन्ति स्म देव्य एकत्र तत्र ताः ।। १०&lt;br&gt;&#xA;एका तु मिलिता नासीद्राज्ञो गुणवरात्र सा ।&lt;br&gt;&#xA;राज्ञो देवार्चनस्थस्य तत्कालं निकटे स्थिता ।। ११&lt;br&gt;&#xA;मिलिताभ्यश्च ताभ्यस्तत्पानार्थं चूर्णमिश्रितम् ।&lt;br&gt;&#xA;अविभाव्यैव रसकं निःशेषं स ददौ भिषक् ।। १२&lt;br&gt;&#xA;क्षणात्कृतार्चनः सोऽत्र राजागत्य प्रियायुतः ।&lt;br&gt;&#xA;वीक्ष्याशेषोपयुक्तं तद्द्रव्यं वैद्यं तमभ्यधात् ।। १३&lt;br&gt;&#xA;अहो न स्थापितं किंचित्त्वया गुणवराकृते ।&lt;br&gt;&#xA;यत्प्रधानोऽयमारम्भस्तदेव तव विस्मृतम् ।। १४&lt;br&gt;&#xA;इत्युक्त्वा स विलक्षं तं वैद्यं सूदान्नृपोऽब्रवीत् ।&lt;br&gt;&#xA;किं तस्य च्छगलस्यास्ति मांसशेषोऽत्र कश्चन ।। १५&lt;br&gt;&#xA;शृङ्गे परे स्त इत्युक्ते सूदैर्वैद्योऽथ सोऽब्रवीत् ।&lt;br&gt;&#xA;साधु तर्ह्युत्तमं हि स्याद्रसकं शृङ्गगर्भजम् ।। १६&lt;br&gt;&#xA;इत्युक्त्वा कारयित्वैव तत्ततः शृङ्गमांसतः ।&lt;br&gt;&#xA;तस्यै गुणवरायै स चूर्णमिश्रं भिषग्ददौ ।। १७&lt;br&gt;&#xA;ततस्तस्याथ नवतिर्देव्यो राज्ञो नवाधिकाः ।&lt;br&gt;&#xA;आसन्सगर्भाः काले च सर्वाः सुषुविरे सुतान् ।। १८&lt;br&gt;&#xA;अर्वागुपात्तगर्भा च सा सर्वोत्तमलक्षणम् ।&lt;br&gt;&#xA;प्रासूत स्म महादेवी पश्चाद्गुणवरा सुतम् ।। १९&lt;br&gt;&#xA;शृङ्गमांसरसोत्पन्नं नाम्ना शृङ्गभुजं च तम् ।&lt;br&gt;&#xA;पिता वीरभुजश्चक्रे राजा कृतमहोत्सवः ।। २०&lt;br&gt;&#xA;वर्धमानः सहान्यैस्तैर्भ्रातृमिर्वयसा परम् ।&lt;br&gt;&#xA;कनिष्ठः सोऽभवत्तेषां गुणैर्ज्येष्ठतमस्त्वभूत् ।। २१&lt;br&gt;&#xA;क्रमात्स राजपुत्रश्च रूपे कामसमोऽभवत् ।&lt;br&gt;&#xA;धनुर्वेदेऽर्जुनसमो भीमसेनसमो बले ।। २२&lt;br&gt;&#xA;ततः सपुत्रां सुतरां दृष्ट्वा वीरभुजस्य ताम् ।&lt;br&gt;&#xA;प्रियां गुणवरां राज्ञो देव्योऽन्या मत्सरं ययुः ।। २३&lt;br&gt;&#xA;अथ तास्वयशोलेखा नाम राज्ञी दुराशया ।&lt;br&gt;&#xA;संमन्त्र्य ताभिरन्याभिः सह कृत्वा च संविदम् ।। २४&lt;br&gt;&#xA;समस्ताभिः सपत्नीभिस्तं राजानं गृहागतम् ।&lt;br&gt;&#xA;मृषाधृतमुखग्लानिः पृच्छन्तं कृच्छ्रतोऽब्रवीत्।। २५&lt;br&gt;&#xA;आर्यपुत्र कथं नाम सहसे गृहदूषणम् ।&lt;br&gt;&#xA;परस्य रक्षितावद्यं न रक्षस्यात्मनः कथम् ।। २६&lt;br&gt;&#xA;यः सुरक्षितनामायमन्तःपुरपतिर्युवा ।&lt;br&gt;&#xA;तत्सक्ता हि त्वदीयैषा राज्ञी गुणवरा किल ।। २७&lt;br&gt;&#xA;तदन्यस्य न लाभोऽस्ति सौविदल्लाभिरक्षिते ।&lt;br&gt;&#xA;अन्तःपुरेऽत्र पुंसो यदतोऽसौ तेन संगता ।। २८&lt;br&gt;&#xA;सर्वत्रान्तःपुरे चैतत्प्रसिद्धमिह गीयते ।&lt;br&gt;&#xA;इत्युक्तः स तया राजा दध्यौ च विममर्श च ।। २९&lt;br&gt;&#xA;गत्वा चैकैकशो राज्ञीरन्याः पप्रच्छ ताः क्रमात् ।&lt;br&gt;&#xA;ताश्च तस्मै तथैवोचुः सर्वा रचितकैतवाः ।। ३०&lt;br&gt;&#xA;ततः स मतिमान्राजा जितक्रोधो व्यचिन्तयत् ।&lt;br&gt;&#xA;तयोः संभाव्यते नैतत्प्रवादश्चायमीदृशः ।। ३१&lt;br&gt;&#xA;तदानिश्चित्य कार्यो मे प्रतिभेदो न कस्यचित् ।&lt;br&gt;&#xA;युक्त्या तु परिहार्यौ तौ संप्रत्यन्तमवेक्षितुम् ।। ३२&lt;br&gt;&#xA;इति निश्चित्य सोऽन्येद्युरास्थानेऽन्तःपुराधिपम् ।&lt;br&gt;&#xA;सुरक्षितं तमाहूय कृतकोपः समभ्यधात् ।। ३३&lt;br&gt;&#xA;ब्रह्महत्या त्वया पाप कृतेत्यवगतं मया ।&lt;br&gt;&#xA;तत्त्वामकृतसत्तीर्थयात्रं न द्रष्टुमुत्सहे ।। ३४&lt;br&gt;&#xA;तच्छ्रुत्वा तं समुद्भ्रान्तं ब्रह्महत्या कुतो मया ।&lt;br&gt;&#xA;कृता देवेति जल्पन्तं स राजा पुनरब्रवीत् ।। ३५&lt;br&gt;&#xA;मा स्म धार्ष्ट्यं कृथा गच्छ काश्मीरान्पापनाशनान् ।&lt;br&gt;&#xA;यत्र तद्विजयक्षेत्रं नन्दिक्षेत्रं च पावनम् ।। ३६&lt;br&gt;&#xA;वाराहं यत्र च क्षेत्रं ये पूताश्चक्रपाणिना ।&lt;br&gt;&#xA;धत्ते नाम वितस्तेति वहन्ती यत्र जाह्नवी ।। ३७&lt;br&gt;&#xA;यत्र तन्मडवक्षेत्रं यत्र चोत्तरमानसम् ।&lt;br&gt;&#xA;तत्तीर्थयात्रापूतो मां पुनर्द्रक्ष्यसि नान्यथा ।। ३०&lt;br&gt;&#xA;एवमुक्त्या तमवशं विससर्ज सुरक्षितम् ।&lt;br&gt;&#xA;स युक्त्या तीर्थयात्रायां दूरं वीरभुजो नृपः ।। ३९&lt;br&gt;&#xA;ततो गुणवरादेव्याः पूर्वं तस्या जगाम सः ।&lt;br&gt;&#xA;सस्नेहश्च सकोपश्च सविमर्शश्च भूपतिः ।। ४०&lt;br&gt;&#xA;तत्र सा खिन्नमनसं तं दृष्ट्वापृच्छदाकुला ।&lt;br&gt;&#xA;आर्यपुत्र किमद्यैवमकस्माद्दुर्मनायसे ।। ४१&lt;br&gt;&#xA;तच्छ्रुत्वा स महीभृत्तामेवं कृतकमभ्यधात् ।&lt;br&gt;&#xA;अद्यागत्य महाज्ञानी देवी मां कोऽप्यभाषत ।। ४२&lt;br&gt;&#xA;राजन्गुणवरा देवी कालं कंचन भूगृहे ।&lt;br&gt;&#xA;स्थापनीया त्वया भाव्यं स्वयं च ब्रह्मचारिणा ।। ४३&lt;br&gt;&#xA;राज्यभ्रंशोऽन्यथा ते स्यान्मृत्युस्तस्याश्च निश्चितम् ।&lt;br&gt;&#xA;इत्युक्त्वा स गतो ज्ञानी विषादोऽयं ततो मम ।। ४४&lt;br&gt;&#xA;एवं तेनोदिते राज्ञा राज्ञी गुणवरा तु सा ।&lt;br&gt;&#xA;भयानुरागविभ्रान्ता तं जगाद पतिव्रता ।। ०५५&lt;br&gt;&#xA;तर्ह्यार्यपुत्र नाद्यैव किं मां क्षिपसि भूगृहे ।&lt;br&gt;&#xA;धन्या ह्यस्मि यदि प्राणैरपि स्यान्मे हितं तव ।। ४६&lt;br&gt;&#xA;मम वा मृत्युरस्त्वेव तव मा भूदनिर्वृतिः ।&lt;br&gt;&#xA;इहामुत्र च नारीणां परमा हि गतिः पतिः ।। ४७&lt;br&gt;&#xA;इति तस्या वचः श्रुत्वा साश्रुः सोऽचिन्तयत्प्रभुः ।&lt;br&gt;&#xA;शङ्के न पापमेतस्यां न च तस्मिन्सुरक्षिते ।। ४८&lt;br&gt;&#xA;स ह्यम्लानमुखच्छायो निराशङ्को मयेक्षितः ।&lt;br&gt;&#xA;कष्टं तथापि जिज्ञासे प्रवादस्यास्य निश्चयम् ।। ४९&lt;br&gt;&#xA;इत्यालोच्य स तां राजा राज्ञीमाह स्म दुःखितः ।&lt;br&gt;&#xA;तदिहैव वरं देहि भूगृहं क्रियतामिति ।। ५०&lt;br&gt;&#xA;तथेति च तया प्रोक्तस्तत्रैवान्तःपुरे सुगम् ।&lt;br&gt;&#xA;विधाय भूगृहं राजा देवीं तां निदधेऽथ सः ।। ५१&lt;br&gt;&#xA;पुत्रं शृङ्गभुजं तस्या विषण्णं पृष्टकारणम् ।&lt;br&gt;&#xA;आश्वासयत्तदेवोक्त्वा राज्ञीं तां स यदुक्तवान् ।। ५२&lt;br&gt;&#xA;सापि राज्ञो हितमिति स्वर्गं मेने धरागृहम् ।&lt;br&gt;&#xA;स्वसुखं नास्ती साध्वीनां तासां भर्तृसुखं सुखम् ।। ५३&lt;br&gt;&#xA;एवं कृतेऽयशोलेखा तस्य राज्ञ्यपराथ सा ।&lt;br&gt;&#xA;निर्वासभुजनामानं स्वैरं स्वसुतमभ्यधात् ।। ५४&lt;br&gt;&#xA;राज्ञास्मद्विधुरा तावत्खाते गुणवरार्पिता ।&lt;br&gt;&#xA;एतत्पुत्रश्च देशाच्चेदितो गच्छेत्सुखं भवेत् ।। ५५&lt;br&gt;&#xA;तत्स शूङ्गभुजो देशान्निर्वास्येताचिराद्यथा ।&lt;br&gt;&#xA;तां पुत्र चिन्तयेर्युक्तिं त्वमन्यैर्भ्रातृभिः सह ।। ५६&lt;br&gt;&#xA;इति मात्रोदितः सोऽन्यान्भ्रातॄनुक्त्वा समत्सरः ।&lt;br&gt;&#xA;आस्ते स्म निर्वासभुजस्तत्रोपायं विचिन्तयन् ।। ५७&lt;br&gt;&#xA;एकदा ते महास्त्राणि प्रयुञ्जाना नृपात्मजाः ।&lt;br&gt;&#xA;प्रासादाग्रे महाकायं सर्वेऽपि ददृशुर्बकम् ।। ५८&lt;br&gt;&#xA;विकृतं पक्षिणं तं च पश्यतस्तान्सविस्मयान् ।&lt;br&gt;&#xA;ज्ञानी क्षपणकः कोऽपि पथा तेनागतोऽब्रवीत् ।। ५९&lt;br&gt;&#xA;राजपुत्रा बको नायं रूपेणानेन राक्षसः ।&lt;br&gt;&#xA;भ्रमत्यग्निशिखाख्योऽयं नगराणि विनाशयन् ।। ६०&lt;br&gt;&#xA;तद्विध्यतैनं काण्डेन यावद्गच्छत्वितो हतः ।&lt;br&gt;&#xA;एतत्क्षपणकाच्छ्रुत्वा नवतिस्ते नवाधिकाः ।। ६१&lt;br&gt;&#xA;काण्डानि चिक्षिपुर्ज्येष्ठा नैकोऽप्याहतवान्बकम् ।&lt;br&gt;&#xA;ततो नग्नक्षपणकः पुनस्तानब्रवीच्च सः ।। ६२&lt;br&gt;&#xA;अयं कनीयान्युष्माकं भ्राता शृङ्गभुजो बकम् ।&lt;br&gt;&#xA;शक्नोति हन्तुमेतं तद्गृह्णात्वेष क्षमं धनुः ।। ६३&lt;br&gt;&#xA;तच्छ्रुत्वैव स्मरन्मातुस्तल्लब्धावसरं वचः ।&lt;br&gt;&#xA;स निर्वासभुजो जाल्मस्तत्क्षणं समचिन्तयत् ।। ६४&lt;br&gt;&#xA;सोऽयं शृङ्गभुजस्यास्य स्यादुपायः प्रवासने ।&lt;br&gt;&#xA;तदर्पयामस्तातस्य संबन्ध्यस्मै धनुःशरम् ।। ६५&lt;br&gt;&#xA;सौवर्णं तच्छरं हृत्वा विद्धो यास्यति चेद्बकः ।&lt;br&gt;&#xA;पश्चादेषोऽपि गन्तास्य मार्गत्स्वस्मासु तं शरम् ।। ६६&lt;br&gt;&#xA;यदा च लप्स्यते नैतं चिन्वन्रक्षोबकं तदा ।&lt;br&gt;&#xA;स्थास्यतीतस्ततो भ्राम्यन्नैष्यतीह शरं विना ।। ६७&lt;br&gt;&#xA;इत्यालोच्य ददौ तस्मै पापः शृङ्गभुजाय सः ।&lt;br&gt;&#xA;बकघाताय सशरं पितृसंबन्धि कार्मुकम् ।। ६८&lt;br&gt;&#xA;स गृहीत्वा तदाकृष्य तेन स्वर्णशरेण तम् ।&lt;br&gt;&#xA;रत्नपुङ्खेन विव्याध बकं शृङ्गभुजो बली ।। ६९&lt;br&gt;&#xA;स विद्धमात्रस्तं कायलग्नमादाय सायकम् ।&lt;br&gt;&#xA;बकः स्रवदसृग्धारः पलाय्यैव ततो ययौ ।। ७०&lt;br&gt;&#xA;ततः शृङ्गभुजं वीरं स निर्वासभुजः शठः ।&lt;br&gt;&#xA;तत्संज्ञाप्रेरितास्ते च भ्रातरोऽन्ये तमब्रुवन् ।। ७१&lt;br&gt;&#xA;देहि हेममयं तं नस्तातसंबन्धिनं शरम् ।&lt;br&gt;&#xA;अन्यथाद्य शरीराणि त्यक्ष्यामः पुरतस्तव ।। ७२&lt;br&gt;&#xA;तातस्तेन विना ह्यस्मानितो निर्वासयिष्यति ।&lt;br&gt;&#xA;न च कर्तुं ग्रहीतुं वा शक्यं तत्प्रतिरूपकम् ।। ७३&lt;br&gt;&#xA;तच्छ्रुत्वैव स जिह्मांस्तान्वीरः शृङ्गभुजोऽब्रवीत् ।&lt;br&gt;&#xA;धीरा भवत मा भूद्वो भयं कार्पण्यमुज्झत ।। ७४&lt;br&gt;&#xA;आनेष्यामि शरं गत्वा हत्वा तं राक्षसाधमम् ।&lt;br&gt;&#xA;इत्युक्त्वा सशरं चापं निजं शृङ्गभुजोऽग्रहीत् ।। ७५&lt;br&gt;&#xA;ययौ च तां समुद्दिश्य दिशं यां स बको गतः ।&lt;br&gt;&#xA;पतितां तदसृग्धारां भूमावनुसरञ्जवात् ।। ७६&lt;br&gt;&#xA;हृष्टेषु तेषु चान्येषु मातृपार्श्वं गतेष्वथ ।&lt;br&gt;&#xA;गच्छन्स क्रमशः प्राप दूरां शृङ्गभुजोऽटवीम् ।। ७७&lt;br&gt;&#xA;तस्यां ददर्श चिन्वानो वनस्यान्तर्महत्पुरम् ।&lt;br&gt;&#xA;भोगायोपनतं काले फलं पुण्यतरोरिव ।। ७८&lt;br&gt;&#xA;तत्रोद्यानतरोर्मूले स विश्रान्तः क्षणादिव ।&lt;br&gt;&#xA;आश्चर्यरूपामायान्तीमत्र कन्यामवैक्षत ।। ७९&lt;br&gt;&#xA;विरहे जीवितहरां संगमे प्राणदायिनीम् ।&lt;br&gt;&#xA;विचित्रां निर्मितां धात्रा विषामृतमयीमिव ।। ८०&lt;br&gt;&#xA;शनैरुपगतां तां च चक्षुषा प्रेमवर्षिणा ।&lt;br&gt;&#xA;पश्यन्तीं तद्गतमनाः स पप्रच्छ नृपात्मजः ।। ८१&lt;br&gt;&#xA;किंनामधेयं कस्येदं पुरं हरिणलोचने ।&lt;br&gt;&#xA;त्वं च का किं तवेहायमागमः कथ्यतामिति ।। ८२&lt;br&gt;&#xA;ततः साचीकृतमुखी न्यस्तदृष्टिर्महीतले ।&lt;br&gt;&#xA;सा तं जगाद सुदती मधुरस्निग्धया गिरा ।। ८३&lt;br&gt;&#xA;इदं धूमपुरं नाम सर्वसंपद्गृहं पुरम् ।&lt;br&gt;&#xA;अस्मिन्वसत्यग्निशिखो नाम राक्षसपुंगवः ।। ८४&lt;br&gt;&#xA;तस्य रूपशिखां नाम सदृशीं विद्धि मां सुताम् ।&lt;br&gt;&#xA;इहागतामसामान्यत्वद्रूपाहृतमानसाम् ।। ८५&lt;br&gt;&#xA;त्वं ब्रूहि मेऽधुना कोऽसि किमिहाभ्यागतोऽसि च ।&lt;br&gt;&#xA;एवमुक्ते तया तस्यै सर्वं शृङ्गभुजं क्षणम् ।। ८६&lt;br&gt;&#xA;योऽसौ यन्नामधेयश्च यस्य पुत्रो महीपतेः ।&lt;br&gt;&#xA;यया शरनिमित्तेन तद्धूमपुरमागतः ।। ८७&lt;br&gt;&#xA;ततो विदितवृत्तान्ता सा तं रूपशिखाभ्यधात् ।&lt;br&gt;&#xA;न त्वया सुदृगन्योऽस्ति त्रैलोक्येऽपि धनुर्धरः ।। ८८&lt;br&gt;&#xA;येन तातोऽप्यसौ विद्धो बकरूपो महेषुणा ।&lt;br&gt;&#xA;स च हेममयो बाणः स्वीकृतः क्रीडया मया ।। ८९&lt;br&gt;&#xA;तातस्तु निर्व्रणः सद्यो महादंष्ट्रेण मन्त्रिणा ।&lt;br&gt;&#xA;विशल्यकरणीमुख्यमहौषधिविदा कृतः ।। ९०&lt;br&gt;&#xA;तद्यामि तातं संबोध्य नयाम्यभ्यन्तरं द्रुतम् ।&lt;br&gt;&#xA;त्वामार्यपुत्र न्यस्तो हि त्वय्यात्मायं मयाधुना ।। ९१&lt;br&gt;&#xA;इत्युक्त्वा तमवस्थाप्य तत्र शृङ्गभुजं क्षणम् ।&lt;br&gt;&#xA;ययौ रूपशिखा पार्श्वं पितुरग्निशिखस्य सा ।। ९२&lt;br&gt;&#xA;तात शृङ्गभुजो नाम राजसूनुरिहागतः ।&lt;br&gt;&#xA;कोऽप्यनन्यसमो रूपकुलशीलवयोगुणैः ।। ९३&lt;br&gt;&#xA;जाने कोऽप्यवतीर्णोऽत्र देवांशो न स मानुषः ।&lt;br&gt;&#xA;स चेद्भर्ता न मे स्यात्तत्त्यजेयं जीवितं ध्रुवम् ।। ९४&lt;br&gt;&#xA;इत्युक्तः स तया तत्र पिता तां राक्षसोऽब्रवीत् ।&lt;br&gt;&#xA;मानुषाः पुत्रि भक्ष्या नस्तथापि यदि ते ग्रहः ।। ९५&lt;br&gt;&#xA;तदस्तु राजपुत्रं तमिहैवानाय्य दर्शय ।&lt;br&gt;&#xA;तच्छ्रुत्वा सा ययौ रूपशिखा शृङ्गभुजान्तिकम् ।। ९६&lt;br&gt;&#xA;उक्त्या यथा कृतं तच्च तं निनायान्तिकं पितुः ।&lt;br&gt;&#xA;सोऽपि तं नम्रमादृत्य तत्पिताग्निशिखोऽब्रवीत् ।। ९७&lt;br&gt;&#xA;ददामि राजपुत्रैतां तुभ्यं रूपशिखामहम् ।&lt;br&gt;&#xA;यदि मद्वचनं किंचिन्नातिक्रामसि जातुचित् ।। ९८&lt;br&gt;&#xA;इत्युक्तवन्तं तं सोऽपि प्रह्वः शृङ्गभुजोऽब्रवीत् ।&lt;br&gt;&#xA;बाढमुल्लङ्घयिष्यामि नैवाज्ञावचनं तव ।। ९९&lt;br&gt;&#xA;इति शृङ्गभुजेनोक्तस्तुष्टः सोऽग्निशिखोऽभ्यधात् ।&lt;br&gt;&#xA;उत्तिष्ठ तर्हि स्नात्वा त्वमागच्छ स्नानवेश्मनः ।। १००&lt;br&gt;&#xA;तमेवमुक्त्वावादीत्तां सुतां रूपशिखां च सः ।&lt;br&gt;&#xA;त्वं गच्छ सर्वा भगिनीरादायागच्छ सत्वरम् ।। १०१&lt;br&gt;&#xA;एवमग्निशिखेनोक्तौ तेन निर्जग्मतुस्ततः ।&lt;br&gt;&#xA;तथेति तावुभौ शृङ्गभुजो रूपशिखा च सा ।। १०२&lt;br&gt;&#xA;ततस्तं सा सुधीः शृङ्गभुजं रूपशिखाभ्यधात् ।&lt;br&gt;&#xA;आर्यपुत्र कुमारीणां स्वसॄणामस्ति मे शतम् ।। १०३&lt;br&gt;&#xA;सर्वा वयं सदृश्यश्च तुल्याभरणवाससः ।&lt;br&gt;&#xA;सर्वासां सन्ति कण्ठेषु तुल्या हारलताश्च नः ।। १०४&lt;br&gt;&#xA;तत्तातो मेलयित्वास्मांस्त्वां विमोहयितुं प्रिय ।&lt;br&gt;&#xA;आसां मध्यादभीष्टां त्वं वृणीष्वेति वदिष्यति ।। १०५&lt;br&gt;&#xA;जानाम्येतमहं तस्य व्याजाभिप्रायमीदृशम् ।&lt;br&gt;&#xA;सर्वाः संघटयत्यस्मान्किमर्थमयमन्यथा ।। १०६&lt;br&gt;&#xA;तदा मूर्ध्नि करिष्ये च कण्ठाद्धारलतामहम् ।&lt;br&gt;&#xA;तदभिज्ञानलब्धायां वनमालां मयि क्षिपेः ।। १०७&lt;br&gt;&#xA;भौतप्रायश्च तातोऽयं बुद्धिर्नास्य विवेकिनी ।&lt;br&gt;&#xA;तथा मय्यपि मार्गोऽस्य जातिसिद्धः क्व गच्छति ।। १०८&lt;br&gt;&#xA;तदेष वञ्चनार्थं ते यद्यत्किंचिद्वदिष्यति ।&lt;br&gt;&#xA;अङ्गीकृत्य त्वया तत्तद्वाच्यं मे वेद्मयहं परम् ।। १०९&lt;br&gt;&#xA;इत्युक्त्वा भगिनीनां सा पार्श्वं रूपशिखा ययौ ।&lt;br&gt;&#xA;तथेत्युक्त्वा च गतवान्स्नातुं शृङ्गभुजोऽपि सः ।। ११०&lt;br&gt;&#xA;अथागात्स्वसृभिः साकं पार्श्वं रूपशिखा पितुः ।&lt;br&gt;&#xA;सोऽपि शृङ्गभुजश्चेटीस्नपितोऽत्राययौ पुनः ।। १११&lt;br&gt;&#xA;आसां मध्यान्निजेष्टायाः प्रयच्छैतामिति ब्रुवन् ।&lt;br&gt;&#xA;वनमालां ददौ शृङ्गभुजायाग्निशिखोऽथ सः ।। ११२&lt;br&gt;&#xA;सोऽप्यादायैव तां रूपशिखायाः क्षिप्तवान्गले ।&lt;br&gt;&#xA;प्राङ्मूर्धन्यस्तसंकेतहारयष्टेर्नृपात्मजः ।। ११३&lt;br&gt;&#xA;ततः सोऽग्निशिखो रूपशिखां शृङ्गभुजान्विताम् ।&lt;br&gt;&#xA;निजगाद विधास्ये वां प्रातरुद्वाहमङ्गलम् ।। ११४&lt;br&gt;&#xA;इत्युक्त्वा तौ च ताश्चान्या विससर्ज सुता गृहम् ।&lt;br&gt;&#xA;क्षणाच्च तं शृङ्गभुजं समाहूयैवमब्रवीत् ।। ११५&lt;br&gt;&#xA;गच्छेदं दान्तयुगलं समादाय पुराद्बहिः ।&lt;br&gt;&#xA;राशिस्थं भुवि तत्राद्य तिलखारीशतं वप ।। ११६&lt;br&gt;&#xA;तच्छ्रुत्वा स तथेत्युक्त्वा गत्वा शङ्गभुजोऽब्रवीत् ।&lt;br&gt;&#xA;विग्नो रूपशिखायास्तत्साप्येवं निजगाद तम् ।। ११७&lt;br&gt;&#xA;आर्यपुत्र न कार्यस्ते विषादोऽत्र मनागपि ।&lt;br&gt;&#xA;गच्छ त्वं साधयाम्येतदहं क्षिप्रं स्वमायया ।। ११८&lt;br&gt;&#xA;तच्छ्रुत्वा तत्र गत्वा स दृष्ट्वा राजसुतस्तिलान् ।&lt;br&gt;&#xA;राशिस्थान्विह्वलो यावद्वप्तुं प्रक्रमते कृषन् ।। ११९&lt;br&gt;&#xA;तावद्ददर्श भूमिं तां कृष्टमुप्तांश्च तांस्तिलान् ।&lt;br&gt;&#xA;प्रियामायाबलात्सर्वान्क्रमेणैव सुविस्मितः ।। १२०&lt;br&gt;&#xA;गत्वा चाग्निशिखायैतत्कृतं कार्यं न्यवेदयत् ।&lt;br&gt;&#xA;ततः स वञ्चको भूयस्तमभाषत राक्षसः ।। १२१&lt;br&gt;&#xA;न ममोप्तैस्तिलैः कार्यं गच्छ राशीकुरुष्व तान् ।&lt;br&gt;&#xA;तच्छ्रुत्वोपेत्य तद्रूपशिखायै सोऽब्रवीत्पुनः ।। १२२&lt;br&gt;&#xA;सा तं विसृज्य भूमिं तां सृष्ट्वासंख्याः पिपीलिकाः ।&lt;br&gt;&#xA;ताभिः संघटयामास तिलांस्तान्निजमायया ।। १२३&lt;br&gt;&#xA;तद्दृष्ट्वैव पुनर्गत्वा तस्मै सोऽग्निशिखाय तान् ।&lt;br&gt;&#xA;न्यवेदयच्छृङ्गभुजस्तिलान्राशीकृतानपि ।। १२४&lt;br&gt;&#xA;ततः सोऽग्निशिखो मूर्खः शठो भूयोऽप्युवाच तम् ।&lt;br&gt;&#xA;इतो दक्षिणतो गत्वा योजनद्वयमात्रकम् ।। १२५&lt;br&gt;&#xA;अस्ति देवकुलं शून्यमरण्ये भद्र शांभवम् ।&lt;br&gt;&#xA;तस्मिन्धूमशिखो नाम भ्राता वसति मे प्रियः ।। १२६&lt;br&gt;&#xA;तत्रेदानीं व्रजैवं च वेदेर्देवकुलाग्रतः ।&lt;br&gt;&#xA;भो धूमशिख दूतस्ते सानुगस्य निमन्त्रणे ।। १२७&lt;br&gt;&#xA;प्रहितोऽग्निशिखेनाहं शीघ्रमागम्यतां त्वया ।&lt;br&gt;&#xA;भावी रूपशिखाया हि प्रातः परिणयोत्सवः ।। १२८&lt;br&gt;&#xA;एतावदुक्त्वैवात्र त्वमिहायाह्यद्य सत्वरम् ।&lt;br&gt;&#xA;प्रातः परिणयस्वैतां सुतां रूपशिखां मम ।। १२९&lt;br&gt;&#xA;इत्युक्तस्तेन पापेन तथेत्युक्त्वा तथैव च ।&lt;br&gt;&#xA;गत्वा रूपशिखायास्तत्सर्वं शृङ्गभुजोऽब्रवीत् ।। १३०&lt;br&gt;&#xA;सा साध्वी मृत्तिकां तोयं कण्टकानग्निमेव च ।&lt;br&gt;&#xA;दत्त्वा तस्मै वराश्वं च निजमेव जगाद तम् ।। १३१&lt;br&gt;&#xA;एतमारुह्य तुरगं नत्वा देवकुलं च तत् ।&lt;br&gt;&#xA;द्रुतं धूमशिखस्योक्त्वा तत्तातोक्तं निमन्त्रणम् ।। १३२&lt;br&gt;&#xA;आगन्तव्यं त्वया शीघ्रमश्वेनानेन धावता ।&lt;br&gt;&#xA;पृष्ठतो वीक्षितव्यं च मुहुर्वलितकंधरम् ।। १३३&lt;br&gt;&#xA;पश्चात्तमागतं धूमशिखं द्रक्ष्यसि चेत्ततः ।&lt;br&gt;&#xA;तन्मार्गे मृत्तिकैषा ते प्रक्षेप्तव्यात्मपृष्ठतः ।। १३४&lt;br&gt;&#xA;ततोऽपि पश्चादागच्छेत्स ते धूमशिखो यदि ।&lt;br&gt;&#xA;तथैव पृष्ठतस्त्याज्यं तोयमेव त्वयान्तरा ।। १३५&lt;br&gt;&#xA;तदप्येष्यति चेत्क्षेप्यास्तद्वदेतेऽस्य कण्टकाः ।&lt;br&gt;&#xA;तथापि चेत्सोऽनुपतेत्तन्मध्येऽग्निमिमं क्षिपेः ।। १३६&lt;br&gt;&#xA;एवं कृते हि निर्दैन्यस्त्वमिहैष्यसि मा च ते ।&lt;br&gt;&#xA;विकल्पो भूद्व्रज द्रक्ष्यस्यद्य विद्याबलं मम ।। १३७&lt;br&gt;&#xA;इत्युक्तः स तया शृङ्गभुजो धृतमृदादिकः ।&lt;br&gt;&#xA;तथेति तद्धयारूढोऽरण्ये देवकुलं ययौ ।। १३८&lt;br&gt;&#xA;तत्र वामस्थगौरीकं दक्षिणस्थविनायकम् ।&lt;br&gt;&#xA;दृष्ट्वा नत्वा च विश्वेशमुक्त्वैवाग्निशिखोदितम् ।। १३९&lt;br&gt;&#xA;निमन्त्रणवचस्तस्य तूर्णं धूमशिखस्य तत् ।&lt;br&gt;&#xA;ततश्चचाल चतुरं प्रधाविततुरंगमः ।। १४०&lt;br&gt;&#xA;क्षणाच्च पृष्ठतो यावद्वीक्षते वलिताननः ।&lt;br&gt;&#xA;तावद्धूमशिखं पश्चादागतं तं ददर्श सः ।। १४१&lt;br&gt;&#xA;चिक्षेप चाशु मार्गेऽस्य मृत्तिकां तां स्वपृष्ठतः ।&lt;br&gt;&#xA;क्षिप्तयात्र तया मध्ये सद्योऽभूत्पर्वतो महान ।। १४२&lt;br&gt;&#xA;तमुल्लङ्घ्य कथंचित्तमागतं वीक्ष्य राक्षसम् ।&lt;br&gt;&#xA;तथैव पृष्ठतस्तोयं तत्स राजसुतोऽक्षिपत् ।। १४३&lt;br&gt;&#xA;तेन तत्रान्तरा जज्ञे वेल्लद्वीचिर्महानदी ।&lt;br&gt;&#xA;तामप्युत्तीर्य कथमप्यागतेऽस्मिन्निशाचरे ।। १४४&lt;br&gt;&#xA;शीघ्रं शृङ्गभुजः पश्चात्कण्टकांस्तानवाकिरत् ।&lt;br&gt;&#xA;तैरुद्बभूव गहनं वनं मध्ये सकण्टकम् ।। १४५&lt;br&gt;&#xA;ततोऽपि निर्गते तस्मिन्रक्षस्यग्निं स्वपृष्ठतः ।&lt;br&gt;&#xA;जहौ तेन स जज्वाल मार्गः सतृणकाननः ।। १४६&lt;br&gt;&#xA;तं वीक्ष्य खाण्डवमिव ज्वलितं दुरतिक्रमम् ।&lt;br&gt;&#xA;ययौ धूमशिखः खिन्नो भीतश्च स यथागतम् ।। १४७&lt;br&gt;&#xA;तदा रूपशिखामायामोहितः स हि राक्षसः ।&lt;br&gt;&#xA;पद्भ्यामागादगाच्चैव न सस्मार नभोगतिम् ।। १४८&lt;br&gt;&#xA;अथ प्रशंसन्नन्तस्तत्प्रियामायाविजृम्भितम् ।&lt;br&gt;&#xA;गतभीराययौ धूमपुरं शृङ्गभुजः स तत् ।। १४९&lt;br&gt;&#xA;ततो रूपशिखायै तं समर्प्याश्वं निवेद्य च ।&lt;br&gt;&#xA;यथा कृतं स हृष्टायै जगामाग्निशिखान्तिकम् ।। १५०&lt;br&gt;&#xA;निमन्त्रितो मया गत्वा भ्राता धूमशिखस्तव ।&lt;br&gt;&#xA;इत्युक्तवन्तं तं सोऽत्र संभ्रान्तोऽग्निशिखोऽब्रवीत् ।। १५१&lt;br&gt;&#xA;यदि तत्र गतोऽभूस्त्वमभिज्ञानं तदुच्यताम् ।&lt;br&gt;&#xA;इति तेनोदितः शृङ्गभुजो जिह्मं जगाद तम् ।। १५२&lt;br&gt;&#xA;शृण्विदं वच्म्यभिज्ञानं तत्र देवकुले विभोः ।&lt;br&gt;&#xA;वामेऽस्ति पार्वती पार्श्वे दक्षिणे च विनायकः ।। १५३&lt;br&gt;&#xA;तच्छ्रुत्वा विस्मितः सोऽग्निशिखः क्षणमचिन्तयत् ।&lt;br&gt;&#xA;कथं गतोऽपि मद्भ्रात्रा शकितो नैष खादितुम् ।।१५४&lt;br&gt;&#xA;तज्जाने मानुषो नायं देवोऽयं कोऽपि निश्चितम् ।&lt;br&gt;&#xA;अनुरूपस्तदेषोऽस्तु भर्तास्या दुहितुर्मम ।। १५५&lt;br&gt;&#xA;इति संचिन्त्य तं शृङ्गभुजं रूपशिखान्तिकम् ।&lt;br&gt;&#xA;कृतार्थं व्यसृजत्स तु नाङ्गभेदं विवेद सः ।। १५६&lt;br&gt;&#xA;स च शृङ्गभुजस्तत्र गत्वा परिणयोत्सुकः ।&lt;br&gt;&#xA;भुक्तपीतस्तया साकं कथंचिदनयन्निशाम् ।। १५७&lt;br&gt;&#xA;प्रातश्चाग्निशिखस्तस्मै तां स रूपशिखतां ददौ ।&lt;br&gt;&#xA;ऋद्ध्या स्वसिद्ध्युचितया विधिवद्वह्निसाक्षिकम् ।। १५८&lt;br&gt;&#xA;क्व राक्षससुता कुत्र राजपुत्रः क्व चैतयोः ।&lt;br&gt;&#xA;विवाहो बत चित्रैव गतिः प्राक्तनकर्मणाम् ।। १५९&lt;br&gt;&#xA;स रेजे राजसूनुस्तां प्राप्य रक्षःसुतां प्रियाम् ।&lt;br&gt;&#xA;पेशलां पङ्कसंभूतां राजहंसोऽब्जिनीमिव ।। १६०&lt;br&gt;&#xA;तस्थौ च स तया तत्र तदेकमनसा सह ।&lt;br&gt;&#xA;भुञ्जानो विविधान्भोगान्रक्षःसिद्ध्युपकल्पितान् ।। १६१&lt;br&gt;&#xA;गतेष्वथ दिनेष्वत्र तां स रूपशिखां रहः ।&lt;br&gt;&#xA;अवादीदेहि गच्छावो वर्धमानपुरं प्रिये ।। १६२&lt;br&gt;&#xA;सा हि स्वा राजधानी नस्तस्याश्चैवं प्रवासनम् ।&lt;br&gt;&#xA;परैः सोढुं न शक्नोमि मानप्राणा हि मादृशाः ।। १६३&lt;br&gt;&#xA;तन्मुञ्च जन्मभूमिं त्वमत्याज्यामपि मत्कृते ।&lt;br&gt;&#xA;आवेदय पितुस्तं च हस्ते हेमशरं कुरु ।। १६४&lt;br&gt;&#xA;इति शृङ्गभुजेनोक्ता सा तं रूपशिखाब्रवीत् ।&lt;br&gt;&#xA;यदादिशसि तत्कार्यमार्यपुत्र मयाधुना ।। १६५&lt;br&gt;&#xA;का जन्मभूः कः स्वजनः सर्वमेतद्भवान्मम ।&lt;br&gt;&#xA;न पतिव्यतिरेकेण सुस्त्रीणामपरा गतिः ।। १६६&lt;br&gt;&#xA;तातस्यावेदनीयं तु नैतत्सोऽस्माहि न त्यजेत् ।&lt;br&gt;&#xA;तस्मादविदितं तस्य गन्तव्यं क्रोधनस्य नः ।। १६७&lt;br&gt;&#xA;आगमिष्यति चेत्पश्चाद्बुद्ध्वा परिजनात्ततः ।&lt;br&gt;&#xA;मोहयिष्याम्यबुद्धिं तं भौततुल्यं स्वविद्यया ।। १६८&lt;br&gt;&#xA;इति तस्या वचः श्रुत्वा प्रहृष्टः सोऽपरेऽहनि ।&lt;br&gt;&#xA;दत्तराज्यार्धयानर्घरत्नपूर्णसमुद्गया ।। १६९&lt;br&gt;&#xA;तयैवानीततच्चारुसुवर्णशरया सह ।&lt;br&gt;&#xA;आरुह्य शरवेगाख्यं तदीय तुरगोत्तमम् ।। १७०&lt;br&gt;&#xA;वञ्चयित्वा परिजनं स्वैरोद्यानभ्रमच्छलात् ।&lt;br&gt;&#xA;ततः शृङ्गभुजः प्रायाद्वर्धमानपुरं प्रति ।। १७१&lt;br&gt;&#xA;गतयोर्दूरमध्वानं बुद्ध्वा सोऽग्निशिखस्तयोः ।&lt;br&gt;&#xA;दंपत्योराययौ पश्चान्नभसा राक्षसः क्रुधा ।। १७२&lt;br&gt;&#xA;तस्यागमनवेगोत्थं शब्दं श्रुत्वा च दूरतः ।&lt;br&gt;&#xA;मार्गे रूपशिखा साथ तं शृङ्गभुजमब्रवीत् ।। १७३&lt;br&gt;&#xA;आर्यपुत्रागतस्तातो निवर्तयितुमेष नः ।&lt;br&gt;&#xA;तत्त्वमास्वेह निःशङ्कः पश्यैनं वञ्चये कथम् ।। १७४&lt;br&gt;&#xA;नैष द्रक्ष्यति साश्वं त्वां विद्ययाच्छादितं मया ।&lt;br&gt;&#xA;इत्युक्त्वाश्वावतीर्णा सा पुंरूपं माययाकरोत् ।। १७५&lt;br&gt;&#xA;इहायाति महद्रक्षस्तत्त्वं तूष्णीं क्षणं भव ।&lt;br&gt;&#xA;इत्युक्त्वा काष्ठिकं चात्र दार्वर्थं वनमागतम् ।। १७६&lt;br&gt;&#xA;तत्कुठारेण काष्ठानि पाटयन्ती किलास्त सा ।&lt;br&gt;&#xA;तदा रूपशिखा शृङ्गभुजे पश्यति सस्मिते ।। १७७&lt;br&gt;&#xA;तावत्सोऽग्निशिखस्तत्र प्राप्यैतां काष्ठिकाकृतिम् ।&lt;br&gt;&#xA;दृष्ट्वावतीर्य गगनान्मूढः पप्रच्छ राक्षसः ।। १७८&lt;br&gt;&#xA;किं भो दृष्टौ पथानेन यान्तौ स्त्रीपुरुषाविति ।&lt;br&gt;&#xA;ततः कथंचित्खिन्नेव पुंवेषा सा तमब्रवीत् ।। १७९&lt;br&gt;&#xA;न दृष्टौ कौचिदावाभ्यां स्विन्नदृग्भ्यां परिश्रमात् ।&lt;br&gt;&#xA;रक्षःपतेर्मृतस्याद्य दाहायाग्निशिखस्य हि ।। १८०&lt;br&gt;&#xA;आवां काष्ठानि भूयांसि पाटयन्ताविह स्थितौ ।&lt;br&gt;&#xA;तच्छ्रुत्वा राक्षसः सोऽत्र मूढबुद्धिर्व्यचिन्तयत् ।। १८१&lt;br&gt;&#xA;अहो कथं विपन्नोऽहं तत्किं मे सुतया तया ।&lt;br&gt;&#xA;गच्छामि तावत्पृच्छामि गृहे परिजनं निजम् ।। १८२&lt;br&gt;&#xA;इति संचिन्त्य स गृहं तूर्णमग्निशिखो ययौ ।&lt;br&gt;&#xA;भर्त्रा समं हसन्ती सा प्राग्वत्प्रास्थित तत्सुता ।। १८३&lt;br&gt;&#xA;क्षणाच्च पुनरप्यागात्सान्तर्हासात्परिच्छदात् ।&lt;br&gt;&#xA;पृष्टाज्जीवन्तमात्मानं श्रुत्वा हृष्टः स राक्षसः ।। १८४&lt;br&gt;&#xA;बुद्ध्वा घोरेण शब्देन दूरात्तं पुनरागतम् ।&lt;br&gt;&#xA;हयावतीर्णा प्रच्छाद्य मायया पूर्ववत्पतिम् ।। १८५&lt;br&gt;&#xA;मार्गागतस्य कस्यापि लेखहारस्य हस्ततः ।&lt;br&gt;&#xA;लेखमादाय पुंरूपं चक्रे रूपशिखा पुनः ।। १८६&lt;br&gt;&#xA;तावच्च पूर्ववत्प्राप्ततद्रूपां तां स राक्षसः ।&lt;br&gt;&#xA;पप्रच्छ पथि सस्त्रीकस्त्वया दृष्टः पुमानिति ।। १८७&lt;br&gt;&#xA;ततः पुरुषरूपा सा श्वसन्ती निजगाद तम् ।&lt;br&gt;&#xA;न त्वराहृतचित्तेन तादृक्कोऽपीक्षितो मया ।। १८८&lt;br&gt;&#xA;अहमग्निशिखेनाद्य रणे शत्रुहतेन हि ।&lt;br&gt;&#xA;किंचिच्छेषासुना राज्यं स्वमर्पयितुमिच्छता ।। १८९&lt;br&gt;&#xA;आह्वानाय स्वनगरे स्थितेनोच्छृङ्खलस्थितेः ।&lt;br&gt;&#xA;भ्रातुर्धूमशिखस्येह प्रहितो लेखहारकः ।। १९०&lt;br&gt;&#xA;तच्छ्रुत्वाग्निशिखः सोऽत्र किं हतोऽहं परैरिति ।&lt;br&gt;&#xA;संभ्रान्तः प्रययौ भूयः स्वगृहं तदवेक्षितुम् ।। १९१&lt;br&gt;&#xA;को हतः स्वस्य एषोऽहमित्यबोधि तु नैव सः ।&lt;br&gt;&#xA;कोऽप्यहो तामसश्चित्रो मूढसर्गः प्रजापतेः ।। १९२&lt;br&gt;&#xA;गृह प्राप्तश्च तद्बुद्ध्वाप्यसत्यं लोकहासनम् ।&lt;br&gt;&#xA;पुनः स नाययौ मोहश्रान्तो विस्मृत्य तां सुताम् ।। १९३&lt;br&gt;&#xA;सापि संमोह्य पितरं प्राग्वद्रूपशिखा पतिम् ।&lt;br&gt;&#xA;तमभ्यगात्पतिहितादन्यत्साध्व्यो न जानते ।। १९४&lt;br&gt;&#xA;ततस्तया समं शृङ्गभुजः पत्न्या स सत्वरम् ।&lt;br&gt;&#xA;आश्चर्यतुरगारूढो वर्धमानपुरं ययौ ।। १३&lt;br&gt;&#xA;तत्र बुद्ध्वा तमायान्तं युक्तं शृङ्गभुजं तया ।&lt;br&gt;&#xA;पिता वीरभुजस्तस्य हृष्टोऽग्रे निर्ययौ नृपः ।। १९६&lt;br&gt;&#xA;स दृष्ट्वा शोभितं वध्वा तं शौरिमिव भामया ।&lt;br&gt;&#xA;प्राप्तां तदा नवां मेने नरेन्द्रो राज्यसंपदम् ।। १९७&lt;br&gt;&#xA;अश्वावतीर्णमेनं च पादलग्नं सवल्लभम् ।&lt;br&gt;&#xA;उत्थाप्यालिङ्ग्य तनयं हर्षबाष्पाम्बु बिभ्रता ।। १९८&lt;br&gt;&#xA;चक्षुषेव कृतोदारनिर्विच्छमनमङ्गलः ।&lt;br&gt;&#xA;प्रावेशयद्राजधानीं स ततो विहितोत्सवः ।। १९९&lt;br&gt;&#xA;क्व गतोऽभूस्त्वमित्यत्र तेन पृष्टः सुतोऽथ सः ।&lt;br&gt;&#xA;निजमामूलतः शृङ्गभुजो वृत्तान्तमब्रवीत् ।। २००&lt;br&gt;&#xA;आहूय तत्समक्षं च भ्रातृभ्यस्तत्समर्पयत् ।&lt;br&gt;&#xA;स निर्वासभुजादिभ्यस्तेभ्यो हेममयं शरम् ।। २०१&lt;br&gt;&#xA;तत्स बुद्ध्वा च पृष्ट्वा च तेषु वीरभुजो नृपः ।&lt;br&gt;&#xA;व्यरज्यदन्येषु सुतेष्वेकं मेने च तं सुतम् ।। २०२&lt;br&gt;&#xA;ततः स राजा मतिमान्सम्यगेवमचिन्तयत् ।&lt;br&gt;&#xA;जाने यथैष विद्वेषादभूदेभिः प्रवासितः ।। २०३&lt;br&gt;&#xA;पापैर्निरपराधोऽपि शत्रुभिर्भ्रातृनामभिः ।&lt;br&gt;&#xA;तथैव नूनमेतेषां जननीभिर्मम प्रिया ।। २०४&lt;br&gt;&#xA;मातास्य सा गुणवरा निर्दोषा दूषिता मृषा ।&lt;br&gt;&#xA;तत्किं चिरेण पश्यामि यावदद्यैव निश्चयम् ।। २०५&lt;br&gt;&#xA;इत्यालोच्य यथावत्तद्दिनं नीत्वाभ्यगान्निशि ।&lt;br&gt;&#xA;जिज्ञासुरयशोलेखां राज्ञीं तां स नृपोऽपराम् ।। २०६&lt;br&gt;&#xA;तदभ्यागमहृष्टा सा मद्यं तेनातिपायिता ।&lt;br&gt;&#xA;रतान्तसुप्ता व्यलपद्राज्ञि तस्मिन्सजागरे ।। २०७&lt;br&gt;&#xA;मिथ्या गुणवरायाश्चेन्नावदिष्याम दूषणम् ।&lt;br&gt;&#xA;तत्किमेवमुपायास्यदयं राजाद्य मामिह ।। २०८&lt;br&gt;&#xA;इति तस्या वचः श्रुत्वा सुप्ताया दुष्टचेतसः ।&lt;br&gt;&#xA;उत्पन्ननिश्चयो राजा क्रोधादुत्थाय निर्ययौ ।। २०९&lt;br&gt;&#xA;गत्वा स्वावासमानाय्य स जगाद महत्तरान् ।&lt;br&gt;&#xA;उद्धृत्य तां गुणवरां स्नातामानयत द्रुतम् ।। २१०&lt;br&gt;&#xA;अयं क्षणो ह्यद्यतनो ज्ञानिनानिष्टशान्तये ।&lt;br&gt;&#xA;तस्या भूगृहवासस्य कथितोऽभूत्किलावधिः ।। २११&lt;br&gt;&#xA;तच्छ्रुत्वा तैस्तथेत्युक्त्वा गत्वा स्नाता विभूषिता ।&lt;br&gt;&#xA;राज्ञी गुणधरा क्षिप्रमानिन्ये सा तदन्तिकम् ।। २१२&lt;br&gt;&#xA;ततस्तौ दंपती तीर्णविरहार्णवनिर्वृतौ ।&lt;br&gt;&#xA;अन्योन्यालिङ्गनातृप्तौ निन्यतुस्तां विभावरीम् ।। २१३&lt;br&gt;&#xA;अवर्णयत्स राजात्र देव्यै तस्यै मुदा तदा ।&lt;br&gt;&#xA;तं शृङ्गभुजवृत्तान्तं तदेव निजसूनवे ।। २१४&lt;br&gt;&#xA;साथ प्रबुद्धा राजानं गतं बुद्ध्वा सवाक्छलम् ।&lt;br&gt;&#xA;संभाव्यैवायशोलेखा विषादमगमत्परम् ।। २१५&lt;br&gt;&#xA;प्रातश्च स नृपो वीरभुजो गुणवरान्तिकम् ।&lt;br&gt;&#xA;आनाययच्छृङ्गभुजं सुतं रूपशिखायुतम् ।। २१६&lt;br&gt;&#xA;सोऽभ्येत्य मातरं दृष्ट्वा हृष्टो भूगृहनिर्गताम् ।&lt;br&gt;&#xA;तयोर्ववन्दे चरणौ पित्रोर्नववधूयुतः ।। २१७&lt;br&gt;&#xA;अध्वोत्तीर्णं तमाश्लिष्य पुत्रं गुणवरापि सा ।&lt;br&gt;&#xA;तां च स्नुषां तथा प्राप्तामुत्सवादुत्सवं ययौ ।। २१८&lt;br&gt;&#xA;ततः पितुर्निदेशात्स तस्यै शृङ्गभुजोऽब्रवीत् ।&lt;br&gt;&#xA;विस्तरेण स्ववृत्तान्तं यच्च रूपशिखाकृतम् ।। २१९&lt;br&gt;&#xA;ततो गुणवरा राज्ञी सा प्रहृष्टा जगाद तम् ।&lt;br&gt;&#xA;किं किं न रूपशिखया कृतं पुत्र तवानया ।। २२०&lt;br&gt;&#xA;हित्वा स्वजीवितं बन्धून्देशं चेह यदेतया ।&lt;br&gt;&#xA;त्रीण्येतानि प्रदत्तानि तुभ्यं चित्रचरित्रया ।। २२१&lt;br&gt;&#xA;त्वदर्थमवतीर्णैषा कापि देवी विधेर्वशात् ।&lt;br&gt;&#xA;पतिव्रतानां सर्वासां यया मूर्ध्नि पदं कृतम् ।। २२२&lt;br&gt;&#xA;एवमुक्ते तया राज्ञ्या तद्वाक्यमभिनन्दति ।&lt;br&gt;&#xA;राज्ञि रूपशिखायां च विनयानतमूर्धनि ।। २२३&lt;br&gt;&#xA;आययौ स तयैव प्रागयशोलेखया मृषा ।&lt;br&gt;&#xA;दूषितोऽन्तःपुराध्यक्षो भ्रान्ततीर्थः सुरक्षितः ।। २२४&lt;br&gt;&#xA;क्षत्रा निवेदितं तं च प्रहृष्टं चरणानतम् ।&lt;br&gt;&#xA;ज्ञातार्थोऽपूजयद्राजा भृशं वीरभुजोऽथ सः ।। २२५&lt;br&gt;&#xA;तेनैवानाय्य चान्यास्ता राज्ञीरत्रैव दुर्जनीः ।&lt;br&gt;&#xA;तमेवोवाच गच्छैता भूगृहे निखिलाः क्षिप ।। २२६&lt;br&gt;&#xA;तच्छ्रुत्वा तासु भीतासु क्षिप्तासु कृपया नृपम् ।&lt;br&gt;&#xA;तं सा गुणवरा देवी पादलग्ना व्यजिज्ञपत् ।। २२७&lt;br&gt;&#xA;देव मामेव भूयोऽपि चिरं स्थापय भूगृहे ।&lt;br&gt;&#xA;प्रसीद नैवमेता हि भीताः शक्नोमि वीक्षितुम् ।। २२८&lt;br&gt;&#xA;इति प्रार्थ्य नृपं तासां बन्धनं सा न्यवारयत् ।&lt;br&gt;&#xA;महतामनुकम्पा हि विरुद्धेषु प्रतिक्रिया ।। २२९&lt;br&gt;&#xA;ततस्ताः प्रेषिता राज्ञा लज्जिताः स्वगृहान्ययुः ।&lt;br&gt;&#xA;अनिष्टमपि वाञ्छन्त्यो दीयमानं भुजान्तरम् ।। २३०&lt;br&gt;&#xA;तां च राजा गुणवरां बहु मेने महाशयाम् ।&lt;br&gt;&#xA;आत्मानं च तया पत्न्या कृतपुण्यममन्यत ।। २३१&lt;br&gt;&#xA;अथानाय्य सुतानन्यान्स निर्वासभुजादिकान् ।&lt;br&gt;&#xA;निर्वासयिष्यन्युक्त्या तान्राजा कृतकमभ्यधात् ।। २३२&lt;br&gt;&#xA;श्रुतं मया वणिक्पापैर्भवद्भिः पथिको हतः ।&lt;br&gt;&#xA;तद्भ्रान्तुं सर्वतीर्थानि यात मा स्मेह तिष्ठत ।। २३३&lt;br&gt;&#xA;तच्छ्रुत्वा तं न शेकुस्ते नृपं बोधयितुं नृपाः ।&lt;br&gt;&#xA;प्रभौ हठप्रवृत्ते हि कस्य प्रत्यायना भवेत् ।। २३४&lt;br&gt;&#xA;ततस्तान्गच्छतो दृष्ट्वा भ्रातॄञ्शृङ्गभुजोऽथ सः ।&lt;br&gt;&#xA;कृपोद्भूताश्रुपूर्णाक्षः पितरं तं व्यजिज्ञपत् ।। २३५&lt;br&gt;&#xA;तातापराधमेकं त्वं क्षमस्वैषां कृपां कुरु ।&lt;br&gt;&#xA;इत्युक्त्वा पादयोस्तस्य निपपात स भूपतेः ।। २३६&lt;br&gt;&#xA;सोऽपि मत्वा नरेन्द्रस्तं भूभृद्भारसहं सुतम् ।&lt;br&gt;&#xA;यशोदयाश्रितं बाल्येऽप्यवतारं हरेरिव ।। २३७&lt;br&gt;&#xA;गूढाशयो वैररक्षी वचस्तस्य तथाकरोत् ।&lt;br&gt;&#xA;तेऽपि तं भ्रातरं सर्वे प्राणदं मेनिरे निजम् ।। २३८&lt;br&gt;&#xA;सर्वाः प्रकृतयोऽप्यत्र तस्य शृङ्गभुजस्य तम् ।&lt;br&gt;&#xA;गुणातिशयमालोक्य दधुस्तदनुरागिताम् ।। २३९&lt;br&gt;&#xA;ततोऽन्येद्युर्गुणज्येष्ठं तज्ज्येष्ठेष्वपि सत्सु सः ।&lt;br&gt;&#xA;पिता वीरभुजो राजा यौवराज्येऽभिषिक्तवान् ।। २४०&lt;br&gt;&#xA;स च प्राप्ताभिषेकः सन्दिग्जयाय ययौ ततः ।&lt;br&gt;&#xA;विज्ञप्य पितरं सर्वैर्बलैः शृङ्गभुजः सह ।। २४१&lt;br&gt;&#xA;बाहुवीर्यजिताशेषवसुधाधिपमण्डलम् ।&lt;br&gt;&#xA;आदाय चाययौ दिक्षु प्रविकीर्य यशःश्रियम् ।। २४२&lt;br&gt;&#xA;ततो वहन्राज्यभारं प्रणतैर्भ्रातृभिः सह ।&lt;br&gt;&#xA;निश्चिन्तभोगसुखितौ रञ्जयन्पितरौ कृती ।। २४३&lt;br&gt;&#xA;दानं ददद्ब्राह्मणेभ्यस्तस्थौ शृङ्गभुजः सुखी ।&lt;br&gt;&#xA;रूपवत्यार्थसिद्ध्येव स रूपशिखया सह ।। २४४&lt;br&gt;&#xA;इत्यनन्याः पतिं साध्व्यः सर्वाकारमुपासते ।&lt;br&gt;&#xA;एते गुणवरारूपशिखे श्वश्रूस्नुषे यथा ।। २४५&lt;br&gt;&#xA;इति नरवाहनदत्तो हरिशिखमुखतः कथामिमां श्रुत्वा ।&lt;br&gt;&#xA;रत्नप्रभासमेतः साध्विति जल्पंस्तुतोष परम् ।। २४६&lt;br&gt;&#xA;उत्थाय चाह्निकमथाशु विधाय गत्वा वत्सेश्वरस्य निकटं स पितुः सभार्यः ।&lt;br&gt;&#xA;भुक्त्वापराह्णमतिवाह्य च गीतवाद्यैः स्वान्तःपुरे सदयितो रजनीं निनाय ।। २४७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/006/</guid>
      <description>&lt;p&gt;ततः प्रातः पुना रत्नप्रभासद्मनि तं स्थितम् ।&lt;br&gt;&#xA;नरवाहनदत्तं ते गोमुखाद्या उपागमन् ।। १&lt;br&gt;&#xA;मरुभूतिः स तु मनाक्पीतासवमदालसः ।&lt;br&gt;&#xA;बद्धपुष्पोऽनुलिप्तश्च विलम्बित उपाययौ ।। २&lt;br&gt;&#xA;प्रस्खलत्पदया गत्या हासयंस्तं गिरा तदा ।&lt;br&gt;&#xA;तन्नीतिरञ्जितमुखो नर्मणोवाच गोमुखः ।। ३&lt;br&gt;&#xA;यौगन्धरायणसुतो भूत्वा नीतिं न वेत्सि किम् ।&lt;br&gt;&#xA;प्रातः पिबसि मद्यं यन्मत्तः प्रभुमुपैषि च ।। ४&lt;br&gt;&#xA;तच्छ्रुत्वा तं क्रुधा क्षीबो मरुभूतिर्जगाद सः ।&lt;br&gt;&#xA;एतन्मे प्रभुणा वाच्यममुना गुरुणापि वा ।। ५&lt;br&gt;&#xA;त्वं तु कः शिक्षयसि मामित्यकात्मज रे वद ।&lt;br&gt;&#xA;इत्युक्तवन्तं तं भूयो हसन्नाह स्म गोमुखः ।। ६&lt;br&gt;&#xA;भर्त्सयन्त्यविनीतं किं स्ववाचा प्रभविष्णवः ।&lt;br&gt;&#xA;अवश्यं तस्य वक्तव्यं तत्पार्श्वस्थैर्यथोचितम् ।। ७&lt;br&gt;&#xA;सत्यं चेत्यकपुत्रोऽहं त्वं मन्त्रिवृषभः पुनः ।&lt;br&gt;&#xA;वक्ति ते जाड्यमेवैतद्विषाणे स्तः परं न ते ।। ८&lt;br&gt;&#xA;इत्युक्तो गोमुखेनात्र मरुभूतिरभाषत ।&lt;br&gt;&#xA;तवैव वृषभत्वं हि गोमुखस्योपपद्यते ।। ९&lt;br&gt;&#xA;तथापि यददान्तोऽसि सोऽयं ते जातिसंकरः ।&lt;br&gt;&#xA;एतच्छ्रुत्वात्र सर्वेषु हसत्सूवाच गोमुखः ।। १०&lt;br&gt;&#xA;मरुभूतिरयं रत्नं जातु यत्नशतैरपि ।&lt;br&gt;&#xA;अवेध्यं वज्रमेतस्मिन्गुणं को हि प्रवेशयेत् ।। ११&lt;br&gt;&#xA;अन्यत्पुरुषरत्नं तद्यदयत्नेन वेध्यते ।&lt;br&gt;&#xA;सिकतासेतुवृत्तान्तं शृणु चात्र निदर्शनम् ।। १२&lt;br&gt;&#xA;आसीत्कोऽपि प्रतिष्ठाने तपोदत्त इति द्विजः ।&lt;br&gt;&#xA;स पित्रा क्लेश्यमानोऽपि विद्या नाध्यैत शैशवे ।। १३&lt;br&gt;&#xA;अनन्तरं गर्ह्यमाणः सर्वैरनुशयान्वितः ।&lt;br&gt;&#xA;स विद्यासिद्धये तप्तुं तपो गङ्गातटं ययौ ।। १४&lt;br&gt;&#xA;तत्राश्रितोग्रतपसस्तस्य तं वीक्ष्य विस्मितः ।&lt;br&gt;&#xA;वारयिष्यन्द्विजच्छद्मा शक्रो निकटमाययौ ।। १५&lt;br&gt;&#xA;आगत्य च स गङ्गायास्तटाच्चिक्षेप वारिणि ।&lt;br&gt;&#xA;उद्धृत्योद्धृत्य सिकताः पश्यतस्तस्य सोर्मिणि ।। १६&lt;br&gt;&#xA;तद्दृष्ट्वा मुक्तमौनस्तं तपोदत्तः स पृष्टवान् ।&lt;br&gt;&#xA;अश्रान्तः किमिदं ब्रह्मन्करोषीति सकौतुकम् ।। १७&lt;br&gt;&#xA;निर्बन्धपृष्टः स च तं शक्रोऽवादीद्द्विजाकृतिः ।&lt;br&gt;&#xA;सेतुं बध्नामि गङ्गायां ताराय प्राणिनामिति ।। १८&lt;br&gt;&#xA;ततोऽब्रवीत्तपोदत्तः सेतुः किं मूर्ख बध्यते ।&lt;br&gt;&#xA;गङ्गायामोघहार्याभिः सिकताभिः कदाचन ।। १९&lt;br&gt;&#xA;तच्छ्रुत्वा तमुवाचैवं शक्रोऽथ द्विजरूपधृक् ।&lt;br&gt;&#xA;यद्येवं वेत्सि तद्विद्या विना पाठं विना श्रुतम् ।। २०&lt;br&gt;&#xA;कस्माद्व्रतोपवासाद्यैस्त्वं साधयितुमुद्यतः ।&lt;br&gt;&#xA;इयं शशविषाणेच्छा व्योम्नि वा चित्रकल्पना ।। २१&lt;br&gt;&#xA;अनक्षरो लिपिन्यासो यद्विद्याध्ययनं विना ।&lt;br&gt;&#xA;एवं यदि भवेदेतन्नह्यधीयीत कश्चन ।। २२&lt;br&gt;&#xA;इत्युक्तः स तपोदत्तः शक्रेण द्विजरूपिणा ।&lt;br&gt;&#xA;विचार्यं तत्तथा मत्वा तपस्त्यक्त्वा गृहं ययौ ।। २३&lt;br&gt;&#xA;एवं सुधीः सुखं बोध्यो मरुभूतिस्तु दुर्मतिः ।&lt;br&gt;&#xA;न शक्यते बोधयितुं बोध्यमानश्च कुप्यति ।। २४&lt;br&gt;&#xA;इत्युक्ते गोमुखेनात्र मध्ये हरिशिखोऽभ्यधात् ।&lt;br&gt;&#xA;भवन्ति सुखसंबोध्याः सत्यं देव सुमेधसः ।। २५&lt;br&gt;&#xA;तथा च पूर्वमभवद्वाराणस्यां द्विजोत्तमः ।&lt;br&gt;&#xA;कश्चिद्विरूपशर्माख्यो विरूपो निर्धनस्तथा ।। २६&lt;br&gt;&#xA;स च वैरूप्यदौर्गत्यनिर्विण्णस्तत्तपोवनम् ।&lt;br&gt;&#xA;गत्वा तीव्रं तपश्चक्रे रूपद्रविणकाङ्क्षया ।। २७&lt;br&gt;&#xA;ततः सुरपतिः कृत्वा विकृतव्याधिताकृतेः ।&lt;br&gt;&#xA;जम्बुकस्याधमं रूपमेत्याग्रे तस्य तस्थिवान् ।। २८&lt;br&gt;&#xA;तं विलोक्य परीताङ्गमक्षिकाभिरलक्षणम् ।&lt;br&gt;&#xA;विरूपशर्मा शनकैर्मनसा विममर्श सः ।। २९&lt;br&gt;&#xA;ईदृशा अपि जायन्ते संसारे पूर्वकर्मभिः ।&lt;br&gt;&#xA;तन्ममाल्पमिदं धात्रा कृतं यन्नेदृशः कृतः ।। ३०&lt;br&gt;&#xA;को दैवलिखितं भोगं लङ्घयेदित्यवेत्य सः ।&lt;br&gt;&#xA;विरूपशर्मा शनकैस्तपःस्थानाद्ययौ गृहम् ।। ३१&lt;br&gt;&#xA;इत्थं सुबुद्धिरल्पेन देव यत्नेन बोध्यते ।&lt;br&gt;&#xA;न कृच्छ्रेणापि महता निर्विचारमतिः पुनः ।। ३२&lt;br&gt;&#xA;एवं हरिशिखेनोक्ते श्रद्धधाने च गोमुखे ।&lt;br&gt;&#xA;मरुभूतिरनात्मज्ञः क्षीबोऽतिकुपितोऽब्रवीत् ।। ३३&lt;br&gt;&#xA;बलं गोमुख वाच्येव न तु बाह्वोर्भवादृशाम् ।&lt;br&gt;&#xA;वाचालैः कलहः क्लीबैस्त्रपाकृद्बाहुशालिनाम् ।। ३४&lt;br&gt;&#xA;इति ब्रुवाणं युद्धेच्छुं मरुभूतिं स्मिताननः ।&lt;br&gt;&#xA;नरवाहनदत्तोऽथ प्रभुः स्वयमसान्त्वयत् ।। ३५&lt;br&gt;&#xA;विसृज्य तं च स्वगृहं तं बालसखिवत्सलः ।&lt;br&gt;&#xA;कुर्वन्दिवसकार्याणि निनाय तदहः सुखम् ।। ३६&lt;br&gt;&#xA;प्रातश्च सर्वेष्वायातेष्वेषु मन्त्रिषु तं प्रिया ।&lt;br&gt;&#xA;रत्नप्रभा जगादैवं मरुभूतौ त्रपानते ।। ३७&lt;br&gt;&#xA;त्वमार्यपुत्र सुकृती यस्य ते सचिवा इमे ।&lt;br&gt;&#xA;आबाल्यस्नेहनिगडनिबद्धाः शुद्धचेतसः ।। ३८&lt;br&gt;&#xA;एते च धन्या येषां त्वमीदृक्स्नेहपरः प्रभुः ।&lt;br&gt;&#xA;प्राक्कर्मोपार्जिता यूयमन्योन्यस्य न संशयः ।। ३९&lt;br&gt;&#xA;एवमुक्ते तया राज्ञ्या वसन्तकसुतोऽब्रवीत् ।&lt;br&gt;&#xA;नरवाहनदत्तस्य नर्ममित्त्रं तपन्तकः ।। ४०&lt;br&gt;&#xA;सत्यं पूर्वार्जितोऽयं नः स्वामी सर्वं हि तिष्ठति ।&lt;br&gt;&#xA;पूर्वकर्मवशादेव तथा च श्रूयतां कथा ।। ४१&lt;br&gt;&#xA;अभूच्छ्रीकण्ठनिलये विलासपुरनामनि ।&lt;br&gt;&#xA;पुरे विनयशीलाख्यो नाम्नान्वर्थेन भूपतिः ।। ४२&lt;br&gt;&#xA;तस्य प्राणसमा देवी बभूव कमलप्रभा ।&lt;br&gt;&#xA;तया साकं च भोगैकसक्तस्तस्थौ चिराय सः ।। ४३&lt;br&gt;&#xA;अथ कालेन भूपस्य जरा सौन्दर्यहारिणी ।&lt;br&gt;&#xA;तस्याविरासीत्तां दृष्ट्वा स चासीदतिदुःखितः ।। ४४&lt;br&gt;&#xA;हिमाहतमिवाम्भोजं पलितम्लानमाननम् ।&lt;br&gt;&#xA;दर्शयामि कथं देव्यै हा धिङ्मे मरणं वरम् ।। ४५&lt;br&gt;&#xA;इत्यादि चिन्तयन्सोऽथ सदस्याहूय भूपतिः ।&lt;br&gt;&#xA;वैद्यं तरुणचन्द्राख्यं निजगाद कृतादरः ।। ४६&lt;br&gt;&#xA;भद्र भक्तस्त्वमस्मासु कुशलश्चेति पृच्छसे ।&lt;br&gt;&#xA;अप्यस्ति काचिद्युक्तिः सा ययेयं वार्यते जरा ।। ४७&lt;br&gt;&#xA;तच्छ्रुत्वैव कलामात्रसारो वाञ्छन्स पूर्णताम् ।&lt;br&gt;&#xA;वक्रस्तरुणचन्द्रोऽन्तः सत्यनामा व्यचिन्तयत् ।। ४८&lt;br&gt;&#xA;मूर्खोऽयं नृपतिर्भोज्यो मया वेत्स्यामि च क्रमात् ।&lt;br&gt;&#xA;इति संचिन्त्य स भिषक्तमेवमवदन्नृपम् ।। ४९&lt;br&gt;&#xA;एकस्त्वं भूगृहे मासानष्टौ यदिदमौषधम् ।&lt;br&gt;&#xA;उपयुङ्क्षे ततो देव जरामपनयामि ते ।। ५०&lt;br&gt;&#xA;एतच्छ्रुत्वैव स नृपस्तद्भूगृहमकारयत् ।&lt;br&gt;&#xA;क्षमन्ते न विचारं हि मूर्खा विषयलोलुपाः ।। ५१&lt;br&gt;&#xA;राजन्सत्त्वेन पूर्वेषां तपसा च दमेन च ।&lt;br&gt;&#xA;रसायनानि सिद्धानि प्रभावेण युगस्य च ।। ५२&lt;br&gt;&#xA;अद्यत्वे च श्रुतान्येव रसान्येतानि भूपते ।&lt;br&gt;&#xA;सामग्र्यभावात्कुर्वन्ति यत्प्रत्युत विपर्ययम् ।। ५३&lt;br&gt;&#xA;तन्न युक्तमिदं धूर्ताः क्रीडन्त्यैव हि बालिशैः ।&lt;br&gt;&#xA;किं देव समतिक्रान्तमागच्छति पुनर्वयः ।। ५४&lt;br&gt;&#xA;इत्यादि मन्त्रिणां वाक्यं न लेभे तस्य चान्तरम् ।&lt;br&gt;&#xA;आवृते हृदये राज्ञो गाढया भोगतृष्णया ।। ५५&lt;br&gt;&#xA;विवेश च गिरा तस्य भिषजस्तत्स भूगृहम् ।&lt;br&gt;&#xA;एकाकी वारिताशेषराजोचितपरिच्छदः ।। ५६&lt;br&gt;&#xA;एको वैद्यः स्वभृत्येन सहैकेनैव तस्य सः ।&lt;br&gt;&#xA;तत्रौषधादिचर्यायां बभूव परिचारकः ।। ५७&lt;br&gt;&#xA;तस्थौ च तत्र स नृपो भूमिगर्भे तमोमये ।&lt;br&gt;&#xA;अज्ञान इव भूयस्त्वात्प्रसृते हृदयाद्बहिः ।। ५८&lt;br&gt;&#xA;गतेषु चात्र मासेषु षण्मात्रेष्वस्य भूपतेः ।&lt;br&gt;&#xA;विलोक्याभ्यधिकीभूतां तां जरां स शठो भिषक् ।। ५९&lt;br&gt;&#xA;आजहार कमप्येकं पुरुषं तादृशाकृतिम् ।&lt;br&gt;&#xA;राजानं त्वां करोमीति युवानं कृतसंविदम् ।। ६०&lt;br&gt;&#xA;ततः सुरङ्गां भूगेहे दूराद्दत्त्वात्र तं नृपम् ।&lt;br&gt;&#xA;सुप्तं हत्वा तया नीत्वा सोऽन्धकूपेऽक्षिपन्निशि ।। ६१&lt;br&gt;&#xA;तयैव पुरुषं तं च तरुणं तत्र भूगृहे ।&lt;br&gt;&#xA;प्रवेश्य स्थापयामास सुरङ्गां पिदधे च ताम् ।। ६२&lt;br&gt;&#xA;संप्राप्य मूढबुद्धीनामवकाशं निरर्गलम् ।&lt;br&gt;&#xA;उच्छृङ्खलमतिः कुर्यात्प्राकृतः किं न साहसम् ।। ६३&lt;br&gt;&#xA;ततः स सर्वाः प्रकृतीर्वैद्योऽन्येद्युरभाषत ।&lt;br&gt;&#xA;अजरोऽयं कृतस्तावत्षड्भिर्मासैर्मया नृपः ।। ६४&lt;br&gt;&#xA;मासद्वयेन चैतस्य रूपमन्यद्भविष्यति ।&lt;br&gt;&#xA;तद्दूरात्किंचिदात्मानमस्मै दर्शयताधुना ।। ६५५&lt;br&gt;&#xA;इत्युक्त्वा भूगृहद्वारि सर्वानानीय दर्शयन् ।&lt;br&gt;&#xA;तस्मै न्यवेदयद्यूने स तेषां नामकर्मणी ।। ६६&lt;br&gt;&#xA;इत्यन्तःपुरपर्यन्तं मासद्वितयमन्वहम् ।&lt;br&gt;&#xA;भूगृहेऽबोधयद्युक्त्या युवानं पुरुषं स तम् ।। ६७&lt;br&gt;&#xA;प्राप्ते च समये तं स भोगपुष्टं धरागृहात् ।&lt;br&gt;&#xA;उज्जहाराजरः सोऽयं जातो राजेत्युदाहरन् ।। ६८&lt;br&gt;&#xA;ततश्चौषधिसंसिद्धः सैष राजेति तत्र सः ।&lt;br&gt;&#xA;पर्यवार्यत हृष्टाभिः पुमान्प्रकृतिभिर्युवा ।। ६९&lt;br&gt;&#xA;अथ स्नातस्तथा लब्धराज्यो राजोचिताः क्रियाः ।&lt;br&gt;&#xA;चकार स सहामात्यैः सोत्सवस्तरुणः पुमान् ।। ७०&lt;br&gt;&#xA;तदाप्रभृति तस्थौ च कुर्वन्राज्यं सुखेन सः ।&lt;br&gt;&#xA;नामाजर इति प्राप्य क्रीडन्नन्तःपुरैः सह ।। ७१&lt;br&gt;&#xA;सर्वे चैतमसंभाव्यवैद्यवृत्ताविशङ्किनः ।&lt;br&gt;&#xA;रसायनपरावृत्तरूपं स्वं मेनिरे प्रभुम् ।। ७२&lt;br&gt;&#xA;प्रीत्यानुरञ्ज्य प्रकृतीर्देवीं च कमलप्रभाम् ।&lt;br&gt;&#xA;सोऽथ स्वमित्त्रैरजरो राजाभुङ्क सह श्रियम् ।। ७३&lt;br&gt;&#xA;मित्त्रं भेषजचन्द्राख्यं तथान्यं पद्मदर्शनम् ।&lt;br&gt;&#xA;उभे आत्मसमे चक्रे हस्त्यश्वग्रामपूरिते ।। ७४&lt;br&gt;&#xA;वैद्यं तरुणचन्द्रं तु प्रक्रियार्थममानयत् ।&lt;br&gt;&#xA;न तु तस्मिन्विशश्वास सत्यधर्मच्युतात्मनि ।। ७५&lt;br&gt;&#xA;एकदा च स वैद्यस्तं स्वैरं राजानमब्रवीत् ।&lt;br&gt;&#xA;किं मामगणयित्वैव स्वातन्त्र्येण विचेष्टसे ।। ७६&lt;br&gt;&#xA;तद्विस्मृतं यदा राजा भवानिह मया कृतः ।&lt;br&gt;&#xA;तच्छ्रुत्वैव स राजा तमजरो वैद्यमभ्यधात् ।। ७७&lt;br&gt;&#xA;अहो मूर्खोऽसि कः कस्य कर्ता दातापि वा पुमान् ।&lt;br&gt;&#xA;प्राक्तनं कर्म हि सखे करोति च ददाति च ।। ७८&lt;br&gt;&#xA;अतस्त्वं मा कृथा दर्पं तपःसिद्धमिदं हि मे ।&lt;br&gt;&#xA;एतच्च दर्शयिष्यामि प्रत्यक्षमचिरेण ते ।। ७९&lt;br&gt;&#xA;इत्युक्तस्तेन स त्रस्त इव वैद्यो व्यचिन्तयत् ।&lt;br&gt;&#xA;अहो किमप्यधृष्टोऽयं धीरो ज्ञानीव भाषते ।। ८०&lt;br&gt;&#xA;यद्रहस्यान्तरङ्गत्वं स्वामिसंवननं परम् ।&lt;br&gt;&#xA;तदपि क्षमते नास्मिन्ननुवर्त्यस्तदेष मे ।। ८१&lt;br&gt;&#xA;पश्यामि तावत्किमयं साक्षान्मे दर्शयिष्यति ।&lt;br&gt;&#xA;इत्यालोच्य तथेत्येवं भिषक्तूष्णीं बभूव सः ।। ८२&lt;br&gt;&#xA;अन्येद्युश्चाजरो राजा परिभ्रान्तुं स निर्ययौ ।&lt;br&gt;&#xA;क्रीडस्तरुणचन्द्राद्यैः सेव्यमानः सुहृत्सखः ।। ८३&lt;br&gt;&#xA;भ्राम्यन्प्राप्तो नदीतीरं यस्या मध्ये ददर्श सः ।&lt;br&gt;&#xA;प्रवाहे वहदायातं सौवर्णं पद्मपञ्चकम् ।। ८४&lt;br&gt;&#xA;आनाययच्च भृत्यैस्तद्गृहीत्वा प्रविलोक्य च ।&lt;br&gt;&#xA;वैद्यं तरुणचन्द्रं तं जगाद निकटस्थितम् ।। ५१&lt;br&gt;&#xA;नदीतीरेण गच्छ त्वमुपरिष्टादितोऽमुना ।&lt;br&gt;&#xA;उत्पत्तिस्थानमेतेषां पङ्कजानां गवेषय ।। ०६&lt;br&gt;&#xA;तच्च दृष्ट्वा त्वमागच्छेः सुमहत्कौतुकं हि मे ।&lt;br&gt;&#xA;अद्भुतेष्वेषु पद्मेषु त्वं च दक्षः सुहृन्मम ।। ८७&lt;br&gt;&#xA;इत्युक्त्वा प्रेषितस्तेन राज्ञा स विवशो भिषक् ।&lt;br&gt;&#xA;यथाविष्टेन मार्गेण तथेति प्रययौ ततः ।। ८८&lt;br&gt;&#xA;राजाप्ययासीत्स्वपुरं स च गच्छन्भिषक्क्रमात् ।&lt;br&gt;&#xA;प्रापदायतनं शैवं नद्यास्तस्यास्तटस्थितम् ।। ८९&lt;br&gt;&#xA;तदग्रे तत्सरित्तीर्थतटे वटमहातरुम् ।&lt;br&gt;&#xA;अपश्यल्लम्बमानं च तस्मिन्नरकरङ्ककम् ।। ९०&lt;br&gt;&#xA;ततः श्रान्तः कृतस्नानो देवमभ्यर्च्य तत्र सः ।&lt;br&gt;&#xA;यावत्तिष्ठति मेघोऽत्र तावदागत्य वृष्टवान् ।। ९१&lt;br&gt;&#xA;मेघाभिवृष्टात्तस्माच्च वटशाखावलम्बिनः ।&lt;br&gt;&#xA;मानुषास्थिकरङ्काद्ये न्यपतंस्तोयबिन्दवः ।। ९२&lt;br&gt;&#xA;नद्यास्तीर्थजले तस्यास्तेभ्यस्तानि ददर्श सः ।&lt;br&gt;&#xA;जायमानानि पद्मानि सौवर्णानि क्षणाद्भिषक् ।। ९३&lt;br&gt;&#xA;अहो किमिदमाश्चर्यं कं पृच्छाम्यजने वने ।&lt;br&gt;&#xA;यदि वा वेद कः सर्गं बह्वाश्चर्यमयं विधेः ।। ९४&lt;br&gt;&#xA;दृष्टस्तावन्मया सोऽयं कनकाम्भोरुहाकरः ।&lt;br&gt;&#xA;तदेतत्प्रक्षिपाम्यत्र तीर्थे नरकलेवरम् ।। ९५&lt;br&gt;&#xA;धर्मोऽस्तु वैतत्पृष्ठे च जायन्तामम्बुजानि वा ।&lt;br&gt;&#xA;इत्यालोच्य स वृक्षाग्रात्ततः कङ्कालमक्षिपत् ।। ९६&lt;br&gt;&#xA;नीत्वा च तद्दिनं तत्र सिद्धकार्योऽपरेऽहनि ।&lt;br&gt;&#xA;प्रत्यावर्तिष्ट स ततो भिषग्देशं निजं प्रति ।। ९७&lt;br&gt;&#xA;दिनैः कतिपयैः प्राप तद्विलासपुरं च सः ।&lt;br&gt;&#xA;तस्याजरस्य निकटं राज्ञोऽध्वकृशधूसरः ।। ९८&lt;br&gt;&#xA;द्वाःस्थेनावेदितो यावत्प्रविश्य चरणानतः ।&lt;br&gt;&#xA;स पृष्टकुशलो राज्ञा वृत्तान्तं वक्ति तं भिषक् ।। ९९&lt;br&gt;&#xA;तावत्स विजनं कृत्वा राजा तं स्वयमभ्यधात् ।&lt;br&gt;&#xA;दृष्टं हेमाम्बुजोत्पत्तिस्थानं तद्भवता सखे ।। १००&lt;br&gt;&#xA;तत्क्षेत्रमुत्तमं चैवं तत्र दृष्टस्त्वया च सः ।&lt;br&gt;&#xA;करङ्को वटवृक्षे तां प्राक्तनीं विद्धि मे तनुम् ।। १०१&lt;br&gt;&#xA;तदूर्ध्वपादेन मया लम्बमानेन कुर्वता ।&lt;br&gt;&#xA;तपस्तत्र पुरा त्यक्तमुपशोष्य कलेवरम् ।। १०२&lt;br&gt;&#xA;तपसस्तस्य माहात्म्यात्करङ्कात्प्रच्युतैस्ततः ।&lt;br&gt;&#xA;मेघाम्बुभिस्ते जायन्ते पद्मास्तत्र हिरण्मयाः ।। १०३&lt;br&gt;&#xA;स करङ्कश्च यत्क्षिप्तस्तीर्थे तत्र मम त्वया ।&lt;br&gt;&#xA;युक्तं तद्विहितं त्वं हि मित्त्रं मे पूर्वजन्मनि ।। १०४&lt;br&gt;&#xA;एष भेषजचन्द्रश्च तथासौ पद्मदर्शनः ।&lt;br&gt;&#xA;एतावपि च तज्जन्मसंगतौ सुहृदौ मम ।। १०५&lt;br&gt;&#xA;तत्तस्य तपसो मित्र प्राक्तनस्य प्रभावतः ।&lt;br&gt;&#xA;जातिस्मरत्वं ज्ञानं च राज्यं चोपनतं मम ।। १०६&lt;br&gt;&#xA;तदेतद्दर्शितं तुभ्यं युक्त्या प्रत्यक्षतो मया ।&lt;br&gt;&#xA;भवत्क्षिप्तास्थिसंघातं साभिज्ञानं च वर्णितम् ।। १०७&lt;br&gt;&#xA;तस्मात्तुभ्यं मया राज्यमदायीति मम त्वया ।&lt;br&gt;&#xA;अहंकारो न कर्तव्यः स्थाप्य चेतो न दुःस्थितम् ।। १०८&lt;br&gt;&#xA;विना हि प्राक्तनं कर्म न दाता कोऽपि कस्यचित् ।&lt;br&gt;&#xA;आगर्भाज्जन्तुरश्नाति पूर्वकर्मतरोः फलम् ।। १०९&lt;br&gt;&#xA;इत्युक्तः स भिषक्तेन राज्ञा दृष्ट्वा तथैव तत् ।&lt;br&gt;&#xA;असंतोषं पुनर्नैव तत्सेवासुखितोऽभ्यगात् ।। ११०&lt;br&gt;&#xA;सोऽपि राजाजरो जातिस्मरस्तं भिषजं ततः ।&lt;br&gt;&#xA;संमान्यार्थप्रदानेन यथोचितमुदारधीः ।। १११&lt;br&gt;&#xA;अन्तःपुरैः सुहृद्भिश्च साकं नयजितां महीम् ।&lt;br&gt;&#xA;भुञ्जानः सुकृतप्राप्तां सुखमास्तापकण्टकाम् ।। ११२&lt;br&gt;&#xA;एवं भवति लोकेऽस्मिन्देव सर्वस्य सर्वदा ।&lt;br&gt;&#xA;प्राक्कर्मोपार्जितं जन्तोः सर्वमेव शुभाशुभम् ।। ११३&lt;br&gt;&#xA;तस्मात्त्वमपि नः स्वामी मन्ये जन्मान्तरार्जितः ।&lt;br&gt;&#xA;सत्स्वन्येष्वेवमस्माकं प्रसन्नोऽस्यन्यथा कथम् ।। ११४&lt;br&gt;&#xA;इत्यपूर्वरमणीयविचित्रां कान्तया सह तपन्तकवक्त्रात् ।&lt;br&gt;&#xA;संनिशम्य स कथामुदतिष्ठत्स्नातुमत्र नरवाहनदत्तः ।। ११५&lt;br&gt;&#xA;कृतस्नानो गत्वा निकटमथ वत्सेशनृपतेः पितुर्मुञ्चन्मातुर्मुहुरमृतवर्षं नयनयोः ।&lt;br&gt;&#xA;कृताहारस्ताभ्यां सह सदयितो मन्त्रिसहितः सुखैरापानाद्यैर्दिनमनयदेतां च रजनीम् ।। ११६&lt;br&gt;&#xA;इति महाकविश्रीसोमदेवभट्टविरचिते कथासरित्सतरे रत्नप्रभालम्बके षष्ठस्तरङ्गः ।&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/007/</guid>
      <description>&lt;p&gt;ततः स रत्नप्रभया समं तद्वासवेश्मनि ।&lt;br&gt;&#xA;स्थितोऽन्येद्युः कथाः कुर्वंस्तास्ताः स सचिवैः सह ।। ९&lt;br&gt;&#xA;नखाहनदत्तोऽत्र मन्दिरप्राङ्गणे बहिः ।&lt;br&gt;&#xA;अकस्मात्पुरुषस्येव शुश्रावाक्रन्दितध्वनिम् ।। २&lt;br&gt;&#xA;किमेवमिति कस्मिंश्चित्पृच्छत्यागत्य चेटिकाः ।&lt;br&gt;&#xA;अब्रुवन्कञ्चुकी क्रन्दत्येष धर्मगिरिः प्रभो ।। ३&lt;br&gt;&#xA;इहागत्य हि मूर्खेण मित्रेण कथितोऽधुना ।&lt;br&gt;&#xA;तीर्थयात्रागतोऽमुष्य भ्राता देशान्तरे मृतः ।।&lt;br&gt;&#xA;तेन राजकुलस्थोऽस्मीत्यस्मरञ्शोकमोहितः ।&lt;br&gt;&#xA;साक्रन्दः सन्गृहं नीतः संप्रत्येष बहिर्जनैः ।। ५&lt;br&gt;&#xA;तच्छ्रुत्वा युवराजेऽस्मिञ्जातदुःखेऽनुकम्पया ।&lt;br&gt;&#xA;राज्ञी रत्नप्रभा तत्र विषण्णेव जगाद सा ।। ६&lt;br&gt;&#xA;प्रियबन्धुवियोगोत्थमहो दुःखं दुरुत्सहम् ।&lt;br&gt;&#xA;कष्टं किं न कृतो धात्रा जनोऽयमजरामरः ।। ७&lt;br&gt;&#xA;इति राज्ञीवचः श्रुत्वा मरुभूतिरुवाच ताम् ।&lt;br&gt;&#xA;मर्त्येष्वेतत्कुतो देवि तथाहीमां कथां शृणु ।।&lt;br&gt;&#xA;चिरायुर्नाम्नि नगरे चिरायुर्नाम भूपतिः ।&lt;br&gt;&#xA;पूर्वं चिरायुरेवासीत्केतन सर्वसंपदाम् ।। ९&lt;br&gt;&#xA;तस्य नागार्जुनो नाम बोधिसत्त्वांशसंभवः ।&lt;br&gt;&#xA;दयालुर्दानशीलश्च मन्त्री विज्ञानवानभूत् ।।&lt;br&gt;&#xA;यः सर्वौषधियुक्तिज्ञश्चक्रे सिद्धरसायनः ।&lt;br&gt;&#xA;आत्मानं तं च राजानं विजरं चिरजीवितम् ।। ११&lt;br&gt;&#xA;कदाचिन्मन्त्रिणस्तस्य बालः पच्चत्वमाययौ ।&lt;br&gt;&#xA;नागार्जुनस्य पुत्रेषु सर्वेषु दयितः सुतः ।। १२&lt;br&gt;&#xA;स तेन दृष्टसंतापो मर्त्यानां मृत्युशान्तये ।&lt;br&gt;&#xA;अमृतं संदधे द्रव्यैस्तपोदानप्रभावतः ।। १३&lt;br&gt;&#xA;शेषौषधस्य त्वेकस्य कालयोगं स मेलने ।&lt;br&gt;&#xA;यावत्प्रतीक्षते तावदिन्द्रेण तदबुध्यत ।। १४&lt;br&gt;&#xA;इन्द्रः समामन्त्र्य सुरैरश्विनावेवमादिशत् ।&lt;br&gt;&#xA;गत्वा नागार्जुनं ब्रूतमिदं मद्ववचनाद्भुवि ।। १५&lt;br&gt;&#xA;कोऽयं कर्तुमिहारब्धो मन्त्रिणाप्यनयस्त्वया ।&lt;br&gt;&#xA;किं त्वं प्रजापतिं जेतुमुद्यतो बत सांप्रतम् ।। १६&lt;br&gt;&#xA;मर्त्या मरणधर्माणस्तेन ये किल निर्मिताः ।&lt;br&gt;&#xA;साधयित्वामृतं यत्तानमरान्कर्तुमिच्छसि ।। १७&lt;br&gt;&#xA;एवं कृते विशेषो हि क्रः स्याद्देवमनुष्ययोः ।&lt;br&gt;&#xA;यष्टव्ययाजकाभावाद्भज्यते च जगत्स्थितिः ।।१८&lt;br&gt;&#xA;तदस्मद्वचनादेतत्संहरामृतसाधनम् ।&lt;br&gt;&#xA;अन्यथा कुपिता देवाः शापं दास्यन्ति ते युवम् ।। १९&lt;br&gt;&#xA;यच्छोकादेष यत्नस्ते स स्वर्गे त्वत्सुतः स्थितः ।&lt;br&gt;&#xA;इति संदिश्य शक्रस्तौ प्रजिघायाश्विनावुभौ ।। २०&lt;br&gt;&#xA;तौ चागत्य गृहीतार्घौ तदागमनतोषिणे ।&lt;br&gt;&#xA;ऊचतुः शक्रसंदेशं तस्मै नागार्जुनाय तम् ।। २१&lt;br&gt;&#xA;पुत्रं जगदतुश्चास्य दिवि देवैः समं स्थितम् ।&lt;br&gt;&#xA;ततो नागार्जुनः सोऽत्र विषण्णः सन्नचिन्तयत् ।। २२&lt;br&gt;&#xA;न करोमीन्द्रवाक्यं चेद्देवास्तत्तावदासताम् ।&lt;br&gt;&#xA;इमावेव न किं शापमश्विनौ मे प्रयच्छतः ।। २३&lt;br&gt;&#xA;तदेतदास्ताममृतं न सिद्धो मे मनोरथः ।&lt;br&gt;&#xA;पुत्रश्च मे प्राक्सुकृतैरशोच्यां स गतो गतिम् ।। २४&lt;br&gt;&#xA;इत्यालोच्याश्विनौ देवौ सोऽत्र नागार्जुनोऽब्रवीत् ।&lt;br&gt;&#xA;अनुष्ठिता मयेन्द्राज्ञा संहराम्यमृतक्रियाम् ।। २५&lt;br&gt;&#xA;पञ्चाहेनामृते सिद्धे कृतैवैषाजरामरा ।&lt;br&gt;&#xA;मयाभविष्यत्पृथिवी युवां चेन्नागमिष्यतम् ।। २६&lt;br&gt;&#xA;इत्युक्त्वा तत्समक्षं तत्तद्वाक्यान्निचखान सः ।&lt;br&gt;&#xA;धरण्याममृतं सिद्धप्रायं नागार्जुनस्तदा ।। २७&lt;br&gt;&#xA;ततोऽश्विनौ तमापृच्छय गत्वा शक्राय तद्दिवि ।&lt;br&gt;&#xA;आचख्यतुः कृतं कार्यं ननन्दाथ च देवराट् ।। २८&lt;br&gt;&#xA;तावच्चात्र चिरायुः स राजा नागार्जुनप्रभुः ।&lt;br&gt;&#xA;पुत्रं जीवहरं नाम यौवराज्येऽभिषिक्तवान् ।। २९&lt;br&gt;&#xA;अभिषिक्तं च तं माता प्रणामार्थमुपागतम् ।&lt;br&gt;&#xA;राज्ञी धनपरा नाम हृष्टं दृष्ट्वाब्रवीत्सुतम् ।। ३०&lt;br&gt;&#xA;यौवराज्यमिदं प्राप्य पुत्र हृष्यसि किं मृषा ।&lt;br&gt;&#xA;राज्यप्राप्त्यै क्रमो ह्येष तपसा च न विद्यते ।। ३१&lt;br&gt;&#xA;युवराजा हि बहवो गताः पुत्राः पितुस्तव ।&lt;br&gt;&#xA;न राज्यं केनचित्प्राप्तं प्राप्तं सर्वैर्विडम्बनम् ।। ३२&lt;br&gt;&#xA;नागार्जुनेन दत्तं हि तद्राज्ञेऽस्मै रसायनम् ।&lt;br&gt;&#xA;वयो वर्षशतं येन प्राप्तमत्येदमष्टमम् ।। ३३&lt;br&gt;&#xA;को जानाति कियन्त्यन्यान्यपि प्राप्स्यन्ति च क्रमात् ।&lt;br&gt;&#xA;युवराजान्नृपस्यास्य कुर्वतोऽल्पायुषः सुतान् ।। ३४&lt;br&gt;&#xA;एतच्छ्रुत्वा विषण्णं तं पुत्रं सा पुनरब्रवीत् ।&lt;br&gt;&#xA;यदि राज्येन ते कृत्यं तदुपायमिमं कुरु ।। ३५&lt;br&gt;&#xA;एष नागार्जुनो मन्त्री प्रत्यहं विहिताह्निकः ।&lt;br&gt;&#xA;आहारसमये दाता करोत्युद्धोषणामिमाम् ।। ३६&lt;br&gt;&#xA;कोऽर्थी प्रार्थयते कः किं तस्मै किं दीयतामिति ।&lt;br&gt;&#xA;स्वशिरो मे प्रयच्छेति तत्कालं ब्रूहि गच्छ तम् ।। ३७&lt;br&gt;&#xA;सत्यवाचि ततस्तस्मिंश्छिन्नमूर्ध्नि मृते नृपः ।&lt;br&gt;&#xA;तच्छोकात्पञ्चतां यायाद्वनं वैष समाश्रयेत् ।। ३८&lt;br&gt;&#xA;ततः प्राप्स्यसि राज्यं त्वमुपायोऽन्योऽत्र नास्ति ते ।&lt;br&gt;&#xA;इति मातुर्वचः श्रुत्वा राजपुत्रस्तुतोष सः ।। ३९&lt;br&gt;&#xA;तथेति तद्विधातुं च चकारैव स निश्चयम् ।&lt;br&gt;&#xA;कष्टो हि बान्धवस्नेहं राज्यलोभोऽतिवर्तते ।। ४०&lt;br&gt;&#xA;अथ राजसुतोऽन्येद्युः स्वैरं जीवहरो ययौ ।&lt;br&gt;&#xA;तस्य भोजनवेलायां गृहं नागार्जुनस्य सः ।। ४१&lt;br&gt;&#xA;कः किं याचत इत्यादि तदा तत्र च मन्त्रिणम् ।&lt;br&gt;&#xA;वदन्तं तं प्रविश्यैव स मूर्धानमयाचत ।। ४२&lt;br&gt;&#xA;आश्चर्यं वत्स शिरसा किं करोषि ममामुना ।&lt;br&gt;&#xA;मांसास्थिकेशसंघो हि कोपयुज्यत एष ते ।। ४३&lt;br&gt;&#xA;तथाप्यर्थस्तवानेन यदि च्छित्त्वा गृहाण तत् ।&lt;br&gt;&#xA;इत्युक्त्वोपानयत्तस्मै स च मन्त्री शिरोधराम् ।। ४४&lt;br&gt;&#xA;रसायनदृढायां च तस्यां प्रहरतश्चिरम् ।&lt;br&gt;&#xA;राजसूनोर्ययुः खड्गा बहवस्तस्य खण्डशः ।। ०४&lt;br&gt;&#xA;तावद्बुद्ध्वैतदायान्तं राजानं तं चिरायुषम् ।&lt;br&gt;&#xA;वारयन्तं शिरोदानात्सोऽत्र नागार्जुनोऽब्रवीत् ।। ४६&lt;br&gt;&#xA;जातिस्मरोऽहं नृपते नवतिं च नवाधिकाम् ।&lt;br&gt;&#xA;जन्मानि स्वशिरो दत्तं मया जन्मनि जन्मनि ।। ४७&lt;br&gt;&#xA;इदं शततमं जन्म शिरोदानाय मे प्रभो ।&lt;br&gt;&#xA;तन्मा स्म वोचः किंचित्त्वं विमुखोऽर्थी न याति मे ।। ४८&lt;br&gt;&#xA;तदिदानीं ददाम्यस्मै त्वत्पुत्राय निजं शिरः ।&lt;br&gt;&#xA;त्वन्मुखालोकनायैष विलम्बो हि कृतो मया ।। ४१&lt;br&gt;&#xA;इत्युक्त्वाश्लिष्य तं भूपं चूर्णमानाय्य कोपतः ।&lt;br&gt;&#xA;अलिपद्राजपुत्रस्य कृपाणं तेन तस्य सः ।। ५०&lt;br&gt;&#xA;तत्कृपाणप्रहारेण सोऽथ तस्य नृपात्मजः ।&lt;br&gt;&#xA;नागार्जुनस्य चिच्छेद शिरो नालादिवाम्बुजम् ।। ५१&lt;br&gt;&#xA;अथोत्थिते महाक्रन्दे प्राणत्यागोन्मुखे नृपे ।&lt;br&gt;&#xA;इत्युच्चचार गगनादशरीरात्र भारती। ।। ५२&lt;br&gt;&#xA;अकार्यं मा कृथा राजन्नशोच्यो ह्येष ते सखा ।&lt;br&gt;&#xA;नागार्जुनोऽपुनर्जन्मा गतो बुद्धसमां गतिम् ।। ५३&lt;br&gt;&#xA;एतच्छ्रुत्वा स विरतश्चिरायुर्मरणान्नृपः ।&lt;br&gt;&#xA;दत्तदानः शुचा त्यक्तराज्यो वनमशिश्रियत् ।। ५४&lt;br&gt;&#xA;तत्र कालेन तपसा स प्राप परमां गतिम् ।&lt;br&gt;&#xA;तत्पुत्रोऽप्यधितस्थौ तद्राज्यं जीवहरोऽत्र सः ।। ५५&lt;br&gt;&#xA;प्राप्तराज्यश्च नचिराद्राष्ट्रभेदं विधाय सः ।&lt;br&gt;&#xA;हतो नागार्जुनसुतैः स्मरद्भिस्तद्वधं पितुः ।। ५६&lt;br&gt;&#xA;तच्छोकादथ तन्मातुस्तस्या हृदयमस्फुटत् ।&lt;br&gt;&#xA;अनार्यजुष्टेन पथा प्रवृत्तानां शिवं कुतः ।। ५७&lt;br&gt;&#xA;राज्ये च राज्ञ्यामन्यस्यां जातस्तस्य चिरायुषः ।&lt;br&gt;&#xA;शतायुर्नाम पुत्रस्तैर्मन्त्रिमुख्यैर्न्यवेश्यत ।। ५८&lt;br&gt;&#xA;एवं नागार्जुनारब्धं मर्त्यानां मृत्युनाशनम् ।&lt;br&gt;&#xA;न सोढुं दैवतैर्यावत्सोऽपि मृत्युवशं गतः ।। ५९&lt;br&gt;&#xA;तस्याद्विधातृविहितोऽयमनित्य एव दुर्वारदुःखबहुलो ननु जीवलोकः ।&lt;br&gt;&#xA;शक्यं न कर्तुमपि यत्नशतैस्तदत्र केनापि किंचिदपि नेच्छति यद्विधाता ।। ६०&lt;br&gt;&#xA;इत्याख्याय कथां किल विरते मरुभूतिके समं सचिवैः ।&lt;br&gt;&#xA;नरवाहनदत्तो निजमुत्थाय चकार दिवसकर्तव्यम् ।। ६१&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बके सप्तमस्तरङ्गः ।&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/008/</guid>
      <description>&lt;p&gt;ततोऽहनि परे प्राप्तः सोत्कां रत्नप्रभां प्रियाम् ।&lt;br&gt;&#xA;शीघ्रं प्रत्यागमिष्यामीत्याश्वास्याखेटकाय सः ।। १&lt;br&gt;&#xA;वत्सेशेन समं पित्रा वयस्यैश्चाटवीं ययौ ।&lt;br&gt;&#xA;नरवाहनदत्तोऽश्वैर्गजैश्च परिवारितः ।। २&lt;br&gt;&#xA;तत्र भिन्नेभकुम्भानां नखोदरपरिच्युतैः ।&lt;br&gt;&#xA;सिंहानां हतसुप्तानामुप्तबीजेव मौक्तिकैः ।। ३&lt;br&gt;&#xA;व्याघ्राणां भल्ललूनानां दंष्ट्राभिः साङ्कुरेव च ।&lt;br&gt;&#xA;सपल्लवेव क्षतजैर्हरिणानां परिस्रुतैः ।। ४&lt;br&gt;&#xA;निमग्नकङ्कपत्त्राङ्कैः क्रोडैः स्तबकितेव च ।&lt;br&gt;&#xA;शरीरैः शरभाणां च पतितैः फलितेव च ।। ५&lt;br&gt;&#xA;बभूव तस्य निपतद्धनशब्दशिलीमुखा ।&lt;br&gt;&#xA;प्रीतये मृगयालीलालता शोभितकानना ।। ६&lt;br&gt;&#xA;शनैः श्रान्तः स विश्रम्य प्रविवेश वनान्तरम् ।&lt;br&gt;&#xA;हयारूढः सहैकेन गोमुखेनाश्वसादिना ।। ७&lt;br&gt;&#xA;तत्रारेभे च गुलिकाक्रीडां कामपि तत्क्षणम् ।&lt;br&gt;&#xA;तावच्च तापसी कापि पथा तेन किलाययौ ।। ८&lt;br&gt;&#xA;तस्यास्तस्य कराद्भ्रष्टा गुलिका मूर्ध्नि चापतत् ।&lt;br&gt;&#xA;ततो विहस्य किंचित्सा तापसी तमभाषत ।। ९&lt;br&gt;&#xA;एवमेव मदोऽयं चेत्तव तद्यद्यवाप्स्यसि ।&lt;br&gt;&#xA;जातु कर्पूरिकां भार्यां ततः कीदृग्भविष्यति ।। १०&lt;br&gt;&#xA;एतच्छ्रुत्वावरुह्यैव तुरगाच्चरणानतः ।&lt;br&gt;&#xA;नरवाहनदत्तस्तां तापसीं निजगाद सः ।। ११&lt;br&gt;&#xA;त्वं न दृष्टा मया दैवाद्गुलिका चात्र मे गता ।&lt;br&gt;&#xA;प्रसीद तद्भगवति क्षमस्व स्खलितं मम ।। १२&lt;br&gt;&#xA;तच्छ्रुत्वा नास्ति मे पुत्र कोप इत्यभिधाय च ।&lt;br&gt;&#xA;तापसी सा जितक्रोधा तमाशीर्भिरसान्त्वयत्।। १३&lt;br&gt;&#xA;ततश्च वशिनी मत्वा प्रबुद्धां सत्यतापसीम् ।&lt;br&gt;&#xA;नरवाहनदत्तस्तां पप्रच्छ विनयेन सः ।। १४&lt;br&gt;&#xA;कैषा कर्पूरिका नाम भगवत्युदिता त्वया ।&lt;br&gt;&#xA;एतदादिश तुष्टासि मयि चेत्कौतुकं हि मे ।। ३४&lt;br&gt;&#xA;इत्युक्तवन्तं प्रणतं तापसी तं जगाद सा ।&lt;br&gt;&#xA;अस्ति पारेम्बुधि परं नाम्ना कर्पूरसंभवम् ।। १६&lt;br&gt;&#xA;अन्वर्थस्तत्र राजास्ति कर्पूरक इति श्रुतः ।&lt;br&gt;&#xA;तस्य कर्पूरिका नाम सुतास्ति वरकन्यका ।। १७&lt;br&gt;&#xA;एकां विलोक्य कमलां निर्मथ्यापहृतां सुरैः ।&lt;br&gt;&#xA;या द्वितीयेव निक्षिप्य तत्र गोपायिताब्धिना ।। १८&lt;br&gt;&#xA;पुरुषद्वेषिणी सा च विवाहं नाभिवाञ्छति ।&lt;br&gt;&#xA;त्वय्युपेते यदि परं भविष्यति त्वदर्थिनी ।। १९&lt;br&gt;&#xA;तत्तत्र गच्छ पुत्र त्वं तां च प्राप्स्यसि सुन्दरीम् ।&lt;br&gt;&#xA;गच्छतश्चात्र तेऽटव्यां महाक्लेशो भविष्यति ।। २०&lt;br&gt;&#xA;मोहस्तत्र न कार्यस्ते सर्वं स्वन्तं हि भावि तत् ।&lt;br&gt;&#xA;इत्युक्त्वैव खमुत्पत्य तापसी सा तिरोदधे ।। २१&lt;br&gt;&#xA;नरवाहनदत्तोऽथ तद्वाणीमदनाज्ञया ।&lt;br&gt;&#xA;आकृष्टः स तमाह स्म गोमुखं पार्श्ववर्तिनम् ।। २२&lt;br&gt;&#xA;एहि कर्पूरिकापार्श्वं पुरं कर्पूरसंभवम् ।&lt;br&gt;&#xA;गच्छावस्तामदृष्ट्वा हि न क्षणं स्थातुऽमुत्सहे ।। २३&lt;br&gt;&#xA;तच्छ्रुत्वा गोमुखोऽवादीद्देवालं साहसेन ते ।&lt;br&gt;&#xA;क्व त्वं क्वाब्धिः पुरं तत्क क्व सोऽध्वा कन्यका क्व सा ।। २४&lt;br&gt;&#xA;नाम्नि श्रुते किमेकाकी त्यक्तदिव्याङ्गनाजनः ।&lt;br&gt;&#xA;निरभिप्रायसंदिग्धामभिधावसि मानुषीम् ।। २५&lt;br&gt;&#xA;एवं स गोमुखेनोक्तो वत्सराजसुतस्तदा ।&lt;br&gt;&#xA;अब्रवीत्सिद्धतापस्या न तस्या वचनं मृषा ।। २६&lt;br&gt;&#xA;तन्मयावश्यगन्तव्यं प्राप्तुं तां राजकन्यकाम् ।&lt;br&gt;&#xA;इत्युक्त्वा स हयारूढः प्रतस्थे तत्क्षणं ततः ।। २७&lt;br&gt;&#xA;अन्वगात्स च तं तूष्णीमनिच्छन्नपि गोमुखः ।&lt;br&gt;&#xA;अकुर्वन्वचनं भृत्यैरनुगम्यः परं प्रभुः ।। २८&lt;br&gt;&#xA;तावद्वत्सेश्वरोऽप्यागात्कृताखेटो निजां पुरीम् ।&lt;br&gt;&#xA;मन्वानः स तमायान्तं सुतं स्वबलमध्यगम् ।। २९&lt;br&gt;&#xA;स्वबलं तच्च तस्यागान्मरुभूत्यादिभिः सह ।&lt;br&gt;&#xA;पुरीं तामेव मत्वा तं सैन्यमध्यस्थितं प्रभुम् ।। ३०&lt;br&gt;&#xA;तत्र प्राप्ता विचिन्वन्तस्ते बुद्ध्वा तमनागतम् ।&lt;br&gt;&#xA;वत्सेश्वरादयो जग्मुः सर्वे रत्नप्रभान्तिकम् ।। ३१&lt;br&gt;&#xA;सा चादौ तच्छ्रुतेनार्ता ध्यातया निजविद्यया ।&lt;br&gt;&#xA;आख्यातदयितोदन्ता विग्नं श्वशुरमब्रवीत् ।। ३२&lt;br&gt;&#xA;कर्पूरिकां राजसुतां तापस्या कथितां वने ।&lt;br&gt;&#xA;आर्यपुत्रो गतः प्राप्तुं पुरं कर्पूरसंभवम् ।। ३३&lt;br&gt;&#xA;शीघ्रं च कृतकार्यः सन्निहैष्यति सगोमुखः ।&lt;br&gt;&#xA;तदलं चिन्तयैतद्धि विद्यातोऽधिगतं मया ।। ३४&lt;br&gt;&#xA;इत्युक्त्वाश्वासयत्सा तं वत्सेशं सपरिच्छदम् ।&lt;br&gt;&#xA;रत्नप्रभान्यां विद्यां च भर्तुः प्रायुङ्क्त तस्य सा ।। ३५&lt;br&gt;&#xA;नरवाहनदत्तस्य पथि क्लेशोपशान्तये ।&lt;br&gt;&#xA;नेर्ष्यां भर्तृहितैषिण्यो गणयन्ति हि सुस्त्रियः ।। ३६&lt;br&gt;&#xA;तावच्च दूरमध्वानं स ययौ वाजिपृष्ठगः ।&lt;br&gt;&#xA;नरवाहनदत्तोऽस्यामटव्यां गोमुखान्वितः ।। ३७&lt;br&gt;&#xA;अथाकस्मादुपेत्यात्र कुमारी पथ्युवाच तम् ।&lt;br&gt;&#xA;अहं मायावती नाम विद्या रत्नप्रभेरिता ।। ३८&lt;br&gt;&#xA;रक्षाम्यदृश्या मार्गे त्वां निश्चिन्तस्तद्व्रजाधुना ।&lt;br&gt;&#xA;इत्युक्त्वा रूपिणी विद्या तिरोऽभूत्सास्य पश्यतः ।। ३९&lt;br&gt;&#xA;तत्प्रभावात्ततः शान्तक्षुत्तृष्णः पथि स व्रजन् ।&lt;br&gt;&#xA;नरवाहनदत्तस्तां स्तुवन्रत्नप्रभां प्रियाम् ।। ४०&lt;br&gt;&#xA;सायं स्वच्छसरः प्राप्य वनं स्वादुतरैः फलैः ।&lt;br&gt;&#xA;जलैश्चाहारपानादि स्नातश्चक्रे सगोमुखः ।। ४१&lt;br&gt;&#xA;नक्तं च तत्र संयम्य दत्तघासौ हयावधः ।&lt;br&gt;&#xA;मन्त्रिद्वितीयो वासार्थमारुरोह महातरुम् ।। ४२&lt;br&gt;&#xA;तस्योरुशाखासंविष्टो वित्रस्तहयहेषितैः ।&lt;br&gt;&#xA;प्रबुद्धः सोऽन्तराधस्तादपश्यत्सिंहमागतम् ।। ४३&lt;br&gt;&#xA;दृष्ट्वा चावतितीर्षुं तमश्वार्थे गोमुखोऽब्रवीत् ।&lt;br&gt;&#xA;अहो देहानपेक्षः सन्नमन्त्रेणैव चेष्टसे ।। ४४&lt;br&gt;&#xA;शरीरमूला हि नृपा मन्त्रमूला च राजता ।&lt;br&gt;&#xA;युयुत्ससे तत्तिर्यग्भिर्नखदंष्ट्रायुधैः कथम् ।। ४५&lt;br&gt;&#xA;एतद्रक्षार्थमेवावामिहारूढौ हि संप्रति ।&lt;br&gt;&#xA;इति गोमुखवाग्रुद्धो युवराजः स तत्क्षणम् ।। ४६&lt;br&gt;&#xA;सिंहं तं तुरगं घ्नन्तं दृष्ट्वा छुरिकया द्रुतम् ।&lt;br&gt;&#xA;आजघान तरोः पृष्ठात्क्षिप्तया स निमग्नया ।। ४७&lt;br&gt;&#xA;स तथा तेन विद्धोऽपि तं हत्वैव हयं बली ।&lt;br&gt;&#xA;सिंहो व्यापादयामास द्वितीयमपि वाजिनम् ।। ४८&lt;br&gt;&#xA;ततो वत्सेश्वरसुतः खड्गमादाय गोमुखात् ।&lt;br&gt;&#xA;तेन क्षिप्तेन मध्ये तं सिंहं द्वेधा चकार सः ।। ४९&lt;br&gt;&#xA;अवतीर्य च संगृह्य कृपाणीं सिंहदेहतः ।&lt;br&gt;&#xA;खड्गं चारुह्य सोऽत्रैव वृक्षे रात्रिमुवास ताम् ।। ५०&lt;br&gt;&#xA;प्रातस्ततोऽवतीर्णश्च प्रतस्थे गोमुखान्वितः ।&lt;br&gt;&#xA;नरवाहनदत्तोऽतस्तां स कर्पूरिकां प्रति ।। ५१&lt;br&gt;&#xA;अथ पद्भ्यां प्रयान्तं तं सिंहेन हतवाहनम् ।&lt;br&gt;&#xA;दृष्ट्वा विनोदयन्नेवमुवाच पथि गोमुखः ।। ५२&lt;br&gt;&#xA;देव प्रासङ्गिकीमेतां कथामाख्यामि ते शृणु ।&lt;br&gt;&#xA;अस्तीहैरावती नाम नगरी विजितालका ।। ५३&lt;br&gt;&#xA;तस्यामभूत्परित्यागसेनो नाम महीपतिः ।&lt;br&gt;&#xA;बभूवतुश्च तस्य द्वे देव्यौ प्राणसमे प्रिये ।। ५४&lt;br&gt;&#xA;एका स्वमन्त्रितनया नामतोऽधिकसंगमा ।&lt;br&gt;&#xA;नाम्ना तु काव्यालंकारा द्वितीया राजवंशजा ।। ५५&lt;br&gt;&#xA;ताभ्यां समं च सोऽपुत्रो राजा पुत्रार्थमम्बिकाम् ।&lt;br&gt;&#xA;आराधयन्निराहारो दर्भशायी व्यधात्तपः ।। ५६&lt;br&gt;&#xA;ततः सा तं तपस्तुष्टा स्वप्ने दत्त्वा फलद्वयम् ।&lt;br&gt;&#xA;दिव्यं समादिशत्साक्षाद्भवानी भक्तवत्सला ।। ५७&lt;br&gt;&#xA;उत्तिष्ठ देहि दारेभ्यो भक्ष्यमेतत्फलद्वयम् ।&lt;br&gt;&#xA;ततो राजन्प्रवीरौ ते जनिष्येते सुतावुभौ ।। ५८&lt;br&gt;&#xA;इत्युक्त्वान्तर्दधे गौरी प्रबुद्धः स च भूपतिः ।&lt;br&gt;&#xA;ननन्द प्रातरुत्थाय हस्ते पश्यन्नुभे फले ।। ५९&lt;br&gt;&#xA;स्वप्नेन तेन चानन्द्य वर्णितेन परिग्रहम् ।&lt;br&gt;&#xA;स्नातो मृडानीमभ्यर्च्य चकार व्रतपारणम् ।। ६०&lt;br&gt;&#xA;नक्तं चोपेत्य तां पूर्वं राज्ञीमधिकसंगमाम् ।&lt;br&gt;&#xA;फलमेकं ददौ तस्यै सा च तद्बुभुजे तदा ।। ६१&lt;br&gt;&#xA;ततस्तन्मन्दिरे तस्यामुवास स नृपो निशि ।&lt;br&gt;&#xA;तत्पितुर्मन्त्रिमुख्यस्य निजस्य किल गौरवात् ।। ६२&lt;br&gt;&#xA;तथात्र निदधे संप्रत्यात्मशय्याशिरोन्तिके ।&lt;br&gt;&#xA;द्वितीयस्याः कृते देव्या द्वितीयं कल्पितं फलम् ।। ६३&lt;br&gt;&#xA;सुप्तस्यात्र नृपस्याथ राज्ञी साधिकसंगमा ।&lt;br&gt;&#xA;उत्थायात्मन एव द्वाविच्छन्ती सदृशौ सुतौ ।। ६४&lt;br&gt;&#xA;शीर्षान्ताद्भक्षयामास द्वितीयमपि तत्फलम् ।&lt;br&gt;&#xA;निसर्गसिद्धो नारीणां सपत्नीषु हि मत्सरः ।। ६५&lt;br&gt;&#xA;प्रातश्चोत्थाय चिन्वानं तत्फलं तं महीपतिम् ।&lt;br&gt;&#xA;मयैव तत्फलं भुक्तं द्वितीयमिति साब्रवीत् ।। ६६&lt;br&gt;&#xA;ततः स राजा विमना निर्गत्यातीत्य वासरम् ।&lt;br&gt;&#xA;नक्तं तस्या द्वितीयस्या देव्या वासगृहं ययौ ।। ६७&lt;br&gt;&#xA;तत्र तत्फलमेकं तां याचमानां च सोऽब्रवीत् ।&lt;br&gt;&#xA;सुप्तस्य मे तदप्यश्नात्सपत्नी ते छलादिति ।। ६८&lt;br&gt;&#xA;ततः सा तनयोत्पत्तिहेतुमप्राप्य तत्फलम् ।&lt;br&gt;&#xA;बभूव काव्यालंकारा राज्ञी तूष्णीं सुदुःखिता ।। ६९&lt;br&gt;&#xA;गच्छत्स्वस्य दिनेष्वत्र राज्ञी साधिकसंगमा ।&lt;br&gt;&#xA;सगर्भाभूदसूताथ काले द्वौ युगपत्सुतौ ।। ७०&lt;br&gt;&#xA;राजापि स तदुत्पत्तिफलितस्वमनोरथः ।&lt;br&gt;&#xA;नन्दति स्म परित्यागसेनः कृतमहोत्सवः ।। ७१&lt;br&gt;&#xA;तयोश्च सुतयोर्ज्येष्ठमिन्दीवरनिभेक्षणम् ।&lt;br&gt;&#xA;नाम्नेन्दीवरसेनं स नृपश्चक्रेऽद्भुताकृतिम् ।। ७२&lt;br&gt;&#xA;विदधे च कनीयांसमनिच्छासेनमाख्यया ।&lt;br&gt;&#xA;तज्जनन्या यतो भुक्तं फलं तत्तदनिच्छया ।। ७३&lt;br&gt;&#xA;अथात्र तस्य राज्ञी सा द्वितीया भूमिपस्य तत् ।&lt;br&gt;&#xA;आलोक्य काव्यालंकारा सामर्षा समचिन्तयत् ।। ७४&lt;br&gt;&#xA;अहो अहं सुतप्राप्तेः सपत्न्या वञ्चितैतया ।&lt;br&gt;&#xA;तदेतस्या मयावश्यं कार्या मन्युप्रतिक्रिया ।। ७५&lt;br&gt;&#xA;विनाश्यौ तनयावेतावेतदीयौ स्वयुक्तितः ।&lt;br&gt;&#xA;इति संचिन्त्य सा तस्थौ तदुपायं विचिन्वती ।। ७६&lt;br&gt;&#xA;यथा यथा च तौ तत्र ववृधाते नृपात्मजौ ।&lt;br&gt;&#xA;तथा तथास्या ववृधे हृदये वैरपादपः ।। ७७&lt;br&gt;&#xA;क्रमेण यौवनस्थौ च तौ विज्ञापयतः स्म तम् ।&lt;br&gt;&#xA;राजपुत्रौ स्वपितरं जिगीषू भुजशालिनौ ।। ७८&lt;br&gt;&#xA;अस्त्रेषु शिक्षितौ तावदावां संप्राप्तयौवनौ ।&lt;br&gt;&#xA;तद्भुजान्विफलानेतान्बिभ्रतौ कथमास्वहे ।। ७९&lt;br&gt;&#xA;क्षत्रियस्याजिगीषस्य धिग्बाहू धिक्च यौवनम् ।&lt;br&gt;&#xA;अतोऽनुजानीह्यधुना तात दिग्विजयाय नौ ।। ८०&lt;br&gt;&#xA;इति सून्वोर्वचः श्रुत्वा राजा हृष्टोऽनुमन्य सः ।&lt;br&gt;&#xA;यात्रारम्भं परित्यागसेनः संविदधे तयोः ।। ८१&lt;br&gt;&#xA;यद्यत्र संकटं जातु युवयोः स्यात्तदाम्बिका ।&lt;br&gt;&#xA;स्मर्तव्यार्तिहरा देवी तया दत्तौ हि मे युवाम् ।। ८२&lt;br&gt;&#xA;इत्युक्त्वा च स तौ राजा यात्रायै प्राहिणोत्सुतौ ।&lt;br&gt;&#xA;युक्तौ सैन्यैः ससामन्तेर्जनन्या कृतमङ्गलौ ।। ८३&lt;br&gt;&#xA;निजं मन्त्रिप्रधानं च पश्चान्मातामहं तयोः ।&lt;br&gt;&#xA;प्रज्ञासहायं व्यसृजन्नाम्ना प्रथमसंगमम् ।। ८४&lt;br&gt;&#xA;अथ तौ राजपुत्रौ द्वौ सबलौ भ्रातरौ क्रमात् ।&lt;br&gt;&#xA;गत्वा प्राचीं दिशं पूर्वं जिग्यतुः प्राज्यविक्रमौ ।। ८५&lt;br&gt;&#xA;ततोऽप्रतिहतौ वीरौ मिलितानेकपार्थिवौ ।&lt;br&gt;&#xA;जेतुं सिद्धप्रतापौ तौ जग्मतुर्दक्षिणां दिशम् ।। ८६&lt;br&gt;&#xA;तां च वार्तां तयोः श्रुत्वा पितरौ तौ ननन्दतुः ।&lt;br&gt;&#xA;जज्वालापरमाता तु सान्तर्विद्वेषवह्निना ।। ८७&lt;br&gt;&#xA;एताभ्यां भुजदर्पेण पृथ्वीं जित्वा निहत्य माम् ।&lt;br&gt;&#xA;राज्यं मदीयं स्वीकर्तुं मत्पुत्राभ्यां विचिन्तितम् ।। ८८&lt;br&gt;&#xA;तद्यूयं मयि भक्ताश्चेत्तदेतावत्र मत्सुतौ ।&lt;br&gt;&#xA;अविचार्यैव युष्माभिर्निहन्तव्यावुभावपि ।। ८३&lt;br&gt;&#xA;इति तत्कटकस्थेभ्यः सामन्तेभ्यस्ततः शठा ।&lt;br&gt;&#xA;राजादेशं तदा रात्री तन्नाम्नैवाभिलिख्य सा ।। ९०&lt;br&gt;&#xA;संधिविग्रहकायस्थेनाहृतेनार्थसंचयैः ।&lt;br&gt;&#xA;उपांशु काव्यालंकारा व्यसृजल्लेखहारकम् ।। ९१&lt;br&gt;&#xA;स च गुप्तं तयोर्गत्वा कटकं राजपुत्रयोः ।&lt;br&gt;&#xA;सामन्तेभ्यो ददौ तेभ्यस्ताल्ँलेखाल्ँलेखहारकः ।। ९२&lt;br&gt;&#xA;ते वाचयित्वा तान्सर्वे राजनीतिं सुकर्कशाम् ।&lt;br&gt;&#xA;विचिन्त्य तां प्रभोराज्ञामनुल्लङ्घ्यामवेत्य च ।। ९३&lt;br&gt;&#xA;रात्रीं मिलित्वा संमन्त्र्य निहन्तु तौ नृपात्मजौ ।&lt;br&gt;&#xA;विवशा निश्चयं चक्रुस्तद्गुणावर्जिता अपि ।। ९४&lt;br&gt;&#xA;तच्च बुद्ध्वैव तन्मध्यादेकस्य सुहृदो मुखात् ।&lt;br&gt;&#xA;तौ स मातामहो मन्त्री राजपुत्रौ सह स्थितः ।। ९५&lt;br&gt;&#xA;बोधयित्वा यथातत्त्वमारोप्य वरवाजिनोः ।&lt;br&gt;&#xA;अपसारितवान्गुप्तं तत्कालं कटकात्ततः ।। ९६&lt;br&gt;&#xA;तेनापसारितौ तौ च व्रजन्तौ निशि तद्युतौ ।&lt;br&gt;&#xA;विन्ध्याटवीं विविशतुर्मार्गाज्ञानान्नृपात्मजौ ।। ९७&lt;br&gt;&#xA;तत्र रात्रावतीतायां क्रमात्प्रक्राम्यतोस्तयोः ।&lt;br&gt;&#xA;मध्याहेऽतितृषाक्रान्तौ हयौ पञ्चत्वमापतुः ।। ९८&lt;br&gt;&#xA;स च मातामहो वृद्धः क्षुत्तृष्णाशुष्कतालुकः ।&lt;br&gt;&#xA;व्यपद्यतातपक्लान्तः श्रान्तयोः पश्यतोस्तयोः ।। ९९&lt;br&gt;&#xA;अनागसौ कथं पित्रा गमितौ स्वो दशामिमाम् ।&lt;br&gt;&#xA;सकामां कुर्वता तां नौ दुष्टामपरमातरम् ।। १००&lt;br&gt;&#xA;इति तौ तत्र शोचन्तौ दुःखितौ भ्रातरौ ततः ।&lt;br&gt;&#xA;प्राक्पित्रैवोपदिष्टां तां देवीं दध्यतुरम्बिकाम् ।। १०१&lt;br&gt;&#xA;तस्या ध्यानप्रभावेण शरण्यायास्तदैव तौ ।&lt;br&gt;&#xA;विगतक्षुत्क्लमतृषौ बलिनौ च बभूवतुः ।। १०२&lt;br&gt;&#xA;ततस्तत्प्रत्ययाश्वस्तावविज्ञातपथश्रमौ ।&lt;br&gt;&#xA;तामेव ययतुर्द्रष्टुं विन्ध्यकान्तारवासिनीम् ।। १०३&lt;br&gt;&#xA;तत्र प्राप्तौ तदग्रे च भ्रातरौ तावुभावपि ।&lt;br&gt;&#xA;प्रारभेतां निराहारौ तामाराधयितुं तपः ।। १०४&lt;br&gt;&#xA;अत्रान्तरे च ते तत्र सामन्ताः कटके स्थिताः ।&lt;br&gt;&#xA;संभूय यावदायान्ति तयोः पापं चिकीर्षवः ।। १०५&lt;br&gt;&#xA;तावत्क्वचिन्न ददृशुर्विचिन्वन्तोऽपि सर्वतः ।&lt;br&gt;&#xA;तौ समातामहौ क्वापि राजपुत्रौ पलायितौ ।। १०६&lt;br&gt;&#xA;ततश्चाशङ्क्य तं मन्त्रभेदं सर्वेऽपि ते भयात् ।&lt;br&gt;&#xA;राज्ञस्तस्य परित्यागसेनस्यान्तिकमाययुः ।। १०७&lt;br&gt;&#xA;प्रदर्श्य तस्मै लेखांश्च यथावृत्तं तमब्रुवन् ।&lt;br&gt;&#xA;सोऽथ बुद्ध्वा तदुद्भ्रान्तः क्रुद्धस्तानेवमब्रवीत् ।। १०८&lt;br&gt;&#xA;नैते मत्प्रहिता लेखा इन्द्रजालं किमप्यदः ।&lt;br&gt;&#xA;यूयं च न किमेतावदपि जानीथ बालिशाः ।। १०९&lt;br&gt;&#xA;यदनल्पतपःप्राप्तावहं हन्मि कथं सुतौ ।&lt;br&gt;&#xA;युष्माभिस्तौ हतावेव सुकृतैः स्वैस्तु रक्षितौ ।। ११०&lt;br&gt;&#xA;मातामहेन च तयोर्दर्शितं मन्त्रिताफलम् ।&lt;br&gt;&#xA;इत्युक्त्वा तान्स सामन्तान्कायस्थं कूटलेखकम् ।। १११&lt;br&gt;&#xA;तं पलायितमप्याशु स्वशक्त्यानाय्य भूपतिः ।&lt;br&gt;&#xA;सम्यक्पृष्ट्वा यथावृत्तं यथावन्निगृहीतवान् ।। ११२&lt;br&gt;&#xA;भार्यां च काव्यालंकारां तादृक्कार्यविधायिनीम् ।&lt;br&gt;&#xA;भूगृहे स निचिक्षेप पापां तां पुत्रघातिनीम् ।। ११३&lt;br&gt;&#xA;अविचार्य तु पर्यन्तमतिद्वेषान्धया धिया ।&lt;br&gt;&#xA;सहसा हि कृतं पापं कथं मा भूद्विपत्तये ।। ११४&lt;br&gt;&#xA;ये च ते राजपुत्राभ्यां सह गत्वाभ्युपागताः ।&lt;br&gt;&#xA;सामन्तास्तान्निवार्यान्यांस्तत्पदे स नृपो व्यधात् ।। ११५&lt;br&gt;&#xA;तस्थौ च वार्तामन्विष्यन्सततं पुत्रयोस्तयोः ।&lt;br&gt;&#xA;तन्मात्रा सह दुःखार्तो धर्मासक्तोऽम्बिकां स्मरन् ।। ११६&lt;br&gt;&#xA;तावच्च राजपुत्रस्य तपसा सानुजस्य सा ।&lt;br&gt;&#xA;तस्येन्दीवरसेनस्य तुष्टाभूद्विन्ध्यवासिनी ।। ११७&lt;br&gt;&#xA;दत्त्वा च खड्गं स्वप्ने सा साक्षादेवं तमादिशत् ।&lt;br&gt;&#xA;अस्य प्रभावात्खड्गस्य शत्रूञ्जेष्यसि दुर्जयान् ।। ११८&lt;br&gt;&#xA;चिन्तयिष्यसि यत्किंचित्तच्च संपत्स्यते तव ।&lt;br&gt;&#xA;द्वावप्येतेन च युवामिष्टसिद्धिमवाप्स्यथः ।। ११९&lt;br&gt;&#xA;इत्युक्त्वान्तर्हितायां च देव्यां तस्यां प्रबुध्य सः ।&lt;br&gt;&#xA;तत्रेन्दीवरसेनस्तं हस्तस्थं खड्गमैक्षत ।। १२०&lt;br&gt;&#xA;अथ खड्गेन तत्स्वप्नवर्णनेन च सोऽनुजम् ।&lt;br&gt;&#xA;आश्वास्य चक्रे तद्युक्तः प्रातर्वन्येन पारणम् ।। १२१&lt;br&gt;&#xA;ततः प्रणम्य देवीं तां तत्प्रसादहृतक्लमः ।&lt;br&gt;&#xA;हृष्टस्तत्खड्गहस्तश्च समं भ्रात्रा ययौ ततः ।। १२२&lt;br&gt;&#xA;गत्वा च दूरं स प्रापदेकं पुरवरं महत् ।&lt;br&gt;&#xA;कुर्वाणं मेरुशिखरभ्रान्तिं हेममयैर्गृहैः ।। १२३&lt;br&gt;&#xA;तत्र रौद्रं ददर्शैकं प्रतोलीद्वारि राक्षसम् ।&lt;br&gt;&#xA;पप्रच्छ तं च वीरोऽस्य पुरस्याख्यां पतिं च सः ।। १२४&lt;br&gt;&#xA;इदं शैलपुरं नाम नगरं राक्षसाधिपः ।&lt;br&gt;&#xA;अध्यास्ते यमदंष्ट्राख्यः स्वामी नः शत्रुमर्दनः ।। १२५&lt;br&gt;&#xA;इत्युक्ते रक्षसा तेन यमदंष्ट्रजिघांसया ।&lt;br&gt;&#xA;तत्रेन्दीवरसेनोऽथ स प्रवेष्टुं प्रवृत्तवान् ।। १२६&lt;br&gt;&#xA;निरुन्धन्तं च तं द्वाःस्थं राक्षसं स महाभुजः ।&lt;br&gt;&#xA;एकखड्गप्रहारेण शिरश्छित्त्वा न्यपातयत् ।। १२७&lt;br&gt;&#xA;तं हत्वा राजभवनं प्रविश्यान्तर्ददर्श सः ।&lt;br&gt;&#xA;शूरः सिंहासनस्थं तं यमदंष्ट्र निशाचरम् ।। १२८&lt;br&gt;&#xA;दशघोरमुखं वामपार्श्वस्थितवराङ्गनम् ।&lt;br&gt;&#xA;आश्रितेतरपार्श्वं च कुमार्या दिव्यरूपया ।। १२९&lt;br&gt;&#xA;दृष्ट्वा च सोऽम्बिकादत्तखड्गहस्तो रणाय तम् ।&lt;br&gt;&#xA;आहूतवान्स चोत्तस्थौ खड्गमाकृष्य राक्षसः ।। १३०&lt;br&gt;&#xA;प्रवृत्ते च तयोर्युद्धे छिन्नश्छिन्नोऽथ रक्षसः ।&lt;br&gt;&#xA;तस्येन्दीवरसेनेन मूर्धा मुहुरजायत ।। १३१&lt;br&gt;&#xA;तां तस्य मायामालोक्य तत्पार्श्वस्थितया तया ।&lt;br&gt;&#xA;कुमार्या कृतसंज्ञः सन्दर्शनेनानुरक्तया ।। १३२&lt;br&gt;&#xA;स राजपुत्रश्छित्त्वैव रक्षसस्तस्य तच्छिरः ।&lt;br&gt;&#xA;भूयः खड्गप्रहारेण लघुहस्तो द्विधाकरोत् ।। १३३&lt;br&gt;&#xA;तयास्य नष्टमायस्य रक्षसः प्रतिमायया ।&lt;br&gt;&#xA;नाजायत पुनर्मूर्धा तेन रक्षो व्यपादि तत् ।। १३४&lt;br&gt;&#xA;हते तस्मिन्प्रहृष्टे ते तद्वरस्त्रीकुमारिके ।&lt;br&gt;&#xA;सानुजो राजपुत्रोऽसावुपविश्याथ पृष्टवान् ।। १३५&lt;br&gt;&#xA;आसीत्किमीदृशेऽमुष्मिन्पुरे द्वाःस्थैकरक्षितः ।&lt;br&gt;&#xA;राक्षसोऽयं युवां के च हतेऽस्मिन्किं च हृष्यथः ।। १३६&lt;br&gt;&#xA;एतच्छ्रुत्वा तयोर्मध्यात्कुमारी सा जगाद तम् ।&lt;br&gt;&#xA;अस्मिञ्शैलपुरे वीरभुजो नामाभवन्नृपः ।। १३७&lt;br&gt;&#xA;एषा मदनदंष्ट्रेति भार्या तस्य स चामुना ।&lt;br&gt;&#xA;मायया राक्षसेनैत्य यमदंष्ट्रेण भक्षितः ।। १३८&lt;br&gt;&#xA;ग्रस्तः परिच्छदश्चास्य सुरूपेति न भक्षिता ।&lt;br&gt;&#xA;एका मदनदंष्ट्रैषा भार्या च विहितात्मनः ।। १३९&lt;br&gt;&#xA;ततो विविक्ते रम्येऽस्मिन्पुरे निर्माय काञ्चनान् ।&lt;br&gt;&#xA;गृहानेषोऽनया क्रीडन्नास्तापास्तपरिच्छदः ।। १४०&lt;br&gt;&#xA;अहं च खड्गदंष्ट्राख्या कनीयस्यस्य रक्षसः ।&lt;br&gt;&#xA;भगिनी कन्यका दृष्टे त्वयि सद्योऽनुरागिणी ।। १४१&lt;br&gt;&#xA;अतो हतेऽस्मिन्हृष्टेयमहं च तदिहाधुना ।&lt;br&gt;&#xA;उपयच्छस्व मामार्यपुत्र प्रेमसमर्पिताम् ।। १४२&lt;br&gt;&#xA;एवमुक्तवतीं खड्गदंष्ट्रां स परिणीतवान् ।&lt;br&gt;&#xA;तामिन्दीवरसेनोऽथ गान्धर्वविधिना तदा ।। १४३&lt;br&gt;&#xA;तस्थौ चात्रैव नगरे देवीखड्गप्रभावतः ।&lt;br&gt;&#xA;चिन्तितोपनमद्भोगः कृतदारोऽनुजान्वितः ।। १४४&lt;br&gt;&#xA;एकदा च कनीयांसं भ्रातरं व्योमगामिनि ।&lt;br&gt;&#xA;स्वखड्गचिन्तारत्नस्य प्रभावाद्ध्याननिर्मिते ।। १४५&lt;br&gt;&#xA;विमाने वीरमारोप्य सोऽनिच्छासेनमश्रमात् ।&lt;br&gt;&#xA;प्राहिणोदन्तिकं पित्रोः स्वोदन्तावेदनाय तम् ।। १४६&lt;br&gt;&#xA;सोऽपि गत्वा विमानेन तेन क्षिप्राद्विहायसा ।&lt;br&gt;&#xA;पुरीमनिच्छासेनस्तां पितुः प्रापदिरावतीम् ।। १४७&lt;br&gt;&#xA;तत्र तौ नन्दयामास पितरौ दर्शनेन सः ।&lt;br&gt;&#xA;तीव्रदुःखातपक्लान्तौ चकोराविव चन्द्रमाः ।। १४८&lt;br&gt;&#xA;उपेत्य चाङ्घ्रिपतितः पर्यायालिङ्गितस्तयोः ।&lt;br&gt;&#xA;निरास पृच्छतोः शङ्कां भ्रातृकल्याणवार्तया ।। १४९&lt;br&gt;&#xA;शशंस तं च वृत्तान्तमेतयोः पुरतोऽखिलम् ।&lt;br&gt;&#xA;आपातदुःखं सौख्यान्तं भ्रातुरात्मन एव च ।। १५०&lt;br&gt;&#xA;शुश्राव चात्र विहितं तादृशं पापया तया ।&lt;br&gt;&#xA;द्वेषेणापरमात्रा तदात्मनाशाय कैतवम् ।। १५१&lt;br&gt;&#xA;ततः पित्रोत्सववता युक्तो मात्रा च निर्वृतः ।&lt;br&gt;&#xA;तस्थावनिच्छासेनोऽत्र पूज्यमानो जनेन सः ।। १५२&lt;br&gt;&#xA;याते कतिपयाहे च दृष्टदुःस्वप्नशङ्कितः ।&lt;br&gt;&#xA;भ्रातरं प्रति सोत्कश्च पितरं स व्यजिज्ञपत् ।। १५३&lt;br&gt;&#xA;गच्छामि युष्मदुत्कण्ठामभिधायानयाम्यहम् ।&lt;br&gt;&#xA;आर्येन्दीवरसेनं तमनुजानीहि तात माम् ।। १५४&lt;br&gt;&#xA;तच्छ्रुत्वानुमतस्तेन पित्रा पुत्रोत्सुकेन सः ।&lt;br&gt;&#xA;जनन्या च विमानं स्वं तदेवारुह्य सत्वरः ।। १५५&lt;br&gt;&#xA;प्रायादनिच्छासेनस्तद्व्योम्ना शैलपुरं पुरम् ।&lt;br&gt;&#xA;प्रातश्च तत्र प्राविक्षत्स्वभ्रातुस्तस्य मन्दिरम् ।। १५६&lt;br&gt;&#xA;ददर्श तत्र निःसंज्ञं पतितस्थितमग्रजम् ।&lt;br&gt;&#xA;रुदत्योरन्तिके खड्गदंष्ट्रामदनदंष्ट्रयोः ।। १५७&lt;br&gt;&#xA;किमेतदिति संभ्रान्तं पृच्छन्तं तमधोमुखी ।&lt;br&gt;&#xA;जगाद खड्गदंष्ट्रा सा निन्दितापरया तया ।। १५८&lt;br&gt;&#xA;त्वय्यस्थिते मयि स्नातुं गतायामेकदानया ।&lt;br&gt;&#xA;त्वद्भ्रातायं सहारंस्त रहो मदनदंष्ट्रया ।। १५९&lt;br&gt;&#xA;क्षणात्स्नात्वागता चाहं साक्षादेनं तथा स्थितम् ।&lt;br&gt;&#xA;एतया युक्तमद्राक्षं वाचा च निरभर्त्सयम् ।। १६०&lt;br&gt;&#xA;ततोऽनुनीताप्येतेन नियत्येवाविलङ्घया ।&lt;br&gt;&#xA;ईर्ष्यया मोहितात्यर्थमहमेवमचिन्तयम् ।। १६१&lt;br&gt;&#xA;अहो अगणयित्वैव मामयं भजतेऽपराम् ।&lt;br&gt;&#xA;जानेऽस्य खड्गमाहात्म्यकृत्तो दर्पोऽयमीदृशः ।। १६२&lt;br&gt;&#xA;तदस्य गोपयाम्येनमिति संचिन्त्य मूढया ।&lt;br&gt;&#xA;एतत्खङ्गो निशि क्षिप्तः सुप्तेऽस्मिन्दहने मया ।। १६३&lt;br&gt;&#xA;कलङ्कितश्च खड्गोऽसौ गतश्चैव दशामिमाम् ।&lt;br&gt;&#xA;अनुतप्तास्मि चाक्रुष्टा ततो मदनदंष्ट्रया ।। १६४&lt;br&gt;&#xA;अथैतस्यां च मयि च द्वयोः शोकान्धचेतसोः ।&lt;br&gt;&#xA;मरणाध्यवसायिन्योरागतस्त्वमिहाधुना ।। १६५&lt;br&gt;&#xA;तद्गृहाण त्वमेवैतत्खड्गं निस्त्रिंशकर्मिकाम् ।&lt;br&gt;&#xA;अत्यक्तजातिधर्मां मामेतेनैव निपातय ।। १६६&lt;br&gt;&#xA;इत्युक्तः सः तयानिच्छासेनोऽत्र भ्रातृजायया ।&lt;br&gt;&#xA;तापादवध्यां मत्वा तां छेत्तुमैच्छन्निजं शिरः ।। १६७&lt;br&gt;&#xA;मैवं कार्षीर्मृतो नायं राजपुत्र तवाग्रजः ।&lt;br&gt;&#xA;खड्गप्रमादकोपेन देव्या त्वेष विमोहितः ।। १६८&lt;br&gt;&#xA;अस्यां च खड्गदंष्ट्रायां मन्तव्या नापराधिता ।&lt;br&gt;&#xA;यतः शापावतीर्णानामेतद्धस्तविजम्भितम् ।। १६९&lt;br&gt;&#xA;एते चास्य तव भ्रातुः पूर्वभार्ये उभे अपि ।&lt;br&gt;&#xA;तत्प्रसादय तामेव देवीमभिमताप्तये ।। १७०&lt;br&gt;&#xA;इति तत्कालमुद्भूतामन्तरिक्षात्सरस्वतीम् ।&lt;br&gt;&#xA;श्रुत्वा निववृतेऽनिच्छासेनः स मरणोद्यमात् ।। १७१&lt;br&gt;&#xA;आरुह्यैव विमानं तद्गृहीत्वाग्निकलङ्कितम् ।&lt;br&gt;&#xA;खड्गं तं विन्ध्यवासिन्याः पादमूलं जगाम सः ।। १७२&lt;br&gt;&#xA;तत्र मूर्धोपहारेण तोषयिष्यन्नुपोषितः ।&lt;br&gt;&#xA;देवीं तामुद्गतामेतां गगनादशृणोद्गिरम् ।। १७३&lt;br&gt;&#xA;मा पुत्र साहसं कार्षीर्गच्छ जीवतु तेऽग्रजः ।&lt;br&gt;&#xA;जायतां निर्मलः खड्गो भक्त्या तुष्टा ह्यहं तव ।। १७४&lt;br&gt;&#xA;एतद्दिव्यं वचः श्रुत्वा तत्क्षणं निष्कलङ्कताम् ।&lt;br&gt;&#xA;प्राप्तं दृष्ट्वा करे खड्गं कृत्वा तस्याः प्रदक्षिणम् ।। १७५&lt;br&gt;&#xA;मनोरथमिवारुह्य विमानं सिद्धमाशुगम् ।&lt;br&gt;&#xA;आजगामोत्सुकोऽनिच्छासेनः शैलपुरं स तत् ।। १७६&lt;br&gt;&#xA;तत्र दृष्ट्वोत्थितं सद्यो लब्धसंज्ञं तमग्रजम् ।&lt;br&gt;&#xA;जग्राह पादयोः साश्रुः कण्ठे सोऽप्येनमग्रहीत् ।। १७७&lt;br&gt;&#xA;त्वया नौ रक्षितो भर्तेत्युभे ते पादयोस्ततः ।&lt;br&gt;&#xA;निपत्य भ्रातृजाये तमनिच्छासेनमूचतुः ।। १७८&lt;br&gt;&#xA;अथेन्दीवरसेनाय पृच्छते सोऽग्रजाय तत् ।&lt;br&gt;&#xA;&amp;hellip;&amp;hellip;. ।। १७९&lt;br&gt;&#xA;&amp;hellip;&amp;hellip;&amp;hellip;&amp;hellip;.. ।&lt;br&gt;&#xA;नाक्रुध्यत्खड्गदंष्ट्रायै भ्रातर्यस्मिंस्तुतोष च ।। १८०&lt;br&gt;&#xA;शुश्राव चैतस्य मुखात्पितरौ दर्शनोत्सुकौ ।&lt;br&gt;&#xA;मायामपरमात्रा च कृतां तां तद्वियोगदाम् ।। १८१&lt;br&gt;&#xA;ततो भ्रात्रार्पितं खड्गं गृहीत्वा तत्प्रभावतः ।&lt;br&gt;&#xA;ध्यातोपनतमारुह्य विमानं सुमहच्च सः ।। १८२&lt;br&gt;&#xA;सहेममन्दिरो भार्याद्वयेन सह सानुजः ।&lt;br&gt;&#xA;तामिन्दीवरसेनः स्वां पुरीमागादिरावतीम् ।। १८३&lt;br&gt;&#xA;तत्रावतीर्य नभसो विस्मयालोकितो जनैः ।&lt;br&gt;&#xA;राजवेश्म पितुः पार्श्वं विवेश सपरिच्छदः ।। १८४&lt;br&gt;&#xA;तथाभूतश्च पितरं तं दृष्ट्वा मातरं च सः ।&lt;br&gt;&#xA;पपात पादयोश्चाश्रुधाराधौतमुखस्तयोः ।। १८५&lt;br&gt;&#xA;तौ च तं सहसा दृष्टं पुत्रमाश्लिष्य सानुजम् ।&lt;br&gt;&#xA;अमृतेनेव सिक्ताङ्गौ तापनिर्वाणमीयतुः ।। १८६&lt;br&gt;&#xA;दिव्यरूपे च तद्भार्ये कृतपादाभिवन्दने ।&lt;br&gt;&#xA;स्नुषे उभे ते पश्यन्तौ हृष्टावभिननन्दतुः ।। १८७&lt;br&gt;&#xA;कथाप्रसङ्गाद्बुद्ध्वा च तस्य ते पूर्वनिर्मिते ।&lt;br&gt;&#xA;दिव्यवाक्कथिते भार्ये ययतुस्तौ परां मुदम् ।। १८८&lt;br&gt;&#xA;विमानगतिसौवर्णमन्दिरानयनादिना ।&lt;br&gt;&#xA;प्रभावेण सुतस्यास्य विस्मयेन ननन्दतुः ।। १८९&lt;br&gt;&#xA;ततस्ताभ्यां स सहितः पितृभ्यां सपरिग्रहः ।&lt;br&gt;&#xA;आस्तेन्दीवरसेनोऽत्र प्रदत्तजनतोत्सवः ।। १९०&lt;br&gt;&#xA;एकदा च परित्यागसेनं तं जनकं नृपम् ।&lt;br&gt;&#xA;विज्ञप्य सानुजः प्रायात्पुनर्दिग्विजयाय सः ।। १९१&lt;br&gt;&#xA;खड्गप्रभावाज्जित्वा च पृथ्वीं कृत्स्नां महाभुजः ।&lt;br&gt;&#xA;आययौ हेमहस्त्यश्वरत्नान्याहृत्य भूभुजाम् ।। १९२&lt;br&gt;&#xA;अवाप नगरीं तां च निजां विजितया भयात् ।&lt;br&gt;&#xA;अनुयात इवोद्भूतसैन्यधूलिनिभाद्भुवा ।। १९३&lt;br&gt;&#xA;प्रविश्य राजधानीं च पित्रा प्रत्युद्गतोऽथ सः ।&lt;br&gt;&#xA;जननीं नन्दयामास सानुजोऽधिकसंगमाम् ।। १९४&lt;br&gt;&#xA;संमान्य राजलोकं च स्वभार्यास्वजनान्वितः ।&lt;br&gt;&#xA;तत्रेन्दीवरसेनस्तत्प्रमोदेनानयद्दिनम् ।। १९५&lt;br&gt;&#xA;अन्येद्युस्तत्करद्वारेणार्पयित्वा च मेदिनीम् ।&lt;br&gt;&#xA;पित्रे स राजपुत्रः स्वामकस्माज्जातिमस्मरत् ।। १९६&lt;br&gt;&#xA;ततः सुप्तप्रबुद्धाभो जनकं तमुवाच च ।&lt;br&gt;&#xA;मया जातिः स्मृता तात तदिदं शृणु वच्मि ते ।। १९७&lt;br&gt;&#xA;अस्ति मुक्तापुरं नाम सानौ हिमवतः पुरम् ।&lt;br&gt;&#xA;तत्रास्ति मुक्तासेनाख्यो राजा विद्याधरेश्वरः ।। ११८&lt;br&gt;&#xA;कम्बुवत्यभिधानायां देव्यां तस्य सुतौ क्रमात् ।&lt;br&gt;&#xA;जातौ द्वौ पद्मसेनश्च रूपसेनश्च सद्गुणौ ।। १९९&lt;br&gt;&#xA;पद्मसेनं तयोः प्रेम्णा स्वयं वृतवती पतिम् ।&lt;br&gt;&#xA;कन्यादित्यप्रभा नाम विद्याधरवरात्मजा ।। २००&lt;br&gt;&#xA;तद्बुद्ध्वा तद्वयस्यापि नाम्ना चन्द्रवती स्वयम् ।&lt;br&gt;&#xA;एत्यावृणीत कामार्ता तं विद्याधरकन्यका ।। २०१&lt;br&gt;&#xA;द्विभार्यः स तदा पद्मसेनो नित्यमखिद्यत ।&lt;br&gt;&#xA;सपत्नीसेर्ष्ययादित्यप्रभया भार्यया तया ।। २०२&lt;br&gt;&#xA;ईर्ष्यान्धभार्याकलहं सोढुं शक्नोमि नान्वहम् ।&lt;br&gt;&#xA;तपोवनाय गच्छामि निर्वेदस्यास्य शान्तये ।। २०३&lt;br&gt;&#xA;तत्तात देहि मेऽनुज्ञामिति निर्बन्धतो मुहुः ।&lt;br&gt;&#xA;जनकं पद्मसेनः स्वं मुक्तासेनं जगाद सः ।। २०४&lt;br&gt;&#xA;सोऽपि तं तद्ग्रहक्रुद्धः सभार्यमशपत्पिता ।&lt;br&gt;&#xA;किं ते तपोवनं गत्वा मर्त्यलोकमवाप्नुहि ।। २०५&lt;br&gt;&#xA;तत्रैषा कलहासक्ता भार्यादित्यप्रभा तव ।&lt;br&gt;&#xA;राक्षसीं योनिमासाद्य त्वद्भार्यैव भविष्यति ।। २०६&lt;br&gt;&#xA;द्वितीया चन्द्रवत्येषा त्वयि रक्तातिवल्लभा ।&lt;br&gt;&#xA;राजस्त्री राक्षसी भूत्वा भूमौ त्वां प्राप्स्यति प्रियम् ।। २०७&lt;br&gt;&#xA;साभिलाषोऽनुसर्तुं त्वां ज्येष्ठं यल्लक्षितो मया ।&lt;br&gt;&#xA;तदेष रूपसेनोऽपि भावी भ्रातैव तत्र ते ।। २०८&lt;br&gt;&#xA;द्विभार्यत्वकृतं किंचिद्दुःखं तत्राप्यवाप्स्यसि ।&lt;br&gt;&#xA;एवमुक्त्वा विरम्येत्थं शापान्तमकरोत्स नः ।। २०९&lt;br&gt;&#xA;राजपुत्रो भुवं जित्वा पृथ्वीं पित्रोः प्रदास्यसि ।&lt;br&gt;&#xA;यदा तदा सहामीभिर्जातिं स्मृत्वा विमोक्ष्यसे ।। २१०&lt;br&gt;&#xA;इति पित्रोदितस्तेन पद्मसेनो निजेन सः ।&lt;br&gt;&#xA;तत्कालं सह तैरन्यैर्मर्त्यलोकमवातरत् ।। २११&lt;br&gt;&#xA;स पद्मसेनस्तातायमहं जातः सुतस्तव ।&lt;br&gt;&#xA;नाम्नेन्दीवरसेनोऽत्र कर्तव्यं च कृतं मया ।। २१२&lt;br&gt;&#xA;योऽपरो रूपसेनश्च विद्याधरकुमारकः ।&lt;br&gt;&#xA;अनिच्छासेन इत्येव जातः सोऽनुज एव मे ।। २१३&lt;br&gt;&#xA;या सादित्यप्रभा भार्या या च चन्द्रावतीति मे ।&lt;br&gt;&#xA;विद्धि ते द्वे इमे खड्गदंष्ट्रामदनदंष्ट्रिके ।। २१४&lt;br&gt;&#xA;इदानीं चायमवधिः प्राप्तः शापस्य सोऽस्य नः ।&lt;br&gt;&#xA;तद्व्रजामो वयं तात निजं वैद्याधरं पदम् ।। २१५&lt;br&gt;&#xA;इत्युक्त्वा स समं भार्याभ्रातृभिः स्मृतजातिभिः ।&lt;br&gt;&#xA;त्यक्त्वैव मानुषीं मूर्तिं भूत्वा विद्याधराकृतिः ।। २१६&lt;br&gt;&#xA;प्रणम्य पित्रोश्चरणौ कृत्वाङ्के दयिताद्वयम् ।&lt;br&gt;&#xA;सानुजः प्रययौ व्योम्ना निजं वैद्याधरं पुरम् ।। २१७&lt;br&gt;&#xA;तत्राभिनन्दितः पित्रा मुक्तासेनेन सन्मतिः ।&lt;br&gt;&#xA;मातृनेत्रोत्सवो भ्रात्रा रूपसेनेन संगतः ।। २१८&lt;br&gt;&#xA;उवास पद्मसेनोऽसौ भूयोऽनाविष्कृतेर्ष्यया ।&lt;br&gt;&#xA;आदित्यप्रभया चन्द्रवत्या च सह निर्वृतः ।। २१९&lt;br&gt;&#xA;इत्येतां गोमुखो रम्यां कथयित्वा कथां पथि ।&lt;br&gt;&#xA;नरवाहनदत्तं तमुवाच सचिवः पुनः ।। २२०&lt;br&gt;&#xA;इत्थं स्यान्महतामेव महाक्लेशस्तथोदयः ।&lt;br&gt;&#xA;अन्येषां तु कियान्देव क्लेशो वाप्युदयोऽपि वा ।। २२१&lt;br&gt;&#xA;त्वं तु रत्नप्रभादेवीविद्याशक्त्यानुपालितः ।&lt;br&gt;&#xA;कर्पूरिकां राजसुतामक्लेशात्तामवाप्स्यसि ।। २२२&lt;br&gt;&#xA;इति नरवाहनदत्तः श्रुत्वा सुमुखस्य गोमुखस्य मुखात् ।&lt;br&gt;&#xA;प्राक्रामत्पथि तस्मिन्नज्ञातपरिश्रमः स तत्सहितः ।। २२३&lt;br&gt;&#xA;गच्छंश्च तत्र कलकूजितराजहंसमच्छं सुधासरसशीतलभूरिवारि ।&lt;br&gt;&#xA;आम्रावलीपनसदाडिमरम्यरोधः सायं सरो विकचवारिजमाससाद ।। २२४&lt;br&gt;&#xA;तस्मिन्स्नात्वा हिमगिरिसुताकान्तमभ्यर्च्य भक्त्या कृत्वाहारं सुरभिमधुरास्वादहृद्यैः फलैस्तैः ।&lt;br&gt;&#xA;सख्या सार्धं मृदुकिसलयास्तीर्णशय्याप्रसुप्तस्तत्तीरे तां रजनिमनयत्सोऽत्र वत्सेशसूनुः ।। २२५&lt;br&gt;&#xA;इति महाकविश्रीसोमदेवभट्टविरचिते कथासरित्सागरे रत्नप्रभालम्बकेऽष्टमस्तरङ्गः ।&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/07/009/</guid>
      <description>&lt;p&gt;ततः प्रातः सरस्तीरात्तस्मादुत्थाय मन्त्रिणम् ।&lt;br&gt;&#xA;नरवाहनदत्तस्तं गोमुखं प्रस्थितोऽब्रवीत् ।। १&lt;br&gt;&#xA;वयस्य जाने काप्यद्य रात्र्यन्ते धवलाम्बरा ।&lt;br&gt;&#xA;कुमारी दिव्यरूपा मामेत्य स्वप्नेऽभ्यधादिदम् ।। २&lt;br&gt;&#xA;निश्चिन्तो भव वत्स त्वमितः शीघ्रमवाप्स्यसि ।&lt;br&gt;&#xA;अब्धेस्तीरे वनान्तःस्थमाश्चर्यं नगरं महत् ।। ३&lt;br&gt;&#xA;विश्रान्तस्तत्र चाक्लेशात्प्राप्य कर्पूरसंभवम् ।&lt;br&gt;&#xA;पुरं कर्पूरिकां प्राप्स्यस्यत्र तां राजकन्यकाम् ।। ४&lt;br&gt;&#xA;इत्युक्त्वा मां तिरोऽभूत्सा प्रबुद्धश्चास्मि तत्क्षणम् ।&lt;br&gt;&#xA;एवं तमुक्तवन्तं च प्रीतः प्रोवाच गोमुखः ।। ५&lt;br&gt;&#xA;देवैरनुगृहीतस्त्वं देव किं तेऽस्ति दुष्करम् ।&lt;br&gt;&#xA;तन्निश्चितमकृच्छ्रेण तव सेत्स्यत्यभीप्सितम् ।। ६&lt;br&gt;&#xA;एवमुक्तवता तेन गोमुखेन समं पथि ।&lt;br&gt;&#xA;नरवाहनदत्तोऽत्र स प्रायात्सत्वरस्ततः ।। ७&lt;br&gt;&#xA;क्रमात्प्रापच्च जलधेरुपकण्ठगतं स तत् ।&lt;br&gt;&#xA;अद्रिकूटनिभाट्टालप्रतोलीगोपुरान्वितम् ।। ८&lt;br&gt;&#xA;मेर्वाभसर्वसौवर्णराजमन्दिरराजितम् ।&lt;br&gt;&#xA;नगरं विपुलाभोगं भूमण्डलमिवापरम् ।। ९&lt;br&gt;&#xA;प्रविश्य तत्र विपणीमार्गेण स ददर्श च ।&lt;br&gt;&#xA;काष्ठयन्त्रमयं सर्वं चेष्टमानं सजीववत् ।। 7.9.१०&lt;br&gt;&#xA;वणिग्विलासिनीपौरजनं जनितविस्मयम् ।&lt;br&gt;&#xA;विज्ञायमानं निर्जीव इति वाग्विरहात्परम् ।। ११&lt;br&gt;&#xA;क्रमाच्च गोमुखसखः सोऽन्तिकं राजवेश्मनः ।&lt;br&gt;&#xA;प्राप तादृशमेवात्र हस्त्यश्वादि विलोकयन् ।। १२&lt;br&gt;&#xA;विवेश चास्य सौवर्णपुरमस्तकशोभिनः ।&lt;br&gt;&#xA;अभ्यन्तरं ससचिवः साश्चर्यो राजसद्मनः ।। १३&lt;br&gt;&#xA;तत्र यन्त्रप्रतीहारवारनारीपरिश्रितम् ।&lt;br&gt;&#xA;जडानां स्पन्दने हेतुं तेषां चेतनमेककम् ।। १४&lt;br&gt;&#xA;इन्द्रियाणामिवात्मानमधिष्ठातृतया स्थितम् ।&lt;br&gt;&#xA;रत्नसिंहासनासीनं भव्यं पुरुषमैक्षत ।। १५&lt;br&gt;&#xA;सोऽपि तं पुरुषो दृष्ट्वा चोत्तमाकृतिमुत्थितः ।&lt;br&gt;&#xA;विधाय स्वागतं स्वस्मिन्नुपावेशयदासने ।। १६&lt;br&gt;&#xA;पप्रच्छ चोपविश्याग्रे कः कथं किममानुषाम् ।&lt;br&gt;&#xA;क्ष्मामात्मना द्वितीयः सन्निमां प्राप्तो भवानिति ।। १७&lt;br&gt;&#xA;ततः सोऽपि स्ववृत्तान्तं निवेद्य तमशेषतः ।&lt;br&gt;&#xA;नरवाहनदत्तस्तं प्रह्वं पप्रच्छ पूरुषम् ।। १८&lt;br&gt;&#xA;कस्त्वं किं चेदमाश्चर्यं पुरं ते भद्र कथ्यताम् ।&lt;br&gt;&#xA;तच्छ्रुत्वा स पुमान्वक्तुं स्वोदन्तमुपचक्रमे ।। १९&lt;br&gt;&#xA;अस्ति काञ्चीति नगरी गरीयोगुणगुम्फिता ।&lt;br&gt;&#xA;काञ्चीव वसुधावध्वाः सदलंकृतितां गता ।। 7.9.२०&lt;br&gt;&#xA;तस्यां बाहुबलाख्योऽस्ति काञ्च्यां ख्यातो महीपतिः ।&lt;br&gt;&#xA;कोषे बद्धा कृता येन चलापि श्रीर्भुजार्जिता ।। २१&lt;br&gt;&#xA;तस्य राष्ट्रे नृपस्यावां तक्षाणौ भ्रातरावुभौ ।&lt;br&gt;&#xA;मयप्रणीतदार्वादिमायायन्त्रविचक्षणौ ।। २२&lt;br&gt;&#xA;ज्येष्ठः प्राणधरो नाम वेश्याव्यसनविप्लुतः ।&lt;br&gt;&#xA;अहं कनिष्ठस्तद्भक्तो नाम्ना राज्यधरः प्रभो ।। २३&lt;br&gt;&#xA;तेन भुक्त्वा धनं पित्र्यं मद्भर्त्रा स्वं च किंचन ।&lt;br&gt;&#xA;भुक्तं मदर्जितमपि स्नेहार्द्रेणार्पितं मया ।। २४&lt;br&gt;&#xA;ततोऽपि सोऽतिव्यसनी वेश्यार्थार्थजिहीर्षया ।&lt;br&gt;&#xA;रज्जुयन्त्रवहं दारुमयं हंसयुगं व्यधात् ।। २५&lt;br&gt;&#xA;तद्धंसयुगलं रज्जुघट्टनप्रेरितं निशि ।&lt;br&gt;&#xA;राज्ञो बाहुबलस्यात्र कोशाद्यन्त्रप्रयोगतः ।। २६&lt;br&gt;&#xA;गवाक्षेण प्रविश्यान्तश्चञ्च्वा पटलके स्थितम् ।&lt;br&gt;&#xA;आदायाभरणं तस्य मद्भ्रातुर्गृहमागमत् ।। २७&lt;br&gt;&#xA;तच्च विक्रीय सोऽभुङ्क्त मज्ज्येष्ठः सह वेश्यया ।&lt;br&gt;&#xA;तथैवाहर्निशं कोषममुष्णात्स च भूपतेः ।। २८&lt;br&gt;&#xA;वार्यमाणोऽपि च मया नाकार्याद्व्यरमत्ततः ।&lt;br&gt;&#xA;को हि मार्गममार्गं वा व्यसनान्धो निरीक्षते ।। २९&lt;br&gt;&#xA;तथा च मुष्यमाणेऽपि रात्रिष्वचलितार्गले ।&lt;br&gt;&#xA;निर्मूषके राजगञ्जे दिनानि कतिचिद्भयात् ।। 7.9.३०&lt;br&gt;&#xA;विचिन्वन्प्रत्यहं तूष्णीं परितप्तोऽधिकाधिकम् ।&lt;br&gt;&#xA;तद्भाण्डागारिको गत्वा स्फुटं राज्ञे न्यवेदयत् ।। ३१&lt;br&gt;&#xA;राजापि तं तथान्यांश्च रक्षकाञ्जाग्रतो निशि ।&lt;br&gt;&#xA;कोषान्तः स्थापयामास तत्र तत्त्वमवेक्षितुम् ।। ३२&lt;br&gt;&#xA;ते निशीथे प्रविष्टौ तौ गवाक्षेणात्र रक्षकाः ।&lt;br&gt;&#xA;मद्भ्रातृयन्त्रहंसौ द्वावपश्यन्रज्जुघट्टितौ ।। ३३&lt;br&gt;&#xA;यन्त्रयुक्तिपरिभ्रान्तौ चञ्चूपात्तविभूषणौ ।&lt;br&gt;&#xA;छिन्नरज्जू अगृह्णंश्च राज्ञे दर्शयितुं प्रगे ।। ३४&lt;br&gt;&#xA;तत्कालं च स मद्भ्राता ज्येष्ठोऽवादीत्ससंभ्रमः ।&lt;br&gt;&#xA;भ्रातर्गृहीतौ हंसौ द्वौ मदीयौ गञ्जरक्षिभिः ।। ३५&lt;br&gt;&#xA;रज्जुर्हि शिथिलीभूता यन्त्रे स्रस्ता च कीलिका ।&lt;br&gt;&#xA;तस्मादितोऽपसर्तव्यमधुनैवावयोर्द्वयोः ।। ३६&lt;br&gt;&#xA;चौराविति निगृह्णीयात्प्रातर्बुद्ध्वा नृपो हि नौ ।&lt;br&gt;&#xA;आवामेव हि विख्यातौ मायायन्त्रविदावुभौ ।। ३७&lt;br&gt;&#xA;वातयन्त्रविमानं च तन्ममास्तीह मङ्क्षु यत् ।&lt;br&gt;&#xA;योजनाष्टशती याति सकृत्प्रहतकीलिकम् ।। ३८&lt;br&gt;&#xA;तेन दूरं व्रजावोऽद्य विदेशमपि दुःखदम् ।&lt;br&gt;&#xA;पापे कर्मण्यवज्ञातहितवाक्ये कुतः सुखम् ।। ३९&lt;br&gt;&#xA;यन्मया न कृतं वाक्यं तव दुष्कृतबुद्धिना ।&lt;br&gt;&#xA;तस्यैष पाकः प्रसृतो योऽयं त्वय्यप्यपापिनि ।। 7.9.४०&lt;br&gt;&#xA;एवमुक्त्वा समारोहद्विमानं व्योमगामि तत् ।&lt;br&gt;&#xA;स मे प्राणधरो भ्राता तदैव सकुटुम्बकः ।। ४१&lt;br&gt;&#xA;अहं तूक्तोऽपि तेनात्र नारोहं बहुभिर्वृते ।&lt;br&gt;&#xA;ततस्तेन खमुत्पत्य स प्रायात्क्वापि दूरतः ।। ४२&lt;br&gt;&#xA;गते प्राणधरे तस्मिन्नहमन्वर्थनामनि ।&lt;br&gt;&#xA;प्रभाते भावि संभाव्य राजतो भयमेककः ।। ४३&lt;br&gt;&#xA;आरुह्य स्वकृतेऽन्यस्मिन्वातयन्त्रविमानके ।&lt;br&gt;&#xA;द्रुतं ततो गतोऽभूवं योजनानां शतद्वयम् ।। ४४&lt;br&gt;&#xA;प्रेरितेन पुनस्तेन विमानेन खगाभिना ।&lt;br&gt;&#xA;ततोऽपि योजनशतद्वयमन्यदगामहम् ।। ४५५&lt;br&gt;&#xA;ततः समुद्रनैकट्यशङ्कात्यक्तविमानकः ।&lt;br&gt;&#xA;पद्भ्यां व्रजन्निह प्राप्तः शून्यं पुरमिदं क्रमात् ।। ४६&lt;br&gt;&#xA;कौतुकाच्च प्रविष्टोऽहं देवेदं राजमन्दिरम् ।&lt;br&gt;&#xA;वस्त्राभरणशय्यादिराजोपकरणान्वितम् ।। ४७&lt;br&gt;&#xA;सायं चोद्यानवाप्यम्भः स्नातो भुक्त्वा फलान्यहम् ।&lt;br&gt;&#xA;राजशय्यागतो रात्रावेकाकी समचिन्तयम् ।। ४८&lt;br&gt;&#xA;निर्जने किं करोमीह तत्प्रातर्यत्र कुत्रचित् ।&lt;br&gt;&#xA;व्रजामीतो गतं मे हि भयं बाहुबलान्नृपात् ।। ४९&lt;br&gt;&#xA;इति संचिन्त्य संसुप्तं निशान्ते दिव्यरूपधृत् ।&lt;br&gt;&#xA;पुरुषो बर्हिणारूढः स्वप्ने मामेवमभ्यधात् ।। 7.9.५०&lt;br&gt;&#xA;इहैव भद्र वस्तव्यं गन्तव्यं नान्यतस्त्वया ।&lt;br&gt;&#xA;आहारकाले चारुह्य स्थातव्यं मध्यमे पुरे ।। ५१&lt;br&gt;&#xA;इत्युक्त्वान्तर्हिते तस्मिन्प्रबुद्धोऽहमचिन्तयम् ।&lt;br&gt;&#xA;कुमारनिर्मितमिदं दिव्यस्थानं सुनिश्चितम् ।। ५२&lt;br&gt;&#xA;कृतश्च तेन मे स्वप्ने पूर्वपुण्यैरनुग्रहः ।&lt;br&gt;&#xA;उत्थितोऽस्मीह नूनं हि श्रेयोऽस्ति वसतोऽत्र मे ।। ५३&lt;br&gt;&#xA;इति बद्धास्थमुत्थाय कृत्वाह्निकमहं स्थितः ।&lt;br&gt;&#xA;आरुह्य यावदाहारकालेऽस्मिन्मध्यमे पुरे ।। ५४&lt;br&gt;&#xA;तावद्धिरण्मयेष्वग्रे पात्रेषूपनतेषु मे ।&lt;br&gt;&#xA;अपतत्खाद्धृतक्षीरशालिभक्तादिभोजनम् ।। ५५&lt;br&gt;&#xA;चिन्तितं चिन्तितं चान्यन्मम भोज्यमुपानमत् ।&lt;br&gt;&#xA;तद्भुक्त्वा चाहमभवं देवातीवेह निर्वृतः ।। ५६&lt;br&gt;&#xA;ततो गृहीतैव मया स्थितिरस्मिन्पुरे प्रभो ।&lt;br&gt;&#xA;चिन्तितोपनमद्राजभोगेन प्रतिवासरम् ।। ५७&lt;br&gt;&#xA;भार्या परिच्छदो वा मे चिन्तितस्तु न तिष्ठति ।&lt;br&gt;&#xA;तेन यन्त्रमयोऽत्रायं जनः सर्वः कृतो मया ।। ५८&lt;br&gt;&#xA;इतीहागत्य तक्षापि देवैकाकी करोम्यहम् ।&lt;br&gt;&#xA;राज्ञो लीलायितुं राज्यधरो नाम विधेर्वशात् ।। ५९&lt;br&gt;&#xA;तद्देवनिर्मितेऽमुष्मिन्भवन्तोऽद्य पुरे दिनम् ।&lt;br&gt;&#xA;विश्राम्यन्तु यथाशक्ति परिचर्यापरे मयि ।। 7.9.६०&lt;br&gt;&#xA;इत्युक्त्वा तत्पुरोद्यानं तेन राज्यधरेण सः ।&lt;br&gt;&#xA;नरवाहनदत्तोऽत्र नीयते स्म सगोमुखः ।। ६१&lt;br&gt;&#xA;तत्र वापीजलस्नातो वारिजार्चितधूर्जटिः ।&lt;br&gt;&#xA;तां मध्यमपुराहारभूमिं च प्रापितोऽभवत् ।। ६२&lt;br&gt;&#xA;वुभुजे तत्र चाहारान्ध्यातोपस्थापिताञ्शुभान् ।&lt;br&gt;&#xA;तेन राज्यधरेणाग्रस्थितेन स समन्त्रिकः ।। ६३&lt;br&gt;&#xA;ततः केनाप्यदृष्टेन प्रमृष्टाहारभूमिकः ।&lt;br&gt;&#xA;अनु ताम्बूलभोगं स तस्थौ पीतासवः सुखम् ।। ६४&lt;br&gt;&#xA;अथ चिन्तामणिप्रख्यपुरमाहात्म्यविस्मितः ।&lt;br&gt;&#xA;भुक्ते राज्यधरे नक्तं स भेजे शयनोत्तमम् ।। ६५&lt;br&gt;&#xA;कर्पूरिकानवौत्सुक्यविनिद्रं चात्र तत्कथाम् ।&lt;br&gt;&#xA;पृच्छन्तमब्रवीद्राज्यधरोऽथ शयनस्थितः ।। ६६&lt;br&gt;&#xA;किं न निद्रासि कल्याणिन्प्राप्स्यस्येवेप्सितां प्रियाम् ।&lt;br&gt;&#xA;उदारसत्त्वं वृणुते स्वयं हि श्रीरिवाङ्गना ।। ६७&lt;br&gt;&#xA;प्रत्यक्षदृष्टमत्रेदं तथा च शृणु वच्मि ते ।&lt;br&gt;&#xA;यः स काञ्चीपतिर्बाहुबलो राजा मयोदितः ।। ६८&lt;br&gt;&#xA;तस्यान्वर्थोऽर्थलोभाख्यः प्रतीहारोऽर्थवानभूत् ।&lt;br&gt;&#xA;तस्य मानपरा नाम भार्याभूद्रूपशालिनी ।। ६९&lt;br&gt;&#xA;सोऽर्थलोभो वणिग्धर्माल्लोभाद्भृत्येष्वविश्वसन् ।&lt;br&gt;&#xA;वणिज्याव्यवहारेषु मध्ये भार्यां न्ययुङ्क्त ताम् ।। 7.9.७०&lt;br&gt;&#xA;सानिच्छन्त्यपि तद्वश्या वणिग्भिः संव्यवाहरत् ।&lt;br&gt;&#xA;मधुरेणाहृतजना रूपेण वचनेन च ।। ७१&lt;br&gt;&#xA;गजाश्वरत्नवस्त्रादिविक्रयं यं व्यधत्त सा ।&lt;br&gt;&#xA;तं तं सोपचयं दृष्ट्वा सोऽर्थलोभोऽन्वमोदत ।। ७२&lt;br&gt;&#xA;एकदा चात्र कोऽप्यागाद्दूराद्देशान्तराद्वणिक् ।&lt;br&gt;&#xA;महान्सुखधनो नाम प्रभूताश्वादिभाण्डधृत् ।। ७३&lt;br&gt;&#xA;तं बुद्ध्वैवागतं भार्यामर्थलोभोऽब्रवीत्स ताम् ।&lt;br&gt;&#xA;वणिक्सुखधनो नाम प्राप्तो देशान्तरादिह ।। ७४&lt;br&gt;&#xA;प्रिये वाजिसहस्राणि तेनानीतानि विंशतिः ।&lt;br&gt;&#xA;चीनदेशजसद्वस्त्रयुग्मान्यगणनानि च ।। ७&lt;br&gt;&#xA;तद्गत्वाश्वसहस्राणि पञ्च तस्मात्त्वमानय ।&lt;br&gt;&#xA;क्रीत्वा सद्वस्त्रयुग्मानां सहस्राणि तथा दश ।। ७६&lt;br&gt;&#xA;यावदश्वसहस्रैः स्वैस्तथा तैश्चापि पञ्चभिः ।&lt;br&gt;&#xA;करोमि दर्शनं राज्ञो वणिज्या विदधामि च ।। ७७&lt;br&gt;&#xA;एवमुक्त्वार्थलोभेन प्रेषिता तेन पाप्मना ।&lt;br&gt;&#xA;आगान्मानपरा तस्य पार्श्वं सुखधनस्य सा ।। ७८&lt;br&gt;&#xA;मार्गति स्म च मूल्येन तान्वस्त्रसहितान्हयान् ।&lt;br&gt;&#xA;रचितस्वागतात्तस्मात्तद्रूपाहृतचक्षुषः ।। ७९&lt;br&gt;&#xA;स च तां कामविवशो नीत्वैकान्तेऽव्रवीद्वणिक् ।&lt;br&gt;&#xA;मूल्येन वस्त्रमेकं ते हयं वा न ददाम्यहम् ।। 7.9.८०&lt;br&gt;&#xA;वत्स्यस्येकां निशां साकं मया चेत्तद्ददामि ते ।&lt;br&gt;&#xA;शतानि वाजिनां पञ्चसहस्राणि च वाससाम् ।। ८१&lt;br&gt;&#xA;इत्युक्त्वा सोऽधिकेनापि तां प्रार्थयत सुन्दरीम् ।&lt;br&gt;&#xA;स्त्रीष्वनर्गलचेष्टासु कस्येच्छा नोपजायते ।। ८२&lt;br&gt;&#xA;ततः सा प्रत्यवोचत्तमेवं पृच्छाम्यहं पतिम् ।&lt;br&gt;&#xA;अत्रापि हि स जाने मां प्रेरयेदतिलोभतः ।। ८३&lt;br&gt;&#xA;इत्युक्त्वा स्वगृहं गत्वा पत्ये तस्मै तदब्रवीत् ।&lt;br&gt;&#xA;यदुक्ता तेन वणिजा रहः सुखधनेन सा ।। ८४&lt;br&gt;&#xA;सोऽथ पापोऽर्थलोभस्तां कीनाशः पतिरब्रवीत् ।&lt;br&gt;&#xA;प्रिये वस्त्रसहस्राणि पञ्च वाजिशतानि च ।। ८५&lt;br&gt;&#xA;एकया यदि लभ्यन्ते रात्र्या दोषस्तदत्र कः ।&lt;br&gt;&#xA;तद्गच्छ पार्श्वं तस्याद्य प्रभाते द्रुतमेष्यसि ।। ८६&lt;br&gt;&#xA;एतच्छ्रुत्वा वचस्तस्य भर्तुः कापुरुषस्य सा ।&lt;br&gt;&#xA;हृदि मानपरा जातविचिकित्सा व्यचिन्तयत् ।। ८७&lt;br&gt;&#xA;दारविक्रयिणं पापं हीनसत्त्वं धिगस्त्विमम् ।&lt;br&gt;&#xA;लोभभावनया नित्यं बत तन्मयतां गतम् ।। ८८&lt;br&gt;&#xA;वरं स एव भर्ता मे यो मामश्वशतैर्निशाम् ।&lt;br&gt;&#xA;चीनपट्टसहस्रैश्च क्रीणात्येकामुदारधीः ।। ८९&lt;br&gt;&#xA;इत्यालोच्य न मे दोष इत्यनुज्ञाप्य तं ततः ।&lt;br&gt;&#xA;कुभर्तारमगात्तस्य गृहं सुखधनस्य सा ।। 7.9.९०&lt;br&gt;&#xA;स च तामागतां दृष्ट्वा पृष्ट्वा बुद्ध्वा च तत्तथा ।&lt;br&gt;&#xA;चित्रीयमाणस्तत्प्राप्तेरमंस्तात्मनि धन्यताम् ।। ९१&lt;br&gt;&#xA;प्राहिणोच्चार्थलोभाय तस्मै तत्पतये द्रुतम् ।&lt;br&gt;&#xA;तच्छुल्कभूतानश्वांश्च वस्त्राणि च यथोदितम् ।। ९२&lt;br&gt;&#xA;उवास च तया साकं पूर्णकामः स तां निशाम् ।&lt;br&gt;&#xA;मूर्तयेव चिरप्राप्तनिजसंपत्फलश्रिया ।। ९३&lt;br&gt;&#xA;प्रातश्चाह्वायकान्भृत्यानर्थलोभेन निस्त्रपम् ।&lt;br&gt;&#xA;क्लीबेन तेन प्रहितान्साथ मानपराब्रवीत् ।। ९४&lt;br&gt;&#xA;विक्रीता संगतान्येन भूत्वा तस्य कथं पुनः ।&lt;br&gt;&#xA;भार्या भवामि निर्लज्जः स यथा किमहं तथा ।। ९५&lt;br&gt;&#xA;यूयमेव मम ब्रूत यद्येतच्छोभतेऽधुना ।&lt;br&gt;&#xA;तद्यात येन क्रीतास्मि स एव हि पतिर्मम ।। ९६&lt;br&gt;&#xA;इत्युक्तास्ते तया भृत्यास्ततो गत्वा तथैव तत् ।&lt;br&gt;&#xA;अब्रुवन्नर्थलोभाय वाक्यं तस्या अधोमुखाः ।। ९७&lt;br&gt;&#xA;स तच्छ्रुत्वा बलादैच्छदानेतुं तां नराधमः ।&lt;br&gt;&#xA;ततो हरबलो नाम वयस्यस्तमभाषत ।। ९८&lt;br&gt;&#xA;न सा सुखधनात्तस्मादानेतुं शक्यते त्वया ।&lt;br&gt;&#xA;प्रवीरस्य न तस्याग्रे तव पश्यामि धीरताम् ।। ९९&lt;br&gt;&#xA;स हि त्यागानुरागिण्या नार्या शूरीकृतस्तया ।&lt;br&gt;&#xA;बली च बलिभिश्चान्यैर्युक्तो मित्रैः सहागतः ।। 7.9.१००&lt;br&gt;&#xA;त्वं तु कार्पण्यविक्रीतविविक्तदयितोज्झितः ।&lt;br&gt;&#xA;अवमाननिरुत्साहो गर्हितः क्लीबतां गतः ।। १०१&lt;br&gt;&#xA;न च स्वतो बली तादृङ् न च मित्त्रबलान्वितः ।&lt;br&gt;&#xA;तत्कथं त्वं समर्थः स्यास्तस्य प्रत्यर्थिनो जये ।। १०२&lt;br&gt;&#xA;राजा च कुप्येद्बुद्ध्वा ते दारविक्रयदुष्कृतम् ।&lt;br&gt;&#xA;तत्तूष्णीं भव भूयोऽपि मा कृथा हास्यविभ्रमम् ।। १०३&lt;br&gt;&#xA;इति सख्या निषिद्धोऽपि क्रोधाद्गत्वा ससैनिकः ।&lt;br&gt;&#xA;यावद्रुणद्ध्यर्थलोभो गृहं सुखधनस्य सः ।। १०४&lt;br&gt;&#xA;तावत्तस्य समित्त्रस्य सैन्यैः सुखधनस्य तत् ।&lt;br&gt;&#xA;सैन्यं तदीयं निर्गत्य कृत्स्नं भग्नमभूत्क्षणात् ।। १०५&lt;br&gt;&#xA;ततः पलायितः प्रायात्सोऽर्थलोभो नृपान्तिकम् ।&lt;br&gt;&#xA;दाराः सुखधनाख्येन वणिजा देव मे हृताः ।। १०६&lt;br&gt;&#xA;इति व्यजिज्ञपच्चात्र नृपं निह्नुतदुर्नयः ।&lt;br&gt;&#xA;नृपोऽप्यैच्छदवष्टब्धुं स तं सुखधनं रुषा ।। १०७&lt;br&gt;&#xA;ततः संधाननामा तं मन्त्री राजानमब्रवीत् ।&lt;br&gt;&#xA;यथातथा न शक्योऽसाववष्टब्धुं वणिक्प्रभो ।। १०८&lt;br&gt;&#xA;तस्यैकादशभिर्मित्त्रैः सहायातैर्युतस्य हि ।&lt;br&gt;&#xA;लक्षमभ्यधिकं देव वर्तते वरवाजिनाम् ।। १०९&lt;br&gt;&#xA;तत्त्वं च नात्र विज्ञातं नह्येतत्स्यादकारणम् ।&lt;br&gt;&#xA;तत्प्रेष्य दूतं प्रष्टव्यः किं तावत्सोऽत्र जल्पति ।। 7.9.११०&lt;br&gt;&#xA;इति मन्त्रिवचः श्रुत्वा राजा बाहुबलस्ततः ।&lt;br&gt;&#xA;प्रष्टुं तत्प्राहिणोद्दूतं तस्मै सुखधनाय सः ।। १११&lt;br&gt;&#xA;स दूतस्तं तदादेशाद्गत्वा यावच्च पृच्छति ।&lt;br&gt;&#xA;तावन्मानपरा सास्मै स्ववृत्तान्तं तमभ्यधात् ।। ११२&lt;br&gt;&#xA;श्रुत्वैव च तदाश्चर्यं रूपं तस्याश्च वीक्षितुम् ।&lt;br&gt;&#xA;गृहं सुखधनस्यागात्सार्थलोभो महीपतिः ।। ११३&lt;br&gt;&#xA;तत्रापश्यत्सुखधने प्रह्वे मानपरां स ताम् ।&lt;br&gt;&#xA;विधातुरपि लावण्यलक्ष्म्या विस्मयदायिनीम् ।। ११४&lt;br&gt;&#xA;पादानतायाः सोऽस्याश्च पृष्टायाश्च स्वयं मुखात् ।&lt;br&gt;&#xA;अशृणोत्तद्यथावृत्तमर्थलोभस्य शृण्वतः ।। ११५&lt;br&gt;&#xA;श्रुत्वा च मत्वा सत्यं तदर्थलोभे निरुत्तरे ।&lt;br&gt;&#xA;तामपृच्छत्स सुमुखीं किमिदानीं भवत्विति ।। ११६&lt;br&gt;&#xA;ततः सा निश्चितावादीद्देव येनास्म्यनापदि ।&lt;br&gt;&#xA;विक्रीतान्यस्य निःसत्त्वं लुब्धं कथमुपैमि तम् ।। ११७&lt;br&gt;&#xA;एतच्छ्रुत्वा नृपे तस्मिन्साधूक्तमिति वादिनि ।&lt;br&gt;&#xA;अवोचत्सोऽर्थलोभोऽत्र कामक्रोधत्रपाकुलः ।। ११८&lt;br&gt;&#xA;अयं सुखधनो राजन्नहं चानुबलं विना ।&lt;br&gt;&#xA;युध्यावहे स्वसैन्याभ्यां सत्त्वासत्त्वमवेक्ष्यताम् ।। ११९&lt;br&gt;&#xA;इत्यर्थलोभस्य वचः श्रुत्वा सुखधनोऽभ्यधात् ।&lt;br&gt;&#xA;तर्हि युध्यावहे ह्यावां द्वावेव किमु सैनिकैः ।। 7.9.१२०&lt;br&gt;&#xA;यः प्राप्स्यति जयं मानपरा तस्य भविष्यति ।&lt;br&gt;&#xA;श्रुत्वैतद्बाढमस्त्वेवमिति राजाप्यभाषत ।। १२१&lt;br&gt;&#xA;ततो मानपरायां च राज्ञि चावेक्षमाणयोः ।&lt;br&gt;&#xA;युद्धभूमिं हयारूढौ ताववातरतामुभौ ।। १२२&lt;br&gt;&#xA;प्रवृत्ते चाहवे तत्र कुन्ताघातोत्पतद्धयम् ।&lt;br&gt;&#xA;अर्थलोभं सुखधनः पर्यास्थद्वसुधातले ।। १२३&lt;br&gt;&#xA;तथैव वारांस्त्रीनन्यान्हताश्वं पतितं क्षितौ ।&lt;br&gt;&#xA;धीरयन्धर्मयोधी स न तं सुखधनोऽवधीत् ।। १२४&lt;br&gt;&#xA;वारे तु पञ्चमेऽश्वेन पतित्वोपरि ताडितः ।&lt;br&gt;&#xA;अर्थलोभः स निश्चेष्टस्ततो भृत्यैरनीयत ।। १२५&lt;br&gt;&#xA;ततः सुखधनं सर्वैः साधुवादाभिपूजितम् ।&lt;br&gt;&#xA;स तं बाहुबलो राजा यथोचितममानयत् ।।. १२६&lt;br&gt;&#xA;प्राभृतं च तदानीतं तस्मा एव समर्पयत् ।&lt;br&gt;&#xA;अहरच्चार्थलोभस्य सर्वस्वमशुभार्जितम् ।। १२७&lt;br&gt;&#xA;तत्पदे चापरं कृत्वा तुष्टः प्रायात्स्वमन्दिरम् ।&lt;br&gt;&#xA;निवृत्तपापसंपर्काः सन्तो यान्ति हि निर्वृतिम् ।। १२८&lt;br&gt;&#xA;सोऽपि प्रसह्य विहरन्नासीत्सुखधनः सुखम् ।&lt;br&gt;&#xA;सहितो मानपरया भार्यया चानुरक्तया ।। १२९&lt;br&gt;&#xA;एवं दाराः पलायन्ते हीनसत्त्वाद्धनानि च ।&lt;br&gt;&#xA;सुसत्त्वस्योपतिष्ठन्ते स्वयमेत्य यतस्ततः ।। 7.9.१३०&lt;br&gt;&#xA;तदलं चिन्तया निद्रां भजस्व नचिरेण हि ।&lt;br&gt;&#xA;राजपुत्रीमवाप्तासि त्वं तां कर्पूरिकां प्रभो ।। १३१&lt;br&gt;&#xA;इति राज्यधराच्छ्रुत्वा रात्रौ तत्रार्थवद्वचः ।&lt;br&gt;&#xA;नरवाहनदत्तः स भेजे निद्रां सगोमुखः ।। १३२&lt;br&gt;&#xA;प्रातश्चात्र कृताहारः क्षणं यावत्स तिष्ठति ।&lt;br&gt;&#xA;तावत्स गोमुखो धीमांस्तं राज्यधरमभ्यधात् ।। १३३&lt;br&gt;&#xA;कुरु यन्त्रविमानं तन्मत्प्रभोरस्य येन तत् ।&lt;br&gt;&#xA;कर्पूरसंभवपुरं प्राप्य प्राप्नोत्यसौ प्रियाम् ।। १३४&lt;/p&gt;</description>
    </item>
  </channel>
</rss>
