<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/08/006/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/08/006/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००६">
  <meta property="og:description" content="ततः स रात्रावस्त्रीकः शयनस्थो रणोन्मुखः ।
सूर्यप्रभः स्वसचिवं वीतभीतिमभाषत ।। १
निद्रा मे नास्ति तत्कांचित्सत्त्ववीराश्रितां सखे ।
कथामपूर्वामाख्याहि रात्रावस्यां विनोदिनीम् ।। २
एतत्सूर्यप्रभवचो वीतभीतिर्निशम्य सः ।
यथाज्ञापयसीत्युक्त्वा कथां कथितवानिमाम् ।। ३
अस्त्यलंकृतिरेतस्यां पृथ्व्यामुज्जयिनी पुरी ।
रत्नैरशेषैर्निचिता सुनिर्मलगुणोम्भितैः ।। ४
तस्यामभून्महासेनो नाम राजा गुणिप्रियः ।
कलानां चैकनिलयः सूर्येन्दूभयरूपधृक् ।। ५
तस्याशोकवती नाम राज्ञी प्राणसमाभवत् ।
यस्या रूपेण सदृशी नासीदन्या जगत्त्रये ।। ६
तया देव्या समं तस्य राज्यं राज्ञोऽनुशासतः ।
गुणशर्माभिधानोऽभूद्विप्रो मान्यस्तथा प्रियः ।। ७
स च शूरोऽतिरूपश्च वेदविद्यान्तगो युवा ।
कलाशस्त्रास्त्रविद्विप्रः सिषेवे तं नृपं सदा ।। ८
एकदान्तःपुरे नृत्तकथाप्रस्तावतः स तम् ।
राजा राज्ञी च पार्श्वस्थं गुणशर्माणमूचतुः ।। ९
सर्वज्ञस्त्वं न दोलात्र तदस्माकं कुतूहलम् ।
नर्तितुं चेद्विजानासि तत्प्रसीदाद्य दर्शय ।। १०
एतच्छ्रुत्वा स्मितमुखो गुणशर्मा जगाद तौ ।
जानामि किं तु तद्युक्तमस्ति नृत्तं न संसदि ।। ११
हासनं मूढनृत्तं तत्प्रायशः शास्त्रगर्हितम् ।
तत्रापि राज्ञः पुरतो राज्ञ्याश्च धिगहो त्रपा ।। १२
इत्युक्तवन्तं तं राजा गुणशर्माणमत्र सः ।
प्रत्युवाच तया राज्ञ्या प्रेर्यमाणः कुतूहलात् ।। १३
नेदं रङ्गादिनृत्तं तद्यत्स्यात्पुंसस्त्रपावहम् ।
मित्त्रगोष्ठी रहस्येषा स्ववैदग्ध्यप्रदर्शिनी ।। १४
न चाहं भवतो राजा त्वं मे मित्त्रं ह्ययन्त्रणम् ।
तन्नाद्य भोक्ष्ये भावत्कमदृष्ट्वा नृत्तकौतुकम् ।। १५
इति बद्धग्रहे राज्ञि स विप्रोऽङ्गीचकार तत् ।
कथं हि लङ्घ्यते भृत्यैर्ग्रहिकस्य प्रभोर्वचः ।। १६
ततः स गुणशर्मात्र ननर्ताङ्गैर्युवा तथा ।
राजा राज्ञी च चित्तेन तौ द्वौ ननृततुर्यथा ।। १७
तदन्ते च ददौ राजा वादनायास्य वल्लकीम् ।
तस्यां च सारणामेष दददेवाब्रवीन्नृपम् ।। १८
देवाप्रशस्ता वीणेयं तदन्या दीयतां मम ।
अस्यास्तन्त्र्यां यदेतस्यां श्ववालो विद्यतेऽन्तरे ।। १९
अहं ह्येतद्विजानामि तन्त्रीझांकारलक्षणैः ।
इत्युक्त्वा गुणशर्माङ्कात्तां विपञ्चीं मुमोच सः ।। २०
ततः स सिक्त्वा तन्त्रीं तां यावदुद्वेष्ट्य भूपतिः ।
वीक्षते निरगात्तावद्वालस्तद्गर्भतः शुनः ।। २१
ततः सर्वज्ञतां तस्य प्रशंसन्सोऽतिविस्मितः ।
वीणामानाययामास महासेननृपोऽपराम् ।। २२
तां स वादितवान्गायन्गुणशर्मा त्रिमार्गगाम् ।
गङ्गामिवौघसुभगां कर्णपावननिःस्वनाम् ।। २३
ततश्चित्रीयमाणाय राज्ञे तस्मै सजानये ।
दर्शयामास शस्त्रास्त्रविद्या अपि स तत्क्रमात् ।। २४
अथावोचत्स राजा तं नियुद्धं यदि वेत्सि तत् ।
एकं मे बन्धकरणं शून्यहस्तं प्रदर्शय ।। २५
गृहाण देव शस्त्राणि मयि प्रहर च क्रमात् ।
यावत्ते दर्शयामीति स विप्रः प्रत्युवाच तम् ।। २६
ततः स राजा खड्गादि यद्यदायुधमग्रहीत् ।
तत्तत्प्रहरतस्तस्य गुणशर्मावहेलया ।। २७
तेनैव बन्धकरणेनापहृत्यापहृत्य सः ।
बबन्ध राज्ञो हस्तं च गात्रं चाप्यक्षतो मुहुः ।। २८
ततस्तं राज्यसाहाय्यसहं मत्वा द्विजोत्तमम् ।
संस्तुवन्बहु मेने स राजा सर्वातिशायिनम् ।। २९
सा त्वशोकवती राज्ञी तस्य रूपं गुणांश्च तान् ।
दृष्ट्वा दृष्ट्वा द्विजस्याभूत्सद्यस्तद्गतमानसा ।। ३०
एतं चेत्प्राप्नुयां नाहं तत्किं मे जीविते फलम् ।
इति संचिन्त्य युक्त्या सा राजानमिदमब्रवीत् ।। ३१
आर्यपुत्र प्रसीदाज्ञां देह्यस्मै गुणशर्मणे ।
यथा मां शिक्षयत्येष वीणां वादयितुं प्रभो ।। ३२
अस्थैतदद्य दृष्ट्वा हि वीणावादननैपुणम् ।
उत्पन्नः कोऽप्ययं तत्र मम प्राणाधिको रसः ।। ३३
तच्छ्रुत्वा गुणशर्माणं स राजा निजगाद तम् ।
वल्लकीवादनं देवीमिमां शिक्षय सर्वथा ।। ३४
यथादिशसि कुर्मोऽत्र प्रारम्भं सुशुभेऽहनि ।
इत्युक्त्वामन्त्र्य स नृपं गुणशर्मा गृहं ययौ ।। ३५
वीणारम्भावहारं तु चक्रे स दिवसान्बहून् ।
दृष्टिमन्यादृशीं राज्ञ्याः प्रेक्ष्यापनयशङ्कितः ।। ३६
एकस्मिंश्च दिने राज्ञो भुञ्जानस्यान्तिके स्थितः ।
व्यञ्जनं ददतं सूदमेकं मा मेत्यवारयत् ।। ३७
किमेतदिति पृष्टश्च राज्ञा प्राज्ञो जगाद सः ।
सविषं व्यञ्जनमिदं मया ज्ञातं च लक्षणैः ।। ३८
सूदेन मम दृष्टं हि व्यञ्जनं ददतामुना ।
मुखं भयसकम्पेन शङ्काचकितदृष्टिना ।। ३९
दृश्यते चाधुनैवैतत्कस्मैचिद्दीयतामिदम् ।
भोजनव्यञ्जनं यस्य निर्हरिष्याम्यहं विषम् ।। ४०
इत्युक्ते तेन राजा स सूपकारं तमेव तत् ।
व्यञ्जनं भोजयामास भुक्त्वा तच्च मुमूर्च्छ सः ।। ४१
मन्त्रापास्तविषस्तेन ततः स गुणशर्मणा ।
राज्ञा पृष्टो यथातत्त्वमेवं वक्ति स्म सूपकृत् ।। ४२
देवाहं गौडपतिना राज्ञा विक्रमशक्तिना ।
विषं प्रयोक्तुं प्रहितो युष्माकमिह वैरिणा ।। ४३
सोऽहं वैदेशिको भूत्वा कुशलः सूदकर्मणि ।
देवायात्मानमावेद्य प्रविष्टोऽत्र महानसे ।। ४४
तच्चाद्य दददेवाहं विषं व्यञ्जनमध्यगम् ।
लक्षितो धीमतानेन प्रभुर्जानात्यतः परम् ।। ०५५
इत्युक्तवन्तं तं सूदं निगृह्य गुणशर्मणे ।
प्रीतो ग्रामसहस्रं स प्राणदाय ददौ नृपः ।। ४६
अन्येद्युश्चानुबध्नन्त्या राज्ञ्या राजा स यत्नतः ।
वीणाया गुणशर्माणं शिक्षारम्भमकारयत् ।। ४७
ततः शिक्षयतस्तस्य वीणां सा गुणशर्मणः ।
राज्ञी विलासहासादि चक्रेऽशोकवती सदा ।। ४८
एकदा सा कररुहैर्विध्यन्ती विजने मुहुः ।
उवाच वारयन्तं तं धीरं स्मरशरातुरा ।। ०९
वीणावाद्यापदेशेन त्वं सुन्दर मयार्थितः ।
त्वयि गाढोऽनुरागो हि जातो मे तद्भजस्व माम् ।। ५०
एवमुक्तवतीं राज्ञीं गुणशर्मा जगाद ताम् ।
मैवं वादीर्मम त्वं हि स्वामिदारा न चेदृशम् ।। ५१
अस्मादृशः प्रभुद्रोहं कुर्याद्विरम साहसात् ।
इत्यूचिवांसं सा राज्ञी गुणशर्माणमाह तम् ।। ५२
किमिदं निष्फलं रूपं वैदग्ध्यं च कलासु ते ।
मामीदृशीं प्रणयिनीं नीरसोपेक्षसे कथम् ।। ५३
तच्छ्रुत्वा गुणशर्मा तां सोपहासमभाषत ।
सुष्ठूक्तं तस्य रूपस्य वैदग्ध्यस्य च किं फलम ।। ५४
परदारापहारेण यन्नाकीर्तिमलीमसम् ।
इहामुत्र च यन्न स्यात्पाताय नरकार्णवे ।। ५५
इत्युक्ते तेन सा राज्ञी सकोपेव तमब्रवीत् ।
मरणं मे ध्रुवं तावन्मद्वचस्यकृते त्वया ।। ५६
तदहं मारयित्वा त्वां मरिष्याम्यवमानिता ।
गुणशर्मा ततोऽवादीत्कामं भवतु नाम तत् ।। ५७
वरं यद्धर्मपाशेन क्षममेकं हि जीवितम् ।
परं न यदधर्मेण कल्पकोटिशतान्यपि ।। ५८
श्लाघ्यश्चाकृतपापस्य मम मृत्युरगर्हितः ।
न पुनः कृतपापस्य गर्हितं राजशासनम् ।। ५९
एतच्छ्रुत्वापि सा राज्ञी पुनरेवमुवाच तम् ।
आत्मनो मम च द्रोहं मा कृथाः शृणु वच्मि ते ।। ६०
नातिक्रामति राजायमशक्यमपि मद्वचः ।
तदस्य कृत्वा विज्ञप्तिं विषयान्दापयामि ते ।। ६१
कारयामि च सामन्तान्सर्वांस्त्वदनुयायिनः ।
तेन संपत्स्यसे राजा त्वमेवेह गुणोज्ज्वलः ।। ६२
ततस्ते किं भयं कस्त्वां कथं परिभविष्यति ।
तन्मां भजस्व निःशङ्कमन्यथा न भविष्यसि ।। ६३
इति तां ब्रुवतीं मत्वा सानुबन्धां नृपाङ्गनाम् ।
गुणशर्माब्रवीद्युक्त्या तत्क्षणं स व्यपोहितुम् ।। ६४
यदि तेऽत्यन्तनिर्बन्धस्तत्करिष्ये वचस्तव ।
प्रतिभेदभयाद्देवि सहसा तु न युज्यते ।। ६५
सहस्व दिवसान्कांश्चित्सत्यं जानीहि मद्वचः ।
सर्वनाशफलेनार्थस्त्वद्विरोधेन को मम ।। ६६
इत्याशया तां संतोष्य प्रतिपन्नवचास्तया ।
गुणशर्मा स निर्गत्य ययावुच्छ्वसितस्ततः ।। ६७
ततो दिनेषु गच्छत्सु स महासेनभूपतिः ।
गत्वैव वेष्टयामास कोट्टस्थं सोमकेश्वरम् ।। ६८
तत्र प्राप्तं विदित्वा च गौडनाथः स भूपतिः ।
एत्य विक्रमशक्तिस्तं महासेनमवेष्टयत् ।। ६९
ततः स गुणशर्माणं महासेननृपोऽब्रवीत् ।
एकं रुद्ध्वा स्थिताः सन्तो रुद्धाः स्मोऽन्येन शत्रुणा ।। ७०
तदिदानीमपर्याप्ताः कथं युध्यामहे द्वयोः ।
अयुद्ध रुद्धके वीर स्थास्यामश्च कियच्चिरम् ।। ७१
तदस्मिन्संकटेऽस्माभिः किं कार्यमिति तेन सः ।
पृष्टः पार्श्वस्थितो राज्ञा गुणशर्माभ्यभाषत ।। ७२
धीरो भव करिष्यामि देवोपायं तथाविधम् ।
येनास्मान्निस्तरिष्यामः संकटादपि कार्यतः ।। ७३
इत्याश्वास्य नृपं दत्त्वा सोऽन्तर्धानाञ्जनं दृशोः ।
रात्रौ विक्रमशक्तेस्तददृश्यः कटकं ययो ।। ७४
प्रविश्य चान्तिकं तस्य सुप्तं च प्रतिबोध्य तम् ।
जगाद विद्धि मां राजन्देवदूतमुपागतम् ।। ७५
संधिं कृत्वा महासेननृपेणापसर द्रुतम् ।
अन्यथा ते ससैन्यस्य नाशः स्यादिह निश्चितम् ।। ७६
प्रेषिते च त्वया दूते स संधिं तेऽनुमंस्यते ।
इति वक्तुं भगवता विष्णुना प्रहितोऽस्मि ते ।। ७७
भक्तस्त्वं च स भक्तानां योगक्षेममवेक्षते ।
तच्छ्रुत्वा चिन्तितं तेन राज्ञा विक्रमशक्तिना ।। ७८
निश्चितं सत्यमेवैतद्दुष्प्रवेशेऽन्यथा कथम् ।
इह यः प्रविशेत्कश्चिन्नैषा मर्त्योचिताकृतिः ।। ९
इत्यालोच्य स तं प्राह राजा धन्योऽस्मि यस्य मे ।
देवः समादिशत्येवं यथादिष्टं करोमि तत् ।। ८०
इति वादिन एवास्य राज्ञः प्रत्ययमादधत् ।
अञ्जनान्तर्हितो भूत्वा गुणशर्मा ततो ययौ ।। ८१
गत्वा यथाकृतं तच्च महासेनाय सोऽभ्यधात् ।
सोऽप्यभ्यनन्दत्कण्ठे तं गृहीत्वा प्राणराज्यदम् ।। ८२
प्रातर्विक्रमशक्तिश्च स दूतं प्रेष्य भूपतिः ।
महासेनेन संधाय ससैन्यः प्रययौ ततः ।। ८३
महासेनोऽपि जित्वा तं सोमकं प्राप्य हस्तिनः ।
अश्वांश्चोज्जयिनीमागात्प्रभावाद्गुणशर्मणः ।। ८४
तत्रस्थं च नदीस्नाने ग्राहादुपवने च तम् ।
सर्पदंशविषाद्भूपं गुणशर्मा ररक्ष सः ।। ८५
गतेष्वथ दिनेष्वाप्तबलो राजा स वैरिणम् ।
महासेनोऽभियोक्तुं तं ययौ विक्रमशक्तिकम् ।। ८६
सोऽपि बुद्ध्वैव तस्याग्रे नृपो युद्धाय निर्ययौ ।
ततः प्रववृते तत्र सङ्ग्रामोऽतिमहांस्तयोः ।। ८७
क्रमाच्च द्वन्द्वयुद्धेन मिलितौ तावुभावपि ।
राजानौ सहसाभूतामन्योन्यं विरथीकृतौ ।। ८८
ततस्तयोर्धावितयोः प्रकोपात्खड्गहस्तयोः ।
आकुलत्वेन चस्खाल महासैननृपः क्षितौ ।। ८९
स्खलितेऽस्मिन्प्रहरतश्चक्रेण भुजमच्छिनत् ।
राज्ञो विक्रमशक्तेः स गुणशर्मा सखड्गकम् ।। ९०
पुनश्च हृदि हत्वा तं परिघेण न्यपातयत् ।
तच्चोत्थाय महासेनो राजा दृष्ट्वा तुतोष सः ।। ९१
किं वच्मि पञ्चमं वारमिदं प्राणा इमे मम ।
विप्रवीर त्वया दत्ता इति तं चावदन्मुहुः ।। ९२
ततो विक्रमशक्तेस्तत्तस्य सैन्यं सराष्ट्रकम् ।
आचक्राम महासेनो हतस्य गुणशर्मणा ।। ९३
आक्रम्य चान्यान्नृपतीन्सहाये गुणशर्मणि ।
आगत्योज्जयिनीं तस्थौ स राजा सुखितस्तदा ।। ९४
सा त्वशोकवती राज्ञी सोत्सुका गुणशर्मणः ।
विरराम न निर्बन्धप्रार्थनातो दिवानिशम् ।। ९५
स तु नाङ्गीचकारैव तदकार्यं कथंचन ।
देहपातमपीच्छन्ति सन्तो नाविनयं पुनः ।। ९६
ततोऽशोकवती बुद्ध्वा निश्चयं तस्य वैरतः ।
एकदा व्याजखेदं सा कृत्वा तस्थौ रुदन्मुखी ।। ९७
प्रविष्टोऽथ महासेनस्तामालोक्य तथास्थिताम् ।
पप्रच्छ राजा किमिदं प्रिये केनासि कोपिता ।। ९८
ब्रूहि तस्य करोम्येष धनैः प्राणैश्च निग्रहम् ।
इति ब्रुवाणं तं भूपं राज्ञी कृच्छ्रादिवाह सा ।। ९९
येन मेऽपकृतं तस्य नैव त्वं निग्रहे क्षमः ।
न स तादृक्तदेतेन मिथ्यैवोद्घाटितेन किम् ।। १००
इत्युक्त्वा सानुबन्धे सा राज्ञि मिथ्यैवमब्रवीत् ।
आर्यपुत्रातिनिर्बन्धो यदि ते वच्मि तच्छृणु ।। १०१
अर्थं गौडेश्वरात्प्राप्तुं तेन संस्थाप्य संविदम् ।
गुणशर्मा तव द्रोहं कर्तुमैच्छच्छलादतः ।। १०२
तं च कोषनिबन्धादि गौडं कारयितुं नृपम् ।
विससर्ज स दूतं स्वं गुप्तमाप्तं द्विजाधमः ।। १०३
तं दृष्ट्वा तत्र सूदस्तमाप्तो राजानमभ्यधात् ।
अहं ते साधयाम्येतत्कार्यं मार्थक्षयं कृथाः ।। १०४
इत्युक्त्वा बन्धयित्वा तं स दूतं गुणशर्मणः ।
सूदो मन्त्रस्रुतिं रक्षन्निहागाद्विषदायकः ।। १०५
तन्मध्ये च पलाय्यैव ततो निर्गत्य बन्धनात् ।
गुणशर्मान्तिकं दूतस्तदीयः सोऽप्युपागमत् ।। १०६
तेनाघिगतवृत्तान्तेनोक्त्वा सर्वं स दर्शितः ।
सूदो महानसेऽस्माकं प्रविष्टो गुणशर्मणे ।। १०७
ततो ज्ञात्वा स धूर्तेन सूपकृद्ब्रह्मबन्धुना ।
विषदानोद्यतस्तेन तुभ्यमावेद्य घातितः ।। १०८
अद्य तस्येह सूदस्य मातृभार्ये तथानुजाम् ।
वार्तामन्वेष्टुमायातान्गुणशर्मा स बुद्धिमान् ।। १०९
बुद्ध्वा तेन हता तस्य भार्या माता च सोऽस्य तु ।
भ्राता पलायितौ दैवात्प्रविशन्मम मन्दिरम् ।। ११०
तेन तद्वर्ण्यते यावत्सर्वं मे शरणार्थिना ।
गुणशर्मा स मद्वासगृहं तावत्प्रविष्टवान् ।। १११
तं दृष्ट्वा नाम च श्रुत्वा भ्राता सूदस्य तस्य सः ।
भयान्निर्गत्य मत्पार्श्वान्न जाने क्व पलायितः ।। ११२
गुणशर्मापि तं दृष्ट्वा स्वभृत्यैः पूर्वदर्शितम् ।
अभूत्सद्यः सवैलक्ष्यो विमृशन्निव किंचन ।। ११३
गुणशर्मन्किमद्यैवमन्यादृश इवेक्ष्यसे ।
इत्यपृच्छमहं तं च जिज्ञासुर्विजने ततः ।। ११४
सोऽथ स्वीकर्तुकामो मामाह स्मोद्भेदशङ्कितः ।
देवि त्वदनुरागाग्निदग्धोऽहं तद्भजस्व माम् ।। ११५
अन्यथाहं न जीवेयं देहि मे प्राणदक्षिणाम् ।
इत्युक्त्वा वासके शून्ये पादयोरपतत्स मे ।। ११६
ततोऽहं पादमाक्षिप्य संभ्रमाद्यावदुत्थिता ।
तावदुत्थाय तेनाहमबलालिङ्गिता बलात् ।। ११७
तत्क्षणं च प्रविष्टा मे चेटी पल्लविकान्तिकम् ।
तां दृष्ट्वैव स निष्क्रम्य गुणशर्मा भयाद्गतः ।। ११८
यदि पल्लविका नात्र प्रावेक्ष्यत्तत्स निश्चितम् ।
अध्वंसयिष्यत्पापो मामित्येवं वृत्तमद्य मे ।। ११९
इत्युक्त्वा सा मृषा राज्ञी विरराम रुरोद च ।
आदावसत्यवचनं पश्चाज्जाता हि कुस्त्रियः ।। १२०
राजा च स तदाकर्ण्य जज्वाल झटिति क्रुधा ।
स्त्रीवचःप्रत्ययो हन्ति विचारं महतामपि ।। १२१
अब्रवीच्च स कान्तां स्वां समाश्वसिहि सुन्दरि ।
तस्यावश्यं करिष्यामि द्रोहिणो वधनिग्रहम् ।। १२२
किं तु युक्त्या स हन्तव्यो भवेदपयशोऽन्यथा ।
ख्यातं हि यत्पञ्चकृत्वो दत्तं मे तेन जीवितम् ।। १२३
त्वदास्कन्दनदोषश्च लोके वक्तुं न युज्यते ।
इत्युक्ता तेन राज्ञा सा राज्ञी तं प्रत्यभाषत ।। १२४
अवाच्य एष दोषश्चेत्तदाऽवाच्योऽस्य सोऽपि किम् ।
यो गौडेश्वरसख्येन प्रभुद्रोहे समुद्यमः ।। १२५
एवमुक्ते तया युक्तमुक्तमित्यभिधाय सः ।
ययौ राजा महासेनो निजमास्थानसंसदम् ।। १२६
तत्र सर्वे समाजग्मुर्दर्शनायास्य भूपतेः ।
राजानो राजपुत्राश्च सामन्ता मन्त्रिणस्तथा ।। १२७
तावच्च गुणशर्मापि गृहाद्राजकुलं प्रति ।
आगान्मार्गे च सुबहून्यनिमित्तान्यवैक्षत ।। १२८
वामस्तस्माभवत्काकः श्वा वामाद्दक्षिणं ययौ ।
दक्षिणोऽहिरभूद्वामः सस्कन्धश्चास्फुरद्भुजः ।। १२९
अशुभं सूचयन्त्येतान्यनिमित्तानि मे ध्रुवम् ।
तन्ममैवास्तु यत्किंचिन्मा भूद्राज्ञस्तु मत्प्रभोः ।। १३०
इत्यन्तश्चिन्तयन्सोऽथ नृपस्यास्थानमाविशत् ।
मा स्याद्राजकुले किंचिद्विरुद्धमिति भक्तितः ।। १३१
प्रणम्यात्रोपविष्टं च न तं राजा स पूर्ववत् ।
अभ्यनन्ददपश्यत्तु तिर्यक्क्रोऽधेद्धया दृशा ।। १३२
किमेतदिति तस्मिंश्च गुणशर्मणि शङ्किते ।
स उत्थायासनाद्राजा तस्य स्कन्ध उपाविशत् ।। १३३
विस्मितांश्चाब्रवीत्सभ्यान्न्यायं मे गुणशर्मणः ।
शृणुतेति ततस्तं स गुणशर्मा व्यजिज्ञपत् ।। १३४
भृत्योऽहं त्वं प्रभुस्तन्नौ व्यवहारः कथं समः ।
अधितिष्ठासनं पश्चाद्यथेच्छसि तथादिश ।। १३५
इति धीरेण तेनोक्तो मन्त्रिभिश्च प्रबोधितः ।
अध्यास्ते स्मासनं राजा पुनः सभ्यानुवाच च ।। १३६
विदितं तावदेतद्वो मन्त्रिणो यत्क्रमागतान् ।
विहाय गुणशर्मायं तावदात्मसमः कृतः ।। १३७
श्रूयतां मम चैतेन कीदृग्दूतगतागतैः ।
गौडेश्वरेण कृत्वैक्यं द्रोहः कर्तुमचिन्त्यत ।। १३८
इत्युक्त्वा वर्णयामास तत्तेभ्यः स महीपतिः ।
यदशोकवती तस्मै जगाद रचितं मृषा ।। १३९
योऽप्यात्मध्वंसनाक्षेपस्तया तस्य मृषोदितः ।
निष्कास्य लोकानाप्तेभ्यः सोऽप्युक्तस्तेन भूभुजा ।। १४०
ततः स गुणशर्मा तमुवाचासत्यमीदृशम् ।
देव केनासि विज्ञप्तः खचित्रं केन निर्मितम् ।। १४१
तच्छ्रुत्वैव नृपोऽवादीत्पाप सत्यं न चेदिदम् ।
चरुभाण्डान्तरस्थं तत्कथं ज्ञातं विषं त्वया ।। १४२
प्रज्ञया ज्ञायते सर्वमित्युक्ते गुणशर्मणा ।
अशक्यमेतदित्यूचुस्तद्वेषेणान्यमन्त्रिणः ।। १४३
देव तत्त्वमनन्विष्य वक्तुमेवं न ते क्षमम् ।
प्रभुश्च निर्विचारश्च नीतिज्ञैर्न प्रशस्यते ।। १४४
इत्यस्य वदतो भूयः स राजा गुणशर्मणः ।
धावित्वा छुरिकाघातं ददौ धृष्ट इति ब्रुवन् ।। १४५
तस्मिन्प्रहारे करणप्रयोगात्तेन वञ्चिते ।
अन्ये तु प्रहरन्ति स्म वीरे तस्मिन्नृपानुगाः ।। १४६
स चापि युद्धकरणैर्वञ्चयित्वा कृपाणिकाः ।
गुणशर्मा समं तेषां सर्वेषामप्यपाहरत् ।। १४७
बबन्ध चैतानन्योन्यकेशपाशेन वेष्टितान् ।
कृत्वा करणयुक्त्यैव चित्रशिक्षितलाघवः ।। १४८
निर्ययौ च ततस्तस्याः प्रसह्य नृपसंसदः ।
जघान शतमात्रं च योधानामनुधावताम् ।। १४९
ततो दत्त्वाञ्चलस्थं तदन्तर्धानाञ्जनं दृशोः ।
अदृश्यः प्रययौ तस्माद्देशात्तत्क्षणमेव सः ।। १५०
दक्षिणापथमुद्दिश्य गच्छंश्चाचिन्तयत्पथि ।
नूनं तयाशोकवत्या मूढोऽसौ प्रेरितो नृपः ।। १५१
अहो विषादप्यधिकाः स्त्रियो रक्तविमानिताः ।
अहो असेव्याः साधूनां राजानोऽतत्त्वदर्शिनः ।। १५२
इत्यादि चिन्तयन्प्राप गुणशर्मा कथंचन ।
ग्रामं तत्र वटस्याधो ददशैकं द्विजोत्तमम् ।। १५३
शिष्यानध्यापयन्तं तमुपसृत्याभ्यवादयत् ।
सोऽपि तं विहितातिथ्यः पप्रच्छ ब्राह्मणः क्षणात् ।। १५४
द्वे ब्रह्मन्कतमां शाखामधीषे कथ्यतामिति ।
ततः स गुणशर्मा तं ब्राह्मणं प्रत्यवोचत ।। १५५
पठामि द्वादश ब्रह्मञ्शाखा द्वे सामवेदतः ।
ऋग्वेदाद्द्वे यजुर्वेदात्सप्त चैकामथर्वतः ।। १५६
तच्छ्रुत्वा तर्हि देवस्त्वमित्युक्त्वा ब्राह्मणोऽथ सः ।
आकृत्या कथितोत्कर्षं प्रह्वः पप्रच्छ तं पुनः ।। १५७
को देशः कोऽन्वयो ब्रूहि जन्मनालंकृतस्त्वया ।
किं ते नाम कथं चेयत्त्वयाधीतं क्व वा वद ।। १५८
तच्छ्रुत्वा गुणशर्मा तमुवाचोज्जयिनीपुरि ।
आदित्यशर्मनामासीत्कोऽपि ब्राह्मणपुत्रकः ।। १५९
पिता तस्य च बालस्य सतः पञ्चत्वमाययौ ।
माता तेन समं पत्या विवेश च हुताशनम् ।। १६०
ततः स ववृधे तस्यां पुरि मातुलवेश्मनि ।
आदित्यशर्माधीयानो वेदान्विद्याः कलास्तथा ।। १६१
प्राप्तविद्यस्य तस्यात्र जपव्रतनिषेविणः ।
प्रव्राजकेन केनापि सख्यं समुदपद्यत ।। १६२
स परिव्राट् समं तेन मित्त्रेणादित्यशर्मणा ।
गत्वा पितृवने होमं यक्षिणीसिद्धये व्यधात् ।। १६३
तत्र तस्याविरासीच्च कार्तस्वरविमानगा ।
वरकन्यापरिवृता दिव्यकन्या स्वलंकृता ।। १६४
सा तं मधुरया वाचा बभाषे मस्करिन्नहम् ।
विद्युन्मालाभिधा यक्षी यक्षिण्यश्चापरा इमाः ।। १६५
तदितो मत्परीवाराद्गृहाणैकां यथारुचि ।
एतावदेव सिद्धं ते मन्त्रसाधनयानया ।। १६६
त्वया हि नैव विज्ञातं पूर्णं मन्मन्त्रसाधनम् ।
अतोऽहं ते न सिद्धैव मान्यं क्लेशं वृथा कृथाः ।। १६७
एवमुक्तस्तया यक्ष्या परिव्राडनुमान्य सः ।
यक्षिणीमग्रहीदेकां तस्मात्तत्परिवारतः ।। १६८
ततश्च विद्युन्माला सा तिरोऽभूत्तां च यक्षिणीम् ।
आदित्यशर्मा पप्रच्छ सिद्धा प्रव्राजकस्य या ।। १६९
अप्यस्ति विद्युन्मालातो यक्षिणी काचिदुत्तमा ।
तच्छ्रुत्वा यक्षिणी सा तं प्रत्युवाचास्ति सुन्दर ।। १७०
विद्युन्माला चन्द्रलेखा तृतीया च सुलोचना ।
उत्तमा यक्षिणीष्वेता एतास्वपि सुलोचना ।। १७१
इत्युक्त्वा सा यथाकालमागन्तुं यक्षिणी ययौ ।
आदित्यशर्मणा साकमगात्प्रव्राट् च तद्गृहम ।। १७२
तत्र प्रतिदिनं तस्मै प्रीता प्रव्राजकाय सा ।
प्रायच्छद्यक्षिणी भोगानिष्टान्कालोपगामिनी ।। १७ ऽऽ
एकदादित्यशर्मा च प्रव्राजकमुखेन ताम् ।
सुलोचनामस्त्रविधिं को जानातीति पृष्टवान् ।। १७४
सापि तन्मुख एवास्मै यक्षिण्येवं किलाब्रवीत् ।
अस्ति तुम्बवनं नाम स्थानं दक्षिणदिग्भुवि ।। १७५
तत्रास्ति विष्णुगुप्ताख्यो वेणातीरकृतास्पदः ।
प्रव्राजको भदन्ताग्र्यः स तद्वेत्ति सविस्तरम् ।। १७६
बुद्ध्वैतद्यक्षिणीवाक्यात्तं देशं चोत्सुको ययौ ।
आदित्यशर्मानुगतः प्रीत्या प्रव्राजकेन सः ।। १७७
तत्रान्विष्य यथावत्तं भदन्तमभिगम्य च ।
परिचर्यापरो भक्त्या त्रीणि वर्षाण्यसेवत ।। १७८
उपाचरच्च यक्षिण्या परिव्राट्सिद्धया तया ।
यथोपयोगोपहृतैरुपचारैरमानुषैः ।। १७९
ततस्तुष्टो भदन्तोऽसौ तस्मायादित्यशर्मणे ।
ददौ सुलोचनामन्त्रमर्थितं सविधानकम् ।। १८०
ततश्चादित्यशर्मा तं मन्त्रं प्राप्य समाप्य च ।
होमं चकार संपूर्णं गत्वैकान्ते यथाविधि ।। १८१
ततस्तस्य विमानस्था यक्षिणी सा सुलोचना ।
प्रादुर्बभूव रूपेण जगदाश्चर्यदायिना ।। १८२
जगाद चैतमेह्येहि सिद्धाहं तव किं पुनः ।
षण्मासं कन्यकाभावो नापनेयो मम त्वया ।। १८३
यदि मत्तो महावीरमृद्धिपात्रं सुलक्षणम् ।
सर्वज्ञकल्पमजितं पुत्रं संप्राप्तुमिच्छसि ।। १८४
इत्युक्त्वा सा तथेत्येनमुक्तवन्तं च यक्षिणी ।
आदायादित्यशर्माणं विमानेनालकां ययौ ।। १८५
स च तत्र समीपस्थां तां पश्यन्नास्त सर्वदा ।
आदित्यशर्मा षण्मासानसिधाराव्रतं चरन् ।। १८६
ततस्तुष्टो धनाध्यक्षो दिव्येन विधिना स्वयम् ।
आदित्यशर्मणे तस्मै व्यतरत्तां सुलोचनाम् ।। १८७
तस्यां तस्य द्विजस्यात्र जातोऽयमहमात्मजः ।
पित्रा च मे कृतं नाम गुणशर्मेति सद्गुणान् ।। १८८
ततस्तत्रैव यक्षाधिपतेर्मणिधराभिधात् ।
क्रमाद्वेदाश्च विद्याश्च कलाश्चाधिगता मया ।। १८१
अथैकदा किमप्यागाच्छक्रोऽत्र धनदान्तिकम् ।
उदतिष्ठंश्च तं दृष्ट्वा ये तत्रासत केचन ।। १९०
मत्पितादित्यशर्मा तु तत्कालं विधियोगतः ।
अन्यत्र गतचित्तत्वान्नोदतिष्ठत्ससंभ्रमः ।। १९१
ततस्तमशपत्क्रुद्धः स शक्रो धिग्जड व्रज ।
स्वमेव मर्त्यलोकं तं नेह योग्यो भवानिति ।। १९२
प्रणिपत्यानुनीतोऽथ स सुलोचनया तया ।
शक्रोऽब्रवीत्तर्हि मा गान्मर्त्यलोकमयं स्वयम् ।। १९३
एतत्पुत्रस्तु यात्वेष पुत्रो ह्यात्मैव कथ्यते ।
मा भून्मद्वचनं मोघमित्युक्त्वेन्द्रः शमं ययौ ।। १९४
ततः पित्राहमानीय निजमातुलवेश्मनि ।
उज्जयिन्यां विनिक्षिप्तो भवितव्यं हि यस्य तत् ।। १९५
तत्राजायत सख्यं मे राज्ञात्रत्येन दैवतः ।
ततोऽत्र मम यद्वृत्तं तत्सर्वं शृणु वच्मि ते ।। १९६
इत्युक्त्वामूलवृत्तान्तं यदशोकवतीकृतम् ।
यच्च राज्ञा कृतं तस्य युद्धान्तं तदवर्णयत् ।। १९७
पुनश्चोवाच तं ब्रह्मन्नित्थमस्मि पलायितः ।
देशान्तरं व्रजन्मार्गे भवन्तमिह दृष्टवान् ।। १९८
श्रुत्वैतद्ब्राह्मणस्तं स गुणशर्माणमभ्यधात् ।
तर्हि धन्योऽस्मि संवृत्तस्त्वदभ्यागमनात्प्रभो ।। १९९
तदेहि मे गृहं तावदग्निदत्तं च विद्धि माम् ।
नाम्ना मदग्रहारश्च ग्रामोऽयं निर्वृतो भव ।। २००
इत्युक्त्वा सोऽग्निदत्तस्तं गृहं प्रावेशयन्निजम् ।
ऋद्धिमद्गुणशर्माणं बहुगोमहिषीहयम् ।। २१
तत्र स्नानाङ्गरागाभ्यां वस्त्रैराभरणैश्च तम् ।
अतिथिं मानयामास भोजनैर्विविधैश्च सः ।। २०२
अदर्शयच्च तस्मै स्वां काम्यरूपां सुरैरपि ।
लक्षणावेक्षणमिषात्सुन्दरीं नाम कन्यकाम् ।। २०३
गुणशर्मापि सोऽनन्यसमरूपां विलोक्य ताम् ।
सपत्न्योऽस्या भविष्यन्तीत्यग्निदत्तमुवाच तम् ।। २०४
नासायां तिलकोऽस्त्यस्यास्तत्संबन्धाच्च वच्म्यहम् ।
उरस्यस्ति द्वितीयोऽपि तयोश्चैतत्फलं विदुः ।। २०५
एवं तेनोदिते तस्या भ्राता पितुरनुज्ञया ।
उद्धाटयत्युरो यावत्तावत्तिलकमैक्षत ।। २०६
ततोऽग्निदत्तः साश्चर्यो गुणशर्माणमभ्यधात् ।
सर्वज्ञस्त्वमिमौ त्वस्यास्तिलकौ नाशुभप्रदौ ।। २०७
सपत्न्यो हि भवन्तीह प्रायः श्रीमति भर्तरि ।
दरिद्रो बिभृयादेकामपि कष्टं कुतो बहूः ।। २०८
तच्छ्रुत्वा गुणशर्मा तं प्रत्युवाच यथात्थ भोः ।
सुलक्षणाया ईदृश्या ह्याकृतेरशुभं कुतः ।। २०९
इत्यूचिवान्प्रसङ्गेन पृष्टस्तस्मै शशंस सः ।
प्रत्यङ्गं तिलकादीनां फलं स्त्रीपुंसयोः पृथक् ।। २१०
तदा च गुणशर्माणं तं सा दृष्ट्वैव सुन्दरी ।
इत्येष पातुं दृष्ट्यैव चकोरीवेन्दुमुत्सुका ।। २११
ततोऽग्निदत्तो विजने गुणशर्माणमाह तम् ।
महाभाग ददाम्येतां कन्यां ते सुन्दरीमहम् ।। २१२
मा गा विदेशं तिष्ठेह गृहे मम यथासुखम् ।
एतत्तद्वचनं श्रुत्वा गुणशर्माप्युवाच तम् ।। २१३
सत्यमेवं कृते किं किं न सौख्यं मम किं तु माम् ।
मिथ्याराजावमानाग्नितप्तं प्रीणाति नैव तत् ।। २१४
कान्ता चन्द्रोदयो वीणापञ्चमध्वनिरित्यमी ।
ये नन्दयन्ति सुखितान्दुःखितान्व्यथयन्ति ते ।। २१५
जाया च स्वरसा रक्ता भवेदव्यभिचारिणी ।
अवशा पितृदत्ता तु स्यादशोकवती यथा ।। २१६
इतः प्रदेशान्निकटा सा किं चोज्जयिनी पुरी ।
तद्बुद्ध्वा स नृपो जातु मम कुर्यादुपद्रवम् ।। २१७
तत्परिभ्रम्य तीर्थानि प्रक्षाल्याजन्मकिल्बिषम् ।
शरीरमेतत्त्यक्ष्यामि भविष्याम्यथ निर्वृतः ।। २१८
इत्युक्तवन्तं प्रत्याह सोऽग्निदत्तो विहस्य तम् ।
तवापि मोहो यत्रेदृक्तत्रान्यस्य किमुच्यताम् ।। २१९
अज्ञावमानाद्धानिः का वद शुद्धाशयस्य ते ।
पङ्को हि नभसि क्षिप्तः क्षेप्तुः पतति मूर्धनि ।। २२०
राजैव सोऽचिरात्प्राप्स्यत्यविशेषज्ञताफलम् ।
मोहान्धमविवेकं हि श्रीश्चिराय न सेवते ।। २२१
किं चाशोकवती दृष्ट्वा वैरस्यं स्त्रीषु चेत्तव ।
सतीं दृष्ट्वा न किं तासु श्रद्धा वेत्सि च लक्षणम् ।। २२२
निकटोज्जयिनी वा चेत्तव दास्याम्यहं तथा ।
यथा त्वामिह तिष्ठन्तं नैव ज्ञास्यति कश्चन ।। २२३
तीर्थयात्रा तवेष्टा वा तच्छस्ता तस्य सा बुधैः ।
संपत्तिर्विधिवन्न स्याद्वैदिके यस्य कर्मणि ।। २२४
अन्यथा देवपित्रग्निक्रियाव्रतजपादिभिः ।
गृहे या पुण्यनिष्पत्तिः साध्वनि भ्रमतः कुतः ।। २२५
भुजोपधानो भूशायी भिक्षाशी केवलोऽधनः ।
मुनेः समत्वं प्राप्यापि न क्लेशैर्मुच्यतेऽध्वगः ।। २२६
देहत्यागात्सुखं यद्वा वाञ्छस्येष तव भ्रमः ।
इतः कष्टतरं दुःखममुत्र ह्यात्मघातिनाम् ।। २२७
तदेषोऽनुचितो मोहो यूनश्च विदुषश्च ते ।
स्वयं विचारयावश्यं कर्तव्यं मद्वचस्तव ।। २२८
कारयामीह गुप्तं ते भूगृहं पृथु सुन्दरम् ।
विवाह्य सुन्दरीं तत्र तिष्ठाज्ञातो यथेच्छसि ।। २२९
इति तेनाग्निदत्तेन बोधितः स प्रयत्नतः ।
गुणशर्मा तथेत्येतत्प्रतिपद्य जगाद तम् ।। २३०
कृतं मया ते वचनं को भार्यां सुन्दरीं त्यजेत् ।
किं त्वेतामकृती नाहं परिणेष्यामि ते सुताम् ।। २३१
आराधयाम्यहं तावद्देवं कंचित्सुसंयतः ।
येन तस्य कृतघ्नस्य राज्ञः कुर्यां प्रतिक्रियाम् ।। २३२
इति तद्वचनं हृष्टः सोऽग्निदत्तोऽन्वमन्यत ।
सोऽपि तां गुणशर्मात्र विशश्राम सुखं निशाम् ।। २३३
अन्येद्युश्चाग्निदत्तोऽस्य सौख्यार्थं तत्र गुप्तिमत् ।
पातालवसतिप्रख्यं कारयामास भूगृहम् ।। २३४
तत्रस्थश्चाग्निदत्तं स गुणशर्माब्रवीद्रहः ।
इहान्तर्ब्रूहि कं देवं केन मन्त्रेण भक्तितः ।। २३५
आराधयाम्यहं तावद्वरदं व्रतचर्यया ।
इत्युक्तवन्तं तं धीरमग्निदत्तोऽभ्यभाषत ।। २३६
अस्ति स्वामिकुमारस्य मन्त्रो मे गुरुणोदितः ।
तेनाराधय तं देवं सेनान्यं तारकान्तकम् ।। २३७
यस्य जन्मार्थिभिर्देवैः प्रेषितः शत्रुपीडितैः ।
दग्धोऽपि कामः संकल्पजन्मा शर्वेण निर्मितः ।। २३८
महेश्वरादग्निकुण्डादग्नेः शरवणादपि ।
कृत्तिकाभ्यश्च शंसन्ति विचित्रं यस्य संभवम् ।। २३९
जातेनैव जगत्कृत्स्नं दुष्प्रधर्षेण तेजसा ।
आनन्द्य येन निहतो दुर्जयस्तारकासुरः ।। २४०
तन्मन्त्रमिममादत्स्व मत्त इत्यभिधाय सः ।
अग्निदत्तो ददौ तस्मै मन्नं तं गुणशर्भणे ।। २४१
तेनाराधितवान्स्कन्दं गुणशर्मा स भूगृहे ।
तयोपचर्यमाणः सन्सुन्दर्या नियतव्रतः ।। २४२
ततः प्रत्यक्षतामेत्य साक्षाद्देवः स षण्मुखः ।
तुष्टोऽस्मि ते वरं पुत्र वृणीष्वेति तमादिशत् ।। २४३
…………….. ।
…………….. ।। २४४
आक्षीणकोषो भूत्वा त्वं महासेनं विजित्य च ।
गत्वाप्रतिहतः पुत्र पृध्वीराज्यं करिष्यसि ।। २४५
इति दत्त्वाधिकं तस्मै वरं स्कन्दस्तिरोदधे ।
संप्राप्ताक्षयकोशश्च गुणशर्मापि सोऽभवत् ।। २४६
ऋद्ध्या ततः स्वमहिमोचितयाग्निदत्तविप्रात्मजामनुदिनाधिकबद्धभावाम् ।
भाव्यर्थसिद्धिमिव रूपवतीमुपेतां तां सुन्दरीं स सुकृती विधिनोपयेमे ।। २४७
आक्षीणकोषनिचयप्रभवप्रभावात्संभूतभूरिगजवाजिपदातिसैन्यः ।
दानप्रसादमिलिताखिलपार्थिवानां रुन्धन्बलैरवनिमुज्जयिनीं जगाम ।। २४८
प्रख्याप्य तस्यां तदशोकवत्याः प्रजास्वशीलं समरे च भूपम् ।
जित्वा महासेनमपास्य राज्यारपृथ्वीपतित्वं स समाससाद ।। २४९
अन्याश्च कन्याः परिणीय राज्ञामब्धेस्तटेष्वप्यपराङ्मुखाक्षः ।
इष्टान्स भोगान्गुणशर्मसम्राट् चिराय भुङ्क्ते स्म ससुन्दरीकः ।। २५०
इति पुरुषविशेषाज्ञानतो मूढबुद्धिः सपदि विपदमाप प्राङ्महासेनभूपः ।
इति च स गुणशर्मा धैर्यमेकं सहायं कृतमतिरवलम्ब्य प्राप्तवानृद्धिमग्र्याम् ।। २५१
एवं कथां स्वसचिवस्य मुखादुदारां सूर्यप्रभो निशि निशम्य स वीतभीतेः ।
वीरो महासमरसागरमुत्तितीर्षुरुत्साहमभ्यधिकमाप शनैश्च शिश्ये ।। २५२
इति महाकविश्रीसोमदेवभट्टविरचिते कथासरित्सागरे सूर्यप्रभलम्बके षष्ठस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००६">
  <meta itemprop="description" content="ततः स रात्रावस्त्रीकः शयनस्थो रणोन्मुखः ।
सूर्यप्रभः स्वसचिवं वीतभीतिमभाषत ।। १
निद्रा मे नास्ति तत्कांचित्सत्त्ववीराश्रितां सखे ।
कथामपूर्वामाख्याहि रात्रावस्यां विनोदिनीम् ।। २
एतत्सूर्यप्रभवचो वीतभीतिर्निशम्य सः ।
यथाज्ञापयसीत्युक्त्वा कथां कथितवानिमाम् ।। ३
अस्त्यलंकृतिरेतस्यां पृथ्व्यामुज्जयिनी पुरी ।
रत्नैरशेषैर्निचिता सुनिर्मलगुणोम्भितैः ।। ४
तस्यामभून्महासेनो नाम राजा गुणिप्रियः ।
कलानां चैकनिलयः सूर्येन्दूभयरूपधृक् ।। ५
तस्याशोकवती नाम राज्ञी प्राणसमाभवत् ।
यस्या रूपेण सदृशी नासीदन्या जगत्त्रये ।। ६
तया देव्या समं तस्य राज्यं राज्ञोऽनुशासतः ।
गुणशर्माभिधानोऽभूद्विप्रो मान्यस्तथा प्रियः ।। ७
स च शूरोऽतिरूपश्च वेदविद्यान्तगो युवा ।
कलाशस्त्रास्त्रविद्विप्रः सिषेवे तं नृपं सदा ।। ८
एकदान्तःपुरे नृत्तकथाप्रस्तावतः स तम् ।
राजा राज्ञी च पार्श्वस्थं गुणशर्माणमूचतुः ।। ९
सर्वज्ञस्त्वं न दोलात्र तदस्माकं कुतूहलम् ।
नर्तितुं चेद्विजानासि तत्प्रसीदाद्य दर्शय ।। १०
एतच्छ्रुत्वा स्मितमुखो गुणशर्मा जगाद तौ ।
जानामि किं तु तद्युक्तमस्ति नृत्तं न संसदि ।। ११
हासनं मूढनृत्तं तत्प्रायशः शास्त्रगर्हितम् ।
तत्रापि राज्ञः पुरतो राज्ञ्याश्च धिगहो त्रपा ।। १२
इत्युक्तवन्तं तं राजा गुणशर्माणमत्र सः ।
प्रत्युवाच तया राज्ञ्या प्रेर्यमाणः कुतूहलात् ।। १३
नेदं रङ्गादिनृत्तं तद्यत्स्यात्पुंसस्त्रपावहम् ।
मित्त्रगोष्ठी रहस्येषा स्ववैदग्ध्यप्रदर्शिनी ।। १४
न चाहं भवतो राजा त्वं मे मित्त्रं ह्ययन्त्रणम् ।
तन्नाद्य भोक्ष्ये भावत्कमदृष्ट्वा नृत्तकौतुकम् ।। १५
इति बद्धग्रहे राज्ञि स विप्रोऽङ्गीचकार तत् ।
कथं हि लङ्घ्यते भृत्यैर्ग्रहिकस्य प्रभोर्वचः ।। १६
ततः स गुणशर्मात्र ननर्ताङ्गैर्युवा तथा ।
राजा राज्ञी च चित्तेन तौ द्वौ ननृततुर्यथा ।। १७
तदन्ते च ददौ राजा वादनायास्य वल्लकीम् ।
तस्यां च सारणामेष दददेवाब्रवीन्नृपम् ।। १८
देवाप्रशस्ता वीणेयं तदन्या दीयतां मम ।
अस्यास्तन्त्र्यां यदेतस्यां श्ववालो विद्यतेऽन्तरे ।। १९
अहं ह्येतद्विजानामि तन्त्रीझांकारलक्षणैः ।
इत्युक्त्वा गुणशर्माङ्कात्तां विपञ्चीं मुमोच सः ।। २०
ततः स सिक्त्वा तन्त्रीं तां यावदुद्वेष्ट्य भूपतिः ।
वीक्षते निरगात्तावद्वालस्तद्गर्भतः शुनः ।। २१
ततः सर्वज्ञतां तस्य प्रशंसन्सोऽतिविस्मितः ।
वीणामानाययामास महासेननृपोऽपराम् ।। २२
तां स वादितवान्गायन्गुणशर्मा त्रिमार्गगाम् ।
गङ्गामिवौघसुभगां कर्णपावननिःस्वनाम् ।। २३
ततश्चित्रीयमाणाय राज्ञे तस्मै सजानये ।
दर्शयामास शस्त्रास्त्रविद्या अपि स तत्क्रमात् ।। २४
अथावोचत्स राजा तं नियुद्धं यदि वेत्सि तत् ।
एकं मे बन्धकरणं शून्यहस्तं प्रदर्शय ।। २५
गृहाण देव शस्त्राणि मयि प्रहर च क्रमात् ।
यावत्ते दर्शयामीति स विप्रः प्रत्युवाच तम् ।। २६
ततः स राजा खड्गादि यद्यदायुधमग्रहीत् ।
तत्तत्प्रहरतस्तस्य गुणशर्मावहेलया ।। २७
तेनैव बन्धकरणेनापहृत्यापहृत्य सः ।
बबन्ध राज्ञो हस्तं च गात्रं चाप्यक्षतो मुहुः ।। २८
ततस्तं राज्यसाहाय्यसहं मत्वा द्विजोत्तमम् ।
संस्तुवन्बहु मेने स राजा सर्वातिशायिनम् ।। २९
सा त्वशोकवती राज्ञी तस्य रूपं गुणांश्च तान् ।
दृष्ट्वा दृष्ट्वा द्विजस्याभूत्सद्यस्तद्गतमानसा ।। ३०
एतं चेत्प्राप्नुयां नाहं तत्किं मे जीविते फलम् ।
इति संचिन्त्य युक्त्या सा राजानमिदमब्रवीत् ।। ३१
आर्यपुत्र प्रसीदाज्ञां देह्यस्मै गुणशर्मणे ।
यथा मां शिक्षयत्येष वीणां वादयितुं प्रभो ।। ३२
अस्थैतदद्य दृष्ट्वा हि वीणावादननैपुणम् ।
उत्पन्नः कोऽप्ययं तत्र मम प्राणाधिको रसः ।। ३३
तच्छ्रुत्वा गुणशर्माणं स राजा निजगाद तम् ।
वल्लकीवादनं देवीमिमां शिक्षय सर्वथा ।। ३४
यथादिशसि कुर्मोऽत्र प्रारम्भं सुशुभेऽहनि ।
इत्युक्त्वामन्त्र्य स नृपं गुणशर्मा गृहं ययौ ।। ३५
वीणारम्भावहारं तु चक्रे स दिवसान्बहून् ।
दृष्टिमन्यादृशीं राज्ञ्याः प्रेक्ष्यापनयशङ्कितः ।। ३६
एकस्मिंश्च दिने राज्ञो भुञ्जानस्यान्तिके स्थितः ।
व्यञ्जनं ददतं सूदमेकं मा मेत्यवारयत् ।। ३७
किमेतदिति पृष्टश्च राज्ञा प्राज्ञो जगाद सः ।
सविषं व्यञ्जनमिदं मया ज्ञातं च लक्षणैः ।। ३८
सूदेन मम दृष्टं हि व्यञ्जनं ददतामुना ।
मुखं भयसकम्पेन शङ्काचकितदृष्टिना ।। ३९
दृश्यते चाधुनैवैतत्कस्मैचिद्दीयतामिदम् ।
भोजनव्यञ्जनं यस्य निर्हरिष्याम्यहं विषम् ।। ४०
इत्युक्ते तेन राजा स सूपकारं तमेव तत् ।
व्यञ्जनं भोजयामास भुक्त्वा तच्च मुमूर्च्छ सः ।। ४१
मन्त्रापास्तविषस्तेन ततः स गुणशर्मणा ।
राज्ञा पृष्टो यथातत्त्वमेवं वक्ति स्म सूपकृत् ।। ४२
देवाहं गौडपतिना राज्ञा विक्रमशक्तिना ।
विषं प्रयोक्तुं प्रहितो युष्माकमिह वैरिणा ।। ४३
सोऽहं वैदेशिको भूत्वा कुशलः सूदकर्मणि ।
देवायात्मानमावेद्य प्रविष्टोऽत्र महानसे ।। ४४
तच्चाद्य दददेवाहं विषं व्यञ्जनमध्यगम् ।
लक्षितो धीमतानेन प्रभुर्जानात्यतः परम् ।। ०५५
इत्युक्तवन्तं तं सूदं निगृह्य गुणशर्मणे ।
प्रीतो ग्रामसहस्रं स प्राणदाय ददौ नृपः ।। ४६
अन्येद्युश्चानुबध्नन्त्या राज्ञ्या राजा स यत्नतः ।
वीणाया गुणशर्माणं शिक्षारम्भमकारयत् ।। ४७
ततः शिक्षयतस्तस्य वीणां सा गुणशर्मणः ।
राज्ञी विलासहासादि चक्रेऽशोकवती सदा ।। ४८
एकदा सा कररुहैर्विध्यन्ती विजने मुहुः ।
उवाच वारयन्तं तं धीरं स्मरशरातुरा ।। ०९
वीणावाद्यापदेशेन त्वं सुन्दर मयार्थितः ।
त्वयि गाढोऽनुरागो हि जातो मे तद्भजस्व माम् ।। ५०
एवमुक्तवतीं राज्ञीं गुणशर्मा जगाद ताम् ।
मैवं वादीर्मम त्वं हि स्वामिदारा न चेदृशम् ।। ५१
अस्मादृशः प्रभुद्रोहं कुर्याद्विरम साहसात् ।
इत्यूचिवांसं सा राज्ञी गुणशर्माणमाह तम् ।। ५२
किमिदं निष्फलं रूपं वैदग्ध्यं च कलासु ते ।
मामीदृशीं प्रणयिनीं नीरसोपेक्षसे कथम् ।। ५३
तच्छ्रुत्वा गुणशर्मा तां सोपहासमभाषत ।
सुष्ठूक्तं तस्य रूपस्य वैदग्ध्यस्य च किं फलम ।। ५४
परदारापहारेण यन्नाकीर्तिमलीमसम् ।
इहामुत्र च यन्न स्यात्पाताय नरकार्णवे ।। ५५
इत्युक्ते तेन सा राज्ञी सकोपेव तमब्रवीत् ।
मरणं मे ध्रुवं तावन्मद्वचस्यकृते त्वया ।। ५६
तदहं मारयित्वा त्वां मरिष्याम्यवमानिता ।
गुणशर्मा ततोऽवादीत्कामं भवतु नाम तत् ।। ५७
वरं यद्धर्मपाशेन क्षममेकं हि जीवितम् ।
परं न यदधर्मेण कल्पकोटिशतान्यपि ।। ५८
श्लाघ्यश्चाकृतपापस्य मम मृत्युरगर्हितः ।
न पुनः कृतपापस्य गर्हितं राजशासनम् ।। ५९
एतच्छ्रुत्वापि सा राज्ञी पुनरेवमुवाच तम् ।
आत्मनो मम च द्रोहं मा कृथाः शृणु वच्मि ते ।। ६०
नातिक्रामति राजायमशक्यमपि मद्वचः ।
तदस्य कृत्वा विज्ञप्तिं विषयान्दापयामि ते ।। ६१
कारयामि च सामन्तान्सर्वांस्त्वदनुयायिनः ।
तेन संपत्स्यसे राजा त्वमेवेह गुणोज्ज्वलः ।। ६२
ततस्ते किं भयं कस्त्वां कथं परिभविष्यति ।
तन्मां भजस्व निःशङ्कमन्यथा न भविष्यसि ।। ६३
इति तां ब्रुवतीं मत्वा सानुबन्धां नृपाङ्गनाम् ।
गुणशर्माब्रवीद्युक्त्या तत्क्षणं स व्यपोहितुम् ।। ६४
यदि तेऽत्यन्तनिर्बन्धस्तत्करिष्ये वचस्तव ।
प्रतिभेदभयाद्देवि सहसा तु न युज्यते ।। ६५
सहस्व दिवसान्कांश्चित्सत्यं जानीहि मद्वचः ।
सर्वनाशफलेनार्थस्त्वद्विरोधेन को मम ।। ६६
इत्याशया तां संतोष्य प्रतिपन्नवचास्तया ।
गुणशर्मा स निर्गत्य ययावुच्छ्वसितस्ततः ।। ६७
ततो दिनेषु गच्छत्सु स महासेनभूपतिः ।
गत्वैव वेष्टयामास कोट्टस्थं सोमकेश्वरम् ।। ६८
तत्र प्राप्तं विदित्वा च गौडनाथः स भूपतिः ।
एत्य विक्रमशक्तिस्तं महासेनमवेष्टयत् ।। ६९
ततः स गुणशर्माणं महासेननृपोऽब्रवीत् ।
एकं रुद्ध्वा स्थिताः सन्तो रुद्धाः स्मोऽन्येन शत्रुणा ।। ७०
तदिदानीमपर्याप्ताः कथं युध्यामहे द्वयोः ।
अयुद्ध रुद्धके वीर स्थास्यामश्च कियच्चिरम् ।। ७१
तदस्मिन्संकटेऽस्माभिः किं कार्यमिति तेन सः ।
पृष्टः पार्श्वस्थितो राज्ञा गुणशर्माभ्यभाषत ।। ७२
धीरो भव करिष्यामि देवोपायं तथाविधम् ।
येनास्मान्निस्तरिष्यामः संकटादपि कार्यतः ।। ७३
इत्याश्वास्य नृपं दत्त्वा सोऽन्तर्धानाञ्जनं दृशोः ।
रात्रौ विक्रमशक्तेस्तददृश्यः कटकं ययो ।। ७४
प्रविश्य चान्तिकं तस्य सुप्तं च प्रतिबोध्य तम् ।
जगाद विद्धि मां राजन्देवदूतमुपागतम् ।। ७५
संधिं कृत्वा महासेननृपेणापसर द्रुतम् ।
अन्यथा ते ससैन्यस्य नाशः स्यादिह निश्चितम् ।। ७६
प्रेषिते च त्वया दूते स संधिं तेऽनुमंस्यते ।
इति वक्तुं भगवता विष्णुना प्रहितोऽस्मि ते ।। ७७
भक्तस्त्वं च स भक्तानां योगक्षेममवेक्षते ।
तच्छ्रुत्वा चिन्तितं तेन राज्ञा विक्रमशक्तिना ।। ७८
निश्चितं सत्यमेवैतद्दुष्प्रवेशेऽन्यथा कथम् ।
इह यः प्रविशेत्कश्चिन्नैषा मर्त्योचिताकृतिः ।। ९
इत्यालोच्य स तं प्राह राजा धन्योऽस्मि यस्य मे ।
देवः समादिशत्येवं यथादिष्टं करोमि तत् ।। ८०
इति वादिन एवास्य राज्ञः प्रत्ययमादधत् ।
अञ्जनान्तर्हितो भूत्वा गुणशर्मा ततो ययौ ।। ८१
गत्वा यथाकृतं तच्च महासेनाय सोऽभ्यधात् ।
सोऽप्यभ्यनन्दत्कण्ठे तं गृहीत्वा प्राणराज्यदम् ।। ८२
प्रातर्विक्रमशक्तिश्च स दूतं प्रेष्य भूपतिः ।
महासेनेन संधाय ससैन्यः प्रययौ ततः ।। ८३
महासेनोऽपि जित्वा तं सोमकं प्राप्य हस्तिनः ।
अश्वांश्चोज्जयिनीमागात्प्रभावाद्गुणशर्मणः ।। ८४
तत्रस्थं च नदीस्नाने ग्राहादुपवने च तम् ।
सर्पदंशविषाद्भूपं गुणशर्मा ररक्ष सः ।। ८५
गतेष्वथ दिनेष्वाप्तबलो राजा स वैरिणम् ।
महासेनोऽभियोक्तुं तं ययौ विक्रमशक्तिकम् ।। ८६
सोऽपि बुद्ध्वैव तस्याग्रे नृपो युद्धाय निर्ययौ ।
ततः प्रववृते तत्र सङ्ग्रामोऽतिमहांस्तयोः ।। ८७
क्रमाच्च द्वन्द्वयुद्धेन मिलितौ तावुभावपि ।
राजानौ सहसाभूतामन्योन्यं विरथीकृतौ ।। ८८
ततस्तयोर्धावितयोः प्रकोपात्खड्गहस्तयोः ।
आकुलत्वेन चस्खाल महासैननृपः क्षितौ ।। ८९
स्खलितेऽस्मिन्प्रहरतश्चक्रेण भुजमच्छिनत् ।
राज्ञो विक्रमशक्तेः स गुणशर्मा सखड्गकम् ।। ९०
पुनश्च हृदि हत्वा तं परिघेण न्यपातयत् ।
तच्चोत्थाय महासेनो राजा दृष्ट्वा तुतोष सः ।। ९१
किं वच्मि पञ्चमं वारमिदं प्राणा इमे मम ।
विप्रवीर त्वया दत्ता इति तं चावदन्मुहुः ।। ९२
ततो विक्रमशक्तेस्तत्तस्य सैन्यं सराष्ट्रकम् ।
आचक्राम महासेनो हतस्य गुणशर्मणा ।। ९३
आक्रम्य चान्यान्नृपतीन्सहाये गुणशर्मणि ।
आगत्योज्जयिनीं तस्थौ स राजा सुखितस्तदा ।। ९४
सा त्वशोकवती राज्ञी सोत्सुका गुणशर्मणः ।
विरराम न निर्बन्धप्रार्थनातो दिवानिशम् ।। ९५
स तु नाङ्गीचकारैव तदकार्यं कथंचन ।
देहपातमपीच्छन्ति सन्तो नाविनयं पुनः ।। ९६
ततोऽशोकवती बुद्ध्वा निश्चयं तस्य वैरतः ।
एकदा व्याजखेदं सा कृत्वा तस्थौ रुदन्मुखी ।। ९७
प्रविष्टोऽथ महासेनस्तामालोक्य तथास्थिताम् ।
पप्रच्छ राजा किमिदं प्रिये केनासि कोपिता ।। ९८
ब्रूहि तस्य करोम्येष धनैः प्राणैश्च निग्रहम् ।
इति ब्रुवाणं तं भूपं राज्ञी कृच्छ्रादिवाह सा ।। ९९
येन मेऽपकृतं तस्य नैव त्वं निग्रहे क्षमः ।
न स तादृक्तदेतेन मिथ्यैवोद्घाटितेन किम् ।। १००
इत्युक्त्वा सानुबन्धे सा राज्ञि मिथ्यैवमब्रवीत् ।
आर्यपुत्रातिनिर्बन्धो यदि ते वच्मि तच्छृणु ।। १०१
अर्थं गौडेश्वरात्प्राप्तुं तेन संस्थाप्य संविदम् ।
गुणशर्मा तव द्रोहं कर्तुमैच्छच्छलादतः ।। १०२
तं च कोषनिबन्धादि गौडं कारयितुं नृपम् ।
विससर्ज स दूतं स्वं गुप्तमाप्तं द्विजाधमः ।। १०३
तं दृष्ट्वा तत्र सूदस्तमाप्तो राजानमभ्यधात् ।
अहं ते साधयाम्येतत्कार्यं मार्थक्षयं कृथाः ।। १०४
इत्युक्त्वा बन्धयित्वा तं स दूतं गुणशर्मणः ।
सूदो मन्त्रस्रुतिं रक्षन्निहागाद्विषदायकः ।। १०५
तन्मध्ये च पलाय्यैव ततो निर्गत्य बन्धनात् ।
गुणशर्मान्तिकं दूतस्तदीयः सोऽप्युपागमत् ।। १०६
तेनाघिगतवृत्तान्तेनोक्त्वा सर्वं स दर्शितः ।
सूदो महानसेऽस्माकं प्रविष्टो गुणशर्मणे ।। १०७
ततो ज्ञात्वा स धूर्तेन सूपकृद्ब्रह्मबन्धुना ।
विषदानोद्यतस्तेन तुभ्यमावेद्य घातितः ।। १०८
अद्य तस्येह सूदस्य मातृभार्ये तथानुजाम् ।
वार्तामन्वेष्टुमायातान्गुणशर्मा स बुद्धिमान् ।। १०९
बुद्ध्वा तेन हता तस्य भार्या माता च सोऽस्य तु ।
भ्राता पलायितौ दैवात्प्रविशन्मम मन्दिरम् ।। ११०
तेन तद्वर्ण्यते यावत्सर्वं मे शरणार्थिना ।
गुणशर्मा स मद्वासगृहं तावत्प्रविष्टवान् ।। १११
तं दृष्ट्वा नाम च श्रुत्वा भ्राता सूदस्य तस्य सः ।
भयान्निर्गत्य मत्पार्श्वान्न जाने क्व पलायितः ।। ११२
गुणशर्मापि तं दृष्ट्वा स्वभृत्यैः पूर्वदर्शितम् ।
अभूत्सद्यः सवैलक्ष्यो विमृशन्निव किंचन ।। ११३
गुणशर्मन्किमद्यैवमन्यादृश इवेक्ष्यसे ।
इत्यपृच्छमहं तं च जिज्ञासुर्विजने ततः ।। ११४
सोऽथ स्वीकर्तुकामो मामाह स्मोद्भेदशङ्कितः ।
देवि त्वदनुरागाग्निदग्धोऽहं तद्भजस्व माम् ।। ११५
अन्यथाहं न जीवेयं देहि मे प्राणदक्षिणाम् ।
इत्युक्त्वा वासके शून्ये पादयोरपतत्स मे ।। ११६
ततोऽहं पादमाक्षिप्य संभ्रमाद्यावदुत्थिता ।
तावदुत्थाय तेनाहमबलालिङ्गिता बलात् ।। ११७
तत्क्षणं च प्रविष्टा मे चेटी पल्लविकान्तिकम् ।
तां दृष्ट्वैव स निष्क्रम्य गुणशर्मा भयाद्गतः ।। ११८
यदि पल्लविका नात्र प्रावेक्ष्यत्तत्स निश्चितम् ।
अध्वंसयिष्यत्पापो मामित्येवं वृत्तमद्य मे ।। ११९
इत्युक्त्वा सा मृषा राज्ञी विरराम रुरोद च ।
आदावसत्यवचनं पश्चाज्जाता हि कुस्त्रियः ।। १२०
राजा च स तदाकर्ण्य जज्वाल झटिति क्रुधा ।
स्त्रीवचःप्रत्ययो हन्ति विचारं महतामपि ।। १२१
अब्रवीच्च स कान्तां स्वां समाश्वसिहि सुन्दरि ।
तस्यावश्यं करिष्यामि द्रोहिणो वधनिग्रहम् ।। १२२
किं तु युक्त्या स हन्तव्यो भवेदपयशोऽन्यथा ।
ख्यातं हि यत्पञ्चकृत्वो दत्तं मे तेन जीवितम् ।। १२३
त्वदास्कन्दनदोषश्च लोके वक्तुं न युज्यते ।
इत्युक्ता तेन राज्ञा सा राज्ञी तं प्रत्यभाषत ।। १२४
अवाच्य एष दोषश्चेत्तदाऽवाच्योऽस्य सोऽपि किम् ।
यो गौडेश्वरसख्येन प्रभुद्रोहे समुद्यमः ।। १२५
एवमुक्ते तया युक्तमुक्तमित्यभिधाय सः ।
ययौ राजा महासेनो निजमास्थानसंसदम् ।। १२६
तत्र सर्वे समाजग्मुर्दर्शनायास्य भूपतेः ।
राजानो राजपुत्राश्च सामन्ता मन्त्रिणस्तथा ।। १२७
तावच्च गुणशर्मापि गृहाद्राजकुलं प्रति ।
आगान्मार्गे च सुबहून्यनिमित्तान्यवैक्षत ।। १२८
वामस्तस्माभवत्काकः श्वा वामाद्दक्षिणं ययौ ।
दक्षिणोऽहिरभूद्वामः सस्कन्धश्चास्फुरद्भुजः ।। १२९
अशुभं सूचयन्त्येतान्यनिमित्तानि मे ध्रुवम् ।
तन्ममैवास्तु यत्किंचिन्मा भूद्राज्ञस्तु मत्प्रभोः ।। १३०
इत्यन्तश्चिन्तयन्सोऽथ नृपस्यास्थानमाविशत् ।
मा स्याद्राजकुले किंचिद्विरुद्धमिति भक्तितः ।। १३१
प्रणम्यात्रोपविष्टं च न तं राजा स पूर्ववत् ।
अभ्यनन्ददपश्यत्तु तिर्यक्क्रोऽधेद्धया दृशा ।। १३२
किमेतदिति तस्मिंश्च गुणशर्मणि शङ्किते ।
स उत्थायासनाद्राजा तस्य स्कन्ध उपाविशत् ।। १३३
विस्मितांश्चाब्रवीत्सभ्यान्न्यायं मे गुणशर्मणः ।
शृणुतेति ततस्तं स गुणशर्मा व्यजिज्ञपत् ।। १३४
भृत्योऽहं त्वं प्रभुस्तन्नौ व्यवहारः कथं समः ।
अधितिष्ठासनं पश्चाद्यथेच्छसि तथादिश ।। १३५
इति धीरेण तेनोक्तो मन्त्रिभिश्च प्रबोधितः ।
अध्यास्ते स्मासनं राजा पुनः सभ्यानुवाच च ।। १३६
विदितं तावदेतद्वो मन्त्रिणो यत्क्रमागतान् ।
विहाय गुणशर्मायं तावदात्मसमः कृतः ।। १३७
श्रूयतां मम चैतेन कीदृग्दूतगतागतैः ।
गौडेश्वरेण कृत्वैक्यं द्रोहः कर्तुमचिन्त्यत ।। १३८
इत्युक्त्वा वर्णयामास तत्तेभ्यः स महीपतिः ।
यदशोकवती तस्मै जगाद रचितं मृषा ।। १३९
योऽप्यात्मध्वंसनाक्षेपस्तया तस्य मृषोदितः ।
निष्कास्य लोकानाप्तेभ्यः सोऽप्युक्तस्तेन भूभुजा ।। १४०
ततः स गुणशर्मा तमुवाचासत्यमीदृशम् ।
देव केनासि विज्ञप्तः खचित्रं केन निर्मितम् ।। १४१
तच्छ्रुत्वैव नृपोऽवादीत्पाप सत्यं न चेदिदम् ।
चरुभाण्डान्तरस्थं तत्कथं ज्ञातं विषं त्वया ।। १४२
प्रज्ञया ज्ञायते सर्वमित्युक्ते गुणशर्मणा ।
अशक्यमेतदित्यूचुस्तद्वेषेणान्यमन्त्रिणः ।। १४३
देव तत्त्वमनन्विष्य वक्तुमेवं न ते क्षमम् ।
प्रभुश्च निर्विचारश्च नीतिज्ञैर्न प्रशस्यते ।। १४४
इत्यस्य वदतो भूयः स राजा गुणशर्मणः ।
धावित्वा छुरिकाघातं ददौ धृष्ट इति ब्रुवन् ।। १४५
तस्मिन्प्रहारे करणप्रयोगात्तेन वञ्चिते ।
अन्ये तु प्रहरन्ति स्म वीरे तस्मिन्नृपानुगाः ।। १४६
स चापि युद्धकरणैर्वञ्चयित्वा कृपाणिकाः ।
गुणशर्मा समं तेषां सर्वेषामप्यपाहरत् ।। १४७
बबन्ध चैतानन्योन्यकेशपाशेन वेष्टितान् ।
कृत्वा करणयुक्त्यैव चित्रशिक्षितलाघवः ।। १४८
निर्ययौ च ततस्तस्याः प्रसह्य नृपसंसदः ।
जघान शतमात्रं च योधानामनुधावताम् ।। १४९
ततो दत्त्वाञ्चलस्थं तदन्तर्धानाञ्जनं दृशोः ।
अदृश्यः प्रययौ तस्माद्देशात्तत्क्षणमेव सः ।। १५०
दक्षिणापथमुद्दिश्य गच्छंश्चाचिन्तयत्पथि ।
नूनं तयाशोकवत्या मूढोऽसौ प्रेरितो नृपः ।। १५१
अहो विषादप्यधिकाः स्त्रियो रक्तविमानिताः ।
अहो असेव्याः साधूनां राजानोऽतत्त्वदर्शिनः ।। १५२
इत्यादि चिन्तयन्प्राप गुणशर्मा कथंचन ।
ग्रामं तत्र वटस्याधो ददशैकं द्विजोत्तमम् ।। १५३
शिष्यानध्यापयन्तं तमुपसृत्याभ्यवादयत् ।
सोऽपि तं विहितातिथ्यः पप्रच्छ ब्राह्मणः क्षणात् ।। १५४
द्वे ब्रह्मन्कतमां शाखामधीषे कथ्यतामिति ।
ततः स गुणशर्मा तं ब्राह्मणं प्रत्यवोचत ।। १५५
पठामि द्वादश ब्रह्मञ्शाखा द्वे सामवेदतः ।
ऋग्वेदाद्द्वे यजुर्वेदात्सप्त चैकामथर्वतः ।। १५६
तच्छ्रुत्वा तर्हि देवस्त्वमित्युक्त्वा ब्राह्मणोऽथ सः ।
आकृत्या कथितोत्कर्षं प्रह्वः पप्रच्छ तं पुनः ।। १५७
को देशः कोऽन्वयो ब्रूहि जन्मनालंकृतस्त्वया ।
किं ते नाम कथं चेयत्त्वयाधीतं क्व वा वद ।। १५८
तच्छ्रुत्वा गुणशर्मा तमुवाचोज्जयिनीपुरि ।
आदित्यशर्मनामासीत्कोऽपि ब्राह्मणपुत्रकः ।। १५९
पिता तस्य च बालस्य सतः पञ्चत्वमाययौ ।
माता तेन समं पत्या विवेश च हुताशनम् ।। १६०
ततः स ववृधे तस्यां पुरि मातुलवेश्मनि ।
आदित्यशर्माधीयानो वेदान्विद्याः कलास्तथा ।। १६१
प्राप्तविद्यस्य तस्यात्र जपव्रतनिषेविणः ।
प्रव्राजकेन केनापि सख्यं समुदपद्यत ।। १६२
स परिव्राट् समं तेन मित्त्रेणादित्यशर्मणा ।
गत्वा पितृवने होमं यक्षिणीसिद्धये व्यधात् ।। १६३
तत्र तस्याविरासीच्च कार्तस्वरविमानगा ।
वरकन्यापरिवृता दिव्यकन्या स्वलंकृता ।। १६४
सा तं मधुरया वाचा बभाषे मस्करिन्नहम् ।
विद्युन्मालाभिधा यक्षी यक्षिण्यश्चापरा इमाः ।। १६५
तदितो मत्परीवाराद्गृहाणैकां यथारुचि ।
एतावदेव सिद्धं ते मन्त्रसाधनयानया ।। १६६
त्वया हि नैव विज्ञातं पूर्णं मन्मन्त्रसाधनम् ।
अतोऽहं ते न सिद्धैव मान्यं क्लेशं वृथा कृथाः ।। १६७
एवमुक्तस्तया यक्ष्या परिव्राडनुमान्य सः ।
यक्षिणीमग्रहीदेकां तस्मात्तत्परिवारतः ।। १६८
ततश्च विद्युन्माला सा तिरोऽभूत्तां च यक्षिणीम् ।
आदित्यशर्मा पप्रच्छ सिद्धा प्रव्राजकस्य या ।। १६९
अप्यस्ति विद्युन्मालातो यक्षिणी काचिदुत्तमा ।
तच्छ्रुत्वा यक्षिणी सा तं प्रत्युवाचास्ति सुन्दर ।। १७०
विद्युन्माला चन्द्रलेखा तृतीया च सुलोचना ।
उत्तमा यक्षिणीष्वेता एतास्वपि सुलोचना ।। १७१
इत्युक्त्वा सा यथाकालमागन्तुं यक्षिणी ययौ ।
आदित्यशर्मणा साकमगात्प्रव्राट् च तद्गृहम ।। १७२
तत्र प्रतिदिनं तस्मै प्रीता प्रव्राजकाय सा ।
प्रायच्छद्यक्षिणी भोगानिष्टान्कालोपगामिनी ।। १७ ऽऽ
एकदादित्यशर्मा च प्रव्राजकमुखेन ताम् ।
सुलोचनामस्त्रविधिं को जानातीति पृष्टवान् ।। १७४
सापि तन्मुख एवास्मै यक्षिण्येवं किलाब्रवीत् ।
अस्ति तुम्बवनं नाम स्थानं दक्षिणदिग्भुवि ।। १७५
तत्रास्ति विष्णुगुप्ताख्यो वेणातीरकृतास्पदः ।
प्रव्राजको भदन्ताग्र्यः स तद्वेत्ति सविस्तरम् ।। १७६
बुद्ध्वैतद्यक्षिणीवाक्यात्तं देशं चोत्सुको ययौ ।
आदित्यशर्मानुगतः प्रीत्या प्रव्राजकेन सः ।। १७७
तत्रान्विष्य यथावत्तं भदन्तमभिगम्य च ।
परिचर्यापरो भक्त्या त्रीणि वर्षाण्यसेवत ।। १७८
उपाचरच्च यक्षिण्या परिव्राट्सिद्धया तया ।
यथोपयोगोपहृतैरुपचारैरमानुषैः ।। १७९
ततस्तुष्टो भदन्तोऽसौ तस्मायादित्यशर्मणे ।
ददौ सुलोचनामन्त्रमर्थितं सविधानकम् ।। १८०
ततश्चादित्यशर्मा तं मन्त्रं प्राप्य समाप्य च ।
होमं चकार संपूर्णं गत्वैकान्ते यथाविधि ।। १८१
ततस्तस्य विमानस्था यक्षिणी सा सुलोचना ।
प्रादुर्बभूव रूपेण जगदाश्चर्यदायिना ।। १८२
जगाद चैतमेह्येहि सिद्धाहं तव किं पुनः ।
षण्मासं कन्यकाभावो नापनेयो मम त्वया ।। १८३
यदि मत्तो महावीरमृद्धिपात्रं सुलक्षणम् ।
सर्वज्ञकल्पमजितं पुत्रं संप्राप्तुमिच्छसि ।। १८४
इत्युक्त्वा सा तथेत्येनमुक्तवन्तं च यक्षिणी ।
आदायादित्यशर्माणं विमानेनालकां ययौ ।। १८५
स च तत्र समीपस्थां तां पश्यन्नास्त सर्वदा ।
आदित्यशर्मा षण्मासानसिधाराव्रतं चरन् ।। १८६
ततस्तुष्टो धनाध्यक्षो दिव्येन विधिना स्वयम् ।
आदित्यशर्मणे तस्मै व्यतरत्तां सुलोचनाम् ।। १८७
तस्यां तस्य द्विजस्यात्र जातोऽयमहमात्मजः ।
पित्रा च मे कृतं नाम गुणशर्मेति सद्गुणान् ।। १८८
ततस्तत्रैव यक्षाधिपतेर्मणिधराभिधात् ।
क्रमाद्वेदाश्च विद्याश्च कलाश्चाधिगता मया ।। १८१
अथैकदा किमप्यागाच्छक्रोऽत्र धनदान्तिकम् ।
उदतिष्ठंश्च तं दृष्ट्वा ये तत्रासत केचन ।। १९०
मत्पितादित्यशर्मा तु तत्कालं विधियोगतः ।
अन्यत्र गतचित्तत्वान्नोदतिष्ठत्ससंभ्रमः ।। १९१
ततस्तमशपत्क्रुद्धः स शक्रो धिग्जड व्रज ।
स्वमेव मर्त्यलोकं तं नेह योग्यो भवानिति ।। १९२
प्रणिपत्यानुनीतोऽथ स सुलोचनया तया ।
शक्रोऽब्रवीत्तर्हि मा गान्मर्त्यलोकमयं स्वयम् ।। १९३
एतत्पुत्रस्तु यात्वेष पुत्रो ह्यात्मैव कथ्यते ।
मा भून्मद्वचनं मोघमित्युक्त्वेन्द्रः शमं ययौ ।। १९४
ततः पित्राहमानीय निजमातुलवेश्मनि ।
उज्जयिन्यां विनिक्षिप्तो भवितव्यं हि यस्य तत् ।। १९५
तत्राजायत सख्यं मे राज्ञात्रत्येन दैवतः ।
ततोऽत्र मम यद्वृत्तं तत्सर्वं शृणु वच्मि ते ।। १९६
इत्युक्त्वामूलवृत्तान्तं यदशोकवतीकृतम् ।
यच्च राज्ञा कृतं तस्य युद्धान्तं तदवर्णयत् ।। १९७
पुनश्चोवाच तं ब्रह्मन्नित्थमस्मि पलायितः ।
देशान्तरं व्रजन्मार्गे भवन्तमिह दृष्टवान् ।। १९८
श्रुत्वैतद्ब्राह्मणस्तं स गुणशर्माणमभ्यधात् ।
तर्हि धन्योऽस्मि संवृत्तस्त्वदभ्यागमनात्प्रभो ।। १९९
तदेहि मे गृहं तावदग्निदत्तं च विद्धि माम् ।
नाम्ना मदग्रहारश्च ग्रामोऽयं निर्वृतो भव ।। २००
इत्युक्त्वा सोऽग्निदत्तस्तं गृहं प्रावेशयन्निजम् ।
ऋद्धिमद्गुणशर्माणं बहुगोमहिषीहयम् ।। २१
तत्र स्नानाङ्गरागाभ्यां वस्त्रैराभरणैश्च तम् ।
अतिथिं मानयामास भोजनैर्विविधैश्च सः ।। २०२
अदर्शयच्च तस्मै स्वां काम्यरूपां सुरैरपि ।
लक्षणावेक्षणमिषात्सुन्दरीं नाम कन्यकाम् ।। २०३
गुणशर्मापि सोऽनन्यसमरूपां विलोक्य ताम् ।
सपत्न्योऽस्या भविष्यन्तीत्यग्निदत्तमुवाच तम् ।। २०४
नासायां तिलकोऽस्त्यस्यास्तत्संबन्धाच्च वच्म्यहम् ।
उरस्यस्ति द्वितीयोऽपि तयोश्चैतत्फलं विदुः ।। २०५
एवं तेनोदिते तस्या भ्राता पितुरनुज्ञया ।
उद्धाटयत्युरो यावत्तावत्तिलकमैक्षत ।। २०६
ततोऽग्निदत्तः साश्चर्यो गुणशर्माणमभ्यधात् ।
सर्वज्ञस्त्वमिमौ त्वस्यास्तिलकौ नाशुभप्रदौ ।। २०७
सपत्न्यो हि भवन्तीह प्रायः श्रीमति भर्तरि ।
दरिद्रो बिभृयादेकामपि कष्टं कुतो बहूः ।। २०८
तच्छ्रुत्वा गुणशर्मा तं प्रत्युवाच यथात्थ भोः ।
सुलक्षणाया ईदृश्या ह्याकृतेरशुभं कुतः ।। २०९
इत्यूचिवान्प्रसङ्गेन पृष्टस्तस्मै शशंस सः ।
प्रत्यङ्गं तिलकादीनां फलं स्त्रीपुंसयोः पृथक् ।। २१०
तदा च गुणशर्माणं तं सा दृष्ट्वैव सुन्दरी ।
इत्येष पातुं दृष्ट्यैव चकोरीवेन्दुमुत्सुका ।। २११
ततोऽग्निदत्तो विजने गुणशर्माणमाह तम् ।
महाभाग ददाम्येतां कन्यां ते सुन्दरीमहम् ।। २१२
मा गा विदेशं तिष्ठेह गृहे मम यथासुखम् ।
एतत्तद्वचनं श्रुत्वा गुणशर्माप्युवाच तम् ।। २१३
सत्यमेवं कृते किं किं न सौख्यं मम किं तु माम् ।
मिथ्याराजावमानाग्नितप्तं प्रीणाति नैव तत् ।। २१४
कान्ता चन्द्रोदयो वीणापञ्चमध्वनिरित्यमी ।
ये नन्दयन्ति सुखितान्दुःखितान्व्यथयन्ति ते ।। २१५
जाया च स्वरसा रक्ता भवेदव्यभिचारिणी ।
अवशा पितृदत्ता तु स्यादशोकवती यथा ।। २१६
इतः प्रदेशान्निकटा सा किं चोज्जयिनी पुरी ।
तद्बुद्ध्वा स नृपो जातु मम कुर्यादुपद्रवम् ।। २१७
तत्परिभ्रम्य तीर्थानि प्रक्षाल्याजन्मकिल्बिषम् ।
शरीरमेतत्त्यक्ष्यामि भविष्याम्यथ निर्वृतः ।। २१८
इत्युक्तवन्तं प्रत्याह सोऽग्निदत्तो विहस्य तम् ।
तवापि मोहो यत्रेदृक्तत्रान्यस्य किमुच्यताम् ।। २१९
अज्ञावमानाद्धानिः का वद शुद्धाशयस्य ते ।
पङ्को हि नभसि क्षिप्तः क्षेप्तुः पतति मूर्धनि ।। २२०
राजैव सोऽचिरात्प्राप्स्यत्यविशेषज्ञताफलम् ।
मोहान्धमविवेकं हि श्रीश्चिराय न सेवते ।। २२१
किं चाशोकवती दृष्ट्वा वैरस्यं स्त्रीषु चेत्तव ।
सतीं दृष्ट्वा न किं तासु श्रद्धा वेत्सि च लक्षणम् ।। २२२
निकटोज्जयिनी वा चेत्तव दास्याम्यहं तथा ।
यथा त्वामिह तिष्ठन्तं नैव ज्ञास्यति कश्चन ।। २२३
तीर्थयात्रा तवेष्टा वा तच्छस्ता तस्य सा बुधैः ।
संपत्तिर्विधिवन्न स्याद्वैदिके यस्य कर्मणि ।। २२४
अन्यथा देवपित्रग्निक्रियाव्रतजपादिभिः ।
गृहे या पुण्यनिष्पत्तिः साध्वनि भ्रमतः कुतः ।। २२५
भुजोपधानो भूशायी भिक्षाशी केवलोऽधनः ।
मुनेः समत्वं प्राप्यापि न क्लेशैर्मुच्यतेऽध्वगः ।। २२६
देहत्यागात्सुखं यद्वा वाञ्छस्येष तव भ्रमः ।
इतः कष्टतरं दुःखममुत्र ह्यात्मघातिनाम् ।। २२७
तदेषोऽनुचितो मोहो यूनश्च विदुषश्च ते ।
स्वयं विचारयावश्यं कर्तव्यं मद्वचस्तव ।। २२८
कारयामीह गुप्तं ते भूगृहं पृथु सुन्दरम् ।
विवाह्य सुन्दरीं तत्र तिष्ठाज्ञातो यथेच्छसि ।। २२९
इति तेनाग्निदत्तेन बोधितः स प्रयत्नतः ।
गुणशर्मा तथेत्येतत्प्रतिपद्य जगाद तम् ।। २३०
कृतं मया ते वचनं को भार्यां सुन्दरीं त्यजेत् ।
किं त्वेतामकृती नाहं परिणेष्यामि ते सुताम् ।। २३१
आराधयाम्यहं तावद्देवं कंचित्सुसंयतः ।
येन तस्य कृतघ्नस्य राज्ञः कुर्यां प्रतिक्रियाम् ।। २३२
इति तद्वचनं हृष्टः सोऽग्निदत्तोऽन्वमन्यत ।
सोऽपि तां गुणशर्मात्र विशश्राम सुखं निशाम् ।। २३३
अन्येद्युश्चाग्निदत्तोऽस्य सौख्यार्थं तत्र गुप्तिमत् ।
पातालवसतिप्रख्यं कारयामास भूगृहम् ।। २३४
तत्रस्थश्चाग्निदत्तं स गुणशर्माब्रवीद्रहः ।
इहान्तर्ब्रूहि कं देवं केन मन्त्रेण भक्तितः ।। २३५
आराधयाम्यहं तावद्वरदं व्रतचर्यया ।
इत्युक्तवन्तं तं धीरमग्निदत्तोऽभ्यभाषत ।। २३६
अस्ति स्वामिकुमारस्य मन्त्रो मे गुरुणोदितः ।
तेनाराधय तं देवं सेनान्यं तारकान्तकम् ।। २३७
यस्य जन्मार्थिभिर्देवैः प्रेषितः शत्रुपीडितैः ।
दग्धोऽपि कामः संकल्पजन्मा शर्वेण निर्मितः ।। २३८
महेश्वरादग्निकुण्डादग्नेः शरवणादपि ।
कृत्तिकाभ्यश्च शंसन्ति विचित्रं यस्य संभवम् ।। २३९
जातेनैव जगत्कृत्स्नं दुष्प्रधर्षेण तेजसा ।
आनन्द्य येन निहतो दुर्जयस्तारकासुरः ।। २४०
तन्मन्त्रमिममादत्स्व मत्त इत्यभिधाय सः ।
अग्निदत्तो ददौ तस्मै मन्नं तं गुणशर्भणे ।। २४१
तेनाराधितवान्स्कन्दं गुणशर्मा स भूगृहे ।
तयोपचर्यमाणः सन्सुन्दर्या नियतव्रतः ।। २४२
ततः प्रत्यक्षतामेत्य साक्षाद्देवः स षण्मुखः ।
तुष्टोऽस्मि ते वरं पुत्र वृणीष्वेति तमादिशत् ।। २४३
…………….. ।
…………….. ।। २४४
आक्षीणकोषो भूत्वा त्वं महासेनं विजित्य च ।
गत्वाप्रतिहतः पुत्र पृध्वीराज्यं करिष्यसि ।। २४५
इति दत्त्वाधिकं तस्मै वरं स्कन्दस्तिरोदधे ।
संप्राप्ताक्षयकोशश्च गुणशर्मापि सोऽभवत् ।। २४६
ऋद्ध्या ततः स्वमहिमोचितयाग्निदत्तविप्रात्मजामनुदिनाधिकबद्धभावाम् ।
भाव्यर्थसिद्धिमिव रूपवतीमुपेतां तां सुन्दरीं स सुकृती विधिनोपयेमे ।। २४७
आक्षीणकोषनिचयप्रभवप्रभावात्संभूतभूरिगजवाजिपदातिसैन्यः ।
दानप्रसादमिलिताखिलपार्थिवानां रुन्धन्बलैरवनिमुज्जयिनीं जगाम ।। २४८
प्रख्याप्य तस्यां तदशोकवत्याः प्रजास्वशीलं समरे च भूपम् ।
जित्वा महासेनमपास्य राज्यारपृथ्वीपतित्वं स समाससाद ।। २४९
अन्याश्च कन्याः परिणीय राज्ञामब्धेस्तटेष्वप्यपराङ्मुखाक्षः ।
इष्टान्स भोगान्गुणशर्मसम्राट् चिराय भुङ्क्ते स्म ससुन्दरीकः ।। २५०
इति पुरुषविशेषाज्ञानतो मूढबुद्धिः सपदि विपदमाप प्राङ्महासेनभूपः ।
इति च स गुणशर्मा धैर्यमेकं सहायं कृतमतिरवलम्ब्य प्राप्तवानृद्धिमग्र्याम् ।। २५१
एवं कथां स्वसचिवस्य मुखादुदारां सूर्यप्रभो निशि निशम्य स वीतभीतेः ।
वीरो महासमरसागरमुत्तितीर्षुरुत्साहमभ्यधिकमाप शनैश्च शिश्ये ।। २५२
इति महाकविश्रीसोमदेवभट्टविरचिते कथासरित्सागरे सूर्यप्रभलम्बके षष्ठस्तरङ्गः ।">
  <meta itemprop="wordCount" content="3085">
  <meta name="twitter:card" content="summary">
  <meta name="twitter:title" content="००६">
  <meta name="twitter:description" content="ततः स रात्रावस्त्रीकः शयनस्थो रणोन्मुखः ।
सूर्यप्रभः स्वसचिवं वीतभीतिमभाषत ।। १
निद्रा मे नास्ति तत्कांचित्सत्त्ववीराश्रितां सखे ।
कथामपूर्वामाख्याहि रात्रावस्यां विनोदिनीम् ।। २
एतत्सूर्यप्रभवचो वीतभीतिर्निशम्य सः ।
यथाज्ञापयसीत्युक्त्वा कथां कथितवानिमाम् ।। ३
अस्त्यलंकृतिरेतस्यां पृथ्व्यामुज्जयिनी पुरी ।
रत्नैरशेषैर्निचिता सुनिर्मलगुणोम्भितैः ।। ४
तस्यामभून्महासेनो नाम राजा गुणिप्रियः ।
कलानां चैकनिलयः सूर्येन्दूभयरूपधृक् ।। ५
तस्याशोकवती नाम राज्ञी प्राणसमाभवत् ।
यस्या रूपेण सदृशी नासीदन्या जगत्त्रये ।। ६
तया देव्या समं तस्य राज्यं राज्ञोऽनुशासतः ।
गुणशर्माभिधानोऽभूद्विप्रो मान्यस्तथा प्रियः ।। ७
स च शूरोऽतिरूपश्च वेदविद्यान्तगो युवा ।
कलाशस्त्रास्त्रविद्विप्रः सिषेवे तं नृपं सदा ।। ८
एकदान्तःपुरे नृत्तकथाप्रस्तावतः स तम् ।
राजा राज्ञी च पार्श्वस्थं गुणशर्माणमूचतुः ।। ९
सर्वज्ञस्त्वं न दोलात्र तदस्माकं कुतूहलम् ।
नर्तितुं चेद्विजानासि तत्प्रसीदाद्य दर्शय ।। १०
एतच्छ्रुत्वा स्मितमुखो गुणशर्मा जगाद तौ ।
जानामि किं तु तद्युक्तमस्ति नृत्तं न संसदि ।। ११
हासनं मूढनृत्तं तत्प्रायशः शास्त्रगर्हितम् ।
तत्रापि राज्ञः पुरतो राज्ञ्याश्च धिगहो त्रपा ।। १२
इत्युक्तवन्तं तं राजा गुणशर्माणमत्र सः ।
प्रत्युवाच तया राज्ञ्या प्रेर्यमाणः कुतूहलात् ।। १३
नेदं रङ्गादिनृत्तं तद्यत्स्यात्पुंसस्त्रपावहम् ।
मित्त्रगोष्ठी रहस्येषा स्ववैदग्ध्यप्रदर्शिनी ।। १४
न चाहं भवतो राजा त्वं मे मित्त्रं ह्ययन्त्रणम् ।
तन्नाद्य भोक्ष्ये भावत्कमदृष्ट्वा नृत्तकौतुकम् ।। १५
इति बद्धग्रहे राज्ञि स विप्रोऽङ्गीचकार तत् ।
कथं हि लङ्घ्यते भृत्यैर्ग्रहिकस्य प्रभोर्वचः ।। १६
ततः स गुणशर्मात्र ननर्ताङ्गैर्युवा तथा ।
राजा राज्ञी च चित्तेन तौ द्वौ ननृततुर्यथा ।। १७
तदन्ते च ददौ राजा वादनायास्य वल्लकीम् ।
तस्यां च सारणामेष दददेवाब्रवीन्नृपम् ।। १८
देवाप्रशस्ता वीणेयं तदन्या दीयतां मम ।
अस्यास्तन्त्र्यां यदेतस्यां श्ववालो विद्यतेऽन्तरे ।। १९
अहं ह्येतद्विजानामि तन्त्रीझांकारलक्षणैः ।
इत्युक्त्वा गुणशर्माङ्कात्तां विपञ्चीं मुमोच सः ।। २०
ततः स सिक्त्वा तन्त्रीं तां यावदुद्वेष्ट्य भूपतिः ।
वीक्षते निरगात्तावद्वालस्तद्गर्भतः शुनः ।। २१
ततः सर्वज्ञतां तस्य प्रशंसन्सोऽतिविस्मितः ।
वीणामानाययामास महासेननृपोऽपराम् ।। २२
तां स वादितवान्गायन्गुणशर्मा त्रिमार्गगाम् ।
गङ्गामिवौघसुभगां कर्णपावननिःस्वनाम् ।। २३
ततश्चित्रीयमाणाय राज्ञे तस्मै सजानये ।
दर्शयामास शस्त्रास्त्रविद्या अपि स तत्क्रमात् ।। २४
अथावोचत्स राजा तं नियुद्धं यदि वेत्सि तत् ।
एकं मे बन्धकरणं शून्यहस्तं प्रदर्शय ।। २५
गृहाण देव शस्त्राणि मयि प्रहर च क्रमात् ।
यावत्ते दर्शयामीति स विप्रः प्रत्युवाच तम् ।। २६
ततः स राजा खड्गादि यद्यदायुधमग्रहीत् ।
तत्तत्प्रहरतस्तस्य गुणशर्मावहेलया ।। २७
तेनैव बन्धकरणेनापहृत्यापहृत्य सः ।
बबन्ध राज्ञो हस्तं च गात्रं चाप्यक्षतो मुहुः ।। २८
ततस्तं राज्यसाहाय्यसहं मत्वा द्विजोत्तमम् ।
संस्तुवन्बहु मेने स राजा सर्वातिशायिनम् ।। २९
सा त्वशोकवती राज्ञी तस्य रूपं गुणांश्च तान् ।
दृष्ट्वा दृष्ट्वा द्विजस्याभूत्सद्यस्तद्गतमानसा ।। ३०
एतं चेत्प्राप्नुयां नाहं तत्किं मे जीविते फलम् ।
इति संचिन्त्य युक्त्या सा राजानमिदमब्रवीत् ।। ३१
आर्यपुत्र प्रसीदाज्ञां देह्यस्मै गुणशर्मणे ।
यथा मां शिक्षयत्येष वीणां वादयितुं प्रभो ।। ३२
अस्थैतदद्य दृष्ट्वा हि वीणावादननैपुणम् ।
उत्पन्नः कोऽप्ययं तत्र मम प्राणाधिको रसः ।। ३३
तच्छ्रुत्वा गुणशर्माणं स राजा निजगाद तम् ।
वल्लकीवादनं देवीमिमां शिक्षय सर्वथा ।। ३४
यथादिशसि कुर्मोऽत्र प्रारम्भं सुशुभेऽहनि ।
इत्युक्त्वामन्त्र्य स नृपं गुणशर्मा गृहं ययौ ।। ३५
वीणारम्भावहारं तु चक्रे स दिवसान्बहून् ।
दृष्टिमन्यादृशीं राज्ञ्याः प्रेक्ष्यापनयशङ्कितः ।। ३६
एकस्मिंश्च दिने राज्ञो भुञ्जानस्यान्तिके स्थितः ।
व्यञ्जनं ददतं सूदमेकं मा मेत्यवारयत् ।। ३७
किमेतदिति पृष्टश्च राज्ञा प्राज्ञो जगाद सः ।
सविषं व्यञ्जनमिदं मया ज्ञातं च लक्षणैः ।। ३८
सूदेन मम दृष्टं हि व्यञ्जनं ददतामुना ।
मुखं भयसकम्पेन शङ्काचकितदृष्टिना ।। ३९
दृश्यते चाधुनैवैतत्कस्मैचिद्दीयतामिदम् ।
भोजनव्यञ्जनं यस्य निर्हरिष्याम्यहं विषम् ।। ४०
इत्युक्ते तेन राजा स सूपकारं तमेव तत् ।
व्यञ्जनं भोजयामास भुक्त्वा तच्च मुमूर्च्छ सः ।। ४१
मन्त्रापास्तविषस्तेन ततः स गुणशर्मणा ।
राज्ञा पृष्टो यथातत्त्वमेवं वक्ति स्म सूपकृत् ।। ४२
देवाहं गौडपतिना राज्ञा विक्रमशक्तिना ।
विषं प्रयोक्तुं प्रहितो युष्माकमिह वैरिणा ।। ४३
सोऽहं वैदेशिको भूत्वा कुशलः सूदकर्मणि ।
देवायात्मानमावेद्य प्रविष्टोऽत्र महानसे ।। ४४
तच्चाद्य दददेवाहं विषं व्यञ्जनमध्यगम् ।
लक्षितो धीमतानेन प्रभुर्जानात्यतः परम् ।। ०५५
इत्युक्तवन्तं तं सूदं निगृह्य गुणशर्मणे ।
प्रीतो ग्रामसहस्रं स प्राणदाय ददौ नृपः ।। ४६
अन्येद्युश्चानुबध्नन्त्या राज्ञ्या राजा स यत्नतः ।
वीणाया गुणशर्माणं शिक्षारम्भमकारयत् ।। ४७
ततः शिक्षयतस्तस्य वीणां सा गुणशर्मणः ।
राज्ञी विलासहासादि चक्रेऽशोकवती सदा ।। ४८
एकदा सा कररुहैर्विध्यन्ती विजने मुहुः ।
उवाच वारयन्तं तं धीरं स्मरशरातुरा ।। ०९
वीणावाद्यापदेशेन त्वं सुन्दर मयार्थितः ।
त्वयि गाढोऽनुरागो हि जातो मे तद्भजस्व माम् ।। ५०
एवमुक्तवतीं राज्ञीं गुणशर्मा जगाद ताम् ।
मैवं वादीर्मम त्वं हि स्वामिदारा न चेदृशम् ।। ५१
अस्मादृशः प्रभुद्रोहं कुर्याद्विरम साहसात् ।
इत्यूचिवांसं सा राज्ञी गुणशर्माणमाह तम् ।। ५२
किमिदं निष्फलं रूपं वैदग्ध्यं च कलासु ते ।
मामीदृशीं प्रणयिनीं नीरसोपेक्षसे कथम् ।। ५३
तच्छ्रुत्वा गुणशर्मा तां सोपहासमभाषत ।
सुष्ठूक्तं तस्य रूपस्य वैदग्ध्यस्य च किं फलम ।। ५४
परदारापहारेण यन्नाकीर्तिमलीमसम् ।
इहामुत्र च यन्न स्यात्पाताय नरकार्णवे ।। ५५
इत्युक्ते तेन सा राज्ञी सकोपेव तमब्रवीत् ।
मरणं मे ध्रुवं तावन्मद्वचस्यकृते त्वया ।। ५६
तदहं मारयित्वा त्वां मरिष्याम्यवमानिता ।
गुणशर्मा ततोऽवादीत्कामं भवतु नाम तत् ।। ५७
वरं यद्धर्मपाशेन क्षममेकं हि जीवितम् ।
परं न यदधर्मेण कल्पकोटिशतान्यपि ।। ५८
श्लाघ्यश्चाकृतपापस्य मम मृत्युरगर्हितः ।
न पुनः कृतपापस्य गर्हितं राजशासनम् ।। ५९
एतच्छ्रुत्वापि सा राज्ञी पुनरेवमुवाच तम् ।
आत्मनो मम च द्रोहं मा कृथाः शृणु वच्मि ते ।। ६०
नातिक्रामति राजायमशक्यमपि मद्वचः ।
तदस्य कृत्वा विज्ञप्तिं विषयान्दापयामि ते ।। ६१
कारयामि च सामन्तान्सर्वांस्त्वदनुयायिनः ।
तेन संपत्स्यसे राजा त्वमेवेह गुणोज्ज्वलः ।। ६२
ततस्ते किं भयं कस्त्वां कथं परिभविष्यति ।
तन्मां भजस्व निःशङ्कमन्यथा न भविष्यसि ।। ६३
इति तां ब्रुवतीं मत्वा सानुबन्धां नृपाङ्गनाम् ।
गुणशर्माब्रवीद्युक्त्या तत्क्षणं स व्यपोहितुम् ।। ६४
यदि तेऽत्यन्तनिर्बन्धस्तत्करिष्ये वचस्तव ।
प्रतिभेदभयाद्देवि सहसा तु न युज्यते ।। ६५
सहस्व दिवसान्कांश्चित्सत्यं जानीहि मद्वचः ।
सर्वनाशफलेनार्थस्त्वद्विरोधेन को मम ।। ६६
इत्याशया तां संतोष्य प्रतिपन्नवचास्तया ।
गुणशर्मा स निर्गत्य ययावुच्छ्वसितस्ततः ।। ६७
ततो दिनेषु गच्छत्सु स महासेनभूपतिः ।
गत्वैव वेष्टयामास कोट्टस्थं सोमकेश्वरम् ।। ६८
तत्र प्राप्तं विदित्वा च गौडनाथः स भूपतिः ।
एत्य विक्रमशक्तिस्तं महासेनमवेष्टयत् ।। ६९
ततः स गुणशर्माणं महासेननृपोऽब्रवीत् ।
एकं रुद्ध्वा स्थिताः सन्तो रुद्धाः स्मोऽन्येन शत्रुणा ।। ७०
तदिदानीमपर्याप्ताः कथं युध्यामहे द्वयोः ।
अयुद्ध रुद्धके वीर स्थास्यामश्च कियच्चिरम् ।। ७१
तदस्मिन्संकटेऽस्माभिः किं कार्यमिति तेन सः ।
पृष्टः पार्श्वस्थितो राज्ञा गुणशर्माभ्यभाषत ।। ७२
धीरो भव करिष्यामि देवोपायं तथाविधम् ।
येनास्मान्निस्तरिष्यामः संकटादपि कार्यतः ।। ७३
इत्याश्वास्य नृपं दत्त्वा सोऽन्तर्धानाञ्जनं दृशोः ।
रात्रौ विक्रमशक्तेस्तददृश्यः कटकं ययो ।। ७४
प्रविश्य चान्तिकं तस्य सुप्तं च प्रतिबोध्य तम् ।
जगाद विद्धि मां राजन्देवदूतमुपागतम् ।। ७५
संधिं कृत्वा महासेननृपेणापसर द्रुतम् ।
अन्यथा ते ससैन्यस्य नाशः स्यादिह निश्चितम् ।। ७६
प्रेषिते च त्वया दूते स संधिं तेऽनुमंस्यते ।
इति वक्तुं भगवता विष्णुना प्रहितोऽस्मि ते ।। ७७
भक्तस्त्वं च स भक्तानां योगक्षेममवेक्षते ।
तच्छ्रुत्वा चिन्तितं तेन राज्ञा विक्रमशक्तिना ।। ७८
निश्चितं सत्यमेवैतद्दुष्प्रवेशेऽन्यथा कथम् ।
इह यः प्रविशेत्कश्चिन्नैषा मर्त्योचिताकृतिः ।। ९
इत्यालोच्य स तं प्राह राजा धन्योऽस्मि यस्य मे ।
देवः समादिशत्येवं यथादिष्टं करोमि तत् ।। ८०
इति वादिन एवास्य राज्ञः प्रत्ययमादधत् ।
अञ्जनान्तर्हितो भूत्वा गुणशर्मा ततो ययौ ।। ८१
गत्वा यथाकृतं तच्च महासेनाय सोऽभ्यधात् ।
सोऽप्यभ्यनन्दत्कण्ठे तं गृहीत्वा प्राणराज्यदम् ।। ८२
प्रातर्विक्रमशक्तिश्च स दूतं प्रेष्य भूपतिः ।
महासेनेन संधाय ससैन्यः प्रययौ ततः ।। ८३
महासेनोऽपि जित्वा तं सोमकं प्राप्य हस्तिनः ।
अश्वांश्चोज्जयिनीमागात्प्रभावाद्गुणशर्मणः ।। ८४
तत्रस्थं च नदीस्नाने ग्राहादुपवने च तम् ।
सर्पदंशविषाद्भूपं गुणशर्मा ररक्ष सः ।। ८५
गतेष्वथ दिनेष्वाप्तबलो राजा स वैरिणम् ।
महासेनोऽभियोक्तुं तं ययौ विक्रमशक्तिकम् ।। ८६
सोऽपि बुद्ध्वैव तस्याग्रे नृपो युद्धाय निर्ययौ ।
ततः प्रववृते तत्र सङ्ग्रामोऽतिमहांस्तयोः ।। ८७
क्रमाच्च द्वन्द्वयुद्धेन मिलितौ तावुभावपि ।
राजानौ सहसाभूतामन्योन्यं विरथीकृतौ ।। ८८
ततस्तयोर्धावितयोः प्रकोपात्खड्गहस्तयोः ।
आकुलत्वेन चस्खाल महासैननृपः क्षितौ ।। ८९
स्खलितेऽस्मिन्प्रहरतश्चक्रेण भुजमच्छिनत् ।
राज्ञो विक्रमशक्तेः स गुणशर्मा सखड्गकम् ।। ९०
पुनश्च हृदि हत्वा तं परिघेण न्यपातयत् ।
तच्चोत्थाय महासेनो राजा दृष्ट्वा तुतोष सः ।। ९१
किं वच्मि पञ्चमं वारमिदं प्राणा इमे मम ।
विप्रवीर त्वया दत्ता इति तं चावदन्मुहुः ।। ९२
ततो विक्रमशक्तेस्तत्तस्य सैन्यं सराष्ट्रकम् ।
आचक्राम महासेनो हतस्य गुणशर्मणा ।। ९३
आक्रम्य चान्यान्नृपतीन्सहाये गुणशर्मणि ।
आगत्योज्जयिनीं तस्थौ स राजा सुखितस्तदा ।। ९४
सा त्वशोकवती राज्ञी सोत्सुका गुणशर्मणः ।
विरराम न निर्बन्धप्रार्थनातो दिवानिशम् ।। ९५
स तु नाङ्गीचकारैव तदकार्यं कथंचन ।
देहपातमपीच्छन्ति सन्तो नाविनयं पुनः ।। ९६
ततोऽशोकवती बुद्ध्वा निश्चयं तस्य वैरतः ।
एकदा व्याजखेदं सा कृत्वा तस्थौ रुदन्मुखी ।। ९७
प्रविष्टोऽथ महासेनस्तामालोक्य तथास्थिताम् ।
पप्रच्छ राजा किमिदं प्रिये केनासि कोपिता ।। ९८
ब्रूहि तस्य करोम्येष धनैः प्राणैश्च निग्रहम् ।
इति ब्रुवाणं तं भूपं राज्ञी कृच्छ्रादिवाह सा ।। ९९
येन मेऽपकृतं तस्य नैव त्वं निग्रहे क्षमः ।
न स तादृक्तदेतेन मिथ्यैवोद्घाटितेन किम् ।। १००
इत्युक्त्वा सानुबन्धे सा राज्ञि मिथ्यैवमब्रवीत् ।
आर्यपुत्रातिनिर्बन्धो यदि ते वच्मि तच्छृणु ।। १०१
अर्थं गौडेश्वरात्प्राप्तुं तेन संस्थाप्य संविदम् ।
गुणशर्मा तव द्रोहं कर्तुमैच्छच्छलादतः ।। १०२
तं च कोषनिबन्धादि गौडं कारयितुं नृपम् ।
विससर्ज स दूतं स्वं गुप्तमाप्तं द्विजाधमः ।। १०३
तं दृष्ट्वा तत्र सूदस्तमाप्तो राजानमभ्यधात् ।
अहं ते साधयाम्येतत्कार्यं मार्थक्षयं कृथाः ।। १०४
इत्युक्त्वा बन्धयित्वा तं स दूतं गुणशर्मणः ।
सूदो मन्त्रस्रुतिं रक्षन्निहागाद्विषदायकः ।। १०५
तन्मध्ये च पलाय्यैव ततो निर्गत्य बन्धनात् ।
गुणशर्मान्तिकं दूतस्तदीयः सोऽप्युपागमत् ।। १०६
तेनाघिगतवृत्तान्तेनोक्त्वा सर्वं स दर्शितः ।
सूदो महानसेऽस्माकं प्रविष्टो गुणशर्मणे ।। १०७
ततो ज्ञात्वा स धूर्तेन सूपकृद्ब्रह्मबन्धुना ।
विषदानोद्यतस्तेन तुभ्यमावेद्य घातितः ।। १०८
अद्य तस्येह सूदस्य मातृभार्ये तथानुजाम् ।
वार्तामन्वेष्टुमायातान्गुणशर्मा स बुद्धिमान् ।। १०९
बुद्ध्वा तेन हता तस्य भार्या माता च सोऽस्य तु ।
भ्राता पलायितौ दैवात्प्रविशन्मम मन्दिरम् ।। ११०
तेन तद्वर्ण्यते यावत्सर्वं मे शरणार्थिना ।
गुणशर्मा स मद्वासगृहं तावत्प्रविष्टवान् ।। १११
तं दृष्ट्वा नाम च श्रुत्वा भ्राता सूदस्य तस्य सः ।
भयान्निर्गत्य मत्पार्श्वान्न जाने क्व पलायितः ।। ११२
गुणशर्मापि तं दृष्ट्वा स्वभृत्यैः पूर्वदर्शितम् ।
अभूत्सद्यः सवैलक्ष्यो विमृशन्निव किंचन ।। ११३
गुणशर्मन्किमद्यैवमन्यादृश इवेक्ष्यसे ।
इत्यपृच्छमहं तं च जिज्ञासुर्विजने ततः ।। ११४
सोऽथ स्वीकर्तुकामो मामाह स्मोद्भेदशङ्कितः ।
देवि त्वदनुरागाग्निदग्धोऽहं तद्भजस्व माम् ।। ११५
अन्यथाहं न जीवेयं देहि मे प्राणदक्षिणाम् ।
इत्युक्त्वा वासके शून्ये पादयोरपतत्स मे ।। ११६
ततोऽहं पादमाक्षिप्य संभ्रमाद्यावदुत्थिता ।
तावदुत्थाय तेनाहमबलालिङ्गिता बलात् ।। ११७
तत्क्षणं च प्रविष्टा मे चेटी पल्लविकान्तिकम् ।
तां दृष्ट्वैव स निष्क्रम्य गुणशर्मा भयाद्गतः ।। ११८
यदि पल्लविका नात्र प्रावेक्ष्यत्तत्स निश्चितम् ।
अध्वंसयिष्यत्पापो मामित्येवं वृत्तमद्य मे ।। ११९
इत्युक्त्वा सा मृषा राज्ञी विरराम रुरोद च ।
आदावसत्यवचनं पश्चाज्जाता हि कुस्त्रियः ।। १२०
राजा च स तदाकर्ण्य जज्वाल झटिति क्रुधा ।
स्त्रीवचःप्रत्ययो हन्ति विचारं महतामपि ।। १२१
अब्रवीच्च स कान्तां स्वां समाश्वसिहि सुन्दरि ।
तस्यावश्यं करिष्यामि द्रोहिणो वधनिग्रहम् ।। १२२
किं तु युक्त्या स हन्तव्यो भवेदपयशोऽन्यथा ।
ख्यातं हि यत्पञ्चकृत्वो दत्तं मे तेन जीवितम् ।। १२३
त्वदास्कन्दनदोषश्च लोके वक्तुं न युज्यते ।
इत्युक्ता तेन राज्ञा सा राज्ञी तं प्रत्यभाषत ।। १२४
अवाच्य एष दोषश्चेत्तदाऽवाच्योऽस्य सोऽपि किम् ।
यो गौडेश्वरसख्येन प्रभुद्रोहे समुद्यमः ।। १२५
एवमुक्ते तया युक्तमुक्तमित्यभिधाय सः ।
ययौ राजा महासेनो निजमास्थानसंसदम् ।। १२६
तत्र सर्वे समाजग्मुर्दर्शनायास्य भूपतेः ।
राजानो राजपुत्राश्च सामन्ता मन्त्रिणस्तथा ।। १२७
तावच्च गुणशर्मापि गृहाद्राजकुलं प्रति ।
आगान्मार्गे च सुबहून्यनिमित्तान्यवैक्षत ।। १२८
वामस्तस्माभवत्काकः श्वा वामाद्दक्षिणं ययौ ।
दक्षिणोऽहिरभूद्वामः सस्कन्धश्चास्फुरद्भुजः ।। १२९
अशुभं सूचयन्त्येतान्यनिमित्तानि मे ध्रुवम् ।
तन्ममैवास्तु यत्किंचिन्मा भूद्राज्ञस्तु मत्प्रभोः ।। १३०
इत्यन्तश्चिन्तयन्सोऽथ नृपस्यास्थानमाविशत् ।
मा स्याद्राजकुले किंचिद्विरुद्धमिति भक्तितः ।। १३१
प्रणम्यात्रोपविष्टं च न तं राजा स पूर्ववत् ।
अभ्यनन्ददपश्यत्तु तिर्यक्क्रोऽधेद्धया दृशा ।। १३२
किमेतदिति तस्मिंश्च गुणशर्मणि शङ्किते ।
स उत्थायासनाद्राजा तस्य स्कन्ध उपाविशत् ।। १३३
विस्मितांश्चाब्रवीत्सभ्यान्न्यायं मे गुणशर्मणः ।
शृणुतेति ततस्तं स गुणशर्मा व्यजिज्ञपत् ।। १३४
भृत्योऽहं त्वं प्रभुस्तन्नौ व्यवहारः कथं समः ।
अधितिष्ठासनं पश्चाद्यथेच्छसि तथादिश ।। १३५
इति धीरेण तेनोक्तो मन्त्रिभिश्च प्रबोधितः ।
अध्यास्ते स्मासनं राजा पुनः सभ्यानुवाच च ।। १३६
विदितं तावदेतद्वो मन्त्रिणो यत्क्रमागतान् ।
विहाय गुणशर्मायं तावदात्मसमः कृतः ।। १३७
श्रूयतां मम चैतेन कीदृग्दूतगतागतैः ।
गौडेश्वरेण कृत्वैक्यं द्रोहः कर्तुमचिन्त्यत ।। १३८
इत्युक्त्वा वर्णयामास तत्तेभ्यः स महीपतिः ।
यदशोकवती तस्मै जगाद रचितं मृषा ।। १३९
योऽप्यात्मध्वंसनाक्षेपस्तया तस्य मृषोदितः ।
निष्कास्य लोकानाप्तेभ्यः सोऽप्युक्तस्तेन भूभुजा ।। १४०
ततः स गुणशर्मा तमुवाचासत्यमीदृशम् ।
देव केनासि विज्ञप्तः खचित्रं केन निर्मितम् ।। १४१
तच्छ्रुत्वैव नृपोऽवादीत्पाप सत्यं न चेदिदम् ।
चरुभाण्डान्तरस्थं तत्कथं ज्ञातं विषं त्वया ।। १४२
प्रज्ञया ज्ञायते सर्वमित्युक्ते गुणशर्मणा ।
अशक्यमेतदित्यूचुस्तद्वेषेणान्यमन्त्रिणः ।। १४३
देव तत्त्वमनन्विष्य वक्तुमेवं न ते क्षमम् ।
प्रभुश्च निर्विचारश्च नीतिज्ञैर्न प्रशस्यते ।। १४४
इत्यस्य वदतो भूयः स राजा गुणशर्मणः ।
धावित्वा छुरिकाघातं ददौ धृष्ट इति ब्रुवन् ।। १४५
तस्मिन्प्रहारे करणप्रयोगात्तेन वञ्चिते ।
अन्ये तु प्रहरन्ति स्म वीरे तस्मिन्नृपानुगाः ।। १४६
स चापि युद्धकरणैर्वञ्चयित्वा कृपाणिकाः ।
गुणशर्मा समं तेषां सर्वेषामप्यपाहरत् ।। १४७
बबन्ध चैतानन्योन्यकेशपाशेन वेष्टितान् ।
कृत्वा करणयुक्त्यैव चित्रशिक्षितलाघवः ।। १४८
निर्ययौ च ततस्तस्याः प्रसह्य नृपसंसदः ।
जघान शतमात्रं च योधानामनुधावताम् ।। १४९
ततो दत्त्वाञ्चलस्थं तदन्तर्धानाञ्जनं दृशोः ।
अदृश्यः प्रययौ तस्माद्देशात्तत्क्षणमेव सः ।। १५०
दक्षिणापथमुद्दिश्य गच्छंश्चाचिन्तयत्पथि ।
नूनं तयाशोकवत्या मूढोऽसौ प्रेरितो नृपः ।। १५१
अहो विषादप्यधिकाः स्त्रियो रक्तविमानिताः ।
अहो असेव्याः साधूनां राजानोऽतत्त्वदर्शिनः ।। १५२
इत्यादि चिन्तयन्प्राप गुणशर्मा कथंचन ।
ग्रामं तत्र वटस्याधो ददशैकं द्विजोत्तमम् ।। १५३
शिष्यानध्यापयन्तं तमुपसृत्याभ्यवादयत् ।
सोऽपि तं विहितातिथ्यः पप्रच्छ ब्राह्मणः क्षणात् ।। १५४
द्वे ब्रह्मन्कतमां शाखामधीषे कथ्यतामिति ।
ततः स गुणशर्मा तं ब्राह्मणं प्रत्यवोचत ।। १५५
पठामि द्वादश ब्रह्मञ्शाखा द्वे सामवेदतः ।
ऋग्वेदाद्द्वे यजुर्वेदात्सप्त चैकामथर्वतः ।। १५६
तच्छ्रुत्वा तर्हि देवस्त्वमित्युक्त्वा ब्राह्मणोऽथ सः ।
आकृत्या कथितोत्कर्षं प्रह्वः पप्रच्छ तं पुनः ।। १५७
को देशः कोऽन्वयो ब्रूहि जन्मनालंकृतस्त्वया ।
किं ते नाम कथं चेयत्त्वयाधीतं क्व वा वद ।। १५८
तच्छ्रुत्वा गुणशर्मा तमुवाचोज्जयिनीपुरि ।
आदित्यशर्मनामासीत्कोऽपि ब्राह्मणपुत्रकः ।। १५९
पिता तस्य च बालस्य सतः पञ्चत्वमाययौ ।
माता तेन समं पत्या विवेश च हुताशनम् ।। १६०
ततः स ववृधे तस्यां पुरि मातुलवेश्मनि ।
आदित्यशर्माधीयानो वेदान्विद्याः कलास्तथा ।। १६१
प्राप्तविद्यस्य तस्यात्र जपव्रतनिषेविणः ।
प्रव्राजकेन केनापि सख्यं समुदपद्यत ।। १६२
स परिव्राट् समं तेन मित्त्रेणादित्यशर्मणा ।
गत्वा पितृवने होमं यक्षिणीसिद्धये व्यधात् ।। १६३
तत्र तस्याविरासीच्च कार्तस्वरविमानगा ।
वरकन्यापरिवृता दिव्यकन्या स्वलंकृता ।। १६४
सा तं मधुरया वाचा बभाषे मस्करिन्नहम् ।
विद्युन्मालाभिधा यक्षी यक्षिण्यश्चापरा इमाः ।। १६५
तदितो मत्परीवाराद्गृहाणैकां यथारुचि ।
एतावदेव सिद्धं ते मन्त्रसाधनयानया ।। १६६
त्वया हि नैव विज्ञातं पूर्णं मन्मन्त्रसाधनम् ।
अतोऽहं ते न सिद्धैव मान्यं क्लेशं वृथा कृथाः ।। १६७
एवमुक्तस्तया यक्ष्या परिव्राडनुमान्य सः ।
यक्षिणीमग्रहीदेकां तस्मात्तत्परिवारतः ।। १६८
ततश्च विद्युन्माला सा तिरोऽभूत्तां च यक्षिणीम् ।
आदित्यशर्मा पप्रच्छ सिद्धा प्रव्राजकस्य या ।। १६९
अप्यस्ति विद्युन्मालातो यक्षिणी काचिदुत्तमा ।
तच्छ्रुत्वा यक्षिणी सा तं प्रत्युवाचास्ति सुन्दर ।। १७०
विद्युन्माला चन्द्रलेखा तृतीया च सुलोचना ।
उत्तमा यक्षिणीष्वेता एतास्वपि सुलोचना ।। १७१
इत्युक्त्वा सा यथाकालमागन्तुं यक्षिणी ययौ ।
आदित्यशर्मणा साकमगात्प्रव्राट् च तद्गृहम ।। १७२
तत्र प्रतिदिनं तस्मै प्रीता प्रव्राजकाय सा ।
प्रायच्छद्यक्षिणी भोगानिष्टान्कालोपगामिनी ।। १७ ऽऽ
एकदादित्यशर्मा च प्रव्राजकमुखेन ताम् ।
सुलोचनामस्त्रविधिं को जानातीति पृष्टवान् ।। १७४
सापि तन्मुख एवास्मै यक्षिण्येवं किलाब्रवीत् ।
अस्ति तुम्बवनं नाम स्थानं दक्षिणदिग्भुवि ।। १७५
तत्रास्ति विष्णुगुप्ताख्यो वेणातीरकृतास्पदः ।
प्रव्राजको भदन्ताग्र्यः स तद्वेत्ति सविस्तरम् ।। १७६
बुद्ध्वैतद्यक्षिणीवाक्यात्तं देशं चोत्सुको ययौ ।
आदित्यशर्मानुगतः प्रीत्या प्रव्राजकेन सः ।। १७७
तत्रान्विष्य यथावत्तं भदन्तमभिगम्य च ।
परिचर्यापरो भक्त्या त्रीणि वर्षाण्यसेवत ।। १७८
उपाचरच्च यक्षिण्या परिव्राट्सिद्धया तया ।
यथोपयोगोपहृतैरुपचारैरमानुषैः ।। १७९
ततस्तुष्टो भदन्तोऽसौ तस्मायादित्यशर्मणे ।
ददौ सुलोचनामन्त्रमर्थितं सविधानकम् ।। १८०
ततश्चादित्यशर्मा तं मन्त्रं प्राप्य समाप्य च ।
होमं चकार संपूर्णं गत्वैकान्ते यथाविधि ।। १८१
ततस्तस्य विमानस्था यक्षिणी सा सुलोचना ।
प्रादुर्बभूव रूपेण जगदाश्चर्यदायिना ।। १८२
जगाद चैतमेह्येहि सिद्धाहं तव किं पुनः ।
षण्मासं कन्यकाभावो नापनेयो मम त्वया ।। १८३
यदि मत्तो महावीरमृद्धिपात्रं सुलक्षणम् ।
सर्वज्ञकल्पमजितं पुत्रं संप्राप्तुमिच्छसि ।। १८४
इत्युक्त्वा सा तथेत्येनमुक्तवन्तं च यक्षिणी ।
आदायादित्यशर्माणं विमानेनालकां ययौ ।। १८५
स च तत्र समीपस्थां तां पश्यन्नास्त सर्वदा ।
आदित्यशर्मा षण्मासानसिधाराव्रतं चरन् ।। १८६
ततस्तुष्टो धनाध्यक्षो दिव्येन विधिना स्वयम् ।
आदित्यशर्मणे तस्मै व्यतरत्तां सुलोचनाम् ।। १८७
तस्यां तस्य द्विजस्यात्र जातोऽयमहमात्मजः ।
पित्रा च मे कृतं नाम गुणशर्मेति सद्गुणान् ।। १८८
ततस्तत्रैव यक्षाधिपतेर्मणिधराभिधात् ।
क्रमाद्वेदाश्च विद्याश्च कलाश्चाधिगता मया ।। १८१
अथैकदा किमप्यागाच्छक्रोऽत्र धनदान्तिकम् ।
उदतिष्ठंश्च तं दृष्ट्वा ये तत्रासत केचन ।। १९०
मत्पितादित्यशर्मा तु तत्कालं विधियोगतः ।
अन्यत्र गतचित्तत्वान्नोदतिष्ठत्ससंभ्रमः ।। १९१
ततस्तमशपत्क्रुद्धः स शक्रो धिग्जड व्रज ।
स्वमेव मर्त्यलोकं तं नेह योग्यो भवानिति ।। १९२
प्रणिपत्यानुनीतोऽथ स सुलोचनया तया ।
शक्रोऽब्रवीत्तर्हि मा गान्मर्त्यलोकमयं स्वयम् ।। १९३
एतत्पुत्रस्तु यात्वेष पुत्रो ह्यात्मैव कथ्यते ।
मा भून्मद्वचनं मोघमित्युक्त्वेन्द्रः शमं ययौ ।। १९४
ततः पित्राहमानीय निजमातुलवेश्मनि ।
उज्जयिन्यां विनिक्षिप्तो भवितव्यं हि यस्य तत् ।। १९५
तत्राजायत सख्यं मे राज्ञात्रत्येन दैवतः ।
ततोऽत्र मम यद्वृत्तं तत्सर्वं शृणु वच्मि ते ।। १९६
इत्युक्त्वामूलवृत्तान्तं यदशोकवतीकृतम् ।
यच्च राज्ञा कृतं तस्य युद्धान्तं तदवर्णयत् ।। १९७
पुनश्चोवाच तं ब्रह्मन्नित्थमस्मि पलायितः ।
देशान्तरं व्रजन्मार्गे भवन्तमिह दृष्टवान् ।। १९८
श्रुत्वैतद्ब्राह्मणस्तं स गुणशर्माणमभ्यधात् ।
तर्हि धन्योऽस्मि संवृत्तस्त्वदभ्यागमनात्प्रभो ।। १९९
तदेहि मे गृहं तावदग्निदत्तं च विद्धि माम् ।
नाम्ना मदग्रहारश्च ग्रामोऽयं निर्वृतो भव ।। २००
इत्युक्त्वा सोऽग्निदत्तस्तं गृहं प्रावेशयन्निजम् ।
ऋद्धिमद्गुणशर्माणं बहुगोमहिषीहयम् ।। २१
तत्र स्नानाङ्गरागाभ्यां वस्त्रैराभरणैश्च तम् ।
अतिथिं मानयामास भोजनैर्विविधैश्च सः ।। २०२
अदर्शयच्च तस्मै स्वां काम्यरूपां सुरैरपि ।
लक्षणावेक्षणमिषात्सुन्दरीं नाम कन्यकाम् ।। २०३
गुणशर्मापि सोऽनन्यसमरूपां विलोक्य ताम् ।
सपत्न्योऽस्या भविष्यन्तीत्यग्निदत्तमुवाच तम् ।। २०४
नासायां तिलकोऽस्त्यस्यास्तत्संबन्धाच्च वच्म्यहम् ।
उरस्यस्ति द्वितीयोऽपि तयोश्चैतत्फलं विदुः ।। २०५
एवं तेनोदिते तस्या भ्राता पितुरनुज्ञया ।
उद्धाटयत्युरो यावत्तावत्तिलकमैक्षत ।। २०६
ततोऽग्निदत्तः साश्चर्यो गुणशर्माणमभ्यधात् ।
सर्वज्ञस्त्वमिमौ त्वस्यास्तिलकौ नाशुभप्रदौ ।। २०७
सपत्न्यो हि भवन्तीह प्रायः श्रीमति भर्तरि ।
दरिद्रो बिभृयादेकामपि कष्टं कुतो बहूः ।। २०८
तच्छ्रुत्वा गुणशर्मा तं प्रत्युवाच यथात्थ भोः ।
सुलक्षणाया ईदृश्या ह्याकृतेरशुभं कुतः ।। २०९
इत्यूचिवान्प्रसङ्गेन पृष्टस्तस्मै शशंस सः ।
प्रत्यङ्गं तिलकादीनां फलं स्त्रीपुंसयोः पृथक् ।। २१०
तदा च गुणशर्माणं तं सा दृष्ट्वैव सुन्दरी ।
इत्येष पातुं दृष्ट्यैव चकोरीवेन्दुमुत्सुका ।। २११
ततोऽग्निदत्तो विजने गुणशर्माणमाह तम् ।
महाभाग ददाम्येतां कन्यां ते सुन्दरीमहम् ।। २१२
मा गा विदेशं तिष्ठेह गृहे मम यथासुखम् ।
एतत्तद्वचनं श्रुत्वा गुणशर्माप्युवाच तम् ।। २१३
सत्यमेवं कृते किं किं न सौख्यं मम किं तु माम् ।
मिथ्याराजावमानाग्नितप्तं प्रीणाति नैव तत् ।। २१४
कान्ता चन्द्रोदयो वीणापञ्चमध्वनिरित्यमी ।
ये नन्दयन्ति सुखितान्दुःखितान्व्यथयन्ति ते ।। २१५
जाया च स्वरसा रक्ता भवेदव्यभिचारिणी ।
अवशा पितृदत्ता तु स्यादशोकवती यथा ।। २१६
इतः प्रदेशान्निकटा सा किं चोज्जयिनी पुरी ।
तद्बुद्ध्वा स नृपो जातु मम कुर्यादुपद्रवम् ।। २१७
तत्परिभ्रम्य तीर्थानि प्रक्षाल्याजन्मकिल्बिषम् ।
शरीरमेतत्त्यक्ष्यामि भविष्याम्यथ निर्वृतः ।। २१८
इत्युक्तवन्तं प्रत्याह सोऽग्निदत्तो विहस्य तम् ।
तवापि मोहो यत्रेदृक्तत्रान्यस्य किमुच्यताम् ।। २१९
अज्ञावमानाद्धानिः का वद शुद्धाशयस्य ते ।
पङ्को हि नभसि क्षिप्तः क्षेप्तुः पतति मूर्धनि ।। २२०
राजैव सोऽचिरात्प्राप्स्यत्यविशेषज्ञताफलम् ।
मोहान्धमविवेकं हि श्रीश्चिराय न सेवते ।। २२१
किं चाशोकवती दृष्ट्वा वैरस्यं स्त्रीषु चेत्तव ।
सतीं दृष्ट्वा न किं तासु श्रद्धा वेत्सि च लक्षणम् ।। २२२
निकटोज्जयिनी वा चेत्तव दास्याम्यहं तथा ।
यथा त्वामिह तिष्ठन्तं नैव ज्ञास्यति कश्चन ।। २२३
तीर्थयात्रा तवेष्टा वा तच्छस्ता तस्य सा बुधैः ।
संपत्तिर्विधिवन्न स्याद्वैदिके यस्य कर्मणि ।। २२४
अन्यथा देवपित्रग्निक्रियाव्रतजपादिभिः ।
गृहे या पुण्यनिष्पत्तिः साध्वनि भ्रमतः कुतः ।। २२५
भुजोपधानो भूशायी भिक्षाशी केवलोऽधनः ।
मुनेः समत्वं प्राप्यापि न क्लेशैर्मुच्यतेऽध्वगः ।। २२६
देहत्यागात्सुखं यद्वा वाञ्छस्येष तव भ्रमः ।
इतः कष्टतरं दुःखममुत्र ह्यात्मघातिनाम् ।। २२७
तदेषोऽनुचितो मोहो यूनश्च विदुषश्च ते ।
स्वयं विचारयावश्यं कर्तव्यं मद्वचस्तव ।। २२८
कारयामीह गुप्तं ते भूगृहं पृथु सुन्दरम् ।
विवाह्य सुन्दरीं तत्र तिष्ठाज्ञातो यथेच्छसि ।। २२९
इति तेनाग्निदत्तेन बोधितः स प्रयत्नतः ।
गुणशर्मा तथेत्येतत्प्रतिपद्य जगाद तम् ।। २३०
कृतं मया ते वचनं को भार्यां सुन्दरीं त्यजेत् ।
किं त्वेतामकृती नाहं परिणेष्यामि ते सुताम् ।। २३१
आराधयाम्यहं तावद्देवं कंचित्सुसंयतः ।
येन तस्य कृतघ्नस्य राज्ञः कुर्यां प्रतिक्रियाम् ।। २३२
इति तद्वचनं हृष्टः सोऽग्निदत्तोऽन्वमन्यत ।
सोऽपि तां गुणशर्मात्र विशश्राम सुखं निशाम् ।। २३३
अन्येद्युश्चाग्निदत्तोऽस्य सौख्यार्थं तत्र गुप्तिमत् ।
पातालवसतिप्रख्यं कारयामास भूगृहम् ।। २३४
तत्रस्थश्चाग्निदत्तं स गुणशर्माब्रवीद्रहः ।
इहान्तर्ब्रूहि कं देवं केन मन्त्रेण भक्तितः ।। २३५
आराधयाम्यहं तावद्वरदं व्रतचर्यया ।
इत्युक्तवन्तं तं धीरमग्निदत्तोऽभ्यभाषत ।। २३६
अस्ति स्वामिकुमारस्य मन्त्रो मे गुरुणोदितः ।
तेनाराधय तं देवं सेनान्यं तारकान्तकम् ।। २३७
यस्य जन्मार्थिभिर्देवैः प्रेषितः शत्रुपीडितैः ।
दग्धोऽपि कामः संकल्पजन्मा शर्वेण निर्मितः ।। २३८
महेश्वरादग्निकुण्डादग्नेः शरवणादपि ।
कृत्तिकाभ्यश्च शंसन्ति विचित्रं यस्य संभवम् ।। २३९
जातेनैव जगत्कृत्स्नं दुष्प्रधर्षेण तेजसा ।
आनन्द्य येन निहतो दुर्जयस्तारकासुरः ।। २४०
तन्मन्त्रमिममादत्स्व मत्त इत्यभिधाय सः ।
अग्निदत्तो ददौ तस्मै मन्नं तं गुणशर्भणे ।। २४१
तेनाराधितवान्स्कन्दं गुणशर्मा स भूगृहे ।
तयोपचर्यमाणः सन्सुन्दर्या नियतव्रतः ।। २४२
ततः प्रत्यक्षतामेत्य साक्षाद्देवः स षण्मुखः ।
तुष्टोऽस्मि ते वरं पुत्र वृणीष्वेति तमादिशत् ।। २४३
…………….. ।
…………….. ।। २४४
आक्षीणकोषो भूत्वा त्वं महासेनं विजित्य च ।
गत्वाप्रतिहतः पुत्र पृध्वीराज्यं करिष्यसि ।। २४५
इति दत्त्वाधिकं तस्मै वरं स्कन्दस्तिरोदधे ।
संप्राप्ताक्षयकोशश्च गुणशर्मापि सोऽभवत् ।। २४६
ऋद्ध्या ततः स्वमहिमोचितयाग्निदत्तविप्रात्मजामनुदिनाधिकबद्धभावाम् ।
भाव्यर्थसिद्धिमिव रूपवतीमुपेतां तां सुन्दरीं स सुकृती विधिनोपयेमे ।। २४७
आक्षीणकोषनिचयप्रभवप्रभावात्संभूतभूरिगजवाजिपदातिसैन्यः ।
दानप्रसादमिलिताखिलपार्थिवानां रुन्धन्बलैरवनिमुज्जयिनीं जगाम ।। २४८
प्रख्याप्य तस्यां तदशोकवत्याः प्रजास्वशीलं समरे च भूपम् ।
जित्वा महासेनमपास्य राज्यारपृथ्वीपतित्वं स समाससाद ।। २४९
अन्याश्च कन्याः परिणीय राज्ञामब्धेस्तटेष्वप्यपराङ्मुखाक्षः ।
इष्टान्स भोगान्गुणशर्मसम्राट् चिराय भुङ्क्ते स्म ससुन्दरीकः ।। २५०
इति पुरुषविशेषाज्ञानतो मूढबुद्धिः सपदि विपदमाप प्राङ्महासेनभूपः ।
इति च स गुणशर्मा धैर्यमेकं सहायं कृतमतिरवलम्ब्य प्राप्तवानृद्धिमग्र्याम् ।। २५१
एवं कथां स्वसचिवस्य मुखादुदारां सूर्यप्रभो निशि निशम्य स वीतभीतेः ।
वीरो महासमरसागरमुत्तितीर्षुरुत्साहमभ्यधिकमाप शनैश्च शिश्ये ।। २५२
इति महाकविश्रीसोमदेवभट्टविरचिते कथासरित्सागरे सूर्यप्रभलम्बके षष्ठस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/08\/006\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/08\/006.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००६">००६</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/08/006.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ततः स रात्रावस्त्रीकः शयनस्थो रणोन्मुखः ।<br>
सूर्यप्रभः स्वसचिवं वीतभीतिमभाषत ।। १<br>
निद्रा मे नास्ति तत्कांचित्सत्त्ववीराश्रितां सखे ।<br>
कथामपूर्वामाख्याहि रात्रावस्यां विनोदिनीम् ।। २<br>
एतत्सूर्यप्रभवचो वीतभीतिर्निशम्य सः ।<br>
यथाज्ञापयसीत्युक्त्वा कथां कथितवानिमाम् ।। ३<br>
अस्त्यलंकृतिरेतस्यां पृथ्व्यामुज्जयिनी पुरी ।<br>
रत्नैरशेषैर्निचिता सुनिर्मलगुणोम्भितैः ।। ४<br>
तस्यामभून्महासेनो नाम राजा गुणिप्रियः ।<br>
कलानां चैकनिलयः सूर्येन्दूभयरूपधृक् ।। ५<br>
तस्याशोकवती नाम राज्ञी प्राणसमाभवत् ।<br>
यस्या रूपेण सदृशी नासीदन्या जगत्त्रये ।। ६<br>
तया देव्या समं तस्य राज्यं राज्ञोऽनुशासतः ।<br>
गुणशर्माभिधानोऽभूद्विप्रो मान्यस्तथा प्रियः ।। ७<br>
स च शूरोऽतिरूपश्च वेदविद्यान्तगो युवा ।<br>
कलाशस्त्रास्त्रविद्विप्रः सिषेवे तं नृपं सदा ।। ८<br>
एकदान्तःपुरे नृत्तकथाप्रस्तावतः स तम् ।<br>
राजा राज्ञी च पार्श्वस्थं गुणशर्माणमूचतुः ।। ९<br>
सर्वज्ञस्त्वं न दोलात्र तदस्माकं कुतूहलम् ।<br>
नर्तितुं चेद्विजानासि तत्प्रसीदाद्य दर्शय ।। १०<br>
एतच्छ्रुत्वा स्मितमुखो गुणशर्मा जगाद तौ ।<br>
जानामि किं तु तद्युक्तमस्ति नृत्तं न संसदि ।। ११<br>
हासनं मूढनृत्तं तत्प्रायशः शास्त्रगर्हितम् ।<br>
तत्रापि राज्ञः पुरतो राज्ञ्याश्च धिगहो त्रपा ।। १२<br>
इत्युक्तवन्तं तं राजा गुणशर्माणमत्र सः ।<br>
प्रत्युवाच तया राज्ञ्या प्रेर्यमाणः कुतूहलात् ।। १३<br>
नेदं रङ्गादिनृत्तं तद्यत्स्यात्पुंसस्त्रपावहम् ।<br>
मित्त्रगोष्ठी रहस्येषा स्ववैदग्ध्यप्रदर्शिनी ।। १४<br>
न चाहं भवतो राजा त्वं मे मित्त्रं ह्ययन्त्रणम् ।<br>
तन्नाद्य भोक्ष्ये भावत्कमदृष्ट्वा नृत्तकौतुकम् ।। १५<br>
इति बद्धग्रहे राज्ञि स विप्रोऽङ्गीचकार तत् ।<br>
कथं हि लङ्घ्यते भृत्यैर्ग्रहिकस्य प्रभोर्वचः ।। १६<br>
ततः स गुणशर्मात्र ननर्ताङ्गैर्युवा तथा ।<br>
राजा राज्ञी च चित्तेन तौ द्वौ ननृततुर्यथा ।। १७<br>
तदन्ते च ददौ राजा वादनायास्य वल्लकीम् ।<br>
तस्यां च सारणामेष दददेवाब्रवीन्नृपम् ।। १८<br>
देवाप्रशस्ता वीणेयं तदन्या दीयतां मम ।<br>
अस्यास्तन्त्र्यां यदेतस्यां श्ववालो विद्यतेऽन्तरे ।। १९<br>
अहं ह्येतद्विजानामि तन्त्रीझांकारलक्षणैः ।<br>
इत्युक्त्वा गुणशर्माङ्कात्तां विपञ्चीं मुमोच सः ।। २०<br>
ततः स सिक्त्वा तन्त्रीं तां यावदुद्वेष्ट्य भूपतिः ।<br>
वीक्षते निरगात्तावद्वालस्तद्गर्भतः शुनः ।। २१<br>
ततः सर्वज्ञतां तस्य प्रशंसन्सोऽतिविस्मितः ।<br>
वीणामानाययामास महासेननृपोऽपराम् ।। २२<br>
तां स वादितवान्गायन्गुणशर्मा त्रिमार्गगाम् ।<br>
गङ्गामिवौघसुभगां कर्णपावननिःस्वनाम् ।। २३<br>
ततश्चित्रीयमाणाय राज्ञे तस्मै सजानये ।<br>
दर्शयामास शस्त्रास्त्रविद्या अपि स तत्क्रमात् ।। २४<br>
अथावोचत्स राजा तं नियुद्धं यदि वेत्सि तत् ।<br>
एकं मे बन्धकरणं शून्यहस्तं प्रदर्शय ।। २५<br>
गृहाण देव शस्त्राणि मयि प्रहर च क्रमात् ।<br>
यावत्ते दर्शयामीति स विप्रः प्रत्युवाच तम् ।। २६<br>
ततः स राजा खड्गादि यद्यदायुधमग्रहीत् ।<br>
तत्तत्प्रहरतस्तस्य गुणशर्मावहेलया ।। २७<br>
तेनैव बन्धकरणेनापहृत्यापहृत्य सः ।<br>
बबन्ध राज्ञो हस्तं च गात्रं चाप्यक्षतो मुहुः ।। २८<br>
ततस्तं राज्यसाहाय्यसहं मत्वा द्विजोत्तमम् ।<br>
संस्तुवन्बहु मेने स राजा सर्वातिशायिनम् ।। २९<br>
सा त्वशोकवती राज्ञी तस्य रूपं गुणांश्च तान् ।<br>
दृष्ट्वा दृष्ट्वा द्विजस्याभूत्सद्यस्तद्गतमानसा ।। ३०<br>
एतं चेत्प्राप्नुयां नाहं तत्किं मे जीविते फलम् ।<br>
इति संचिन्त्य युक्त्या सा राजानमिदमब्रवीत् ।। ३१<br>
आर्यपुत्र प्रसीदाज्ञां देह्यस्मै गुणशर्मणे ।<br>
यथा मां शिक्षयत्येष वीणां वादयितुं प्रभो ।। ३२<br>
अस्थैतदद्य दृष्ट्वा हि वीणावादननैपुणम् ।<br>
उत्पन्नः कोऽप्ययं तत्र मम प्राणाधिको रसः ।। ३३<br>
तच्छ्रुत्वा गुणशर्माणं स राजा निजगाद तम् ।<br>
वल्लकीवादनं देवीमिमां शिक्षय सर्वथा ।। ३४<br>
यथादिशसि कुर्मोऽत्र प्रारम्भं सुशुभेऽहनि ।<br>
इत्युक्त्वामन्त्र्य स नृपं गुणशर्मा गृहं ययौ ।। ३५<br>
वीणारम्भावहारं तु चक्रे स दिवसान्बहून् ।<br>
दृष्टिमन्यादृशीं राज्ञ्याः प्रेक्ष्यापनयशङ्कितः ।। ३६<br>
एकस्मिंश्च दिने राज्ञो भुञ्जानस्यान्तिके स्थितः ।<br>
व्यञ्जनं ददतं सूदमेकं मा मेत्यवारयत् ।। ३७<br>
किमेतदिति पृष्टश्च राज्ञा प्राज्ञो जगाद सः ।<br>
सविषं व्यञ्जनमिदं मया ज्ञातं च लक्षणैः ।। ३८<br>
सूदेन मम दृष्टं हि व्यञ्जनं ददतामुना ।<br>
मुखं भयसकम्पेन शङ्काचकितदृष्टिना ।। ३९<br>
दृश्यते चाधुनैवैतत्कस्मैचिद्दीयतामिदम् ।<br>
भोजनव्यञ्जनं यस्य निर्हरिष्याम्यहं विषम् ।। ४०<br>
इत्युक्ते तेन राजा स सूपकारं तमेव तत् ।<br>
व्यञ्जनं भोजयामास भुक्त्वा तच्च मुमूर्च्छ सः ।। ४१<br>
मन्त्रापास्तविषस्तेन ततः स गुणशर्मणा ।<br>
राज्ञा पृष्टो यथातत्त्वमेवं वक्ति स्म सूपकृत् ।। ४२<br>
देवाहं गौडपतिना राज्ञा विक्रमशक्तिना ।<br>
विषं प्रयोक्तुं प्रहितो युष्माकमिह वैरिणा ।। ४३<br>
सोऽहं वैदेशिको भूत्वा कुशलः सूदकर्मणि ।<br>
देवायात्मानमावेद्य प्रविष्टोऽत्र महानसे ।। ४४<br>
तच्चाद्य दददेवाहं विषं व्यञ्जनमध्यगम् ।<br>
लक्षितो धीमतानेन प्रभुर्जानात्यतः परम् ।। ०५५<br>
इत्युक्तवन्तं तं सूदं निगृह्य गुणशर्मणे ।<br>
प्रीतो ग्रामसहस्रं स प्राणदाय ददौ नृपः ।। ४६<br>
अन्येद्युश्चानुबध्नन्त्या राज्ञ्या राजा स यत्नतः ।<br>
वीणाया गुणशर्माणं शिक्षारम्भमकारयत् ।। ४७<br>
ततः शिक्षयतस्तस्य वीणां सा गुणशर्मणः ।<br>
राज्ञी विलासहासादि चक्रेऽशोकवती सदा ।। ४८<br>
एकदा सा कररुहैर्विध्यन्ती विजने मुहुः ।<br>
उवाच वारयन्तं तं धीरं स्मरशरातुरा ।। ०९<br>
वीणावाद्यापदेशेन त्वं सुन्दर मयार्थितः ।<br>
त्वयि गाढोऽनुरागो हि जातो मे तद्भजस्व माम् ।। ५०<br>
एवमुक्तवतीं राज्ञीं गुणशर्मा जगाद ताम् ।<br>
मैवं वादीर्मम त्वं हि स्वामिदारा न चेदृशम् ।। ५१<br>
अस्मादृशः प्रभुद्रोहं कुर्याद्विरम साहसात् ।<br>
इत्यूचिवांसं सा राज्ञी गुणशर्माणमाह तम् ।। ५२<br>
किमिदं निष्फलं रूपं वैदग्ध्यं च कलासु ते ।<br>
मामीदृशीं प्रणयिनीं नीरसोपेक्षसे कथम् ।। ५३<br>
तच्छ्रुत्वा गुणशर्मा तां सोपहासमभाषत ।<br>
सुष्ठूक्तं तस्य रूपस्य वैदग्ध्यस्य च किं फलम ।। ५४<br>
परदारापहारेण यन्नाकीर्तिमलीमसम् ।<br>
इहामुत्र च यन्न स्यात्पाताय नरकार्णवे ।। ५५<br>
इत्युक्ते तेन सा राज्ञी सकोपेव तमब्रवीत् ।<br>
मरणं मे ध्रुवं तावन्मद्वचस्यकृते त्वया ।। ५६<br>
तदहं मारयित्वा त्वां मरिष्याम्यवमानिता ।<br>
गुणशर्मा ततोऽवादीत्कामं भवतु नाम तत् ।। ५७<br>
वरं यद्धर्मपाशेन क्षममेकं हि जीवितम् ।<br>
परं न यदधर्मेण कल्पकोटिशतान्यपि ।। ५८<br>
श्लाघ्यश्चाकृतपापस्य मम मृत्युरगर्हितः ।<br>
न पुनः कृतपापस्य गर्हितं राजशासनम् ।। ५९<br>
एतच्छ्रुत्वापि सा राज्ञी पुनरेवमुवाच तम् ।<br>
आत्मनो मम च द्रोहं मा कृथाः शृणु वच्मि ते ।। ६०<br>
नातिक्रामति राजायमशक्यमपि मद्वचः ।<br>
तदस्य कृत्वा विज्ञप्तिं विषयान्दापयामि ते ।। ६१<br>
कारयामि च सामन्तान्सर्वांस्त्वदनुयायिनः ।<br>
तेन संपत्स्यसे राजा त्वमेवेह गुणोज्ज्वलः ।। ६२<br>
ततस्ते किं भयं कस्त्वां कथं परिभविष्यति ।<br>
तन्मां भजस्व निःशङ्कमन्यथा न भविष्यसि ।। ६३<br>
इति तां ब्रुवतीं मत्वा सानुबन्धां नृपाङ्गनाम् ।<br>
गुणशर्माब्रवीद्युक्त्या तत्क्षणं स व्यपोहितुम् ।। ६४<br>
यदि तेऽत्यन्तनिर्बन्धस्तत्करिष्ये वचस्तव ।<br>
प्रतिभेदभयाद्देवि सहसा तु न युज्यते ।। ६५<br>
सहस्व दिवसान्कांश्चित्सत्यं जानीहि मद्वचः ।<br>
सर्वनाशफलेनार्थस्त्वद्विरोधेन को मम ।। ६६<br>
इत्याशया तां संतोष्य प्रतिपन्नवचास्तया ।<br>
गुणशर्मा स निर्गत्य ययावुच्छ्वसितस्ततः ।। ६७<br>
ततो दिनेषु गच्छत्सु स महासेनभूपतिः ।<br>
गत्वैव वेष्टयामास कोट्टस्थं सोमकेश्वरम् ।। ६८<br>
तत्र प्राप्तं विदित्वा च गौडनाथः स भूपतिः ।<br>
एत्य विक्रमशक्तिस्तं महासेनमवेष्टयत् ।। ६९<br>
ततः स गुणशर्माणं महासेननृपोऽब्रवीत् ।<br>
एकं रुद्ध्वा स्थिताः सन्तो रुद्धाः स्मोऽन्येन शत्रुणा ।। ७०<br>
तदिदानीमपर्याप्ताः कथं युध्यामहे द्वयोः ।<br>
अयुद्ध रुद्धके वीर स्थास्यामश्च कियच्चिरम् ।। ७१<br>
तदस्मिन्संकटेऽस्माभिः किं कार्यमिति तेन सः ।<br>
पृष्टः पार्श्वस्थितो राज्ञा गुणशर्माभ्यभाषत ।। ७२<br>
धीरो भव करिष्यामि देवोपायं तथाविधम् ।<br>
येनास्मान्निस्तरिष्यामः संकटादपि कार्यतः ।। ७३<br>
इत्याश्वास्य नृपं दत्त्वा सोऽन्तर्धानाञ्जनं दृशोः ।<br>
रात्रौ विक्रमशक्तेस्तददृश्यः कटकं ययो ।। ७४<br>
प्रविश्य चान्तिकं तस्य सुप्तं च प्रतिबोध्य तम् ।<br>
जगाद विद्धि मां राजन्देवदूतमुपागतम् ।। ७५<br>
संधिं कृत्वा महासेननृपेणापसर द्रुतम् ।<br>
अन्यथा ते ससैन्यस्य नाशः स्यादिह निश्चितम् ।। ७६<br>
प्रेषिते च त्वया दूते स संधिं तेऽनुमंस्यते ।<br>
इति वक्तुं भगवता विष्णुना प्रहितोऽस्मि ते ।। ७७<br>
भक्तस्त्वं च स भक्तानां योगक्षेममवेक्षते ।<br>
तच्छ्रुत्वा चिन्तितं तेन राज्ञा विक्रमशक्तिना ।। ७८<br>
निश्चितं सत्यमेवैतद्दुष्प्रवेशेऽन्यथा कथम् ।<br>
इह यः प्रविशेत्कश्चिन्नैषा मर्त्योचिताकृतिः ।। ९<br>
इत्यालोच्य स तं प्राह राजा धन्योऽस्मि यस्य मे ।<br>
देवः समादिशत्येवं यथादिष्टं करोमि तत् ।। ८०<br>
इति वादिन एवास्य राज्ञः प्रत्ययमादधत् ।<br>
अञ्जनान्तर्हितो भूत्वा गुणशर्मा ततो ययौ ।। ८१<br>
गत्वा यथाकृतं तच्च महासेनाय सोऽभ्यधात् ।<br>
सोऽप्यभ्यनन्दत्कण्ठे तं गृहीत्वा प्राणराज्यदम् ।। ८२<br>
प्रातर्विक्रमशक्तिश्च स दूतं प्रेष्य भूपतिः ।<br>
महासेनेन संधाय ससैन्यः प्रययौ ततः ।। ८३<br>
महासेनोऽपि जित्वा तं सोमकं प्राप्य हस्तिनः ।<br>
अश्वांश्चोज्जयिनीमागात्प्रभावाद्गुणशर्मणः ।। ८४<br>
तत्रस्थं च नदीस्नाने ग्राहादुपवने च तम् ।<br>
सर्पदंशविषाद्भूपं गुणशर्मा ररक्ष सः ।। ८५<br>
गतेष्वथ दिनेष्वाप्तबलो राजा स वैरिणम् ।<br>
महासेनोऽभियोक्तुं तं ययौ विक्रमशक्तिकम् ।। ८६<br>
सोऽपि बुद्ध्वैव तस्याग्रे नृपो युद्धाय निर्ययौ ।<br>
ततः प्रववृते तत्र सङ्ग्रामोऽतिमहांस्तयोः ।। ८७<br>
क्रमाच्च द्वन्द्वयुद्धेन मिलितौ तावुभावपि ।<br>
राजानौ सहसाभूतामन्योन्यं विरथीकृतौ ।। ८८<br>
ततस्तयोर्धावितयोः प्रकोपात्खड्गहस्तयोः ।<br>
आकुलत्वेन चस्खाल महासैननृपः क्षितौ ।। ८९<br>
स्खलितेऽस्मिन्प्रहरतश्चक्रेण भुजमच्छिनत् ।<br>
राज्ञो विक्रमशक्तेः स गुणशर्मा सखड्गकम् ।। ९०<br>
पुनश्च हृदि हत्वा तं परिघेण न्यपातयत् ।<br>
तच्चोत्थाय महासेनो राजा दृष्ट्वा तुतोष सः ।। ९१<br>
किं वच्मि पञ्चमं वारमिदं प्राणा इमे मम ।<br>
विप्रवीर त्वया दत्ता इति तं चावदन्मुहुः ।। ९२<br>
ततो विक्रमशक्तेस्तत्तस्य सैन्यं सराष्ट्रकम् ।<br>
आचक्राम महासेनो हतस्य गुणशर्मणा ।। ९३<br>
आक्रम्य चान्यान्नृपतीन्सहाये गुणशर्मणि ।<br>
आगत्योज्जयिनीं तस्थौ स राजा सुखितस्तदा ।। ९४<br>
सा त्वशोकवती राज्ञी सोत्सुका गुणशर्मणः ।<br>
विरराम न निर्बन्धप्रार्थनातो दिवानिशम् ।। ९५<br>
स तु नाङ्गीचकारैव तदकार्यं कथंचन ।<br>
देहपातमपीच्छन्ति सन्तो नाविनयं पुनः ।। ९६<br>
ततोऽशोकवती बुद्ध्वा निश्चयं तस्य वैरतः ।<br>
एकदा व्याजखेदं सा कृत्वा तस्थौ रुदन्मुखी ।। ९७<br>
प्रविष्टोऽथ महासेनस्तामालोक्य तथास्थिताम् ।<br>
पप्रच्छ राजा किमिदं प्रिये केनासि कोपिता ।। ९८<br>
ब्रूहि तस्य करोम्येष धनैः प्राणैश्च निग्रहम् ।<br>
इति ब्रुवाणं तं भूपं राज्ञी कृच्छ्रादिवाह सा ।। ९९<br>
येन मेऽपकृतं तस्य नैव त्वं निग्रहे क्षमः ।<br>
न स तादृक्तदेतेन मिथ्यैवोद्घाटितेन किम् ।। १००<br>
इत्युक्त्वा सानुबन्धे सा राज्ञि मिथ्यैवमब्रवीत् ।<br>
आर्यपुत्रातिनिर्बन्धो यदि ते वच्मि तच्छृणु ।। १०१<br>
अर्थं गौडेश्वरात्प्राप्तुं तेन संस्थाप्य संविदम् ।<br>
गुणशर्मा तव द्रोहं कर्तुमैच्छच्छलादतः ।। १०२<br>
तं च कोषनिबन्धादि गौडं कारयितुं नृपम् ।<br>
विससर्ज स दूतं स्वं गुप्तमाप्तं द्विजाधमः ।। १०३<br>
तं दृष्ट्वा तत्र सूदस्तमाप्तो राजानमभ्यधात् ।<br>
अहं ते साधयाम्येतत्कार्यं मार्थक्षयं कृथाः ।। १०४<br>
इत्युक्त्वा बन्धयित्वा तं स दूतं गुणशर्मणः ।<br>
सूदो मन्त्रस्रुतिं रक्षन्निहागाद्विषदायकः ।। १०५<br>
तन्मध्ये च पलाय्यैव ततो निर्गत्य बन्धनात् ।<br>
गुणशर्मान्तिकं दूतस्तदीयः सोऽप्युपागमत् ।। १०६<br>
तेनाघिगतवृत्तान्तेनोक्त्वा सर्वं स दर्शितः ।<br>
सूदो महानसेऽस्माकं प्रविष्टो गुणशर्मणे ।। १०७<br>
ततो ज्ञात्वा स धूर्तेन सूपकृद्ब्रह्मबन्धुना ।<br>
विषदानोद्यतस्तेन तुभ्यमावेद्य घातितः ।। १०८<br>
अद्य तस्येह सूदस्य मातृभार्ये तथानुजाम् ।<br>
वार्तामन्वेष्टुमायातान्गुणशर्मा स बुद्धिमान् ।। १०९<br>
बुद्ध्वा तेन हता तस्य भार्या माता च सोऽस्य तु ।<br>
भ्राता पलायितौ दैवात्प्रविशन्मम मन्दिरम् ।। ११०<br>
तेन तद्वर्ण्यते यावत्सर्वं मे शरणार्थिना ।<br>
गुणशर्मा स मद्वासगृहं तावत्प्रविष्टवान् ।। १११<br>
तं दृष्ट्वा नाम च श्रुत्वा भ्राता सूदस्य तस्य सः ।<br>
भयान्निर्गत्य मत्पार्श्वान्न जाने क्व पलायितः ।। ११२<br>
गुणशर्मापि तं दृष्ट्वा स्वभृत्यैः पूर्वदर्शितम् ।<br>
अभूत्सद्यः सवैलक्ष्यो विमृशन्निव किंचन ।। ११३<br>
गुणशर्मन्किमद्यैवमन्यादृश इवेक्ष्यसे ।<br>
इत्यपृच्छमहं तं च जिज्ञासुर्विजने ततः ।। ११४<br>
सोऽथ स्वीकर्तुकामो मामाह स्मोद्भेदशङ्कितः ।<br>
देवि त्वदनुरागाग्निदग्धोऽहं तद्भजस्व माम् ।। ११५<br>
अन्यथाहं न जीवेयं देहि मे प्राणदक्षिणाम् ।<br>
इत्युक्त्वा वासके शून्ये पादयोरपतत्स मे ।। ११६<br>
ततोऽहं पादमाक्षिप्य संभ्रमाद्यावदुत्थिता ।<br>
तावदुत्थाय तेनाहमबलालिङ्गिता बलात् ।। ११७<br>
तत्क्षणं च प्रविष्टा मे चेटी पल्लविकान्तिकम् ।<br>
तां दृष्ट्वैव स निष्क्रम्य गुणशर्मा भयाद्गतः ।। ११८<br>
यदि पल्लविका नात्र प्रावेक्ष्यत्तत्स निश्चितम् ।<br>
अध्वंसयिष्यत्पापो मामित्येवं वृत्तमद्य मे ।। ११९<br>
इत्युक्त्वा सा मृषा राज्ञी विरराम रुरोद च ।<br>
आदावसत्यवचनं पश्चाज्जाता हि कुस्त्रियः ।। १२०<br>
राजा च स तदाकर्ण्य जज्वाल झटिति क्रुधा ।<br>
स्त्रीवचःप्रत्ययो हन्ति विचारं महतामपि ।। १२१<br>
अब्रवीच्च स कान्तां स्वां समाश्वसिहि सुन्दरि ।<br>
तस्यावश्यं करिष्यामि द्रोहिणो वधनिग्रहम् ।। १२२<br>
किं तु युक्त्या स हन्तव्यो भवेदपयशोऽन्यथा ।<br>
ख्यातं हि यत्पञ्चकृत्वो दत्तं मे तेन जीवितम् ।। १२३<br>
त्वदास्कन्दनदोषश्च लोके वक्तुं न युज्यते ।<br>
इत्युक्ता तेन राज्ञा सा राज्ञी तं प्रत्यभाषत ।। १२४<br>
अवाच्य एष दोषश्चेत्तदाऽवाच्योऽस्य सोऽपि किम् ।<br>
यो गौडेश्वरसख्येन प्रभुद्रोहे समुद्यमः ।। १२५<br>
एवमुक्ते तया युक्तमुक्तमित्यभिधाय सः ।<br>
ययौ राजा महासेनो निजमास्थानसंसदम् ।। १२६<br>
तत्र सर्वे समाजग्मुर्दर्शनायास्य भूपतेः ।<br>
राजानो राजपुत्राश्च सामन्ता मन्त्रिणस्तथा ।। १२७<br>
तावच्च गुणशर्मापि गृहाद्राजकुलं प्रति ।<br>
आगान्मार्गे च सुबहून्यनिमित्तान्यवैक्षत ।। १२८<br>
वामस्तस्माभवत्काकः श्वा वामाद्दक्षिणं ययौ ।<br>
दक्षिणोऽहिरभूद्वामः सस्कन्धश्चास्फुरद्भुजः ।। १२९<br>
अशुभं सूचयन्त्येतान्यनिमित्तानि मे ध्रुवम् ।<br>
तन्ममैवास्तु यत्किंचिन्मा भूद्राज्ञस्तु मत्प्रभोः ।। १३०<br>
इत्यन्तश्चिन्तयन्सोऽथ नृपस्यास्थानमाविशत् ।<br>
मा स्याद्राजकुले किंचिद्विरुद्धमिति भक्तितः ।। १३१<br>
प्रणम्यात्रोपविष्टं च न तं राजा स पूर्ववत् ।<br>
अभ्यनन्ददपश्यत्तु तिर्यक्क्रोऽधेद्धया दृशा ।। १३२<br>
किमेतदिति तस्मिंश्च गुणशर्मणि शङ्किते ।<br>
स उत्थायासनाद्राजा तस्य स्कन्ध उपाविशत् ।। १३३<br>
विस्मितांश्चाब्रवीत्सभ्यान्न्यायं मे गुणशर्मणः ।<br>
शृणुतेति ततस्तं स गुणशर्मा व्यजिज्ञपत् ।। १३४<br>
भृत्योऽहं त्वं प्रभुस्तन्नौ व्यवहारः कथं समः ।<br>
अधितिष्ठासनं पश्चाद्यथेच्छसि तथादिश ।। १३५<br>
इति धीरेण तेनोक्तो मन्त्रिभिश्च प्रबोधितः ।<br>
अध्यास्ते स्मासनं राजा पुनः सभ्यानुवाच च ।। १३६<br>
विदितं तावदेतद्वो मन्त्रिणो यत्क्रमागतान् ।<br>
विहाय गुणशर्मायं तावदात्मसमः कृतः ।। १३७<br>
श्रूयतां मम चैतेन कीदृग्दूतगतागतैः ।<br>
गौडेश्वरेण कृत्वैक्यं द्रोहः कर्तुमचिन्त्यत ।। १३८<br>
इत्युक्त्वा वर्णयामास तत्तेभ्यः स महीपतिः ।<br>
यदशोकवती तस्मै जगाद रचितं मृषा ।। १३९<br>
योऽप्यात्मध्वंसनाक्षेपस्तया तस्य मृषोदितः ।<br>
निष्कास्य लोकानाप्तेभ्यः सोऽप्युक्तस्तेन भूभुजा ।। १४०<br>
ततः स गुणशर्मा तमुवाचासत्यमीदृशम् ।<br>
देव केनासि विज्ञप्तः खचित्रं केन निर्मितम् ।। १४१<br>
तच्छ्रुत्वैव नृपोऽवादीत्पाप सत्यं न चेदिदम् ।<br>
चरुभाण्डान्तरस्थं तत्कथं ज्ञातं विषं त्वया ।। १४२<br>
प्रज्ञया ज्ञायते सर्वमित्युक्ते गुणशर्मणा ।<br>
अशक्यमेतदित्यूचुस्तद्वेषेणान्यमन्त्रिणः ।। १४३<br>
देव तत्त्वमनन्विष्य वक्तुमेवं न ते क्षमम् ।<br>
प्रभुश्च निर्विचारश्च नीतिज्ञैर्न प्रशस्यते ।। १४४<br>
इत्यस्य वदतो भूयः स राजा गुणशर्मणः ।<br>
धावित्वा छुरिकाघातं ददौ धृष्ट इति ब्रुवन् ।। १४५<br>
तस्मिन्प्रहारे करणप्रयोगात्तेन वञ्चिते ।<br>
अन्ये तु प्रहरन्ति स्म वीरे तस्मिन्नृपानुगाः ।। १४६<br>
स चापि युद्धकरणैर्वञ्चयित्वा कृपाणिकाः ।<br>
गुणशर्मा समं तेषां सर्वेषामप्यपाहरत् ।। १४७<br>
बबन्ध चैतानन्योन्यकेशपाशेन वेष्टितान् ।<br>
कृत्वा करणयुक्त्यैव चित्रशिक्षितलाघवः ।। १४८<br>
निर्ययौ च ततस्तस्याः प्रसह्य नृपसंसदः ।<br>
जघान शतमात्रं च योधानामनुधावताम् ।। १४९<br>
ततो दत्त्वाञ्चलस्थं तदन्तर्धानाञ्जनं दृशोः ।<br>
अदृश्यः प्रययौ तस्माद्देशात्तत्क्षणमेव सः ।। १५०<br>
दक्षिणापथमुद्दिश्य गच्छंश्चाचिन्तयत्पथि ।<br>
नूनं तयाशोकवत्या मूढोऽसौ प्रेरितो नृपः ।। १५१<br>
अहो विषादप्यधिकाः स्त्रियो रक्तविमानिताः ।<br>
अहो असेव्याः साधूनां राजानोऽतत्त्वदर्शिनः ।। १५२<br>
इत्यादि चिन्तयन्प्राप गुणशर्मा कथंचन ।<br>
ग्रामं तत्र वटस्याधो ददशैकं द्विजोत्तमम् ।। १५३<br>
शिष्यानध्यापयन्तं तमुपसृत्याभ्यवादयत् ।<br>
सोऽपि तं विहितातिथ्यः पप्रच्छ ब्राह्मणः क्षणात् ।। १५४<br>
द्वे ब्रह्मन्कतमां शाखामधीषे कथ्यतामिति ।<br>
ततः स गुणशर्मा तं ब्राह्मणं प्रत्यवोचत ।। १५५<br>
पठामि द्वादश ब्रह्मञ्शाखा द्वे सामवेदतः ।<br>
ऋग्वेदाद्द्वे यजुर्वेदात्सप्त चैकामथर्वतः ।। १५६<br>
तच्छ्रुत्वा तर्हि देवस्त्वमित्युक्त्वा ब्राह्मणोऽथ सः ।<br>
आकृत्या कथितोत्कर्षं प्रह्वः पप्रच्छ तं पुनः ।। १५७<br>
को देशः कोऽन्वयो ब्रूहि जन्मनालंकृतस्त्वया ।<br>
किं ते नाम कथं चेयत्त्वयाधीतं क्व वा वद ।। १५८<br>
तच्छ्रुत्वा गुणशर्मा तमुवाचोज्जयिनीपुरि ।<br>
आदित्यशर्मनामासीत्कोऽपि ब्राह्मणपुत्रकः ।। १५९<br>
पिता तस्य च बालस्य सतः पञ्चत्वमाययौ ।<br>
माता तेन समं पत्या विवेश च हुताशनम् ।। १६०<br>
ततः स ववृधे तस्यां पुरि मातुलवेश्मनि ।<br>
आदित्यशर्माधीयानो वेदान्विद्याः कलास्तथा ।। १६१<br>
प्राप्तविद्यस्य तस्यात्र जपव्रतनिषेविणः ।<br>
प्रव्राजकेन केनापि सख्यं समुदपद्यत ।। १६२<br>
स परिव्राट् समं तेन मित्त्रेणादित्यशर्मणा ।<br>
गत्वा पितृवने होमं यक्षिणीसिद्धये व्यधात् ।। १६३<br>
तत्र तस्याविरासीच्च कार्तस्वरविमानगा ।<br>
वरकन्यापरिवृता दिव्यकन्या स्वलंकृता ।। १६४<br>
सा तं मधुरया वाचा बभाषे मस्करिन्नहम् ।<br>
विद्युन्मालाभिधा यक्षी यक्षिण्यश्चापरा इमाः ।। १६५<br>
तदितो मत्परीवाराद्गृहाणैकां यथारुचि ।<br>
एतावदेव सिद्धं ते मन्त्रसाधनयानया ।। १६६<br>
त्वया हि नैव विज्ञातं पूर्णं मन्मन्त्रसाधनम् ।<br>
अतोऽहं ते न सिद्धैव मान्यं क्लेशं वृथा कृथाः ।। १६७<br>
एवमुक्तस्तया यक्ष्या परिव्राडनुमान्य सः ।<br>
यक्षिणीमग्रहीदेकां तस्मात्तत्परिवारतः ।। १६८<br>
ततश्च विद्युन्माला सा तिरोऽभूत्तां च यक्षिणीम् ।<br>
आदित्यशर्मा पप्रच्छ सिद्धा प्रव्राजकस्य या ।। १६९<br>
अप्यस्ति विद्युन्मालातो यक्षिणी काचिदुत्तमा ।<br>
तच्छ्रुत्वा यक्षिणी सा तं प्रत्युवाचास्ति सुन्दर ।। १७०<br>
विद्युन्माला चन्द्रलेखा तृतीया च सुलोचना ।<br>
उत्तमा यक्षिणीष्वेता एतास्वपि सुलोचना ।। १७१<br>
इत्युक्त्वा सा यथाकालमागन्तुं यक्षिणी ययौ ।<br>
आदित्यशर्मणा साकमगात्प्रव्राट् च तद्गृहम ।। १७२<br>
तत्र प्रतिदिनं तस्मै प्रीता प्रव्राजकाय सा ।<br>
प्रायच्छद्यक्षिणी भोगानिष्टान्कालोपगामिनी ।। १७ ऽऽ<br>
एकदादित्यशर्मा च प्रव्राजकमुखेन ताम् ।<br>
सुलोचनामस्त्रविधिं को जानातीति पृष्टवान् ।। १७४<br>
सापि तन्मुख एवास्मै यक्षिण्येवं किलाब्रवीत् ।<br>
अस्ति तुम्बवनं नाम स्थानं दक्षिणदिग्भुवि ।। १७५<br>
तत्रास्ति विष्णुगुप्ताख्यो वेणातीरकृतास्पदः ।<br>
प्रव्राजको भदन्ताग्र्यः स तद्वेत्ति सविस्तरम् ।। १७६<br>
बुद्ध्वैतद्यक्षिणीवाक्यात्तं देशं चोत्सुको ययौ ।<br>
आदित्यशर्मानुगतः प्रीत्या प्रव्राजकेन सः ।। १७७<br>
तत्रान्विष्य यथावत्तं भदन्तमभिगम्य च ।<br>
परिचर्यापरो भक्त्या त्रीणि वर्षाण्यसेवत ।। १७८<br>
उपाचरच्च यक्षिण्या परिव्राट्सिद्धया तया ।<br>
यथोपयोगोपहृतैरुपचारैरमानुषैः ।। १७९<br>
ततस्तुष्टो भदन्तोऽसौ तस्मायादित्यशर्मणे ।<br>
ददौ सुलोचनामन्त्रमर्थितं सविधानकम् ।। १८०<br>
ततश्चादित्यशर्मा तं मन्त्रं प्राप्य समाप्य च ।<br>
होमं चकार संपूर्णं गत्वैकान्ते यथाविधि ।। १८१<br>
ततस्तस्य विमानस्था यक्षिणी सा सुलोचना ।<br>
प्रादुर्बभूव रूपेण जगदाश्चर्यदायिना ।। १८२<br>
जगाद चैतमेह्येहि सिद्धाहं तव किं पुनः ।<br>
षण्मासं कन्यकाभावो नापनेयो मम त्वया ।। १८३<br>
यदि मत्तो महावीरमृद्धिपात्रं सुलक्षणम् ।<br>
सर्वज्ञकल्पमजितं पुत्रं संप्राप्तुमिच्छसि ।। १८४<br>
इत्युक्त्वा सा तथेत्येनमुक्तवन्तं च यक्षिणी ।<br>
आदायादित्यशर्माणं विमानेनालकां ययौ ।। १८५<br>
स च तत्र समीपस्थां तां पश्यन्नास्त सर्वदा ।<br>
आदित्यशर्मा षण्मासानसिधाराव्रतं चरन् ।। १८६<br>
ततस्तुष्टो धनाध्यक्षो दिव्येन विधिना स्वयम् ।<br>
आदित्यशर्मणे तस्मै व्यतरत्तां सुलोचनाम् ।। १८७<br>
तस्यां तस्य द्विजस्यात्र जातोऽयमहमात्मजः ।<br>
पित्रा च मे कृतं नाम गुणशर्मेति सद्गुणान् ।। १८८<br>
ततस्तत्रैव यक्षाधिपतेर्मणिधराभिधात् ।<br>
क्रमाद्वेदाश्च विद्याश्च कलाश्चाधिगता मया ।। १८१<br>
अथैकदा किमप्यागाच्छक्रोऽत्र धनदान्तिकम् ।<br>
उदतिष्ठंश्च तं दृष्ट्वा ये तत्रासत केचन ।। १९०<br>
मत्पितादित्यशर्मा तु तत्कालं विधियोगतः ।<br>
अन्यत्र गतचित्तत्वान्नोदतिष्ठत्ससंभ्रमः ।। १९१<br>
ततस्तमशपत्क्रुद्धः स शक्रो धिग्जड व्रज ।<br>
स्वमेव मर्त्यलोकं तं नेह योग्यो भवानिति ।। १९२<br>
प्रणिपत्यानुनीतोऽथ स सुलोचनया तया ।<br>
शक्रोऽब्रवीत्तर्हि मा गान्मर्त्यलोकमयं स्वयम् ।। १९३<br>
एतत्पुत्रस्तु यात्वेष पुत्रो ह्यात्मैव कथ्यते ।<br>
मा भून्मद्वचनं मोघमित्युक्त्वेन्द्रः शमं ययौ ।। १९४<br>
ततः पित्राहमानीय निजमातुलवेश्मनि ।<br>
उज्जयिन्यां विनिक्षिप्तो भवितव्यं हि यस्य तत् ।। १९५<br>
तत्राजायत सख्यं मे राज्ञात्रत्येन दैवतः ।<br>
ततोऽत्र मम यद्वृत्तं तत्सर्वं शृणु वच्मि ते ।। १९६<br>
इत्युक्त्वामूलवृत्तान्तं यदशोकवतीकृतम् ।<br>
यच्च राज्ञा कृतं तस्य युद्धान्तं तदवर्णयत् ।। १९७<br>
पुनश्चोवाच तं ब्रह्मन्नित्थमस्मि पलायितः ।<br>
देशान्तरं व्रजन्मार्गे भवन्तमिह दृष्टवान् ।। १९८<br>
श्रुत्वैतद्ब्राह्मणस्तं स गुणशर्माणमभ्यधात् ।<br>
तर्हि धन्योऽस्मि संवृत्तस्त्वदभ्यागमनात्प्रभो ।। १९९<br>
तदेहि मे गृहं तावदग्निदत्तं च विद्धि माम् ।<br>
नाम्ना मदग्रहारश्च ग्रामोऽयं निर्वृतो भव ।। २००<br>
इत्युक्त्वा सोऽग्निदत्तस्तं गृहं प्रावेशयन्निजम् ।<br>
ऋद्धिमद्गुणशर्माणं बहुगोमहिषीहयम् ।। २१<br>
तत्र स्नानाङ्गरागाभ्यां वस्त्रैराभरणैश्च तम् ।<br>
अतिथिं मानयामास भोजनैर्विविधैश्च सः ।। २०२<br>
अदर्शयच्च तस्मै स्वां काम्यरूपां सुरैरपि ।<br>
लक्षणावेक्षणमिषात्सुन्दरीं नाम कन्यकाम् ।। २०३<br>
गुणशर्मापि सोऽनन्यसमरूपां विलोक्य ताम् ।<br>
सपत्न्योऽस्या भविष्यन्तीत्यग्निदत्तमुवाच तम् ।। २०४<br>
नासायां तिलकोऽस्त्यस्यास्तत्संबन्धाच्च वच्म्यहम् ।<br>
उरस्यस्ति द्वितीयोऽपि तयोश्चैतत्फलं विदुः ।। २०५<br>
एवं तेनोदिते तस्या भ्राता पितुरनुज्ञया ।<br>
उद्धाटयत्युरो यावत्तावत्तिलकमैक्षत ।। २०६<br>
ततोऽग्निदत्तः साश्चर्यो गुणशर्माणमभ्यधात् ।<br>
सर्वज्ञस्त्वमिमौ त्वस्यास्तिलकौ नाशुभप्रदौ ।। २०७<br>
सपत्न्यो हि भवन्तीह प्रायः श्रीमति भर्तरि ।<br>
दरिद्रो बिभृयादेकामपि कष्टं कुतो बहूः ।। २०८<br>
तच्छ्रुत्वा गुणशर्मा तं प्रत्युवाच यथात्थ भोः ।<br>
सुलक्षणाया ईदृश्या ह्याकृतेरशुभं कुतः ।। २०९<br>
इत्यूचिवान्प्रसङ्गेन पृष्टस्तस्मै शशंस सः ।<br>
प्रत्यङ्गं तिलकादीनां फलं स्त्रीपुंसयोः पृथक् ।। २१०<br>
तदा च गुणशर्माणं तं सा दृष्ट्वैव सुन्दरी ।<br>
इत्येष पातुं दृष्ट्यैव चकोरीवेन्दुमुत्सुका ।। २११<br>
ततोऽग्निदत्तो विजने गुणशर्माणमाह तम् ।<br>
महाभाग ददाम्येतां कन्यां ते सुन्दरीमहम् ।। २१२<br>
मा गा विदेशं तिष्ठेह गृहे मम यथासुखम् ।<br>
एतत्तद्वचनं श्रुत्वा गुणशर्माप्युवाच तम् ।। २१३<br>
सत्यमेवं कृते किं किं न सौख्यं मम किं तु माम् ।<br>
मिथ्याराजावमानाग्नितप्तं प्रीणाति नैव तत् ।। २१४<br>
कान्ता चन्द्रोदयो वीणापञ्चमध्वनिरित्यमी ।<br>
ये नन्दयन्ति सुखितान्दुःखितान्व्यथयन्ति ते ।। २१५<br>
जाया च स्वरसा रक्ता भवेदव्यभिचारिणी ।<br>
अवशा पितृदत्ता तु स्यादशोकवती यथा ।। २१६<br>
इतः प्रदेशान्निकटा सा किं चोज्जयिनी पुरी ।<br>
तद्बुद्ध्वा स नृपो जातु मम कुर्यादुपद्रवम् ।। २१७<br>
तत्परिभ्रम्य तीर्थानि प्रक्षाल्याजन्मकिल्बिषम् ।<br>
शरीरमेतत्त्यक्ष्यामि भविष्याम्यथ निर्वृतः ।। २१८<br>
इत्युक्तवन्तं प्रत्याह सोऽग्निदत्तो विहस्य तम् ।<br>
तवापि मोहो यत्रेदृक्तत्रान्यस्य किमुच्यताम् ।। २१९<br>
अज्ञावमानाद्धानिः का वद शुद्धाशयस्य ते ।<br>
पङ्को हि नभसि क्षिप्तः क्षेप्तुः पतति मूर्धनि ।। २२०<br>
राजैव सोऽचिरात्प्राप्स्यत्यविशेषज्ञताफलम् ।<br>
मोहान्धमविवेकं हि श्रीश्चिराय न सेवते ।। २२१<br>
किं चाशोकवती दृष्ट्वा वैरस्यं स्त्रीषु चेत्तव ।<br>
सतीं दृष्ट्वा न किं तासु श्रद्धा वेत्सि च लक्षणम् ।। २२२<br>
निकटोज्जयिनी वा चेत्तव दास्याम्यहं तथा ।<br>
यथा त्वामिह तिष्ठन्तं नैव ज्ञास्यति कश्चन ।। २२३<br>
तीर्थयात्रा तवेष्टा वा तच्छस्ता तस्य सा बुधैः ।<br>
संपत्तिर्विधिवन्न स्याद्वैदिके यस्य कर्मणि ।। २२४<br>
अन्यथा देवपित्रग्निक्रियाव्रतजपादिभिः ।<br>
गृहे या पुण्यनिष्पत्तिः साध्वनि भ्रमतः कुतः ।। २२५<br>
भुजोपधानो भूशायी भिक्षाशी केवलोऽधनः ।<br>
मुनेः समत्वं प्राप्यापि न क्लेशैर्मुच्यतेऽध्वगः ।। २२६<br>
देहत्यागात्सुखं यद्वा वाञ्छस्येष तव भ्रमः ।<br>
इतः कष्टतरं दुःखममुत्र ह्यात्मघातिनाम् ।। २२७<br>
तदेषोऽनुचितो मोहो यूनश्च विदुषश्च ते ।<br>
स्वयं विचारयावश्यं कर्तव्यं मद्वचस्तव ।। २२८<br>
कारयामीह गुप्तं ते भूगृहं पृथु सुन्दरम् ।<br>
विवाह्य सुन्दरीं तत्र तिष्ठाज्ञातो यथेच्छसि ।। २२९<br>
इति तेनाग्निदत्तेन बोधितः स प्रयत्नतः ।<br>
गुणशर्मा तथेत्येतत्प्रतिपद्य जगाद तम् ।। २३०<br>
कृतं मया ते वचनं को भार्यां सुन्दरीं त्यजेत् ।<br>
किं त्वेतामकृती नाहं परिणेष्यामि ते सुताम् ।। २३१<br>
आराधयाम्यहं तावद्देवं कंचित्सुसंयतः ।<br>
येन तस्य कृतघ्नस्य राज्ञः कुर्यां प्रतिक्रियाम् ।। २३२<br>
इति तद्वचनं हृष्टः सोऽग्निदत्तोऽन्वमन्यत ।<br>
सोऽपि तां गुणशर्मात्र विशश्राम सुखं निशाम् ।। २३३<br>
अन्येद्युश्चाग्निदत्तोऽस्य सौख्यार्थं तत्र गुप्तिमत् ।<br>
पातालवसतिप्रख्यं कारयामास भूगृहम् ।। २३४<br>
तत्रस्थश्चाग्निदत्तं स गुणशर्माब्रवीद्रहः ।<br>
इहान्तर्ब्रूहि कं देवं केन मन्त्रेण भक्तितः ।। २३५<br>
आराधयाम्यहं तावद्वरदं व्रतचर्यया ।<br>
इत्युक्तवन्तं तं धीरमग्निदत्तोऽभ्यभाषत ।। २३६<br>
अस्ति स्वामिकुमारस्य मन्त्रो मे गुरुणोदितः ।<br>
तेनाराधय तं देवं सेनान्यं तारकान्तकम् ।। २३७<br>
यस्य जन्मार्थिभिर्देवैः प्रेषितः शत्रुपीडितैः ।<br>
दग्धोऽपि कामः संकल्पजन्मा शर्वेण निर्मितः ।। २३८<br>
महेश्वरादग्निकुण्डादग्नेः शरवणादपि ।<br>
कृत्तिकाभ्यश्च शंसन्ति विचित्रं यस्य संभवम् ।। २३९<br>
जातेनैव जगत्कृत्स्नं दुष्प्रधर्षेण तेजसा ।<br>
आनन्द्य येन निहतो दुर्जयस्तारकासुरः ।। २४०<br>
तन्मन्त्रमिममादत्स्व मत्त इत्यभिधाय सः ।<br>
अग्निदत्तो ददौ तस्मै मन्नं तं गुणशर्भणे ।। २४१<br>
तेनाराधितवान्स्कन्दं गुणशर्मा स भूगृहे ।<br>
तयोपचर्यमाणः सन्सुन्दर्या नियतव्रतः ।। २४२<br>
ततः प्रत्यक्षतामेत्य साक्षाद्देवः स षण्मुखः ।<br>
तुष्टोऽस्मि ते वरं पुत्र वृणीष्वेति तमादिशत् ।। २४३<br>
&hellip;&hellip;&hellip;&hellip;&hellip;.. ।<br>
&hellip;&hellip;&hellip;&hellip;&hellip;.. ।। २४४<br>
आक्षीणकोषो भूत्वा त्वं महासेनं विजित्य च ।<br>
गत्वाप्रतिहतः पुत्र पृध्वीराज्यं करिष्यसि ।। २४५<br>
इति दत्त्वाधिकं तस्मै वरं स्कन्दस्तिरोदधे ।<br>
संप्राप्ताक्षयकोशश्च गुणशर्मापि सोऽभवत् ।। २४६<br>
ऋद्ध्या ततः स्वमहिमोचितयाग्निदत्तविप्रात्मजामनुदिनाधिकबद्धभावाम् ।<br>
भाव्यर्थसिद्धिमिव रूपवतीमुपेतां तां सुन्दरीं स सुकृती विधिनोपयेमे ।। २४७<br>
आक्षीणकोषनिचयप्रभवप्रभावात्संभूतभूरिगजवाजिपदातिसैन्यः ।<br>
दानप्रसादमिलिताखिलपार्थिवानां रुन्धन्बलैरवनिमुज्जयिनीं जगाम ।। २४८<br>
प्रख्याप्य तस्यां तदशोकवत्याः प्रजास्वशीलं समरे च भूपम् ।<br>
जित्वा महासेनमपास्य राज्यारपृथ्वीपतित्वं स समाससाद ।। २४९<br>
अन्याश्च कन्याः परिणीय राज्ञामब्धेस्तटेष्वप्यपराङ्मुखाक्षः ।<br>
इष्टान्स भोगान्गुणशर्मसम्राट् चिराय भुङ्क्ते स्म ससुन्दरीकः ।। २५०<br>
इति पुरुषविशेषाज्ञानतो मूढबुद्धिः सपदि विपदमाप प्राङ्महासेनभूपः ।<br>
इति च स गुणशर्मा धैर्यमेकं सहायं कृतमतिरवलम्ब्य प्राप्तवानृद्धिमग्र्याम् ।। २५१<br>
एवं कथां स्वसचिवस्य मुखादुदारां सूर्यप्रभो निशि निशम्य स वीतभीतेः ।<br>
वीरो महासमरसागरमुत्तितीर्षुरुत्साहमभ्यधिकमाप शनैश्च शिश्ये ।। २५२<br>
इति महाकविश्रीसोमदेवभट्टविरचिते कथासरित्सागरे सूर्यप्रभलम्बके षष्ठस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_08_006_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/">००६ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_08_006_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_08_006_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_08_006_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
