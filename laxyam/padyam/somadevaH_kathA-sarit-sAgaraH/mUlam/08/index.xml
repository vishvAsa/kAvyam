<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०८ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/</link>
    <description>Recent content in &#43;०८ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/001/</guid>
      <description>&lt;p&gt;चलत्कर्णानिलोद्भूतसिन्दूरारुणिताम्बरः ।&lt;br&gt;&#xA;जयत्यकालेऽपि सृजन्संध्यामिव गजाननः ।। १&lt;br&gt;&#xA;एवं वत्सेश्वरसुतः कौशाम्ब्यां स पितुर्गृहे ।&lt;br&gt;&#xA;नरवाहनदत्तस्ता भार्याः प्राप्यावसत्सुखम् ।।&lt;br&gt;&#xA;एकदा पितुरास्थाने स्थितश्च पुरुषं दिवः ।&lt;br&gt;&#xA;अवतीर्यागतं तत्र दिव्यरूपं ददर्श सः ।। ३&lt;br&gt;&#xA;प्रणतं तं च सत्कृत्य पित्रा साकं क्षणान्तरे ।&lt;br&gt;&#xA;कस्त्वं किमागतोऽसीति पृष्टवान्सोऽप्यथाब्रवीत् ।। ४&lt;br&gt;&#xA;अस्तीह वज्रकूटाख्यं पृष्ठे हिमवतः पुरम् ।&lt;br&gt;&#xA;वज्रसारमयत्वाद्यत्ख्यातमन्वर्थनामकम् ।। ५५&lt;br&gt;&#xA;तत्र वज्रप्रभाख्योऽहमासं विद्याधराधिपः ।&lt;br&gt;&#xA;वज्रनिर्मितदेहत्वान्नामान्वर्थं तथैव मे ।। ६&lt;br&gt;&#xA;मन्निर्मिते यथाकालं भक्तः संश्चक्रवर्तिनि ।&lt;br&gt;&#xA;अजेयस्त्वं विपक्षाणां मत्प्रसादाद्भविष्यसि ।। ७&lt;br&gt;&#xA;इति चाहं तपस्तुष्टेनादिष्टः शंभुना यदा ।&lt;br&gt;&#xA;तदा प्रभोः प्रणामार्थमागतोऽस्मीह सांप्रतम् ।। ८&lt;br&gt;&#xA;वत्सराजसुतो दिव्यं कल्पं कामांशसंभवः ।&lt;br&gt;&#xA;नरवाहनदत्तो नः शशिशेखरनिर्मितः ।। ९&lt;br&gt;&#xA;मर्त्योऽप्युभयवेद्यर्धचक्रवर्ती भविष्यति ।&lt;br&gt;&#xA;इति विद्याप्रभावेण विज्ञातं ह्यधुना मया ।। १०&lt;br&gt;&#xA;आसीच्च दिव्यं कल्पं नः पुरा मर्त्योऽप्यनुग्रहात् ।&lt;br&gt;&#xA;शार्वात्सूर्यप्रभो नाम चक्रवर्तीह यद्यपि ।। ११&lt;br&gt;&#xA;तथाप्यभूत्स एकस्मिन्वेद्यर्धे दक्षिणे प्रभुः ।&lt;br&gt;&#xA;उत्तरे श्रुतशर्माख्यश्चक्रवर्ती त्वभूत्तदा ।। १२&lt;br&gt;&#xA;उभयोस्तु तयोरेकः कल्पस्थायी द्युचारिणाम् ।&lt;br&gt;&#xA;चक्रवर्त्यत्र भविता देव एवातिपुण्यवान् ।। १३&lt;br&gt;&#xA;इत्युक्तवन्तं वत्सेशसहितस्तं कुतूहलात् ।&lt;br&gt;&#xA;नरवाहनदत्तः स प्राह विद्याधरं पुनः ।। १४&lt;br&gt;&#xA;कथं विद्याधरैश्वर्यं मानुषेण सता पुरा ।&lt;br&gt;&#xA;प्राप्तं सूर्यप्रभेणेति त्वया नः कथ्यतामिति ।। १५&lt;br&gt;&#xA;ततो विविक्ते देवीनां मन्त्रिणां संनिधौ च सः ।&lt;br&gt;&#xA;राजा वज्रप्रभो वक्तुं कथां तामुपचक्रमे ।। १६&lt;br&gt;&#xA;शाकलं नाम मद्रेषु बभूव नगरं पुरा ।&lt;br&gt;&#xA;चन्द्रप्रभाख्यस्तत्रासीद्राजाङ्गारप्रभात्मजः ।। १७&lt;br&gt;&#xA;आह्लादकारी विश्वस्य नाम्नान्वर्थोऽपि यो भवन् ।&lt;br&gt;&#xA;संतापकारी शत्रूणां बभूव ज्वलनप्रभः ।। १८&lt;br&gt;&#xA;कीर्तिमत्यभिधानायां तस्य देव्यामजायत ।&lt;br&gt;&#xA;पुत्रो नृपस्यातिशुभैर्लक्षणैः सूचितोदयः ।। १९&lt;br&gt;&#xA;एष सूर्यप्रभो नाम राजा जातः पुरारिणा ।&lt;br&gt;&#xA;भावी विद्याधराधीशचक्रवर्ती विनिर्मितः ।। २०&lt;br&gt;&#xA;इत्युच्चचार गगनात्तस्मिञ्जाते स्फुटं वचः ।&lt;br&gt;&#xA;सुधावर्षं श्रवणयोश्चन्द्रप्रभमहीभृतः ।। २१&lt;br&gt;&#xA;ततस्तस्य पुरारातिप्रसादोत्सवशालिनः ।&lt;br&gt;&#xA;सूर्यप्रभः स ववृधे राजपुत्रः पितुर्गृहे ।। २२&lt;br&gt;&#xA;बाल एव च विद्यानां कलानां च क्रमेण सः ।&lt;br&gt;&#xA;सर्वासां सुमतिः पास्युपासितगुरुर्ययौ ।। २३&lt;br&gt;&#xA;पूर्णषोडशवर्षं च गुणैरावर्जितप्रजम् ।&lt;br&gt;&#xA;यौवराज्येऽभ्यषिञ्चत्तं पिता चन्द्रप्रभोऽथ सः ।। २४&lt;br&gt;&#xA;स एव मन्त्रिपुत्रांश्च निजांस्तस्मै समर्पयत ।&lt;br&gt;&#xA;भासप्रभाससिद्धार्थप्रहस्तप्रभृतीन्बहून् ।। २५&lt;br&gt;&#xA;तैः समं युवराजत्वधुरं तस्मिंश्च बिभ्रति ।&lt;br&gt;&#xA;आजगामैकदा तत्र मयो नाम महासुरः ।। २६&lt;br&gt;&#xA;आस्थाने च स तं चन्द्रप्रभं सूर्यप्रभे स्थिते ।&lt;br&gt;&#xA;उपेत्य रचितातिथ्यं जगादैवं मयो नृपम् ।। २७&lt;br&gt;&#xA;राजन्विद्याधरेशानां चक्रवर्ती त्रिशूलिना ।&lt;br&gt;&#xA;अयं विनिर्मितो भावी पुत्रः सूर्यप्रभस्तव ।। २८&lt;br&gt;&#xA;तत्किं न साधयत्येष विद्यास्तत्प्राप्तिदायिनीः ।&lt;br&gt;&#xA;एतदर्थं विसृष्टोऽहमिह देवेन शंभुना ।। २९&lt;br&gt;&#xA;अनुजानीहि तद्यावन्नीत्वैनं शिक्षयाम्यहम् ।&lt;br&gt;&#xA;विद्याधरेन्द्रताहेतुं विद्यासाधनसत्क्रियाम् ।। ३०&lt;br&gt;&#xA;एतस्य परिपन्थी हि कार्येऽस्फिखेचरेश्वरः ।&lt;br&gt;&#xA;विद्यते श्रुतशर्माख्यः सोऽपि शक्रेण निर्मितः ।। ३१&lt;br&gt;&#xA;सिद्धविद्याप्रभावस्तु सहास्माभिर्विजित्य तम् ।&lt;br&gt;&#xA;एष विद्याधराधीशचक्रवर्तित्वमाप्स्यति ।। ३२&lt;br&gt;&#xA;एवं मयेनाभिहिते राजा चन्द्रप्रभोऽब्रवीत् ।&lt;br&gt;&#xA;धन्याः स्मः पुण्यवानेष यथेच्छं नीयतामिति ।। ३३&lt;br&gt;&#xA;ततस्तमामन्त्र्य नृपं तदनुज्ञानमाशु तम् ।&lt;br&gt;&#xA;सूर्यप्रभं स सामात्यं पातालं नीतवान्मयः ।। ३४&lt;br&gt;&#xA;तत्रोपदिष्टवांस्तस्मै स तपांसि तथा यथा ।&lt;br&gt;&#xA;राजपुत्रः स सामात्यो विद्याः शीघ्रमसाधयत् ।। ३५&lt;br&gt;&#xA;विमानसाधनं तस्मै तथैवोपदिदेश सः ।&lt;br&gt;&#xA;तेन भूतासनं नाम स विमानमुपार्जयत् ।। ३६&lt;br&gt;&#xA;तद्विमानाधिरूढं तं सिद्धविद्यं समन्त्रिकम् ।&lt;br&gt;&#xA;सूर्यप्रभं स पातालान्मयः स्वपुरमानयत् ।। ३७&lt;br&gt;&#xA;प्रापय्य पित्रोः पार्श्वं च तं जगाद व्रजाम्यहम् ।&lt;br&gt;&#xA;त्वं सिद्धिभोगान्भुङ्क्ष्वेह यावदेष्याम्यहं पुनः ।। ३८&lt;br&gt;&#xA;इत्यूचिवानात्तपूजो जगाम स मयासुरः ।&lt;br&gt;&#xA;ननन्द विद्यासिद्ध्या च सूनोश्चन्द्रप्रभो नृपः ।। ३९&lt;br&gt;&#xA;सोऽथ सूर्यप्रभो विद्याप्रभावात्सचिवैः सह ।&lt;br&gt;&#xA;नानादेशान्विमानेन सदा बभ्राम लीलया ।। ४०&lt;br&gt;&#xA;यत्र यत्र च या या तमपश्यद्राजकन्यका ।&lt;br&gt;&#xA;तत्र तत्र स्वयं वव्रे सा सा तं काममोहिता ।। ४१&lt;br&gt;&#xA;एका मदनसेनाख्या ताम्रलिप्त्यां महीपतेः ।&lt;br&gt;&#xA;सुता वीरभटाख्यस्य कन्या लोकैकसुन्दरी ।। ४२&lt;br&gt;&#xA;द्वितीया सुभटाख्यस्य तनया चन्द्रिकावती ।&lt;br&gt;&#xA;अपरान्ताधिराजस्य सिद्धैर्नीत्वोज्झितान्यतः ।। ४३&lt;br&gt;&#xA;काञ्चीनगर्या नृपतेः कुम्भीराख्यस्य चात्मजा ।&lt;br&gt;&#xA;ख्याता वरुणसेनाख्या तृतीया रूपशालिनी ।। ४४&lt;br&gt;&#xA;लावाणकाधिराजस्य पौरवाख्यस्य भूपतेः ।&lt;br&gt;&#xA;सुता सुलोचना नाम चतुर्थी चारुलोचना ।। ४५&lt;br&gt;&#xA;चीनदेशपते राज्ञः सुरोहस्यात्मसंभवा ।&lt;br&gt;&#xA;हारिहेमावदाताङ्गी विद्युन्मालेति पञ्चमी ।। ४६&lt;br&gt;&#xA;कान्तिसेनस्य नृपतेः श्रीकण्ठविषयप्रभोः ।&lt;br&gt;&#xA;सुता कान्तिमती नाम षष्ठी कान्तिजिताप्सराः ।। ४७&lt;br&gt;&#xA;जनमेजयभूपस्य कौशाम्बीनगरीपतेः ।&lt;br&gt;&#xA;तनया परपुष्टाख्या सप्तमी मञ्जुभाषिणी ।। ४८&lt;br&gt;&#xA;अविज्ञातहृतानां च तासां बुद्ध्वापि बान्धवाः ।&lt;br&gt;&#xA;विद्याबलोद्धते तस्मिन्नासन्वेतसवृत्तयः ।। ४९&lt;br&gt;&#xA;ताभिश्चोपात्तविद्याभिः समं युगपदारमत् ।&lt;br&gt;&#xA;विद्याविरचितानेकदेहः सूर्यप्रभोऽत्र सः ।। ५०&lt;br&gt;&#xA;नभोविहारसंगीतपानगोष्ठयादिभिस्तथा ।&lt;br&gt;&#xA;चिक्रीड सहितस्ताभिः प्रहस्ताद्यैश्च मन्त्रिभिः ।। ५१&lt;br&gt;&#xA;दिव्यचित्रकलाभिज्ञो लिखन्विद्याधराङ्गनाः ।&lt;br&gt;&#xA;कुर्वंश्च नर्मवक्रोक्तीः कोपयामास ताः प्रियाः ।। ५२&lt;br&gt;&#xA;रेमे च तासां वदनैः सभ्रूभङ्गारुणेक्षणैः ।&lt;br&gt;&#xA;वचनैश्च सकम्पौष्ठपुटविस्खलिताक्षरैः ।। ५२&lt;br&gt;&#xA;सदारस्ताम्रलिप्तीं च गत्वोद्यानेषु खेचरः ।&lt;br&gt;&#xA;स राजसूनुर्व्यहरत्समं मदनसेनया ।। ५४&lt;br&gt;&#xA;स्थापयित्वा प्रियाश्चात्र भूतासनविमानगः ।&lt;br&gt;&#xA;जगाम वज्रसाराख्यं प्रहस्तैकसखः पुरम् ।। ५५&lt;br&gt;&#xA;जग्राह तत्र तनयां राज्ञो रम्भस्य पश्यतः ।&lt;br&gt;&#xA;रक्तां तारावलीं नाम दह्यमानां स्मराग्निना ।। ५६&lt;br&gt;&#xA;आययौ ताम्रलिप्तीं च पुनस्तत्राप्युपाहरत् ।&lt;br&gt;&#xA;अपरां राजतनयां कन्यां नाम्ना विलासिनीम् ।। ५७&lt;br&gt;&#xA;तदर्थं कुपितायातं तस्या भ्रातरमुद्धतम् ।&lt;br&gt;&#xA;स सहस्रायुधं नाम विद्यया स्तम्भितं व्यधात् ।। ५८&lt;br&gt;&#xA;मातुलं च सहायातं तस्य संस्तभ्य सानुगम् ।&lt;br&gt;&#xA;चक्रे मुण्डितमूर्धानं तत्कान्ताहरणैषिणम् ।। ५९&lt;br&gt;&#xA;भार्याबन्धू इति क्रुद्धोऽप्यवधीन्न स तावुभौ ।&lt;br&gt;&#xA;दर्पभङ्गविलक्षौ तु विहस्य प्रतिमुक्तवान् ।। ६०&lt;br&gt;&#xA;ततः स नवभिः सूर्यप्रभः कान्ताभिरन्वितः ।&lt;br&gt;&#xA;पित्राहूतो विमानेन स्वपुरं शाकलं ययौ ।। ६१&lt;br&gt;&#xA;ततश्चास्य पितुश्चन्द्रप्रभभूमिभृतोऽन्तिकम् ।&lt;br&gt;&#xA;प्राहिणोत्ताम्रलिप्तीतो दूतं वीरभटो नृपः ।। ६२&lt;br&gt;&#xA;संदिदेश च पुत्रेण तव मेऽपहृते सुते ।&lt;br&gt;&#xA;तदस्तु विद्यासिद्धो हि श्लाघ्य एष पतिस्तयोः ।। ६३&lt;br&gt;&#xA;स्नेहश्च यदि वोऽस्मासु तदिहागच्छताधुना ।&lt;br&gt;&#xA;विवाहाचारसत्कारसख्यं यावद्विदध्महे ।। ६४&lt;br&gt;&#xA;एतच्छ्रुत्वा स सत्कृत्य दूतं निश्चितवांस्तदा ।&lt;br&gt;&#xA;श्व एव तत्र गमनं राजा चन्द्रप्रभो द्रुतम् ।। ६५&lt;br&gt;&#xA;सत्यत्वनिश्चयं ज्ञातुं राज्ञो वीरभटस्य तु ।&lt;br&gt;&#xA;प्रहस्तं प्राहिणोन्मत्वा दूरं दूतगमागमौ ।। ६६&lt;br&gt;&#xA;स प्रहस्तो जवाद्गत्वा दृष्ट्वा वीरभटं च तम् ।&lt;br&gt;&#xA;नृपं दृष्ट्वा च तत्कार्यं तच्छ्रद्धितसुपूजितः ।। ६७&lt;br&gt;&#xA;तस्मै सविस्मयायोक्त्वा प्रभूणां प्रातरागसम् ।&lt;br&gt;&#xA;मुहूर्तेनाययौ चन्द्रप्रभपार्श्वं विहायसा ।। ६८&lt;br&gt;&#xA;शशंस तस्मै राज्ञे च सज्जं वीरभटं स्थितम् ।&lt;br&gt;&#xA;सोऽपि तं सचिवं सूनोस्तुष्टो राजाभ्यपूजयत् ।। ६९&lt;br&gt;&#xA;ततः कीर्तिमतीदेव्या सह चन्द्रप्रभः प्रभुः ।&lt;br&gt;&#xA;सूर्यप्रभो विलासिन्या तथा मदनसेनया ।। ७०&lt;br&gt;&#xA;भूतासनविमानं तदारुह्य सपरिच्छदौ ।&lt;br&gt;&#xA;सामात्यौ चापरेद्युस्तौ प्रातः प्रययतुस्ततः ।। ७१&lt;br&gt;&#xA;अह्नः प्रहरमात्रेण ताम्रलिप्तीमवापतुः ।&lt;br&gt;&#xA;दृश्यमानौ जनैर्व्योम्नि कौतुकोत्क्षिप्तलोचनैः ।। १&lt;br&gt;&#xA;नभस्तलावतीर्णौ च कृतप्रत्युद्गमेन तौ ।&lt;br&gt;&#xA;राज्ञा वीरभटेनैतां समं विविशतुः पुरीम् ।। ७३&lt;br&gt;&#xA;चन्दनोदकसंसिक्तचारुरथ्या पदे पदे ।&lt;br&gt;&#xA;कटाक्षैः पौरनारीणां प्रकीर्णेन्दीवरामिव ।। ७४&lt;br&gt;&#xA;तत्र संबन्धिजामात्रोः कृत्वा वीरभटस्तयोः ।&lt;br&gt;&#xA;पूजां यथावत्तनयाविवाहप्रक्रियां व्यधात् ।। ७५&lt;br&gt;&#xA;विशुद्धस्य हि भाराणां सहस्रं काञ्चनस्य च ।&lt;br&gt;&#xA;भृतं च शतमुष्ट्राणां रत्नाभरणभारकैः ।। ७६&lt;br&gt;&#xA;उष्ट्रपञ्चशतीं नानावस्त्रभाराभिपूरिताम् ।&lt;br&gt;&#xA;वाजिनां च सहस्राणि सप्त पञ्च च दन्तिनाम् ।। ७७&lt;br&gt;&#xA;रूपाभरणयुक्तानां सहस्रं वारयोषिताम् ।&lt;br&gt;&#xA;वेद्यां दुहित्रोः प्रददौ राजा वीरभटस्तयोः ।। ७८&lt;br&gt;&#xA;सूर्यप्रभस्य जामातुस्तत्पितुश्च तयोः पुनः ।&lt;br&gt;&#xA;उपचारं स सद्रत्नैश्चकार विषयैस्तथा ।। ९&lt;br&gt;&#xA;तन्मन्त्रिणो यथावच्च प्रहस्तादीनमानयत् ।&lt;br&gt;&#xA;चकार सोत्सवं हृष्यदशेषनगरीजनम् ।। ८०&lt;br&gt;&#xA;सूर्यप्रभश्च तत्रासीत्पितृयुक्तः प्रियासखः ।&lt;br&gt;&#xA;तत्कालं विविधाहारपानगेयादिभोगभुक् ।। ८१&lt;br&gt;&#xA;तावच्च तत्र रम्भस्य सकाशाद्वज्ररात्रतः ।&lt;br&gt;&#xA;आगाद्दूतः स चास्थाने जगाद स्वप्रभोर्वचः ।। ८२&lt;br&gt;&#xA;विद्याबलावलिप्तेन युवराजेन नः कृतः ।&lt;br&gt;&#xA;सूर्यप्रभेण तनयाहरणोत्थः पराभवः ।। ८३&lt;br&gt;&#xA;अद्य च ज्ञातमस्माभिर्यद्वीरभटभूभृतः ।&lt;br&gt;&#xA;प्रतिपन्नाः स्थ संधाने समानव्यसनस्य नः ।। ८४&lt;br&gt;&#xA;तथैव चानुमन्यध्वे यद्यस्मत्संधिमाशु तत् ।&lt;br&gt;&#xA;इहाप्यागम्यतां नो चेन्मृत्युना नोऽत्र निष्कृतिः ।। ८५&lt;br&gt;&#xA;तच्छ्रुत्वा तं च संमान्य दूतं वीरभटार्चितः ।&lt;br&gt;&#xA;प्रहस्तं सोऽब्रवीद्राजा तत्र चन्द्रप्रभः पुनः ।। ८६&lt;br&gt;&#xA;त्वमेव गच्छ तं रम्भमस्मद्वाक्यादिदं वद ।&lt;br&gt;&#xA;किं तप्यसे वृथा भावी चक्रवर्ती हि निर्मितः ।। ८७&lt;br&gt;&#xA;विद्याधराणां गिरिशेनैष सूर्यप्रभोऽधुना ।&lt;br&gt;&#xA;अस्यैतास्त्वत्सुताद्याश्च भार्याः सिद्धैरुदाहृताः ।। ८८&lt;br&gt;&#xA;तत्प्राप्ता ते सुता स्थानं कर्कशस्त्वं तु नार्थितः ।&lt;br&gt;&#xA;तत्प्रीयस्व सखा नस्त्वमेष्यामोऽत्राप्यमी वयम् ।। ८९&lt;br&gt;&#xA;इति राज्ञोक्तसंदेशः प्रहस्तो गगनेन सः ।&lt;br&gt;&#xA;गत्वा प्रहरमात्रेण वज्ररात्रमवाप तत् ।। ९०&lt;br&gt;&#xA;तत्र रम्भाय संदेशमुक्त्वा तेनानुमोदितः ।&lt;br&gt;&#xA;तथैवागत्य सोऽवादीद्राज्ञे चन्द्रप्रभाय तत् ।। ९१&lt;br&gt;&#xA;चन्द्रप्रभोऽथ सचिवं प्रभासं प्रेष्य शाकलात् ।&lt;br&gt;&#xA;आनाययत्तां रम्भस्य पार्श्वं तारावलीं सुताम् ।। ९२&lt;br&gt;&#xA;ततो ययौ विमानेन सह सूर्यप्रभेण सः ।&lt;br&gt;&#xA;राज्ञा वीरभटेनापि सर्वैश्चान्यैः सुसेवितः ।। ९३&lt;br&gt;&#xA;वज्ररात्रं च संप्राप मार्गोन्मुखजनाकुलम् ।&lt;br&gt;&#xA;रम्भेणाभ्युद्गतस्तस्य राजधानीं विवेश सः ।। ९४&lt;br&gt;&#xA;तत्र रम्भोऽप्यसौ क्लृप्तविवाहप्रक्रियोत्सवः ।&lt;br&gt;&#xA;असंख्यहेमहस्त्यश्वरत्नादि दुहितुर्ददौ ।। ९५&lt;br&gt;&#xA;जामातरं च स तथा सूर्यप्रभमुपाचरत् ।&lt;br&gt;&#xA;यथा तस्य निजा भोगाः सर्वै विस्मृतिमाययुः ।। ९६&lt;br&gt;&#xA;यावच्च तत्र ते तिष्ठन्त्युत्सवानन्दिताः सुखम् ।&lt;br&gt;&#xA;तावद्रम्भान्तिकं काञ्चीनगर्या दूत आययौ ।। ९७&lt;br&gt;&#xA;स तस्माच्छ्रुतसंदेशो रम्भश्चन्द्रप्रभं नृपम् ।&lt;br&gt;&#xA;प्राह काञ्चीश्वरो राजा कुम्भीराख्योऽस्ति मेऽग्रजः ।। ९८&lt;br&gt;&#xA;तेनाप्तः प्रेषितो मेऽद्य दूतो वक्तुमिदं वचः ।&lt;br&gt;&#xA;मम सूर्यप्रभेणादौ सुता नीता ततस्तव ।। ९९&lt;br&gt;&#xA;कृतं चाद्य त्वया सख्यं तैः सहेति मया श्रुतम् ।&lt;br&gt;&#xA;तन्ममापि तथैव त्वं सख्यं तैः सह साधय ।। १००&lt;br&gt;&#xA;आयान्तु ते मम गृहं यावत्सूर्यप्रभाय ताम् ।&lt;br&gt;&#xA;स्वहस्तेनार्पयामीह सुतां वरुणसेनिकाम् ।। १०१&lt;br&gt;&#xA;इत्येषाभ्यर्थना तस्य क्रियतामिति वादिनः ।&lt;br&gt;&#xA;रम्भस्य श्रद्दधे चन्द्रप्रभो राजा तदा वचः ।। १०२&lt;br&gt;&#xA;प्रहस्तं प्रेक्ष्य च क्षिप्रं शाकलात्तामनाययत् ।&lt;br&gt;&#xA;पुराद्वरुणसेनां स कुम्भीरस्यान्तिकं पितुः ।। १०३&lt;br&gt;&#xA;अन्येद्युश्च विमानेन स च सूर्यप्रभश्च सः ।&lt;br&gt;&#xA;रम्भो वीरभटः सर्वे काञ्चीं ते सानुगा ययुः ।। १०४&lt;br&gt;&#xA;कुम्भीराभ्युद्गतास्तां च नानारत्नचितां पुरीम् ।&lt;br&gt;&#xA;काञ्चीं काञ्चीमिव भुवः प्राविशन्गुणगुम्फिताम् ।। १०५&lt;br&gt;&#xA;तत्र तां विधिना दत्त्वा सुतां सूर्य्प्रभाय सः ।&lt;br&gt;&#xA;वरवध्वोरदाद्भूरि कुम्भीरो द्रविणं तयोः ।। १०६&lt;br&gt;&#xA;निर्वृत्ते च विवाहेऽत्र भुक्तोत्तरसुखस्थितम् ।&lt;br&gt;&#xA;चन्द्रप्रभमुवाचैवं प्रहस्तः सर्वसंनिधौ ।। १०७&lt;br&gt;&#xA;देव श्रीकण्ठविषये प्रभ्रमन्गतवानहम् ।&lt;br&gt;&#xA;तत्र प्रसङ्गदृष्टो मां कान्तिसेननृपोऽब्रवीत् ।। १०८&lt;br&gt;&#xA;सूर्यप्रभो ममादाय सुतां कान्तिमतीं हृताम् ।&lt;br&gt;&#xA;गृहमेतु करिष्यामि विधिवत्तस्य सत्क्रियाम् ।। १०९&lt;br&gt;&#xA;नो चेत्त्यक्ष्याम्यहं देहं दुहितृस्नेहमोहितः ।&lt;br&gt;&#xA;इत्युक्तस्तेन तत्राहं प्रस्तावे च मयोदितम् ।। ११०&lt;br&gt;&#xA;एवमुक्ते प्रहस्तेन राजा चन्द्रप्रभोऽभ्यधात् ।&lt;br&gt;&#xA;गच्छ कान्तिमतीं तर्हि तां प्रापय तदन्तिकम् ।। १११&lt;br&gt;&#xA;ततस्तत्र वयं याम इत्युक्तस्तेन भूभृता ।&lt;br&gt;&#xA;तदैव नभसा गत्वा प्रहस्तस्तत्तथाकरोत् ।। ११२&lt;br&gt;&#xA;प्रातश्च ते सकुम्भीराः सर्वै चन्द्रप्रभादयः ।&lt;br&gt;&#xA;श्रीकण्ठविषयं जग्मुर्विमानेन द्युगामिना ।। ११३&lt;br&gt;&#xA;तत्राप्यग्रागतो राजा कान्तिसेनः स्वमन्दिरम् ।&lt;br&gt;&#xA;तावत्प्रवेश्य दुहितुर्व्यधादुद्वाहमङ्गलम् ।। ११४&lt;br&gt;&#xA;ददौ तस्यै तदा कान्तिमत्यै सूर्यप्रभाय च ।&lt;br&gt;&#xA;आश्चर्यजननं राज्ञाममितं रत्नसंचयम् ।। ११५&lt;br&gt;&#xA;ततः स्थितेषु तेष्वत्र नानाभोगोपसेविषु ।&lt;br&gt;&#xA;सर्वेषु दूतः कौशाम्ब्या आगत्यैवमभाषत ।। ११६&lt;br&gt;&#xA;जनमेजयभूपालो ब्रवीति भवतामिदम् ।&lt;br&gt;&#xA;हृता केनापि नचिरं परपुष्टेति मे सुता ।। ११७&lt;br&gt;&#xA;ज्ञातं चेहाद्य यत्प्राप्ता हस्तं सूर्यप्रभस्य सा ।&lt;br&gt;&#xA;तत्तया सह सोऽस्माकं गृहमायात्वशङ्कितः ।। ११८&lt;br&gt;&#xA;सत्कृत्य प्रेषयिष्यामि सभार्यं तं यथाविधि ।&lt;br&gt;&#xA;अन्यथा शत्रवो यूयं मम युष्माकमप्यहम् ।। ११९&lt;br&gt;&#xA;इत्युक्त्वा स्वामिवचनं दूतस्तूष्णीं बभूव सः ।&lt;br&gt;&#xA;अथ चन्द्रप्रभः सर्वानेकान्ते क्षितिपोऽब्रवीत् ।। १२०&lt;br&gt;&#xA;कथमेवं सदर्पोक्तेर्गम्यते तस्य वेश्मनि ।&lt;br&gt;&#xA;तच्छ्रुत्वा तस्य सिद्धार्थनामा मन्त्र्येवमभ्यधात् ।। १२१&lt;br&gt;&#xA;नान्यथा देव मन्तव्यं वक्तुमेवं हि सोऽर्हति ।&lt;br&gt;&#xA;स हि राजा महादाता पण्डितः सत्कुलोद्गतः ।। १२२&lt;br&gt;&#xA;शूरोऽश्वमेधयाजी च सदैवान्यापराजितः ।&lt;br&gt;&#xA;विरुद्धं किं नु तेनोक्तं यथावस्त्वभिधायिना ।। १२३&lt;br&gt;&#xA;शत्रुतोदाहृता या वा सा वासवकृतेऽधुना ।&lt;br&gt;&#xA;तद्गन्तव्यं गृहे तस्य सत्यसंधो नृपो हि सः ।। १२४&lt;br&gt;&#xA;तदपि प्रेष्यतां कश्चित्तस्य चित्तोपलब्धये ।&lt;br&gt;&#xA;इति सिद्धार्थवचनं सर्वे श्रद्दधुरत्र ते ।। १२५&lt;br&gt;&#xA;ततो जिज्ञासितुं चन्द्रप्रभस्तं जनमेजयम् ।&lt;br&gt;&#xA;प्रहस्तं व्यसृजत्तं च दूतं तस्याप्यमानयत् ।। १२६&lt;br&gt;&#xA;प्रहस्तश्च स गत्वा तं कौशाम्बीशं ससंविदम् ।&lt;br&gt;&#xA;विधायानीय तल्लेखं चन्द्रप्रभमतोषयत् ।। १२७&lt;br&gt;&#xA;सोऽपि राजा तमेवाशु प्रहस्तं प्रेष्य शाकलात् ।&lt;br&gt;&#xA;जनमेजयपार्श्वं तां परपुष्टामनाययत् ।। १२८&lt;br&gt;&#xA;ततश्चन्द्रप्रभाद्यास्ते सूर्यप्रभपुरोगमाः ।&lt;br&gt;&#xA;सकान्तिसेनाः कौशाम्बीं विमानेनागमन्नृपाः ।। १२९&lt;br&gt;&#xA;तत्र संबन्धिजामातृमुखान्प्रत्युद्गमादिना ।&lt;br&gt;&#xA;प्रह्वस्तान्पूजयामास स राजा जनमेजयः ।। १३०&lt;br&gt;&#xA;ददौ च कृत्वा दुहितुर्विवाहविधिसत्क्रियाम् ।&lt;br&gt;&#xA;पञ्च हस्तिसहस्राणि लक्षं च वरवाजिनाम् ।। १३१&lt;br&gt;&#xA;रत्नकाञ्चनसद्वस्त्रकर्पूरागरुपूरितैः ।&lt;br&gt;&#xA;भारैर्भृतानामुष्ट्राणां सहस्राण्यपि पञ्च सः ।। १३२&lt;br&gt;&#xA;चक्रे च वाद्यनृत्तैकमयं लोकमहोत्सवम् ।&lt;br&gt;&#xA;पूजितब्राह्मणवरं मानिताखिलराजकम् ।। १३३&lt;br&gt;&#xA;तावच्चाशङ्कितं तत्र नभः पिञ्जरतां ययौ ।&lt;br&gt;&#xA;रक्तारुणत्वमभ्यर्णभावि शंसदिवात्मनः ।। १३४&lt;br&gt;&#xA;तुमुलाकुलशब्दाश्च बभूवुः सहसा दिशः ।&lt;br&gt;&#xA;भीता इवागतं दृष्ट्वा परसैन्यं विहायसा ।। १३५&lt;br&gt;&#xA;तावच्च तत्क्षणं वातुं प्रवृत्तोऽभून्महानिलः ।&lt;br&gt;&#xA;खेचरैः सह युद्धाय भूचरानुत्क्षिपन्निव ।। १३६&lt;br&gt;&#xA;क्षणाच्च ददृशे व्योम्नि विद्याधरबलं महत् ।&lt;br&gt;&#xA;दीप्तिद्योतितदिक्चक्रमुद्यन्नादं महाजवम् ।। १३७&lt;br&gt;&#xA;तन्मध्ये चातिसुभगं विद्याधरकुमारकम् ।&lt;br&gt;&#xA;एकं सूर्यप्रभाद्यास्ते पश्यन्ति स्म सुविस्मिताः ।। १३८&lt;br&gt;&#xA;आषाढेश्वरतनयो दामोदर एष जयति युवराजः ।&lt;br&gt;&#xA;रे मर्त्य धरणिगोचर सूर्यप्रभ निपत पादयोरस्य ।। १३९&lt;br&gt;&#xA;प्रणम च रे जनमेजय भवता दत्ता सुता किमस्थाने ।&lt;br&gt;&#xA;आराधय तमिमं तद्देवं नैषोऽन्यथा क्षमते ।।&amp;rsquo; १४०&lt;br&gt;&#xA;इति तस्मिन्क्षणे विद्याधरबन्दी ततोऽम्बरात् ।&lt;br&gt;&#xA;तस्य दामोदरस्याग्राद्व्याजहारोच्चया गिरा ।। १४१&lt;br&gt;&#xA;तच्छ्रुत्वा दृष्टतत्सैन्यो गृहीत्वा खड्गचर्मणी ।&lt;br&gt;&#xA;सूर्यप्रभो नभः क्रोधादुत्पपात स्वविद्यया ।। १४२&lt;br&gt;&#xA;अनूत्पेतुश्च सचिवास्तस्य सर्वे धृतायुधाः ।&lt;br&gt;&#xA;प्रहस्तश्च प्रभासश्च भासः सिद्धार्थ एव च ।। १४३&lt;br&gt;&#xA;प्रज्ञाढ्यः सर्वदमनो वीतभीतिः शुभंकरः ।&lt;br&gt;&#xA;विद्याधराणां तैः साकं प्रावर्तत महाहवः ।। १४४&lt;br&gt;&#xA;सूर्यप्रभश्चाभ्यधावद्यतो दामोदरस्ततः ।&lt;br&gt;&#xA;खड्गेनाघ्नन्रिपून्गृह्णंच्छस्त्राणि स्वचर्मणा ।। १४५&lt;br&gt;&#xA;ते जनाः कति संख्ये च लक्षसंख्या नभश्चराः ।&lt;br&gt;&#xA;समत्वमेव विविदुर्युध्यमानाः परस्परम् ।। १४६&lt;br&gt;&#xA;बभुः खड्गलताश्चात्र साकुला रुधिरारुणाः ।&lt;br&gt;&#xA;पतन्त्यः शूरकायेषु कृतान्तस्येव दृष्टयः ।। १४७&lt;br&gt;&#xA;विद्याधराश्च धरणौ भियेव शरणार्थिनः ।&lt;br&gt;&#xA;शिरोभिश्च शरीरैश्च पेतुश्चन्द्रप्रभाग्रतः ।। १४८&lt;br&gt;&#xA;सूर्यप्रभो बभौ लोकदृष्टया खेचरश्रिया ।&lt;br&gt;&#xA;सिन्दूरेणेव कीर्णेन नभोऽभूदसृजारुणम् ।। १४९&lt;br&gt;&#xA;सूर्यप्रभश्च संप्राप्य युयुधे तेन संमुखम् ।&lt;br&gt;&#xA;खड्गचर्मधरेणैव सह दामोदरेण सः ।। १५०&lt;br&gt;&#xA;युध्यमानश्च करणप्रयोगेण प्रविश्य तम् ।&lt;br&gt;&#xA;खड्गखण्डितचर्माणं रिपुं भूमावपातयत् ।। १५१&lt;br&gt;&#xA;छेत्तुमिच्छति यावच्च शिरस्तस्य विवेल्लतः ।&lt;br&gt;&#xA;तावदागत्य नभसा हुंकारो विष्णुना कृतः ।। १५२&lt;br&gt;&#xA;तच्छ्रुत्वा वीक्ष्य च हरिं नम्रस्तद्गौरवेण सः ।&lt;br&gt;&#xA;दामोदरममुञ्चत्तं वधात्सूर्यप्रभस्ततः ।। १५३&lt;br&gt;&#xA;वधमुक्तं तमादाय भक्तं क्वापि ययौ हरिः ।&lt;br&gt;&#xA;भगवान्स हि सद्भक्तमिहामुत्र च रक्षति ।। १५४&lt;br&gt;&#xA;दामोदरानुगास्ते च ययुः सर्वे यतस्ततः ।&lt;br&gt;&#xA;सूर्यप्रभोऽपि गगनात्पितुः पार्श्वमवातरत् ।। १५५&lt;br&gt;&#xA;सामात्यमक्षतप्राप्तं पिता चन्द्रप्रभस्य तम् ।&lt;br&gt;&#xA;अभ्यनन्दन्नृपाश्चान्ये तुष्टुवुर्दृष्टविक्रमम् ।। १५६&lt;br&gt;&#xA;ततोऽत्र यावत्सर्वे ते हृष्टास्तत्कथया स्थिताः ।&lt;br&gt;&#xA;आगात्सुभटसंबन्धी तावद्दूतोऽपरस्ततः ।। १५७&lt;br&gt;&#xA;स च चन्द्रप्रभस्यैव लेखमग्रे समर्पयत् ।&lt;br&gt;&#xA;तमुद्धाट्य च सिद्धार्थः सदस्येवमवाचयत् ।। १५८&lt;br&gt;&#xA;श्रीमानुन्नतवंशमौक्तिकमणिश्चन्द्रप्रभो भूपती&lt;br&gt;&#xA;राजा श्रीसुभटेन सादरमिदं श्रीकोङ्कणाद्बोध्यतै ।&lt;br&gt;&#xA;नीता मे तनयापहृत्य रजनौ सत्त्वेन केनापि या&lt;br&gt;&#xA;सा प्राप्ता तव सूनुनेत्यवगतं यत्तेन तुष्टा वयम् ।। १५९&lt;br&gt;&#xA;तद्युक्तेन सुतेन तेन सह तत्सूर्यप्रभेणोद्यमो&lt;br&gt;&#xA;युष्माभिः क्रियतामनर्गलमिहाप्यस्मद्गृहाभ्यागमे ।&lt;br&gt;&#xA;यावत्तां परलोकतः पुनरिव प्रत्यागतामात्मजां&lt;br&gt;&#xA;पश्यामश्च विवाहकार्यमधुना कुर्मश्च तस्या वयम् ।। १६०&lt;br&gt;&#xA;इत्यत्र वाचिते लेखे सिद्धार्थेन तथेति सः ।&lt;br&gt;&#xA;राजा चन्द्रप्रभो दूतं सच्चकार जहर्ष च ।। १६१&lt;br&gt;&#xA;आनाययच्च सुभटस्यान्तिकं चन्द्रिकावतीम् ।&lt;br&gt;&#xA;तत्सुतामपरान्तं तं प्रहस्त प्रेष्य सत्वरम् ।। १६२&lt;br&gt;&#xA;प्रातश्च जग्मुः सर्वे ते कृत्वा सूर्यप्रभं पुरः ।&lt;br&gt;&#xA;अपरान्तं विमानेन जनमेजयसंयुताः ।। १६३&lt;br&gt;&#xA;तत्र तान्सुभटो राजा दुहितृप्राप्तिनन्दितः ।&lt;br&gt;&#xA;भृशमानर्च चक्रे च सुतापरिणयोत्सवम् ।। १६४&lt;br&gt;&#xA;ददौ च चन्द्रिकावत्यै सोऽस्यै रत्नादिकं तथा ।&lt;br&gt;&#xA;यथा वीरभटाद्यास्ते स्वदत्तेन ललज्जिरे ।। १६५&lt;br&gt;&#xA;ततः सूर्यप्रभे तत्र स्थिते श्वशुरवेश्मनि ।&lt;br&gt;&#xA;आगात्पौरवसंबन्धी दूतो लावाणकादपि ।। १६६&lt;br&gt;&#xA;सोऽपि चन्द्रप्रभमिदं निजस्वामिवचोऽभ्यधात् ।&lt;br&gt;&#xA;सुता सुलोचना नीता श्रीमत्सूर्यप्रभेण मे ।। १६७&lt;br&gt;&#xA;ततो मे नैव संतापस्तद्युक्तः किं तु मद्गृहम् ।&lt;br&gt;&#xA;आनीयतां स युष्माभिराचारं यद्विदध्महे ।। १६८&lt;br&gt;&#xA;तच्छ्रुत्वैव मुदाभ्यर्च्य दूतं चन्द्रप्रभो नृपः ।&lt;br&gt;&#xA;आनाययत्प्रहस्तेन पितुः पार्श्वं सुलोचनाम् ।। १६९&lt;br&gt;&#xA;ततः ससुभटाः सर्वे सह सूर्यप्रभेण ते ।&lt;br&gt;&#xA;लावाणकं विमानेन ययुर्ध्यातोपगामिना ।। १७०&lt;br&gt;&#xA;तत्रोद्वाहोत्सवं कृत्वा सूर्यप्रभसुलोचने ।&lt;br&gt;&#xA;रत्नैरपूरयत्सोऽपि पौरवोऽर्चितराजकः ।। १७१&lt;br&gt;&#xA;तेनोपचर्यमाणेषु सुखस्थेष्वत्र तेषु च ।&lt;br&gt;&#xA;प्रजिघाय सुरोहोऽपि दूतं चीननरेश्वरः ।। १७२&lt;br&gt;&#xA;सोऽप्यन्यवद्दूतमुखेनार्थयामास पार्थिवः ।&lt;br&gt;&#xA;हृतकन्यस्तया साकं तेषामागमनं गृहे ।। १७३&lt;br&gt;&#xA;ततश्चन्द्रप्रभो राजा हृष्टस्तस्यापि तां सुताम् ।&lt;br&gt;&#xA;विद्युन्मालां प्रहस्तेनानाययामास केतनम् ।। १७४&lt;br&gt;&#xA;अन्येद्युश्च विमानेन सहसूर्यप्रभा ययुः ।&lt;br&gt;&#xA;चन्द्रप्रभाद्याः सर्वे ते चीनदेशं सपौरवाः ।। १७५&lt;br&gt;&#xA;तत्राग्रे निर्गतो राजा निजकोट्टं प्रवेश्य तान् ।&lt;br&gt;&#xA;स सुरोहोऽपि दुहितुश्चक्रे वैवाहिकं विधिम् ।। १७६&lt;br&gt;&#xA;अदाच्च विद्युन्मालायै तस्यै सूर्यप्रभाय च ।&lt;br&gt;&#xA;असंख्यहेमहस्त्यश्वरत्नचीनांशुकादिकम् ।। १७७&lt;br&gt;&#xA;तस्थुश्च तत्र ते तैस्तैर्भोगैश्चन्द्रप्रभादयः ।&lt;br&gt;&#xA;दिनानि कतिचित्सर्वे सुरोहाभ्यर्चितास्तदा ।। १७८&lt;br&gt;&#xA;आसीत्सूर्यप्रभश्चात्र विलसद्धनयौवनः ।&lt;br&gt;&#xA;प्रावृट्कालो यथा विद्युन्मालया शोभितस्तया ।। १७९&lt;br&gt;&#xA;एवं स बुभुजे तत्र तत्र श्वशुरवेश्मनि ।&lt;br&gt;&#xA;तत्तत्कान्तासखः सूर्यप्रभो भोगान्सबान्धवः ।। १८०&lt;br&gt;&#xA;ततः संमन्त्र्य सिद्धार्थप्रमुखैः सचिवैः सह ।&lt;br&gt;&#xA;क्रमाद्वीरभटादींस्तानश्वीयसहितान्नृपान् ।। १८१&lt;br&gt;&#xA;विसृज्य निजदेशेषु तं सुरोहमहीपतिम् ।&lt;br&gt;&#xA;आमन्त्र्य तत्सुतायुक्तः पितृभ्यां सह सानुगः ।। १८२&lt;br&gt;&#xA;भूतासनविमानं तदारुह्य व्योमवर्त्मना ।&lt;br&gt;&#xA;स्वं स सूर्यप्रभः प्रायाच्छालकं नगरं कृती ।। १८३&lt;br&gt;&#xA;क्वचिन्नृत्तासङ्गः क्वचिदपि च संगीतकरसः&lt;br&gt;&#xA;क्वचित्पानक्रीडा क्वचन सुदृशां मण्डनविधिः ।&lt;br&gt;&#xA;क्वचिल्लब्धाभीष्टस्तुतिमुखरवैतालिकरवः&lt;br&gt;&#xA;पुरे तस्मिन्नासीत्प्रमद इति तस्यागमनजः ।। १८४&lt;br&gt;&#xA;तत्रान्या पितृवेश्मसु स्थितवतीरानाय्य स स्वप्रिया&lt;br&gt;&#xA;दत्तैस्तत्पितृभिर्गजाश्वनिवहैस्ताभिः सहैवागतः ।&lt;br&gt;&#xA;नानारत्नसुपूर्णभारविनतैरुष्ट्रैश्च संख्यातिगै-&lt;br&gt;&#xA;र्लीलादर्शितदिग्जयोत्थविभवश्चक्रे प्रजाकौतुकम् ।। १८५&lt;br&gt;&#xA;बहुवसु भूरिनिधानं तेन महाभोगिना तदाध्युषितम् ।&lt;br&gt;&#xA;सुरधनदभुजगनगरैः कृतमिव तच्छाकलं विबभौ ।। १८६&lt;br&gt;&#xA;ततो मदनसेनया सह स तत्र सूर्यप्रभो&lt;br&gt;&#xA;यथाभिमतभोगभुक्सकलपूर्णसंपत्सुखी ।&lt;br&gt;&#xA;उवास पितृसंयुतः ससचिवोऽन्यपत्नीयुतः&lt;br&gt;&#xA;कृतागमनसंविदं मयमुदीक्षमाणोऽन्वहम् ।। १८७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/002/</guid>
      <description>&lt;p&gt;अथ तत्रैकदास्थानस्थिते चन्द्रप्रभे नृपे ।&lt;br&gt;&#xA;सूर्यप्रभे च तत्रस्थे समग्रसचिवान्विते ।। १&lt;br&gt;&#xA;सिद्धार्थोदीरितकथाप्रसङ्गेन मये स्मृते ।&lt;br&gt;&#xA;अकस्मादत्र वसुधा सभामध्ये व्यदीर्यत ।। १&lt;br&gt;&#xA;ततो भूविवरादादौ सशब्दः सुरभिर्मरुत् ।&lt;br&gt;&#xA;आविरासीत्ततः पश्चादुज्जगाम मयासुरः ।। ३&lt;br&gt;&#xA;कृष्णोन्नतशिरःशृङ्गज्वलत्केशमहौषधिः ।&lt;br&gt;&#xA;रक्ताम्बरोच्छलद्धातुर्निशायामिव पर्वतः ।। ४&lt;br&gt;&#xA;यथार्हकृतपूजश्च राज्ञा चन्द्रप्रभेण सः ।&lt;br&gt;&#xA;रत्नासनोपविष्टः सन्दानवेन्द्रोऽभ्यभाषत ।। ५५&lt;br&gt;&#xA;भुक्ता भोगा इमे भौमा भवद्भिरधुना च वः ।&lt;br&gt;&#xA;कालोऽन्येषां तदुद्योगे मतिं कुरुत सांप्रतम् ।। ६&lt;br&gt;&#xA;दूतान्प्रेष्यानयध्वं स्वान्नृपान्संबन्धिबान्धवान् ।&lt;br&gt;&#xA;ततो विद्याधरेन्द्रेण मिलिष्यामः सुमेरुणा ।। ७&lt;br&gt;&#xA;जेष्यामः श्रुतशर्माणं प्राप्स्यामः खचरश्रियम् ।&lt;br&gt;&#xA;सुमेरुश्च सहायत्वे बन्धुबुद्ध्या स्थितोऽत्र नः ।। ८&lt;br&gt;&#xA;रक्षेः सूर्यप्रभं दद्यास्त्वं चैतस्मै निजां सुताम् ।&lt;br&gt;&#xA;इत्यादावेव देवेन स ह्यादिष्टः पिनाकिना ।। ९&lt;br&gt;&#xA;एवं मयासुरेणोक्ते प्रहस्तादीन्स खेचरान् ।&lt;br&gt;&#xA;चन्द्रप्रभः प्रहितवान्दूतान्सर्वमहीभृताम् ।। १०&lt;br&gt;&#xA;सूर्यप्रभश्च विद्याभिः स्वभार्यामन्त्रिणोऽखिलान् ।&lt;br&gt;&#xA;संविभेजे मयादेशात्संविभक्ता न ये पुरा ।। ११&lt;br&gt;&#xA;तावच्चात्र स्थितेष्वेव प्रभाभासितदिङ्मुखः ।&lt;br&gt;&#xA;अवतीर्याम्बरतलान्नारदो मुनिराययौ ।। १२&lt;br&gt;&#xA;गृहीतार्घोपविष्टश्च स चन्द्रप्रभमब्रवीत् ।&lt;br&gt;&#xA;प्रेषितोऽहमिहेन्द्रेण तेन चोक्तमिदं तव ।। १३&lt;br&gt;&#xA;ज्ञातं मया यद्युष्माभिर्महेश्वरनिदेशतः ।&lt;br&gt;&#xA;मयासुरसखैः सूर्यप्रभस्याज्ञानमोहितैः ।। १४&lt;br&gt;&#xA;अस्य मर्त्यशरीरस्य संसाधयितुमिष्यते ।&lt;br&gt;&#xA;सर्वविद्याधराधीशचक्रवर्तिपदं महत् ।। १ रु&lt;br&gt;&#xA;तदयुक्तं यदस्माभिर्दत्तं हि श्रुतशर्मणे ।&lt;br&gt;&#xA;विद्याधरकुलाब्धीन्दोस्तच्च तस्य क्रमागतम् ।। १६&lt;br&gt;&#xA;अस्माकं प्रातिपक्ष्येण धर्मबाधेन चैव यत् ।&lt;br&gt;&#xA;कुरुध्वे तद्विनाशाय निश्चितं वः प्रकल्पते ।। १७&lt;br&gt;&#xA;पूर्वं च रुद्रयज्ञेन यजमानो भवान्मया ।&lt;br&gt;&#xA;प्राग्यजस्वाश्वमेधेनेत्युक्ते च कृतवान्न तम् ।। १८&lt;br&gt;&#xA;तद्देवाननपेक्ष्यैव रुद्रप्रत्याशयैकया ।&lt;br&gt;&#xA;यदाचरथ दर्पेण भवतां न शिवाय तत् ।। १९&lt;br&gt;&#xA;इत्युक्ते शक्रसंदेशे नारदेन विहस्य तम् ।&lt;br&gt;&#xA;मयोऽवादीन्न साधूक्तं सुरेन्द्रेण महामुने ।। २०&lt;br&gt;&#xA;सूर्यप्रभस्य मर्त्यत्वं यद्वक्ति तदपार्थकम् ।&lt;br&gt;&#xA;तद्दामोदरसङ्ग्रामे न ज्ञातं तेन तस्य किम् ।। २१&lt;br&gt;&#xA;मर्त्या एव हि सत्त्वाढ्याः सर्वसिद्ध्यधिकारिणः ।&lt;br&gt;&#xA;ऐन्द्रं न साधितं पूर्वं पदं किं नहुषादिभिः ।। २२&lt;br&gt;&#xA;यच्चाह दत्तमस्माभिः साम्राज्यं श्रुतशर्मणे ।&lt;br&gt;&#xA;क्रमागतं च तत्तस्येत्येतदप्यसमञ्जसम् ।। २३&lt;br&gt;&#xA;दाता महेश्वरो यत्र प्रामाण्यं तत्र कस्य किम् ।&lt;br&gt;&#xA;ज्येष्ठागतं हिरण्याक्षस्येन्द्रत्वं च कथं हृतम् ।। २४&lt;br&gt;&#xA;यच्चापरं प्रातिपक्ष्यमधर्मं चाह तन्मृषा ।&lt;br&gt;&#xA;स एव हि हठात्स्वार्थे प्रातिपक्ष्यं करोति नः ।। २५&lt;br&gt;&#xA;कश्चाधर्मो जिगीषामो वयं हि परिपन्थिनम् ।&lt;br&gt;&#xA;न हरामो मुनेर्भार्यां ब्रह्महत्यां न कुर्महे ।। २६&lt;br&gt;&#xA;यश्चाश्वमेधाकरणं देवावज्ञां च जल्पति ।&lt;br&gt;&#xA;तदसदुद्रयज्ञे हि विहितेऽन्यैः किमध्वरैः ।। २७&lt;br&gt;&#xA;अर्चिते देवदेवे च शंभौ देवो न कोऽर्चितः ।&lt;br&gt;&#xA;यच्चाहैकैव रुद्रास्था न शिवेति तदप्यसत् ।। २८&lt;br&gt;&#xA;किं तत्र देवनिवहैरन्यैर्यत्रोद्यतो हरः ।&lt;br&gt;&#xA;रवावभ्युदितेऽन्यानि किं तेजांसि चकासति ।। २९&lt;br&gt;&#xA;तदेतद्देवराजाय सर्वं वाच्यं त्वया मुने ।&lt;br&gt;&#xA;वयं च प्रस्तुतं कुर्मः स यद्वेत्ति करोतु तत् ।।&lt;br&gt;&#xA;एवं मयासुरेणोक्तो नारदर्षिस्तथेति तम् ।&lt;br&gt;&#xA;प्रतिसंदेशमादाय ययौ सुरपतिं प्रति ।। ३१&lt;br&gt;&#xA;गते तस्मिन्मुनौ सोऽत्र तं चन्द्रप्रभभूपतिम् ।&lt;br&gt;&#xA;शक्रसंदेशसाशङ्कमुवाचैवं मयासुरः ।। ३२&lt;br&gt;&#xA;न शक्राद्वो भयं कार्यं स च स्याच्छ्रुतशर्मणः ।&lt;br&gt;&#xA;पक्षे देवगणैः सार्धमस्मद्द्वेषेण संयुगे ।। ३३&lt;br&gt;&#xA;तदसंख्या महाराज प्रह्लादाधिष्ठिता वयम् ।&lt;br&gt;&#xA;युष्मत्पक्षे स्थिता एव सहिता दैत्यदानवैः ।। ३४&lt;br&gt;&#xA;कृतप्रसादे चास्माकमुद्युक्ते त्रिपुरान्तके ।&lt;br&gt;&#xA;वराकस्यापरस्यास्ति कस्य शक्तिर्जगत्त्रये ।। ३५&lt;br&gt;&#xA;तद्वीराः कुरुतोद्योगं कार्येऽस्मिन्नित्युदीरिते ।&lt;br&gt;&#xA;मयेन हृष्टाः सर्वे ते तत्तथैवेति मेनिरे ।। ३६&lt;br&gt;&#xA;अथ दूतोक्तसंदेशात्सर्वे तत्राययुः क्रमात् ।&lt;br&gt;&#xA;नृपा वीरभटाद्यास्ते ये चान्ये मित्त्रबान्धवाः ।। ३७&lt;br&gt;&#xA;कृतोचितसपर्येषु ससैन्येष्वेषु राजसु ।&lt;br&gt;&#xA;पुनश्चन्द्रप्रभं भूपमुवाचैवं मयासुरः ।। ३८&lt;br&gt;&#xA;कुरुध्वमद्य रुद्रस्य रात्रौ राजन्महाबलिम् ।&lt;br&gt;&#xA;ततो यथाहं वक्ष्यामि तथा सर्वं विधास्यथ ।। ३९&lt;br&gt;&#xA;एतन्मयवचः श्रुत्वा राजा चन्द्रप्रभोऽथ सः ।&lt;br&gt;&#xA;रुद्रस्य बलिसंभारं कारयामास तत्क्षणम् ।। ४०&lt;br&gt;&#xA;ततो गत्वाटवीं रात्रौ मये कर्मोपदेष्टरि ।&lt;br&gt;&#xA;चन्द्रप्रभः स्वयं चक्रे बलिं रुद्रस्य भक्तितः ।। ४१&lt;br&gt;&#xA;होमकर्मप्रवृत्ते च राज्ञि तस्मिन्नशङ्कितम् ।&lt;br&gt;&#xA;साक्षादाविरभूत्तत्र नन्दी भूतगणाधिपः ।। ४२&lt;br&gt;&#xA;सोऽर्चितो विधिवद्राज्ञा प्रहृष्टेनेदमब्रवीत् ।&lt;br&gt;&#xA;मन्मुखेनेदमादिष्टं स्वयं देवेन शंभुना ।। ४३&lt;br&gt;&#xA;अपि शक्रशतान्माभूद्भयं वो मत्प्रसादतः ।&lt;br&gt;&#xA;सूर्यप्रभश्चक्रवर्ती भवितैव द्युचारिणाम् ।। ४४&lt;br&gt;&#xA;इत्युक्तशंकरादेशो गृहीतबलिभागकः ।&lt;br&gt;&#xA;नन्दीश्वरो भूतगणैः सह तत्र तिरोदधे ।। ०५५&lt;br&gt;&#xA;ततश्चन्द्रप्रभो जातप्रत्ययस्तनयोदये ।&lt;br&gt;&#xA;बलिं समाप्य होमान्ते विवेश समयः पुरम् ।। ४६&lt;br&gt;&#xA;प्रातश्च देव्या पुत्रेण राजभिः सचिवैर्युतम ।&lt;br&gt;&#xA;एकान्तत्वं च तं चन्द्रप्रभभूपं मयोऽभ्यधात् ।। ४७&lt;br&gt;&#xA;शृणु राजन्रहस्यं ते वच्म्यद्य चिररक्षितम् ।&lt;br&gt;&#xA;त्वं दानवः सुनीथाख्यो मम पुत्रो महाबलः ।। ४८&lt;br&gt;&#xA;सूर्यप्रभः सुमुण्डीकसंज्ञकश्च तवानुजः ।&lt;br&gt;&#xA;देवाहवे हतौ जातौ पितापुत्रौ युवामिह ।। ४९&lt;br&gt;&#xA;211&lt;br&gt;&#xA;तद्दानवशरीरं ते संरक्ष्य स्थापितं मया ।&lt;br&gt;&#xA;आलिप्य युक्त्या दिव्याभिरोषधीभिर्वृतेन च ।। ५०&lt;br&gt;&#xA;तस्मात्प्रविश्य विवरं पातालमुपनम्य च ।&lt;br&gt;&#xA;प्रविश स्वं शरीरं तद्युक्त्या मदुपदिष्टया ।। ५१&lt;br&gt;&#xA;तच्छरीरप्रविष्टश्च तेजोवीर्यबलाधिकः ।&lt;br&gt;&#xA;तथा भविष्यसि यथा जेष्यसि द्युचरान्रणे ।। ५२&lt;br&gt;&#xA;सूर्यप्रभस्त्वनेनैव कान्तेन वपुषा चिरम् ।&lt;br&gt;&#xA;सुमुण्डीकावतारोऽयं भविता खेचरेश्वरः ।। ५३&lt;br&gt;&#xA;एतन्मयासुराच्छ्रुत्वा तथेत्यङ्गीचकार सः ।&lt;br&gt;&#xA;राजा चन्द्रप्रभो हृष्टः सिद्धार्थस्त्विदमुक्तवान् ।। ५४&lt;br&gt;&#xA;अन्यदेहप्रविष्टः किं किमयं पञ्चतां गतः ।&lt;br&gt;&#xA;इति भ्रान्तौ तदास्माकं का धृतिर्दानवोत्तम ।। ५५&lt;br&gt;&#xA;किं चैष विस्मरत्यस्मांस्तदा देहान्तराश्रितः ।&lt;br&gt;&#xA;परलोकगतो यद्वत्ततः कोऽयं वयं च के ।। ५६&lt;br&gt;&#xA;एतत्सिद्धार्थतः श्रुत्वा स जगाद मयासुरः ।&lt;br&gt;&#xA;प्रविशन्तमिमं तस्मिञ्छरीरे योगयुक्तितः ।। ५७&lt;br&gt;&#xA;स्वतन्त्रं यूयमागत्य साक्षात्तत्रैव पश्यत ।&lt;br&gt;&#xA;न चैवं विस्मरत्येष युष्माञ्शृणुत कारणम् ।। ५८&lt;br&gt;&#xA;अस्वतन्नो मृतोऽन्यत्र गर्भे यो जायते न सः ।&lt;br&gt;&#xA;किंचित्स्मरत्यन्तरितः क्लेशैस्तैर्मरणादिभिः ।। ५९&lt;br&gt;&#xA;स्वातन्त्र्येण तु योऽन्यस्मिञ्शरीरे योगयुक्तितः ।&lt;br&gt;&#xA;अन्तःकरणमाविश्य प्रविशेदिन्द्रियाणि च ।। ६०&lt;br&gt;&#xA;अविप्लुतमनोबुद्धिर्गृहादिव गृहान्तरम् ।&lt;br&gt;&#xA;सहसा स स्मरत्येव ज्ञानी योगेश्वरोऽखिलम् ।। ६१&lt;br&gt;&#xA;तस्माद्विकल्पो मा भूद्वः प्रत्युतैष नृपो महत् ।&lt;br&gt;&#xA;दिव्यं शरीरमाप्नोति जरारोगविवर्जितम् ।। ६२&lt;br&gt;&#xA;यूयं च दानवाः सर्वे प्रविश्यैव रसातलम् ।&lt;br&gt;&#xA;सुधापानेन नीरोगदिव्यदेहा भविष्यथ ।। ६३&lt;br&gt;&#xA;एतन्मयासुरवचः श्रुत्वा सर्वे तथेति ते ।&lt;br&gt;&#xA;तत्प्रत्ययपरित्यक्तशङ्कास्तत्प्रतिपेदिरे ।। ६४&lt;br&gt;&#xA;तद्वाक्येन च सोऽन्येद्युर्मिलिताखिलराजकः ।&lt;br&gt;&#xA;चन्द्रप्रभश्चन्द्रभागैरावत्योः संगमं ययौ ।। ६५&lt;br&gt;&#xA;तत्रावस्थाप्य नृपतीन्बहिर्निक्षिप्य तेषु च ।&lt;br&gt;&#xA;सूर्यप्रभावरोधांस्तानुपेत्य मयदर्शितम् ।। ६६&lt;br&gt;&#xA;विवेश विवरं तोये सह सूर्यप्रभेण सः ।&lt;br&gt;&#xA;चन्द्रप्रभः समं देव्या सिद्धार्थाद्यैश्च मन्त्रिभिः ।। ६७&lt;br&gt;&#xA;प्रविश्य गत्वा दीर्घं च तेनाध्वानं ददर्श सः ।&lt;br&gt;&#xA;दिव्यं देवकुलं तच्च सर्वैः सह विवेश तैः ।। ६८&lt;br&gt;&#xA;तावच्च ये स्थितास्तत्र राजानो विवराद्बहिः ।&lt;br&gt;&#xA;तेषां विद्याधरा व्योम्ना सैन्यैः सह समापतन् ।। ६९&lt;br&gt;&#xA;ते तान्संस्तभ्य मायाभिर्भार्याः सूर्यप्रभस्य ताः ।&lt;br&gt;&#xA;अहरंस्तत्क्षणं चैवमुदगाद्भारती दिवः ।। ७०&lt;br&gt;&#xA;श्रुतशर्मन्नरे पाप यद्येताश्चक्रवर्तिनः ।&lt;br&gt;&#xA;भार्याः स्प्रक्ष्यसि तत्सद्यः ससैन्यो मृत्युमाप्स्यसि ।। ७१&lt;br&gt;&#xA;तस्मान्मातृवदेतास्त्वं पश्यन्रक्षेः सगौरवम् ।&lt;br&gt;&#xA;अधुनैव न हत्वा त्वां यदेता मोचिता मया ।। ७२&lt;br&gt;&#xA;तत्रास्ति कारणं किंचित्तत्तिष्ठन्त्वत्र संप्रति ।&lt;br&gt;&#xA;इत्युक्ते दिव्यया वाचा खेचरास्ते तिरोदधुः ।। ७३&lt;br&gt;&#xA;राजानस्ते च नीतास्ता दृष्ट्वा वीरभटादयः ।&lt;br&gt;&#xA;आसन्नन्योन्ययुद्धेन देहत्यागे कृतोद्यमाः ।। ७४&lt;br&gt;&#xA;नैतासामस्ति विध्वंसः प्राप्स्यथैताः सुताः पुनः ।&lt;br&gt;&#xA;तत्साहसं न युष्माभिः कार्यं कल्याणमस्तु वः ।। ७५&lt;br&gt;&#xA;इति वाङ्नाभसी तेषां तमुद्योगं न्यवारयत् ।&lt;br&gt;&#xA;ततः प्रतीक्षमाणास्ते तस्थुस्तत्रैव भूभुजः ।। ७६&lt;br&gt;&#xA;अत्रान्तरे च पाताले तस्मिन्देवकुले स्थितम् ।&lt;br&gt;&#xA;सर्वैर्वृतमवोचत्तमेवं चन्द्रप्रभं मयः ।। ७७&lt;br&gt;&#xA;राजन्नेकमना भूत्वा शृण्विदानीमनुत्तमम् ।&lt;br&gt;&#xA;उपदेक्ष्यामि ते योगमन्यदेहप्रवेशदम् ।। ७८&lt;br&gt;&#xA;इत्युक्त्वाख्याय सांख्यं च योगं च सरहस्यकम् ।&lt;br&gt;&#xA;युक्तिं देहान्तरावेशे तस्मादुपदिदेश सः ।। ७९&lt;br&gt;&#xA;जगाद च स योगीन्द्रः सैषा सिद्धिरिदं च तत् ।&lt;br&gt;&#xA;ज्ञानं स्वातन्त्र्यमैश्वर्यमणिमादिनिकेतनम् ।। ८०&lt;br&gt;&#xA;अत्रैश्वर्ये स्थिता मोक्षं न वाञ्छन्ति सुरेश्वराः ।&lt;br&gt;&#xA;एतदर्थं जपतपःक्लेशमन्येऽपि कुर्वते ।। ८१&lt;br&gt;&#xA;संप्राप्तमपि नेच्छन्ति स्वर्गभोगं महाशयाः ।&lt;br&gt;&#xA;तथा च श्रूयतामत्र कथां वः कथयाम्यहम् ।। ८२&lt;br&gt;&#xA;आसीत्कोऽपि पुराकल्पे कालो नाम महाद्विजः ।&lt;br&gt;&#xA;स कला पुष्करे तीर्थे जपं चक्रे दिवानिशम् ।। ८३&lt;br&gt;&#xA;जपतस्तस्य तत्रागाद्दिव्यं वर्षशतद्वयम् ।&lt;br&gt;&#xA;ततोऽस्य शिरसोऽच्छिन्नमर्चिराविरभून्महत् ।। ८४&lt;br&gt;&#xA;येन सूर्यायुतेनेव प्रोद्गतेनाम्बरे गतिः ।&lt;br&gt;&#xA;सिद्धादीनां निरुद्धाभूज्जज्वाल च जगत्त्रयम् ।। ८५&lt;br&gt;&#xA;ब्रह्मन्यस्ते वरोऽभीष्टस्तं गृहाण ज्वलन्त्यमी ।&lt;br&gt;&#xA;लोकास्त्वदर्चिषेत्यूचुर्ब्रह्मेन्द्राद्या उपेत्य तम् ।। ८६&lt;br&gt;&#xA;जपादन्यत्र मा भून्मे रतिरित्येव एव मे ।&lt;br&gt;&#xA;वरो नान्यद्वृणे किंचिदिति तान्प्रत्युवाच सः ।। ८७&lt;br&gt;&#xA;निर्बन्धं तेषु कुर्वत्सु ततो गत्वापि दूरतः ।&lt;br&gt;&#xA;उत्तरे हिमवत्पार्श्वे जपन्नासीत्स जापकः ।। ८८&lt;br&gt;&#xA;तत्राप्यसह्यं तत्तेजः सविशेषं क्रमाद्यदा ।&lt;br&gt;&#xA;तदा विघ्नाय तस्येन्द्रः प्रजिघाय सुराङ्गनाः ।। ८९&lt;br&gt;&#xA;स धीरो लोभयन्तीस्ता न तृणायाप्यमन्यत ।&lt;br&gt;&#xA;निसृष्टार्थं ततस्तस्मै मृत्युं विससृजुः सुराः ।। ९०&lt;br&gt;&#xA;उपेत्य स तमाह स्म ब्रह्मन्मर्त्यैरियच्चिरम् ।&lt;br&gt;&#xA;न जीव्यते तदात्मानं त्यज मा लङ्घय स्थितिम् ।। ९१&lt;br&gt;&#xA;तच्छ्रुत्वा स द्विजोऽवादीद्यदि पूर्णो ममावधिः ।&lt;br&gt;&#xA;आयुषस्तत्र कस्मान्मां नयसे किं प्रतीक्षसे ।। ९२&lt;br&gt;&#xA;स्वयं च नाहमात्मानं त्यजेयं पाशहस्त रे ।&lt;br&gt;&#xA;आत्मघाती भवेयं च शरीरं कामतस्त्यजन् ।। ९३&lt;br&gt;&#xA;इत्युक्तवन्तं तं नेतुं प्रभावान्नाशकद्यदा ।&lt;br&gt;&#xA;तदा पराङ्मुखो मृत्युर्जगाम स यथागतम् ।। ९४&lt;br&gt;&#xA;ततो विजितकालं तं काल सानुशयो द्विजम् ।&lt;br&gt;&#xA;बलादुत्क्षिप्य बाहुभ्यां निनायेन्द्रः सुरालयम् ।। ९५&lt;br&gt;&#xA;तत्र तद्भोगविमुखो जपादविरमंश्च सः ।&lt;br&gt;&#xA;देवावतारितो भूयस्तमेवागाद्धिमालयम् ।। ९६&lt;br&gt;&#xA;तत्रापीन्द्रादयो भूयो वरार्थं बोधयन्ति तम् ।&lt;br&gt;&#xA;यावत्तावन्नृपस्तेन मार्गेणेक्ष्वाकुराययौ ।। ९७&lt;br&gt;&#xA;स तद्बुद्ध्वा यथावस्तु जापकं तमभाषत ।&lt;br&gt;&#xA;देवेभ्यश्चेन्न गृह्णासि वरं मत्तो गृहाण भोः ।। ९८&lt;br&gt;&#xA;तच्छ्रुत्वा स विहस्यैनं जापकोऽभ्यवदन्नृपम् ।&lt;br&gt;&#xA;त्वं शक्तो वरदाने मे त्रिदशेभ्योऽप्यगृह्णतः ।। ९९&lt;br&gt;&#xA;इत्यूचिवांसं तं विप्रमिक्ष्वाकुः प्रत्युवाच सः ।&lt;br&gt;&#xA;शक्तो न तेऽहं शक्तस्त्वं मम तद्देहि मे वरम् ।। १००&lt;br&gt;&#xA;ततः स जापकोऽवादीद्यत्तेऽभीष्टं वृणीष्व तत् ।&lt;br&gt;&#xA;दास्याम्येवेति तच्छ्रुत्वा राजान्तर्विममर्श सः ।। १०१&lt;br&gt;&#xA;अहं ददामि विप्रोऽयं गृह्णातीत्युचितो विधिः ।&lt;br&gt;&#xA;विपरीतमिदं गृह्णाम्यहमेष ददाति यत्।। १०२&lt;br&gt;&#xA;इति यावत्स नृपतिर्विचिकित्सन्विलम्बते ।&lt;br&gt;&#xA;तावद्विवदमानौ द्वौ तत्र विप्रावुपेयतुः ।। १०३&lt;br&gt;&#xA;तौ तं दृष्ट्वा नृपं तस्य पुरो न्यायार्थमूचतुः ।&lt;br&gt;&#xA;एकोऽब्रवीत्प्रदत्ता मे गौरनेन सदक्षिणा ।। १०४&lt;br&gt;&#xA;तां मे प्रतिददानस्य हस्ताद्गृह्णात्यसौ न किम् ।&lt;br&gt;&#xA;अथापरोऽभ्यधान्नाहं कृतपूर्वप्रतिग्रहः ।। १५&lt;br&gt;&#xA;न चार्थिता मे तत्कस्माद्ग्राहयत्येष मां बलात् ।&lt;br&gt;&#xA;एतच्छ्रुत्वा नृपोऽवादीदाक्षेप्तायं न शुध्यति ।। १०६&lt;br&gt;&#xA;प्रतिगृह्य कथं दात्रे बलात्प्रतिददाति गाम् ।&lt;br&gt;&#xA;इत्युक्तवन्तं तं भूपं शक्रो लब्धान्तरोऽब्रवीत् ।। १०७&lt;br&gt;&#xA;राजञ्जानासि चेदेवं न्याय्यं तज्जापकाद्द्विजात् ।&lt;br&gt;&#xA;वरमभ्यर्थ्य संप्राप्तं कस्माद्गृहणासि नामुतः ।। १०८&lt;br&gt;&#xA;ततो निरुत्तरो राजा जापकं तं जगाद सः ।&lt;br&gt;&#xA;भगवन्स्वजपस्यार्धात्फलं वितर मे वरम् ।। १०९&lt;br&gt;&#xA;बाढमेवं जपस्यार्धान्मदीयस्यास्तु ते फलम् ।&lt;br&gt;&#xA;इति तस्मै ततो राज्ञे जापकः स वरं ददौ ।। ११०&lt;br&gt;&#xA;सर्वलोकगतिं लेभे तेन राजा स सोऽपि च ।&lt;br&gt;&#xA;जापकः सशिवाख्यानं देवानां लोकमाप्तवान् ।। १११&lt;br&gt;&#xA;तत्र स्थित्वा बहून्कल्पान्पुनरागत्य भूतले ।&lt;br&gt;&#xA;प्राप्य स्वतन्त्रतां योगात्सिद्धिं लेभे च शाश्वतीम् ।। ११२&lt;br&gt;&#xA;एवं स्वर्गादिविमुखैः सिद्धिरेवार्थ्यते बुधैः ।&lt;br&gt;&#xA;सा त्वयाप्ता स्वतन्त्रस्तद्राजन्स्वं देहमाविश ।। ११३&lt;br&gt;&#xA;इत्युक्तः प्रत्तयोगेन मयेन मुमुदे परम् ।&lt;br&gt;&#xA;सदारतनयामात्यो राजा चन्द्रप्रभोऽथ सः ।। ११४&lt;br&gt;&#xA;ततो द्वितीयं पातालं नीत्वा तेन मयेन सः ।&lt;br&gt;&#xA;प्रावेश्यत गृहं दिव्यं पुत्रादिसहितो नृपः ।। ११५&lt;br&gt;&#xA;तत्रान्तर्ददृशुस्ते च सर्वे सुप्तमिव स्थितम् ।&lt;br&gt;&#xA;महान्तमेकं पुरुषं पतितं शयनोत्तमे ।। ११६&lt;br&gt;&#xA;महौषधिघृताभ्यक्तं विकृताकृतिभीषणम् ।&lt;br&gt;&#xA;विषण्णवदनाम्भोजदैत्यराजसुतावृतम् ।। ११७&lt;br&gt;&#xA;सोऽयमत्र स्वदेहस्ते पूर्वभार्यावृतः स्थितः ।&lt;br&gt;&#xA;प्रविशैतमिति स्माह ततश्चन्द्रप्रभं मयः ।। ११८&lt;br&gt;&#xA;सोऽथ तेनोपदिष्टं तं योगमास्थाय भूपतिः ।&lt;br&gt;&#xA;तस्मिन्पुरुषदेहेऽन्तस्त्यक्तस्वतनुराविशत् ।। ११९&lt;br&gt;&#xA;ततः स जृम्भिकां कृत्वा शनैरुन्मील्य लोचने ।&lt;br&gt;&#xA;गतनिद्र इवोत्तस्थौ पुरुषः शयनीयतः ।। १२०&lt;br&gt;&#xA;दिष्ट्या देवः सुनीथोऽद्य प्रत्युज्जीवित एष नः ।&lt;br&gt;&#xA;इति तत्रोदभून्नादो हृष्टासुरवधूकृतः ।। १२१&lt;br&gt;&#xA;सूर्यप्रभाद्याः सर्वे तु विषण्णाः सहसाभवन् ।&lt;br&gt;&#xA;दृष्ट्वा निपतितं चन्द्रप्रभदेहमजीवितम् ।। १२२&lt;br&gt;&#xA;चन्द्रप्रभसुनीथश्च सुखस्वापादिवोत्थितः ।&lt;br&gt;&#xA;दृष्ट्वा मयं ववन्दे स पितरं पादयोः पतन् ।। १२३&lt;br&gt;&#xA;स पितापि तमालिङ्ग्य पृष्टवान्सर्वसंनिधौ ।&lt;br&gt;&#xA;कच्चित्स्मरसि पुत्र द्वे जन्मनी त्वं हि संप्रति ।। १२४&lt;br&gt;&#xA;सोऽपि स्मरामीत्युक्त्वैव यच्चन्द्रप्रभजन्मनि ।&lt;br&gt;&#xA;सुनीथजन्मनि च यत्तस्य वृत्तं तदुक्तवान् ।। १२५&lt;br&gt;&#xA;नामग्राहं सदेवीकान्स च सूर्यप्रभादिकान् ।&lt;br&gt;&#xA;एकैकमाश्वासितवान्पूर्वभार्याश्च दानवीः ।। १२६&lt;br&gt;&#xA;चन्द्रप्रभत्वे जातं च देहं द्वैराज्ययुक्तितः ।&lt;br&gt;&#xA;भवेज्जातूपयोगीति स्थापयामास रक्षितम् ।। १२७&lt;br&gt;&#xA;ततोऽभ्यनन्दन्प्रणता जातप्रत्ययनिर्वृताः ।&lt;br&gt;&#xA;चन्द्रप्रभसुनीथं तं हृष्टाः सूर्यप्रभादयः ।। १२८&lt;br&gt;&#xA;मयासुरोऽथ सर्वांस्तान्हर्षान्नीत्वा पुरात्ततः ।&lt;br&gt;&#xA;अन्यत्प्रवेशयामास हेमरत्नचितं पुरम् ।। १२९&lt;br&gt;&#xA;प्रविष्टास्तत्र वैदूर्यवापी ते ददृशुर्भृताम् ।&lt;br&gt;&#xA;सुधारसेन तस्याश्च तीरे सर्वेऽप्युपाविशन् ।। १३०&lt;br&gt;&#xA;पपुश्च तत्सुधापानममृताधिकमत्र ते ।&lt;br&gt;&#xA;सुनीथभार्योपहृतैर्विचित्रैर्मणिभाजनैः ।। १३१&lt;br&gt;&#xA;तेन पानेन ते सर्वे मत्तसुप्तोत्थितास्ततः ।&lt;br&gt;&#xA;संपेदिरे दिव्यदेहा महाबलपराक्रमाः ।। १३२&lt;br&gt;&#xA;चन्द्रप्रभसुनीथं च ततोऽवादीन्मयासुरः ।&lt;br&gt;&#xA;पुत्रैहि यामः पश्य स्वं मातरं सुचिरादिति ।। १३३&lt;br&gt;&#xA;ततस्तथेति चोद्युक्तः सुनीथोऽग्रेसरे मये ।&lt;br&gt;&#xA;ययौ चतुर्थं पातालं सह सूर्यप्रभादिभिः ।। १३४&lt;br&gt;&#xA;तत्र चित्राणि पश्यन्तो नानाधातुमयानि ते ।&lt;br&gt;&#xA;पुराण्येकं पुरं प्रापुः सर्वे सर्वहिरण्मयम् ।। १३५&lt;br&gt;&#xA;तत्र रत्नमयस्तम्भे सर्वसंपन्निकेतने ।&lt;br&gt;&#xA;ददृशुर्मयभार्यां तां ते सुनीथस्य मातरम् ।। १३६&lt;br&gt;&#xA;नाम्ना लीलावतीं रूपेणाधःकृतसुराङ्गनाम् ।&lt;br&gt;&#xA;वृतामसुरकन्याभिः सर्वाभरणभूषिताम् ।। १३७&lt;br&gt;&#xA;सा दृष्ट्वैव सुनीथं तमुदतिष्ठत्ससंभ्रमम् ।&lt;br&gt;&#xA;सुनीथोऽप्यपतत्तस्या अभिवाद्यैव पादयोः ।। १३८&lt;br&gt;&#xA;ततः सा तं चिरस्पृष्टमाश्लिष्योदश्रुरात्मजम् ।&lt;br&gt;&#xA;पुनस्तत्प्राप्तिहेतुं तं प्रशशंस मयं पतिम् ।। १३९&lt;br&gt;&#xA;अथाब्रवीन्मयो देवि सुमुण्डीकोऽपरः स ते ।&lt;br&gt;&#xA;पुत्रः पुत्रोऽस्य पुत्रस्य जातः सूर्यप्रभोऽप्ययम् ।। १४०&lt;br&gt;&#xA;एष विद्याधरेन्द्राणां चक्रवर्ती पुरारिणा ।&lt;br&gt;&#xA;एतेनैव शरीरेण भावी देवि विनिर्मितः ।। १४१&lt;br&gt;&#xA;तच्छ्रुत्वैवाभिपश्यन्त्यास्तस्याः सोत्सुकया दृशा ।&lt;br&gt;&#xA;सूर्यप्रभः पपातैत्य पादयोः सचिवैः सह ।। १४२&lt;br&gt;&#xA;किं सुमुण्डीकदेहेन वत्सैतेनैव शोभसे ।&lt;br&gt;&#xA;इति लीलावती दत्त्वा चाशिषं तमभाषत ।। १४३&lt;br&gt;&#xA;ततोऽत्र पुत्राभ्युदये मयो मन्दोदरीं सुताम् ।&lt;br&gt;&#xA;विभीषणं च सस्मार स्मृतावाजग्मतुश्च तौ ।। १४४&lt;br&gt;&#xA;गृहीतोत्सवसत्कारः स तं प्राह विभीषणः ।&lt;br&gt;&#xA;करोषि यदि मे वाक्यं दानवेन्द्र वदामि तत् ।। १४५&lt;br&gt;&#xA;दानवेषु त्वमेवैकः सुकृती शुभजीवितः ।&lt;br&gt;&#xA;देवैः सह न ते कार्या तदकारणवैरिता ।। १४६&lt;br&gt;&#xA;तद्विरोधे हि नापायादृते कश्चिद्गुणोऽस्ति वः ।&lt;br&gt;&#xA;निहता हि सुरैः संख्येष्वसुरा नासुरैः सुराः ।। १४७&lt;br&gt;&#xA;तच्छ्रुत्वा तं मयोऽवोचन्न बलात्कुर्महे वयम् ।&lt;br&gt;&#xA;हठात्कुर्वति शक्रे तु कथं ब्रूहि सहामहे ।। १४८&lt;br&gt;&#xA;ये चासुरा हता देवैस्ते बभूवुः प्रमादिनः ।&lt;br&gt;&#xA;अप्रमत्तास्तु किं नैव बलिप्रभृतयो हताः ।। १४९&lt;br&gt;&#xA;इत्याद्युक्तो मयेनाथ मन्दोदर्या सहैव सः ।&lt;br&gt;&#xA;राक्षसेन्द्रस्तमामन्त्र्य जगाम वसतिं निजाम् ।। १५०&lt;br&gt;&#xA;सूर्यप्रभादिभिर्युक्तः सुनीथोऽथ मयेन सः ।&lt;br&gt;&#xA;निन्ये तृतीयं पातालं बलिं राजानमीक्षितुम् ।। १५१&lt;br&gt;&#xA;स्वर्गादप्यधिके तत्र सर्वे ते ददृशुर्बलिम् ।&lt;br&gt;&#xA;आमुक्तहारमुकुटं वृतं दितिजदानवैः ।। १५२&lt;br&gt;&#xA;निपेतुः पादयोस्तस्य सुनीथाद्याः क्रमेण ते ।&lt;br&gt;&#xA;सोऽपि तान्मानयामास सत्कारेण यथोचितम् ।। १५३&lt;br&gt;&#xA;मयावेदितवृत्तान्तहृष्टः सोऽत्र बलिस्ततः ।&lt;br&gt;&#xA;प्रह्लादमानायितवाञ्शीघ्रमन्यांश्च दानवान् ।। १५४&lt;br&gt;&#xA;तानप्यत्र सुनीथाद्याः पादयोस्ते ववन्दिरे ।&lt;br&gt;&#xA;ते चाप्यभिननन्दुस्तान्प्रह्वानानन्दनिर्भराः ।। १५५&lt;br&gt;&#xA;अथात्र बलिराह स्म भूत्वा चन्द्रप्रभो भुवि ।&lt;br&gt;&#xA;सुनीथः स्वतनुप्राप्त्या प्रत्युज्जीवित एष नः ।। १५६&lt;br&gt;&#xA;सुमुण्डीकावतारश्च प्राप्तः सूर्यप्रभोऽप्ययम् ।&lt;br&gt;&#xA;शर्वेण चायमादिष्टो भावी विद्याधरेश्वरः ।। १५७&lt;br&gt;&#xA;एतद्यज्ञप्रभावाच्च जातोऽहं श्लथबन्धनः ।&lt;br&gt;&#xA;तदेताभ्यामवाप्ताभ्यां ध्रुवमभ्युदयोऽस्ति नः ।। १५८&lt;br&gt;&#xA;एतद्बलिवचः श्रुत्वा शुक्रः प्रोवाच तद्गुरुः ।&lt;br&gt;&#xA;धर्मेण चरतां सत्ये नास्त्यनभ्युदयः क्वचित् ।। १५५९&lt;br&gt;&#xA;तस्माद्धर्मेण वर्तध्वं कुरुताद्यापि मद्वचः ।&lt;br&gt;&#xA;तच्छ्रुत्वा दानवास्तत्र तथेति नियमं व्यधुः ।। १६०&lt;br&gt;&#xA;सप्तपातालपतयो ये तत्र मिलितास्तदा ।&lt;br&gt;&#xA;बलिश्चात्रोत्सवं चक्रे सुनीथप्राप्तिहर्षतः ।। १६१&lt;br&gt;&#xA;अत्रान्तरे च तत्रागात्स पुनर्नारदो मुनिः ।&lt;br&gt;&#xA;गृहीतार्घोपविष्टश्च दानवांस्तानुवाच सः ।। १६२&lt;br&gt;&#xA;प्रेषितोऽहमिहेन्द्रेण स चैवं वक्ति वः किल ।&lt;br&gt;&#xA;सुनीथजीवितप्राप्त्या संतोषः परमो मम ।। १६३&lt;br&gt;&#xA;तदिदानीं न कार्यं नः पुनर्वैरमकारणम् ।&lt;br&gt;&#xA;विरोद्धव्यं न चैवास्मत्पक्षेण श्रुतशर्मणा ।। १६४&lt;br&gt;&#xA;एवमुक्तेन्द्रवाक्यं तं प्रह्लादो मुनिमब्रवीत् ।&lt;br&gt;&#xA;सुनीथजीवितात्तुष्टिरिन्द्रस्येति किमन्यथा ।। १६५&lt;br&gt;&#xA;अकारणविरोधं च वयं तावन्न कुर्महे ।&lt;br&gt;&#xA;अद्यैव नियमोऽस्मामिः कृतः सर्वैर्गुरोः पुरः ।। १६६&lt;br&gt;&#xA;श्रुतशर्मा सपक्षत्वमाश्रित्य स बलाद्यदि ।&lt;br&gt;&#xA;अस्मद्विरुद्धं कुरुते कास्माकं तत्र वाच्यता ।। १६७&lt;br&gt;&#xA;सूर्यप्रभस्य पक्षेण देवदेवेन शंभुना ।&lt;br&gt;&#xA;प्रागेव ह्ययमादिष्टः स पूर्वाराधितोऽस्य यत् ।। १६८&lt;br&gt;&#xA;तदस्मिन्नीश्वरादिष्टे कार्ये किं कुर्महे वयम् ।&lt;br&gt;&#xA;तन्निष्कारणमेवैतच्छक्रो वक्त्यसमञ्जसम् ।। १६९&lt;br&gt;&#xA;इत्युक्तो दानवेन्द्रेण प्रह्लादेन स नारदः ।&lt;br&gt;&#xA;तथेति वासवं निन्दन्नदर्शनमगान्मुनिः ।। १७०&lt;br&gt;&#xA;तस्मिन्गते दानवेन्द्रानुशनास्तानभाषत ।&lt;br&gt;&#xA;वैरानुबन्धः कार्येऽस्मिंस्तावदिन्द्रस्य दृश्यते ।। १७१&lt;br&gt;&#xA;किं त्वस्मासु प्रसादैकबद्धकक्ष्ये महेश्वरे ।&lt;br&gt;&#xA;का तस्य शक्तिः किं कुर्यादास्था वा तस्य वैष्णवी ।। १७२&lt;br&gt;&#xA;इति शुक्रवचः श्रुत्वा दानवास्तेऽनुमन्य च ।&lt;br&gt;&#xA;सहप्रह्लादमामन्त्र्य बलिं जग्मुर्निजालयान् ।। १७३&lt;br&gt;&#xA;ततश्चतुर्थं पातालं प्रह्लादे स्वालयं गते ।&lt;br&gt;&#xA;उत्थाय सदसो राजा विवेशाभ्यन्तरं बलिः ।। १७४&lt;br&gt;&#xA;मयः सुनीथश्चान्ये च सर्वे सूर्यप्रभादयः ।&lt;br&gt;&#xA;प्रणम्य बलिमाजग्मुस्तदेव स्वं निकेतनम् ।। १७५&lt;br&gt;&#xA;तत्रोचितकृताहारपानेष्वेषु समेत्य सा ।&lt;br&gt;&#xA;लीलावती सुनीथं तं जगाद जननी निजा ।। १७६&lt;br&gt;&#xA;पुत्र जानासि यदिमा भार्यास्ते महतां सुताः ।&lt;br&gt;&#xA;तेजस्वती धनेशस्य तुम्बुरोर्मङ्गलावती ।। १७७&lt;br&gt;&#xA;चन्द्रप्रभशरीरेण परिणीता च या त्वया ।&lt;br&gt;&#xA;प्रभासस्य वसोरेतां वेत्सि कीर्तिमतीं सुताम् ।। १७८&lt;br&gt;&#xA;तिस्रस्तदेता द्रष्टव्याः समदृष्ट्या सुत त्वया ।&lt;br&gt;&#xA;इत्युक्त्वा मुख्यभार्यास्तास्तिस्रोऽस्मै सा समर्पयत् ।। १७९&lt;br&gt;&#xA;ततस्तस्मिन्दिने रात्रौ सुनीथो ज्येष्ठया तया ।&lt;br&gt;&#xA;तेजस्वत्या समं शय्यावासवेश्म विवेश सः ।। १८०&lt;br&gt;&#xA;तत्रोपभुङ्क्ते स्म तया सुचिरोत्सुकया सह ।&lt;br&gt;&#xA;रतक्रीडासुखं तत्तत्प्राग्भुक्तमपि नूतनम् ।। १८१&lt;br&gt;&#xA;सूर्यप्रभस्तु सचिवैः सह वासगृहेऽपरे ।&lt;br&gt;&#xA;निशि तस्यामपत्नीको न्यषीदच्छयनीयके ।। १८२&lt;br&gt;&#xA;निःस्नेहेन किमेतेन स्वप्रियास्त्यजता बहिः ।&lt;br&gt;&#xA;इतीव निद्रा स्त्रीनित्यस्यैकस्याप्यस्य नाययौ ।। १८३&lt;br&gt;&#xA;प्रहस्तस्य च सेर्ष्येव कार्यचिन्तैकसङ्गिनः ।&lt;br&gt;&#xA;अन्ये तु परितः सूर्यप्रभं निद्रां ययुः सुखम् ।। १८४&lt;br&gt;&#xA;तावत्सूर्यप्रभः सोऽत्र प्रहस्तश्च सखीयुताम् ।&lt;br&gt;&#xA;प्रविशन्तीं ददृशतुर्वरकन्यामनुत्तमाम् ।। १८५&lt;br&gt;&#xA;मा भूत्सुराङ्गना सर्गो विच्छायोऽस्याः पुरो मम ।&lt;br&gt;&#xA;इत्युत्पाद्यापि विधिना पाताले स्थापितामिव ।। १८६&lt;br&gt;&#xA;सूर्यप्रभश्च केयं स्यादिति यावद्विमर्शति ।&lt;br&gt;&#xA;तावत्सा तत्सखीनेत्य सुप्तानेकैकमैक्षत ।। १८७&lt;br&gt;&#xA;अचक्रवर्तिचिह्नांस्तान्हित्वा तल्लक्षणान्वितम् ।&lt;br&gt;&#xA;दृष्ट्वा सूर्यप्रभं सा तमुपागान्मध्यशायिनम् ।। १८८&lt;br&gt;&#xA;उवाच च सखीं सोऽयं सखि तत्स्पृश पादयोः ।&lt;br&gt;&#xA;एतां तोयसुशीताभ्यां कराभ्यां प्रतिबोधय ।। १८९&lt;br&gt;&#xA;तच्छ्रुत्वा तत्सखी सा तत्तथा चक्रे स चेक्षणे ।&lt;br&gt;&#xA;सूर्यप्रभो व्याजसुप्तं विहाय प्रोदघाटयत् ।। १९०&lt;br&gt;&#xA;वीक्ष्य चोवाच कन्ये ते के युवां किमिहागमः ।&lt;br&gt;&#xA;भवत्योरिति तच्छ्रुत्वा तत्सखी तमभाषत ।। १९१&lt;br&gt;&#xA;शृणु देवास्ति पाताले द्वितीयेऽधिपतिर्जयी ।&lt;br&gt;&#xA;अमील इति दैत्येन्द्रो हिरण्याक्षसुतो बली ।। १९२&lt;br&gt;&#xA;कलावतीति तस्यैषा प्राणेभ्योऽप्यधिका सुता ।&lt;br&gt;&#xA;स इतोऽद्य बलेः पार्श्वादागत्यैतत्पिताब्रवीत् ।। १९३&lt;br&gt;&#xA;दिष्ट्याद्य जीवितं प्राप्तः सुनीथः पुनरीक्षितः ।&lt;br&gt;&#xA;सुमुण्डीकावतारश्च दृष्टः सूर्यप्रभो युवा ।। १९४&lt;br&gt;&#xA;सृष्टः खेचरसच्चक्रवर्ती भावी हरेण यः ।&lt;br&gt;&#xA;तदिहानन्दसंमानं सुनीथस्य करोम्यहम् ।। १९५&lt;br&gt;&#xA;सुतां सूर्यप्रभायैतां प्रयच्छामि कलावतीम् ।&lt;br&gt;&#xA;सुनीथस्यैकगोत्रत्वाद्दातुं चैषा न युज्यते ।। १९६&lt;br&gt;&#xA;सूर्यप्रभश्च पुत्रोऽस्य राजजन्मनि नासुरे ।&lt;br&gt;&#xA;तत्सुतस्य च संमानः कृतस्तस्य कृतो भवेत् ।। १९७&lt;br&gt;&#xA;एतत्पितुर्वचः श्रुत्वा त्वद्गुणाकृष्टमानसा ।&lt;br&gt;&#xA;मत्सखीयमिहायाता त्वद्दर्शनकुतूहलात् ।। १९८&lt;br&gt;&#xA;एवं तयोक्ते तत्सख्या निद्राति स्म मृषैव सः ।&lt;br&gt;&#xA;तदभिप्रायतात्पर्यं ज्ञातुं सूर्यप्रभस्तदा ।। १९९&lt;br&gt;&#xA;साथ कन्या विनिद्रस्य प्रहस्तस्यान्तिकं शनैः ।&lt;br&gt;&#xA;गत्वा सखीमुखेनोक्त्वा सर्वमस्मै बहिर्ययौ ।। २००&lt;br&gt;&#xA;प्रहस्तश्चाप्युपागत्य देव जागर्षि किं न वा ।&lt;br&gt;&#xA;इति सूर्यप्रभं स्माह स चोन्मिष्य तमभ्यधात् ।। २०१&lt;br&gt;&#xA;सखे जागर्मि निद्रा हि ममाद्यैकाकिनः कुतः ।&lt;br&gt;&#xA;विशेषं तु वदाम्येवं शृणु गोप्यं हि किं त्वयि ।। २०२&lt;br&gt;&#xA;अधुनैव प्रविष्टेह मया दृष्टा सखीयुता ।&lt;br&gt;&#xA;कन्यकैका समा यस्यास्त्रैलोक्येऽपि न दृश्यते ।। २०३&lt;br&gt;&#xA;क्षणेन च गता क्वापि हृत्वैव मम मानसम् ।&lt;br&gt;&#xA;तद्गवेषय सद्यस्तामिहैव क्वचन स्थिताम् ।। २०४&lt;br&gt;&#xA;इति सूर्यप्रभेणोक्तः प्रहस्तोऽथ बहिर्गतः ।&lt;br&gt;&#xA;दृष्ट्वात्र तां समं सख्या स्थितां कन्यामभाषत ।। २०५&lt;br&gt;&#xA;मया त्वदुपरोधेन स्वस्वाम्येष विबोधितः ।&lt;br&gt;&#xA;तत्त्वं मदुपरोधेन पुनर्देह्यस्य दर्शनम् ।। २०६&lt;br&gt;&#xA;पश्यास्य रूपं भूयोऽपि कृतार्थकरणं दृशोः ।&lt;br&gt;&#xA;तव पश्यतु चैषोऽपि दृष्टिमात्रवशीकृतः ।। २०७&lt;br&gt;&#xA;प्रबुद्धेन ह्यनेनाहमुक्तः कृत्वा भवत्कथाम् ।&lt;br&gt;&#xA;कुतोऽपि दर्शयानीय तां मे प्राणिमि नान्यथा ।। २०८&lt;br&gt;&#xA;ततोऽहं त्वामुपायातस्तदेह्यालोकय स्वयम् ।&lt;br&gt;&#xA;इति प्रहस्तेनोक्ता सा कन्यासुलभया ह्रिया ।। २०९&lt;br&gt;&#xA;प्रसह्य नाशकद्गन्तुं विमृशन्ती यदा तदा ।&lt;br&gt;&#xA;हस्ते गृहीत्वा नीताभूत्तेन सूर्यप्रभान्तिकम् ।। २१०&lt;br&gt;&#xA;सूर्यप्रभश्च तां दृष्ट्वा पार्श्वायातां कलावतीम् ।&lt;br&gt;&#xA;उवाच चण्डि युक्तं ते किमेतद्यदिहाद्य मे ।। २११&lt;br&gt;&#xA;त्वया सुप्तस्य चौर्येण प्रविश्य हृदयं हृतम् ।&lt;br&gt;&#xA;तदिहानिगृहीता त्वं चौरि न त्यक्ष्यसे मया ।। २१२&lt;br&gt;&#xA;एतच्छ्रुत्वा विदग्धा सा तत्सखी व्याजहार तम् ।&lt;br&gt;&#xA;पूर्वं ज्ञात्वैव पित्रैव चौरीयं निग्रहाय ते ।। २१३&lt;br&gt;&#xA;निश्चितार्पयितुं यस्मात्तस्मात्कस्ते निषेधकः ।&lt;br&gt;&#xA;अस्याश्चौर्योचितं कामं निग्रहं न करोषि किम् ।। २१४&lt;br&gt;&#xA;तच्छ्रुत्वालिङ्गितुं सूर्यप्रभे वाञ्छति सत्रपा ।&lt;br&gt;&#xA;मा मार्यपुत्र कन्यास्मीत्यवोचत्सा कलावती ।। २१५&lt;br&gt;&#xA;ततः प्रहस्तोऽवादीत्तां मा विकल्पोऽस्तु देवि ते ।&lt;br&gt;&#xA;गान्धर्वो ह्येष सर्वेषां विवाहानामिहोत्तमः ।। २१६&lt;br&gt;&#xA;इत्युक्त्वैव समं सर्वैः प्रहस्ते निर्गते बहिः ।&lt;br&gt;&#xA;सूर्यप्रभस्तदैवैतां भार्यां चक्रे कलावतीम् ।। २१७&lt;br&gt;&#xA;तया सह च पातालकन्यया मर्त्यदुर्लभम् ।&lt;br&gt;&#xA;भेजे सुरतसंभोगमचिन्त्यनवसंगमम् ।। २१८&lt;br&gt;&#xA;रात्र्यन्ते च कलावत्यां गतायां वसतिं निजाम् ।&lt;br&gt;&#xA;सूर्यप्रभः सुनीथस्य ययौ पार्श्वं मयस्य च ।। २१९&lt;br&gt;&#xA;ते मिलित्वाथ सर्वेऽपि प्रह्लादस्यान्तिकं ययुः ।&lt;br&gt;&#xA;स तान्यथार्हं संमान्य सभास्थो मयमब्रवीत् ।। २२०&lt;br&gt;&#xA;सुनीथस्योत्सवेऽमुष्मिन्प्रियं कर्तव्यमेव नः ।&lt;br&gt;&#xA;तदद्य यावत्सर्वेऽपि वयमेकत्र भुञ्ज्महे ।। २२१&lt;br&gt;&#xA;एवं कुर्मोऽत्र को दोष इत्युक्ते च मयेन सः ।&lt;br&gt;&#xA;दूतैर्निमन्त्रयामास प्रह्लादोऽत्रासुराधिपान् ।। २२२&lt;br&gt;&#xA;आययुश्चात्र सर्वेभ्यः पातालेभ्यः क्रमेण ते ।&lt;br&gt;&#xA;पूर्वमागाद्बली राजा सहासंख्यैर्महासुरैः ।। २२३&lt;br&gt;&#xA;अनन्तरममीलश्च दुरारोहश्च वीर्यवान् ।&lt;br&gt;&#xA;सुमायस्तन्तुकच्छश्च विकटाक्षः प्रकम्पनः ।। २२४&lt;br&gt;&#xA;धूमकेतुर्महामायो ये चान्येऽप्यसुरेश्वराः ।&lt;br&gt;&#xA;एकैको निजसामन्तसहस्रेणाययौ वृतः ।। २२५&lt;br&gt;&#xA;अपूर्यत सभा तैश्च विहितान्योन्यवन्दनैः ।&lt;br&gt;&#xA;यथाक्रमोपविष्टांश्च प्रह्लादस्तानमानयत् ।। २२६&lt;br&gt;&#xA;प्राप्ते चाहारकाले ते सर्वे सह मयादिभिः ।&lt;br&gt;&#xA;गङ्गास्नाताः समाजग्मुर्भोजनाय महासभाम् ।। २२७&lt;br&gt;&#xA;शतयोजनविस्तीर्णां सुवर्णमणिकुट्टिमाम् ।&lt;br&gt;&#xA;रत्नस्तम्भचितां न्यस्तविचित्रमणिभाजनाम् ।। २२८&lt;br&gt;&#xA;तत्र प्रह्लादसहिताः ससुनीथमयाश्च ते ।&lt;br&gt;&#xA;सूर्यप्रभेण सचिवैर्युक्तेन च सहासुरः ।। २२९&lt;br&gt;&#xA;तत्तन्नानाविधं भक्ष्यभोज्यलेह्मादि षड्रसम् ।&lt;br&gt;&#xA;दिव्यमन्नं बुभुजिरे पपुः पानमथोत्तमम् ।। २३०&lt;br&gt;&#xA;भुक्तपीताश्च गत्वान्यत्सर्वे रत्नमयं सदः ।&lt;br&gt;&#xA;दैत्यदानवकन्यानां ददृशुर्नृत्तमुत्तमम् ।। २३१&lt;br&gt;&#xA;तत्प्रसङ्गे ददर्शात्र प्रनृत्तां पितुराज्ञया ।&lt;br&gt;&#xA;प्रह्लादस्य सुतां सूर्यप्रभो नाम्ना महल्लिकाम् ।। २३२&lt;br&gt;&#xA;द्योतयन्तीं दिशः कान्त्या वर्षन्तीममृतं दृशोः ।&lt;br&gt;&#xA;कौतुकादिव पातालमागतां मूर्तिमैन्दवीम् ।। २३३&lt;br&gt;&#xA;ललाटतिलकोपेतां चारुसुरपादिकाम् ।&lt;br&gt;&#xA;स्मेरदृष्टिं विधात्रैव सृष्टां नृत्तमयीमिव ।। २३४&lt;br&gt;&#xA;केशैररालैर्दशनैः शिखरैर्बिभ्रतीं स्तनौ ।&lt;br&gt;&#xA;उरोमण्डलिनौ नृत्तं सृजतीमिव नूतनम् ।। २३५&lt;br&gt;&#xA;दृष्ट्वैव च तदा चण्डी तस्य सूर्यप्रभस्य सा ।&lt;br&gt;&#xA;अपि स्वीकृतमन्याभिर्जहार हृदयं हठात् ।। २३६&lt;br&gt;&#xA;ततः साप्यसुरेन्द्राणां मध्ये दूराद्ददर्श तम् ।&lt;br&gt;&#xA;हरदग्धे स्मरे सृष्टं धात्राऽपरमिव स्मरम् ।। २३७&lt;br&gt;&#xA;दृष्ट्वैव तद्गतमनास्तथाभूदचलद्यथा ।&lt;br&gt;&#xA;आङ्गिकोऽभिनयोऽप्यस्या दृष्ट्वैवाविनयं रुषा ।। २३८&lt;br&gt;&#xA;सभास्थाश्च तयोर्भावं तं द्वयोरप्यलक्षयन् ।&lt;br&gt;&#xA;प्रेक्षणं चोपसंजह्रुः श्रान्ता राजसुतेति ते ।। २३९&lt;br&gt;&#xA;ततः सूर्यप्रभं तिर्यक्पश्यन्ती सा महल्लिका ।&lt;br&gt;&#xA;पित्रा विसृष्टा वन्दित्वा दानवेन्द्रानगाद्गृहम् ।। २४०&lt;br&gt;&#xA;दानवेन्द्राश्च ते सर्वे यथास्वमगमन्गृहान् ।&lt;br&gt;&#xA;सूर्यप्रभोऽपि स्वावासमाजगाम दिनक्षये ।। २४१&lt;br&gt;&#xA;प्रदोषे च कलावत्या पुनरागतया सह ।&lt;br&gt;&#xA;सुष्वापाभ्यन्तरे गुप्तं बहिः सुप्ताखिलानुगः ।। २४२&lt;br&gt;&#xA;तावन्महल्लिका सापि तत्संदर्शनसोत्सुका ।&lt;br&gt;&#xA;तत्राययौ सविस्रम्भवयस्याद्वयसंगता ।। २४३&lt;br&gt;&#xA;अन्तः प्रवेष्टुमिच्छन्तीं प्रज्ञाढ्याख्यो ददर्श ताम् ।&lt;br&gt;&#xA;सूर्यप्रभस्य सचिवो निद्रया तत्क्षणोज्झितः ।। २४४&lt;br&gt;&#xA;देवि तिष्ठ क्षणं यावत्प्रविश्याभ्यन्तरादहम् ।&lt;br&gt;&#xA;निर्गच्छामीति स च तां परिज्ञायोत्थितोऽभ्यधात् ।। २४५&lt;br&gt;&#xA;रुद्धाः स्मः किं बहिः कस्माद्यूयं चेति सशङ्कया ।&lt;br&gt;&#xA;तया पृष्टः स भूयोऽपि प्रज्ञाढ्यो निजगाद ताम् ।।२४६&lt;br&gt;&#xA;स्वैरं सुप्तस्य सहसैवान्तिकं किं प्रविश्यते ।&lt;br&gt;&#xA;सुप्तश्चास्मत्प्रभुरसावेको व्रतवशादिति ।। २४७&lt;br&gt;&#xA;ततस्तया विशस्व त्वमित्युक्तः सविलक्षया ।&lt;br&gt;&#xA;प्रह्लाददैत्यसुतया प्रज्ञाढ्योऽन्तर्विवेश सः ।। २४८&lt;br&gt;&#xA;सुप्तां कलावतीं दृष्ट्वा तस्मै सूर्यप्रभाय सः ।&lt;br&gt;&#xA;प्रबोध्य स्वैरमाचख्यावागतां तां महल्लिकाम् ।। २४९&lt;br&gt;&#xA;सूर्यप्रभश्च बुद्ध्वा तच्छनैरुत्थाय निर्गतः ।&lt;br&gt;&#xA;दृष्ट्वा महल्लिकामात्मतृतीयामप्यभाषत ।। २५०&lt;br&gt;&#xA;नीतः कृतार्थतां तावदयमभ्यागतो जनः ।&lt;br&gt;&#xA;नीयतां स्थानमप्येतदासनं परिगृह्यताम् ।। २५१&lt;br&gt;&#xA;तच्छ्रुत्वोपविवेशाथ सहान्याभ्यां महल्लिका ।&lt;br&gt;&#xA;सूर्यप्रभोऽप्युपाविक्षत्स प्रज्ञाढ्ययुतस्ततः ।। २५२&lt;br&gt;&#xA;उपविश्य स चोवाच तन्वि यद्यपि मे कृता ।&lt;br&gt;&#xA;त्वयावज्ञा सदस्यन्या प्रेक्ष्यान्ते वर्धमानया ।। २५३&lt;br&gt;&#xA;तथापि तावल्लोलाक्षि दृष्टमात्रेण मे तव ।&lt;br&gt;&#xA;सौन्दर्येणेव नृत्तेन लोचने सफलीकृते ।। २५४&lt;br&gt;&#xA;इति सूर्यप्रभेणोक्ता सा प्रह्लादसुताब्रवीत् ।&lt;br&gt;&#xA;नार्यपुत्रापराधोऽसौ मम सोऽत्रापराध्यति ।। २५५&lt;br&gt;&#xA;येनाहं संसदि कृता भग्नाभिनयलज्जिता ।&lt;br&gt;&#xA;एतच्छ्रुत्वा जितोऽस्मीति हसन्सूर्यप्रभोऽब्रवीत् ।। २५६&lt;br&gt;&#xA;जग्राह च करेणास्याः करं राजसुतोऽथ सः ।&lt;br&gt;&#xA;बलात्कारग्रहाद्भीतमिव सस्वेदवेपथुम् ।। २५७&lt;br&gt;&#xA;मुञ्चार्यपुत्र कन्याहं पितृवश्येति वादिनीम् ।&lt;br&gt;&#xA;ततोऽसुरेन्द्रतनयां प्रज्ञाढ्यस्तामुवाच सः ।। २५८&lt;br&gt;&#xA;कन्यानां किं न गान्धर्वो विवाहो देवि विद्यते ।&lt;br&gt;&#xA;न च प्रदास्यत्यन्यस्मै पिता त्वां लक्षिताशयः ।। २५९&lt;br&gt;&#xA;एतस्य चात्र संमानं निश्चितं स करिष्यति ।&lt;br&gt;&#xA;तदलं साध्वसेनेदृग्वृथा मा भूत्समागमः ।। २६०&lt;br&gt;&#xA;एवं महल्लिकां यावत्प्रज्ञाढ्यस्तां ब्रवीति सः ।&lt;br&gt;&#xA;तावत्साभ्यन्तरे तत्र प्रबुद्धाभूत्कलाबती ।। २६१&lt;br&gt;&#xA;अपश्यन्ती च तं सूर्यप्रभं सा शयनीयके ।&lt;br&gt;&#xA;प्रतीक्ष्य किंचिदुद्विग्नशङ्किता निरगाद्बहिः ।। २६२&lt;br&gt;&#xA;दृष्ट्वा महल्लिकोपेतं तं चात्र निजवल्लभम् ।&lt;br&gt;&#xA;सकोपा च सलज्जा च सभया च बभूव सा ।। २६३&lt;br&gt;&#xA;महल्लिकापि दृष्ट्वैव तामासीद्भीतलज्जिता ।&lt;br&gt;&#xA;सूर्यप्रभश्च निःस्पन्दस्तस्थावालिखितो यथा ।। २६४&lt;br&gt;&#xA;दृष्टा कथं पलायेऽहं जिह्रेमीर्ष्यामि वा यदि ।&lt;br&gt;&#xA;इति तत्पार्श्वमेवागात्कलावत्यपि सा ततः ।। २६५&lt;br&gt;&#xA;कुशलं सखि कुत्र त्वमागतैवमितो निशि ।&lt;br&gt;&#xA;एवं महल्लिकां तां च साभ्यसूयमुवाच सा ।। २६६&lt;br&gt;&#xA;ततो महल्लिकावोचन्ममैतद्गृहमत्र तु ।&lt;br&gt;&#xA;त्वमन्यपातालगृहात्प्राप्ता प्राघुणिकाद्य मे ।। २६७&lt;br&gt;&#xA;तच्छ्रुत्वा सा विहस्यैतां कलावत्येवमब्रवीत् ।&lt;br&gt;&#xA;सत्यं दृश्यत एवेदं यत्त्वं सर्वस्य कस्यचित् ।। २६८&lt;br&gt;&#xA;करोषीहागतस्यैव प्राघुणातिथ्यसत्क्रियाम् ।&lt;br&gt;&#xA;एवमुक्ते कलावत्या सा जगाद महल्लिका ।। २६९&lt;br&gt;&#xA;यदि प्रीत्या मयोक्ता त्वं तत्किं सद्वेषनिष्ठुरम् ।&lt;br&gt;&#xA;एवं वदसि निर्लज्जे किमहं सदृशी तव ।। २७०&lt;br&gt;&#xA;किमहं बान्धवादत्ता दूरादेत्य परस्थले ।&lt;br&gt;&#xA;परस्य शयने सुप्ता रहस्येकाकिनी निशि ।। २७१&lt;br&gt;&#xA;अह पितुः प्राघुणिकं स्वस्थाने द्रष्टुमागता ।&lt;br&gt;&#xA;आतिथ्येनाधुनैवैषा सखीद्वितयसंगता ।। २७२&lt;br&gt;&#xA;यदास्मान्विप्रलभ्यादावसौ मन्त्री प्रविष्टवान् ।&lt;br&gt;&#xA;तदैवैतन्मया ज्ञातं त्वया व्यक्तीकृतं स्वतः ।। २७३&lt;br&gt;&#xA;एवं महल्लिकोक्ता सा कलावत्यगमत्ततः ।&lt;br&gt;&#xA;तिर्यक्कोपकषायेण पश्यन्ती चक्षुषा प्रियम् ।। २७४&lt;br&gt;&#xA;ततो महल्लिका सापि बहुवल्लभ याम्यहम् ।&lt;br&gt;&#xA;संप्रतीति रुषा सूर्यप्रभमुक्त्वा ततो ययौ ।। २७५&lt;br&gt;&#xA;सूर्यप्रभश्च विमना युक्तं यदभवत्तदा ।&lt;br&gt;&#xA;कान्ताभ्यां हि समं तस्य तदासक्तं मनो गतम् ।। २७६&lt;br&gt;&#xA;अथ ज्ञातुं कलावत्याः कलहान्तरचेष्टितम् ।&lt;br&gt;&#xA;प्राहिणोद्द्रुतमुत्थाप्य प्रभासं स स्वमन्त्रिणम् ।। २७७&lt;br&gt;&#xA;महल्लिकायास्तद्वच्च प्रहस्तं स विसृष्टवान् ।&lt;br&gt;&#xA;स्वयं च तत्प्रतीक्षः सन्नासीत्प्रज्ञाढ्यसंयुतः ।। २७८&lt;br&gt;&#xA;अथान्विष्य कलावत्याश्चेष्टितं स समाययौ ।&lt;br&gt;&#xA;प्रभासो निकटं तस्य पृष्टश्चैवमुवाच तम् ।। २७९&lt;br&gt;&#xA;इतो द्वितीयपातालवर्ति तद्गतवानहम् ।&lt;br&gt;&#xA;वासवेश्म कलावत्याः स्वविद्याच्छादितात्मकः ।। २८०&lt;br&gt;&#xA;बहिस्तत्र द्वयोश्चेट्योरालापश्च श्रुतो मया ।&lt;br&gt;&#xA;एकाब्रवीत्सखि किमद्योद्विग्नास्ते कलावती ।। २८१&lt;br&gt;&#xA;ततो द्वितीयाप्यवदत्सखि शृण्वत्र कारणम् ।&lt;br&gt;&#xA;सुमुण्डीकावतारो हि चतुर्थेऽद्य रसातले ।। २८२&lt;br&gt;&#xA;स्थितः सूर्यप्रभो नाम रूपेण जितमन्मथः ।&lt;br&gt;&#xA;तस्मै गत्वा स्वयं गुप्तमात्मा दत्तः किलैतया ।। २८३&lt;br&gt;&#xA;गतायामद्य चैतस्या तत्सकाशं निशागमे ।&lt;br&gt;&#xA;प्रह्लाददुहिताप्यागात्स्वयं तत्र महल्लिका ।। २८४&lt;br&gt;&#xA;तया सहेर्ष्याकलहं कृत्वा सत्यात्मघातने ।&lt;br&gt;&#xA;उद्यतैषा सुखावत्या स्वस्रा दृष्ट्वैव रक्षिता ।। २८५&lt;br&gt;&#xA;ततश्चान्तः प्रविश्यैव निपत्य शयनीयके ।&lt;br&gt;&#xA;स्थिता तया सह स्वस्रा पृष्टवृत्तान्तविग्नया ।। २८६&lt;br&gt;&#xA;एवं चेट्योः कथां श्रुत्वा प्रविश्यात्र तथैव ते ।&lt;br&gt;&#xA;कलावतीसुखावत्यौ दृष्टे तुल्याकृती मया ।। २८७&lt;br&gt;&#xA;इति प्रभासो यावत्तं वक्ति सूर्यप्रभं रहः ।&lt;br&gt;&#xA;तावत्प्रहस्तोऽप्यत्रागात्पुष्टः सोऽप्यब्रवीदिदम् ।। २८८&lt;br&gt;&#xA;इतो महल्लिकावासगृहं यावदहं गतः ।&lt;br&gt;&#xA;तावत्तत्र प्रविष्टा सा सखीभ्यां सह दुर्मनाः ।। २८९&lt;br&gt;&#xA;अहं तत्रैव चादृश्यो विद्यायुक्त्या प्रविष्टवान् ।&lt;br&gt;&#xA;दृष्टा मयात्र तस्याश्च सख्यो द्वादश तत्समाः ।। २९०&lt;br&gt;&#xA;ताश्च सद्रत्नपर्यङ्कनिषण्णां परिवृत्य ताम् ।&lt;br&gt;&#xA;महल्लिकामुपाविक्षन्नेका चोवाच तां ततः ।। २९१&lt;br&gt;&#xA;सखि कस्मादकस्मात्त्वमुद्विग्नेवाद्य दृश्यसे ।&lt;br&gt;&#xA;विवाहे प्रस्तुतेऽप्येषा बत का ते विषादिता ।। २९२&lt;br&gt;&#xA;तच्छ्रुत्वा सविमर्शा सा तां प्रह्लादसुताब्रवीत् ।&lt;br&gt;&#xA;को मे विवाहो दत्तास्मि कस्मै केनोदितं तव ।। २९३&lt;br&gt;&#xA;एवं तयोक्ते सर्वास्ता जगदुर्निश्चितं तव ।&lt;br&gt;&#xA;प्रातर्विवाहो दत्तासि सखि सूर्यप्रभाय च ।। २९४&lt;br&gt;&#xA;त्वज्जनन्या च देव्यैतदद्योक्तं त्वदसंनिधौ ।&lt;br&gt;&#xA;अस्मान्नियोजयन्त्या ते कौतुकप्रतिकर्मणि ।। २९५&lt;br&gt;&#xA;तद्धन्यासि च यस्यास्ते भावी सूर्यप्रभः पतिः ।&lt;br&gt;&#xA;यद्रूपलुब्धो निद्राति निशि नेहाङ्गनाजनः ।। २९६&lt;br&gt;&#xA;अस्माकं तु विषादोऽयं क्वेदानीं त्वं वयं क्व च ।&lt;br&gt;&#xA;तस्मिन्हि भर्तरि प्राप्ते त्वमस्मान्विस्मरिष्यसि ।। २९७&lt;br&gt;&#xA;एतन्महल्लिका तासां मुखाच्छ्रुत्वा जगाद सा ।&lt;br&gt;&#xA;कच्चित्स दृष्टो युष्माभिर्मनस्तस्मिन्गतं च वः ।। २९८&lt;br&gt;&#xA;तच्छ्रुत्वा तामवोचंस्ता हर्म्यात्सोऽस्माभिरीक्षितः ।&lt;br&gt;&#xA;का च सा स्त्री मनो यस्या न स दृष्टो हरेदिति ।। २९९&lt;br&gt;&#xA;ततः साप्यवदत्तर्हि तातं वक्ष्याम्यहं तथा ।&lt;br&gt;&#xA;युष्मानप्यखिलास्तस्मै दापयिष्याम्यमूर्यथा ।। ३००&lt;br&gt;&#xA;इत्थमन्योन्यविरहो न स्यान्नः सहवासतः ।&lt;br&gt;&#xA;इति ब्रुवाणां कन्यास्ताः संभ्रान्ताः संबभाषिरे ।। ३०१&lt;br&gt;&#xA;सखि मैवं कृथा नैतद्युक्तमेषा त्रपा हि नः ।&lt;br&gt;&#xA;एवमुक्तवतीरेताः सा जगादासुरेन्द्रजा ।। ३०२&lt;br&gt;&#xA;किमयुक्तं न तेनैका परिणेयाहमेव हि ।&lt;br&gt;&#xA;तस्मै सर्वेऽपि दास्यन्ति दुहितॄर्दैत्यदानवाः ।। ३०३&lt;br&gt;&#xA;अन्याश्च राजतनयास्तस्योदूढा भुवि स्थिताः ।&lt;br&gt;&#xA;परिणेष्यति बह्वीश्च स विद्याधरकन्यकाः ।। ३०४&lt;br&gt;&#xA;तन्मध्ये परिणीतासु युष्मासु मम का क्षतिः ।&lt;br&gt;&#xA;सुखं प्रत्युत वत्स्यामो वयं सख्यः परस्परम् ।। ३०५&lt;br&gt;&#xA;अन्याभिस्तु विरुद्धाभिः कस्ताभिः संस्तवो मम ।&lt;br&gt;&#xA;युष्माकं च त्रपा कात्र सर्वमेतत्करोम्यहम् ।। ३०६&lt;br&gt;&#xA;इति तासां कथा यावद्वर्तते त्वद्गतात्मनाम् ।&lt;br&gt;&#xA;तावत्ततोऽहं निर्गत्य स्वैरं त्वत्पार्श्वमागतः ।। ३०७&lt;br&gt;&#xA;एतत्प्रहस्तस्य मुखाच्छ्रुत्वा सूर्यप्रभोऽत्र सः ।&lt;br&gt;&#xA;अनिद्र एव शयने तां निशामनयन्मुदा ।। ३०८&lt;br&gt;&#xA;प्रातः सह सुनीथेन मयेन सचिवैश्च सः ।&lt;br&gt;&#xA;असुराधिपतिं द्रष्टुं प्रह्लादं तत्सभां ययौ ।। ३०९&lt;br&gt;&#xA;सुनीथं तत्र स प्राह प्रह्लादो दर्शितादरः ।&lt;br&gt;&#xA;सुतां सूर्यप्रभायाहं ददाम्यस्मै महल्लिकाम् ।। ३१०&lt;br&gt;&#xA;अस्य हि प्राघुणातिथ्यं कार्यं मे तव च प्रियम् ।&lt;br&gt;&#xA;एतत्प्रह्लादवचनं सुनीथोऽभिननन्द सः ।। ३११&lt;br&gt;&#xA;ततो वेदीं समारोप्य मध्यज्वलितपावकाम् ।&lt;br&gt;&#xA;तत्प्रभाभ्राजितोदग्ररत्नस्तम्भावभासिताम् ।। ३१२&lt;br&gt;&#xA;महल्लिकां तां स्वसुतां प्रादात्सूर्यप्रभाय सः ।&lt;br&gt;&#xA;प्रह्लादोऽसुरसाम्राज्यसदृशीभिर्विभूतिभिः ।। ३१३&lt;br&gt;&#xA;ददौ सद्रत्नराशींश्च स दुहित्रे वराय च ।&lt;br&gt;&#xA;त्रिदशावजयानीतान्सुमेरुशिखरोपमान् ।। ३१४&lt;br&gt;&#xA;तात ता अपि देह्यस्मै सखीर्मे द्वादश प्रियाः ।&lt;br&gt;&#xA;एवं महल्लिका स्वैरं प्रह्लादं सा तदाब्रवीत् ।। ३१५&lt;br&gt;&#xA;पुत्रि मद्भ्रात्रधीनास्तास्तेन वन्दीकृता यतः ।&lt;br&gt;&#xA;मम दातुं न युज्यन्त इति सोऽपि जगाद ताम् ।। ३१६&lt;br&gt;&#xA;कृतोद्वाहोत्सवश्चास्मिन्याते सूर्यप्रभो दिने ।&lt;br&gt;&#xA;विवेश वासकं नक्तं स महल्लिकया सह ।। ३१७&lt;br&gt;&#xA;सर्वकामोपचाराढ्यं तत्र तं सुरतोत्सवम् ।&lt;br&gt;&#xA;अनया समनःप्रीतिसौख्यं सोऽनुबभूव च ।। ३१८&lt;br&gt;&#xA;प्रातर्गते च प्रह्लादे सभां तस्मिन्सहानुगे ।&lt;br&gt;&#xA;अमीलो दानवाधीशः प्रह्लादादीनभाषत ।। ३१९&lt;br&gt;&#xA;अद्य युष्माभिरखिलैरागन्तव्यं गृहे मम ।&lt;br&gt;&#xA;तत्रातिथ्यं यतः सूर्यप्रभस्यास्य करोम्यहम् ।। ३२०&lt;br&gt;&#xA;सुतां कलावती तस्मै ददामि यदि वो हितम् ।&lt;br&gt;&#xA;एतत्तद्वचनं सर्वे तथेति प्रतिपेदिरे ।। ३२१&lt;br&gt;&#xA;ततो द्वितीयं पातालं तस्मिन्नेव क्षणे च ते ।&lt;br&gt;&#xA;सर्वे जग्मुः समं सूर्यप्रभेण समयादिना ।। ३२२&lt;br&gt;&#xA;तत्रामीलो ददौ तस्मै सुतां सूर्यप्रभाय ताम् ।&lt;br&gt;&#xA;कलावतीं प्रक्रियया दत्तात्मानमपि स्वयम् ।। ३२३&lt;br&gt;&#xA;कृत्वा विवाहं प्रह्लादगृहे भुक्त्वासुरान्वितः ।&lt;br&gt;&#xA;निन्ये भोगोपचारेण दिनं सूर्यप्रभोऽत्र तत् ।। ३२४&lt;br&gt;&#xA;द्वितीयेऽह्नि तथैवैतान्दुरारोहोऽसुरेश्वरः ।&lt;br&gt;&#xA;निमन्त्र्य सर्वाननयत्पञ्चमं स्वरसातलम् ।। ३२५&lt;br&gt;&#xA;तत्र सूर्यप्रभाय स्वां नाम्ना स कुमुदावतीम् ।&lt;br&gt;&#xA;प्रादादन्यवदातिथ्यहेतोर्विधिवदात्मजाम् ।। ३२६&lt;br&gt;&#xA;ततः सर्वैः समेतस्तैर्भोगैर्नीत्वा दिनं स तत् ।&lt;br&gt;&#xA;वासकं कुमुदावत्या भेजे सूर्यप्रभो निशि ।। ३२७&lt;br&gt;&#xA;तत्र त्रिलोकसुन्दर्या नवसंगमसोत्कया ।&lt;br&gt;&#xA;स स्निग्धमुग्धया साकं तया रात्रिमुवास ताम् ।। ३२८&lt;br&gt;&#xA;प्रातश्च तन्तुकच्छेन प्रह्लादप्रमुखैर्वृतः ।&lt;br&gt;&#xA;निमन्त्र्य सप्तमं निन्ये पातालं स स्वमन्दिरम् ।। ३२९&lt;br&gt;&#xA;तत्रासुरपतिः सोऽस्मै सुतां नाम्ना मनोवतीम् ।&lt;br&gt;&#xA;ददौ सरत्नाभरणां तप्तजाम्बूनदद्युतिम् ।। ३३०&lt;br&gt;&#xA;ततः सूर्यप्रभः सोऽत्र नीत्वाधिकसुखं दिनम् ।&lt;br&gt;&#xA;मनोवतीनवाश्लेषसुखिनीमनयन्निशाम् ।। ३३१&lt;br&gt;&#xA;अपरेद्युश्च तं सर्वयुक्तं कृतनिमन्त्रणः ।&lt;br&gt;&#xA;पातालमनयत्षष्ठं स्वं सुमायोऽसुराधिपः ।। ३३२&lt;br&gt;&#xA;तत्र सोऽपि ददौ तस्मै सुभद्रां नाम कन्यकाम् ।&lt;br&gt;&#xA;दूर्वालताश्यामलाङ्गीं मूर्तिं पाञ्चशरीमिव ।। ३३३&lt;br&gt;&#xA;तया सुरतसंभोगयोग्यया श्यामयात्र सः ।&lt;br&gt;&#xA;सहासीत्तदहः सूर्यप्रभः पूर्णेन्दुवक्त्रया ।। ३३४&lt;br&gt;&#xA;अन्येद्युश्च बली राजा तद्वदेव निनाय तम् ।&lt;br&gt;&#xA;सूर्यप्रभं स्वपातालं तृतीयं सोऽसुरानुगः ।। ३३५&lt;br&gt;&#xA;सोऽपि तत्र सुतां तस्मै सुन्दरीं नाम दत्तवान् ।&lt;br&gt;&#xA;बालप्रवालसच्छायां माधवीमिव मञ्जरीम् ।। ३३६&lt;br&gt;&#xA;स्त्रीरत्नेन समं तेन रेमे सूर्यप्रभोऽत्र सः ।&lt;br&gt;&#xA;सुरञ्जितस्तद्दिवसं दिव्यभोगविभूषितम् ।। ३३७&lt;br&gt;&#xA;अपरेऽहि मयः सोऽपि राजपुत्रं तथैव तम् ।&lt;br&gt;&#xA;चतुर्थपातालगतं भूयोऽनैषीत्स्वमन्दिरम् ।। ३३८&lt;br&gt;&#xA;विचित्ररत्नप्रासादं निजमायाविनिर्मितम् ।&lt;br&gt;&#xA;नवं नवमिवाभासमानं लक्ष्म्या प्रतिक्षणम् ।। ३३९&lt;br&gt;&#xA;तत्र सोऽपि ददौ तस्मै सुमायाख्यां निजां सुताम् ।&lt;br&gt;&#xA;जगदाश्चर्यरूपां स्वां शक्तिं मूर्तिमतीमिव ।। ३४०&lt;br&gt;&#xA;मानुषत्वाच्च तस्मै तां नैवादेयाममन्यत ।&lt;br&gt;&#xA;सोऽपि रेमे तया साकमत्र सूर्यप्रभः कृती ।। ३४१&lt;br&gt;&#xA;विद्याविभक्तदेहोऽथ सर्वाभिर्युगपत्सह ।&lt;br&gt;&#xA;अरंस्तासुरकन्याभिस्ताभिः सह नृपात्मजः ।। ३४२&lt;br&gt;&#xA;तात्त्विकेन तु देहेन भजते स्म स भूयसा ।&lt;br&gt;&#xA;महल्लिकां प्रियतमां प्रह्लादासुरकन्यकाम् ।। ३४३&lt;br&gt;&#xA;एकदा च निशि स्वैरं स्थितस्तां स महल्लिकाम् ।&lt;br&gt;&#xA;एवं सूर्यप्रभोऽपृच्छदभिजातां कथान्तरे ।। ३४४&lt;br&gt;&#xA;प्रिये रात्रौ सहायाते ये द्वे सख्यौ तदा तव ।&lt;br&gt;&#xA;ते कुतस्त्ये न पश्यामि किं च ते क्व गते इति ।। ३४५&lt;br&gt;&#xA;ततो महल्लिकावादीत्सुष्ठ्वहं स्मारिता त्वया ।&lt;br&gt;&#xA;ते न द्वे एव ताः सन्ति वयस्या द्वादशेह मे ।। ३४६&lt;br&gt;&#xA;मत्पितृव्येण च स्वर्गादानीता अपहृत्य ताः ।&lt;br&gt;&#xA;एकामृतप्रभा नाम द्वितीया केशिनी तथा ।। ३४७&lt;br&gt;&#xA;पर्वतस्य मुनेरेते तनये शुभलक्षणे ।&lt;br&gt;&#xA;कालिन्दीति तृतीया च चतुर्थी भद्रिकेति च ।। ३४८&lt;br&gt;&#xA;तथा दर्पकमालेति पञ्चमी चारुलोचना ।&lt;br&gt;&#xA;एता महामुनेस्तिस्रो देवलस्यात्मसंभवाः ।। ३४९&lt;br&gt;&#xA;षष्ठी सौदामनी नाम सप्तमी चोज्ज्वलाभिधा ।&lt;br&gt;&#xA;एते हाहाभिधानस्य गन्धर्वस्य सुते उभे ।। ३५०&lt;br&gt;&#xA;अष्टमी पीवरा नाम गन्धर्वस्य हुहोः सुता ।&lt;br&gt;&#xA;नवम्यञ्जनिका नाम कालस्य दुहिता विभोः ।। ३५१&lt;br&gt;&#xA;पिङ्गलाच्च गणाज्जाता दशमी केसरावली ।&lt;br&gt;&#xA;एकादशी मालिनीति नाम्ना कम्बलनन्दिनी ।। ३५२&lt;br&gt;&#xA;नाम्ना मन्दारमालेति द्वादशी वसुकन्यका ।&lt;br&gt;&#xA;अप्सरःसु समुत्पन्नाः सर्वा दिव्यस्त्रियस्तु ताः ।। ३५३&lt;br&gt;&#xA;पातालं प्रथमं नीतास्ताश्चोद्वाहे कृते मम ।&lt;br&gt;&#xA;तुभ्यं मया च देयास्तास्तद्युक्ता स्यां सदा यथा ।। ३५४&lt;br&gt;&#xA;प्रतिज्ञातं मया चैतत्तासां स्नेहो हि तासु मे ।&lt;br&gt;&#xA;तातोऽप्युक्तो मया तेन न दत्ता भ्रात्रपेक्षिणा ।। ३५५&lt;br&gt;&#xA;एतच्छ्रुत्वा सवैलक्षस्तां स सूर्यप्रभोऽब्रवीत् ।&lt;br&gt;&#xA;प्रिये महानुभावा त्वमहं कुर्यां कथं त्विदम् ।। ३५६&lt;br&gt;&#xA;एवं सूर्यप्रभेणोक्ता रुषावोचन्महल्लिका ।&lt;br&gt;&#xA;मत्समक्षं वहस्यन्या मद्वयस्यास्तु नेच्छसि ।। ३५७&lt;br&gt;&#xA;याभिर्वियुक्ता रज्येयं नाहमेकमपि क्षणम् ।&lt;br&gt;&#xA;इत्युक्तस्तु तया सूर्यप्रभस्तुष्ट्यान्वमंस्त तत् ।। ३५८&lt;br&gt;&#xA;ततस्तदेव पातालं नीत्वैव प्रथमं तया ।&lt;br&gt;&#xA;प्रह्लादसुतया तस्मै प्रदत्ता द्वादशापि ताः ।। ३५९&lt;br&gt;&#xA;अथामृतप्रभामुख्यास्ताः स सूर्यप्रभः क्रमात् ।&lt;br&gt;&#xA;परिणीयोपभुङ्क्ते स्म तस्यां दिव्याङ्गना निशि ।। ३६०&lt;br&gt;&#xA;प्रातश्च ताः प्रभासेन नाययित्वा रसातलम् ।&lt;br&gt;&#xA;चतुर्थं स्थापयामास च्छन्नाः पृष्ट्वा महल्लिकाम् ।। ३६१&lt;br&gt;&#xA;स्वयं चालक्षितः साकं तया तत्रैव सोऽगमत् ।&lt;br&gt;&#xA;सभाजनाय च प्राग्वत्प्रह्लादस्य सभां ययौ ।। ३६२&lt;br&gt;&#xA;तत्रासुरेन्द्रो वक्ति स्म तं सुनीथं मयं च सः ।&lt;br&gt;&#xA;यात सर्वे दितिदनू द्रष्टुं देव्यावुभे इति ।। ३६३&lt;br&gt;&#xA;तथेत्यथ रसातलात्सपदि निर्गतास्ते ततो यथास्वमसुरैः समं मयसुनीथसूर्यप्रभाः ।&lt;br&gt;&#xA;विमानमनुचिन्तितं तदधिरुह्य भूतासनं सुमेरुगिरिसानुगं प्रययुराश्रमं काश्यपम् ।। ३६४&lt;br&gt;&#xA;तत्र ते दितिदनू सह स्थिते सादरैर्मुनिजनैर्निवेदिताः ।&lt;br&gt;&#xA;अभ्युपेत्य ददृशुः क्रमेण ते पादयोश्च शिरसा ववन्दिरे ।। ३६५&lt;br&gt;&#xA;ते च तानसुरमातरावुभे सानुगान्समवलोक्य सादरे ।&lt;br&gt;&#xA;साश्रु मूर्ध्नि परिचुम्ब्य समदादाशिषोऽनुपदमूचतुर्मयम् ।। ३६६&lt;br&gt;&#xA;प्राप्तजीवितममुं तवात्मजं वीक्ष्य पुत्रक सुनीथमावयोः ।&lt;br&gt;&#xA;चक्षुरद्य सफलत्वमागतं त्वां च पुण्यकृतमेव मन्महे ।। ३६७&lt;br&gt;&#xA;सुमुण्डीकं चैतं कृतिनमिह सूर्यप्रभतया पुनर्जात दिव्याकृतिधरमसाधारणगुणम् ।&lt;br&gt;&#xA;चितं भाविश्रेयः प्रथमपिशुनैर्लक्षणगुणैर्विलोक्यान्तस्तोषात्स्फुटमिह नमावः स्ववपुषि ।। ३६८&lt;br&gt;&#xA;तच्छीघ्रमुत्तिष्ठत यात वत्साः प्रजापतिं द्रष्टुमिहार्यपुत्रम् ।&lt;br&gt;&#xA;तद्दर्शनाद्वो भवितार्थसिद्धिः कार्यं च वस्तद्वचनं शिवाय ।। ३६९&lt;br&gt;&#xA;इति ताभ्यामादिष्टा देवीभ्यां ते तथैव गत्वा तम् ।&lt;br&gt;&#xA;कश्यपमुनिं मयाद्या ददृशुर्दिव्याश्रमे तत्र ।। ३७०&lt;br&gt;&#xA;द्रुतशुद्धहाटकाभं तेजोमयमाश्रमे च देवानाम् ।&lt;br&gt;&#xA;ज्वालाकपिलजटाधरमनलसमानं दुराधर्षम् ।। ३७१&lt;br&gt;&#xA;उपगम्य च तस्य पादयोस्ते निपतन्ति स्म सहानुगैः क्रमेण ।&lt;br&gt;&#xA;अथ सोऽपि मुहुः कृतोचिताशीः परितोषादुपवेश्य तानुवाच ।। ३७२&lt;br&gt;&#xA;आनन्दः परमो ममैष यदमी दृष्टाः स्थ सर्वे सुताः&lt;br&gt;&#xA;श्लाघ्यस्त्वं मय सत्पथादचलितो यः सर्वविद्यास्पदम् ।&lt;br&gt;&#xA;धन्यस्त्वं च सुनीथ येन गतमप्याप्तं पुनर्जीवितं&lt;br&gt;&#xA;त्वं सूर्यप्रभ पुण्यवांश्च भविता यः खेचराणां पतिः ।। ३७३&lt;br&gt;&#xA;तद्धर्मे पथि वर्तितव्यमधुना बोद्धव्यमस्मद्वचो&lt;br&gt;&#xA;भोक्ष्यध्वे सततं सुखानि परमामासाद्य येन श्रियम् ।&lt;br&gt;&#xA;नैव स्याच्च पुरा यथा परिभवो भूयः परेभ्योऽत्र वो&lt;br&gt;&#xA;धर्मातिक्रमिणोऽसुरा हि मुरजिच्चक्रस्य याता वशम् ।। ३७४&lt;br&gt;&#xA;ये चासुरा देवहताः सुनीथ मर्त्यप्रवीरास्त इमेऽवतीर्णाः ।&lt;br&gt;&#xA;योऽभूत्सुमुण्डीक इहानुजस्ते सूर्यप्रभः सैष किलाद्य जातः ।। ३७५&lt;br&gt;&#xA;अन्येऽपि तेऽमी असुरा वयस्या अस्यैव जाताः खलु बान्धवाश्च ।&lt;br&gt;&#xA;यः शम्बराख्यश्च महासुरोऽभूत्सैषोऽद्य जातः सचिवः प्रहस्तः ।। ३७६&lt;br&gt;&#xA;यश्चासुरोऽभूत्त्रिशिरा स जातः सिद्धार्थनामा सचिवो मयस्य ।&lt;br&gt;&#xA;वातापिरित्यास च दानवो यः प्रज्ञाढ्यनामास्य स एव मन्त्री ।। ३७७&lt;br&gt;&#xA;उलूकनामा दनुजश्च योऽभूत्सोऽयं वयस्योऽस्य शुभंकराख्यः ।&lt;br&gt;&#xA;योऽयं वयस्योऽस्य च वीतभीतिः स कालनामाप्यभवत्सुरारिः ।। ३७८&lt;br&gt;&#xA;यश्चैष भासः सचिवोऽस्य सोऽयं दैत्योऽवतीर्णो वृषपर्वनामा ।&lt;br&gt;&#xA;योऽयं प्रभासश्च स एष दैत्यो वत्सावतीर्णः प्रबलाभिधानः ।। ३७९&lt;br&gt;&#xA;महात्मना रत्नमयेन येन देवैर्विपक्षैरपि याचितेन ।&lt;br&gt;&#xA;कृत्वा शरीरं दलशोऽवतीर्णं रत्नानि जातान्यखिलानि यस्मात् ।। ३८०&lt;br&gt;&#xA;तत्तोषतश्चण्डिकयास्य देव्या वरोऽन्यदेहानुगतः स दत्तः ।&lt;br&gt;&#xA;येन प्रभासोऽद्य स एष जातो महाबलो दुष्प्रसहो रिपूणाम् ।। ३८१&lt;br&gt;&#xA;यौ दानवावभूतां पूर्वं सुन्दोपसुन्दनामानौ ।&lt;br&gt;&#xA;तावेतौ सर्वदमनभयंकरावस्य मन्त्रिणौ जातौ ।। ३८२&lt;br&gt;&#xA;यश्च हयग्रीवाख्यो विकटाक्षश्चासुरावभूतां द्वौ ।&lt;br&gt;&#xA;स्थिरबुद्धिमहाबुद्धी उत्पन्नावस्य ताविमौ सचिवौ ।। ३८३&lt;br&gt;&#xA;अन्येऽप्यस्य य एते श्वशुराः सचिवादिबान्धवा ये च ।&lt;br&gt;&#xA;तेऽप्यवतीर्णा असुरा यैरिन्द्राद्याः पुरा जिता बहुशः ।। ३८४&lt;br&gt;&#xA;तद्युष्माकं पक्षः पुनरप्येवं क्रमाद्गतो वृद्धिम् ।&lt;br&gt;&#xA;धीरा भवत समृद्धिं प्राप्स्यथ धर्मादविच्युताः परमाम् ।। ३८५&lt;br&gt;&#xA;इति वदति कश्यपर्षौ दाक्षायण्यः किलास्य पत्न्योऽत्र ।&lt;br&gt;&#xA;अदितिप्रमुखाः सर्वा माध्यंदिनसवनसमय आजग्मुः ।। ३८६&lt;br&gt;&#xA;दत्त्वाशिषं मयादिषु नमत्सु भर्तुः कृताह्निकाज्ञासु ।&lt;br&gt;&#xA;तास्वथ शक्रोऽत्रागात्सलोकपालोऽपि तं मुनिं द्रष्टुम् ।। ३८७&lt;br&gt;&#xA;वन्दितसदारकश्यपमुनिचरणो वन्दितो मयाद्यैश्च ।&lt;br&gt;&#xA;सोऽथ सरोषं पश्यन्सूर्यप्रभमुक्तवान्मयं शक्रः ।। ३८८&lt;br&gt;&#xA;एषोऽर्भकः स जाने विद्याधरचक्रवर्तिताकामः ।&lt;br&gt;&#xA;तदसौ स्वल्पेन कथं संतुष्टो नेन्द्रतां किमर्थयते ।। ३८९&lt;br&gt;&#xA;तच्छ्रुत्वैव मयस्तं जगाद देवेश तत्त्वयीन्द्रत्वम् ।&lt;br&gt;&#xA;परमेश्वरेण निर्मितमादिष्टं चास्य खेचरेशत्वम् ।। ३९०&lt;br&gt;&#xA;इति मयवचनान्मघवा स तदा विहसन्नुवाच सामर्षः ।&lt;br&gt;&#xA;अत्यल्पं हि तदस्याः सुलक्षणस्याकृतेरमुष्येति ।। ३९१&lt;br&gt;&#xA;अथ स मयोऽप्यवदत्तं श्रुतशर्मा यत्र खेचरेन्द्रत्वे ।&lt;br&gt;&#xA;योग्यस्तत्रासंशयमाकृतिरस्यायमर्हतीन्द्रत्वम् ।। ३९२&lt;br&gt;&#xA;इत्युक्तवते तस्मै मयाय कुपितः स वज्रमुद्यम्य ।&lt;br&gt;&#xA;मघवोत्तस्थौ कश्यपमुनिरकरोच्चाथ कोपहुंकारम् ।। ३९३&lt;br&gt;&#xA;धिक्कारमुखरताम्रैर्वदनैः कोपं ययुश्च दित्याद्याः ।&lt;br&gt;&#xA;तत इन्द्रः शापभयादुपाविशत्संहृतायुधोऽवनतः ।। ३९४&lt;br&gt;&#xA;प्रणिपत्य पादयोरथ दारयुतं तं सुरासुरप्रभवम् ।&lt;br&gt;&#xA;कश्यपमुनिं प्रसाद्य च विज्ञापितवान्कृताञ्जलिः शक्रः ।। ३९५&lt;br&gt;&#xA;श्रुतशर्मणे मया यद्भगवन्विद्याधराधिराजत्वम् ।&lt;br&gt;&#xA;दत्तं तदेष हर्तुं सूर्यप्रभ उद्यतोऽधुना तस्य ।। ३९६&lt;br&gt;&#xA;एष च सर्वाकारं मयोऽस्य तत्साधने कृतोद्योगः ।&lt;br&gt;&#xA;तच्छ्रुत्वा स तमिन्द्रं दितिदनुसहितः प्रजापतिरवोचत् ।। ३९७&lt;br&gt;&#xA;इष्टस्ते श्रुतशर्मा मघवन्सूर्यप्रभश्च शर्वस्य ।&lt;br&gt;&#xA;न च तस्येच्छामि तथा तेनाज्ञप्तश्च पूर्वमत्र मयः ।। ३९८&lt;br&gt;&#xA;तत्त्वं मयस्य किं खलु जल्पसि कथयात्र कोऽपराधोऽस्य ।&lt;br&gt;&#xA;एष हि धर्मपथस्थो ज्ञानी विज्ञानवान्गुरुप्रणतः ।। ३९९&lt;br&gt;&#xA;भस्माकरिष्यदस्मत्कोधाग्निस्त्वामघं व्यधास्यश्चेत् ।&lt;br&gt;&#xA;न च शक्तस्त्वमिमं प्रति प्रभावमेतस्य किं न जानासि ।। ४००&lt;br&gt;&#xA;इति मुनिनात्र सदारेणोक्ते लज्जाभयानते चेन्द्रे ।&lt;br&gt;&#xA;अदितिरुवाच स कीदृक्श्रुतशर्मा दर्श्यतामिहानीय ।। ४०१&lt;br&gt;&#xA;एतन्निशम्य शक्रो मातलिमादिश्य तत्क्षणं तत्र ।&lt;br&gt;&#xA;आनाययति स्म स तं श्रुतशर्माणं नभश्चराधीशम् ।। ४०२&lt;br&gt;&#xA;तं दृष्ट्वा कृतविनतिं वीक्ष्य च सूर्यप्रभं तमप्राक्षुः ।&lt;br&gt;&#xA;कश्यपमुनिं स्वभार्याः क एतयो रूपलक्षणाढ्य इति ।। ४०३&lt;br&gt;&#xA;अथ स मुनीन्द्रोऽवादीच्छ्रुतशर्मास्यापि न प्रभासस्य ।&lt;br&gt;&#xA;एतत्सचिवस्य समः किं पुनरेतस्य निरुपमानस्य ।। ४०४&lt;br&gt;&#xA;सूर्यप्रभ एष यतो दिव्यैस्तै रूपलक्षणैर्युक्तः ।&lt;br&gt;&#xA;यैरस्याध्यवसायं विदधानस्येन्द्रतापि नासुलभा ।। ४०५&lt;br&gt;&#xA;इति कश्यपर्षिवचनं सर्वेऽपि श्रद्दधुस्तथेत्यत्र ।&lt;br&gt;&#xA;तत एष मयाय वरं ददौ मुनिः शृण्वतो महेन्द्रस्य ।। ४०६&lt;br&gt;&#xA;यत्पुत्र निर्विकारं भवता स्थितमुद्यतायुधेऽपीन्द्रे ।&lt;br&gt;&#xA;तेनाजरामरोऽङ्गैर्वज्रमयैरक्षतश्च भवितासि ।। ४०७&lt;br&gt;&#xA;एतावपि ते सदृशौ सुनीथसूर्यप्रभौ महासत्त्वौ ।&lt;br&gt;&#xA;शश्वदपरिभवनीयौ भविष्यतः सकलवैरिवर्गस्य ।। ४०८&lt;br&gt;&#xA;एष सुवासकुमारश्चापद्रजनीषु चिन्तितोपगतः ।&lt;br&gt;&#xA;साहायकं करिष्यति मत्तनयः शरदिजेन्दुसमकान्तिः ।। ४०९&lt;br&gt;&#xA;इत्युक्तवतोऽस्य मुनेर्भार्या ऋषयश्च लोकपालाश्च ।&lt;br&gt;&#xA;सदसि मयप्रभृतिभ्यस्तेभ्यः सर्वे वरान्ददुस्तद्वत् ।। ४१०&lt;br&gt;&#xA;अदितिरथ शक्रमवदद्विरमाविनयात्प्रसादयेन्द्र मयम् ।&lt;br&gt;&#xA;दृष्टं विनयफलं हि त्वयाद्य यदनेन सद्वराः प्राप्ताः ।। ४११&lt;br&gt;&#xA;तच्छ्रुत्वा मयमिन्द्रः पाणावालम्ब्य तोषयामास ।&lt;br&gt;&#xA;सूर्यप्रभाभिभूतः श्रुतशर्मा चाभवद्दिनेन्दुनिभः ।। ४१२&lt;br&gt;&#xA;प्रणम्य तमथ क्षणात्सुरपतिर्गुरुं कश्यपं जगाम स यथागतं निखिललोकपालान्वितः ।&lt;br&gt;&#xA;मयप्रभृतयोऽपि ते मुनिवरस्य तस्याज्ञया ततः खलु तदाश्रमात्प्रकृतकार्यसिद्ध्यै ययुः ।। ४१३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/003/</guid>
      <description>&lt;p&gt;ततो मयसुनीथौ तौ गत्वा सूर्यप्रभश्च सः ।&lt;br&gt;&#xA;कश्यपस्याश्रमात्तस्मात्संप्रापुः सर्व एव ते ।। १&lt;br&gt;&#xA;संगमं चन्द्रभागाया ऐरावत्याश्च यत्र ते ।&lt;br&gt;&#xA;स्थिताः सूर्यप्रभस्यार्थे राजानो मित्रबान्धवाः ।। २&lt;br&gt;&#xA;प्राप्तं सूर्यप्रभं ते च दृष्ट्वा तत्र स्थिता नृपाः ।&lt;br&gt;&#xA;रुदन्तोऽग्रे समुत्तस्थुर्विषण्णा मरणोन्मुखाः ।। ३&lt;br&gt;&#xA;चन्द्रप्रभादर्शनजां तेषामाशङ्क्य दुःखिताम् ।&lt;br&gt;&#xA;सूर्यप्रभोऽखिलं तेभ्यो यथावृत्तं शशंस तत् ।। ४&lt;br&gt;&#xA;तथापि विग्नाः पृष्टास्ते तेन कृच्छ्रादवर्णयन् ।&lt;br&gt;&#xA;तस्य भार्यापहरणं विहितं श्रुतशर्मणा ।। ५&lt;br&gt;&#xA;तत्पराभवदुःखाच्च देहत्यागोद्यमं निजम् ।&lt;br&gt;&#xA;वारितं दिव्यया वाचा तथैवास्मै न्यवेदयत् ।। ६&lt;br&gt;&#xA;ततः सूर्यप्रभस्तत्र प्रतिज्ञामकरोत्क्रुधा ।&lt;br&gt;&#xA;यदि ब्रह्मादयः सर्वेऽप्यभिरक्षन्ति तं सुराः ।। ७&lt;br&gt;&#xA;तथाप्युन्मूलनीयो मे श्रुतशर्मा स निश्चितम् ।&lt;br&gt;&#xA;परदारापहरणे छद्मप्रागल्भ्यवाञ्शठः ।। ८&lt;br&gt;&#xA;एवं कृतप्रतिज्ञश्च गन्तुं तद्विजयाय सः ।&lt;br&gt;&#xA;लग्नं निश्चितवान्दृष्टं गणकैः सप्तमेऽहनि ।। ९&lt;br&gt;&#xA;ततस्तं निश्चितं ज्ञात्वा गृहीतविजयोद्यमम् ।&lt;br&gt;&#xA;द्रढयित्वा पुनर्वाचा प्राह सूर्यप्रभं मयः ।। १०&lt;br&gt;&#xA;सत्यं कृतोद्यमस्त्वं चेत्तद्वदामि मया तदा ।&lt;br&gt;&#xA;मायां प्रदर्श्य नीत्वा ते पाताले स्थापिताः प्रियाः ।। ११&lt;br&gt;&#xA;एवं त्वं विजयोद्योगं करोषि रभसादिति ।&lt;br&gt;&#xA;नैवमेव तथा ह्यग्निर्ज्वलेद्वातेरितो यथा ।। १२&lt;br&gt;&#xA;तदेहि यामः पातालं प्रियास्ते दर्शयामि ताः ।&lt;br&gt;&#xA;एवं मयवचः श्रुत्वा ननन्दुः सर्व एव ते ।। १३&lt;br&gt;&#xA;प्राक्तनेन च तेनैव प्रविश्य विवरेण ते ।&lt;br&gt;&#xA;जग्मुश्चतुर्थं पातालं मयासुरपुरःसराः ।। १४&lt;br&gt;&#xA;तत्रैकतो वासगृहान्मयः सूर्यप्रभाय ताः ।&lt;br&gt;&#xA;भार्या मदनसेनाद्या आनीयासौ समर्पयत् ।। १५&lt;br&gt;&#xA;गृहीत्वा तास्तथान्याश्च पत्नीस्ताः सोऽसुरात्मजाः ।&lt;br&gt;&#xA;ययौ सूर्यप्रभो द्रष्टुं प्रह्लादं मयवाक्यतः ।। १६&lt;br&gt;&#xA;मयाच्छ्रुतवरप्राप्तिः प्रणतं तं च सोऽसुरः ।&lt;br&gt;&#xA;आत्तायुधोऽथ जिज्ञासुः कृतकक्रोधमभ्यधात् ।। १७&lt;br&gt;&#xA;श्रुतं मया दुराचार यत्कन्या द्वादश त्वया ।&lt;br&gt;&#xA;भ्रात्रार्जिता मेऽपहृतास्तत्त्वां हन्म्येष पश्य माम् ।। १८&lt;br&gt;&#xA;तच्छ्रुत्वा निर्विकारस्तं पश्यन्सूर्यप्रभोऽब्रवीत् ।&lt;br&gt;&#xA;मच्छरीरं त्वदायत्तमविनीतं प्रशाधि माम् ।। १९&lt;br&gt;&#xA;इत्युक्तवन्तं प्रह्लादो विहस्य तमुवाच सः ।&lt;br&gt;&#xA;प्रेक्षितोऽसि मया यावद्दर्पलेशोऽपि नास्ति ते ।। २०&lt;br&gt;&#xA;वरं गृहाण तुष्टोऽस्मीत्युक्तस्तेन तथेति सः ।&lt;br&gt;&#xA;भक्तिं गुरुषु शंभौ च वव्रे सूर्यप्रभो वरम् ।। २१&lt;br&gt;&#xA;ततस्तुष्टेषु सर्वेषु तस्मै सूर्यप्रभाय सः ।&lt;br&gt;&#xA;प्रह्लादो यामिनीं नाम द्वितीयां तनयां ददौ ।। २२&lt;br&gt;&#xA;सहायत्वे च पुत्रौ द्वौ तस्यादात्सोऽसुरेश्वरः ।&lt;br&gt;&#xA;ततः सर्वैः सहामीलपार्श्वं सूर्यप्रभो ययौ ।। २३&lt;br&gt;&#xA;सोऽपि श्रुतवरप्राप्तितुष्टस्तस्मै सुखावतीम् ।&lt;br&gt;&#xA;ददौ द्वितीयां तनयां साहाय्ये च सुतद्वयम् ।। २४&lt;br&gt;&#xA;ततः सभाजयन्नन्यान्साहाय्यायासुराधिपान् ।&lt;br&gt;&#xA;स्थितः सूर्यप्रभः सोऽत्र तेष्वहःसु प्रियासखः ।। २५&lt;br&gt;&#xA;तिस्रः सुनीथभार्याश्च स्वभार्याश्च नृपात्मजाः ।&lt;br&gt;&#xA;सर्वाः सगर्भाः संजाता मयादिसहितोऽशृणोत् ।। २६&lt;br&gt;&#xA;पृष्टाश्च दोहदं तुल्यं शशंसुरखिला अपि ।&lt;br&gt;&#xA;महाहवदिदृक्षां ता ननन्दाथ मयासुरः ।। २७&lt;br&gt;&#xA;एतासु दिष्ट्या संभूता असुरा ये पुरा हताः ।&lt;br&gt;&#xA;तेन जातोऽभिलाषोऽयमेतासामिति सोऽवदत् ।। २८&lt;br&gt;&#xA;एवं ययुः षड्दिवसाः सप्तमे ते रसातलात् ।&lt;br&gt;&#xA;भार्यादियुक्ता निर्जग्मुः सर्वे सूर्यप्रभादयः ।। २९&lt;br&gt;&#xA;उत्पातमाया विघ्नाय या तेषां दर्शितारिभिः ।&lt;br&gt;&#xA;सा सुवासकुमारेण स्मृतायातेन नाशिता ।। ३०&lt;br&gt;&#xA;ततश्चान्द्रप्रभं पृथ्वीराज्ये रत्नप्रभं शिशुम् ।&lt;br&gt;&#xA;अभिषिच्य समारूढभूतासनविमानकाः ।। ३१&lt;br&gt;&#xA;सर्वे विद्याधरेन्द्रस्य सुमेरोस्ते निकेतनम् ।&lt;br&gt;&#xA;ययुर्मयगिरा पूर्वगङ्गातीरतपोवनम् ।। ३२&lt;br&gt;&#xA;तत्र तान्सौहृदप्राप्तान्स सुमेरुरपूजयत् ।&lt;br&gt;&#xA;मयोक्ताशेषवृत्तान्तः पूर्वाज्ञां शांभवीं स्मरन् ।। ३३&lt;br&gt;&#xA;तद्देशस्थाश्च ते स्वं स्वं सैन्यं सूर्यप्रभादिकाः ।&lt;br&gt;&#xA;कार्त्स्न्येनानाययामासुर्बन्धूंश्च सुहृदस्तथा ।। ३४&lt;br&gt;&#xA;आययुः प्रथमं सूर्यप्रभस्य श्वशुरात्मजाः ।&lt;br&gt;&#xA;राजपुत्रा मयादिष्टा विद्याः संसाध्य सोद्यमाः ।। ३५&lt;br&gt;&#xA;तेषां हरिभटादीनां षोडशानां रथायुतम् ।&lt;br&gt;&#xA;द्वे चायुते पदातीनामेकैकस्यानुगं बलम् ।। ३६&lt;br&gt;&#xA;तदनु स्थितसंकेता आजग्मुर्दैत्यदानवाः ।&lt;br&gt;&#xA;श्वशुर्याः श्वशुरा मित्त्राण्यन्ये चैतस्य बान्धवाः ।। ३७&lt;br&gt;&#xA;हृष्टरोमा महामायः सिंहदंष्ट्रः प्रकम्पनः ।&lt;br&gt;&#xA;तन्तुकच्छो दुरारोहः सुमायो वज्रपञ्जरः ।। ३८&lt;br&gt;&#xA;धूमकेतुः प्रमथनो विकटाक्षश्च दानवः ।&lt;br&gt;&#xA;बहवोऽन्येऽपि चाजग्मुरा सप्तमरसातलात् ।। ३९&lt;br&gt;&#xA;कश्चिद्रथानामयुतेः सप्तभिः कश्चिदष्टभिः ।&lt;br&gt;&#xA;कश्चित्षड्भिस्त्रिभिः कश्चिद्योऽतिस्वल्पोऽयुतेन सः ।। ४०&lt;br&gt;&#xA;पदातीनां त्रिभिर्लक्षैः कश्चिल्लक्षद्वयेन च ।&lt;br&gt;&#xA;कश्चित्कश्चित्तु लक्षेण लक्षार्धेनाधमस्तु यः ।। ४१&lt;br&gt;&#xA;एकैकस्य च हस्त्यश्वमागात्तदनुसारतः ।&lt;br&gt;&#xA;असंख्यमाययौ चान्यत्सैन्यं मयसुनीथयोः ।। ४२&lt;br&gt;&#xA;सूर्यप्रभस्य चामेयमाजगाम निजं बलम् ।&lt;br&gt;&#xA;वसुदत्तादिभूपानां सुमेरोश्च तथैव च ।। ४३&lt;br&gt;&#xA;ततो मयासुरोऽपृच्छच्चिन्तितोपस्थितं मुनिम् ।&lt;br&gt;&#xA;तं सुवासकुमाराख्यं सह सूर्यप्रभादिभिः ।। ४४&lt;br&gt;&#xA;विक्षिप्तमेतद्भगवन्सैन्यं नेहोपलक्ष्यते ।&lt;br&gt;&#xA;तद्ब्रूहि कुत्र विस्तीर्णं युगपद्दृश्यतामिति ।। ४५&lt;br&gt;&#xA;इतो योजनमात्रेऽस्ति कलापग्रामसंज्ञकः ।&lt;br&gt;&#xA;प्रदेशस्तत्र विस्तीर्णे गत्वैतत्प्रविलोक्य ताम् ।। ४६&lt;br&gt;&#xA;इत्युक्ते तेन मुनिना तद्युक्ताः ससुमेरुकाः ।&lt;br&gt;&#xA;ययुः कलापग्रामं तं सर्वे ते स्वबलैः सह ।। ४७&lt;br&gt;&#xA;तत्रोन्नतस्थानगता ददृशुस्ते पृथक्पृथक् ।&lt;br&gt;&#xA;संनिवेश्यासुराणां च नृपाणां च वरूथिनीः ।। ४८&lt;br&gt;&#xA;ततः सुमेरुराह स्म श्रुतशर्मा बलाधिकः ।&lt;br&gt;&#xA;सन्ति विद्याधरावीशास्तस्य ह्येकोत्तरं शतम् ।। ४९&lt;br&gt;&#xA;तेषां च पृथगेकैको राज्ञां द्वात्रिंशतः पतिः ।&lt;br&gt;&#xA;तदस्तु भित्त्वा कांश्चित्तान्मेलयिष्याम्यहं तव ।। ५०&lt;br&gt;&#xA;तत्प्रातरेतद्गच्छामः स्थानं वल्मीकसंज्ञितम् ।&lt;br&gt;&#xA;फाल्गुनस्यासिता प्रातरष्टमी हि महातिथिः ।। ५१&lt;br&gt;&#xA;तस्यां चोत्पद्यते तत्र लक्षणं चक्रवर्तिनः ।&lt;br&gt;&#xA;तूर्णं विद्याधरा यान्ति तत्कृते चात्र तां तिथिम् ।। ५२&lt;br&gt;&#xA;एवं सुमेरुणा प्रोक्ते सैन्यसंविधिना दिनम् ।&lt;br&gt;&#xA;नीत्वा प्रातर्ययुस्तत्ते वल्मीकं सबला रथैः ।। ५३&lt;br&gt;&#xA;तत्र ते दक्षिणे सानौ हिमाद्रेर्निनदद्बलाः ।&lt;br&gt;&#xA;निविष्टा ददृशुः प्राप्तान्बहून्विद्याधराधिपान् ।। ५४&lt;br&gt;&#xA;ते च विद्याधरास्तत्र कुण्डेष्वादीपितानलाः ।&lt;br&gt;&#xA;होमप्रवृत्ता अभवञ्जपव्यग्राश्च केचन ।। २&lt;br&gt;&#xA;ततः सूर्यप्रभोऽप्यत्र वह्निकुण्डं महद्व्यधात् ।&lt;br&gt;&#xA;स्वयं जज्वाल तत्राग्निस्तस्य विद्याप्रभावतः ।। ५६&lt;br&gt;&#xA;तद्दृष्ट्वा तुष्टिरुत्पेदे सुमेरोर्मत्सरः पुनः ।&lt;br&gt;&#xA;विद्याधराणामुदभूत्तदैकस्तमभाषत ।। ५७&lt;br&gt;&#xA;विद्याधरेन्द्रतां त्यक्त्वा धिक्सुमेरोऽनुवर्तसे ।&lt;br&gt;&#xA;सूर्यप्रभाभिधमिमं कथं धरणिगोचरम् ।। ५८&lt;br&gt;&#xA;तच्छ्रुत्वा स सुमेरुस्तं सकोपं निरभर्त्सयत् ।&lt;br&gt;&#xA;सूर्यप्रभं च तन्नाम पृच्छन्तमिदमब्रवीत् ।। ५९&lt;br&gt;&#xA;अस्ति विद्याधरो भीमनामा तस्य च गेहिनीम् ।&lt;br&gt;&#xA;ब्रह्माकामयत स्वैरं तत एषोऽभ्यजायत ।। ६०&lt;br&gt;&#xA;गुप्तं यद्ब्रह्मणो जातो ब्रह्मगुप्तस्तदुच्यते ।&lt;br&gt;&#xA;अत एवैतदेतस्य स्वजन्मसदृशं वचः ।। ६१&lt;br&gt;&#xA;इत्युक्त्वाकारि तेनापि वह्निकुण्डं सुमेरुणा ।&lt;br&gt;&#xA;ततः सूर्यप्रभस्तेन सहाहौषीद्धुताशनम् ।। ६२&lt;br&gt;&#xA;क्षणाच्च भूमिविवरादुज्जगामातिभीषणः ।&lt;br&gt;&#xA;&amp;hellip;.. कस्मादजगरो महान् ।। ६३&lt;br&gt;&#xA;तं ग्रहीतुमधावत्स विद्याधरपतिर्मदात् ।&lt;br&gt;&#xA;ब्रह्मगुप्ताभिधानोऽथ सुमेरुर्येन गर्हितः ।। ६४&lt;br&gt;&#xA;स तेनाजगरेणात्र मुखफूत्कारवायुना ।&lt;br&gt;&#xA;नीत्वा हस्तशते क्षिप्तो न्यपतज्जीर्णपर्णवत् ।। ६५&lt;br&gt;&#xA;ततस्तेजःप्रभो नाम तं जिघृक्षुरुपागमत् ।&lt;br&gt;&#xA;सर्पं विद्याधराधीशः सोऽप्यक्षेपि तथामुना ।। ६६&lt;br&gt;&#xA;ततस्तं दुष्टदमनो नाम विद्याधरेश्वरः ।&lt;br&gt;&#xA;उपागात्सोऽपि निःश्वासेनान्यवत्तेन चिक्षिपे ।। ६७&lt;br&gt;&#xA;ततो विरूपशक्त्याख्यः खेचरेन्द्रस्तमभ्यगात् ।&lt;br&gt;&#xA;सोऽपि तेन तथैवास्तः श्वासेन तृणहेलया ।। ६८&lt;br&gt;&#xA;अथाभ्यधावतां तद्वदङ्गारकविजृम्भकौ ।&lt;br&gt;&#xA;राजानौ युगपत्तौ च दूरे श्वासेन सोऽक्षिपत् ।। ६९&lt;br&gt;&#xA;एवं विद्याधराधीशाः क्रमात्सर्वेऽपि तेन ते ।&lt;br&gt;&#xA;क्षिप्ताः कथंचिदुत्तस्थुरङ्गैरश्मावचूर्णितैः ।। ७०&lt;br&gt;&#xA;ततो दर्पेण तं सर्पं श्रुतशर्माभ्युपेयिवान् ।&lt;br&gt;&#xA;जिघृक्षुः सोऽपि तेनात्र चिक्षिपे श्वासमारुतैः ।। ७१&lt;br&gt;&#xA;अदूरपतितः सोऽथ पुनरुत्थाय धावितः ।&lt;br&gt;&#xA;तेन दूरतरं नीत्वा श्वासेनाक्षेपि भूतले ।। ७२&lt;br&gt;&#xA;विलक्षे चूर्णिताङ्गेऽस्मिन्नुत्थिते श्रुतशर्मणि ।&lt;br&gt;&#xA;सूर्यप्रभोऽहेर्ग्रहणे प्रेषितोऽभूत्सुमेरुणा ।। ७३&lt;br&gt;&#xA;पश्यतैषोऽप्यजगरं ग्रहीतुमिममुत्थितः ।&lt;br&gt;&#xA;अहो इमे निर्विचारा मर्कटा इव मानुषाः ।। ७४&lt;br&gt;&#xA;अन्येन क्रियमाणं यत्पश्यन्त्यनुहरन्ति तत् ।&lt;br&gt;&#xA;इति विद्याधराः सूर्यप्रभं ते जहसुस्तदा ।। ७५&lt;br&gt;&#xA;तेषां प्रहसतामेव गत्वा सूर्यप्रभेण सः ।&lt;br&gt;&#xA;स्तिमितास्यो गृहीतश्च कृष्टश्चाजगरो बिलात् ।। ७६&lt;br&gt;&#xA;तत्क्षणं प्रतिपेदे स भुजगस्तूणरत्नताम् ।&lt;br&gt;&#xA;मूर्ध्निं सूर्यप्रभस्यापि पुष्पवृष्टिर्दिवोऽपतत् ।। ७७ तु. महाभारतम् द्रोणपर्व ८१.१४&lt;br&gt;&#xA;सूर्यप्रभाक्षयं तूणरत्नं सिद्धमिदं तव ।&lt;br&gt;&#xA;तद्गृहाणैतदित्युच्चैर्दिव्या वागुदभूत्तदा ।। ७८&lt;br&gt;&#xA;ततो विद्याधरा म्लानिं ययुः सूर्यप्रभोऽग्रहीत् ।&lt;br&gt;&#xA;तूणं मयसुनीथौ च सुमेरुश्चाभजन्मुदम् ।। ७९&lt;br&gt;&#xA;श्रुतशर्मणि यातेऽथ विद्याधरबलान्विते ।&lt;br&gt;&#xA;एत्य सूर्यप्रभं दूतस्तदीय इदमभ्यधात् ।। ८०&lt;br&gt;&#xA;त्वां समादिशति श्रीमाञ्च्छ्रुतशर्मा प्रभुर्यथा ।&lt;br&gt;&#xA;समर्पयैतत्तूणं मे कार्यं चेज्जीवितेन ते ।। ८१&lt;br&gt;&#xA;सूर्यप्रभोऽथ प्रत्याह दूतेदं ब्रूहि गच्छ तम् ।&lt;br&gt;&#xA;स्वदेह एव भविता तूणस्ते मच्छरावृतः ।। ८२&lt;br&gt;&#xA;एतत्प्रतिवचः श्रुत्वा गते दूते पराङ्मुखे ।&lt;br&gt;&#xA;प्राहसन्रभसोक्तिं तां सर्वे ते श्रुतशर्मणः ।। ८३&lt;br&gt;&#xA;सूर्यप्रभोऽथ सानन्दमाश्लिष्योचे सुमेरुणा ।&lt;br&gt;&#xA;दिष्ट्याद्य शांभवं वाक्यं फलितं तदसंशयम् ।। ८४&lt;br&gt;&#xA;तूणरत्ने हि सिद्धेऽस्मिन्सिद्धा ते चक्रवर्तिता ।&lt;br&gt;&#xA;तदेहि साधयेदानीं धनूरत्नं निराकुलः ।। ८५&lt;br&gt;&#xA;एतत्सुमेरोः श्रुत्वा ते तस्मिन्नेवाग्रयायिनि ।&lt;br&gt;&#xA;सूर्यप्रभादयो जग्मुर्हेमकूटाचलं ततः ।। ८६&lt;br&gt;&#xA;पार्श्वे तस्योत्तरे ते च मानसाख्यं सरोवरम् ।&lt;br&gt;&#xA;प्रापुः समुद्रनिर्माणे विधातुरिव वर्णकम् ।। ८७&lt;br&gt;&#xA;मुखानि दिव्यनारीणां क्रीडन्तीनां जलान्तरे ।&lt;br&gt;&#xA;निह्नुवानं मरुद्धूतैरुत्फुल्लैः कनकाम्बुजैः ।। ८८&lt;br&gt;&#xA;आलोकयन्ति यावच्च सरसस्तस्य ते श्रियम् ।&lt;br&gt;&#xA;तावत्तत्राययुः सर्वे श्रुतशर्मादयोऽपि ते ।। ८९&lt;br&gt;&#xA;ततः सूर्यप्रभस्ते च होमं चक्रुर्घृताम्बुजैः ।&lt;br&gt;&#xA;क्षणाच्चात्रोदगाद्धोरो मेघस्तस्मात्सरोवरात् ।। ९०&lt;br&gt;&#xA;स व्याप्य गगनं मेघो महद्वर्षमवासृजत् ।&lt;br&gt;&#xA;तन्मध्ये च पपातैको नागः कालोऽम्बुदात्ततः ।। ९१&lt;br&gt;&#xA;सुमेरुवाक्याच्चोत्थाय गाढं सूर्यप्रभेण यत् ।&lt;br&gt;&#xA;गृहीतो विध्यमानोऽपि तत्स नागोऽभवद्धनुः ।। ९२&lt;br&gt;&#xA;तस्मिन्धनुष्ट्वमापन्ने द्वितीयोऽभ्रात्ततोऽपतत् ।&lt;br&gt;&#xA;नागो विषाग्निवित्रासनश्यन्निःशेषखेचरः ।। ९३&lt;br&gt;&#xA;सोऽपि सूर्यप्रभेणात्र गृहीतस्तेन पूर्ववत् ।&lt;br&gt;&#xA;धनुर्गुणत्वं संप्राप मेघश्चाशु ननाश सः ।। ९४&lt;br&gt;&#xA;सूर्यप्रभामितबलं सिद्धमेतद्धनुस्तव ।&lt;br&gt;&#xA;अच्छेद्यश्च गुणोऽप्येष रत्ने एते गृहाण तत् ।। ९५&lt;br&gt;&#xA;इत्यश्रावि च वाग्दिव्या पुष्पवृष्टिपुरःसरा ।&lt;br&gt;&#xA;सूर्यप्रभश्च सगुणं धनूरत्नं तदग्रहीत् ।। ९६&lt;br&gt;&#xA;श्रुतशर्माप्यगाद्विग्नः सानुगः स तपोवनम् ।&lt;br&gt;&#xA;सूर्यप्रभोऽथ सर्वे च हर्षमापुर्मयादयः ।। ९७&lt;br&gt;&#xA;पृष्टोऽथ धनुरुत्पत्तिं तैः सुमेरुरुवाच सः ।&lt;br&gt;&#xA;इह कीचकवेणूनां दिव्यमस्ति वनं महत् ।। ९८&lt;br&gt;&#xA;ततो ये कीचकाश्छित्त्वा क्षिप्यन्तेऽत्र सरोवरे ।&lt;br&gt;&#xA;महान्त्येतानि दिव्यानि संपद्यन्ते धनूंषि ते ।। ९९&lt;br&gt;&#xA;साधितानि च तान्येव देवैस्तैस्तैः पुरात्मनः ।&lt;br&gt;&#xA;असुरैरथ गन्धर्वस्तथा विद्याधरोत्तमैः ।। १००&lt;br&gt;&#xA;भिन्नानि तेषां नामानि चक्रवर्तिधनूंषि तु ।&lt;br&gt;&#xA;अत्रामृतबलाख्यानि निक्षिप्तानि पुरा सुरैः ।। १०१&lt;br&gt;&#xA;तानि चैतैः परिक्लेशैः सिध्यन्ति शुभकर्मणाम् ।&lt;br&gt;&#xA;केषांचिदीश्वरेच्छातो भविष्यच्चक्रवर्तिनाम् ।। १०२&lt;br&gt;&#xA;तच्च सूर्यप्रभस्यैतत्सिद्धमद्य महद्धनुः ।&lt;br&gt;&#xA;स्वोचितानि वयस्यास्तत्साधयन्त्वस्य तान्यमी ।। १०३&lt;br&gt;&#xA;येषां हि सिद्धविद्यानां वीराणामस्ति योग्यता ।&lt;br&gt;&#xA;यथानुरूपं भव्यानां सिध्यन्त्यद्यापि तानि हि ।। १०४&lt;br&gt;&#xA;एतत्सुमेरुवचनं श्रुत्वा सूर्यप्रभस्य ते ।&lt;br&gt;&#xA;वयस्याः कीचकवनं तत्प्रभासादयो ययुः ।। १०५&lt;br&gt;&#xA;तद्रक्षकं च राजानं चण्डदण्डं विजित्य ते ।&lt;br&gt;&#xA;आनीय कीचकांस्तत्र निदधुः सरसोऽन्तरे ।। १०६&lt;br&gt;&#xA;तत्तीरोपोषितानां च जपतां जुह्वतां तथा ।&lt;br&gt;&#xA;सिध्यन्ति स्म धनूंष्येषां सप्ताहात्सत्त्वशालिनाम् ।। १०७&lt;br&gt;&#xA;प्राप्तैस्तैरुक्तवृत्तान्तैर्मयाद्यैश्च सहाथ सः ।&lt;br&gt;&#xA;आगात्सूर्यप्रभस्तावत्तत्सुमेरोस्तपोवनम् ।। १०८&lt;br&gt;&#xA;तत्रोवाच सुमेरुस्तं जितो वेणुवनेश्वरः ।&lt;br&gt;&#xA;त्वन्मित्त्रैश्चण्डदण्डो यदजेयोऽपि तदद्भुतम् ।। १०९&lt;br&gt;&#xA;तस्यास्ति मोहिनी नाम विद्या तेन स दुर्जयः ।&lt;br&gt;&#xA;नूनं सा स्थापिता तेन प्रधानस्य रिपोः कृते ।। ११०&lt;br&gt;&#xA;अतः प्रयुक्ता नैतेषु त्वद्वयस्येषु संप्रति ।&lt;br&gt;&#xA;सकृदेव हि सा तस्य फलदा न पुनः पुनः ।। १११&lt;br&gt;&#xA;गुरावेव हि सा तेन प्रभावावेक्षणाय भोः ।&lt;br&gt;&#xA;प्रयुक्ताभूदतः शापस्तेन दत्तोऽस्य तादृशः ।। ११२&lt;br&gt;&#xA;तच्चिन्त्यमेतद्विद्यानां प्रभावो हि दुरासदः ।&lt;br&gt;&#xA;तत्कारणं च भवता पृच्छ्यतां भगवान्मयः ।। ११३&lt;br&gt;&#xA;अस्याग्रे किमहं वच्मि कः प्रदीपो रवेः पुरः ।&lt;br&gt;&#xA;एवं सुमेरुणा सूर्यप्रभस्योक्ते मयोऽब्रवीत् ।। ११४&lt;br&gt;&#xA;सत्यं सुमेरुणोक्तं ते संक्षेपाच्छृणु वच्म्यदः ।&lt;br&gt;&#xA;अव्यक्तात्प्रभवन्तीह तास्ताः शक्त्यनुशक्तयः ।। ११५&lt;br&gt;&#xA;तत्रोद्गतः प्राणशक्तेर्नादो बिन्दुपथाश्रितः ।&lt;br&gt;&#xA;विद्यादिमन्त्रतामेति परतत्त्वकलान्वितः ।। ११६&lt;br&gt;&#xA;तासां च मन्त्रविद्यानां ज्ञानेन तपसापि वा ।&lt;br&gt;&#xA;सिद्धाज्ञया वा सिद्धानां प्रभावो दुरतिक्रमः ।। ११७&lt;br&gt;&#xA;तत्पुत्र सर्वविद्यास्ते सिद्धा द्वाभ्यां तु हीयसे ।&lt;br&gt;&#xA;मोहिनीपरिवर्तिन्यौ न विद्ये साधिते त्वया ।। ११८&lt;br&gt;&#xA;याज्ञवल्क्यश्च ते वेत्ति तद्गच्छ प्रार्थयस्व तम् ।&lt;br&gt;&#xA;एवं मयोक्त्या तस्यर्षेर्ययौ सूर्यप्रभोऽन्तिकम् ।। ११९&lt;br&gt;&#xA;स मुनिस्तं च सप्ताहं निवास्य भुजगह्रदे ।&lt;br&gt;&#xA;अग्निमध्ये त्र्यहं चैव तपश्चर्यामकारयत् ।। १२०&lt;br&gt;&#xA;ददौ सोढाहिदंशस्य सप्ताहाच्चास्य मोहिनीम् ।&lt;br&gt;&#xA;विद्यां विसोढवह्नेश्च त्र्यहाद्विपरिवर्तिनीम् ।। १२१&lt;br&gt;&#xA;प्राप्तविद्यस्य भूयोऽपि वह्निकुण्डप्रवेशनम् ।&lt;br&gt;&#xA;तस्यादिदेश स मुनिः स तथेत्यकरोच्च तत् ।। १२२&lt;br&gt;&#xA;तत्क्षणं च महापद्मविमानं तस्य कामगम् ।&lt;br&gt;&#xA;अभूदुपनतं सूर्यप्रभस्य गगनेचरम् ।। १२३&lt;br&gt;&#xA;अष्टोत्तरेण पत्राणां पुराणां च शतेन यत् ।&lt;br&gt;&#xA;अलंकृतं महारत्नैर्नानारूपैर्विनिर्मितम् ।। १२४&lt;br&gt;&#xA;चक्रवर्तिविमानं ते सिद्धमेतदमुष्य च ।&lt;br&gt;&#xA;पुरेष्वन्तःपुराण्येषु सर्वेषु स्थापयिष्यसि ।। १२५&lt;br&gt;&#xA;येन तान्यप्रधृष्याणि भविष्यन्ति भवद्द्विषाम् ।&lt;br&gt;&#xA;इत्यन्तरिक्षाद्धीरं तमुवाचाथ सरस्वती ।। १२६&lt;br&gt;&#xA;ततः स याज्ञवल्क्यं तं गुरुं प्रह्वो व्यजिज्ञपत् ।&lt;br&gt;&#xA;आदिश्यतां प्रयच्छामि कीदृशीं दक्षिणामिति ।। १२७&lt;br&gt;&#xA;निजाभिषेककाले मां स्मरेरेषैव दक्षिणा ।&lt;br&gt;&#xA;गच्छ तावत्स्वकं सैन्यमिति तं सोऽब्रवीन्मुनिः ।। १२८&lt;br&gt;&#xA;नत्वा ततस्तं स मुनिं विमानं चाधिरुह्य तत् ।&lt;br&gt;&#xA;तत्सुमेरुनिवासस्थं सैन्यं सूर्यप्रभो ययौ ।। १२९&lt;br&gt;&#xA;तत्राख्यातस्ववृत्तान्तं ससुनीथसुमेरवः ।&lt;br&gt;&#xA;सिद्धविद्याविमानं तमभ्यनन्दन्मयादयः ।। १३०&lt;br&gt;&#xA;ततः सुनीथः सस्मार तं सुवासकुमारकम् ।&lt;br&gt;&#xA;स चागत्य मयादींस्ताञ्जगादैवं सराजकान् ।। १३१&lt;br&gt;&#xA;सिद्धं विमानं विद्याश्च सर्वाः सूर्यप्रभस्य तत् ।&lt;br&gt;&#xA;उदासीनाः किमद्यापि स्थिताः स्थ रिपुनिर्जये ।। १३२&lt;br&gt;&#xA;तच्छ्रुत्वा स मयोऽवादीद्युक्तं भगवतोदितम् ।&lt;br&gt;&#xA;किं तु प्राक्प्रेष्यतां दूतो नीतिस्तावत्प्रयुज्यताम् ।। १३३&lt;br&gt;&#xA;एवं मयासुरेणोक्ते सोऽब्रवीन्मुनिपुत्रकः ।&lt;br&gt;&#xA;अस्त्वेवं का क्षतिस्तर्हि प्रहस्तः प्रेष्यतामयम् ।। १३४&lt;br&gt;&#xA;एष सप्रतिभो वाग्मी गतिज्ञः कार्यकालयोः ।&lt;br&gt;&#xA;कर्कशश्च सहिष्णुश्च सर्वदूतगुणान्वितः ।। १३५&lt;br&gt;&#xA;इति तद्वचनं सर्वे श्रद्धाय व्यसृजंस्ततः ।&lt;br&gt;&#xA;प्रहस्तं दत्तसंदेशं दौत्याय श्रुतशर्मणे ।। १३६&lt;br&gt;&#xA;तस्मिन्गतेऽब्रवीत्सूर्यप्रभस्तान्निखिलान्निजान् ।&lt;br&gt;&#xA;श्रूयतां यन्मया दृष्टमपूर्वं स्वप्नकौतुकम् ।। १३७&lt;br&gt;&#xA;जानेऽद्य क्षीयमाणायां पश्यामि रजनावहम् ।&lt;br&gt;&#xA;यावन्महाजलौघेन वयं सर्वे ह्रियामहे ।। १३८&lt;br&gt;&#xA;ह्रियमाणाश्च नृत्यामो न मज्जामः कथंचन ।&lt;br&gt;&#xA;अथौघः स परावृत्तः प्रतिकूलेन वायुना ।। १३९&lt;br&gt;&#xA;ततः केनापि पुरुषेणैत्य ज्वलिततेजसा ।&lt;br&gt;&#xA;उद्धृत्य वह्नौ क्षिप्ताः स्मो न च दह्यामहेऽग्निना ।। १४०&lt;br&gt;&#xA;एत्याथ मेघो रक्तौघं प्रवृष्टस्तेन चासृजा ।&lt;br&gt;&#xA;व्याप्ता दिशस्ततो निद्रा नष्टा मे निशया सह ।। १४१&lt;br&gt;&#xA;इत्युक्तवन्तं तं स्माह स सुवासकुमारकः ।&lt;br&gt;&#xA;आयासपूर्वोऽभ्युदयः स्वप्नेनानेन सूचितः ।। १४२&lt;br&gt;&#xA;यो जलौघः स सङ्ग्रामो धैर्यं तद्यदमज्जनम् ।&lt;br&gt;&#xA;नृत्यतां ह्रियमाणानां जलैस्तत्परिवर्तकः ।। १४३&lt;br&gt;&#xA;यो युष्माकं मरुत्सोऽपि शरणः कोऽपि रक्षिता ।&lt;br&gt;&#xA;यश्चोद्धर्ता ज्वलत्तेजाः पुमान्साक्षात्स शंकरः ।। १४४&lt;br&gt;&#xA;क्षिप्ताः स्थाग्नौ च यत्तेन तन्न्यस्ताः स्थ महामृद्धे ।&lt;br&gt;&#xA;मेघोदयस्ततो यच्च स भूयोऽपि भयागमः ।। १४५&lt;br&gt;&#xA;रक्तौघवर्षणं यच्च तद्भयस्य विनाशनम् ।&lt;br&gt;&#xA;दिशां यद्रक्तपूर्णत्वमृद्धिः सा महती च वः ।। १४६&lt;br&gt;&#xA;स्वप्नश्चानेकधान्यार्थो यथार्थोऽपार्थ एव च ।&lt;br&gt;&#xA;यः सद्यः सूचयत्यर्थमन्यार्थः सोऽभिधीयते ।।। १४७&lt;br&gt;&#xA;प्रसन्नदेवतादेशरूपः स्वप्नो यथार्थकः ।&lt;br&gt;&#xA;गाढानुभवचिन्तादिकृतमाहुरपार्थकम् ।। १४८&lt;br&gt;&#xA;रजोमूढेन मनसा बाह्यार्थविमुखेन हि ।&lt;br&gt;&#xA;जन्तुर्निद्रावशः स्वप्नं तैस्तैः पश्यति कारणैः ।। १४९&lt;br&gt;&#xA;चिरशीघ्रफलत्वं च तस्य कालविशेषतः ।&lt;br&gt;&#xA;एष रात्र्यन्तदृष्टस्तु स्वप्नः शीघ्रफलप्रदः ।। १५०&lt;br&gt;&#xA;एतन्मुनिकुमारात्ते श्रुत्वा तस्मात्सुनिर्वृताः ।&lt;br&gt;&#xA;उत्थाय दिनकर्तव्यं व्यधुः सूर्यप्रभादयः ।। १५१&lt;br&gt;&#xA;तावत्प्रहस्तः प्रत्यागाच्छ्रुतशर्मसकाशतः ।&lt;br&gt;&#xA;पृष्टो मयादिभिश्चैवं यथावृत्तमवर्णयत् ।। १५२&lt;br&gt;&#xA;इतो गतोऽहं तरसा त्रिकूटाचलवर्तिनीम् ।&lt;br&gt;&#xA;तां त्रिकूटपताकाख्यां नगरीं हेमनिर्मिताम् ।। १५३&lt;br&gt;&#xA;तस्यां प्रविश्य चापश्यमहं क्षत्तृनिवेदितः ।&lt;br&gt;&#xA;वृतं तं श्रुतशर्माणं तैस्तैर्विद्याधराधिपैः ।। १५४&lt;br&gt;&#xA;पित्रा त्रिकूटसेनेन तथा विक्रमशक्तिना ।&lt;br&gt;&#xA;धुरंधुरेण चान्यैश्च शूरैर्दामोदरादिभिः ।। १५५&lt;br&gt;&#xA;उपविश्याथ तमहं श्रुतशर्माणमभ्यधाम् ।&lt;br&gt;&#xA;श्रीमता प्रहितः सूर्यप्रभेणाहं त्वदन्तिकम् ।। १५६&lt;br&gt;&#xA;संदिष्टं तेन चेदं ते प्रसादाद्धूर्जटेर्मया ।&lt;br&gt;&#xA;विद्या रत्नानि भार्याश्च सहायाश्चैव साधिताः ।। १५७&lt;br&gt;&#xA;तदेहि मिल सैन्ये मे सहैतैः खेचरेश्वरैः ।&lt;br&gt;&#xA;निहन्ताहं विरुद्धानां रक्षिता नमतां पुनः ।। १५८&lt;br&gt;&#xA;या चागम्या हृताज्ञाते सुनीथतनया त्वया ।&lt;br&gt;&#xA;कामचूडामणिः कन्या मुञ्च तामशुभं हि तत् ।। १५९&lt;br&gt;&#xA;एवं मयोक्ते सर्वे ते क्रुद्धास्तत्रैवमभ्यधुः ।&lt;br&gt;&#xA;को नाम स यदस्मासु दर्पात्संदिशतीदृशम् ।। १६०&lt;br&gt;&#xA;मर्त्येषु संदिशत्वेवं कस्तु विद्याधरेषु सः ।&lt;br&gt;&#xA;वराको मानुषो भूत्वाप्येवं दृप्यन्विनङ्क्ष्यति ।। १६१&lt;br&gt;&#xA;तच्छ्रुत्वोक्तं मया किं किं को नाम स निशम्यताम् ।&lt;br&gt;&#xA;स हरेणेह युष्माकं चक्रवर्ती विनिर्मितः ।। १६२&lt;br&gt;&#xA;मर्त्यो वा यदि तन्मर्त्यैर्देवत्वमपि साधितम् ।&lt;br&gt;&#xA;विद्याधरैश्च मर्त्यस्य तस्य दृष्टः पराक्रमः ।। १६३&lt;br&gt;&#xA;नाशश्चेहागते तस्मिन्कदाचिद्वो हि दृश्यते ।&lt;br&gt;&#xA;इत्येवोक्ते मया कुद्धा सा सभा क्षोभमाययौ ।। १६४&lt;br&gt;&#xA;अधावतां च हन्तुं मां श्रुतशर्मधुरंधरौ ।&lt;br&gt;&#xA;एवं पश्यामि शौर्यं वामित्यवोचमहं च तौ ।। १६५&lt;br&gt;&#xA;ततो दामोदरेणैतावुत्थाय विनिवारितौ ।&lt;br&gt;&#xA;शान्तं दूतश्च विप्रश्च न वध्य इति जल्पता ।। १६६&lt;br&gt;&#xA;ततो विक्रमशक्तिर्मामवादीद्गच्छ दूत भोः ।&lt;br&gt;&#xA;त्वत्स्वामीव हि सर्वेऽपि वयमीश्वरनिर्मिताः ।। १६७&lt;br&gt;&#xA;तदायातु स पश्यामस्तस्यातिथ्यक्षमा वयम् ।&lt;br&gt;&#xA;एवं सगर्वं तेनोक्ते विहसन्नहमब्रवम् ।। १६८&lt;br&gt;&#xA;हंसाः पद्मवने तावन्नादं कुर्वन्ति सुस्थिताः ।&lt;br&gt;&#xA;यावत्पश्यन्ति नायान्तं मेघमाच्छादिताम्बरम् ।। १६९&lt;br&gt;&#xA;इत्युक्त्वोत्थाय सावज्ञं निर्गत्याहमिहागतः ।&lt;br&gt;&#xA;एतत्प्रहस्ताच्छ्रुत्वा तैस्तुष्टिः प्रापि मयादिभिः ।। १७०&lt;br&gt;&#xA;निश्चित्य चाहवोद्योगं सर्वे सेनापतिं व्यधुः ।&lt;br&gt;&#xA;प्रभासमथ ते सूर्यप्रभाद्या रणदुर्मदम् ।। १७१&lt;br&gt;&#xA;सर्वे च रणदीक्षायां ते सुवासकुमारतः ।&lt;br&gt;&#xA;निदेशं प्राप्य तदहः प्राविशन्नियतव्रताः ।। १७२&lt;br&gt;&#xA;रात्रौ सूर्यप्रभश्चात्र व्रतशय्यागृहान्तरम् ।&lt;br&gt;&#xA;प्रविष्टामैक्षतापूर्वामनिद्रो वरकन्यकाम् ।। १७३&lt;br&gt;&#xA;सा तस्य व्याजसुप्तस्य प्रसुप्तसचिवस्य च ।&lt;br&gt;&#xA;स्वैरं निकटमागत्य सखीमाह सहस्थिताम् ।। १७४&lt;br&gt;&#xA;यदि सुप्तस्य विश्रान्तविलासापीयमीदृशी ।&lt;br&gt;&#xA;रूपशोभास्य तत्कीदृक्प्रबुद्धस्य भवेत्सखि ।। १७५&lt;br&gt;&#xA;तदस्तु न प्रबोध्योऽसौ पूरितं कौतुकं दृशोः ।&lt;br&gt;&#xA;अधिकं हि निबद्धेन किमत्र हृदयेन मे ।। १७६&lt;br&gt;&#xA;भविष्यत्यस्य सङ्ग्रामः समं हि श्रुतशर्मणा ।&lt;br&gt;&#xA;तत्तत्र को विजानाति भविता किल कस्य किम् ।। १७७&lt;br&gt;&#xA;प्राणव्ययाय शूराणां जायते हि रणोत्सवः ।&lt;br&gt;&#xA;तत्रास्यास्तु शिवं तावत्ततो ज्ञास्यामहे पुनः ।। १७८&lt;br&gt;&#xA;कामचूडामणिर्येन किं च व्योमविहारिणा ।&lt;br&gt;&#xA;दृष्टा तस्यास्य हृदयं मादृशी का नु रञ्जयेत् ।। १७९&lt;br&gt;&#xA;एवं तयोक्ते सावादीत्तत्सखी किं ब्रवीष्यदः ।&lt;br&gt;&#xA;असङ्गो हृदयस्यास्मिन्नायत्तश्चण्डि किं तव ।। १८०&lt;br&gt;&#xA;येन दृष्टेन हृदयं कामचूडामणेर्हृतम् ।&lt;br&gt;&#xA;सोऽन्यस्या न हरेत्कस्या यदि साक्षादरुन्धती ।। १८१&lt;br&gt;&#xA;विद्यावशाच्च कल्याणं वेत्सि किं नास्य संगरे ।&lt;br&gt;&#xA;एतस्य भार्याश्चोक्ताः स्थ सिद्धैः सच्चक्रवर्तिनः ।। १८२&lt;br&gt;&#xA;कामचूडामणिस्त्वं च सुप्रभा चैकगोत्रजा ।&lt;br&gt;&#xA;एष्वेव परिणीता च दिनेष्वेतेन सुप्रभा ।। १८३&lt;br&gt;&#xA;तत्किमस्याशिवं युद्धे नहि सिद्धवचो मृषा ।&lt;br&gt;&#xA;किं चाहृतं सुप्रभया चित्तं यस्यास्य तस्य किम् ।। १८४&lt;br&gt;&#xA;नाहरेद्भवती त्वं हि रूपेणाभ्यधिकानघे ।&lt;br&gt;&#xA;बान्धवापेक्षया वा ते विकल्पो यदि तन्न सत् ।। १८५&lt;br&gt;&#xA;भर्तारं हि विना नान्यः सतीनामस्ति बान्धवः ।&lt;br&gt;&#xA;एतत्सखीवचः श्रुत्वा सावोचद्वरकन्यका ।। १८६&lt;br&gt;&#xA;सत्यं सखि त्वया प्रोक्तं न कार्यं मेऽन्यबन्धुभिः ।&lt;br&gt;&#xA;संख्ये चास्यार्यपुत्रस्य जयं जाने स्वविद्यया ।। १८७&lt;br&gt;&#xA;सिद्धानि चास्य रत्नानि विद्याश्चाद्यापि किं पुनः ।&lt;br&gt;&#xA;नैतस्यौषधयः सिद्धास्तेन मे दूयते मनः ।। १८८&lt;br&gt;&#xA;चन्द्रपादगिरौ ताश्च सर्वाः सन्ति गुहान्तरे ।&lt;br&gt;&#xA;सिध्यन्ति पुण्यभाजश्च चक्रवर्तिन एव ताः ।। १८९&lt;br&gt;&#xA;तदेष साधयेद्गत्वा तत्र सर्वौषधीर्यदि ।&lt;br&gt;&#xA;भद्र तत्स्याद्यदासन्नः प्रातरस्य महाहवः ।। १९०&lt;br&gt;&#xA;एतच्छ्रुत्वाखिलं त्यक्त्वा व्याजनिद्रां स उत्थितः ।&lt;br&gt;&#xA;सूर्यप्रभः सविनयं तामुवाचात्र कन्यकाम् ।। १९१&lt;br&gt;&#xA;दर्शितोऽतीव मुग्धाक्षि पक्षपातो मयि त्वया ।&lt;br&gt;&#xA;तदेष तत्र गच्छामि कासि त्वमिति शंस मे ।। १९२&lt;br&gt;&#xA;एतच्छ्रुत्वा श्रुतं सर्वमनेनेति त्रपानता ।&lt;br&gt;&#xA;तूष्णीं बभूव सा कन्या तत्सखी तु जगाद सा ।। १९३&lt;br&gt;&#xA;एषा विद्याधरेन्द्रस्य सुमेरोरनुजात्मजा ।&lt;br&gt;&#xA;कन्या विलासिनी नाम त्वद्दर्शनसकौतुका ।। १९४&lt;br&gt;&#xA;एवमुक्तवतीमेव तां सखीं सा विलासिनी ।&lt;br&gt;&#xA;एहि संप्रति गच्छाव इत्युक्त्वा प्रययौ ततः ।। १९५&lt;br&gt;&#xA;ततः प्रभासादिभ्यस्तत्प्रबोध्य तदुदीरितम् ।&lt;br&gt;&#xA;सूर्यप्रभः स्वमन्त्रिभ्यः शशंसौषधिसाधनम् ।। १९६&lt;br&gt;&#xA;विससर्ज प्रहस्तं च योग्यं तत्साधनाय सः ।&lt;br&gt;&#xA;तदाख्यातुं सुनीथस्य सुमेरोश्च मयस्य च ।। १९७&lt;br&gt;&#xA;तैरागतैः श्रद्दधानैः समं स सचिवान्वितः ।&lt;br&gt;&#xA;निशि सूर्यप्रभः प्रायाच्चन्द्रपादाचलं प्रति ।। १९८&lt;br&gt;&#xA;गच्छतां च क्रमात्तेषामुत्तस्थुर्मार्गरोधिनः ।&lt;br&gt;&#xA;यक्षगुह्यककूष्माण्डा विघ्ना नानायुधोद्यताः ।। १९९&lt;br&gt;&#xA;कांश्चिदस्त्रैर्विमोह्यैतान्कांश्चित्संस्तभ्य विद्यया ।&lt;br&gt;&#xA;चन्द्रपादगिरिं तं ते प्रापुः सूर्यप्रभादयः ।। २२०&lt;br&gt;&#xA;तत्रैषां तद्गुहाद्वारप्राप्तानां शांकरा गणाः ।&lt;br&gt;&#xA;एत्य प्रवेशं रुरुधुर्विचित्रविकृताननाः ।। २०१&lt;br&gt;&#xA;एतैः सह न योद्धव्यं कुप्येद्धि भगवान्हरः ।&lt;br&gt;&#xA;तन्नामाष्टसहस्रेण तमेव वरदं स्तुमः ।। २०२&lt;br&gt;&#xA;तेनैव ते प्रसीदन्ति तद्गणा इत्यवोचत ।&lt;br&gt;&#xA;स सुवासकुमारस्तानथ सूर्यप्रभादिकान् ।। २०३&lt;br&gt;&#xA;ततस्तथेति सर्वे ते तथैव हरमस्तुवन् ।&lt;br&gt;&#xA;स्वामिस्तुतिप्रसन्नाश्च तान्वदन्ति स्म ते गणाः ।। २०४&lt;br&gt;&#xA;मुक्तेयं वो गुहास्ताभिर्गृहीतास्यां महौषधीः ।&lt;br&gt;&#xA;सूर्यप्रभेण त्वेतस्यां न प्रवेष्टव्यमात्मना ।। २०५&lt;br&gt;&#xA;प्रभासः प्रविशत्वेतामेतस्य सुगमा ह्यसौ ।&lt;br&gt;&#xA;एतद्गणवचः सर्वे ते तथेत्यनुमेनिरे ।। २०६&lt;br&gt;&#xA;ततः प्रविशतस्तस्य प्रभासस्य तदैव सा ।&lt;br&gt;&#xA;गुहा बद्धान्धकारापि सुप्रकाशा किमप्यभूत् ।। २०७&lt;br&gt;&#xA;उत्थाय च महाघोररूपा अप्यत्र राक्षसाः ।&lt;br&gt;&#xA;चत्वारः किंकरा ऊचुः प्रणताः प्रविशेति तम् ।। २०८&lt;br&gt;&#xA;अथ प्रविश्य संगृह्य दिव्याः सप्तौषधीः स ताः ।&lt;br&gt;&#xA;प्रभासो निर्गतः सूर्यप्रभाय निखिला ददौ ।। २०९&lt;br&gt;&#xA;महाप्रभावाः सप्तैताः सिद्धाः सूर्यप्रभाद्य ते ।&lt;br&gt;&#xA;ओषध्य इति तत्कालं गगनादुदगाद्वचः ।। २१०&lt;br&gt;&#xA;तच्छ्रुत्वा मुदिताः सूर्यप्रभाद्याः सर्व एव ते ।&lt;br&gt;&#xA;स्वसैन्यमाययुः क्षिप्रं सुमेर्वास्पदमाश्रितम् ।। २११&lt;br&gt;&#xA;तत्रापृच्छत्सुनीथोऽथ तं सुवासकुमारकम् ।&lt;br&gt;&#xA;मुने सूर्यप्रभं हित्वा प्रभासः किं प्रवेशितः ।। २१२&lt;br&gt;&#xA;गुणैर्गुहायां किं चैष किंकरैरपि सत्कृतः ।&lt;br&gt;&#xA;एतच्छ्रुत्वा स सर्वेषु शृण्वत्सु मुनिरभ्यधात् ।। २१३&lt;br&gt;&#xA;श्रूयतां कथयाम्येतत्प्रभासो हितकृत्परम् ।&lt;br&gt;&#xA;सूर्यप्रभस्यात्मभूतो न भेदोऽस्त्यनयोर्द्वयोः ।। २१४&lt;br&gt;&#xA;किं च प्रभासेन समो नान्यः शौर्यप्रभाववान् ।&lt;br&gt;&#xA;अस्ति प्राग्जन्मसुकृतैरेतदीया च सा गुहा ।। २१५&lt;br&gt;&#xA;योऽयं यादृक्पुरा चाभूत्तदिदं कथयामि वः ।&lt;br&gt;&#xA;बभूव नमुचिर्नाम पूर्वं दानवसत्तमः ।। २१६&lt;br&gt;&#xA;यस्य दानप्रसक्तस्य महावीरस्य नाभवत् ।&lt;br&gt;&#xA;अदेयमहितायापि याचमानाय किंचन ।। २१७&lt;br&gt;&#xA;दशवर्षसहस्राणि स तप्त्वा धूमपस्तपः ।&lt;br&gt;&#xA;लोहाश्मकाष्ठावध्यत्वं विरिञ्चात्प्राप्तवान्वरम् ।। २१८&lt;br&gt;&#xA;ततोऽसकृद्विजित्येन्द्रं कांदिशीकं स तं व्यधात् ।&lt;br&gt;&#xA;तत्प्रार्थ्य कश्यपर्षिस्तं देवैः संधिमकारयत् ।। २१९&lt;br&gt;&#xA;अथ विश्रान्तवैरास्ते संमन्त्र्यैव सुरासुराः ।&lt;br&gt;&#xA;दुग्धाम्भोनिधिमभ्येत्य ममन्थुर्मन्दराद्रिणा ।। २२०&lt;br&gt;&#xA;ततोऽच्युतादयो भागान्कमलाप्रभृतीन्यथा ।&lt;br&gt;&#xA;प्रापुस्तथोच्चैःश्रवसं हयं नमुचिराप्तवान् ।। २२१$&lt;br&gt;&#xA;अन्ये देवासुराश्चान्यान्प्रदिष्टान्ब्रह्मणा पृथक् ।&lt;br&gt;&#xA;लेभिरे विविधान्भागान्मथ्यमानार्णवोत्थितान् ।। २२२&lt;br&gt;&#xA;मन्थपर्यन्तलब्धे च त्रिदशैरमृते हृते ।&lt;br&gt;&#xA;तेषामथासुराणां च पुनर्वैरमजायत ।। २२३&lt;br&gt;&#xA;ततो देवासुररणे जघ्ने यो योऽसुरः सुरैः ।&lt;br&gt;&#xA;आघ्रायोच्चैःश्रवास्तं तं जीवयामास तत्क्षणम् ।। २२४&lt;br&gt;&#xA;अजेया जज्ञिरे तेन देवानां दैत्यदानवाः ।&lt;br&gt;&#xA;ततो विषण्णं वक्ति स्म रहः शक्रं बृहस्पतिः ।। २२५&lt;br&gt;&#xA;एकस्तवात्रोपायोऽस्ति तं कुरुष्वाविलम्बितम् ।&lt;br&gt;&#xA;स्वयं याचस्व गत्वा त्वं नमुचिं तं हयोत्तमम् ।। २२६&lt;br&gt;&#xA;विपक्षायापि तुभ्यं तं स हयं न न दास्यति ।&lt;br&gt;&#xA;खण्डयिष्यति नाजन्मसंचितं दातृतायशः ।। २२७&lt;br&gt;&#xA;इत्युक्तो देवगुरुणा महेन्द्रस्त्रिदशैः सह ।&lt;br&gt;&#xA;गत्वा ययाचे नमुचिं तमुच्चैःश्रवसं हयम् ।। २२८&lt;br&gt;&#xA;न मे पराङ्मुखो गच्छत्यर्थी तत्रापि वासवः ।&lt;br&gt;&#xA;तदस्मै नमुचिर्भूत्वा दद्यां नाहं कथं हयम् ।। २२९&lt;br&gt;&#xA;जगत्सु दातृताकीर्तिर्या मया चिरमर्जिता ।&lt;br&gt;&#xA;सा चेन्म्लानिं गता तन्मे किं श्रिया जीवितेन वा ।। २३०&lt;br&gt;&#xA;इति संचिन्त्य शक्राय तमुच्चैःश्रवसं ददौ ।&lt;br&gt;&#xA;वार्यमाणोऽपि शुक्रेण नमुचिं स महाशयः ।। २३१&lt;br&gt;&#xA;दत्ताश्वमथ विश्वास्य तं गाङ्गेन जघान सः ।&lt;br&gt;&#xA;शस्त्राद्यवध्यं फेनेन वज्रन्यस्तेन वृत्रहा ।। २३२&lt;br&gt;&#xA;अहो दुरन्ता संसारे भोगतृष्णा यया हृताः ।&lt;br&gt;&#xA;अनौचित्यादकीर्तेश्च देवा अपि न बिभ्यति ।। २३३&lt;br&gt;&#xA;तद्बुद्ध्वा तस्य नमुचेर्दनुर्माता तपोबलात् ।&lt;br&gt;&#xA;चकार दुःखसंतप्ता संकल्पं शोकशान्तये ।। २३४&lt;br&gt;&#xA;स एव मे पुनर्गर्भे संभूयान्नमुचिर्बली ।&lt;br&gt;&#xA;भूयाच्च सर्वदेवानामजेयः संयुगेष्विति ।। २३५&lt;br&gt;&#xA;ततः स तस्याः संभूय गर्भे जातोऽसुरः पुनः ।&lt;br&gt;&#xA;सर्वरत्नमयो नाम्ना प्रबलो बलयोगतः ।। २३६&lt;br&gt;&#xA;सोऽपि तप्ततपाः प्रीणन्प्राणैरप्यर्थिनः कृती ।&lt;br&gt;&#xA;शतकृत्वो जिगायेन्द्रं प्रबलो दानवेश्वरः ।। २३७&lt;br&gt;&#xA;ततः संमन्त्र्य देवास्तमुपेत्यैवं ययाचिरे ।&lt;br&gt;&#xA;देहं पुरुषमेधार्थमस्मभ्यं देहि सर्वथा ।। २३८&lt;br&gt;&#xA;तच्छ्रुत्वा स रिपुभ्योऽपि तेभ्यो देहमदान्निजम् ।&lt;br&gt;&#xA;प्राणानुदारा विसृजन्त्यर्थिनो न पराङ्मुखान् ।। २३९&lt;br&gt;&#xA;ततः स खण्डशो देवैः कृतः प्रबलदानवः ।&lt;br&gt;&#xA;मनुष्यलोके जातोऽद्य प्रभासवपुषा पुनः ।। २४०&lt;br&gt;&#xA;तदेवमादौ नमुचिस्ततोऽभूत्प्रबलश्च सः ।&lt;br&gt;&#xA;सैष प्रभासस्तत्पुण्यप्रभावाद्दुर्जयोऽरिभिः ।। २४१&lt;br&gt;&#xA;या च संबन्धिनी तस्य प्रबलस्यौषधीगुहा ।&lt;br&gt;&#xA;तेन प्रभासस्यात्मीया वश्या सास्य सकिंकरा ।। २४२&lt;br&gt;&#xA;तदधश्चास्ति पाताले मन्दिरं प्रबलस्य तत् ।&lt;br&gt;&#xA;यत्र द्वादश सन्त्यस्य मुख्यभार्याः स्वलंकृताः ।। २४३&lt;br&gt;&#xA;विविधानि च रत्नानि नानाप्रहरणानि च ।&lt;br&gt;&#xA;चिन्तामणिश्च लक्षं च योधानां तुरगास्तथा ।। २४४&lt;br&gt;&#xA;तत्प्रभासस्य संबन्धि सर्वमस्य पुरार्जितम् ।&lt;br&gt;&#xA;तदीदृशः प्रभासोऽयं नास्येदं किंचिदद्भुतम् ।। २४५&lt;br&gt;&#xA;एव ततो मुनिकुमारकतो निशम्य सूर्यप्रभप्रभृतयः समयप्रभासाः ।&lt;br&gt;&#xA;रत्नाद्यवाप्तुमथ तत्प्रययुस्तदैव पातालगं प्रबलवेश्मबिलप्रवेशम् ।। २४६&lt;br&gt;&#xA;तेन प्रविश्य परिगृह्य च पूर्वपत्नीश्चिन्तामणिं च तुरगानसुरांश्च योधान् ।&lt;br&gt;&#xA;निर्गत्य चात्तनिखिलद्रविणः स एकः सूर्यप्रभं किमपि तोषितवान्प्रभासः ।। २४७&lt;br&gt;&#xA;अथ समयसुनीथः सप्रभासः सुमेरुप्रभृतिभिरनुयातो राजभिर्मन्त्रिभिश्च ।&lt;br&gt;&#xA;द्रुतमभिमतसिद्धिं प्राप्य सूर्यप्रभोऽसौ पुनरपि निजसेनासंनिवेशं तमागात् ।। २४८&lt;br&gt;&#xA;तत्र सोऽसुरनराधिपादिषु स्वस्ववासकगतेषु तेषु तम् ।&lt;br&gt;&#xA;रात्रिशेषमनयत्कुशास्तरे संनिगृह्य रणदीक्षितः पुनः ।। २४९&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/004/</guid>
      <description>&lt;p&gt;ततः प्रातः समं सैन्यैः स सुमेरुतपोवनात् ।&lt;br&gt;&#xA;तस्मात्सूर्यप्रभः प्रायाच्छ्रुतशर्मजिगीषया ।। १&lt;br&gt;&#xA;तन्निवासस्य निकटं त्रिकूटाद्रेरवाप्य च ।&lt;br&gt;&#xA;आवासितोऽभूत्तत्रस्थं बलेनोत्सार्य तद्बलम् ।। २&lt;br&gt;&#xA;आवासिते च तत्रास्मिन्ससुमेरुमयादिके ।&lt;br&gt;&#xA;आस्थानस्थे त्रिकूटेशसंबन्धी दूत आययौ ।। ३&lt;br&gt;&#xA;स चागत्य जगादैवं सुमेरुं खेचरेश्वरम् ।&lt;br&gt;&#xA;श्रुतशर्मपिता राजा तव संदिष्टवानिदम् ।। ४&lt;br&gt;&#xA;दूरस्थस्य न तेऽस्माभिराचारो जातुचित्कृतः ।&lt;br&gt;&#xA;अद्यास्मद्विषयं प्राप्तः स त्वं प्राघुणिकैः सह ।। ५&lt;br&gt;&#xA;तदातिथ्यमिदानीं वो विधास्यामो यथोचितम् ।&lt;br&gt;&#xA;श्रुत्वैतं शत्रुसंदेशं सुमेरुः प्रत्युवाच तम् ।। ६&lt;br&gt;&#xA;साधु नास्मत्समं पात्रमतिथिं प्राप्स्यथापरम् ।&lt;br&gt;&#xA;आतिथ्यं न परे लोके दास्यतीहैव तत्फलम् ।। ७&lt;br&gt;&#xA;तदिमे वयमातिथ्यं क्रियतामित्युदाहृते ।&lt;br&gt;&#xA;सुमेरुणा तथैवागात्स दूतः स्वं प्रभुं प्रति ।। ८&lt;br&gt;&#xA;अथोन्नतप्रदेशस्थास्ते तु सूर्यप्रभादयः ।&lt;br&gt;&#xA;सैन्यानि ददृशुः स्वानि निविष्टानि पृथक्पृथक् ।। ९&lt;br&gt;&#xA;ततः सुनीथः पितरं स्वमुवाच मयासुरम् ।&lt;br&gt;&#xA;प्रविभागं रथादीनामस्मत्सैन्येऽत्र शंस नः ।। १०&lt;br&gt;&#xA;एवं करोमि शृणुतेत्युक्त्वाङ्गुल्या निदर्शयन् ।&lt;br&gt;&#xA;दानवेन्द्रः स सर्वज्ञो वक्तुमेवं प्रचक्रमे ।। ११&lt;br&gt;&#xA;असौ सुबाहुर्निर्घातो मुष्टिको गोहरस्तथा ।&lt;br&gt;&#xA;प्रलम्बश्च प्रमाथश्च कङ्कटः पिङ्गलोऽपि च ।। १२&lt;br&gt;&#xA;वसुदत्तादयश्चैते राजानोऽर्धरथा इमे ।&lt;br&gt;&#xA;अङ्कुरी सुविशालश्च दण्डिभूषणसोमिलाः ।। १३&lt;br&gt;&#xA;उन्मत्तको देवशर्मा पितृशर्मा कुमारकः ।&lt;br&gt;&#xA;एते सहरिदत्ताद्याः सर्वे पूर्णरथा मताः ।। १४&lt;br&gt;&#xA;प्रकम्पनो दर्पितश्च कुम्भीरो मातृपालितः ।&lt;br&gt;&#xA;महाभटः सोग्रभटो वीरस्वामी सुराधरः ।। १५&lt;br&gt;&#xA;भण्डीरः सिंहदत्तश्च गुणवर्मा सकीटकः ।&lt;br&gt;&#xA;भीमो भयंकरश्चेति सर्वेऽमी द्विगुणा रथाः ।। १६&lt;br&gt;&#xA;विरोचनो वीरसेनो यज्ञसेनोऽथ खुज्जरः ।&lt;br&gt;&#xA;इन्द्रवर्मा शबरकः क्रूरकर्मा निरासकः ।। १७&lt;br&gt;&#xA;भवेयुस्त्रिगुणा एते रथा राजसुताः सुत ।&lt;br&gt;&#xA;सुशर्मा बाहुशाली च विशाखः क्रोधनोऽप्ययम् ।। १८&lt;br&gt;&#xA;प्रचण्डश्चेत्यमी राजपुत्रा रथचतुर्गुणाः ।&lt;br&gt;&#xA;जुञ्जरी वीरवर्मा च प्रवीरवर एव च ।। १९&lt;br&gt;&#xA;सुप्रतिज्ञोऽमरारामश्चण्डदत्तोऽथ जालिकः ।&lt;br&gt;&#xA;त्रयः सिंहभटव्याघ्रभटशत्रुभटा अपि ।। २०&lt;br&gt;&#xA;राजानो राजपुत्राश्च रथाः पञ्चगुणा अमी ।&lt;br&gt;&#xA;उग्रवर्मा त्वयं राजपुत्रः स्यात्षड्गुणो रथः ।। २१&lt;br&gt;&#xA;राजपुत्रो विशाखश्च सुतन्तुः सुगमोऽपि च ।&lt;br&gt;&#xA;नरेन्द्रशर्मा चेत्येते रथाः सप्तगुणा मताः ।। २२&lt;br&gt;&#xA;महारथः पुनरयं सहस्रायुनृपात्मजः ।&lt;br&gt;&#xA;महारथानां यूथस्य शतानीकस्त्वयं पतिः ।। २३&lt;br&gt;&#xA;सुभासहर्षविमलाः सूर्यप्रभवयस्यकाः ।&lt;br&gt;&#xA;महाबुद्ध्यचलाख्यौ च प्रियंकरशुभंकरौ ।। २४&lt;br&gt;&#xA;एते महारथा यज्ञरुचिधर्मरुची तथा ।&lt;br&gt;&#xA;एवं विश्वरुचिर्भासः सिद्धार्थश्चेत्यमी त्रयः ।। २५&lt;br&gt;&#xA;सूर्यप्रभस्य सचिवाः स्युर्महारथयूथपाः ।&lt;br&gt;&#xA;प्रहस्तश्च महार्थश्च तस्यातिरथयूथपौ ।। २६&lt;br&gt;&#xA;यूथपौ रथयूथानां प्रज्ञाढ्यस्थिरबुद्धिकौ ।&lt;br&gt;&#xA;दानवः सर्वदमनस्तथा प्रमथनोऽप्यसौ ।। २७&lt;br&gt;&#xA;धूमकेतुः प्रवहणो वज्रपञ्जर एव च ।&lt;br&gt;&#xA;कालचक्रो मरुद्वेगो रथातिरथपा अमी ।। २८&lt;br&gt;&#xA;प्रकम्पनः सिंहनादो रथारिरथयूथपौ ।&lt;br&gt;&#xA;महामायः काम्बलिकः कालकम्पनकोऽप्ययम् ।। २९&lt;br&gt;&#xA;प्रहृष्टरोमा चेत्येते चत्वारोऽप्यसुराधिपाः ।&lt;br&gt;&#xA;पुत्रातिरथयूथाधिपतीनामधिपा इमे ।। ३०&lt;br&gt;&#xA;सूर्यप्रभसमश्चायं प्रभासः सैन्यनायकः ।&lt;br&gt;&#xA;सुमेरुतनयश्चैष श्रीकुञ्जरकुमारकः ।। ३१&lt;br&gt;&#xA;द्वौ महारथयूथाधिपतियूथाधिपाविमौ ।&lt;br&gt;&#xA;इत्येतेऽस्मद्बलेऽन्ये च शूराः स्वैः स्वैर्बलैर्वृताः ।। ३२&lt;br&gt;&#xA;परसैन्येऽधिकाः सन्ति तथाप्यस्मद्बलस्य ते ।&lt;br&gt;&#xA;न पर्याप्ता भविष्यन्ति सप्रसादे महेश्वरे ।। ३३&lt;br&gt;&#xA;इति यावत्सुनीथं तं ब्रवीति स मयासुरः ।&lt;br&gt;&#xA;श्रुतशर्मपितुः पार्श्वाद्दूतोऽन्यस्तावदाययौ ।। ३४&lt;br&gt;&#xA;स चोवाच त्रिकूटाधिपतिरेवं ब्रवीति वः ।&lt;br&gt;&#xA;सङ्ग्रामो नाम शूराणामुत्सवो हि महानयम् ।। ३५&lt;br&gt;&#xA;तस्यैषा संकटा भूमिस्तस्मादागम्यतामितः ।&lt;br&gt;&#xA;यामः कलापग्रामाख्यं प्रदेशं विपुलान्तरम् ।। ३६&lt;br&gt;&#xA;एतच्छ्रुत्वा सुनीथाद्याः सैन्यैः सह तथेति ते ।&lt;br&gt;&#xA;सर्वे कलापग्रामं तं सूर्यप्रभयुता ययुः ।। ३७&lt;br&gt;&#xA;श्रुतशर्मादयस्तेऽपि तथैव समरोन्मुखाः ।&lt;br&gt;&#xA;तमेव देशमाजग्मुर्विद्याधरबलैर्वृताः ।। ३८&lt;br&gt;&#xA;श्रुतशर्मबले दृष्ट्वा गजान्सूर्यप्रभादयः ।&lt;br&gt;&#xA;आनाययन्गजानीकं स्वं विमानाधिरोपितम् ।। ३९&lt;br&gt;&#xA;ततः सेनापतिश्चक्रे सेनायां श्रुतशर्मणः ।&lt;br&gt;&#xA;दामोदरो महासूचिव्यूहं विद्याधरोत्तमः ।। ४०&lt;br&gt;&#xA;तत्र पार्श्वे स्वयं तस्थौ श्रुतशर्मा समन्त्रिकः ।&lt;br&gt;&#xA;अग्रे दामोदरश्चासीदन्यत्रान्ये महारथाः ।। ४१&lt;br&gt;&#xA;सैन्ये सूर्यप्रभस्यापि प्रभासोऽनीकिनीपतिः ।&lt;br&gt;&#xA;अर्धचन्द्रं व्यधाद्व्यूहं मध्ये तस्याभवत्स्वयम् ।। ४२&lt;br&gt;&#xA;स कुञ्जरकुमारश्च प्रहस्तश्चास्य कोणयोः ।&lt;br&gt;&#xA;सूर्यप्रभसुनीथाद्यास्तस्थुः सर्वेऽत्र पृष्ठतः ।। ४३&lt;br&gt;&#xA;सुमेरौ तत्समीपस्थे ससुवासकुमारके ।&lt;br&gt;&#xA;आहन्यन्त रणातोद्यान्युभयोरपि सैन्ययोः ।। ४४&lt;br&gt;&#xA;तावच्च गगनं देवैः सङ्ग्रामं द्रष्टुमागतैः ।&lt;br&gt;&#xA;सेन्द्रैः सलोकपालैश्च साप्सरस्कैरपूर्यत ।। ८५५&lt;br&gt;&#xA;आययौ चात्र विश्वेशः शंकरः पार्वतीयुतः ।&lt;br&gt;&#xA;देवताभिर्गणैर्भूतैर्मातृभिश्चाप्यनुद्रुतः ।। ४६&lt;br&gt;&#xA;आगाच्च भगवान्ब्रह्मा सावित्र्यादिभिरन्वितः ।&lt;br&gt;&#xA;मूर्तैर्वेदैश्च शास्त्रैश्च निखिलैश्च महर्षिभिः ।। ४७&lt;br&gt;&#xA;आजगाम च देवीभिर्लक्ष्मीकीर्तिजयादिभिः ।&lt;br&gt;&#xA;धृतचक्रायुधो देवः पक्षिराजरथो हरिः ।। ४८&lt;br&gt;&#xA;सभार्यः कश्यपोऽप्यागादादित्या वसवोऽपि च ।&lt;br&gt;&#xA;यक्षराक्षसनागेन्द्राः प्रह्लादाद्यास्तथासुराः ।। ४९&lt;br&gt;&#xA;तैरावृते नभोभागे शस्त्रसंपातदारुणः ।&lt;br&gt;&#xA;प्रावर्तत महानादः सङ्ग्रामः सेनयोस्तयोः ।। ५०&lt;br&gt;&#xA;दिक्चक्रे बाणजालेन घनेनाच्छादिते तदा ।&lt;br&gt;&#xA;अन्योन्यशरसंघर्षजातानलतडिल्लते ।। ५१&lt;br&gt;&#xA;शस्त्रक्षतगजाश्वौघरक्तधारावपूरिताः ।&lt;br&gt;&#xA;वीरकायवहद्ग्राहा निर्ययुः शोणितापगाः ।। ५२&lt;br&gt;&#xA;नृत्यतां तरतां रक्ते नदतां चोत्सवाय सः ।&lt;br&gt;&#xA;शूराणां फेरवाणां च भूतानां चाभवद्रणः ।। ५३&lt;br&gt;&#xA;शान्ते तुमुलसङ्ग्रामे निहतासंख्यसैनिके ।&lt;br&gt;&#xA;लक्ष्यमाणे विभागे च शनैः स्वपरसैन्ययोः ।। ५४&lt;br&gt;&#xA;प्रतिपक्षप्रवीराणां प्रयुद्धानां सुमेरुतः ।&lt;br&gt;&#xA;नामादौ श्रूयमाणे च क्रमास्सूर्यप्रभादिभिः ।। ५५&lt;br&gt;&#xA;पूर्वं सुबाहोर्नृपतेर्विद्याधरपतेस्तथा ।&lt;br&gt;&#xA;अट्टहासाभिधानस्य द्वन्द्वयुद्धमभूद्द्वयोः ।। ५६&lt;br&gt;&#xA;सुचिरं युध्यमानस्य तस्य विद्धस्य सायकैः ।&lt;br&gt;&#xA;अट्टहासोऽर्धचन्द्रेण सुबाहोरच्छिनच्छिरः ।। ५७&lt;br&gt;&#xA;दृष्ट्वा सुबाहुं निहतं मुष्टिकोऽभ्यापतत्क्रुधा ।&lt;br&gt;&#xA;सोऽपि तेनाट्टहासेन हृदि बाणहतोऽपतत् ।। ५८&lt;br&gt;&#xA;मुष्टिके निहते क्रुद्धः प्रलम्बो नाम भूपतिः ।&lt;br&gt;&#xA;अभिधाव्याट्टहासं तं शरवर्षैरयोधयत् ।। ५९&lt;br&gt;&#xA;अट्टहासोऽपि तत्सैन्यं हत्वा हत्वा च मर्मणि ।&lt;br&gt;&#xA;प्रलम्बमपि तं वीरं रथपृष्ठे न्यपातयत् ।। ६०&lt;br&gt;&#xA;वीक्ष्य प्रलम्बं निहतं मोहनो नाम भूपतिः ।&lt;br&gt;&#xA;संनिपत्याट्टहासं तं ताडयामास सायकैः ।। ६१&lt;br&gt;&#xA;ततोऽट्टहासस्तं छिन्नकोदण्डं हतसारथिम् ।&lt;br&gt;&#xA;दृढप्रहाराभिहतं पातयामास मोहनम् ।। ६२&lt;br&gt;&#xA;दृष्ट्वाट्टहासेन हतांश्चतुरश्चतुरेण तान् ।&lt;br&gt;&#xA;श्रुतशर्मबलं हर्षादुन्ननाद जयोन्मुखम् ।। ६३&lt;br&gt;&#xA;तद्दृष्ट्वा कुपितो हर्षः सूर्यप्रभवयस्यकः ।&lt;br&gt;&#xA;ससैन्यमभ्यधावत्तमट्टहासं ससैनिकः ।। ६४&lt;br&gt;&#xA;निवार्य च शरैस्तस्य शरान्सैन्यं निहत्य च ।&lt;br&gt;&#xA;व्यापाद्य सारथिं द्विस्त्रिर्धनुश्छित्त्वा च सध्वजम् ।। ६५&lt;br&gt;&#xA;हर्षो यदट्टहासस्य निर्बिभेद शरैः शिरः ।&lt;br&gt;&#xA;तेनासौ रुधिरोद्गारी निपपात रथाद्भुवि ।। ६६&lt;br&gt;&#xA;अट्टहासे हते तादृक्क्षोभोऽभूदत्र संयुगे ।&lt;br&gt;&#xA;क्षणादर्धावशेषं तद्येन जज्ञे बलद्वयम् ।। ६७&lt;br&gt;&#xA;निपेतुरेव निहतास्तत्राश्वगजपत्तयः ।&lt;br&gt;&#xA;रणमूर्धनि चोत्तस्थुः कबन्धा एव केवलम् ।। ६८&lt;br&gt;&#xA;ततो विकृतदंष्ट्राख्यो हर्षं विद्याधरेश्वरः ।&lt;br&gt;&#xA;एत्याट्टहासनिधनक्रुद्धो बाणैरवाकिरत् ।। ६९&lt;br&gt;&#xA;हर्षोऽपि तस्य निर्धूय शरान्सध्वजसारथीन् ।&lt;br&gt;&#xA;हत्वा रथाश्वांश्चिच्छेद शिरो ललितकुण्डलम् ।। ७०&lt;br&gt;&#xA;हते विकृतदंष्ट्रे तु चक्रवाल इति श्रुतः ।&lt;br&gt;&#xA;राजा विद्याधरो हर्षमभ्यधावदमर्षितः ।। ७१&lt;br&gt;&#xA;स युध्यमानमवधीदसकृच्छिन्नकार्मुकम् ।&lt;br&gt;&#xA;चक्रवालो युधि श्रान्तं हर्षं शीर्णापरायुधम् ।। ७२&lt;br&gt;&#xA;तत्क्रोधादेत्य नृपतिः प्रमाथस्तमयोधयत् ।&lt;br&gt;&#xA;सोऽप्यहन्यत तेनाथ चक्रवालेन संयुगे । । ७३&lt;br&gt;&#xA;तथैव तेन चात्रान्येऽप्येकशो धाविताः क्रमात् ।&lt;br&gt;&#xA;चत्वारश्चक्रवालेन राजमुख्या निपातिताः ।। ७४&lt;br&gt;&#xA;कङ्कटश्च विशालश्च प्रचण्डश्चाङ्कुरी तथा ।&lt;br&gt;&#xA;तद्दृष्ट्वाभ्यपतत्क्रोधान्निर्घातो नाम तं नृपः ।। ५&lt;br&gt;&#xA;तौ चक्रवालनिर्घातौ युध्यमानौ चिरं क्रमात् ।&lt;br&gt;&#xA;अन्योन्यचूर्णितरथावभूतां पादचारिणो ।। ७६&lt;br&gt;&#xA;असिचक्रधरौ द्वावप्याकोपमिलितौ च तौ ।&lt;br&gt;&#xA;खड्गाहतिद्विधाभूतमूर्धानौ भुवि पेततुः ।। ७७&lt;br&gt;&#xA;विपन्नौ वीक्ष्य तौ वीरौ विषण्णेऽपि बलद्वये ।&lt;br&gt;&#xA;रणाग्रमाययौ विद्याधरेन्द्रः कालकम्पनः ।। ७८&lt;br&gt;&#xA;राजपुत्रोऽभ्यधावच्च तं प्रकम्पननामकः ।&lt;br&gt;&#xA;स कालकम्पनेनात्र क्षणात्तेन न्यपात्यत ।। ७९&lt;br&gt;&#xA;तस्मिन्निपतिते तस्य पञ्चान्येऽभ्यपतन्रथाः ।&lt;br&gt;&#xA;जालिकश्चण्डदत्तश्च गोपकः सोमिलोऽपि च ।। ८०&lt;br&gt;&#xA;पितृशर्मा च सर्वे ते शरांस्तस्मिन्सहामुचन् ।&lt;br&gt;&#xA;स तु पञ्चापि तान्कालकम्पनो विरथीकृतान् ।। ८१&lt;br&gt;&#xA;जघान युगपद्विध्यन्नाराचैर्हृदि पञ्चभिः ।&lt;br&gt;&#xA;प्रणेदुः खेचरास्तेन व्यषीदन्मनुजासुराः ।। ८२&lt;br&gt;&#xA;ततोऽभ्यधावन्नपरे चत्वारस्तं रथाः समम् ।&lt;br&gt;&#xA;उन्मत्तकः प्रशस्तश्च विलम्बकधुरंधरौ ।। ८३&lt;br&gt;&#xA;स तानप्यवधीत्कालकम्पनो लीलयाखिलान् ।&lt;br&gt;&#xA;तथैव धावितानन्यान्षड्रथान्निजघान सः ।। ८४&lt;br&gt;&#xA;तेजिकं गेयिकं चैव वेगिलं शाखिलं तथा ।&lt;br&gt;&#xA;भद्रंकरं दण्डिनं च भूरिसैन्यान्महारथान् ।। ०५&lt;br&gt;&#xA;अपरांश्च पुनः पञ्च सोऽवधीन्मिलितान्युधि ।&lt;br&gt;&#xA;भीमभीषणकुम्भीरविकटान्सविलोचनान् ।। ८६&lt;br&gt;&#xA;तद्दृष्ट्वा कदनं कालकम्पनेन कृतं रणे ।&lt;br&gt;&#xA;अधावत्सुगणो नाम राजपुत्रोऽस्य संमुखः ।। ८७&lt;br&gt;&#xA;स तेन तावद्विदधे समं युद्धमुभावपि ।&lt;br&gt;&#xA;हताश्वसारथी यावद्विरथौ तौ बभूवतुः ।। ८८&lt;br&gt;&#xA;ततस्तं खड्गयुद्धेन सुगणं पादचारिणम् ।&lt;br&gt;&#xA;स कालकम्पनः पादचार्येव भुवि जघ्निवान् ।। ८९&lt;br&gt;&#xA;तावच्च मानुषैर्विद्याधराणां सममाहवम् ।&lt;br&gt;&#xA;असंभाव्यं विलोक्येव खिन्नोऽस्तं प्रययौ रविः ।। ९०&lt;br&gt;&#xA;रक्ताम्बुपूरभरितं न परं समराङ्गणम् ।&lt;br&gt;&#xA;यावत्संध्याकृतपदं ययौ व्योमापि शोणताम् ।। ९१&lt;br&gt;&#xA;कबन्धैः सह भूतेषु संध्यानृत्तोद्यतेष्वथ ।&lt;br&gt;&#xA;संहृत्य युद्धं ययतुः स्वनिवेशाय ते बले ।। ९२&lt;br&gt;&#xA;श्रुतशर्मबले तस्मिन्दिने वीरा हतास्त्रयः ।&lt;br&gt;&#xA;त्रयस्त्रिंशत्प्रवीरास्तु बले सौर्यप्रभे हताः ।। ९३&lt;br&gt;&#xA;तेन बान्धवमित्त्रादिनिधनेन सुदुर्मनाः ।&lt;br&gt;&#xA;सूर्यप्रभस्त्रियामां तामासीदन्तःपुरैर्विना ।। ९४&lt;br&gt;&#xA;अनिद्र एव सचिवैः सह सङ्ग्रामसंकथाः ।&lt;br&gt;&#xA;तास्ताः कुर्वन्निनायैतां पुनर्युद्धोन्मुखो निशाम् ।। ९५&lt;br&gt;&#xA;तद्भार्याश्च मिलन्ति स्म हतबान्धवदुःखिताः ।&lt;br&gt;&#xA;एकत्र तस्यां रजनावन्योन्याश्वासनागताः ।। ९६&lt;br&gt;&#xA;रुदितावसरेऽप्यत्र कथा नानाविधा व्यधुः ।&lt;br&gt;&#xA;स्त्रीणां न स क्षणो यत्र न कथा स्वपराश्रया ।। ९७&lt;br&gt;&#xA;तत्प्रसङ्गेन तत्रैका राजपुत्रीदमब्रवीत् ।&lt;br&gt;&#xA;आश्चर्यमार्यपुत्रोऽद्य कथं सुप्तो निरङ्गनः ।। ९८&lt;br&gt;&#xA;तच्छ्रुत्वा व्याजहारान्या सङ्ग्रामे स्वजनक्षयात् ।&lt;br&gt;&#xA;दुःखितो ह्यार्यपुत्रोऽद्य रमते स्त्रीजने कथम् ।। ९९&lt;br&gt;&#xA;ततोऽपरा ब्रवीति स्म प्राप्नोत्यभिनवां यदि ।&lt;br&gt;&#xA;वरकन्यां स तद्दुःखं विस्मरत्यधुनैव तत् ।। १००&lt;br&gt;&#xA;अथेतराब्रवीन्मैव यद्यपि स्त्रीषु लम्पटः ।&lt;br&gt;&#xA;तथापि न स दुःखेऽस्मिन्नीदृशः स्यात्तथाविधः ।। १०१&lt;br&gt;&#xA;इति तासु वदन्तीषु जगादैका सविस्मयम् ।&lt;br&gt;&#xA;ब्रूत स्त्रीलम्पटः कस्मादार्यपुत्रो बतेदृशः ।। १०२&lt;br&gt;&#xA;आहितास्वपि भार्यासु भूयसीषु नवा नवाः ।&lt;br&gt;&#xA;अनिशं राजपुत्रीर्यत्स गृह्णन्नैव तुष्यति ।। १०३&lt;br&gt;&#xA;एतच्छ्रुत्वा विदग्धैका तासु नाम्ना मनोवती ।&lt;br&gt;&#xA;उवाच श्रूयतां येन राजानो बहुवल्लभाः ।। १०४&lt;br&gt;&#xA;देशरूपवयश्चेष्टाविज्ञानादिविभेदतः ।&lt;br&gt;&#xA;भिन्ना गुणा वरस्त्रीणां नैका सर्वगुणान्विता ।। १०५&lt;br&gt;&#xA;कर्णाटलाटसौराष्ट्रमध्यदेशादिदेशजाः ।&lt;br&gt;&#xA;योषा देशसमाचारै रञ्जयन्ति निजैर्निजैः ।। १०६&lt;br&gt;&#xA;काश्चिद्धरन्ति सुदृशः शारदेन्दुनिभैर्मुखैः ।&lt;br&gt;&#xA;अन्याः कनककुम्भाभैः स्तनैरुन्नतसंहतैः ।। १०७&lt;br&gt;&#xA;स्मरसिंहासनप्रख्यैरपरा जघनस्थलैः ।&lt;br&gt;&#xA;इतराश्चेतरैरङ्गैः स्वसौन्दर्यमनोरमैः ।।&lt;br&gt;&#xA;काचित्काञ्चनगौराङ्गी प्रियङ्गुश्यामलापरा ।&lt;br&gt;&#xA;अन्या रक्तावदाता च दृष्ट्वैव हरतीक्षणे ।। १०९&lt;br&gt;&#xA;काचित्प्रत्यग्रसुभगा काचित्संपूर्णयौवना ।&lt;br&gt;&#xA;काचित्प्रौढत्वसुरसा प्रसरद्विभ्रमोज्जवला ।। ११०&lt;br&gt;&#xA;हसन्ती शोभते काचित्काचित्कोपेऽपि हारिणी ।&lt;br&gt;&#xA;व्रजन्ती गजवत्कापि हंसवत्कापि राजते ।। १११&lt;br&gt;&#xA;आलपन्त्यमृतेनेव काचिदासिञ्चति श्रुतिम् ।&lt;br&gt;&#xA;सभ्रूविलास पश्यन्ती स्वभावाद्भाति काचन ।। ११२&lt;br&gt;&#xA;नृत्तेन रोचते काचित्काचिद्गीतेन राजते ।&lt;br&gt;&#xA;वीणादिवादनज्ञानेनान्या कान्ता च रोचते ।। ११३&lt;br&gt;&#xA;काचिद्बाह्यरताभिज्ञा काचिदाभ्यन्तरप्रिया ।&lt;br&gt;&#xA;प्रसाधनोज्ज्वला काचित्काचिद्वैदग्ध्यशोभिता ।। ११४&lt;br&gt;&#xA;भर्तृचित्तग्रहाभिज्ञा चान्या सौभाग्यमश्नुते ।&lt;br&gt;&#xA;कियद्वा वच्मि बहवोऽप्यन्येऽन्यासां पृथग्गुणाः ।। ११५&lt;br&gt;&#xA;तदेवमिह कस्याश्चिद्गुणः कोऽपि वरस्त्रियः ।&lt;br&gt;&#xA;न तु सर्वगुणाः सर्वास्त्रिलोक्यामपि काश्चन ।। ११६&lt;br&gt;&#xA;अतो नानारसास्वादलब्धकक्ष्याः किलेश्वराः ।&lt;br&gt;&#xA;आहृत्याप्याहरन्त्येव भार्या नवनवाः सदा ।। ११७&lt;br&gt;&#xA;उत्तमास्तु न वाञ्छन्ति परदारान्कथंचन ।&lt;br&gt;&#xA;तन्नार्यपुत्रस्यैष स्याद्दोषो नेर्ष्या च नः क्षमा ।। ११८&lt;br&gt;&#xA;एवमाद्या मनोवत्या प्रोक्ताः सूर्यप्रभाङ्गनाः ।&lt;br&gt;&#xA;अन्या मदनसेनाद्यास्तथैवोचुः कथाः क्रमात् ।। ११९&lt;br&gt;&#xA;ततोऽतिरसतश्च ता विगतयन्त्रणानर्गलाः परस्परमुपादिशन्सुरतकार्यतन्त्राण्यपि ।&lt;br&gt;&#xA;प्रसङ्गमिलिताः कथाप्रसरसक्तचित्ता मिथस्तदस्ति न किमप्यहो यदिह नोद्वमन्ति स्त्रियः ।। १२०&lt;br&gt;&#xA;अथ कथमपि दीर्घा सा कथा चात्र तासामवसितिमुपयाता सा च रात्रिः क्रमेण ।&lt;br&gt;&#xA;तिमिरविगमवेलावेक्षणैकाभिकाङ्क्षो रिपुबलविजिगीषोस्तत्र सूर्यप्रभस्य ।। १२१&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/005/</guid>
      <description>&lt;p&gt;अथ युद्धभुवं प्रातर्जग्मुः सूर्यप्रभादयः ।&lt;br&gt;&#xA;श्रुतशर्मादयस्ते च संनद्धाः सबलाः पुनः ।। १&lt;br&gt;&#xA;पुनश्च सेन्द्राः सब्रह्मविष्णुरुद्राः सुरासुराः ।&lt;br&gt;&#xA;सयक्षोरगगन्धर्वाः सङ्ग्रामं द्रष्टुमाययुः ।। २&lt;br&gt;&#xA;श्रुतशर्मबले चक्रव्यूहं दामोदरो व्यधात् ।&lt;br&gt;&#xA;वज्रव्यूहं प्रभासश्च सूर्यप्रभबलेऽकरोत् ।। ३&lt;br&gt;&#xA;ततः प्रववृते युद्धं तयोरुभयसैन्ययोः ।&lt;br&gt;&#xA;तूर्यैः सुभटनादैश्च बधिरीकृतदिक्तटम् ।। ४&lt;br&gt;&#xA;सम्यक्छस्त्रहताः शूरा भिन्दन्ति मम मण्डलम् ।&lt;br&gt;&#xA;इतीव शरजालान्तश्छन्नो भानुरभूद्भिया ।। ५&lt;br&gt;&#xA;दामोदरकृतं चक्रव्यूहमन्येन दुर्भिदम् ।&lt;br&gt;&#xA;भित्त्वा प्रभासः प्राविक्षदथ सूर्यप्रभाज्ञया ।। ६&lt;br&gt;&#xA;तं च दामोदरो व्यूहच्छिद्रमेत्यावृणोत्स्वयम् ।&lt;br&gt;&#xA;प्रभासो ययुधे तं च तत्रैकरथ एव सः ।। ७&lt;br&gt;&#xA;प्रविष्टमेककं तं च दृष्ट्वा सूर्यप्रभोऽथ सः ।&lt;br&gt;&#xA;पश्चात्पञ्चदशैतस्य विससर्ज महारथान् ।। ८&lt;br&gt;&#xA;प्रकम्पनं धूमकेतुं कालकम्पनकं तथा ।&lt;br&gt;&#xA;महामायं मरुद्वेगं प्रहस्तं वज्रपञ्जरम् ।। ९&lt;br&gt;&#xA;कालचक्रं प्रमथनं सिंहनादं सकम्बलम् ।&lt;br&gt;&#xA;विकटाक्षं प्रवहणं तं कुञ्जरकुमारकम् ।। १०&lt;br&gt;&#xA;तं च प्रहृष्टरोमाणमसुराधिपसत्तमम् ।&lt;br&gt;&#xA;ते प्रधाव्य ययुः सर्वे व्यूहद्वारं महारथाः ।। ११&lt;br&gt;&#xA;तत्र दामोदरोऽपूर्वं स्वपौरुषमदर्शयत् ।&lt;br&gt;&#xA;यदेक एव युयुधे तैः पञ्चदशभिः सह ।। १२&lt;br&gt;&#xA;तद्दृष्ट्वा नारदमुनिं पार्श्वस्थं वासवोऽभ्यधात् ।&lt;br&gt;&#xA;सूर्यप्रभाद्या असुरावतारा अखिलास्तथा ।। १३&lt;br&gt;&#xA;श्रुतशर्मा मदंशश्च सर्वे विद्याधरा इमे ।&lt;br&gt;&#xA;देवांशास्तदयं युक्त्या मुने देवासुराहवः ।। १४&lt;br&gt;&#xA;तस्मिंश्च पश्य देवानां सहायः सर्वदा हरिः ।&lt;br&gt;&#xA;दामोदरस्तदंशोऽयमेवं तदिह युध्यते ।। १५&lt;br&gt;&#xA;एवं शक्रे वदत्यस्य दामोदरचमूपतेः ।&lt;br&gt;&#xA;महारथाः समाजग्मुः साहाय्याय चतुर्दश ।।. १६&lt;br&gt;&#xA;ब्रह्मगुप्तो वायुबलो यमदंष्ट्रः सुरोषणः ।&lt;br&gt;&#xA;रोषावरोहोऽतिबलस्तेजःप्रभधुरंधरौ ।। १७&lt;br&gt;&#xA;कुबेरदत्तो वरुणशर्मा कम्बलिकस्तथा ।&lt;br&gt;&#xA;वीरश्च दुष्टमदनो दोहनारोहणावुभौ ।। १८&lt;br&gt;&#xA;दामोद्रयुतास्तेऽपि वीराः पञ्चदशैव तान् ।&lt;br&gt;&#xA;सूर्यप्रभीयान्रुरुधुर्वीरान्व्यूहाग्रयोधिनः ।। १९&lt;br&gt;&#xA;ततोऽत्र द्वन्द्वयुद्धानि तेषामासन्परस्परम् ।&lt;br&gt;&#xA;दामोदरेणास्त्रयुद्धं समं चक्रे प्रकम्पनः ।। २०&lt;br&gt;&#xA;ब्रह्मदत्तेन च समं धूमकेतुरयुध्यत ।&lt;br&gt;&#xA;महामायस्तु युयुधे सहैवातिबलेन च ।। २१&lt;br&gt;&#xA;तेजःप्रभेण युयुधे दानवः कालकम्पनः ।&lt;br&gt;&#xA;सह वायुबलेनापि मरुद्वेगो महासुरः ।। २२&lt;br&gt;&#xA;यमदंष्ट्रेण च समं युयुधे वज्रपञ्जरः ।&lt;br&gt;&#xA;समं सुरोषणेनापि कालचक्रोऽसुरोत्तमः ।। २३&lt;br&gt;&#xA;साकं कुबेरदत्तेन युद्धं प्रमथनो व्यधात् ।&lt;br&gt;&#xA;सिंहनादश्च दैत्येन्द्रः समं वरुणशर्मणा ।। २४&lt;br&gt;&#xA;युद्धं प्रवहणो दुष्टदमनेन सहाकरोत् ।&lt;br&gt;&#xA;प्रहृष्टरोमा रोषावरोहेणापि च दानवः ।। २५&lt;br&gt;&#xA;धुरंधरेण च समं विकटाक्षो व्यधाद्युधम् ।&lt;br&gt;&#xA;युद्धं कम्बलिकश्चक्रे समं कम्बलिकेन च ।। २६&lt;br&gt;&#xA;आरोहणेन च समं स कुञ्जरकुमारकः ।&lt;br&gt;&#xA;महोत्पातापराख्येण प्रहस्तो दोहनेन च ।। २७&lt;br&gt;&#xA;एवं महारथद्वन्द्वेष्वेषु तत्र परस्परम् ।&lt;br&gt;&#xA;व्यूहाग्रे युध्यमानेषु सुनीथो मयमभ्यधात् ।। २८&lt;br&gt;&#xA;कष्टमस्मद्रथाः शूरा नानायुद्धविदोऽप्यमी ।&lt;br&gt;&#xA;रुद्धाः प्रतिरथैरेतैः पश्य व्यूहप्रवेशतः ।। २९&lt;br&gt;&#xA;प्रभासश्चैक एवाग्रे प्रविष्टोऽत्राविचारितम् ।&lt;br&gt;&#xA;तन्न जानीमहे कस्य किमिवात्र भविष्यति ।। ३०&lt;br&gt;&#xA;एतच्छ्रुत्वा ब्रवीति स्म तं सुवासकुमारकः ।&lt;br&gt;&#xA;त्रैलोक्येऽपि न पर्याप्ताः ससुरासुरमानुषाः ।। ३१&lt;br&gt;&#xA;एकस्यास्य प्रभासस्य किं पुनः खेचरा इमे ।&lt;br&gt;&#xA;तदेषा कथमस्थाने शङ्का वो जानतामपि ।। ३२&lt;br&gt;&#xA;एवं मुनिकुमारेऽस्मिन्ब्रुवाणे कालकम्पनः ।&lt;br&gt;&#xA;विद्याधरः प्रभासस्य युधि संमुखमाययौ ।। ३३&lt;br&gt;&#xA;ततः प्रभासोऽवादीत्तं रे रे ह्यपकृतं त्वया ।&lt;br&gt;&#xA;अतीव नस्तदद्येह पश्यामस्तव पौरुषम् ।। ३४&lt;br&gt;&#xA;इत्युक्त्वा व्यसृजत्तस्मिन्प्रभासो विशिखावलिम् ।&lt;br&gt;&#xA;सोऽपि तं सायकैः कालकम्पनोऽवाकिरच्छितैः ।। ३५&lt;br&gt;&#xA;अस्त्रप्रत्यस्त्रयुद्धेन युयुधाते मिथस्ततः ।&lt;br&gt;&#xA;प्रदत्तभुवनाश्चर्यौ तौ विद्याधरमानुषौ ।। ३६&lt;br&gt;&#xA;अथ प्रभासो विशिखेनैकेनापातयद्ध्वजम् ।&lt;br&gt;&#xA;द्वितीयेनावधीत्कालकम्पनस्य च सारथिम् ।। ३७&lt;br&gt;&#xA;चतुर्भिश्चतुरश्चाश्वान्धनुरेकेन चाच्छिनत् ।&lt;br&gt;&#xA;द्वाभ्यां हस्तौ भुजौ द्वाभ्यां द्वाभ्यां च श्रवणावुभौ ।। ३८&lt;br&gt;&#xA;एकेन शितधारेण शिरश्चिच्छेद तस्य च ।&lt;br&gt;&#xA;प्रभासः पत्त्रिणा शत्रोर्दर्शिताद्भुतलाघवः ।। ३९&lt;br&gt;&#xA;एवं प्राङ्निहितानेकप्रवीरोत्थेन मन्युना ।&lt;br&gt;&#xA;प्रभासो निग्रहं कालकम्पनस्य व्यधादिव ।। ४०&lt;br&gt;&#xA;दृष्ट्वा च तं हतं विद्याधरेशं मनुजासुरैः ।&lt;br&gt;&#xA;नादश्चक्रे विषादश्च जम्भे सपदि खेचरैः ।। ४१&lt;br&gt;&#xA;ततो विद्युत्प्रभो नाम कालञ्जरगिरीश्वरः ।&lt;br&gt;&#xA;प्रभासमभ्यधावत्तं क्रुधा विद्याधराधिपः ।। ४२&lt;br&gt;&#xA;तस्यापि युध्यमानस्य प्रभासः स महाध्वजम् ।&lt;br&gt;&#xA;छित्त्वा चकर्त कोदण्डमात्तमात्तं पुनः पुनः ।। ४३&lt;br&gt;&#xA;ततः स माययोत्पत्य च्छन्नो विद्युत्प्रभो नभः ।&lt;br&gt;&#xA;प्रभासस्योपरि ह्रीतो ववर्षासिगदादिकान् ।। ४४&lt;br&gt;&#xA;प्रभासोऽपि विधूयास्त्रैस्तदायुधपरम्पराम् ।&lt;br&gt;&#xA;कृत्वा प्रकाशनास्त्रेण प्रकाशं तं नभश्चरम् ।। ४५&lt;br&gt;&#xA;दत्त्वा महास्त्रमाग्नेयं तत्तेजोदग्धमम्बरात् ।&lt;br&gt;&#xA;विद्युत्प्रभं भूमितले गतजीवमपातयत् ।। ४६&lt;br&gt;&#xA;तद्दृष्ट्वा श्रुतशर्मा तान्निजगाद महारथान् ।&lt;br&gt;&#xA;पश्यतानेन निहतौ द्वौ महारथयूथपौ ।। ४७&lt;br&gt;&#xA;तत्किं सहध्वे संभूय युष्माभिर्हन्यतामयम् ।&lt;br&gt;&#xA;तच्छ्रुत्वाष्टौ रथाः क्रुद्धाः प्रभासं पर्यवारयन् ।। ४८&lt;br&gt;&#xA;एकः कङ्कटकाद्रीन्द्रनिवासी रथयूथपः ।&lt;br&gt;&#xA;ऊर्ध्वरोमेति विख्यातो विद्याधरमहीपतिः ।। ४९&lt;br&gt;&#xA;धरणीधरशैलाधिपतिर्विक्रोशनाभिधः ।&lt;br&gt;&#xA;विद्याधराणामधिपो द्वितीयश्च महारथः ।। ५०&lt;br&gt;&#xA;इन्दुमाली तृतीयश्च लीलापर्वतकेतनः ।&lt;br&gt;&#xA;वीरोऽतिरथयूथस्य पतिर्विद्याधरप्रभुः ।। ५१&lt;br&gt;&#xA;मलयाद्रिनिवासी च काकाण्डक इति श्रुतः ।&lt;br&gt;&#xA;रथयूथपती राजा चतुर्थः खेचरोत्तमः ।। ५२&lt;br&gt;&#xA;निकेताद्रिपतिर्नाम्ना दर्पवाहश्च पञ्चमः ।&lt;br&gt;&#xA;षष्ठश्च धूर्तवहनो नाम्नाञ्जनगिरीश्वरः ।। ५३&lt;br&gt;&#xA;विद्याधराविमौ चातिरथयूथपती उभौ ।&lt;br&gt;&#xA;सप्तमो गर्दभरथो राजा कुमुदपर्वते ।। ५४&lt;br&gt;&#xA;नाम्ना वराहस्वामीति यो महारथयूथपः ।&lt;br&gt;&#xA;तद्रूपो दुन्दुभिक्ष्माभृद्रथो मेधावरोऽष्टमः ।। ५५&lt;br&gt;&#xA;एभिरष्टभिरागत्य मुक्तान्बाणान्विधूय सः ।&lt;br&gt;&#xA;प्रभासो युगपत्सर्वान्सायकैर्विध्यति स्म तान् ।। ५६&lt;br&gt;&#xA;जघान कस्यचिच्चाश्वान्कस्यचित्सारथिं तथा ।&lt;br&gt;&#xA;चकर्त कस्यचित्केतुं कस्यचिच्चाच्छिनद्धनुः ।। ५७&lt;br&gt;&#xA;मेधावरं चतुर्भिस्तु शरैर्विद्ध्वा समं हृदि ।&lt;br&gt;&#xA;अपातयन्महीपृष्ठे सद्योऽपहृतजीवितम् ।। ५८&lt;br&gt;&#xA;ततश्च योधयन्नन्यान्कुञ्चितोद्बद्धकुन्तलम् ।&lt;br&gt;&#xA;शरेणाञ्जलिकेनारादूर्ध्वरोम्णः शिरोऽच्छिनत् ।। ५९&lt;br&gt;&#xA;शेषांश्च षट् तानेकैकभल्लनिर्लूनकंधरान् ।&lt;br&gt;&#xA;हताश्वसारथीन्कृत्वा स प्रभासो न्यपातयत् ।। ६०&lt;br&gt;&#xA;पपात पुष्पवृष्टिश्च तस्य मूर्ध्नि ततो दिवः ।&lt;br&gt;&#xA;उत्तेजितासुरनृपा विच्छायीकृतखेचरा ।। ६१&lt;br&gt;&#xA;ततोऽन्ये तत्र चत्वारः प्रेषिताः श्रुतशर्मणा ।&lt;br&gt;&#xA;महारथाः प्रभासं तं रुन्धन्ति स्म धनुर्धराः ।। ६२&lt;br&gt;&#xA;एकः काचरको नाम कुरण्डकगिरेः पतिः ।&lt;br&gt;&#xA;द्वितीयो दिण्डिमाली च पञ्चकाद्रिसमाश्रयः ।। ६३&lt;br&gt;&#xA;विभावसुस्तृतीयश्च राजा जयपुराचले ।&lt;br&gt;&#xA;चतुर्थो धवलो नाम भूमितुण्डकशासिता ।। ६४&lt;br&gt;&#xA;ते महारथयूथाधिपतयः खेचरोत्तमाः ।&lt;br&gt;&#xA;प्रभासे पञ्च पञ्चेषुशतानि मुमुचुः समम् ।। ६५&lt;br&gt;&#xA;प्रभासश्च क्रमात्तेषामेकैकस्यावहेलया ।&lt;br&gt;&#xA;एकेन ध्वजमेकेन धनुरेकेन सारथिम् ।। ६६&lt;br&gt;&#xA;चतुर्भिरश्वानिषुणा त्वेकेनापातयच्छिरः ।&lt;br&gt;&#xA;शरैरष्टभिरेकैकं समाप्यैवं ननाद सः ।। ६७&lt;br&gt;&#xA;अथ विद्याधरा भूयः श्रुतशर्माज्ञया युधि ।&lt;br&gt;&#xA;अन्ये चत्वार एवास्य प्रभासस्य समागमन् ।। ६८&lt;br&gt;&#xA;एकः कुवलयश्यामः क्षेत्रे विश्वावसोर्बुधात् ।&lt;br&gt;&#xA;जातो भद्रंकरो नाम द्वितीयश्च नियन्त्रकः ।। ६९&lt;br&gt;&#xA;उत्पन्नो जम्भकक्षेत्रे भौमादग्निनिभप्रभः ।&lt;br&gt;&#xA;तृतीयः कालकोपाख्यः क्षेत्रे दामोदरस्य च ।। ७०&lt;br&gt;&#xA;जातः शनैश्चरात्कृष्णकृष्णः कपिलमूर्धजः ।&lt;br&gt;&#xA;जातश्चोडुपतेः क्षेत्रे महेन्द्रसचिवाद्ग्रहात् ।। ७१&lt;br&gt;&#xA;नाम्ना विक्रमशक्तिश्च चतुर्थः कनकद्युतिः ।&lt;br&gt;&#xA;त्रयोऽतिरथयूथाधिपतीनामेषु यूथपाः ।। ७२&lt;br&gt;&#xA;चतुर्थस्तु सहावीरस्तदभ्यधिकविक्रमः ।&lt;br&gt;&#xA;ते च प्रभासं दिव्यास्त्रैर्योधयामासुरुद्धताः ।। ७३&lt;br&gt;&#xA;तानि नारायणास्त्रेण प्रभासोऽस्त्राण्यवारयत् ।&lt;br&gt;&#xA;तेषां च हेलयैकैकस्याष्टकृत्वोऽच्छिनद्धनुः ।। ७४&lt;br&gt;&#xA;ततस्तत्प्रहितान्प्रासगदादीन्प्रतिहत्य सः ।&lt;br&gt;&#xA;हताश्वसारथीन्सर्वान्विरथानकरोच्च तान् ।। ७५&lt;br&gt;&#xA;तद्दृष्ट्वा विससर्जान्याञ्छ्रुतशर्मा द्रुतं दश ।&lt;br&gt;&#xA;रथयूथपयूथाधिपतीन्विद्याधराधिपान् ।। ७६&lt;br&gt;&#xA;दमाख्यं नियमाख्यं च स्वरूपसदृशाकृती ।&lt;br&gt;&#xA;केतुमालेश्वरक्षेत्रे जातौ द्वावश्विनोः सुतौ ।। ४७&lt;br&gt;&#xA;विक्रमं संक्रमं चैव पराक्रममथाक्रमम् ।&lt;br&gt;&#xA;संमर्दनं मर्दनं च प्रमर्दनविमर्दनौ ।। ७८&lt;br&gt;&#xA;क्षेत्रजान्मकरन्दस्याप्यष्टौ वसुसुतान्समान् ।&lt;br&gt;&#xA;तेष्वागतेषु चाद्यास्तेऽप्यारोहन्नपरान्रथान् ।। ७९&lt;br&gt;&#xA;तैश्चतुर्दशभिः कृत्स्नैर्मिलितैः शरवर्षिभिः ।&lt;br&gt;&#xA;निष्कम्प एव युयुधे प्रभासश्चित्रमेककः ।। ८०&lt;br&gt;&#xA;ततः सूर्यप्रभादेशाद्व्यूहाग्रात्त्यक्तसंगरौ ।&lt;br&gt;&#xA;स कुञ्जरकुमारश्च प्रहस्तश्च धृतायुधौ ।। ८१&lt;br&gt;&#xA;उत्पत्य व्योममार्गेण धवलश्यामलाकृती ।&lt;br&gt;&#xA;तस्योपजग्मतुः पार्श्वं रामकृष्णाविवापरौ ।। ८२&lt;br&gt;&#xA;तौ पदाती रथस्थौ द्वौ दमं च नियमं च तम् ।&lt;br&gt;&#xA;व्याकुलीचक्रतुश्छिन्नचापौ निहतसारथी ।। ८३&lt;br&gt;&#xA;भयादारूढयोर्व्योम तयोरारोहतः स्म तौ ।&lt;br&gt;&#xA;स कुञ्जरकुमारश्च प्रहस्तश्च धृतायुधौ ।। ८४&lt;br&gt;&#xA;तद्दृष्ट्वा रभसात्सूर्यप्रभोऽत्र प्राहिणोत्तयोः ।&lt;br&gt;&#xA;महाबुद्ध्यचलद्बुद्धी सारथित्वे स्वमन्त्रिणौ ।। ८५&lt;br&gt;&#xA;सोऽथ प्रहस्तो दृष्ट्वा तावदृश्यावपि मायया ।&lt;br&gt;&#xA;सिद्धाञ्जनप्रयोगेण स कुञ्जरकुमारकः ।। ८६&lt;br&gt;&#xA;तथा विव्याध बाणौघैः पलाय्य ययतुर्यथा ।&lt;br&gt;&#xA;दमश्च नियमश्चोभौ तौ विद्याधरपुत्रकौ ।। ८७&lt;br&gt;&#xA;प्रभासो युध्यमानश्च शेषैर्द्वादशभिः सह ।&lt;br&gt;&#xA;तेषां चकर्त कोदण्डानसकृत्कलितानपि ।। ८८&lt;br&gt;&#xA;प्रहस्तोऽभ्येत्य सर्वेषामवधीत्सारथीन्समम् ।&lt;br&gt;&#xA;स कुञ्जरकुमारोऽपि जघानैषां तुरंगमान् ।। ८९&lt;br&gt;&#xA;ततस्तत्रारथाः सर्वे द्वादशापि समेत्य ते ।&lt;br&gt;&#xA;हन्यमानास्त्रिभिर्वीरैः पलाय्य समराद्ययुः ।। ९०&lt;br&gt;&#xA;ततोऽन्यौ श्रुतशर्मा द्वौ रथातिरथयूथपौ ।&lt;br&gt;&#xA;विद्याधरौ प्रेषितवान्दुःखक्रोधत्रपाकुलः ।। ९१&lt;br&gt;&#xA;एकं चन्द्रकुलाद्रीन्द्रपतेः क्षेत्रे निशाकरात् ।&lt;br&gt;&#xA;उत्पन्नं चन्द्रगुप्ताख्यं कान्तं चन्द्रमिवापरम् ।। ९२&lt;br&gt;&#xA;धुरंधराचलाधीशक्षेत्रे जातं महाद्युतिम् ।&lt;br&gt;&#xA;नगरंगमनामानं द्वितीयं सचिवं स्वकम् ।। ९३&lt;br&gt;&#xA;तावपि क्षिप्तबाणौघौ क्षणेन विरथीकृतौ ।&lt;br&gt;&#xA;तैः प्रभासादिभिस्त्यक्त्वा युद्धं नष्टौ बभूवतुः ।। ९४&lt;br&gt;&#xA;ततो नदत्सु मनुजेष्वसुरेषु च स स्वयम् ।&lt;br&gt;&#xA;आगाच्चतुर्भिः सहितः श्रुतशर्मा महारथैः ।। ९५&lt;br&gt;&#xA;महौघारोहणोत्पातवेत्रवत्संज्ञकैः क्रमात् ।&lt;br&gt;&#xA;त्वष्टुर्भगस्य चार्यम्णः पूष्णश्चाप्यात्मसंभवैः ।। ९६&lt;br&gt;&#xA;चतुर्णां चित्रपादादिविद्याधरमहीभुजाम् ।&lt;br&gt;&#xA;मलयाद्यद्रिनाथानां क्षेत्रजैः प्राज्यविक्रमैः ।। ९७&lt;br&gt;&#xA;ततस्तेनात्यमर्षान्धेनात्मना पञ्चमेन ते ।&lt;br&gt;&#xA;अयुध्यन्त प्रभासाद्यास्त्रयोऽत्र श्रुतशर्मणा ।। ९८&lt;br&gt;&#xA;तदा तैर्मुक्तमन्योन्यं बाणजालं बभौ दिवि ।&lt;br&gt;&#xA;रणलक्ष्म्या तपत्यर्के वितानकमिवाततम् ।। ९९&lt;br&gt;&#xA;ततो विद्याधरास्तेऽपि पुनस्तत्राययुर्मृधे ।&lt;br&gt;&#xA;विरथीभूय ये नष्टा बभूवुः समरात्तदा ।। १००&lt;br&gt;&#xA;अथ ताञ्श्रुतशर्मादीन्मिलितानाहवे बहून् ।&lt;br&gt;&#xA;दृष्ट्वा सूर्यप्रभोऽन्यान्स्वान्प्रभासाद्यनुपोषणे ।। १०१&lt;br&gt;&#xA;महारथान्प्रहितवान्प्रज्ञाढ्यप्रभृतीन्सखीन् ।&lt;br&gt;&#xA;वीरसेनशतानीकमुख्यान्राजसुतांस्तदा ।। १०२&lt;br&gt;&#xA;व्योम्नात्र तेषां यातानां स च सूर्यप्रभो रथान् ।&lt;br&gt;&#xA;भूतासनविमानेन प्रजिघाय द्युवर्त्मना ।। १०३&lt;br&gt;&#xA;ततः सर्वेषु तेष्वत्र रथारूढेषु धन्विषु ।&lt;br&gt;&#xA;विद्याधरेन्द्राः शेषा अप्याजग्मुः श्रुतशर्मणः ।। १०४&lt;br&gt;&#xA;तेषां विद्याधरेशानां तैः प्रभासादिभिः सह ।&lt;br&gt;&#xA;संप्रहारः प्रवृत्तोऽभून्महासैन्यक्षयावहः ।। १०५&lt;br&gt;&#xA;तत्र च द्वन्द्वसङ्ग्रामेष्वन्योन्यं सैन्ययोर्द्वयोः ।&lt;br&gt;&#xA;हता महारथास्ते ते मानुषासुरखेचराः ।। १०६&lt;br&gt;&#xA;वीरसेनेन निहतः सानुगो धूम्रलोचनः ।&lt;br&gt;&#xA;वीरसेनोऽपि विरथीभूतः सन्हरिशर्मणा ।। १०७&lt;br&gt;&#xA;हतो विद्याधरो वीरो हिरण्याक्षोऽभिमन्युना ।&lt;br&gt;&#xA;अभिमन्युः सुनेत्रेण हतो हरिभटस्तथा ।। १०८&lt;br&gt;&#xA;सुनेत्रश्च प्रभासेन शिरश्छित्वा निपातितः ।&lt;br&gt;&#xA;ज्वालामाली महायुश्चाप्यन्योन्येन हतावुभौ ।। १०९&lt;br&gt;&#xA;कुम्भीरको नीरसकः प्राहरन्दशनैरपि ।&lt;br&gt;&#xA;खर्वश्च भुजयोश्छेदात्सुशर्मा चोग्रविक्रमः ।। ११०&lt;br&gt;&#xA;त्रयः शत्रुभटव्याघ्रभटसिंहभटा अपि ।&lt;br&gt;&#xA;हताः प्रवहणेनैते विद्याधरमहीभृता ।। १११&lt;br&gt;&#xA;स सुरोहविरोहाभ्यां द्वाभ्यां प्रवहणो हतः ।&lt;br&gt;&#xA;श्मशानवासिना द्वौ च हतौ सिंहबलेन तौ ।। ११२&lt;br&gt;&#xA;स प्रेतवाहनः सिंहबलः कपिलकोऽपि च ।&lt;br&gt;&#xA;चित्रापीडस्ततो विद्याधरेन्द्रोऽथ जगज्ज्वरः ।। ११३&lt;br&gt;&#xA;ततः कान्तापतिः शूरः सुवर्णश्च महाबलः ।&lt;br&gt;&#xA;द्वौ च कामघनक्रोधपती विद्याधरेश्वरौ ।। ११४&lt;br&gt;&#xA;बलदेवस्ततो राजा विचित्रापीड एव च ।&lt;br&gt;&#xA;राजपुत्रशतानीकेनैते दश निपातिताः ।। ११५&lt;br&gt;&#xA;एवं हतेषु वीरेषु दृष्ट्वा विद्याधरक्षयम् ।&lt;br&gt;&#xA;श्रुतशर्मा शतानीकमभ्यधावत्स्वयं क्रुधा ।। ११६&lt;br&gt;&#xA;ततस्तयोरा दिनान्तं सैन्यक्षयकरं महत् ।&lt;br&gt;&#xA;आश्चर्यमपि देवानां तावद्युद्धमभूद्द्वयोः ।। ११७&lt;br&gt;&#xA;शतानि यावदुत्थाय कबन्धानां समन्ततः ।&lt;br&gt;&#xA;भूतानां चक्रुरालम्बं संध्यानृत्तोत्सवागमे ।। ११८&lt;br&gt;&#xA;अह्नः क्षयेऽथ बहुसैन्यविनाशविग्ना विद्याधरा निहतबान्धवदुःखिताश्च ।&lt;br&gt;&#xA;मर्त्यासुराः प्रसभलब्धजयाश्च जग्मुः संहृत्य युद्धमुभये स्वनिवेशनानि ।। ११९&lt;br&gt;&#xA;तत्कालमत्र च सुमेरुनिवेदितौ द्वौ विद्याधरावधिपती रथयूथपानाम् ।&lt;br&gt;&#xA;अभ्येत्य तं परिहृतश्रुतशर्मपक्षौ सूर्यप्रभं जगदतुर्विहितप्रणामौ ।। १२०&lt;br&gt;&#xA;आवां महायानसुमायसंज्ञावुभावयं सिंहबलस्तृतीयः ।&lt;br&gt;&#xA;महाश्मशानाधिपतित्वसिद्धा विद्याधरेन्द्रैरपरैरधृष्याः ।। १२१&lt;br&gt;&#xA;तेषां श्मशानान्तसुखस्थितानामस्माकमागान्निकटं कदाचित् ।&lt;br&gt;&#xA;सदा प्रसन्ना शरभाननाख्या सद्योगिनी दिव्यमहाप्रभावा ।। १२२&lt;br&gt;&#xA;कुत्र स्थिता त्वं वद किं च तत्र दृष्टं भवत्या भगवत्यपूर्वम् ।&lt;br&gt;&#xA;सास्माभिरित्थं प्रणिपत्य पृष्टा वृत्तान्तमेवं वदति स्म देव ।। १२३&lt;br&gt;&#xA;द्रष्टुं प्रभुं स्वं सह योगिनीभिर्देवं महाकालमहं गतासम् ।&lt;br&gt;&#xA;व्यजिज्ञपत्तत्र च मत्समक्षमागत्य वेतालपतिस्तमेकः ।। १२४&lt;br&gt;&#xA;अस्मन्महासैन्यपतेस्तनूजां विद्याधरेशैर्निहतस्य देव ।&lt;br&gt;&#xA;पश्याग्निकाख्यस्य हरत्यकाण्डे तेजःप्रभो नाम महार्घरूपाम् ।। १२५&lt;br&gt;&#xA;सिद्धैश्च विद्याधरचक्रवर्तिपत्नी भवित्री गदिता प्रभो सा ।&lt;br&gt;&#xA;तन्मोचयैनां कुरु नः प्रसादं यावन्न दूरं ह्रियते हठेन ।। १२६&lt;br&gt;&#xA;इत्यार्तवेतालवचो निशम्य प्रयात तां मोचयतेति सोऽस्मान् ।&lt;br&gt;&#xA;देवः समादिक्षदथाम्बरेण गत्वैव सास्माभिरवापि कन्या ।। १२७&lt;br&gt;&#xA;सच्चक्रवर्तिश्रुतशर्महेतोरेतां हरामीति च तं वदन्तम् ।&lt;br&gt;&#xA;संस्तभ्य तेजःप्रभवात्मशक्त्या सास्माभिरानीय विभोर्वितीर्णा ।। १२८&lt;br&gt;&#xA;तेनार्पिता च स्वजनाय कन्या दृष्टं मया काममपूर्वमेतत् ।&lt;br&gt;&#xA;ततोऽत्र कांश्चिद्दिवसानुषित्वा प्रणम्य देवं तमिहागतास्मि ।। १२९&lt;br&gt;&#xA;इत्युक्तवाक्या शरभानना सा योगिन्यथास्माभिरपृच्छ्यतैवम् ।&lt;br&gt;&#xA;को ब्रूहि विद्याधरचक्रवर्ती भविष्यति त्वं खलु वेत्सि सर्वम् ।। १३०&lt;br&gt;&#xA;सूर्यप्रभो हन्त भविष्यतीति प्रोक्ते तया सिंहबलोऽब्रवीन्नौ ।&lt;br&gt;&#xA;असत्यमेतन्ननु बद्धकक्ष्या देवा हि सेन्द्राः श्रुतशर्मपक्षे ।। १३१&lt;br&gt;&#xA;श्रुत्वैतदार्या वदति स्म सा नौ न प्रत्ययश्चेच्छृणुतं ब्रवीमि ।&lt;br&gt;&#xA;यथा भविष्यत्यचिरेण युद्धं सूर्यप्रभस्य श्रुतशर्मेणश्च ।। १३२&lt;br&gt;&#xA;हनिष्यते सिंहबलो यदायं युष्मत्समक्षं युधि मानुषेण ।&lt;br&gt;&#xA;युवामभिज्ञानमिदं विलोक्य विज्ञास्यथः सत्यमिदं वचो मे ।। १३३&lt;br&gt;&#xA;एतावदुक्त्वा किल योगिनी सा ययौ च यातानि च तान्यहानि ।&lt;br&gt;&#xA;प्रत्यक्षमद्येह च दृष्टमेतन्मर्त्येन यत्सिंहबलो हतोऽसौ ।। १३४&lt;br&gt;&#xA;तत्प्रत्ययान्निश्चितमेव मत्वा त्वामेव सर्वद्युचराधिराजम् ।&lt;br&gt;&#xA;आवामिमौ पादसरोजयुग्मं समाश्रितौ शासनवर्तिनौ ते ।। १३५&lt;br&gt;&#xA;इत्युक्तवन्तौ स मयादियुक्तः सूर्यप्रभस्तावथ खेचरेन्द्रौ ।&lt;br&gt;&#xA;श्रद्धाय संमानितवान्यथार्हं हृष्टौ महायानसुमायकौ द्वौ ।। १३६&lt;br&gt;&#xA;तच्छ्रुत्वा श्रुतशर्मणोऽत्र सुतरामुद्वेगभाजो व्यधा-&lt;br&gt;&#xA;दाश्वासं किल दूत्यया शतमखः संप्रेष्य विश्वावसुम् ।&lt;br&gt;&#xA;धीरस्त्वं भव सर्वदेवसहितः प्रातः करिष्यामि ते&lt;br&gt;&#xA;साहाय्यं रणमूर्धनीति धृतिकृत्संदेश्य तत्स्नेहतः ।। १३७&lt;br&gt;&#xA;स च परबलभेदालोकनोत्पन्नतोषः समरशिरसि दृब्धारातिपक्षक्षयश्च ।&lt;br&gt;&#xA;पुनरपि निजकान्ताः प्रोज्झ्य सूर्यप्रभस्ता निशि सचिवसमेतो वासकं स्वं विवेश ।। १३८&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/006/</guid>
      <description>&lt;p&gt;ततः स रात्रावस्त्रीकः शयनस्थो रणोन्मुखः ।&lt;br&gt;&#xA;सूर्यप्रभः स्वसचिवं वीतभीतिमभाषत ।। १&lt;br&gt;&#xA;निद्रा मे नास्ति तत्कांचित्सत्त्ववीराश्रितां सखे ।&lt;br&gt;&#xA;कथामपूर्वामाख्याहि रात्रावस्यां विनोदिनीम् ।। २&lt;br&gt;&#xA;एतत्सूर्यप्रभवचो वीतभीतिर्निशम्य सः ।&lt;br&gt;&#xA;यथाज्ञापयसीत्युक्त्वा कथां कथितवानिमाम् ।। ३&lt;br&gt;&#xA;अस्त्यलंकृतिरेतस्यां पृथ्व्यामुज्जयिनी पुरी ।&lt;br&gt;&#xA;रत्नैरशेषैर्निचिता सुनिर्मलगुणोम्भितैः ।। ४&lt;br&gt;&#xA;तस्यामभून्महासेनो नाम राजा गुणिप्रियः ।&lt;br&gt;&#xA;कलानां चैकनिलयः सूर्येन्दूभयरूपधृक् ।। ५&lt;br&gt;&#xA;तस्याशोकवती नाम राज्ञी प्राणसमाभवत् ।&lt;br&gt;&#xA;यस्या रूपेण सदृशी नासीदन्या जगत्त्रये ।। ६&lt;br&gt;&#xA;तया देव्या समं तस्य राज्यं राज्ञोऽनुशासतः ।&lt;br&gt;&#xA;गुणशर्माभिधानोऽभूद्विप्रो मान्यस्तथा प्रियः ।। ७&lt;br&gt;&#xA;स च शूरोऽतिरूपश्च वेदविद्यान्तगो युवा ।&lt;br&gt;&#xA;कलाशस्त्रास्त्रविद्विप्रः सिषेवे तं नृपं सदा ।। ८&lt;br&gt;&#xA;एकदान्तःपुरे नृत्तकथाप्रस्तावतः स तम् ।&lt;br&gt;&#xA;राजा राज्ञी च पार्श्वस्थं गुणशर्माणमूचतुः ।। ९&lt;br&gt;&#xA;सर्वज्ञस्त्वं न दोलात्र तदस्माकं कुतूहलम् ।&lt;br&gt;&#xA;नर्तितुं चेद्विजानासि तत्प्रसीदाद्य दर्शय ।। १०&lt;br&gt;&#xA;एतच्छ्रुत्वा स्मितमुखो गुणशर्मा जगाद तौ ।&lt;br&gt;&#xA;जानामि किं तु तद्युक्तमस्ति नृत्तं न संसदि ।। ११&lt;br&gt;&#xA;हासनं मूढनृत्तं तत्प्रायशः शास्त्रगर्हितम् ।&lt;br&gt;&#xA;तत्रापि राज्ञः पुरतो राज्ञ्याश्च धिगहो त्रपा ।। १२&lt;br&gt;&#xA;इत्युक्तवन्तं तं राजा गुणशर्माणमत्र सः ।&lt;br&gt;&#xA;प्रत्युवाच तया राज्ञ्या प्रेर्यमाणः कुतूहलात् ।। १३&lt;br&gt;&#xA;नेदं रङ्गादिनृत्तं तद्यत्स्यात्पुंसस्त्रपावहम् ।&lt;br&gt;&#xA;मित्त्रगोष्ठी रहस्येषा स्ववैदग्ध्यप्रदर्शिनी ।। १४&lt;br&gt;&#xA;न चाहं भवतो राजा त्वं मे मित्त्रं ह्ययन्त्रणम् ।&lt;br&gt;&#xA;तन्नाद्य भोक्ष्ये भावत्कमदृष्ट्वा नृत्तकौतुकम् ।। १५&lt;br&gt;&#xA;इति बद्धग्रहे राज्ञि स विप्रोऽङ्गीचकार तत् ।&lt;br&gt;&#xA;कथं हि लङ्घ्यते भृत्यैर्ग्रहिकस्य प्रभोर्वचः ।। १६&lt;br&gt;&#xA;ततः स गुणशर्मात्र ननर्ताङ्गैर्युवा तथा ।&lt;br&gt;&#xA;राजा राज्ञी च चित्तेन तौ द्वौ ननृततुर्यथा ।। १७&lt;br&gt;&#xA;तदन्ते च ददौ राजा वादनायास्य वल्लकीम् ।&lt;br&gt;&#xA;तस्यां च सारणामेष दददेवाब्रवीन्नृपम् ।। १८&lt;br&gt;&#xA;देवाप्रशस्ता वीणेयं तदन्या दीयतां मम ।&lt;br&gt;&#xA;अस्यास्तन्त्र्यां यदेतस्यां श्ववालो विद्यतेऽन्तरे ।। १९&lt;br&gt;&#xA;अहं ह्येतद्विजानामि तन्त्रीझांकारलक्षणैः ।&lt;br&gt;&#xA;इत्युक्त्वा गुणशर्माङ्कात्तां विपञ्चीं मुमोच सः ।। २०&lt;br&gt;&#xA;ततः स सिक्त्वा तन्त्रीं तां यावदुद्वेष्ट्य भूपतिः ।&lt;br&gt;&#xA;वीक्षते निरगात्तावद्वालस्तद्गर्भतः शुनः ।। २१&lt;br&gt;&#xA;ततः सर्वज्ञतां तस्य प्रशंसन्सोऽतिविस्मितः ।&lt;br&gt;&#xA;वीणामानाययामास महासेननृपोऽपराम् ।। २२&lt;br&gt;&#xA;तां स वादितवान्गायन्गुणशर्मा त्रिमार्गगाम् ।&lt;br&gt;&#xA;गङ्गामिवौघसुभगां कर्णपावननिःस्वनाम् ।। २३&lt;br&gt;&#xA;ततश्चित्रीयमाणाय राज्ञे तस्मै सजानये ।&lt;br&gt;&#xA;दर्शयामास शस्त्रास्त्रविद्या अपि स तत्क्रमात् ।। २४&lt;br&gt;&#xA;अथावोचत्स राजा तं नियुद्धं यदि वेत्सि तत् ।&lt;br&gt;&#xA;एकं मे बन्धकरणं शून्यहस्तं प्रदर्शय ।। २५&lt;br&gt;&#xA;गृहाण देव शस्त्राणि मयि प्रहर च क्रमात् ।&lt;br&gt;&#xA;यावत्ते दर्शयामीति स विप्रः प्रत्युवाच तम् ।। २६&lt;br&gt;&#xA;ततः स राजा खड्गादि यद्यदायुधमग्रहीत् ।&lt;br&gt;&#xA;तत्तत्प्रहरतस्तस्य गुणशर्मावहेलया ।। २७&lt;br&gt;&#xA;तेनैव बन्धकरणेनापहृत्यापहृत्य सः ।&lt;br&gt;&#xA;बबन्ध राज्ञो हस्तं च गात्रं चाप्यक्षतो मुहुः ।। २८&lt;br&gt;&#xA;ततस्तं राज्यसाहाय्यसहं मत्वा द्विजोत्तमम् ।&lt;br&gt;&#xA;संस्तुवन्बहु मेने स राजा सर्वातिशायिनम् ।। २९&lt;br&gt;&#xA;सा त्वशोकवती राज्ञी तस्य रूपं गुणांश्च तान् ।&lt;br&gt;&#xA;दृष्ट्वा दृष्ट्वा द्विजस्याभूत्सद्यस्तद्गतमानसा ।। ३०&lt;br&gt;&#xA;एतं चेत्प्राप्नुयां नाहं तत्किं मे जीविते फलम् ।&lt;br&gt;&#xA;इति संचिन्त्य युक्त्या सा राजानमिदमब्रवीत् ।। ३१&lt;br&gt;&#xA;आर्यपुत्र प्रसीदाज्ञां देह्यस्मै गुणशर्मणे ।&lt;br&gt;&#xA;यथा मां शिक्षयत्येष वीणां वादयितुं प्रभो ।। ३२&lt;br&gt;&#xA;अस्थैतदद्य दृष्ट्वा हि वीणावादननैपुणम् ।&lt;br&gt;&#xA;उत्पन्नः कोऽप्ययं तत्र मम प्राणाधिको रसः ।। ३३&lt;br&gt;&#xA;तच्छ्रुत्वा गुणशर्माणं स राजा निजगाद तम् ।&lt;br&gt;&#xA;वल्लकीवादनं देवीमिमां शिक्षय सर्वथा ।। ३४&lt;br&gt;&#xA;यथादिशसि कुर्मोऽत्र प्रारम्भं सुशुभेऽहनि ।&lt;br&gt;&#xA;इत्युक्त्वामन्त्र्य स नृपं गुणशर्मा गृहं ययौ ।। ३५&lt;br&gt;&#xA;वीणारम्भावहारं तु चक्रे स दिवसान्बहून् ।&lt;br&gt;&#xA;दृष्टिमन्यादृशीं राज्ञ्याः प्रेक्ष्यापनयशङ्कितः ।। ३६&lt;br&gt;&#xA;एकस्मिंश्च दिने राज्ञो भुञ्जानस्यान्तिके स्थितः ।&lt;br&gt;&#xA;व्यञ्जनं ददतं सूदमेकं मा मेत्यवारयत् ।। ३७&lt;br&gt;&#xA;किमेतदिति पृष्टश्च राज्ञा प्राज्ञो जगाद सः ।&lt;br&gt;&#xA;सविषं व्यञ्जनमिदं मया ज्ञातं च लक्षणैः ।। ३८&lt;br&gt;&#xA;सूदेन मम दृष्टं हि व्यञ्जनं ददतामुना ।&lt;br&gt;&#xA;मुखं भयसकम्पेन शङ्काचकितदृष्टिना ।। ३९&lt;br&gt;&#xA;दृश्यते चाधुनैवैतत्कस्मैचिद्दीयतामिदम् ।&lt;br&gt;&#xA;भोजनव्यञ्जनं यस्य निर्हरिष्याम्यहं विषम् ।। ४०&lt;br&gt;&#xA;इत्युक्ते तेन राजा स सूपकारं तमेव तत् ।&lt;br&gt;&#xA;व्यञ्जनं भोजयामास भुक्त्वा तच्च मुमूर्च्छ सः ।। ४१&lt;br&gt;&#xA;मन्त्रापास्तविषस्तेन ततः स गुणशर्मणा ।&lt;br&gt;&#xA;राज्ञा पृष्टो यथातत्त्वमेवं वक्ति स्म सूपकृत् ।। ४२&lt;br&gt;&#xA;देवाहं गौडपतिना राज्ञा विक्रमशक्तिना ।&lt;br&gt;&#xA;विषं प्रयोक्तुं प्रहितो युष्माकमिह वैरिणा ।। ४३&lt;br&gt;&#xA;सोऽहं वैदेशिको भूत्वा कुशलः सूदकर्मणि ।&lt;br&gt;&#xA;देवायात्मानमावेद्य प्रविष्टोऽत्र महानसे ।। ४४&lt;br&gt;&#xA;तच्चाद्य दददेवाहं विषं व्यञ्जनमध्यगम् ।&lt;br&gt;&#xA;लक्षितो धीमतानेन प्रभुर्जानात्यतः परम् ।। ०५५&lt;br&gt;&#xA;इत्युक्तवन्तं तं सूदं निगृह्य गुणशर्मणे ।&lt;br&gt;&#xA;प्रीतो ग्रामसहस्रं स प्राणदाय ददौ नृपः ।। ४६&lt;br&gt;&#xA;अन्येद्युश्चानुबध्नन्त्या राज्ञ्या राजा स यत्नतः ।&lt;br&gt;&#xA;वीणाया गुणशर्माणं शिक्षारम्भमकारयत् ।। ४७&lt;br&gt;&#xA;ततः शिक्षयतस्तस्य वीणां सा गुणशर्मणः ।&lt;br&gt;&#xA;राज्ञी विलासहासादि चक्रेऽशोकवती सदा ।। ४८&lt;br&gt;&#xA;एकदा सा कररुहैर्विध्यन्ती विजने मुहुः ।&lt;br&gt;&#xA;उवाच वारयन्तं तं धीरं स्मरशरातुरा ।। ०९&lt;br&gt;&#xA;वीणावाद्यापदेशेन त्वं सुन्दर मयार्थितः ।&lt;br&gt;&#xA;त्वयि गाढोऽनुरागो हि जातो मे तद्भजस्व माम् ।। ५०&lt;br&gt;&#xA;एवमुक्तवतीं राज्ञीं गुणशर्मा जगाद ताम् ।&lt;br&gt;&#xA;मैवं वादीर्मम त्वं हि स्वामिदारा न चेदृशम् ।। ५१&lt;br&gt;&#xA;अस्मादृशः प्रभुद्रोहं कुर्याद्विरम साहसात् ।&lt;br&gt;&#xA;इत्यूचिवांसं सा राज्ञी गुणशर्माणमाह तम् ।। ५२&lt;br&gt;&#xA;किमिदं निष्फलं रूपं वैदग्ध्यं च कलासु ते ।&lt;br&gt;&#xA;मामीदृशीं प्रणयिनीं नीरसोपेक्षसे कथम् ।। ५३&lt;br&gt;&#xA;तच्छ्रुत्वा गुणशर्मा तां सोपहासमभाषत ।&lt;br&gt;&#xA;सुष्ठूक्तं तस्य रूपस्य वैदग्ध्यस्य च किं फलम ।। ५४&lt;br&gt;&#xA;परदारापहारेण यन्नाकीर्तिमलीमसम् ।&lt;br&gt;&#xA;इहामुत्र च यन्न स्यात्पाताय नरकार्णवे ।। ५५&lt;br&gt;&#xA;इत्युक्ते तेन सा राज्ञी सकोपेव तमब्रवीत् ।&lt;br&gt;&#xA;मरणं मे ध्रुवं तावन्मद्वचस्यकृते त्वया ।। ५६&lt;br&gt;&#xA;तदहं मारयित्वा त्वां मरिष्याम्यवमानिता ।&lt;br&gt;&#xA;गुणशर्मा ततोऽवादीत्कामं भवतु नाम तत् ।। ५७&lt;br&gt;&#xA;वरं यद्धर्मपाशेन क्षममेकं हि जीवितम् ।&lt;br&gt;&#xA;परं न यदधर्मेण कल्पकोटिशतान्यपि ।। ५८&lt;br&gt;&#xA;श्लाघ्यश्चाकृतपापस्य मम मृत्युरगर्हितः ।&lt;br&gt;&#xA;न पुनः कृतपापस्य गर्हितं राजशासनम् ।। ५९&lt;br&gt;&#xA;एतच्छ्रुत्वापि सा राज्ञी पुनरेवमुवाच तम् ।&lt;br&gt;&#xA;आत्मनो मम च द्रोहं मा कृथाः शृणु वच्मि ते ।। ६०&lt;br&gt;&#xA;नातिक्रामति राजायमशक्यमपि मद्वचः ।&lt;br&gt;&#xA;तदस्य कृत्वा विज्ञप्तिं विषयान्दापयामि ते ।। ६१&lt;br&gt;&#xA;कारयामि च सामन्तान्सर्वांस्त्वदनुयायिनः ।&lt;br&gt;&#xA;तेन संपत्स्यसे राजा त्वमेवेह गुणोज्ज्वलः ।। ६२&lt;br&gt;&#xA;ततस्ते किं भयं कस्त्वां कथं परिभविष्यति ।&lt;br&gt;&#xA;तन्मां भजस्व निःशङ्कमन्यथा न भविष्यसि ।। ६३&lt;br&gt;&#xA;इति तां ब्रुवतीं मत्वा सानुबन्धां नृपाङ्गनाम् ।&lt;br&gt;&#xA;गुणशर्माब्रवीद्युक्त्या तत्क्षणं स व्यपोहितुम् ।। ६४&lt;br&gt;&#xA;यदि तेऽत्यन्तनिर्बन्धस्तत्करिष्ये वचस्तव ।&lt;br&gt;&#xA;प्रतिभेदभयाद्देवि सहसा तु न युज्यते ।। ६५&lt;br&gt;&#xA;सहस्व दिवसान्कांश्चित्सत्यं जानीहि मद्वचः ।&lt;br&gt;&#xA;सर्वनाशफलेनार्थस्त्वद्विरोधेन को मम ।। ६६&lt;br&gt;&#xA;इत्याशया तां संतोष्य प्रतिपन्नवचास्तया ।&lt;br&gt;&#xA;गुणशर्मा स निर्गत्य ययावुच्छ्वसितस्ततः ।। ६७&lt;br&gt;&#xA;ततो दिनेषु गच्छत्सु स महासेनभूपतिः ।&lt;br&gt;&#xA;गत्वैव वेष्टयामास कोट्टस्थं सोमकेश्वरम् ।। ६८&lt;br&gt;&#xA;तत्र प्राप्तं विदित्वा च गौडनाथः स भूपतिः ।&lt;br&gt;&#xA;एत्य विक्रमशक्तिस्तं महासेनमवेष्टयत् ।। ६९&lt;br&gt;&#xA;ततः स गुणशर्माणं महासेननृपोऽब्रवीत् ।&lt;br&gt;&#xA;एकं रुद्ध्वा स्थिताः सन्तो रुद्धाः स्मोऽन्येन शत्रुणा ।। ७०&lt;br&gt;&#xA;तदिदानीमपर्याप्ताः कथं युध्यामहे द्वयोः ।&lt;br&gt;&#xA;अयुद्ध रुद्धके वीर स्थास्यामश्च कियच्चिरम् ।। ७१&lt;br&gt;&#xA;तदस्मिन्संकटेऽस्माभिः किं कार्यमिति तेन सः ।&lt;br&gt;&#xA;पृष्टः पार्श्वस्थितो राज्ञा गुणशर्माभ्यभाषत ।। ७२&lt;br&gt;&#xA;धीरो भव करिष्यामि देवोपायं तथाविधम् ।&lt;br&gt;&#xA;येनास्मान्निस्तरिष्यामः संकटादपि कार्यतः ।। ७३&lt;br&gt;&#xA;इत्याश्वास्य नृपं दत्त्वा सोऽन्तर्धानाञ्जनं दृशोः ।&lt;br&gt;&#xA;रात्रौ विक्रमशक्तेस्तददृश्यः कटकं ययो ।। ७४&lt;br&gt;&#xA;प्रविश्य चान्तिकं तस्य सुप्तं च प्रतिबोध्य तम् ।&lt;br&gt;&#xA;जगाद विद्धि मां राजन्देवदूतमुपागतम् ।। ७५&lt;br&gt;&#xA;संधिं कृत्वा महासेननृपेणापसर द्रुतम् ।&lt;br&gt;&#xA;अन्यथा ते ससैन्यस्य नाशः स्यादिह निश्चितम् ।। ७६&lt;br&gt;&#xA;प्रेषिते च त्वया दूते स संधिं तेऽनुमंस्यते ।&lt;br&gt;&#xA;इति वक्तुं भगवता विष्णुना प्रहितोऽस्मि ते ।। ७७&lt;br&gt;&#xA;भक्तस्त्वं च स भक्तानां योगक्षेममवेक्षते ।&lt;br&gt;&#xA;तच्छ्रुत्वा चिन्तितं तेन राज्ञा विक्रमशक्तिना ।। ७८&lt;br&gt;&#xA;निश्चितं सत्यमेवैतद्दुष्प्रवेशेऽन्यथा कथम् ।&lt;br&gt;&#xA;इह यः प्रविशेत्कश्चिन्नैषा मर्त्योचिताकृतिः ।। ९&lt;br&gt;&#xA;इत्यालोच्य स तं प्राह राजा धन्योऽस्मि यस्य मे ।&lt;br&gt;&#xA;देवः समादिशत्येवं यथादिष्टं करोमि तत् ।। ८०&lt;br&gt;&#xA;इति वादिन एवास्य राज्ञः प्रत्ययमादधत् ।&lt;br&gt;&#xA;अञ्जनान्तर्हितो भूत्वा गुणशर्मा ततो ययौ ।। ८१&lt;br&gt;&#xA;गत्वा यथाकृतं तच्च महासेनाय सोऽभ्यधात् ।&lt;br&gt;&#xA;सोऽप्यभ्यनन्दत्कण्ठे तं गृहीत्वा प्राणराज्यदम् ।। ८२&lt;br&gt;&#xA;प्रातर्विक्रमशक्तिश्च स दूतं प्रेष्य भूपतिः ।&lt;br&gt;&#xA;महासेनेन संधाय ससैन्यः प्रययौ ततः ।। ८३&lt;br&gt;&#xA;महासेनोऽपि जित्वा तं सोमकं प्राप्य हस्तिनः ।&lt;br&gt;&#xA;अश्वांश्चोज्जयिनीमागात्प्रभावाद्गुणशर्मणः ।। ८४&lt;br&gt;&#xA;तत्रस्थं च नदीस्नाने ग्राहादुपवने च तम् ।&lt;br&gt;&#xA;सर्पदंशविषाद्भूपं गुणशर्मा ररक्ष सः ।। ८५&lt;br&gt;&#xA;गतेष्वथ दिनेष्वाप्तबलो राजा स वैरिणम् ।&lt;br&gt;&#xA;महासेनोऽभियोक्तुं तं ययौ विक्रमशक्तिकम् ।। ८६&lt;br&gt;&#xA;सोऽपि बुद्ध्वैव तस्याग्रे नृपो युद्धाय निर्ययौ ।&lt;br&gt;&#xA;ततः प्रववृते तत्र सङ्ग्रामोऽतिमहांस्तयोः ।। ८७&lt;br&gt;&#xA;क्रमाच्च द्वन्द्वयुद्धेन मिलितौ तावुभावपि ।&lt;br&gt;&#xA;राजानौ सहसाभूतामन्योन्यं विरथीकृतौ ।। ८८&lt;br&gt;&#xA;ततस्तयोर्धावितयोः प्रकोपात्खड्गहस्तयोः ।&lt;br&gt;&#xA;आकुलत्वेन चस्खाल महासैननृपः क्षितौ ।। ८९&lt;br&gt;&#xA;स्खलितेऽस्मिन्प्रहरतश्चक्रेण भुजमच्छिनत् ।&lt;br&gt;&#xA;राज्ञो विक्रमशक्तेः स गुणशर्मा सखड्गकम् ।। ९०&lt;br&gt;&#xA;पुनश्च हृदि हत्वा तं परिघेण न्यपातयत् ।&lt;br&gt;&#xA;तच्चोत्थाय महासेनो राजा दृष्ट्वा तुतोष सः ।। ९१&lt;br&gt;&#xA;किं वच्मि पञ्चमं वारमिदं प्राणा इमे मम ।&lt;br&gt;&#xA;विप्रवीर त्वया दत्ता इति तं चावदन्मुहुः ।। ९२&lt;br&gt;&#xA;ततो विक्रमशक्तेस्तत्तस्य सैन्यं सराष्ट्रकम् ।&lt;br&gt;&#xA;आचक्राम महासेनो हतस्य गुणशर्मणा ।। ९३&lt;br&gt;&#xA;आक्रम्य चान्यान्नृपतीन्सहाये गुणशर्मणि ।&lt;br&gt;&#xA;आगत्योज्जयिनीं तस्थौ स राजा सुखितस्तदा ।। ९४&lt;br&gt;&#xA;सा त्वशोकवती राज्ञी सोत्सुका गुणशर्मणः ।&lt;br&gt;&#xA;विरराम न निर्बन्धप्रार्थनातो दिवानिशम् ।। ९५&lt;br&gt;&#xA;स तु नाङ्गीचकारैव तदकार्यं कथंचन ।&lt;br&gt;&#xA;देहपातमपीच्छन्ति सन्तो नाविनयं पुनः ।। ९६&lt;br&gt;&#xA;ततोऽशोकवती बुद्ध्वा निश्चयं तस्य वैरतः ।&lt;br&gt;&#xA;एकदा व्याजखेदं सा कृत्वा तस्थौ रुदन्मुखी ।। ९७&lt;br&gt;&#xA;प्रविष्टोऽथ महासेनस्तामालोक्य तथास्थिताम् ।&lt;br&gt;&#xA;पप्रच्छ राजा किमिदं प्रिये केनासि कोपिता ।। ९८&lt;br&gt;&#xA;ब्रूहि तस्य करोम्येष धनैः प्राणैश्च निग्रहम् ।&lt;br&gt;&#xA;इति ब्रुवाणं तं भूपं राज्ञी कृच्छ्रादिवाह सा ।। ९९&lt;br&gt;&#xA;येन मेऽपकृतं तस्य नैव त्वं निग्रहे क्षमः ।&lt;br&gt;&#xA;न स तादृक्तदेतेन मिथ्यैवोद्घाटितेन किम् ।। १००&lt;br&gt;&#xA;इत्युक्त्वा सानुबन्धे सा राज्ञि मिथ्यैवमब्रवीत् ।&lt;br&gt;&#xA;आर्यपुत्रातिनिर्बन्धो यदि ते वच्मि तच्छृणु ।। १०१&lt;br&gt;&#xA;अर्थं गौडेश्वरात्प्राप्तुं तेन संस्थाप्य संविदम् ।&lt;br&gt;&#xA;गुणशर्मा तव द्रोहं कर्तुमैच्छच्छलादतः ।। १०२&lt;br&gt;&#xA;तं च कोषनिबन्धादि गौडं कारयितुं नृपम् ।&lt;br&gt;&#xA;विससर्ज स दूतं स्वं गुप्तमाप्तं द्विजाधमः ।। १०३&lt;br&gt;&#xA;तं दृष्ट्वा तत्र सूदस्तमाप्तो राजानमभ्यधात् ।&lt;br&gt;&#xA;अहं ते साधयाम्येतत्कार्यं मार्थक्षयं कृथाः ।। १०४&lt;br&gt;&#xA;इत्युक्त्वा बन्धयित्वा तं स दूतं गुणशर्मणः ।&lt;br&gt;&#xA;सूदो मन्त्रस्रुतिं रक्षन्निहागाद्विषदायकः ।। १०५&lt;br&gt;&#xA;तन्मध्ये च पलाय्यैव ततो निर्गत्य बन्धनात् ।&lt;br&gt;&#xA;गुणशर्मान्तिकं दूतस्तदीयः सोऽप्युपागमत् ।। १०६&lt;br&gt;&#xA;तेनाघिगतवृत्तान्तेनोक्त्वा सर्वं स दर्शितः ।&lt;br&gt;&#xA;सूदो महानसेऽस्माकं प्रविष्टो गुणशर्मणे ।। १०७&lt;br&gt;&#xA;ततो ज्ञात्वा स धूर्तेन सूपकृद्ब्रह्मबन्धुना ।&lt;br&gt;&#xA;विषदानोद्यतस्तेन तुभ्यमावेद्य घातितः ।। १०८&lt;br&gt;&#xA;अद्य तस्येह सूदस्य मातृभार्ये तथानुजाम् ।&lt;br&gt;&#xA;वार्तामन्वेष्टुमायातान्गुणशर्मा स बुद्धिमान् ।। १०९&lt;br&gt;&#xA;बुद्ध्वा तेन हता तस्य भार्या माता च सोऽस्य तु ।&lt;br&gt;&#xA;भ्राता पलायितौ दैवात्प्रविशन्मम मन्दिरम् ।। ११०&lt;br&gt;&#xA;तेन तद्वर्ण्यते यावत्सर्वं मे शरणार्थिना ।&lt;br&gt;&#xA;गुणशर्मा स मद्वासगृहं तावत्प्रविष्टवान् ।। १११&lt;br&gt;&#xA;तं दृष्ट्वा नाम च श्रुत्वा भ्राता सूदस्य तस्य सः ।&lt;br&gt;&#xA;भयान्निर्गत्य मत्पार्श्वान्न जाने क्व पलायितः ।। ११२&lt;br&gt;&#xA;गुणशर्मापि तं दृष्ट्वा स्वभृत्यैः पूर्वदर्शितम् ।&lt;br&gt;&#xA;अभूत्सद्यः सवैलक्ष्यो विमृशन्निव किंचन ।। ११३&lt;br&gt;&#xA;गुणशर्मन्किमद्यैवमन्यादृश इवेक्ष्यसे ।&lt;br&gt;&#xA;इत्यपृच्छमहं तं च जिज्ञासुर्विजने ततः ।। ११४&lt;br&gt;&#xA;सोऽथ स्वीकर्तुकामो मामाह स्मोद्भेदशङ्कितः ।&lt;br&gt;&#xA;देवि त्वदनुरागाग्निदग्धोऽहं तद्भजस्व माम् ।। ११५&lt;br&gt;&#xA;अन्यथाहं न जीवेयं देहि मे प्राणदक्षिणाम् ।&lt;br&gt;&#xA;इत्युक्त्वा वासके शून्ये पादयोरपतत्स मे ।। ११६&lt;br&gt;&#xA;ततोऽहं पादमाक्षिप्य संभ्रमाद्यावदुत्थिता ।&lt;br&gt;&#xA;तावदुत्थाय तेनाहमबलालिङ्गिता बलात् ।। ११७&lt;br&gt;&#xA;तत्क्षणं च प्रविष्टा मे चेटी पल्लविकान्तिकम् ।&lt;br&gt;&#xA;तां दृष्ट्वैव स निष्क्रम्य गुणशर्मा भयाद्गतः ।। ११८&lt;br&gt;&#xA;यदि पल्लविका नात्र प्रावेक्ष्यत्तत्स निश्चितम् ।&lt;br&gt;&#xA;अध्वंसयिष्यत्पापो मामित्येवं वृत्तमद्य मे ।। ११९&lt;br&gt;&#xA;इत्युक्त्वा सा मृषा राज्ञी विरराम रुरोद च ।&lt;br&gt;&#xA;आदावसत्यवचनं पश्चाज्जाता हि कुस्त्रियः ।। १२०&lt;br&gt;&#xA;राजा च स तदाकर्ण्य जज्वाल झटिति क्रुधा ।&lt;br&gt;&#xA;स्त्रीवचःप्रत्ययो हन्ति विचारं महतामपि ।। १२१&lt;br&gt;&#xA;अब्रवीच्च स कान्तां स्वां समाश्वसिहि सुन्दरि ।&lt;br&gt;&#xA;तस्यावश्यं करिष्यामि द्रोहिणो वधनिग्रहम् ।। १२२&lt;br&gt;&#xA;किं तु युक्त्या स हन्तव्यो भवेदपयशोऽन्यथा ।&lt;br&gt;&#xA;ख्यातं हि यत्पञ्चकृत्वो दत्तं मे तेन जीवितम् ।। १२३&lt;br&gt;&#xA;त्वदास्कन्दनदोषश्च लोके वक्तुं न युज्यते ।&lt;br&gt;&#xA;इत्युक्ता तेन राज्ञा सा राज्ञी तं प्रत्यभाषत ।। १२४&lt;br&gt;&#xA;अवाच्य एष दोषश्चेत्तदाऽवाच्योऽस्य सोऽपि किम् ।&lt;br&gt;&#xA;यो गौडेश्वरसख्येन प्रभुद्रोहे समुद्यमः ।। १२५&lt;br&gt;&#xA;एवमुक्ते तया युक्तमुक्तमित्यभिधाय सः ।&lt;br&gt;&#xA;ययौ राजा महासेनो निजमास्थानसंसदम् ।। १२६&lt;br&gt;&#xA;तत्र सर्वे समाजग्मुर्दर्शनायास्य भूपतेः ।&lt;br&gt;&#xA;राजानो राजपुत्राश्च सामन्ता मन्त्रिणस्तथा ।। १२७&lt;br&gt;&#xA;तावच्च गुणशर्मापि गृहाद्राजकुलं प्रति ।&lt;br&gt;&#xA;आगान्मार्गे च सुबहून्यनिमित्तान्यवैक्षत ।। १२८&lt;br&gt;&#xA;वामस्तस्माभवत्काकः श्वा वामाद्दक्षिणं ययौ ।&lt;br&gt;&#xA;दक्षिणोऽहिरभूद्वामः सस्कन्धश्चास्फुरद्भुजः ।। १२९&lt;br&gt;&#xA;अशुभं सूचयन्त्येतान्यनिमित्तानि मे ध्रुवम् ।&lt;br&gt;&#xA;तन्ममैवास्तु यत्किंचिन्मा भूद्राज्ञस्तु मत्प्रभोः ।। १३०&lt;br&gt;&#xA;इत्यन्तश्चिन्तयन्सोऽथ नृपस्यास्थानमाविशत् ।&lt;br&gt;&#xA;मा स्याद्राजकुले किंचिद्विरुद्धमिति भक्तितः ।। १३१&lt;br&gt;&#xA;प्रणम्यात्रोपविष्टं च न तं राजा स पूर्ववत् ।&lt;br&gt;&#xA;अभ्यनन्ददपश्यत्तु तिर्यक्क्रोऽधेद्धया दृशा ।। १३२&lt;br&gt;&#xA;किमेतदिति तस्मिंश्च गुणशर्मणि शङ्किते ।&lt;br&gt;&#xA;स उत्थायासनाद्राजा तस्य स्कन्ध उपाविशत् ।। १३३&lt;br&gt;&#xA;विस्मितांश्चाब्रवीत्सभ्यान्न्यायं मे गुणशर्मणः ।&lt;br&gt;&#xA;शृणुतेति ततस्तं स गुणशर्मा व्यजिज्ञपत् ।। १३४&lt;br&gt;&#xA;भृत्योऽहं त्वं प्रभुस्तन्नौ व्यवहारः कथं समः ।&lt;br&gt;&#xA;अधितिष्ठासनं पश्चाद्यथेच्छसि तथादिश ।। १३५&lt;br&gt;&#xA;इति धीरेण तेनोक्तो मन्त्रिभिश्च प्रबोधितः ।&lt;br&gt;&#xA;अध्यास्ते स्मासनं राजा पुनः सभ्यानुवाच च ।। १३६&lt;br&gt;&#xA;विदितं तावदेतद्वो मन्त्रिणो यत्क्रमागतान् ।&lt;br&gt;&#xA;विहाय गुणशर्मायं तावदात्मसमः कृतः ।। १३७&lt;br&gt;&#xA;श्रूयतां मम चैतेन कीदृग्दूतगतागतैः ।&lt;br&gt;&#xA;गौडेश्वरेण कृत्वैक्यं द्रोहः कर्तुमचिन्त्यत ।। १३८&lt;br&gt;&#xA;इत्युक्त्वा वर्णयामास तत्तेभ्यः स महीपतिः ।&lt;br&gt;&#xA;यदशोकवती तस्मै जगाद रचितं मृषा ।। १३९&lt;br&gt;&#xA;योऽप्यात्मध्वंसनाक्षेपस्तया तस्य मृषोदितः ।&lt;br&gt;&#xA;निष्कास्य लोकानाप्तेभ्यः सोऽप्युक्तस्तेन भूभुजा ।। १४०&lt;br&gt;&#xA;ततः स गुणशर्मा तमुवाचासत्यमीदृशम् ।&lt;br&gt;&#xA;देव केनासि विज्ञप्तः खचित्रं केन निर्मितम् ।। १४१&lt;br&gt;&#xA;तच्छ्रुत्वैव नृपोऽवादीत्पाप सत्यं न चेदिदम् ।&lt;br&gt;&#xA;चरुभाण्डान्तरस्थं तत्कथं ज्ञातं विषं त्वया ।। १४२&lt;br&gt;&#xA;प्रज्ञया ज्ञायते सर्वमित्युक्ते गुणशर्मणा ।&lt;br&gt;&#xA;अशक्यमेतदित्यूचुस्तद्वेषेणान्यमन्त्रिणः ।। १४३&lt;br&gt;&#xA;देव तत्त्वमनन्विष्य वक्तुमेवं न ते क्षमम् ।&lt;br&gt;&#xA;प्रभुश्च निर्विचारश्च नीतिज्ञैर्न प्रशस्यते ।। १४४&lt;br&gt;&#xA;इत्यस्य वदतो भूयः स राजा गुणशर्मणः ।&lt;br&gt;&#xA;धावित्वा छुरिकाघातं ददौ धृष्ट इति ब्रुवन् ।। १४५&lt;br&gt;&#xA;तस्मिन्प्रहारे करणप्रयोगात्तेन वञ्चिते ।&lt;br&gt;&#xA;अन्ये तु प्रहरन्ति स्म वीरे तस्मिन्नृपानुगाः ।। १४६&lt;br&gt;&#xA;स चापि युद्धकरणैर्वञ्चयित्वा कृपाणिकाः ।&lt;br&gt;&#xA;गुणशर्मा समं तेषां सर्वेषामप्यपाहरत् ।। १४७&lt;br&gt;&#xA;बबन्ध चैतानन्योन्यकेशपाशेन वेष्टितान् ।&lt;br&gt;&#xA;कृत्वा करणयुक्त्यैव चित्रशिक्षितलाघवः ।। १४८&lt;br&gt;&#xA;निर्ययौ च ततस्तस्याः प्रसह्य नृपसंसदः ।&lt;br&gt;&#xA;जघान शतमात्रं च योधानामनुधावताम् ।। १४९&lt;br&gt;&#xA;ततो दत्त्वाञ्चलस्थं तदन्तर्धानाञ्जनं दृशोः ।&lt;br&gt;&#xA;अदृश्यः प्रययौ तस्माद्देशात्तत्क्षणमेव सः ।। १५०&lt;br&gt;&#xA;दक्षिणापथमुद्दिश्य गच्छंश्चाचिन्तयत्पथि ।&lt;br&gt;&#xA;नूनं तयाशोकवत्या मूढोऽसौ प्रेरितो नृपः ।। १५१&lt;br&gt;&#xA;अहो विषादप्यधिकाः स्त्रियो रक्तविमानिताः ।&lt;br&gt;&#xA;अहो असेव्याः साधूनां राजानोऽतत्त्वदर्शिनः ।। १५२&lt;br&gt;&#xA;इत्यादि चिन्तयन्प्राप गुणशर्मा कथंचन ।&lt;br&gt;&#xA;ग्रामं तत्र वटस्याधो ददशैकं द्विजोत्तमम् ।। १५३&lt;br&gt;&#xA;शिष्यानध्यापयन्तं तमुपसृत्याभ्यवादयत् ।&lt;br&gt;&#xA;सोऽपि तं विहितातिथ्यः पप्रच्छ ब्राह्मणः क्षणात् ।। १५४&lt;br&gt;&#xA;द्वे ब्रह्मन्कतमां शाखामधीषे कथ्यतामिति ।&lt;br&gt;&#xA;ततः स गुणशर्मा तं ब्राह्मणं प्रत्यवोचत ।। १५५&lt;br&gt;&#xA;पठामि द्वादश ब्रह्मञ्शाखा द्वे सामवेदतः ।&lt;br&gt;&#xA;ऋग्वेदाद्द्वे यजुर्वेदात्सप्त चैकामथर्वतः ।। १५६&lt;br&gt;&#xA;तच्छ्रुत्वा तर्हि देवस्त्वमित्युक्त्वा ब्राह्मणोऽथ सः ।&lt;br&gt;&#xA;आकृत्या कथितोत्कर्षं प्रह्वः पप्रच्छ तं पुनः ।। १५७&lt;br&gt;&#xA;को देशः कोऽन्वयो ब्रूहि जन्मनालंकृतस्त्वया ।&lt;br&gt;&#xA;किं ते नाम कथं चेयत्त्वयाधीतं क्व वा वद ।। १५८&lt;br&gt;&#xA;तच्छ्रुत्वा गुणशर्मा तमुवाचोज्जयिनीपुरि ।&lt;br&gt;&#xA;आदित्यशर्मनामासीत्कोऽपि ब्राह्मणपुत्रकः ।। १५९&lt;br&gt;&#xA;पिता तस्य च बालस्य सतः पञ्चत्वमाययौ ।&lt;br&gt;&#xA;माता तेन समं पत्या विवेश च हुताशनम् ।। १६०&lt;br&gt;&#xA;ततः स ववृधे तस्यां पुरि मातुलवेश्मनि ।&lt;br&gt;&#xA;आदित्यशर्माधीयानो वेदान्विद्याः कलास्तथा ।। १६१&lt;br&gt;&#xA;प्राप्तविद्यस्य तस्यात्र जपव्रतनिषेविणः ।&lt;br&gt;&#xA;प्रव्राजकेन केनापि सख्यं समुदपद्यत ।। १६२&lt;br&gt;&#xA;स परिव्राट् समं तेन मित्त्रेणादित्यशर्मणा ।&lt;br&gt;&#xA;गत्वा पितृवने होमं यक्षिणीसिद्धये व्यधात् ।। १६३&lt;br&gt;&#xA;तत्र तस्याविरासीच्च कार्तस्वरविमानगा ।&lt;br&gt;&#xA;वरकन्यापरिवृता दिव्यकन्या स्वलंकृता ।। १६४&lt;br&gt;&#xA;सा तं मधुरया वाचा बभाषे मस्करिन्नहम् ।&lt;br&gt;&#xA;विद्युन्मालाभिधा यक्षी यक्षिण्यश्चापरा इमाः ।। १६५&lt;br&gt;&#xA;तदितो मत्परीवाराद्गृहाणैकां यथारुचि ।&lt;br&gt;&#xA;एतावदेव सिद्धं ते मन्त्रसाधनयानया ।। १६६&lt;br&gt;&#xA;त्वया हि नैव विज्ञातं पूर्णं मन्मन्त्रसाधनम् ।&lt;br&gt;&#xA;अतोऽहं ते न सिद्धैव मान्यं क्लेशं वृथा कृथाः ।। १६७&lt;br&gt;&#xA;एवमुक्तस्तया यक्ष्या परिव्राडनुमान्य सः ।&lt;br&gt;&#xA;यक्षिणीमग्रहीदेकां तस्मात्तत्परिवारतः ।। १६८&lt;br&gt;&#xA;ततश्च विद्युन्माला सा तिरोऽभूत्तां च यक्षिणीम् ।&lt;br&gt;&#xA;आदित्यशर्मा पप्रच्छ सिद्धा प्रव्राजकस्य या ।। १६९&lt;br&gt;&#xA;अप्यस्ति विद्युन्मालातो यक्षिणी काचिदुत्तमा ।&lt;br&gt;&#xA;तच्छ्रुत्वा यक्षिणी सा तं प्रत्युवाचास्ति सुन्दर ।। १७०&lt;br&gt;&#xA;विद्युन्माला चन्द्रलेखा तृतीया च सुलोचना ।&lt;br&gt;&#xA;उत्तमा यक्षिणीष्वेता एतास्वपि सुलोचना ।। १७१&lt;br&gt;&#xA;इत्युक्त्वा सा यथाकालमागन्तुं यक्षिणी ययौ ।&lt;br&gt;&#xA;आदित्यशर्मणा साकमगात्प्रव्राट् च तद्गृहम ।। १७२&lt;br&gt;&#xA;तत्र प्रतिदिनं तस्मै प्रीता प्रव्राजकाय सा ।&lt;br&gt;&#xA;प्रायच्छद्यक्षिणी भोगानिष्टान्कालोपगामिनी ।। १७ ऽऽ&lt;br&gt;&#xA;एकदादित्यशर्मा च प्रव्राजकमुखेन ताम् ।&lt;br&gt;&#xA;सुलोचनामस्त्रविधिं को जानातीति पृष्टवान् ।। १७४&lt;br&gt;&#xA;सापि तन्मुख एवास्मै यक्षिण्येवं किलाब्रवीत् ।&lt;br&gt;&#xA;अस्ति तुम्बवनं नाम स्थानं दक्षिणदिग्भुवि ।। १७५&lt;br&gt;&#xA;तत्रास्ति विष्णुगुप्ताख्यो वेणातीरकृतास्पदः ।&lt;br&gt;&#xA;प्रव्राजको भदन्ताग्र्यः स तद्वेत्ति सविस्तरम् ।। १७६&lt;br&gt;&#xA;बुद्ध्वैतद्यक्षिणीवाक्यात्तं देशं चोत्सुको ययौ ।&lt;br&gt;&#xA;आदित्यशर्मानुगतः प्रीत्या प्रव्राजकेन सः ।। १७७&lt;br&gt;&#xA;तत्रान्विष्य यथावत्तं भदन्तमभिगम्य च ।&lt;br&gt;&#xA;परिचर्यापरो भक्त्या त्रीणि वर्षाण्यसेवत ।। १७८&lt;br&gt;&#xA;उपाचरच्च यक्षिण्या परिव्राट्सिद्धया तया ।&lt;br&gt;&#xA;यथोपयोगोपहृतैरुपचारैरमानुषैः ।। १७९&lt;br&gt;&#xA;ततस्तुष्टो भदन्तोऽसौ तस्मायादित्यशर्मणे ।&lt;br&gt;&#xA;ददौ सुलोचनामन्त्रमर्थितं सविधानकम् ।। १८०&lt;br&gt;&#xA;ततश्चादित्यशर्मा तं मन्त्रं प्राप्य समाप्य च ।&lt;br&gt;&#xA;होमं चकार संपूर्णं गत्वैकान्ते यथाविधि ।। १८१&lt;br&gt;&#xA;ततस्तस्य विमानस्था यक्षिणी सा सुलोचना ।&lt;br&gt;&#xA;प्रादुर्बभूव रूपेण जगदाश्चर्यदायिना ।। १८२&lt;br&gt;&#xA;जगाद चैतमेह्येहि सिद्धाहं तव किं पुनः ।&lt;br&gt;&#xA;षण्मासं कन्यकाभावो नापनेयो मम त्वया ।। १८३&lt;br&gt;&#xA;यदि मत्तो महावीरमृद्धिपात्रं सुलक्षणम् ।&lt;br&gt;&#xA;सर्वज्ञकल्पमजितं पुत्रं संप्राप्तुमिच्छसि ।। १८४&lt;br&gt;&#xA;इत्युक्त्वा सा तथेत्येनमुक्तवन्तं च यक्षिणी ।&lt;br&gt;&#xA;आदायादित्यशर्माणं विमानेनालकां ययौ ।। १८५&lt;br&gt;&#xA;स च तत्र समीपस्थां तां पश्यन्नास्त सर्वदा ।&lt;br&gt;&#xA;आदित्यशर्मा षण्मासानसिधाराव्रतं चरन् ।। १८६&lt;br&gt;&#xA;ततस्तुष्टो धनाध्यक्षो दिव्येन विधिना स्वयम् ।&lt;br&gt;&#xA;आदित्यशर्मणे तस्मै व्यतरत्तां सुलोचनाम् ।। १८७&lt;br&gt;&#xA;तस्यां तस्य द्विजस्यात्र जातोऽयमहमात्मजः ।&lt;br&gt;&#xA;पित्रा च मे कृतं नाम गुणशर्मेति सद्गुणान् ।। १८८&lt;br&gt;&#xA;ततस्तत्रैव यक्षाधिपतेर्मणिधराभिधात् ।&lt;br&gt;&#xA;क्रमाद्वेदाश्च विद्याश्च कलाश्चाधिगता मया ।। १८१&lt;br&gt;&#xA;अथैकदा किमप्यागाच्छक्रोऽत्र धनदान्तिकम् ।&lt;br&gt;&#xA;उदतिष्ठंश्च तं दृष्ट्वा ये तत्रासत केचन ।। १९०&lt;br&gt;&#xA;मत्पितादित्यशर्मा तु तत्कालं विधियोगतः ।&lt;br&gt;&#xA;अन्यत्र गतचित्तत्वान्नोदतिष्ठत्ससंभ्रमः ।। १९१&lt;br&gt;&#xA;ततस्तमशपत्क्रुद्धः स शक्रो धिग्जड व्रज ।&lt;br&gt;&#xA;स्वमेव मर्त्यलोकं तं नेह योग्यो भवानिति ।। १९२&lt;br&gt;&#xA;प्रणिपत्यानुनीतोऽथ स सुलोचनया तया ।&lt;br&gt;&#xA;शक्रोऽब्रवीत्तर्हि मा गान्मर्त्यलोकमयं स्वयम् ।। १९३&lt;br&gt;&#xA;एतत्पुत्रस्तु यात्वेष पुत्रो ह्यात्मैव कथ्यते ।&lt;br&gt;&#xA;मा भून्मद्वचनं मोघमित्युक्त्वेन्द्रः शमं ययौ ।। १९४&lt;br&gt;&#xA;ततः पित्राहमानीय निजमातुलवेश्मनि ।&lt;br&gt;&#xA;उज्जयिन्यां विनिक्षिप्तो भवितव्यं हि यस्य तत् ।। १९५&lt;br&gt;&#xA;तत्राजायत सख्यं मे राज्ञात्रत्येन दैवतः ।&lt;br&gt;&#xA;ततोऽत्र मम यद्वृत्तं तत्सर्वं शृणु वच्मि ते ।। १९६&lt;br&gt;&#xA;इत्युक्त्वामूलवृत्तान्तं यदशोकवतीकृतम् ।&lt;br&gt;&#xA;यच्च राज्ञा कृतं तस्य युद्धान्तं तदवर्णयत् ।। १९७&lt;br&gt;&#xA;पुनश्चोवाच तं ब्रह्मन्नित्थमस्मि पलायितः ।&lt;br&gt;&#xA;देशान्तरं व्रजन्मार्गे भवन्तमिह दृष्टवान् ।। १९८&lt;br&gt;&#xA;श्रुत्वैतद्ब्राह्मणस्तं स गुणशर्माणमभ्यधात् ।&lt;br&gt;&#xA;तर्हि धन्योऽस्मि संवृत्तस्त्वदभ्यागमनात्प्रभो ।। १९९&lt;br&gt;&#xA;तदेहि मे गृहं तावदग्निदत्तं च विद्धि माम् ।&lt;br&gt;&#xA;नाम्ना मदग्रहारश्च ग्रामोऽयं निर्वृतो भव ।। २००&lt;br&gt;&#xA;इत्युक्त्वा सोऽग्निदत्तस्तं गृहं प्रावेशयन्निजम् ।&lt;br&gt;&#xA;ऋद्धिमद्गुणशर्माणं बहुगोमहिषीहयम् ।। २१&lt;br&gt;&#xA;तत्र स्नानाङ्गरागाभ्यां वस्त्रैराभरणैश्च तम् ।&lt;br&gt;&#xA;अतिथिं मानयामास भोजनैर्विविधैश्च सः ।। २०२&lt;br&gt;&#xA;अदर्शयच्च तस्मै स्वां काम्यरूपां सुरैरपि ।&lt;br&gt;&#xA;लक्षणावेक्षणमिषात्सुन्दरीं नाम कन्यकाम् ।। २०३&lt;br&gt;&#xA;गुणशर्मापि सोऽनन्यसमरूपां विलोक्य ताम् ।&lt;br&gt;&#xA;सपत्न्योऽस्या भविष्यन्तीत्यग्निदत्तमुवाच तम् ।। २०४&lt;br&gt;&#xA;नासायां तिलकोऽस्त्यस्यास्तत्संबन्धाच्च वच्म्यहम् ।&lt;br&gt;&#xA;उरस्यस्ति द्वितीयोऽपि तयोश्चैतत्फलं विदुः ।। २०५&lt;br&gt;&#xA;एवं तेनोदिते तस्या भ्राता पितुरनुज्ञया ।&lt;br&gt;&#xA;उद्धाटयत्युरो यावत्तावत्तिलकमैक्षत ।। २०६&lt;br&gt;&#xA;ततोऽग्निदत्तः साश्चर्यो गुणशर्माणमभ्यधात् ।&lt;br&gt;&#xA;सर्वज्ञस्त्वमिमौ त्वस्यास्तिलकौ नाशुभप्रदौ ।। २०७&lt;br&gt;&#xA;सपत्न्यो हि भवन्तीह प्रायः श्रीमति भर्तरि ।&lt;br&gt;&#xA;दरिद्रो बिभृयादेकामपि कष्टं कुतो बहूः ।। २०८&lt;br&gt;&#xA;तच्छ्रुत्वा गुणशर्मा तं प्रत्युवाच यथात्थ भोः ।&lt;br&gt;&#xA;सुलक्षणाया ईदृश्या ह्याकृतेरशुभं कुतः ।। २०९&lt;br&gt;&#xA;इत्यूचिवान्प्रसङ्गेन पृष्टस्तस्मै शशंस सः ।&lt;br&gt;&#xA;प्रत्यङ्गं तिलकादीनां फलं स्त्रीपुंसयोः पृथक् ।। २१०&lt;br&gt;&#xA;तदा च गुणशर्माणं तं सा दृष्ट्वैव सुन्दरी ।&lt;br&gt;&#xA;इत्येष पातुं दृष्ट्यैव चकोरीवेन्दुमुत्सुका ।। २११&lt;br&gt;&#xA;ततोऽग्निदत्तो विजने गुणशर्माणमाह तम् ।&lt;br&gt;&#xA;महाभाग ददाम्येतां कन्यां ते सुन्दरीमहम् ।। २१२&lt;br&gt;&#xA;मा गा विदेशं तिष्ठेह गृहे मम यथासुखम् ।&lt;br&gt;&#xA;एतत्तद्वचनं श्रुत्वा गुणशर्माप्युवाच तम् ।। २१३&lt;br&gt;&#xA;सत्यमेवं कृते किं किं न सौख्यं मम किं तु माम् ।&lt;br&gt;&#xA;मिथ्याराजावमानाग्नितप्तं प्रीणाति नैव तत् ।। २१४&lt;br&gt;&#xA;कान्ता चन्द्रोदयो वीणापञ्चमध्वनिरित्यमी ।&lt;br&gt;&#xA;ये नन्दयन्ति सुखितान्दुःखितान्व्यथयन्ति ते ।। २१५&lt;br&gt;&#xA;जाया च स्वरसा रक्ता भवेदव्यभिचारिणी ।&lt;br&gt;&#xA;अवशा पितृदत्ता तु स्यादशोकवती यथा ।। २१६&lt;br&gt;&#xA;इतः प्रदेशान्निकटा सा किं चोज्जयिनी पुरी ।&lt;br&gt;&#xA;तद्बुद्ध्वा स नृपो जातु मम कुर्यादुपद्रवम् ।। २१७&lt;br&gt;&#xA;तत्परिभ्रम्य तीर्थानि प्रक्षाल्याजन्मकिल्बिषम् ।&lt;br&gt;&#xA;शरीरमेतत्त्यक्ष्यामि भविष्याम्यथ निर्वृतः ।। २१८&lt;br&gt;&#xA;इत्युक्तवन्तं प्रत्याह सोऽग्निदत्तो विहस्य तम् ।&lt;br&gt;&#xA;तवापि मोहो यत्रेदृक्तत्रान्यस्य किमुच्यताम् ।। २१९&lt;br&gt;&#xA;अज्ञावमानाद्धानिः का वद शुद्धाशयस्य ते ।&lt;br&gt;&#xA;पङ्को हि नभसि क्षिप्तः क्षेप्तुः पतति मूर्धनि ।। २२०&lt;br&gt;&#xA;राजैव सोऽचिरात्प्राप्स्यत्यविशेषज्ञताफलम् ।&lt;br&gt;&#xA;मोहान्धमविवेकं हि श्रीश्चिराय न सेवते ।। २२१&lt;br&gt;&#xA;किं चाशोकवती दृष्ट्वा वैरस्यं स्त्रीषु चेत्तव ।&lt;br&gt;&#xA;सतीं दृष्ट्वा न किं तासु श्रद्धा वेत्सि च लक्षणम् ।। २२२&lt;br&gt;&#xA;निकटोज्जयिनी वा चेत्तव दास्याम्यहं तथा ।&lt;br&gt;&#xA;यथा त्वामिह तिष्ठन्तं नैव ज्ञास्यति कश्चन ।। २२३&lt;br&gt;&#xA;तीर्थयात्रा तवेष्टा वा तच्छस्ता तस्य सा बुधैः ।&lt;br&gt;&#xA;संपत्तिर्विधिवन्न स्याद्वैदिके यस्य कर्मणि ।। २२४&lt;br&gt;&#xA;अन्यथा देवपित्रग्निक्रियाव्रतजपादिभिः ।&lt;br&gt;&#xA;गृहे या पुण्यनिष्पत्तिः साध्वनि भ्रमतः कुतः ।। २२५&lt;br&gt;&#xA;भुजोपधानो भूशायी भिक्षाशी केवलोऽधनः ।&lt;br&gt;&#xA;मुनेः समत्वं प्राप्यापि न क्लेशैर्मुच्यतेऽध्वगः ।। २२६&lt;br&gt;&#xA;देहत्यागात्सुखं यद्वा वाञ्छस्येष तव भ्रमः ।&lt;br&gt;&#xA;इतः कष्टतरं दुःखममुत्र ह्यात्मघातिनाम् ।। २२७&lt;br&gt;&#xA;तदेषोऽनुचितो मोहो यूनश्च विदुषश्च ते ।&lt;br&gt;&#xA;स्वयं विचारयावश्यं कर्तव्यं मद्वचस्तव ।। २२८&lt;br&gt;&#xA;कारयामीह गुप्तं ते भूगृहं पृथु सुन्दरम् ।&lt;br&gt;&#xA;विवाह्य सुन्दरीं तत्र तिष्ठाज्ञातो यथेच्छसि ।। २२९&lt;br&gt;&#xA;इति तेनाग्निदत्तेन बोधितः स प्रयत्नतः ।&lt;br&gt;&#xA;गुणशर्मा तथेत्येतत्प्रतिपद्य जगाद तम् ।। २३०&lt;br&gt;&#xA;कृतं मया ते वचनं को भार्यां सुन्दरीं त्यजेत् ।&lt;br&gt;&#xA;किं त्वेतामकृती नाहं परिणेष्यामि ते सुताम् ।। २३१&lt;br&gt;&#xA;आराधयाम्यहं तावद्देवं कंचित्सुसंयतः ।&lt;br&gt;&#xA;येन तस्य कृतघ्नस्य राज्ञः कुर्यां प्रतिक्रियाम् ।। २३२&lt;br&gt;&#xA;इति तद्वचनं हृष्टः सोऽग्निदत्तोऽन्वमन्यत ।&lt;br&gt;&#xA;सोऽपि तां गुणशर्मात्र विशश्राम सुखं निशाम् ।। २३३&lt;br&gt;&#xA;अन्येद्युश्चाग्निदत्तोऽस्य सौख्यार्थं तत्र गुप्तिमत् ।&lt;br&gt;&#xA;पातालवसतिप्रख्यं कारयामास भूगृहम् ।। २३४&lt;br&gt;&#xA;तत्रस्थश्चाग्निदत्तं स गुणशर्माब्रवीद्रहः ।&lt;br&gt;&#xA;इहान्तर्ब्रूहि कं देवं केन मन्त्रेण भक्तितः ।। २३५&lt;br&gt;&#xA;आराधयाम्यहं तावद्वरदं व्रतचर्यया ।&lt;br&gt;&#xA;इत्युक्तवन्तं तं धीरमग्निदत्तोऽभ्यभाषत ।। २३६&lt;br&gt;&#xA;अस्ति स्वामिकुमारस्य मन्त्रो मे गुरुणोदितः ।&lt;br&gt;&#xA;तेनाराधय तं देवं सेनान्यं तारकान्तकम् ।। २३७&lt;br&gt;&#xA;यस्य जन्मार्थिभिर्देवैः प्रेषितः शत्रुपीडितैः ।&lt;br&gt;&#xA;दग्धोऽपि कामः संकल्पजन्मा शर्वेण निर्मितः ।। २३८&lt;br&gt;&#xA;महेश्वरादग्निकुण्डादग्नेः शरवणादपि ।&lt;br&gt;&#xA;कृत्तिकाभ्यश्च शंसन्ति विचित्रं यस्य संभवम् ।। २३९&lt;br&gt;&#xA;जातेनैव जगत्कृत्स्नं दुष्प्रधर्षेण तेजसा ।&lt;br&gt;&#xA;आनन्द्य येन निहतो दुर्जयस्तारकासुरः ।। २४०&lt;br&gt;&#xA;तन्मन्त्रमिममादत्स्व मत्त इत्यभिधाय सः ।&lt;br&gt;&#xA;अग्निदत्तो ददौ तस्मै मन्नं तं गुणशर्भणे ।। २४१&lt;br&gt;&#xA;तेनाराधितवान्स्कन्दं गुणशर्मा स भूगृहे ।&lt;br&gt;&#xA;तयोपचर्यमाणः सन्सुन्दर्या नियतव्रतः ।। २४२&lt;br&gt;&#xA;ततः प्रत्यक्षतामेत्य साक्षाद्देवः स षण्मुखः ।&lt;br&gt;&#xA;तुष्टोऽस्मि ते वरं पुत्र वृणीष्वेति तमादिशत् ।। २४३&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;.. ।&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;.. ।। २४४&lt;br&gt;&#xA;आक्षीणकोषो भूत्वा त्वं महासेनं विजित्य च ।&lt;br&gt;&#xA;गत्वाप्रतिहतः पुत्र पृध्वीराज्यं करिष्यसि ।। २४५&lt;br&gt;&#xA;इति दत्त्वाधिकं तस्मै वरं स्कन्दस्तिरोदधे ।&lt;br&gt;&#xA;संप्राप्ताक्षयकोशश्च गुणशर्मापि सोऽभवत् ।। २४६&lt;br&gt;&#xA;ऋद्ध्या ततः स्वमहिमोचितयाग्निदत्तविप्रात्मजामनुदिनाधिकबद्धभावाम् ।&lt;br&gt;&#xA;भाव्यर्थसिद्धिमिव रूपवतीमुपेतां तां सुन्दरीं स सुकृती विधिनोपयेमे ।। २४७&lt;br&gt;&#xA;आक्षीणकोषनिचयप्रभवप्रभावात्संभूतभूरिगजवाजिपदातिसैन्यः ।&lt;br&gt;&#xA;दानप्रसादमिलिताखिलपार्थिवानां रुन्धन्बलैरवनिमुज्जयिनीं जगाम ।। २४८&lt;br&gt;&#xA;प्रख्याप्य तस्यां तदशोकवत्याः प्रजास्वशीलं समरे च भूपम् ।&lt;br&gt;&#xA;जित्वा महासेनमपास्य राज्यारपृथ्वीपतित्वं स समाससाद ।। २४९&lt;br&gt;&#xA;अन्याश्च कन्याः परिणीय राज्ञामब्धेस्तटेष्वप्यपराङ्मुखाक्षः ।&lt;br&gt;&#xA;इष्टान्स भोगान्गुणशर्मसम्राट् चिराय भुङ्क्ते स्म ससुन्दरीकः ।। २५०&lt;br&gt;&#xA;इति पुरुषविशेषाज्ञानतो मूढबुद्धिः सपदि विपदमाप प्राङ्महासेनभूपः ।&lt;br&gt;&#xA;इति च स गुणशर्मा धैर्यमेकं सहायं कृतमतिरवलम्ब्य प्राप्तवानृद्धिमग्र्याम् ।। २५१&lt;br&gt;&#xA;एवं कथां स्वसचिवस्य मुखादुदारां सूर्यप्रभो निशि निशम्य स वीतभीतेः ।&lt;br&gt;&#xA;वीरो महासमरसागरमुत्तितीर्षुरुत्साहमभ्यधिकमाप शनैश्च शिश्ये ।। २५२&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके षष्ठस्तरङ्गः ।&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/08/007/</guid>
      <description>&lt;p&gt;सप्तमस्तरङ्गः ।&lt;br&gt;&#xA;ततः सूर्यप्रभः प्रातरुत्थाय सचिवैः सह ।&lt;br&gt;&#xA;दानवादिबलैः सर्वैर्युतो युद्धभुवं ययौ ।। १&lt;br&gt;&#xA;आययौ श्रुतशर्मा च विद्याधरबलैर्वृतः ।&lt;br&gt;&#xA;आजग्मुश्च पुनर्द्रष्टुं सर्वे देवासुरादयः ।। २&lt;br&gt;&#xA;सैन्ये द्वे अपि ते व्यूहावर्धचन्द्रौ च चक्रतुः ।&lt;br&gt;&#xA;प्रावर्तत ततो युद्धं बलयोरुभयोस्तयोः ।। ३&lt;br&gt;&#xA;सशब्दमभिधावन्तो निकृन्तन्तः परस्परम् ।&lt;br&gt;&#xA;पत्त्रारूढाः प्रजविनो युद्ध्यन्ते स्म शरा अपि ।। ४&lt;br&gt;&#xA;कोषाननाग्रनिर्याताः सुदीर्घाः पीतशोणिताः ।&lt;br&gt;&#xA;लीलाः खड्गलता रेजु कृतान्तरसना इव ।। ५&lt;br&gt;&#xA;शरोत्फुल्लमुखाम्भोजसंपतच्चक्रसंहति ।&lt;br&gt;&#xA;राजहंसक्षयायासीत्तदाहवमहासरः ।। ६&lt;br&gt;&#xA;उत्फलद्भिः पतद्भिश्च निर्लूनैः शूरमूर्धभिः ।&lt;br&gt;&#xA;कृतान्तकन्दुकक्रीडासंनिभा समिदाबभौ ।। ७&lt;br&gt;&#xA;क्षतजासेकनिर्धूतधूलिध्वान्ते रणाजिरे ।&lt;br&gt;&#xA;महारथानामभवन्द्वन्द्वयुद्धान्यमर्षिणाम् ।। ८&lt;br&gt;&#xA;आसीत्सूर्यप्रभस्यात्र सङ्ग्रामः श्रुतशर्मणा ।&lt;br&gt;&#xA;दामोदरेण च समं प्रभासस्याहवोऽभवत् ।। ९&lt;br&gt;&#xA;महोत्पात्तेन साकं च सिद्धार्थो युयुधे तदा ।&lt;br&gt;&#xA;प्रहस्तो ब्रह्मगुप्तेन संगमेन च वीतभीः ।। 8.7.१०&lt;br&gt;&#xA;प्रज्ञाढ्यश्चन्द्रगुप्तेनाप्यक्रमेण प्रियंकरः ।&lt;br&gt;&#xA;युयुधे सर्वदमनः सहैवातिबलेन च ।। ११&lt;br&gt;&#xA;धुरंधरेण युयुधे स कुञ्जरकुमारकः ।&lt;br&gt;&#xA;अन्ये महारथाश्चान्यैरयुध्यन्त पृथक्पृथक् ।। १२&lt;br&gt;&#xA;तत्र पूर्वं महोत्पातः प्रतिहत्य शरैः शरान् ।&lt;br&gt;&#xA;सिद्धार्थस्य धनुश्छित्त्वा जघानाश्वान्ससारथीन् ।। १३&lt;br&gt;&#xA;विरथः सोऽपि सिद्धार्थो धावित्वा तस्य तं क्रुधा ।&lt;br&gt;&#xA;अयोदण्डेन महता साश्वं रथमचूर्णयत् ।। १४&lt;br&gt;&#xA;ततस्तं पादचारी स सिद्धार्थः पादचारिणम् ।&lt;br&gt;&#xA;बाहुयुद्धेन धरणौ महोत्पातमपातयत् ।। १५&lt;br&gt;&#xA;यावच्चेच्छति निष्पेष्टुं स तं तावत्स खेचरः ।&lt;br&gt;&#xA;भगेन रक्षितः पित्रा प्रोत्थाय प्रययौ रणात् ।। १६&lt;br&gt;&#xA;प्रहस्तब्रह्मगुप्तौ चाप्यन्योन्यं विरथीकृतौ ।&lt;br&gt;&#xA;करणैः खड्गयुद्धेन युध्येते स्म पृथग्विधैः ।। १७&lt;br&gt;&#xA;प्रहस्तश्चासिनिर्लूनचर्माणं करणक्रमात् ।&lt;br&gt;&#xA;युक्त्या तं पातयामास ब्रह्मगुप्तं भुवस्तले ।। १८&lt;br&gt;&#xA;पतितस्य शिरस्तस्य स यावच्छेत्तुमिच्छति ।&lt;br&gt;&#xA;तावन्निवारितो दूरात्पित्रास्य ब्रह्मणा स्वयम् ।। १९&lt;br&gt;&#xA;सुतान्रक्षितुमायाता यूयं न प्रेक्षितुं रणम् ।&lt;br&gt;&#xA;इत्युक्त्वा दानवा सर्वे देवान्विजहसुस्तदा ।। 8.7.२०&lt;br&gt;&#xA;तावद्वीतभयश्छिन्नधन्वानं हतसारथिम् ।&lt;br&gt;&#xA;जघान हृदये विद्ध्वा प्रद्युम्नास्त्रेण संक्रमम् ।। २१&lt;br&gt;&#xA;प्रज्ञाढ्यश्चन्द्रगुप्तं च पदातिं रथयोः क्षयात् ।&lt;br&gt;&#xA;पदातिः खड्गयुद्धेन न्यवधीत्कृत्तमस्तकम् ।। २२&lt;br&gt;&#xA;ततः पुत्रवधक्रुद्धः स्वयमागत्य चन्द्रमाः ।&lt;br&gt;&#xA;प्रज्ञाड्यं योधयामास युद्धं चासीत्तयोः समम् ।। २३&lt;br&gt;&#xA;प्रियंकरश्च विरथो विरथं रथनाशतः ।&lt;br&gt;&#xA;एकखङ्गप्रहारेण करोति स्माक्रमं द्विधा ।। २४&lt;br&gt;&#xA;छिन्ने धनुषि निक्षिप्तेनाङ्कुशेन हृदि क्षतम् ।&lt;br&gt;&#xA;हतवान्सर्वदमनो हेलयातिबलं रणे ।। २५&lt;br&gt;&#xA;ततो धुरंधरं तं च स कुञ्जरकुमारकः ।&lt;br&gt;&#xA;अस्त्रप्रत्यस्त्रयुद्धेन चकार विरथं मुहुः ।। २६&lt;br&gt;&#xA;मुहुर्विक्रमशक्तिश्च तस्मै रथमढौकयत् ।&lt;br&gt;&#xA;ररक्ष संकटे तं चाप्यस्त्रैरस्त्राणि वारयन् ।। २७&lt;br&gt;&#xA;न कुञ्जरकुमारोऽथ धावित्वा महतीं शिलाम् ।&lt;br&gt;&#xA;क्रुद्धो विक्रमशक्तेर्द्राक्चिक्षेप स्यन्दनोपरि ।। २८&lt;br&gt;&#xA;गते विक्रमशक्तौ च चूर्णितस्यन्दने ततः ।&lt;br&gt;&#xA;तयैव शिलया तं स धुरंधरमचूर्णयत् ।। २९&lt;br&gt;&#xA;सूर्यप्रभः प्रयुद्धोऽपि सहात्र श्रुतशर्मणा ।&lt;br&gt;&#xA;विरोचनवधक्रोधाज्जघानैकेषुणा दमम् ।। 8.7.३०&lt;br&gt;&#xA;तत्कोधादश्विनौ देवौ युद्धायापतितौ शरैः ।&lt;br&gt;&#xA;सुनीथः प्रतिजग्राह तेषां युद्धमभून्महत् ।। ३१&lt;br&gt;&#xA;स्थिरबुद्धिश्च सङ्ग्रामे शक्त्या हत्वा पराक्रमम्&lt;br&gt;&#xA;वसुभिस्तद्वधक्रुद्धैः सहाष्टाभिरयुध्यत ।। ३२&lt;br&gt;&#xA;विरथीकृतभासं च प्रभासो वीक्ष्य मर्दनम् ।&lt;br&gt;&#xA;दामोदररणासक्तोऽप्येकेनेवेषुणावधीत् ।। ३३&lt;br&gt;&#xA;प्रकम्पनोऽस्त्रयुद्धेन हत्वा तेजःप्रभं युधि ।&lt;br&gt;&#xA;युयुधे तद्वधक्रुद्धेनाग्निना सह दानवः ।। ३४&lt;br&gt;&#xA;धूमकेतोश्च समरे यमदंष्ट्रं निजघ्नुषः ।&lt;br&gt;&#xA;कुपितेन यमेनाभूत्सह युद्धं सुदारुणम् ।। ३५&lt;br&gt;&#xA;चूर्णयित्वा स शिलया सिंहदंष्ट्रः सुरोषणम् ।&lt;br&gt;&#xA;समं निर्ऋतिना युद्धे तद्वधामर्षशालिना ।। ३६&lt;br&gt;&#xA;कालचक्रोऽपि चक्रेण चक्रे वायुबलं द्विधा ।&lt;br&gt;&#xA;अयुध्यत च तत्कोपाद्ज्ज्वलता वायुना सह ।। ३७&lt;br&gt;&#xA;रूपैर्नागाद्रिवृक्षाणां महामायो विमोहदम् ।&lt;br&gt;&#xA;कुबेरदत्तं हतवांस्तार्क्ष्यवज्राग्निरूपधृत् ।। ३८&lt;br&gt;&#xA;ततः क्रुद्धः कुबेरोऽत्र तेन साकमयुध्यत ।&lt;br&gt;&#xA;एवमन्येऽप्ययुध्यन्त सुराः स्वांशवधक्रुधा ।। ३९&lt;br&gt;&#xA;निजघ्निरेऽत्र चान्येऽपि ते ते विद्याधराधिपाः ।&lt;br&gt;&#xA;उत्पतद्भिः प्रतिपदं तैस्तैर्मनुजदानवैः ।। 8.7.४०&lt;br&gt;&#xA;तावच्चात्र प्रभासस्य सह दामोदरेण तत् ।&lt;br&gt;&#xA;परस्परास्त्रप्रत्यस्त्र भीमं युद्धमवर्तत ।। ४१&lt;br&gt;&#xA;अथ दामोदरश्छिन्नधन्वा निहतसारथिः ।&lt;br&gt;&#xA;आत्तान्यचापः संगृह्य स्वयं रश्मीनयुध्यत ।। ४२&lt;br&gt;&#xA;साधुवादप्रदं चास्य पप्रच्छेन्द्रोऽम्बुजासनम् ।&lt;br&gt;&#xA;हीयमानं प्रति कथं तुष्टोऽसि भगवन्निति ।। ४३&lt;br&gt;&#xA;ततो ब्रह्मा जगादैनं कथं नैतस्य तुष्यते ।&lt;br&gt;&#xA;इयच्चिरं प्रभासेन सह योऽनेन युध्यते ।। ४४&lt;br&gt;&#xA;दामोदर हरेरंशं विना कुर्यादिदं हि कः ।&lt;br&gt;&#xA;एकस्य हि प्रभासस्य सर्वेऽप्यल्पाः सुरा रणे ।। ४५&lt;br&gt;&#xA;नमुचिर्नाम यो ह्यासीदसुरः सुरमर्दनः ।&lt;br&gt;&#xA;प्रबलाख्यस्ततो जज्ञे सर्वरत्नमयश्च यः ।। ४६&lt;br&gt;&#xA;सैष प्रभासो जातोऽद्य पुत्रो भासस्य दुर्जयः ।&lt;br&gt;&#xA;भासोऽपि पूर्वमभवत्कालनेमिर्महासुरः ।। ४७&lt;br&gt;&#xA;भूयो हिरण्यकशिपुस्ततो भूत्वा कपिञ्जलः ।&lt;br&gt;&#xA;सुमुण्डीकोऽसुरो योऽभूत्सोऽयं सूर्यप्रभोऽद्य च ।। ४८&lt;br&gt;&#xA;हिरण्याक्षश्च योऽभूत्प्राक्स सुनीथासुरोऽप्ययम् ।&lt;br&gt;&#xA;प्रहस्ताद्याश्च येऽप्येते ते सर्वे दैत्यदानवाः ।। ४९&lt;br&gt;&#xA;ये युष्माभिर्हतास्तेऽमी पुनर्जाता यतोऽसुराः ।&lt;br&gt;&#xA;मयादयोऽत एवामी पक्षमेषामुपाश्रिताः ।। 8.7.५०&lt;br&gt;&#xA;सूर्यप्रभादिभिः स्विष्टरुद्रयज्ञप्रभावतः ।&lt;br&gt;&#xA;विस्रस्तबन्धनः पश्य बलिर्द्रष्टुमिहागतः ।। ५१&lt;br&gt;&#xA;स्वं सत्यवचनं रक्षन्पातालेष्वेष तिष्ठति ।&lt;br&gt;&#xA;त्वद्राज्यकालपर्यन्तं ततश्चेन्द्रो भविष्यति ।। ५२&lt;br&gt;&#xA;एते परिगृहीताश्च सांप्रतं त्रिपुरारिणा ।&lt;br&gt;&#xA;तन्नायं जयकालो वः संधिं कुरुत किं ग्रहैः ।। ५३&lt;br&gt;&#xA;इति यावत्सुरपतिं ब्रवीति कमलासनः ।&lt;br&gt;&#xA;तावत्प्रभासः प्रामुञ्चदस्त्रं पाशुपतं महत् ।। ५४&lt;br&gt;&#xA;तद्दृष्ट्वा सर्वसंहारि रौद्रमस्त्रं विजृम्भितम् ।&lt;br&gt;&#xA;प्रमुक्तं हरिणा चक्रं सुतस्नेहात्सुदर्शनम् ।। ५५&lt;br&gt;&#xA;ततः सरूपयोरासीद्युद्धं दिव्यास्त्रयोस्तयोः ।&lt;br&gt;&#xA;अकाण्डविश्वसंहारसंभ्रान्तभुवनत्रयम् ।। ५६&lt;br&gt;&#xA;अस्त्रं स्वं संहरैतत्त्वं यावत्त्वं संहराम्यहम् ।&lt;br&gt;&#xA;इत्युक्तो हरिणा सोऽथ प्रभासः प्रत्युवाच तम् ।। ५७&lt;br&gt;&#xA;मुक्तमस्त्रं वृथा न स्यात्तत्प्रयातु पराङ्मुखः ।&lt;br&gt;&#xA;दामोदरो रणं हित्वा ततोऽस्त्रं संहराम्यहम् ।। ५८&lt;br&gt;&#xA;इत्युक्ते तेन भगवानवादीत्तर्हि मानय ।&lt;br&gt;&#xA;चक्रं त्वमपि मे मा भूद्वैफल्यमुभयोरपि ।। ५९&lt;br&gt;&#xA;एतच्छौरेर्वचः श्रुत्वा प्रभासः प्राह कालवित् ।&lt;br&gt;&#xA;एवमस्तु रथं हन्तु मम चक्रमिदं तव ।। 8.7.६०&lt;br&gt;&#xA;तथेति हरिणा दामोदरे व्यावर्तिते रणात् ।&lt;br&gt;&#xA;प्रभासः संजहारास्त्रं चक्रं चास्यापतद्रथे ।। ६१&lt;br&gt;&#xA;आरुह्यान्यं रथं सोऽथ ययौ सूर्यप्रभान्तिकम् ।&lt;br&gt;&#xA;दामोदरोऽपि स प्रायाच्छ्रुतशर्मान्तिकं ततः ।। ६२&lt;br&gt;&#xA;तावच्च वासवांशत्वदृप्तस्य क्षुतशर्मणः ।&lt;br&gt;&#xA;सूर्यप्रभस्य च द्वन्द्वयुद्धं काष्ठां परामगात् ।। ६३&lt;br&gt;&#xA;श्रुतशर्मा प्रयुङ्के स्म यद्यदस्त्रं प्रयत्नतः ।&lt;br&gt;&#xA;प्रत्यस्त्रैः प्रतिहन्ति स्म तत्तत्सूर्यप्रभः क्षणात् ।। ६४&lt;br&gt;&#xA;माया या या च तेनात्र प्रयुक्ता श्रुतशर्मणा ।&lt;br&gt;&#xA;सूर्यप्रभेण सा सास्य निहता प्रतिमायया ।। ६५&lt;br&gt;&#xA;ततो ब्रह्मास्त्रममुचच्छ्रुतशर्मातिकोपतः ।&lt;br&gt;&#xA;सूर्यप्रभोऽपि प्रामुञ्चदस्त्रं पाशुपतं कृती ।। ६६&lt;br&gt;&#xA;तेन रौद्रमहास्त्रेण ब्रह्मास्त्रं प्रतिहत्य तत् ।&lt;br&gt;&#xA;यावत्स दुष्प्रधर्मेण श्रुतशर्माभिभूयते ।। ६७&lt;br&gt;&#xA;तावदिन्द्रप्रभृतिभिर्लोकपालैः समन्ततः ।&lt;br&gt;&#xA;वज्रादीनि प्रयुक्तानि परमास्त्राण्यमर्षिभिः ।। ६८&lt;br&gt;&#xA;तत्तु पाशुपतं तानि जित्वा सर्वायुधान्यपि ।&lt;br&gt;&#xA;जज्वाल सुतरामस्त्रं श्रुतशर्मजिघांसया ।। ६९&lt;br&gt;&#xA;ततः सूर्यप्रभः स्तुत्वा महास्त्रं तद्व्यजिज्ञपत् ।&lt;br&gt;&#xA;मा वधीः श्रुतशर्माणं बद्ध्वा त्वं तं समर्पय ।। 8.7.७०&lt;br&gt;&#xA;ततः प्रसह्य निःशेषैः संनद्धमभवत्सुरैः ।&lt;br&gt;&#xA;तज्जिगीषावशाच्चान्यैः प्रेक्षकैरसुरैरपि ।। ७१&lt;br&gt;&#xA;तत्क्षणं वीरभद्राख्यः शंभुना प्रेरितो गणः ।&lt;br&gt;&#xA;आगत्यैव तदादेशमिन्द्रादिभ्योऽब्रवीदिदम् ।। ७२&lt;br&gt;&#xA;यूयं प्रेक्षितुमायातास्तद्योद्धुं वः क्रमोऽत्र कः ।&lt;br&gt;&#xA;मर्यादालङ्घनाच्चान्यदपि स्यादसमञ्जसम् ।। ७३&lt;br&gt;&#xA;एतच्छ्रुत्वाब्रुवन्देवा हन्यन्ते च हताश्च नः ।&lt;br&gt;&#xA;सर्वेषामत्र तनयास्तन्न युध्यामहे कथम् ।। ७४&lt;br&gt;&#xA;दुस्त्यजो हि सुतस्नेहस्तदवश्यं प्रतिक्रिया ।&lt;br&gt;&#xA;तन्निहन्तृषु कर्तव्या यथाशक्त्यत्र कोऽक्रमः ।। ७५&lt;br&gt;&#xA;इत्युक्तवत्सु देवेषु वीरभद्रे ततो गते ।&lt;br&gt;&#xA;सुराणामसुराणां च प्रावर्तत महारणः ।। ७६&lt;br&gt;&#xA;सुनीथः सममश्विभ्यां प्रज्ञाढ्यश्च सहेन्दुना ।&lt;br&gt;&#xA;स्थिरबुद्धिश्च वसुभिः कालचक्रश्च वायुना ।। ७७&lt;br&gt;&#xA;प्रकम्पनोऽग्निना सिंहदंष्ट्रो निर्ऋतिना तथा ।&lt;br&gt;&#xA;वरुणेन प्रथमनो धूमकेतुर्यमेन च ।। ७८&lt;br&gt;&#xA;महामायः स च तदा धनाधिपतिना सह ।&lt;br&gt;&#xA;अयुध्यतास्त्रप्रत्यस्त्रैरन्योन्यैश्च समं सुरैः ।। ७९&lt;br&gt;&#xA;पर्यन्ते परमास्त्रं च यो यो यद्यत्सुरोऽक्षिपत् ।&lt;br&gt;&#xA;तस्य तस्य हरस्तत्तद्धुंकारेण व्यनाशयत् ।। 8.7.८०&lt;br&gt;&#xA;धनदस्तूद्यतगदः साम्ना शर्वेण वारितः ।&lt;br&gt;&#xA;भग्नास्त्राश्च सुरास्ते ते परित्यज्याहवं ययुः ।। ८१&lt;br&gt;&#xA;ततः सूर्यप्रभं शक्रः स्वयं क्रोधादयोधयत् ।&lt;br&gt;&#xA;शरौघममुचत्तस्मिंस्तानि तान्यायुधानि च ।। ८२&lt;br&gt;&#xA;सूर्यप्रभश्च निर्धूय तदस्त्राण्यवहेलया ।&lt;br&gt;&#xA;आकर्णाकृष्टनाराचशतेनेन्द्रमताडयत् ।। ८३&lt;br&gt;&#xA;ततः क्रुद्धः स कुलिशं जग्राह च सुराधिपः ।&lt;br&gt;&#xA;हुंकारं चाकरोदुद्रः कुलिशं च ननाश तत् ।। ८४&lt;br&gt;&#xA;ततः पराङ्मुखे याते शक्रे नारायणः स्वयम् ।&lt;br&gt;&#xA;प्रभासं योधयामास क्रोधात्कोटीमुखैः शरैः ।। ८५&lt;br&gt;&#xA;अस्त्राण्यन्यानि चाप्यस्त्रैर्निष्कम्पो युयुधे समम् ।&lt;br&gt;&#xA;हताश्वो विरथीभूतोऽप्यारुह्यान्यं रथं च सः ।। ८६&lt;br&gt;&#xA;तेन दैत्यारिणा सार्धं निर्विशेषमयुध्यत ।&lt;br&gt;&#xA;ततः प्रकुपितो देवो ज्वलच्चक्रं मुमोच सः ।। ८७&lt;br&gt;&#xA;प्रभासोऽप्यभिमन्त्र्यैव दिव्यं खड्गं प्रमुक्तवान् ।&lt;br&gt;&#xA;तयोरायुधयोर्युध्यमानयोर्वीक्ष्य चक्रतः ।। ८८&lt;br&gt;&#xA;हीयमानं शनैः खड्गं हुंकारं कृतवान्हरः ।&lt;br&gt;&#xA;तेन ते खड्गचक्रे द्वे अन्तर्धानमुपेयतुः ।। ८९&lt;br&gt;&#xA;ततो ननन्दुरसुरा विषीदन्ति स्म चामराः ।&lt;br&gt;&#xA;सूर्यप्रभे लब्धजये बद्धे च श्रुतशर्मणि ।। 8.7.९०&lt;br&gt;&#xA;संस्तुत्याराधयामासुरथ देवा वृषध्वजम् ।&lt;br&gt;&#xA;ततस्तुष्टः सुरानेवमादिदेशाम्बिकापतिः ।। ९१&lt;br&gt;&#xA;सूर्यप्रभ प्रतिज्ञातं वर्जयित्वार्थ्यतां वरः ।&lt;br&gt;&#xA;देव यत्ते प्रतिज्ञातं कः शक्तः कर्तुमन्यथा ।। ९२&lt;br&gt;&#xA;किं त्वस्माभिः प्रतिज्ञातं यदस्य श्रुतशर्मणः ।&lt;br&gt;&#xA;सत्यं तदप्यस्तु विभो मा भूद्वंशक्षयश्च नः ।। ९३&lt;br&gt;&#xA;इत्युक्त्वा विरतान्देवान्भगवानेवमादिशत् ।&lt;br&gt;&#xA;संधौ कृते भवत्येतत्संधिश्चैवमिहास्तु वः ।। ९४&lt;br&gt;&#xA;सूर्यप्रभं प्रणमतु श्रुतशर्मा सहानुगः ।&lt;br&gt;&#xA;ततस्तथा वदिष्यामो यथोभयहितं भवेत् ।। ९५&lt;br&gt;&#xA;इतीश्वरवचो देवाः प्रतिपद्य तथेति च ।&lt;br&gt;&#xA;सूर्यप्रभस्य विदधुः श्रुतशर्माणमानतम् ।। ९६&lt;br&gt;&#xA;ततस्तयोर्मिथस्त्यक्तवैरयोः कण्ठलग्नयोः ।&lt;br&gt;&#xA;संधिं देवासुराश्चक्रुः शान्तवैराः परस्परम् ।। ९७&lt;br&gt;&#xA;अथ शृण्वत्सु निखिलेष्वसुरेषु सुरेषु च ।&lt;br&gt;&#xA;उवाच भगवाञ्शंभुः सूर्यप्रभमिदं वचः ।। ९८&lt;br&gt;&#xA;कुरु दक्षिणवेद्यर्धे चक्रवर्तित्वमात्मनः ।&lt;br&gt;&#xA;उत्तरस्मिंस्तु वेद्यर्धे देहि तच्छ्रुतशर्मणे ।। ९९&lt;br&gt;&#xA;प्राप्तव्यमचिरात्पुत्र त्वया हीतश्चतुर्गुणम् ।&lt;br&gt;&#xA;साम्राज्यं किंनरादीनामशेषाणां द्युचारिणाम् ।। 8.7.१००&lt;br&gt;&#xA;तस्मिन्प्राप्ते च दद्यास्त्वं वेद्यर्धमपि दक्षिणम् ।&lt;br&gt;&#xA;तत्कुञ्जरकुमाराय सविशेषपदे स्थितः ।। १०१&lt;br&gt;&#xA;ये चात्र निहता वीराः समित्युभयपक्षयोः ।&lt;br&gt;&#xA;उत्तिष्ठन्त्यक्षतैरङ्गैर्जीवन्तः सर्व एव ते ।। १०२&lt;br&gt;&#xA;इत्युक्त्वान्तर्दधे शंभुः सर्वे चोत्तस्थुरक्षताः ।&lt;br&gt;&#xA;सुप्तप्रबुद्धा इव ते येऽत्राभूवन्रणे हताः ।। १०३&lt;br&gt;&#xA;अथ सूर्यप्रभो मूर्ध्नि धृतशांभवशासनः ।&lt;br&gt;&#xA;गत्वा विविक्तं विस्तीर्णं भूमिभागमरिंदमः ।। १०४&lt;br&gt;&#xA;उपविष्टो महास्थाने श्रुतशर्माणमागतम् ।&lt;br&gt;&#xA;निजसिंहासनार्धे तमुपावेशितवान्स्वयम् ।। १०५&lt;br&gt;&#xA;तद्वयस्याः प्रभासाद्या वयस्याः श्रुतशर्मणः ।&lt;br&gt;&#xA;दामोदराद्याश्च तयोः पार्श्वयोः समुपाविशन् ।। १०६&lt;br&gt;&#xA;उपाविशत्सुनीथश्च मयश्चान्ये च दानवाः ।&lt;br&gt;&#xA;आसनेषु यथार्हेषु तथा विद्याधरेश्वराः ।। १०७&lt;br&gt;&#xA;ततस्तत्राययुः सप्तपातालपतयोऽखिलाः ।&lt;br&gt;&#xA;प्रह्लादप्रमुखा दैत्यदानवेन्द्राः प्रहर्षतः ।। १०८&lt;br&gt;&#xA;शक्रश्च लोकपालादियुतो गुरुपुरःसरः ।&lt;br&gt;&#xA;विद्याधरः सुमेरुश्च स सुवासकुमारकः ।। १०९&lt;br&gt;&#xA;दनुप्रभृतयः सर्वाश्चाययुः कश्यपाङ्गनाः ।&lt;br&gt;&#xA;भूतासनविमानेन भार्याः सूर्यप्रभस्य च ।। 8.7.११०&lt;br&gt;&#xA;सर्वेष्वेषु कृतान्योन्यप्रीत्याचारोपवेशिषु ।&lt;br&gt;&#xA;सिद्धिर्नाम सखी दन्वास्तद्वाक्येनैवमभ्यधात् ।। १११&lt;br&gt;&#xA;भो भोः सुरासुरा देवी दनुर्युष्मान्ब्रवीत्यसौ ।&lt;br&gt;&#xA;अस्मिन्प्रीतिसमाजे यत्सौमनस्यं सुखं च नः ।। ११२&lt;br&gt;&#xA;तद्ब्रूत यदि युष्माभिरनुभूतं कदाचन ।&lt;br&gt;&#xA;तदन्योन्यं न कर्तव्यो विरोधो दुःखदारुणः ।। ११३&lt;br&gt;&#xA;हिरण्याक्षादिभिर्ज्येष्ठैर्द्युराज्याय कृतः स यैः ।&lt;br&gt;&#xA;ते गताः शक्र एवाद्य ज्येष्ठस्तत्का विरोधिता ।। ११४&lt;br&gt;&#xA;निर्वैरसुखितास्तस्माद्वर्तध्वमितरेतरम् ।&lt;br&gt;&#xA;अस्माकं येन संतोषः शिवं च जगतां भवेत् ।। ११५&lt;br&gt;&#xA;इति सिद्धिमुखाच्छ्रुत्वा भगवत्या दनोर्वचः ।&lt;br&gt;&#xA;शक्रेण वीक्षितमुखो बृहस्पतिरुवाच ताम् ।। ११६&lt;br&gt;&#xA;नानुबन्धोऽस्ति देवानामसुरान्प्रति कश्चन ।&lt;br&gt;&#xA;विकुर्वते न यद्येते मिथ्या देवानिमान्प्रति ।। ११७&lt;br&gt;&#xA;इत्युक्ते देवगुरुणा दानवेन्द्रो मयोऽब्रवीत् ।&lt;br&gt;&#xA;स्याद्विकारोऽसुराणां चेत्तद्दद्यान्नमुचिः कथम् ।। ११८&lt;br&gt;&#xA;उच्चैःश्रवसमिन्द्राय मृतसंजीवनं हयम् ।&lt;br&gt;&#xA;प्रबलश्च शरीरं स्वं सुरेभ्यः कथमर्पयेत् ।। ११९&lt;br&gt;&#xA;त्रैलोक्यं हरये दत्त्वा विशेत्कारां कथं बलिः ।&lt;br&gt;&#xA;अयोदेहः कथं देहं दद्याद्वा विश्वकर्मणे ।। 8.7.१२०&lt;br&gt;&#xA;अधिकं वा कियद्वच्मि नित्यसंभाविनोऽसुराः ।&lt;br&gt;&#xA;छद्मना चेन्न बाध्यन्ते तदेषां नास्ति विक्रिया ।। १२१&lt;br&gt;&#xA;एवं मयासुरेणोक्ते सिद्ध्यावोचि तथा यथा ।&lt;br&gt;&#xA;प्रीतिं देवासुराश्चकुर्मिथः कण्ठग्रहोत्तरम् ।। १२२&lt;br&gt;&#xA;तावद्भवान्या प्रहिता प्रतीहारी जयाभिधा ।&lt;br&gt;&#xA;अत्रागात्पूजिता सर्वैः सुमेरुमवदच्च सा ।। १२३&lt;br&gt;&#xA;देव्याहं प्रेषिता त्वां प्रत्यादिष्टं च तया तव ।&lt;br&gt;&#xA;अस्ति ते कन्यका नाम्ना कामचूडामणिः सुता ।। १२४&lt;br&gt;&#xA;सूर्यप्रभाय तां देहि शीघ्रं भक्ता हि सा मम ।&lt;br&gt;&#xA;इत्युक्तो जयया प्रह्वः सुमेरुः प्रत्युवाच ताम् ।। १२५&lt;br&gt;&#xA;यदादिशति देवी मां परमोऽनुग्रहो ह्ययम् ।&lt;br&gt;&#xA;दैवेनाप्ययमेवार्थः प्रागादिष्टो ममाभवत् ।। १२६&lt;br&gt;&#xA;एवं सुमेरुणा प्रोक्ता प्राह सूर्यप्रभं जया ।&lt;br&gt;&#xA;त्वयैषा सर्वभार्याणां कर्तव्योपरिवर्तिनी ।। १२७&lt;br&gt;&#xA;सर्वाभ्योऽभिमतान्याभ्यस्तवाप्येषा भविष्यति ।&lt;br&gt;&#xA;इत्यादिष्टं तवाप्यद्य देव्या गौर्या प्रसन्नया ।। १२८&lt;br&gt;&#xA;इत्युक्त्वान्तर्दधे सूर्यप्रभेणाभ्यर्चिता जया ।&lt;br&gt;&#xA;अत्रैवाह्नि सुमेरुश्च लग्नं निश्चितवान्द्रुतम् ।। १२९&lt;br&gt;&#xA;वेदीमकारयत्सोऽत्र सद्रत्नस्तम्भकुट्टिमाम् ।&lt;br&gt;&#xA;युक्तां तद्रश्मिजालेन पिहितेनेव वह्निना ।। 8.7.१३०&lt;br&gt;&#xA;आनाययामास च तां कामचूडामणिं सुताम् ।&lt;br&gt;&#xA;निपीयमानलावण्यां लोलैर्देवासुरेक्षणैः ।। १३१&lt;br&gt;&#xA;उमा हिमवतो जाता जाता चेयं सुमेरुतः ।&lt;br&gt;&#xA;इतीव तत्समानेन सौन्दर्येण समाश्रिताम् ।। १३२&lt;br&gt;&#xA;ततो वेदीं समारोप्य कृतकौतुकशोभिताम् ।&lt;br&gt;&#xA;प्रसाधिता सुमेरुस्तां ददौ सूर्यप्रभाय सः ।। १३३&lt;br&gt;&#xA;सूर्यप्रभश्च जग्राह कामचूडामणेस्तदा ।&lt;br&gt;&#xA;दनुप्रभृतिभिर्बद्धकङ्कणं पाणिपङ्कजम् ।। १३४&lt;br&gt;&#xA;ददौ लाजविसर्गे च प्रथमे तत्क्षणागता ।&lt;br&gt;&#xA;जया भवानीप्रहिता दिव्यां मालामनश्वरीम् ।। १३५&lt;br&gt;&#xA;सुमेरुश्चाप्यनर्घाणि रत्नानि प्रददौ तदा ।&lt;br&gt;&#xA;ऐरावणात्समुत्पन्नं दिव्यं च वरवारणम् ।। १३६&lt;br&gt;&#xA;द्वितीये लाजमोक्षे च जया रत्नावलीमदात् ।&lt;br&gt;&#xA;यया कण्ठस्थया मृत्युः क्षुत्तृष्णा च न बाधते ।। १३७&lt;br&gt;&#xA;सुमेरुश्च ददाति स्म द्विगुणं रत्नसंचयम् ।&lt;br&gt;&#xA;उच्चैःश्रवःप्रसूतं च हयरत्नमनुत्तमम् ।। १३८&lt;br&gt;&#xA;लाजमोक्षे तृतीये च ददावेकावलीं जया ।&lt;br&gt;&#xA;यौवनं क्षीयते नैव यया कण्ठावलग्नया ।। १३९&lt;br&gt;&#xA;सुमेरुस्त्रिगुणं राशिं रत्नानां प्रवितीर्य च ।&lt;br&gt;&#xA;दत्तवान्गुलिकां दिव्यां सर्वसिद्ध्युपयोगिनीम् ।। 8.7.१४०&lt;br&gt;&#xA;ततो विवाहे निर्वृत्ते सुमेरुः ससुरासुरान् ।&lt;br&gt;&#xA;विद्याधरान्देवमातः सर्वानेवं व्यजिज्ञपत् ।। १४१&lt;br&gt;&#xA;भोक्तव्यमद्य युष्माभिः सर्वैरेव गृहे मम ।&lt;br&gt;&#xA;अनुग्रहश्च कर्तव्यो बद्धो मूर्ध्नि मयाञ्जलिः ।। १४२&lt;br&gt;&#xA;एवमभ्यर्थनां तस्य सुमेरोः सर्व एव ते ।&lt;br&gt;&#xA;यावन्नेच्छन्ति तावच्च नन्दी तत्रागतोऽभवत् ।। १४३&lt;br&gt;&#xA;स तानवादीत्प्रणतानादिष्टं वस्त्रिशूलिना ।&lt;br&gt;&#xA;गृहे सुमेरोर्भोक्तव्यमेष ह्यस्मरपरिग्रहः ।। १४४&lt;br&gt;&#xA;एतदन्नेषु भुक्तेषु तृप्तिः स्याच्छाश्वती च वः ।&lt;br&gt;&#xA;इति नन्दिमुखाच्छ्रुत्वा सर्वे सत्प्रतिपेदिरे ।। १४५&lt;br&gt;&#xA;ततोऽत्राजग्मुरमिताः शंकरप्रहिता गणाः ।&lt;br&gt;&#xA;विनायकमहाकालवीरभद्राद्यधिष्ठिताः ।। १४६&lt;br&gt;&#xA;ते च भोजनसज्जां तां वेदिं कृत्वा यथाक्रमम् ।&lt;br&gt;&#xA;तानुपावेशयन्देवद्युचरासुरमानुषान् ।। १४७&lt;br&gt;&#xA;उपाहरन्त तेभ्यश्च विद्याक्लृप्तान्सुमेरुणा ।&lt;br&gt;&#xA;आहाराञ्शंकरादिष्टकामधेनूद्भवांस्तथा ।। १४८&lt;br&gt;&#xA;एकैकस्य यथार्हं च तस्थुरिच्छाविधायिनः ।&lt;br&gt;&#xA;वीरभद्रमहाकालभृङ्गिप्रभृतयः सुराः ।। १४९&lt;br&gt;&#xA;पदे पदे च संतोषमिलद्दयुचरचारणम् ।&lt;br&gt;&#xA;तदा संगीतकमभूद्दिव्यस्त्रीनृत्यसुन्दरम् ।। 8.7.१५०&lt;br&gt;&#xA;आहारान्ते च सर्वेषां तेषां नन्दीश्वरादयः ।&lt;br&gt;&#xA;ददुर्दिव्यानि माल्यानि वस्त्राण्याभरणानि च ।। १५१&lt;br&gt;&#xA;एवं संमान्य देवादीन्नन्दिप्रभृतयोऽखिलाः ।&lt;br&gt;&#xA;गणेश्वरा गणैः सर्वैः सह जग्मुर्यथागतम् ।। १५२&lt;br&gt;&#xA;ततो देवासुराः सर्वे ताश्च तन्मातरो ययुः ।&lt;br&gt;&#xA;श्रुतशर्मादयस्ते चाप्यामन्त्र्य स्वं स्वमास्पदम् ।। १५३&lt;br&gt;&#xA;सूर्यप्रभः सभार्यश्च सवयस्यवधूयुतः ।&lt;br&gt;&#xA;विमानेन ययावाद्यं तत्सुमेरुतपोवनम् ।। १५४&lt;br&gt;&#xA;प्रेषयामास हर्षं च स्ववयस्यं महीभृताम् ।&lt;br&gt;&#xA;रत्नप्रभस्य च भ्रातुराख्यातुमुदयं निजम् ।। १५५&lt;br&gt;&#xA;दिनान्ते च स सद्रत्नपर्यङ्कं साधुनिर्मितम् ।&lt;br&gt;&#xA;कामचूडामणेर्वध्वा वासवेश्म विवेश तत् ।। १५६&lt;br&gt;&#xA;तत्रैतां च घनाश्लेषदशनच्छदखण्डनैः ।&lt;br&gt;&#xA;त्याजयित्वा शनैर्लज्जां नवोढासुलभां क्रमात् ।। १५७&lt;br&gt;&#xA;अनिर्वाच्यं नवं मुग्धविदग्धमधुरं रतम् ।&lt;br&gt;&#xA;अनास्वादितमन्याभ्यः सिषेवे स तया सह ।। १५८&lt;br&gt;&#xA;इदानीं बहिरन्यासां निवेशो हृदयेऽस्तु मे ।&lt;br&gt;&#xA;अन्तः पुनस्तवैकस्या इति तां चान्वरञ्जयत् ।। १५९&lt;br&gt;&#xA;ततो रतान्तसुप्तस्य प्रियाश्लेषसुखावहा ।&lt;br&gt;&#xA;शनैः समाप्तिमगमन्निशा निद्रा च तस्य सा ।। 8.7.१६०&lt;br&gt;&#xA;प्रभाते च स उत्थाय गत्वा सूर्यप्रभस्ततः ।&lt;br&gt;&#xA;आद्यास्ता रञ्जयामास निजभार्याः सह स्थिताः ।। १६१&lt;br&gt;&#xA;तास्तं नववधूरक्तं यावत्परिहसन्ति च ।&lt;br&gt;&#xA;सनर्मवक्रमधुरस्निग्धमुग्धैर्वचःक्रमैः ।। १६२&lt;br&gt;&#xA;द्वाःस्थेनावेदितस्तावदागत्य प्रणिपत्य च ।&lt;br&gt;&#xA;विद्याधरः सुषेणाख्यः कृतिनं तं व्यजिज्ञपत् ।। १६३&lt;br&gt;&#xA;देव त्रिकूटनाथाद्यैः सर्वैर्विद्याधरेश्वरैः ।&lt;br&gt;&#xA;प्रेषितोऽहमिहैवं च देवं विज्ञापयन्ति ते ।। १६४&lt;br&gt;&#xA;ऋषभाद्रौ तृतीयेऽह्नि ह्यभिषेकः शुभस्तव ।&lt;br&gt;&#xA;संवाद्यतां तत्सर्वेषामुद्यमोऽत्र विधीयताम् ।। १६५&lt;br&gt;&#xA;तच्छ्रुत्वा प्रत्यवोचत्तं दूतं सूर्यप्रभस्तदा ।&lt;br&gt;&#xA;गच्छ त्रिकूटाधिपतिप्रभृतीन्ब्रूहि मद्गिरा ।। १६६&lt;br&gt;&#xA;भवन्त एव कुर्वन्तु समारम्भं वदन्तु च ।&lt;br&gt;&#xA;आत्मनैव परं सज्जा वयमेते स्थिताः पुनः ।। १६७&lt;br&gt;&#xA;सवादनं तु सर्वेषां करिष्यामो यथायथम् ।&lt;br&gt;&#xA;इत्यात्तप्रतिसंदेशः सुषेणः स ततो ययौ ।। १६८&lt;br&gt;&#xA;सूर्यप्रभोऽपि चैकैकं प्रभासप्रभृतीन्सखीन् ।&lt;br&gt;&#xA;देवानां याज्ञवल्क्यादिमुनीनां भूभृतां तथा ।। १६९&lt;br&gt;&#xA;विद्याधरासुराणां च विससर्ज पृथक्पृथक् ।&lt;br&gt;&#xA;निमन्त्रणाय सर्वेषां स्वाभिषेकमहोत्सवे ।। 8.7.१७०&lt;br&gt;&#xA;स्वयं जगाम चैकाकी कैलासं पर्वतोत्तमम् ।&lt;br&gt;&#xA;हरस्य चाम्बिकायाश्च निमन्त्रणकृतोद्यमः ।। १७१&lt;br&gt;&#xA;आरोहंश्च तमद्राक्षीच्छुभ्रभूतिसितं गिरिम् ।&lt;br&gt;&#xA;सेव्यं देवर्षिसिद्धानां द्वितीयमिव शंकरम् ।। १७२&lt;br&gt;&#xA;अर्धादधिकमारुह्य दुरारोहं ततः परम् ।&lt;br&gt;&#xA;स तं पश्यन्ददर्शात्र वैद्रुमं द्वारमेकतः ।। १७३&lt;br&gt;&#xA;यदा प्रवेशं नैवात्र सिद्धिमानप्यवाप सः ।&lt;br&gt;&#xA;तदैकाग्रेण मनसा स्तौति स्म शशिशेखरम् ।। १७४&lt;br&gt;&#xA;ततस्तद्द्वारमुद्घाट्य पुमान्गजमुखोऽब्रवीत् ।&lt;br&gt;&#xA;एहि प्रविश तुष्टस्ते हेरम्बो भगवानिति ।। १७५&lt;br&gt;&#xA;ततः सूर्यप्रभस्तत्र प्रविश्यान्तः सविस्मयः ।&lt;br&gt;&#xA;उपविष्टे महाभोगे ज्योतीरसशिलातले ।। १७६&lt;br&gt;&#xA;द्वादशादित्यसंकाशमेकदंष्ट्रं गजाननम् ।&lt;br&gt;&#xA;लम्बोदरं त्रिनेत्रं च ज्वलत्परशुमुद्गरम् ।। १७७&lt;br&gt;&#xA;विनायकं परिवृतं नानाप्राणिमुखैर्गणैः ।&lt;br&gt;&#xA;ददर्शाथ ववन्दे च पादयोः प्रणिपत्य तम् ।। १७८&lt;br&gt;&#xA;सोऽपि तं विघ्नजित्प्रीतः पृष्ट्वागमनकारणम् ।&lt;br&gt;&#xA;आरोहानेन मार्गेणेत्यवोचत्स्निग्धया गिरा ।। १७९&lt;br&gt;&#xA;तेन सूर्यप्रभः सोऽन्यामारूढः पञ्चयोजनीम् ।&lt;br&gt;&#xA;पद्मरागमयं द्वारमपश्यदपरं महत् ।। 8.7.१८०&lt;br&gt;&#xA;अनवाप्तप्रवेशश्च तत्रापि स पिनाकिनम् ।&lt;br&gt;&#xA;देवं नामसहस्रेण तुष्टावानन्यमानसः ।। १८१&lt;br&gt;&#xA;ततः कुमारपुत्रेण स्वयं द्वारं विवृत्य तत् ।&lt;br&gt;&#xA;उक्तात्मना विशाखाख्येनान्तः प्रावेश्यतात्र सः ।। १८२&lt;br&gt;&#xA;प्रविष्टश्च ददर्शात्र स्कन्दं ज्वालानलद्युतिम् ।&lt;br&gt;&#xA;युक्तं शाखविशाखाद्यैः सदृशैः पञ्चभिः सुतैः ।। १८३&lt;br&gt;&#xA;स जातमात्रकप्रह्वैर्दुष्टग्रहशिशुग्रहैः ।&lt;br&gt;&#xA;वृतं तं कोटिसंख्याकैर्गणेशैश्चरणानतैः ।। १८४&lt;br&gt;&#xA;तेनापि परितुष्टेन पृष्ट्वा कारणमागमे ।&lt;br&gt;&#xA;तस्मारोहणमार्गोऽत्र व्यादिष्टः शरजन्मना ।। १८५&lt;br&gt;&#xA;एवं क्रमेण चान्यानि रत्नद्वाराणि पञ्च सः ।&lt;br&gt;&#xA;सभैरवमहाकालवीरभद्रेण नन्दिना ।। १८६&lt;br&gt;&#xA;भृङ्गिणा चानुगैः साकं निरुद्धानि यथाक्रमम् ।&lt;br&gt;&#xA;अतीत्य प्राप पृष्ठेऽद्रेः स्फाटिकं द्वारमुत्तमम् ।। १८७&lt;br&gt;&#xA;ततः स्तुवन्देवदेवं रुद्रेष्वेकेन सादरम् ।&lt;br&gt;&#xA;प्रवेशितस्तदद्राक्षीच्छंभोः स्वर्गाधिकं पदम् ।। १८८&lt;br&gt;&#xA;दिव्यगन्धवहद्वातं सदापुष्पफलद्रुमम् ।&lt;br&gt;&#xA;गन्धर्वारब्धसंगीतमप्सरोनृत्तसोत्सवम् ।। १८९&lt;br&gt;&#xA;तत्रैकदेशे स्फटिकमयसिंहासने स्थितम् ।&lt;br&gt;&#xA;त्रिलोचनं शूलपाणिं स्वच्छस्फटिकसंनिभम् ।। 8.7.१९०&lt;br&gt;&#xA;बद्धपिङ्गजटाजूटं चारुचन्द्रार्धशेखरम् ।&lt;br&gt;&#xA;पार्श्वस्थया गिरिजया भगवत्योपसेवितम् ।। १९१&lt;br&gt;&#xA;सूर्यप्रभः स सानन्दः पश्यति स्म महेश्वरम् ।&lt;br&gt;&#xA;उपेत्य चापतत्तस्य सदेवीकस्य पादयोः ।। १९२&lt;br&gt;&#xA;ततः पृष्ठे करं दत्त्वा तमुत्थाप्योपवेश्य च ।&lt;br&gt;&#xA;किमर्थमागतोऽसीति पप्रच्छ भगवान्हरः ।। १९३&lt;br&gt;&#xA;प्रत्यासन्नोऽभिषेको मे संनिधानं तदर्थये ।&lt;br&gt;&#xA;प्रभोस्तत्रेति तं सूर्यप्रभः प्रत्यब्रवीच्च सः ।। १९४&lt;br&gt;&#xA;ततः शंभुरुवाचैनमियान्क्लिष्टोऽसि तर्हि किम् ।&lt;br&gt;&#xA;संनिधानाय किं पुत्र तत एवास्मि न स्मृतः ।। १९५&lt;br&gt;&#xA;तदस्तु संनिधास्येऽहमित्युक्त्वा भक्तवत्सलः ।&lt;br&gt;&#xA;सोऽन्तिकस्थितमाहूय गणमेकं समादिशत् ।। १९६&lt;br&gt;&#xA;गच्छैतमभिषेकार्थमृषभं पर्वतं नय ।&lt;br&gt;&#xA;महाभिषेकस्थानं हि तदेषां चक्रवर्तिनाम् ।। १९७&lt;br&gt;&#xA;इत्यादिष्टो भगवता स तं सूर्यप्रभं गणः ।&lt;br&gt;&#xA;प्रदक्षिणीकृतेशानमुत्सङ्गे प्रणतोऽग्रहीत् ।। १९८&lt;br&gt;&#xA;नीत्वा संस्थापयामास तस्मिन्नृषभपर्वते ।&lt;br&gt;&#xA;स्वसिद्ध्या तत्क्षणेनैव ययौ चादर्शनं ततः ।। १९९&lt;br&gt;&#xA;सूर्यप्रभस्य चात्रस्थस्याययुः स्ववयस्यकाः ।&lt;br&gt;&#xA;कामचूडामणिमुखा भार्या विद्याधराधिपाः ।। 8.7.२००&lt;br&gt;&#xA;सेन्द्राश्च देवा असुराः समयाद्या महर्षयः ।&lt;br&gt;&#xA;श्रुतशर्मा सुमेरुश्च स सुवासकुमारकः ।। २०१&lt;br&gt;&#xA;सूर्यप्रभश्च सर्वांस्तान्यथोचितममानयत् ।&lt;br&gt;&#xA;उक्तरुद्रादिवृत्तान्तमभ्यनन्दंश्च तेऽपि तम् ।। २०२&lt;br&gt;&#xA;अथ विविधौषधिसहितं नदीनदाम्भोधितीर्थसंभूतम् ।&lt;br&gt;&#xA;मणिकनकमयैः कुम्भैः स्वयमानिन्युर्जलं प्रभासाद्याः ।। २०३&lt;br&gt;&#xA;तावद्गौरीसहितो भगवानत्राययौ पुरारातिः ।&lt;br&gt;&#xA;देवासुरविद्याधरनृपतिमहर्षिप्रणम्यमानाङ्घ्रिः ।। २०४&lt;br&gt;&#xA;सर्वेषु तेषु सुरदानवखेचरेषु पुण्याहघोषमुखरेष्वखिलैर्जलैस्ते ।&lt;br&gt;&#xA;सूर्यप्रभं तमृषयो द्युचराधिराज्ये सिंहासने समुपवेशितमभ्यषिञ्चन् ।। २०५&lt;br&gt;&#xA;बबन्ध पट्टं मुकुटं च तस्य स प्रहृष्य विज्ञानमयो मयासुरः ।&lt;br&gt;&#xA;ननाद तूर्यैः सह देवदुन्दुभिर्वराप्सरोनृत्तपुरःसरो दिवि ।। २०६&lt;br&gt;&#xA;तां च महर्षिसमूहः स कामचूडामणिं समभिषिच्य ।&lt;br&gt;&#xA;सूर्यप्रभस्य विदधे तस्य समुचितां महादेवीम् ।। २०७&lt;br&gt;&#xA;ततो गतेषु त्रिदशासुरेषु सूर्यप्रभो बन्धुसुहृद्वयस्यैः ।&lt;br&gt;&#xA;सहात्र विद्याधरचक्रवर्ती महाभिषेकोत्सवमाततान ।। २०८&lt;br&gt;&#xA;दिनैश्च वेद्यर्धकमुत्तरं तद्दत्त्वा हरोक्तं श्रुतशर्मणे सः ।&lt;br&gt;&#xA;अन्याः प्रियाः प्राप्य समं वयस्यैर्भेजे चिरं खेचरराजलक्ष्मीम् ।। २०९&lt;br&gt;&#xA;एवं हरप्रसादप्रभावतः प्रापि मानुषेणापि ।&lt;br&gt;&#xA;सूर्यप्रभेण पूर्वं विद्याधरचक्रवर्तित्वम् ।। 8.7.२१०&lt;br&gt;&#xA;इति विद्याधरधुर्यो व्याख्याय कथां स वत्सराजाग्रे ।&lt;br&gt;&#xA;वज्रप्रभः प्रणम्य च नरवाहनदत्तमुद्ययौ गगनम् ।। २११&lt;br&gt;&#xA;तस्मिन्गते च नरवाहनदत्तदेवो देव्या स्वया मदनमञ्चुकया समेतः ।&lt;br&gt;&#xA;वत्सेश्वरस्य पितुरास्त गृहे स वीरो विद्याधरेन्द्रपदलाभमुदीक्षमाणः ।। २१२&lt;br&gt;&#xA;इति महाकविश्रीसोमदेवभट्टविरचिते कथासरित्सागरे सूर्यप्रभलम्बके सप्तमस्तरङ्गः ।&lt;br&gt;&#xA;समाप्तश्चायं सूर्यप्रभलम्बकोऽष्टमः ।&lt;/p&gt;</description>
    </item>
  </channel>
</rss>
