<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०९ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/</link>
    <description>Recent content in &#43;०९ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/</guid>
      <description>&lt;h2 id=&#34;धर-दधत-वबध-भव-भवपरसदन-त-&#34;&gt;इदं गुरुगिरीन्द्रजाप्रणयमन्दरान्दोलना-&lt;br&gt;&#xA;त्पुरा किल कथामृतं हरमुखाम्बुधेरुद्गतम् ।&lt;br&gt;&#xA;प्रसह्य रसयन्ति ये विगतविघ्नलब्धर्द्धयो&lt;br&gt;&#xA;धुरं दधति वैबुधीं भुवि भवप्रसादेन ते ।।&lt;/h2&gt;&#xA;&lt;p&gt;निशुम्भभरनम्रोर्वीखर्विताः पर्वता अपि। ।&lt;br&gt;&#xA;यं नमन्तीव नृत्यन्तं नमामस्तं विनायकम् ।। १&lt;br&gt;&#xA;एवं वत्सेश्वरसुतः कौशाम्ब्यां भवने पितुः ।&lt;br&gt;&#xA;वसन्विद्याधराधीशैरादावेव कृतानतिः ।। २&lt;br&gt;&#xA;नरवाहनदत्तः स कदाचिन्मृगयागतः ।&lt;br&gt;&#xA;विवेश गोमुखसखो मुक्तसैन्यो महद्वनम् ।। ३&lt;br&gt;&#xA;स तत्र दक्षिणेनाक्ष्णा स्फुरतोक्तशुभागमः ।&lt;br&gt;&#xA;दिव्यवीणारवोन्मिश्रमशृणोद्गीतनिःस्वनम् ।। ४&lt;br&gt;&#xA;गत्वा तदनुसारेण नातिदूरं ददर्श सः ।&lt;br&gt;&#xA;स्वयंभ्वायतनं शैवं संयताश्वो विवेश च ।। ५&lt;br&gt;&#xA;तत्रोपवीणयन्तीं च देवेशं देवकन्यकाम् ।&lt;br&gt;&#xA;अपश्यद्वरकन्याभिर्बह्वीभिः परिवारिताम् ।। ५&lt;br&gt;&#xA;सा दृष्टा तस्य हृदयं प्रसरत्कान्तिनिर्झरा ।&lt;br&gt;&#xA;इन्दुमूर्तिरिवाम्भोधेः क्षोभयामास तत्क्षणम् ।। ७&lt;br&gt;&#xA;सापि तं सरसस्निग्धमुग्धेनालोक्य चक्षुषा ।&lt;br&gt;&#xA;तदेकगतचित्ताभूद्विस्मृतस्वरसारणा ।। ८&lt;br&gt;&#xA;नरवाहनदत्तस्य चित्तज्ञो गोमुखस्ततः ।&lt;br&gt;&#xA;केयं कस्य सुता चेति यावत्पृच्छति तत्सखीः ।। ९&lt;br&gt;&#xA;तावच्च सदृशी तस्याः पूर्वं हेमारुणप्रभा ।&lt;br&gt;&#xA;पश्चादवततारैका प्रौढा विद्याधरी दिवः ।। 9.1.१०&lt;br&gt;&#xA;सा चावतीर्य कन्यायास्तस्याः पार्श्व उपाविशत् ।&lt;br&gt;&#xA;कन्याप्युत्थाय सा तस्याः पादयोरपतत्तदा ।। ११&lt;br&gt;&#xA;सर्वविद्याधराधीशं निर्विघ्नं पतिमाप्नुहि ।&lt;br&gt;&#xA;इति प्रौढापि सा तस्याः कन्याया आशिषं ददौ ।। १२&lt;br&gt;&#xA;नरवाहनदत्तोऽथ तामुपेत्य प्रणम्य च ।&lt;br&gt;&#xA;दत्ताशिषं पर्यपृच्छत्सौम्यां विद्याधरी शनैः ।। १३&lt;br&gt;&#xA;केयं कन्या भवत्यम्ब तव का कथ्यतामिति ।&lt;br&gt;&#xA;ततो विद्याधरी सा तमुवाच शृणु वच्म्यदः ।। १४&lt;br&gt;&#xA;अस्ति गौरीगुरोः शैले श्रीसुन्दरपुरं पुरम् ।&lt;br&gt;&#xA;आस्तेऽलंकारशीलाख्यस्तत्र विद्याधरेश्वरः ।। १५&lt;br&gt;&#xA;तस्योदारगुणस्यास्ति महिषी काञ्चनप्रभा ।&lt;br&gt;&#xA;तस्यां तस्य च कालेन राज्ञः सूनुरजायत ।। १६&lt;br&gt;&#xA;एष धर्मपरो भावीत्यादिष्टमुमया यदा ।&lt;br&gt;&#xA;स्वप्ने तदा धर्मशीलं नाम्ना तमकरोत्पिता ।। १७&lt;br&gt;&#xA;क्रमेण यौवनप्राप्तं धर्मशीलं स तं सुतम् ।&lt;br&gt;&#xA;राजा संयोज्य विद्याभिर्यौवराज्येऽभिषिक्तवान् ।। १८&lt;br&gt;&#xA;ततः स यौवराज्यस्थो धर्मैकपरमो वशी ।&lt;br&gt;&#xA;अरञ्जयद्धर्मशीलः पितुरभ्यधिकं प्रजाः ।। १९&lt;br&gt;&#xA;ततोऽलंकारशीलस्य राज्ञः सा काञ्चनप्रभा ।&lt;br&gt;&#xA;अन्तर्वत्नी सती राज्ञी तस्य सूते स्म कन्यकाम् ।। 9.1.२०&lt;br&gt;&#xA;नरवाहनदत्तस्य भार्यैषा चक्रवर्तिनः ।&lt;br&gt;&#xA;कन्या भवित्रीति तदा दिव्या वागुदघोषयत् ।। २१&lt;br&gt;&#xA;ततोऽत्र तेनालंकारवतीति कृतनामिका ।&lt;br&gt;&#xA;पित्रा क्रमेणावर्धिष्ट बाला शशिकलेव सा ।। २२&lt;br&gt;&#xA;कालेन यौवनस्था च प्राप्तविद्या निजात्पितुः ।&lt;br&gt;&#xA;तत्तदायतनं शंभोर्भक्त्या भ्रमितुमुद्यता ।। २३&lt;br&gt;&#xA;तावच्च धर्मशीलोऽस्य भ्राता शान्तो युवापि सन् ।&lt;br&gt;&#xA;रहोऽलंकारशीलं तं पितरं स्वं व्यजिज्ञपत् ।। २४&lt;br&gt;&#xA;न मां भोगा इमे तात प्रीणन्ति क्षणभङ्गुराः ।&lt;br&gt;&#xA;किं तदस्ति हि संसारे पर्यन्तविरसं न यत् ।। २५&lt;br&gt;&#xA;तथा चैतत्त्वया किं न श्रुतं व्यासमुनेर्वचः ।&lt;br&gt;&#xA;सर्वे क्षयान्ता निचयाः पतनान्ताः समुच्छ्रयाः ।। २६&lt;br&gt;&#xA;संयोगा विप्रयोगान्ता मरणान्तं हि जीवितम् ।&lt;br&gt;&#xA;तदेषु का रतिस्तात नश्वरेषु मनस्विनाम् ।। २७&lt;br&gt;&#xA;परत्र च सहायान्ति न भोगा नार्थसंचयाः ।&lt;br&gt;&#xA;एकस्तु बान्धवो धर्मो न जहाति पदात्पदम् ।। २८&lt;br&gt;&#xA;तस्माद्वनाय गत्वाहं साधयाम्युत्तमं तपः ।&lt;br&gt;&#xA;आसादयेयं तद्येन शाश्वतं परमं पदम् ।। २९&lt;br&gt;&#xA;इत्युक्तवन्तं तं पुत्रं धर्मशीलं समाकुलः ।&lt;br&gt;&#xA;राजालंकारशीलोऽथ वक्ति स्मोदश्रुलोचनः ।। 9.1.३०&lt;br&gt;&#xA;बालस्यैव तवाकाण्डे कोऽयं पुत्र मतिभ्रमः ।&lt;br&gt;&#xA;उपयुक्ते हि तारुण्ये प्रशमः सद्भिरिष्यते ।। ३१&lt;br&gt;&#xA;कृतदारस्य धर्मेण राज्यं पालयतस्तव ।&lt;br&gt;&#xA;भोगान्भोक्तुमयं कालो न वैराग्यस्य सांप्रतम् ।। ३२&lt;br&gt;&#xA;एतत्पितुर्वचः श्रुत्वा धर्मशीलोऽभ्यधात्पुनः ।&lt;br&gt;&#xA;न शमाशमयोरत्र नियमोऽस्ति वयःकृतः ।। ३३&lt;br&gt;&#xA;ईश्वरानुगृहीतो हि कश्चिद्बालोऽपि शाम्यति ।&lt;br&gt;&#xA;वृद्धोऽपि न शमं याति कश्चित्कापुरुषः पुनः ।। ३४&lt;br&gt;&#xA;न च राज्ये रतिर्मेऽस्ति न वा दारपरिग्रहे ।&lt;br&gt;&#xA;ममैतज्जीवितफलं यच्छिवाराधनं तपः ।। ३५&lt;br&gt;&#xA;इति ब्रुवाणं यत्नेनाप्यनिवार्यमवेक्ष्य तम् ।&lt;br&gt;&#xA;पितालंकारशीलोऽसौ विमुच्याश्रूण्यभाषत ।। ३६&lt;br&gt;&#xA;यदि यूनोऽपि ते पुत्र वैराग्यमिदमीदृशम् ।&lt;br&gt;&#xA;नास्ति वृद्धस्य मे तत्किमहमप्याश्रये वनम् ।। ३७&lt;br&gt;&#xA;इत्युक्त्वा मर्त्यलोकं च गत्वा भारायुतं ददौ ।&lt;br&gt;&#xA;ब्राह्मणेभ्यो दरिद्रेभ्यो रत्नानां काञ्चनस्य च ।। ३८&lt;br&gt;&#xA;एत्य च स्वपुरं भार्यामवोचत्काञ्चनप्रभाम् ।&lt;br&gt;&#xA;त्वया मदाज्ञयेहैव स्थातव्यं नगरे निजे ।। ३९&lt;br&gt;&#xA;रक्षालंकारवत्येषा कन्या पूर्णे च वत्सरे ।&lt;br&gt;&#xA;अस्ति वैवाहलग्नोऽस्यास्तिथावद्यतने शुभः ।। 9.1.४०&lt;br&gt;&#xA;नरवाहनदत्ताय दास्याम्येतामहं तदा ।&lt;br&gt;&#xA;स चक्रवर्ती जामाता पास्यतीदं पुरं च नः ।। ४१&lt;br&gt;&#xA;इत्युक्त्वा दत्तशपथां भार्यां राजा निवर्त्य सः ।&lt;br&gt;&#xA;ससुतां विलपन्तीं तां सपुत्रः शिश्रिये वनम् ।। ४२&lt;br&gt;&#xA;सा तु स्वपुरमध्यास्त तद्भार्या काञ्चनप्रभा ।&lt;br&gt;&#xA;दुहित्रा सह साध्वी स्त्री भर्त्राज्ञां का हि लङ्घयेत् ।। ४३&lt;br&gt;&#xA;तत्सुताथ तया मात्रा सह स्नेहानुयातया ।&lt;br&gt;&#xA;अलंकारवती भ्रान्ता बहून्यायतनानि च ।। ४४&lt;br&gt;&#xA;एकदा तां च वक्ति स्म विद्या प्रज्ञप्तिसंज्ञिका ।&lt;br&gt;&#xA;कश्मीरेषु स्वयंभूनि गत्वा क्षेत्राणि पूजय ।। ४५&lt;br&gt;&#xA;नरवाहनदत्तं हि निर्विघ्नं तं पतिं ततः ।&lt;br&gt;&#xA;सर्वविद्याधरेन्द्रैकचक्रवर्तिनमाप्स्यसि ।। ४६&lt;br&gt;&#xA;इत्युक्ता विद्यया गत्वा कश्मीरान्सा समातृका ।&lt;br&gt;&#xA;अलंकारवती शंभुं पुण्यक्षेत्रेष्वपूजयत् ।। ४७&lt;br&gt;&#xA;नन्दिक्षेत्रे महादेवगिरावमरपर्वते ।&lt;br&gt;&#xA;सुरेश्वर्याद्रिषु तथा विजये कपटेश्वरे ।। ४८&lt;br&gt;&#xA;एवमादिषु संपूज्य क्षेत्रेषु गिरिजापतिम् ।&lt;br&gt;&#xA;विद्याधरेन्द्रकन्या सा तन्माता चागते गृहान् ।। ४९&lt;br&gt;&#xA;तामेतां विद्ध्यलंकारवलीं सुभग कन्यकाम् ।&lt;br&gt;&#xA;तां च मातरमेतस्या विद्धि मां काञ्चनप्रभाम् ।। 9.1.५०&lt;br&gt;&#xA;अद्य चैषा ममानुक्त्वैवागतेमं शिवालयम् ।&lt;br&gt;&#xA;ततः प्रज्ञप्तिविद्यातो विज्ञायाहमिहागता ।। ५१&lt;br&gt;&#xA;तन्मुखादेव च ज्ञातस्त्वमपीहागतो मया ।&lt;br&gt;&#xA;तदेतां देवतादिष्टामुपयच्छस्व मे सुताम् ।। ५२&lt;br&gt;&#xA;प्रातश्च सोऽस्याः पित्रोक्तः प्राप्तो वैवाहवासरः ।&lt;br&gt;&#xA;तदद्य पुत्र कौशाम्बीं स्वामेव नगरीं व्रज ।। ५३&lt;br&gt;&#xA;आवामितश्च गच्छावः प्रातरेत्य तपोवनात् ।&lt;br&gt;&#xA;राजालंकारशीलस्ते दास्यत्येता सुतां स्वयम् ।। ५४&lt;br&gt;&#xA;एवं तयोक्तेऽलंकारवत्यास्तस्याश्च तस्य च ।&lt;br&gt;&#xA;नरवाहनदत्तस्य काप्यवस्था द्वयोरभूत् ।। ५५&lt;br&gt;&#xA;अन्योन्यरजनीमात्रविश्लेषासहनात्मनोः ।&lt;br&gt;&#xA;चक्राह्वयोरिवासन्ने दिनान्ते साश्रुनेत्रयोः ।। ५६&lt;br&gt;&#xA;दृष्ट्वा तौ तादृशौ द्वावप्यवादीत्काञ्चनप्रभा ।&lt;br&gt;&#xA;किमेकरात्रिविश्लेषे ह्यधैर्यं युवयोरिदम् ।। ५७&lt;br&gt;&#xA;अनिश्चितावधिं धीराः सहन्ते विरहं चिरम् ।&lt;br&gt;&#xA;श्रूयतां रामभद्रस्य सीतादेव्यास्तथा कथा ।। ५८&lt;br&gt;&#xA;राज्ञो दशरथस्यासीदयोध्याधिपतेः सुतः ।&lt;br&gt;&#xA;रामो भरतशत्रुघ्नलक्ष्मणानां पुराग्रजः ।। ५९&lt;br&gt;&#xA;विष्णोरवततारांशो रावणोच्छेदनाय यः ।&lt;br&gt;&#xA;सीता तस्याभवद्भार्या प्राणेशा जनकात्मजा ।। 9.1.६०&lt;br&gt;&#xA;स पित्रा भरतन्यस्तराज्येन विधियोगतः ।&lt;br&gt;&#xA;प्रेषितोऽभूद्वनं साकं सीतया लक्ष्मणेन च ।। ६१&lt;br&gt;&#xA;तत्र तस्याहरत्सीतां मायया रावणः प्रियाम् ।&lt;br&gt;&#xA;निनाय च पुरीं लङ्कां पथि हत्वा जटायुषम् ।। ६२&lt;br&gt;&#xA;ततः स रामो विरही सुग्रीवं वालिनो वधात् ।&lt;br&gt;&#xA;स्वीकृत्य मारुतिं प्रेष्य तत्प्रवृत्तिमबुध्यत ।। ६३&lt;br&gt;&#xA;गत्वा च सागरे सेतुं बद्ध्वा हत्वा च रावणम् ।&lt;br&gt;&#xA;लङ्कां विभीषणे न्यस्य सीतां प्रत्याजहार सः ।। ६४&lt;br&gt;&#xA;अथावृत्तस्य वनतः शासतो भरतार्पितम् ।&lt;br&gt;&#xA;तस्य राज्यमयोध्यायां सीता गर्भमधत्त सा ।। ६५&lt;br&gt;&#xA;तावच्चात्र प्रजाचेष्टां ज्ञातुमल्पपरिच्छदः ।&lt;br&gt;&#xA;स्वैरं परिभ्रमन्नेकं सोऽपश्यत्पुरुषं प्रभुः ।। ६६&lt;br&gt;&#xA;हस्ते गृहीत्वा गृहिणीं निरस्यन्तं निजाद्गृहात् ।&lt;br&gt;&#xA;परस्येयं गृहमगादिति दोषानुकीर्तनात् ।। ६७&lt;br&gt;&#xA;रक्षोगृहोषिता सीता रामदेवेन नोज्झिता ।&lt;br&gt;&#xA;अयमभ्यधिको यो मामुज्झति ज्ञातिवेश्मगाम् ।। ६८&lt;br&gt;&#xA;इति तद्गृहिणीं तां च ब्रुवतीं तं निजं पतिम् ।&lt;br&gt;&#xA;रामो राजा स शुश्राव खिन्नश्चाभ्यन्तरं ययौ ।। ६९&lt;br&gt;&#xA;लोकापवादभीतश्च सीतां तत्याज तां वने ।&lt;br&gt;&#xA;सहते विरहक्लेशं यशस्वी नायशः पुनः ।। 9.1.७०&lt;br&gt;&#xA;सा च गर्भालसा दैवाद्वाल्मीकेः प्रापदाश्रमम् ।&lt;br&gt;&#xA;तेनर्षिणा समाश्वास्य तत्रैव ग्राहिता स्थितिम् ।। ७१&lt;br&gt;&#xA;नूनं सीता सदोषेयं त्यक्ता भर्त्रान्यथा कथम् ।&lt;br&gt;&#xA;तदेतद्दर्शनान्नित्यं पापं संक्रामतीह नः ।। ७२&lt;br&gt;&#xA;वाल्मीकिः कृपया चैनां निर्वासयति नाश्रमात् ।&lt;br&gt;&#xA;एतद्दर्शनजं पापं तपसा च व्यपोहति ।। ७३&lt;br&gt;&#xA;तदेत यावद्गच्छामो द्वितीयं कंचिदाश्रमम् ।&lt;br&gt;&#xA;इति संमन्त्रयामासुस्तत्रान्ये मुनयस्तदा ।। ७४&lt;br&gt;&#xA;तद्बुद्ध्वा तान्स वाल्मीकिरब्रवीन्नात्र संशयः ।&lt;br&gt;&#xA;शुद्धैषा प्रणिधानेन मया दृष्टा द्विजा इति ।। ७५&lt;br&gt;&#xA;तथाप्यप्रत्ययस्तेषां यदा सीता तदाभ्यधात् ।&lt;br&gt;&#xA;भगवन्तो यथा वित्थ तथा शोधयतेह माम् ।। ७६&lt;br&gt;&#xA;अशुद्धायाः शिरश्छेदनिग्रहः क्रियतां मम ।&lt;br&gt;&#xA;तच्छ्रुत्वा जातकरुणा जगदुर्मुनयोऽत्र ते ।। ७७&lt;br&gt;&#xA;अस्त्यत्र टीटिभसरोनाम तीर्थं महद्वने ।&lt;br&gt;&#xA;टीटिभी हि पुरा कापि भर्त्रान्यासङ्गशङ्किना ।। ७८&lt;br&gt;&#xA;मिथ्यैव दूषिता साध्वी चक्रन्दाशरणा भुवम् ।&lt;br&gt;&#xA;लोकपालांश्च तैस्तस्याः शुद्ध्यर्थं तद्विनिर्मितम् ।। ७९&lt;br&gt;&#xA;तत्रैषा राघववधूः परिशुद्धिं करोतु नः ।&lt;br&gt;&#xA;इत्युक्तवद्भिस्तैः साकं जानकी तत्सरो ययौ ।। 9.1.८०&lt;br&gt;&#xA;यद्यार्यपुत्रादन्यत्र न स्वप्नेऽपि मनो मम ।&lt;br&gt;&#xA;तदुत्तरेयं सरसः पारमम्ब वसुंधरे ।। ८१&lt;br&gt;&#xA;इत्युक्त्वैव प्रविष्टा च तस्मिन्सरसि सा सती ।&lt;br&gt;&#xA;नीता च पारमुत्सङ्गे कृत्वाविर्भूतया भुवा ।। ८२&lt;br&gt;&#xA;ततस्तां ते महासाध्वीं प्रणेमुर्मुनयोऽखिलाः ।&lt;br&gt;&#xA;राघवं शप्तुमैच्छंश्च तत्परित्यागमन्युना ।। ८३&lt;br&gt;&#xA;युष्माभिरार्यपुत्रस्य न ध्यातव्यममङ्गलम् ।&lt;br&gt;&#xA;शप्तुमर्हथ मामेव पापामञ्जलिरेष वः ।। ८४&lt;br&gt;&#xA;इति यद्वारयामास सीता तान्सा पतिव्रता ।&lt;br&gt;&#xA;तेन ते मुनयस्तुष्टास्तस्याः पुत्राशिषं ददुः ।। ८५&lt;br&gt;&#xA;ततः सा तत्र तिष्ठन्ती समये सुषुवे सुतम् ।&lt;br&gt;&#xA;तं च नाम्ना लवं चक्रे स वाल्मीकिमुनिः शिशुम् ।। ८६&lt;br&gt;&#xA;बालमादाय तं तस्यां गतायां स्नातुमेकदा ।&lt;br&gt;&#xA;तेन शून्यं तदुटजं दृष्ट्वा सोऽचिन्तयन्मुनिः ।। ८७&lt;br&gt;&#xA;स्थापयित्यार्भकं याति स्नातुं सा तत्क्व सोऽर्भकः ।&lt;br&gt;&#xA;नीतः स श्वापदेनेह नूनमन्यं सृजामि तत् ।। ८८&lt;br&gt;&#xA;स्नात्वागतान्यथा सीता न प्राणान्धारयेदिह ।&lt;br&gt;&#xA;इति ध्यात्वा कुशैः कृत्वा पवित्रं निर्ममेऽर्भकम् ।। ८९&lt;br&gt;&#xA;लवस्य सदृशं तं च स तथास्थापयन्मुनिः ।&lt;br&gt;&#xA;आगता तं च सा दृष्ट्वा मुनिं सीता व्यजिज्ञपत् ।। 9.1.९०&lt;br&gt;&#xA;स्वकोऽयं मे स्थितो बालस्तदेषोऽन्यः कुतो मुने ।&lt;br&gt;&#xA;तच्छ्रुत्वा स यथावृत्तमुक्त्वा मुनिरुवाच ताम् ।। ९१&lt;br&gt;&#xA;भवितव्यं गृहाणैतं द्वितीयमनघे सुतम् ।&lt;br&gt;&#xA;कुशसंज्ञं मयायं यत्स्वप्रभावात्कुशैः कृतः ।। ९२&lt;br&gt;&#xA;इत्युक्ता तेन मुनिना सीता लवकुशौ सुतौ ।&lt;br&gt;&#xA;तेनैव कृतसंस्कारौ वर्धयामास तत्र तौ ।। ९३&lt;br&gt;&#xA;बालावेव च तौ दिव्यमस्त्रग्राममवापतुः ।&lt;br&gt;&#xA;विद्याश्च सर्वा वाल्मीकिमुनेः क्षत्रकुमारकौ ।। ९४&lt;br&gt;&#xA;एकदा आश्रममृगं हत्वा तन्मांसमादतुः ।&lt;br&gt;&#xA;अर्चालिङ्गं च वाल्मीकेश्चक्रतुः क्रीडनीयकम् ।। ९५&lt;br&gt;&#xA;तेन खिन्नो मुनिः सोऽथ सीतादेव्यानुनाथितः ।&lt;br&gt;&#xA;प्रायश्चित्तं तयोरेवमादिदेश कुमारयोः ।। ९६&lt;br&gt;&#xA;गत्वा कुबेरसरसः स्वर्णपद्मान्ययं लवः ।&lt;br&gt;&#xA;तदुद्यानाच्च मन्दारपुष्पाण्यानयतु द्रुतम् ।। ९७&lt;br&gt;&#xA;तैरेतौ भ्रातरावेतल्लिङ्गमर्चयतामुभौ ।&lt;br&gt;&#xA;तेनैतयोरिदं पापमुपशान्तिं गमिष्यति ।। ९८&lt;br&gt;&#xA;एतच्छ्रुत्वैव कैलासं स बालोऽपि लवो ययौ ।&lt;br&gt;&#xA;आचस्कन्द कुबेरस्य सरश्चोपवनं च तत् ।। ९९&lt;br&gt;&#xA;निहत्य यक्षानादाय पद्मानि कुसुमानि च ।&lt;br&gt;&#xA;आगच्छन्पथि स श्रान्तो विशश्राम तरोस्तले ।। 9.1.१००&lt;br&gt;&#xA;अत्रान्तरे च रामस्य नरमेधे सुलक्षणम् ।&lt;br&gt;&#xA;चिन्वन्पुरुषमागच्छत्तेन मार्गेण लक्ष्मणः ।। १०१&lt;br&gt;&#xA;स लवं समराहूतं मोहनास्त्रेण मोहितम् ।&lt;br&gt;&#xA;क्षत्रधर्मेण बद्ध्वा तमयोध्यामनयत्पुरीम् ।। १०२&lt;br&gt;&#xA;तावच्च सीतामाश्वास्य लवागमनदुःस्थिताम् ।&lt;br&gt;&#xA;वाल्मीकिः स्वाश्रमे तत्र ज्ञानी कुशमभाषत ।। १०३&lt;br&gt;&#xA;नीतोऽयोध्यामवष्टभ्य लक्ष्मणेन सुतो लवः ।&lt;br&gt;&#xA;गच्छ मोचय तं तस्मादेभिरस्त्रैर्विनिर्जितात् ।। १०४&lt;br&gt;&#xA;इत्युक्त्वा दत्तदिव्यास्त्रस्तेन गत्वा कुशस्ततः ।&lt;br&gt;&#xA;रोध्यमानामयोध्यायां यज्ञभूमिं रुरोध सः ।। १०५&lt;br&gt;&#xA;जिगाय लक्ष्मणं चात्र तन्निमित्तं प्रधावितम् ।&lt;br&gt;&#xA;युद्धे दिव्यैर्महास्त्रैस्तैस्ततो रामस्तमभ्यगात् ।। १०६&lt;br&gt;&#xA;सोऽपि प्रभावाद्वाल्मीकेर्जेतुं नास्त्रैः शशाक तम् ।&lt;br&gt;&#xA;कुशं यत्तेन पप्रच्छ कोऽर्थस्ते को भवानिति ।। १०७&lt;br&gt;&#xA;कुशस्ततोऽब्रवीद्बद्ध्वा लक्ष्मणेनाग्रजो मम ।&lt;br&gt;&#xA;आनीत इह तस्याहं मोचनार्थमिहागतः ।। १०८&lt;br&gt;&#xA;आवां लवकुशौ रामतनयाविति जानकी ।&lt;br&gt;&#xA;माता नौ वक्ति चेत्युक्त्वा तद्वृत्तान्तं शशंस सः ।। १०९&lt;br&gt;&#xA;ततः सबाष्पो रामस्तं लवमानाय्य तावुभौ ।&lt;br&gt;&#xA;कण्ठे जग्राह सैषोऽहं पापो राम इति ब्रुवन् ।। 9.1.११०&lt;br&gt;&#xA;अथ सीतां प्रशंसत्सु वीरौ पश्यत्सु तौ शिशू ।&lt;br&gt;&#xA;पौरेषु मिलितेष्वत्र स तौ रामोऽग्रहीत्सुतौ ।। १११&lt;br&gt;&#xA;आनाय्य सीतादेवीं च वाल्मीकेराश्रमात्ततः ।&lt;br&gt;&#xA;तया सह सुखं तस्थौ पुत्रन्यस्तभरोऽथ सः ।। ११२&lt;br&gt;&#xA;एवं सहन्ते विरहं धीराश्चिरमपीदृशम् ।&lt;br&gt;&#xA;न सहेथे युवां पुत्रौ कथमेकामपि क्षपाम् ।। ११३&lt;br&gt;&#xA;इत्यात्मजामलंकारवतीं परिणयोत्सुकाम् ।&lt;br&gt;&#xA;नरवाहनदत्तं च तमुक्त्वा काञ्चनप्रभा ।। ११४&lt;br&gt;&#xA;नभसा प्रातरागन्तुमगादादाय तां सुताम् ।&lt;br&gt;&#xA;नरवाहनदत्तोऽपि कौशाम्बीं विमना ययौ ।। ११५&lt;br&gt;&#xA;तत्रानिद्रं निशि स्माह गोमुखस्तं विनोदयन् ।&lt;br&gt;&#xA;पृथ्वीरूपकथां देव शृण्विमां कथयामि ते ।। ११६&lt;br&gt;&#xA;अस्ति नाम्ना प्रतिष्ठानं नगरं दक्षिणापथे ।&lt;br&gt;&#xA;पृथ्वीरूपाभिधानोऽभूद्राजा तत्रातिरूपवान् ।। ११७&lt;br&gt;&#xA;तं परिज्ञानिनौ जातु श्रमणौ द्वावुपेयतुः ।&lt;br&gt;&#xA;विलोक्याद्भुतरूपं च तावेवं नृपमूचतुः ।। ११८&lt;br&gt;&#xA;देवावां पृथिवीं भ्रान्तौ न च रूपेण ते समम् ।&lt;br&gt;&#xA;अन्यं पुमांसं नारीं वा दृष्टवन्तौ क्वचित्प्रभो ।। ११९&lt;br&gt;&#xA;किं तु मुक्तिपुरद्वीपे राज्ञो रूपधरस्य या ।&lt;br&gt;&#xA;अस्ति हेमलतादेव्यां जाता रूपलता सुता ।। 9.1.१२०&lt;br&gt;&#xA;सैका ते सदृशी कन्या तस्याश्चैको भवानपि ।&lt;br&gt;&#xA;युवयोर्यदि संयोगो भवेत्स्यात्सुकृतं ततः ।। १२१&lt;br&gt;&#xA;इति श्रमणवाक्येन समं मदनसायकाः ।&lt;br&gt;&#xA;प्रविश्य श्रुतिमार्गेण राज्ञस्तस्यालगन्हृदि ।। १२२&lt;br&gt;&#xA;ततः समुत्सुको राजा निजं चित्रकरोत्तमम् ।&lt;br&gt;&#xA;कुमारिदत्तनामानं पृथ्वीरूपः समादिशत् ।। १२३&lt;br&gt;&#xA;पटे यथावल्लिखितां समादाय मदाकृतिम् ।&lt;br&gt;&#xA;एताभ्यां सह भिक्षुभ्यां द्वीपं मुक्तिपुरं व्रज ।। १२४&lt;br&gt;&#xA;तत्र रूपधराख्यस्य राज्ञस्तद्दुहितुस्तथा ।&lt;br&gt;&#xA;युक्त्या रूपलतायास्त्वं मदाकारं प्रदर्शय ।। १२५&lt;br&gt;&#xA;पश्य किं स नृपस्तां मे ददाति तनयां न वा ।&lt;br&gt;&#xA;तां च रूपलतां चित्रे लिखित्वा त्वमिहानय ।। १२६&lt;br&gt;&#xA;एवमुक्त्वाभिलेख्य स्वं रूपं चित्रपटे स तम् ।&lt;br&gt;&#xA;सभिक्षुकं चित्रकरं द्वीपं तं प्राहिणोन्नृपः ।। १२७&lt;br&gt;&#xA;ते च क्रमाच्चित्रकरश्रमणाः प्रस्थितास्ततः ।&lt;br&gt;&#xA;प्रापुः पत्रपुरं नाम नगरं वारिधेस्तटे ।। १२८&lt;br&gt;&#xA;ततः प्रवहणारूढा गत्वैवाम्बुधिवर्त्मना ।&lt;br&gt;&#xA;ते तं मुक्तिपुरद्वीपमवापुः पञ्चभिर्दिनैः ।। १२९&lt;br&gt;&#xA;तत्र चित्रकरो गत्वा राजद्वारि स चीरिकाम् ।&lt;br&gt;&#xA;मम चित्रकरस्तुल्यो नान्योऽस्तीत्युदलम्बयत् ।। 9.1.१३०&lt;br&gt;&#xA;तद्बुद्ध्वैव समाहूतो राज्ञा रूपधरेण सः ।&lt;br&gt;&#xA;प्रविश्य राजभवनं तं प्रणम्य व्यजिज्ञपत् ।। १३१&lt;br&gt;&#xA;पृध्वीं भ्रान्त्वा मया देव न दृष्टश्चित्रकृत्समः ।&lt;br&gt;&#xA;तद्देवासुरमर्त्यानामालिखामि कमादिश ।। १३२&lt;br&gt;&#xA;तच्छ्रुत्वानाय्य नृपतिः स तां रूपलतां पुरः ।&lt;br&gt;&#xA;इमामालिख्य मत्पुत्रीं दर्शयेत्यादिदेश तम् ।। १३३&lt;br&gt;&#xA;ततः कुमारिदत्तः स चित्रकृद्राजकन्यकाम् ।&lt;br&gt;&#xA;आलिख्य दर्शयामास तद्रूपामेव तां पटे ।। १३४&lt;br&gt;&#xA;अथ रूपधरो राजा तुष्टो मत्वा विचक्षणम् ।&lt;br&gt;&#xA;पृच्छति स्म स तं चित्रकरं जामातृलिप्सया ।। १३५&lt;br&gt;&#xA;भद्र पृथ्वी त्वया भ्रान्ता तद्ब्रूहि यदि कुत्रचित् ।&lt;br&gt;&#xA;रूपे मदुहितुस्तुल्या दृष्टा स्त्री पुरुषोऽपि वा ।। १३६&lt;br&gt;&#xA;इत्युक्तस्तेन राज्ञा स चित्रकृत्प्रत्युवाच तम् ।&lt;br&gt;&#xA;नैतत्तुल्या मया दृष्टा नारी काप्यथवा पुमान् ।। १३७&lt;br&gt;&#xA;एकस्तु पृध्वीरूपाख्यः प्रतिष्ठाने महीपतिः ।&lt;br&gt;&#xA;दृष्टः समोऽस्यास्तेनैषा युज्यते यदि साधु तत् ।। १३८&lt;br&gt;&#xA;तुल्यरूपा यदा तेन न प्राप्ता राजकन्यका ।&lt;br&gt;&#xA;तदा नवेऽपि तारुण्ये स तिष्ठत्यपरिग्रहः ।। १३९&lt;br&gt;&#xA;मया च देव दृष्ट्वैव स राजा लोचनप्रियः ।&lt;br&gt;&#xA;अभिलिख्य पटे सम्यग्गृहीतो रूपकौतुकात् ।। 9.1.१४०&lt;br&gt;&#xA;तच्छ्रुत्वा किं पटः सोऽस्तीत्युक्तस्तेन स भूभृता ।&lt;br&gt;&#xA;अस्तीत्युक्त्वा च तं चित्रकरः पटमदर्शयत् ।। १४१&lt;br&gt;&#xA;तत्र दृष्ट्वा स तद्रूपं पृथ्वीरूपस्य भूपतेः ।&lt;br&gt;&#xA;राजा रूपधरो दध्रे विस्मयाघूर्णितं शिरः ।। १४२&lt;br&gt;&#xA;जगाद च वयं धन्या यैरत्र लिखितोऽप्ययम् ।&lt;br&gt;&#xA;दृष्टो राजा नमस्तेभ्यः साक्षात्पश्यन्ति ये त्वमुम् ।। १४३&lt;br&gt;&#xA;एतत्पितृवचः श्रुत्वा दृष्ट्वा चित्रे च तं नृपम् ।&lt;br&gt;&#xA;सोत्का रूपलता नान्यच्छुश्राव न ददर्श च ।। १४४&lt;br&gt;&#xA;सा मारमोहिता दृष्ट्वा सुतां स नृपतिस्तदा ।&lt;br&gt;&#xA;कुमारिदत्तं तं चित्रकरं रूपधरोऽभ्यधात् ।। १४५&lt;br&gt;&#xA;नास्त्यालेख्यविसंवादस्तव तद्दुहितुर्मम ।&lt;br&gt;&#xA;एतस्याः प्रतिरूपः स पृध्वीरूपनृपः पतिः ।। १४६&lt;br&gt;&#xA;तदेतं मत्सुताचित्रपटं नीत्वाद्य सत्वरम् ।&lt;br&gt;&#xA;पृध्वीरूपनृपायैतां मत्सुतां गच्छ दर्शय ।। १४७&lt;br&gt;&#xA;आख्याय च यथावृत्तं तत्तस्मै यदि रोचते ।&lt;br&gt;&#xA;तदिह द्रुतमायातु परिणेतुं मदात्मजाम् ।। १४८&lt;br&gt;&#xA;इत्युक्त्वा पूजयित्वार्थैः स सहस्थितभिक्षुकम् ।&lt;br&gt;&#xA;राजा चित्रकरं तं च स्वदूतं च विसृष्टवान् ।। १४९&lt;br&gt;&#xA;ते गत्वाम्बुधिमुत्तीर्य चित्रकृद्दूतभिक्षुकाः ।&lt;br&gt;&#xA;सर्वे प्रापुः प्रतिष्ठानं पृथ्वीरूपनृपान्तिकम् ।। 9.1.१५०&lt;br&gt;&#xA;तत्र प्राभृतकं दत्त्वा कार्यं तत्ते यथाकृतम् ।&lt;br&gt;&#xA;सरूपधरसंदेशं राज्ञे तस्मै न्यवेदयन् ।। १५१&lt;br&gt;&#xA;स च चित्रकृदेतस्मै भूभृते तामदर्शयत् ।&lt;br&gt;&#xA;कुमारिदत्तश्चित्रस्थां प्रियां रूपलतां ततः ।। १५२&lt;br&gt;&#xA;राज्ञस्तस्य वपुष्यस्या लावण्यसरसीक्षतः ।&lt;br&gt;&#xA;मग्ना दृष्टिस्तथा नैतामुद्धर्तुमशकद्यथा ।। १५३&lt;br&gt;&#xA;स हि कान्तिसुधास्यन्दमयीं तां चर्वयन्नृपः ।&lt;br&gt;&#xA;नातृप्यदधिकोत्कण्ठश्चकोरश्चन्द्रिकामिव ।। १५४&lt;br&gt;&#xA;प्राह चित्रकरं तं च वन्द्यो वेधाः करश्च ते ।&lt;br&gt;&#xA;येनेदं निर्मितं रूपं येन चालिखितं सखे ।। १५५&lt;br&gt;&#xA;तद्रूपधरभूपस्य प्रतिपन्नं वचो मया ।&lt;br&gt;&#xA;यामि मुक्तिपुरद्वीपमुपयच्छे च तत्सुताम् ।। १५६&lt;br&gt;&#xA;इत्युक्त्वा चित्रकृद्दूतभिक्षून्संमान्य तान्धनैः ।&lt;br&gt;&#xA;आसीच्चित्रपटं पश्यन्पृथ्वीरूपनृपोऽत्र सः ।। १५७&lt;br&gt;&#xA;उद्यानादिषु नीत्वा च तद्दिनं विरहातुरः ।&lt;br&gt;&#xA;लग्नं निश्चित्य सोऽन्येद्युश्चक्रे राजा प्रयाणकम् ।। १५८&lt;br&gt;&#xA;युक्तो विविधहस्त्यश्वैः सामन्तै राजसूनुभिः ।&lt;br&gt;&#xA;सरूपधरदूतैस्तैश्चित्रकृच्छ्रमणैश्च सः ।। १५९&lt;br&gt;&#xA;गजेन्द्रं मङ्गलघटं राजारुह्य व्रजन्दिनैः ।&lt;br&gt;&#xA;प्राप्य विन्ध्याटवीद्वारं सायं तत्र स्थितोऽभवत् ।। 9.1.१६०&lt;br&gt;&#xA;द्वितीयेऽह्नि समारुह्य शत्रुमर्दनसंज्ञकम् ।&lt;br&gt;&#xA;गजं तामटवीं राजा पृथ्वीरूपो विवेश सः ।। १६१&lt;br&gt;&#xA;यावद्याति पुरस्तावदग्रयायि निजं बलम् ।&lt;br&gt;&#xA;पलायमानमावृत्तमकस्मात्स व्यलोकयत् ।। १६२&lt;br&gt;&#xA;किमेतदिति संभ्रान्तं तं चाभ्येत्यैव तत्क्षणम् ।&lt;br&gt;&#xA;राजपुत्रो गजारूढो निर्भयाख्यो व्यजिज्ञपत् ।। १६३&lt;br&gt;&#xA;देवाग्रतोऽतिमहती भिल्लसेनाभिधाविता ।&lt;br&gt;&#xA;तैर्वारणा नः पञ्चाशन्मात्रा भिल्लै रणे हताः ।। १६४&lt;br&gt;&#xA;सहस्रं च पदातीनामश्वानां च शतत्रयम् ।&lt;br&gt;&#xA;अस्मदीयैश्च भिल्लानां द्वे सहस्रे निपातिते ।। १६५&lt;br&gt;&#xA;एको ह्यस्मद्बले दृष्टः कबन्धो द्वौ च तद्बले ।&lt;br&gt;&#xA;ततोऽस्मत्सैनिका भग्नास्तद्बाणाशनिपीडिताः ।। १६६&lt;br&gt;&#xA;तच्छ्रुत्वा कुपितो राजा पृध्वीरूपः प्रधाव्य सः ।&lt;br&gt;&#xA;जघान सेनां भिल्लानां कौरवाणामिवार्जुनः ।। १६७&lt;br&gt;&#xA;निर्भयादिभिरन्येषु निहतेष्वथ दस्युषु ।&lt;br&gt;&#xA;स चिच्छेदैकभल्लेन भिल्लसेनापतेः शिरः ।। १६८&lt;br&gt;&#xA;बाणव्रणगलद्रक्तस्तस्येभः शत्रुमर्दनः ।&lt;br&gt;&#xA;सधातुनिर्झरोद्गारमञ्जनाद्रिं व्यडम्बयत् ।। १६९&lt;br&gt;&#xA;ततो लब्धजयावृत्ते तत्सैन्ये मिलितेऽखिले ।&lt;br&gt;&#xA;पलाय्य हतशेषास्ते भिल्ला दश दिशो ययुः ।। 9.1.१७०&lt;br&gt;&#xA;ततो निवृत्तसङ्ग्रामः पृथ्वीरूपो महीपतिः ।&lt;br&gt;&#xA;स रूपधरदूतेन स्तूयमानपराक्रमः ।। १७१&lt;br&gt;&#xA;व्रणितानीकविश्रान्त्यै तस्यामेवाटवीभुवि ।&lt;br&gt;&#xA;विजयी सरसीतीरे दिवसं वसति स्म तम् ।। १७२&lt;br&gt;&#xA;प्रातस्ततः प्रयातश्च स राजा क्रमशो व्रजन् ।&lt;br&gt;&#xA;तत्प्राप नगरं पत्रपुरं तीरस्थमम्बुधेः ।। १७३&lt;br&gt;&#xA;तत्रैकाहं विशश्राम तत्रत्येन महीभृता ।&lt;br&gt;&#xA;उदारचरिताख्येन रचितोचितसत्क्रियः ।। १७४&lt;br&gt;&#xA;तेनैवोपहृतैर्यानपात्रैस्तीर्त्वा च सागरम् ।&lt;br&gt;&#xA;अष्टभिर्दिवसैः प्राप द्वीपं मुक्तिपुरं स तत् ।। १७५&lt;br&gt;&#xA;बुद्ध्वा रूपधरस्तच्च राजा हृष्टस्तमभ्यगात् ।&lt;br&gt;&#xA;मिलतः स्म च तौ भूपौ कृतकण्ठग्रहौ मिथः ।। १७६&lt;br&gt;&#xA;ततस्तेन समं पृध्वीरूपो राजा स तत्पुरम् ।&lt;br&gt;&#xA;विवेश पौरनारीणां पीयमान इवेक्षणैः ।। १७७&lt;br&gt;&#xA;तत्र हेमलता राज्ञी स च रूपधरो नृपः ।&lt;br&gt;&#xA;दृष्ट्वानुरूपं दुहितुर्भर्तारं तं ननन्दतुः ।। १७८&lt;br&gt;&#xA;अथ स्वसंपदुचितै राज्ञा रूपधरेण सः ।&lt;br&gt;&#xA;आचारैरर्चितस्तस्थौ पृध्वीरूपोऽत्र पार्थिवः ।। १७९&lt;br&gt;&#xA;अन्येद्युश्च चिरोत्काया वेदीमारुह्य शोभने ।&lt;br&gt;&#xA;लग्ने रूपलतायाः स सोत्सवः पाणिमग्रहीत् ।। 9.1.१८०&lt;br&gt;&#xA;सत्यं श्रुतं त्वया पूर्वमिति वक्तुमिव श्रुतिम् ।&lt;br&gt;&#xA;प्रापोत्फुल्ला तयोर्दृष्टिरन्योन्यरूपदर्शिनोः ।। १८१&lt;br&gt;&#xA;रत्नानि लाजमोक्षेषु द्वयो रूपधरस्तयोः ।&lt;br&gt;&#xA;ददौ तथा यथा सैष मेने रत्नाकरो जनैः ।। १८२&lt;br&gt;&#xA;निर्वृत्ते च सुतोद्वाहे चित्रकृच्छ्रमणान्स तान् ।&lt;br&gt;&#xA;संपूज्य वस्त्राभरणैः सर्वानन्यानपूजयत् ।। १८३&lt;br&gt;&#xA;ततः पुरे स्थितस्तस्मिन्पृथ्वीरूपनृपोऽत्र सः ।&lt;br&gt;&#xA;तद्द्वीपोचितमाहारं भेजे पानं च सानुगः ।। १८४&lt;br&gt;&#xA;नृत्तगीतादिभिर्याते दिने नक्तं विवेश च ।&lt;br&gt;&#xA;सूत्को रूपलतावासभवनं सोऽवनीपतिः ।। १८५&lt;br&gt;&#xA;आस्तीर्णरत्नपर्यङ्कं रत्नकुट्टिमशोभितम् ।&lt;br&gt;&#xA;रत्नस्तम्भोम्भिताभोगं रत्नदीपप्रकाशितम् ।। १८६&lt;br&gt;&#xA;तत्र भेजे तया साकं स रूपलतया युवा ।&lt;br&gt;&#xA;चिरसंकल्पगुणितं यथेच्छं सुरतोत्सवम् ।। १८७&lt;br&gt;&#xA;सुरतश्रमसुप्तश्च पठद्भिर्बन्दिमागधैः ।&lt;br&gt;&#xA;बोधितः प्रातरुत्थाय तस्थाविन्द्रो यथा दिवि ।। १८८&lt;br&gt;&#xA;एवं दश दिनान्यत्र पृथ्वीरूपनृपोऽवसत् ।&lt;br&gt;&#xA;द्वीपे नवनवैर्भोगैर्विलसञ्श्वशुराहृतैः ।। १८९&lt;br&gt;&#xA;एकादशे दिने युक्तः स रूपलतया ततः ।&lt;br&gt;&#xA;गणकानुमतो राजा प्रतस्थे कृतमङ्गलः ।। 9.1.१९०&lt;br&gt;&#xA;कृतानुयात्रः श्वशुरेणा समुद्रतटं च सः ।&lt;br&gt;&#xA;वध्वा सह प्रवहणान्यारुरोहानुगान्वितः ।। १९१&lt;br&gt;&#xA;दिनाष्टकेन तीर्त्वाब्धिं तीरस्थे मिलिते बले ।&lt;br&gt;&#xA;उदारचरिते चाग्रप्राप्ते पत्रपुरं ययौ ।। १९२&lt;br&gt;&#xA;तत्रोपचरितस्तेन राज्ञा विश्रम्य कानिचित् ।&lt;br&gt;&#xA;दिनानि स ततः प्रायात्पृध्वीरूपो नरेश्वरः ।। १९३&lt;br&gt;&#xA;प्रियां रूपलतां हस्तिन्यारोप्य जयमङ्गले ।&lt;br&gt;&#xA;कल्याणगिरिनामानमात्मनारुह्य च द्विपम् ।। १९४&lt;br&gt;&#xA;गच्छन्क्रमादविरतैः सोऽथ राजा प्रयाणकैः ।&lt;br&gt;&#xA;उत्पताकध्वजं प्राप प्रतिष्ठानं निजं पुरम् ।। १९५&lt;br&gt;&#xA;तत्र रूप्रलतां दृष्ट्वा रूपदर्पं पुराङ्गनाः ।&lt;br&gt;&#xA;जहुस्तत्कालमाश्चर्यनिर्निमेषविलोचनाः ।। १९६&lt;br&gt;&#xA;राजधानीं प्रविश्याथ पृथ्वीरूपः कृतोत्सवः ।&lt;br&gt;&#xA;ददौ चित्रकृते तस्मै ग्रामान्राजा धनं च सः ।। १९७&lt;br&gt;&#xA;श्रमणौ पूजयित्वा च वसुभिस्तौ यथोचितम् ।&lt;br&gt;&#xA;सामन्तान्सचिवान्राजपुत्रांश्च सममानयत् ।। १९८&lt;br&gt;&#xA;ततः स रूपलतया प्रियया सहितस्तया ।&lt;br&gt;&#xA;जीवलोकसुखं तत्र भेजे पृथ्वीपतिः कृती ।। १९९&lt;br&gt;&#xA;इत्याख्याय कथां मन्त्री गोमुखस्तत्सुखोन्मुखः ।&lt;br&gt;&#xA;नरवाहनदत्ताय तमुवाचोत्सुकं पुनः ।। 9.1.२००&lt;br&gt;&#xA;एवं विषह्यते धीरैः सक्लेशो विरहश्चिरम् ।&lt;br&gt;&#xA;त्वं पुनः सहसे नैकामपि देव निशां कथम् ।। २०१&lt;br&gt;&#xA;प्रातर्भवानलंकारवतीं हि परिणेष्यति ।&lt;br&gt;&#xA;गोमुखेनैवमुक्ते च तत्र तत्समयागतः ।। २०२&lt;br&gt;&#xA;यौगन्धरायणसुतो मरुभूतिरभाषत ।&lt;br&gt;&#xA;अदृष्टस्मरसंतापः स्वस्थस्त्वं किं न जल्पसि ।। २०३&lt;br&gt;&#xA;तावद्धत्ते पुमान्धैर्यं विवेकं शीलमेव च ।&lt;br&gt;&#xA;यावत्पतति कामस्य सायकानां न गोचरे ।। २०४&lt;br&gt;&#xA;धन्याः सरस्वती स्कन्दो जिनश्च जगति त्रयः ।&lt;br&gt;&#xA;पटान्तलग्नतृणवत्क्षिप्तो व्याधूय यैः स्मरः ।। २०५&lt;br&gt;&#xA;मरुभूतौ वदत्येवमुद्विग्नं वीक्ष्य गोमुखम् ।&lt;br&gt;&#xA;नरवाहनदत्तस्तं समर्थयितुमभ्यधात् ।। २०६&lt;br&gt;&#xA;विनोदनार्थमेतन्मे गोमुखो युक्तमुक्तवान् ।&lt;br&gt;&#xA;स्निग्धो हि विरहायासे साधुवादं ददाति किम् ।। २०७&lt;br&gt;&#xA;समाश्वासो यथाशक्ति स्वजनैर्विरहातुरः ।&lt;br&gt;&#xA;अतः परं स जानाति देवश्चासमसायकः ।। २०८&lt;br&gt;&#xA;इत्यादि जल्पञ्छृण्वंश्च तास्ताः परिजनात्कथाः ।&lt;br&gt;&#xA;नरवाहनदत्तस्तां त्रियामामत्यवाहयत् ।। २०९&lt;br&gt;&#xA;अथ स प्रातरुत्थाय विहितावश्यकक्रियः ।&lt;br&gt;&#xA;गगनादवरोहन्तीमपश्यत्काञ्चनप्रभाम् ।। 9.1.२१०&lt;br&gt;&#xA;भर्त्रालंकारशीलेन धर्मशीलेन सूनुना ।&lt;br&gt;&#xA;तयालंकारवत्या च स्वदुहित्रा समन्विताम् ।। २११&lt;br&gt;&#xA;ते चावतीर्य सर्वेऽपि तत्समीपमुपागमन् ।&lt;br&gt;&#xA;अभ्यनन्दच्च तान्सोऽपि तं च तेऽपि यथोचितम् ।। २१२&lt;br&gt;&#xA;तावच्च हेमरत्नादिभारवाहाः सहस्रशः ।&lt;br&gt;&#xA;अन्येऽप्यवतरन्ति स्म तत्र विद्याधरा दिवः ।। २१३&lt;br&gt;&#xA;विज्ञायैतं च वृत्तान्तं वत्सराजः समन्त्रिकः ।&lt;br&gt;&#xA;सपत्नीकश्च तत्रागात्तनयोत्कर्षहर्षितः ।। २१४&lt;br&gt;&#xA;यथार्हविहितातिथ्ये तस्मिन्वत्सेश्वरेऽथ सः ।&lt;br&gt;&#xA;राजालंकारशीलस्तमुवाच प्रणयानतः ।। २१५&lt;br&gt;&#xA;राजन्नलंकारवती कन्येयं तनया मम ।&lt;br&gt;&#xA;जातैव चैषा व्यादिष्टा गगनोद्गतया गिरा ।। २१६&lt;br&gt;&#xA;नरवाहनदत्तस्य भार्यामुष्य सुतस्य ते ।&lt;br&gt;&#xA;सर्वविद्याधरेन्द्राणां भाविनश्चक्रवर्तिनः ।। २१७&lt;br&gt;&#xA;तदेतस्मै ददाम्येनां लग्नो ह्यद्यानयोः शुभः ।&lt;br&gt;&#xA;एतदर्थं मिलित्वाहमेतैः सर्वैरिहागतः ।। २१८&lt;br&gt;&#xA;एतद्विद्याधरेन्द्रस्य तस्य वत्सेश्वरो वचः ।&lt;br&gt;&#xA;महाननुग्रह इति ब्रुवन्नभिननन्द सः ।। २१९&lt;br&gt;&#xA;अथ निजविद्याविभवात्पाणितलोत्पादितेन तोयेन ।&lt;br&gt;&#xA;अभ्युक्षति स्म सोऽङ्गनभूमिं विद्याधराधीशः ।। 9.1.२२०&lt;br&gt;&#xA;तत्रोत्पेदे वेदी कनकमयी दिव्यवस्त्रसंछन्ना ।&lt;br&gt;&#xA;नानारत्नमयं चाप्यकृत्रिमं कौतुकागारम् ।। २२१&lt;br&gt;&#xA;उत्तिष्ठ लग्नवेला प्राप्ता स्नाहीत्युवाच तदनु कृती ।&lt;br&gt;&#xA;तं नरवाहनदत्तं राजालंकारशीलोऽसौ ।। २२२&lt;br&gt;&#xA;स्नाताय कौतुकभृते वेदीमानीय धृतवधूवेषाम् ।&lt;br&gt;&#xA;हृष्टोऽलंकारवतीं स ददौ मनसात्मजां तस्मै ।। २२३&lt;br&gt;&#xA;मणिकनकवस्त्रभूषणभारसहस्राणि दिव्यनारीश्च ।&lt;br&gt;&#xA;अग्नौ लाजविसर्गेष्वददाच्च स सात्मजो दुहितुः ।। २२४&lt;br&gt;&#xA;निर्वृत्ते च विवाहे सर्वान्संमान्य तदनु चामन्त्र्य ।&lt;br&gt;&#xA;सह पत्न्या पुत्रेण च नभसैव यथागतं स ययौ ।। २२५&lt;br&gt;&#xA;अथ वीक्ष्य तथोपचर्यमाणं प्रणतैः खेचरराजभिस्तनूजम् ।&lt;br&gt;&#xA;उदयोन्मुखमत्र वत्सराजो मुदितस्तं चिरमुत्सवं ततान ।। २२६&lt;br&gt;&#xA;स च नरवाहनदत्तः सद्वृत्तमनोरमामुदारगुणाम् ।&lt;br&gt;&#xA;प्राप्यालंकारवतीं वाणीमिव सुकविरास्त तद्रसिकः ।। २२७&lt;br&gt;&#xA;इति महाकविश्रीसोमदेवभट्टविरचिते कथासरित्सागरेऽलंकारवतीलम्बके प्रथमस्तरङ्गः ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/002/</guid>
      <description>&lt;p&gt;ततोऽलंकारवत्या स युक्तो वत्सेश्वरात्मजः ।&lt;br&gt;&#xA;नरवाहनदत्तोऽत्र नववध्वा पितुर्गृहे ।। १&lt;br&gt;&#xA;तच्चेटिकानां दिव्येन नृत्यगीतेन रञ्जितः ।&lt;br&gt;&#xA;आपानं सेवमानश्च सचिवैः सह तस्थिवान् ।। २&lt;br&gt;&#xA;एकदा च तमागत्य सा श्वश्रूः काञ्चनप्रभा ।&lt;br&gt;&#xA;अलंकारवतीमाता विहितातिथ्यमब्रवीत् ।। ३&lt;br&gt;&#xA;आगच्छास्मद्गृहं पश्य तत्सुन्दरपुरं पुरम् ।&lt;br&gt;&#xA;रमस्व तत्रोपवनेष्वलंकारवतीयुतः ।। ४&lt;br&gt;&#xA;एतच्छ्रुत्वा तथेत्युक्त्वा पितुरावेद्य तद्गिरा ।&lt;br&gt;&#xA;वसन्तक सहादाय वध्वा सह समन्त्रिकः ।। ५&lt;br&gt;&#xA;श्वश्र्वा विद्याप्रभावेण तयैव स विनिर्मितम् ।&lt;br&gt;&#xA;विमानवरमारुह्य प्रतस्थे व्योमवर्त्मना ।। ६&lt;br&gt;&#xA;विमानस्थश्च गगनात्सोऽधस्तात्प्रविलोकयन् ।&lt;br&gt;&#xA;स्थलीपरिमितां पृथ्वीं समुद्रान्परिखालघून् ।। ७&lt;br&gt;&#xA;&amp;hellip; &amp;hellip;&amp;hellip;&amp;hellip;&amp;hellip;&amp;hellip; &amp;hellip;&amp;hellip;.. &amp;hellip; .. ।&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip; &amp;hellip;&amp;hellip;&amp;hellip;&amp;hellip;.. ।। ८&lt;br&gt;&#xA;श्वश्रूभार्यादिभिः साकं क्रमात्प्राप हिमाचलम् ।&lt;br&gt;&#xA;नादितं किंनरीगीतैः स्वर्वधूसंघसुन्दरम् ।। ९&lt;br&gt;&#xA;तत्राश्चर्याणि सुबहून्येष पश्यन्नवाप्तवान् ।&lt;br&gt;&#xA;नरवाहनदत्तोऽथ तत्सुन्दरपुरं युवा ।। १०&lt;br&gt;&#xA;सौवर्णै रत्ननिचितैः प्रासादैर्हिमवत्यपि ।&lt;br&gt;&#xA;सुमेरुशिखरभ्रान्तिं कुर्वद्भिरुपशोभितम् ।। ११&lt;br&gt;&#xA;व्योमावतीर्णश्चोत्तीर्य विमानात्प्रविवेश तत् ।&lt;br&gt;&#xA;सानाथ्यदर्शनान्नृत्यदिव लोलैर्ध्वजांशुकैः ।। १२&lt;br&gt;&#xA;प्रविशद्राजधानीं च स श्वश्र्वा कृतमङ्गलः ।&lt;br&gt;&#xA;अलंकारवतीयुक्तः सवयस्यवसन्तकः ।। १३&lt;br&gt;&#xA;तत्र तं दिवसं दिव्यैर्भोगैः श्वश्रूप्रभावजैः ।&lt;br&gt;&#xA;उवास सुकृती स्वर्ग इव श्वशुरवेश्मनि ।। १४&lt;br&gt;&#xA;अन्येद्युस्तं च सा श्वश्रूरवोचत्काञ्चनप्रभा ।&lt;br&gt;&#xA;अस्ति स्वयंभूर्भगवान्नगरेऽस्मिन्नुमापतिः ।। १४&lt;br&gt;&#xA;स दृष्टपूजितो भोगं मोक्षं चैव प्रयच्छति ।&lt;br&gt;&#xA;अलंकारवतीपित्रा तत्रोद्यानं कृतं महत् ।। १६&lt;br&gt;&#xA;तीर्थं गङ्गासरःसंज्ञमन्वर्थं चावतारितम् ।&lt;br&gt;&#xA;तं तत्रार्चयितुं देवं विहर्तुं चाद्य गच्छत ।। १७&lt;br&gt;&#xA;एवं श्वश्र्वा तयोक्तस्तु शार्वोद्यानं सहानुगः ।&lt;br&gt;&#xA;नरवाहनदत्तोऽगादलंकारवतीसखः ।। १८&lt;br&gt;&#xA;तरुभिः काञ्चनस्कन्धै रत्नशाखामनोरमैः ।&lt;br&gt;&#xA;मुक्तागुच्छाच्छकुसुमैः कान्तं विद्रुमपल्लवैः ।। १९&lt;br&gt;&#xA;तत्र गङ्गासरःस्नातः पूजितोमापतिश्च सः ।&lt;br&gt;&#xA;बभ्राम रत्नसोपाना वापीः काञ्चनपङ्कजाः ।। २०&lt;br&gt;&#xA;तासां तीरेषु हृद्येषु कल्पवल्लीगृहेषु च ।&lt;br&gt;&#xA;सहालंकारवत्या स विजहारानुगान्वितः ।। २१&lt;br&gt;&#xA;दिव्यैरापानसंगीतैः परिहासैश्च पेशलैः ।&lt;br&gt;&#xA;मरुभूत्यार्जवकृतै रमते स्म च तेषु सः ।। २२&lt;br&gt;&#xA;मासमात्रमुवासैवं क्रीडन्नुद्यानभूमिषु ।&lt;br&gt;&#xA;नरवाहनदत्तोऽत्र श्वश्रूविद्याविभूतिभिः ।। २३&lt;br&gt;&#xA;ततो देवोचितैर्वस्त्रैरलंकारैश्च पूजितः ।&lt;br&gt;&#xA;सवधूकः सहामात्यः काञ्चनप्रभया तया ।। २४&lt;br&gt;&#xA;आययौ स विमानेन तेनैव सह सानुगः ।&lt;br&gt;&#xA;कौशाम्बीं सहितो वध्वा पित्रोर्दत्तेक्षणोत्सवः ।। २५&lt;br&gt;&#xA;तत्र वासवदत्ताया वत्सराजस्य चाग्रतः ।&lt;br&gt;&#xA;अलंकारवतीमाह माता सा काञ्चनप्रभा ।। २६&lt;br&gt;&#xA;दुःखं स्थाप्यस्त्वया भर्ता नेर्ष्याकोपेन जातुचित् ।&lt;br&gt;&#xA;तत्पापजो हि विरहः पुत्रि गाढानुतापकृत् ।। २७&lt;br&gt;&#xA;ईर्ष्यावत्या मया पूर्वं दुःखं यत्स्थापितः पतिः ।&lt;br&gt;&#xA;ततोऽद्य पश्चात्तापेन दह्ये तस्मिन्गते वनम् ।। २८&lt;br&gt;&#xA;इत्युक्त्वा तां समाश्लिष्य बाष्पसंरुद्धनेत्रया ।&lt;br&gt;&#xA;काञ्चनप्रभया जग्मे खमुत्पत्य निजं पुरम् ।। २९&lt;br&gt;&#xA;ततस्तस्मिन्दिने याते प्रातः कृत्वोचिताः क्रियाः ।&lt;br&gt;&#xA;नरवाहनदत्तेऽत्र स्थिते स्वसचिवान्विते ।। ३०&lt;br&gt;&#xA;अलंकारवतीपार्श्वं प्रविश्यैव विलासिनी ।&lt;br&gt;&#xA;एकाब्रवीद्भीतमीता देवि स्त्रीं रक्ष रक्ष माम् ।। ३१&lt;br&gt;&#xA;एष हि ब्राह्मणो हन्तुमागतो मां बहिः स्थितः ।&lt;br&gt;&#xA;एतद्भयात्प्रविष्टाहं पलाय्य शरणैषिणी ।। ३२&lt;br&gt;&#xA;मा भैषीर्ब्रूहि वृत्तान्तं कोऽयं किं त्वां जिघांसति ।&lt;br&gt;&#xA;इति पृष्टा च सा वक्तुं भूय एव प्रचक्रमे ।। ३३&lt;br&gt;&#xA;अशोकमाला नामाहमस्यामेव पुरि प्रभो ।&lt;br&gt;&#xA;बलसेनाभिधानस्य क्षत्रियस्यात्मसंभवा ।। ३४&lt;br&gt;&#xA;साहं कन्या सती पूर्वं रूपलुब्धेन याचिता ।&lt;br&gt;&#xA;हठशर्माभिधानेन विप्रेणार्थवता पितुः ।। ३५&lt;br&gt;&#xA;नाहं दुराकृतिं घोरमुखमिच्छाम्यमुं पतिम् ।&lt;br&gt;&#xA;दत्ता नासे गृहेऽस्येति पितरं चाहमब्रवम् ।। ३६&lt;br&gt;&#xA;तच्छ्रुत्वाप्यकरोत्तावद्धठशर्मा गृहे पितुः ।&lt;br&gt;&#xA;प्रायं यावदहं दत्ता तेनास्मै वधभीरुणा ।। ३७&lt;br&gt;&#xA;ततो विवाह्यानिच्छन्तीमप्यनैषीत्स मां द्विजः ।&lt;br&gt;&#xA;अहं गता च तं त्यक्त्वैवान्यं क्षत्रियपुत्रकम् ।। ३८&lt;br&gt;&#xA;सोऽभिभूतोऽर्थसंदर्पाद्यत्तेन हठशर्मणा ।&lt;br&gt;&#xA;तद्द्वितीयो मया क्षत्रकुमारो धनवाञ्छ्रितः ।। ३९&lt;br&gt;&#xA;तस्य तेनाग्निना रात्रौ गत्वैवोद्दीपितं गृहम् ।&lt;br&gt;&#xA;ततस्तेन विमुक्ताहं तृतीयं क्षत्रियं गता ।। ४०&lt;br&gt;&#xA;तस्याप्यादीपितं तेन निशि वेश्म द्विजन्मना ।&lt;br&gt;&#xA;ततस्तेनाप्यहं त्यक्ता संप्राप्ता कांदिशीकताम् ।। ४१&lt;br&gt;&#xA;जम्बुकादविकेवाथ बिभ्यती हन्तुकामतः ।&lt;br&gt;&#xA;हठशर्मद्विजात्तस्मात्पदात्पदममुञ्चतः ।। ४२&lt;br&gt;&#xA;इहैव युष्मद्भृत्यस्य बलिनो वीरशर्मणः ।&lt;br&gt;&#xA;राजपुत्रस्य दासीत्वे शरण्यस्याहमाश्रयम् ।। ४३&lt;br&gt;&#xA;तद्बुद्ध्वा मयि नैराश्यविधुरो विरहातुरः ।&lt;br&gt;&#xA;त्वगस्थिशेषः संवृत्तो हठशर्मा स दुर्मतिः ।। ४४&lt;br&gt;&#xA;मद्रक्षार्थं प्रवृत्तश्च बन्धनायेह तस्य सः ।&lt;br&gt;&#xA;राजपुत्रो मया देवि वीरशर्मा निवारितः ।। ४५&lt;br&gt;&#xA;अद्य मां निर्गतां दैवाद्दृष्ट्वाकृष्टकृपाणिकः ।&lt;br&gt;&#xA;हठशर्मा स हन्तुं मामितो यावत्प्रधावितः ।। ४६&lt;br&gt;&#xA;तेनागता पलाय्येह प्रतीहार्या दयार्द्रया ।&lt;br&gt;&#xA;मुक्तद्वारा प्रविष्टाहं स च जाने स्थितो बहिः ।। ४७&lt;br&gt;&#xA;इत्युक्तवत्यां तस्यां च हठशर्माणमात्मनः ।&lt;br&gt;&#xA;नरवाहनदत्तस्तमग्रमानाययद्द्विजम् ।। ४८&lt;br&gt;&#xA;क्रोधादशोकमालां तां पश्यन्तं दीप्तया दृशा ।&lt;br&gt;&#xA;विकृतं क्षुरिकाहस्तं कोपकम्पाङ्गसंधिकम् ।। ४९&lt;br&gt;&#xA;उवाच चैनं कुब्रह्मन्स्त्रियं हंसि दहस्यपि ।&lt;br&gt;&#xA;तदर्थं परवेश्मानि किमर्थं पापकार्यसि ।। ५०&lt;br&gt;&#xA;तच्छ्रुत्वा स द्विजोऽवादीद्धर्मदारा इयं मम ।&lt;br&gt;&#xA;त्यक्त्वा मां चान्यतो याता सहेय तदहं कथम् ।। ५१&lt;br&gt;&#xA;इत्युक्ते तेन विग्ना साशोकमाला तदाब्रवीत् ।&lt;br&gt;&#xA;भो लोकपाला ब्रूतैतत्किं न युष्मासु साक्षिषु ।। ५२&lt;br&gt;&#xA;अनिच्छन्ती हठान्नीता विवाह्याहमिहामुना ।&lt;br&gt;&#xA;किं तदा च मया नोक्तं नासिष्ये ते गृहेष्विति ।। ५३&lt;br&gt;&#xA;एवमुक्ते तया तत्र दिव्या वागेवमभ्यधात् ।&lt;br&gt;&#xA;यथैवाशोकमालेयं वक्ति सत्यं तथैव तत् ।। ५४&lt;br&gt;&#xA;न चैषा मानुषी तत्त्वमेतदीयं निशम्यताम् ।&lt;br&gt;&#xA;अस्त्यशोककरो नाम वीरो विद्याधरेश्वरः ।। ५५&lt;br&gt;&#xA;तस्यापुत्रस्य चैकैव दैवादजनि कन्यका ।&lt;br&gt;&#xA;अशोकमाला नाम्ना सावर्धतास्य पितुर्गृहे ।। ५६&lt;br&gt;&#xA;यौवनस्था च सा तेन दीयमानान्वयार्थिना ।&lt;br&gt;&#xA;न कंचिदैच्छद्भर्तारमतिरूपाभिमानतः ।। ५७&lt;br&gt;&#xA;तेन शापमदात्सोऽस्यै निर्बन्धकुपितः पिता ।&lt;br&gt;&#xA;मानुष्यं व्रज नामात्र भविता च स्वमेव ते ।। ५८&lt;br&gt;&#xA;परिणेष्यति चात्र त्वां विरूपो ब्राह्मणो हठात् ।&lt;br&gt;&#xA;तं त्यक्त्वा तद्भयाद्भर्तॄन्क्रमेण त्रीनुपैष्यसि ।। ५९&lt;br&gt;&#xA;ततोऽऽप्युपद्रुता तेन दासीत्वेनाश्रयिष्यसि ।&lt;br&gt;&#xA;राजपुत्रं बलीयांसं न चैव स निवर्त्सति ।। ६०&lt;br&gt;&#xA;दृष्ट्वा च धाविते तस्मिन्हन्तुकामे पलायिता ।&lt;br&gt;&#xA;प्रविष्टा राजभवनं शापादस्माद्विमोक्ष्यसे ।। ६१&lt;br&gt;&#xA;एवं याशोकमाला सा पित्रा विद्याधरी पुरा ।&lt;br&gt;&#xA;शप्ता तेनैव नाम्नाद्य सैषा जातात्र मानुषी ।। ६२&lt;br&gt;&#xA;जातश्च सैष शापान्तोऽमुष्या गत्वाधुना पदम् ।&lt;br&gt;&#xA;वैद्याधरं स्वं तत्रस्था प्रवेक्ष्यति निजां तनुम् ।। ६३&lt;br&gt;&#xA;ततोऽभिरुचिताख्येन विद्याधरमहीभुजा ।&lt;br&gt;&#xA;वृतेन भर्त्रा सहिता शापं संस्मृत्य रंस्यते ।। ६४&lt;br&gt;&#xA;इत्युक्त्वा विरतं वाचा दिव्यया सापि तत्क्षणम् ।&lt;br&gt;&#xA;अशोकमाला सहसा गतजीवापतद्भुवि ।। ६५&lt;br&gt;&#xA;दृष्ट्वा च तदलंकारवती बाष्पायितेक्षणा ।&lt;br&gt;&#xA;नरवाहनदत्तश्च तत्पार्श्वस्थौ बभूवतुः ।। ६६&lt;br&gt;&#xA;स तु दुःखजितामर्षो रागान्धो विलपन्नपि ।&lt;br&gt;&#xA;अकस्माद्धठशर्माभूद्धर्षोत्फुल्लाननो द्विजः ।। ६७&lt;br&gt;&#xA;किमेतदिति पृष्टश्च सर्वैर्विप्रो जगाद सः ।&lt;br&gt;&#xA;मया जन्म स्मृतं पूर्वं तच्च वच्मि निशम्यताम् ।। ६८&lt;br&gt;&#xA;हिमाद्रावस्ति मदनपुरं नामोत्तमं पुरम् ।&lt;br&gt;&#xA;प्रलम्बभुज इत्यस्ति तत्र विद्याधरेश्वरः ।। ६९&lt;br&gt;&#xA;तस्मोदपद्यत स्थूलभुजाख्यस्तनयः प्रभो ।&lt;br&gt;&#xA;स च राजसुतो भव्यो यौवनस्थोऽभवत्क्रमात् ।। ७०&lt;br&gt;&#xA;ततः सुरभिवत्साख्यो विद्याधरपतिः स्वयम् ।&lt;br&gt;&#xA;सकन्यो गृहमागत्य प्रलम्बभुजमाह तम् ।। ७१&lt;br&gt;&#xA;इयं सुरभिदत्ताख्या सुता त्वत्सूनवे मया ।&lt;br&gt;&#xA;दत्ता स्थूलभुजायाद्य गुणवान्स वहत्विमाम् ।। ७२&lt;br&gt;&#xA;तच्छ्रुत्वा प्रतिपद्यैव समाहूय स्वसूनवे ।&lt;br&gt;&#xA;स प्रलम्बभुजस्तस्मायेतमर्थं न्यवेदयत् ।। ७३&lt;br&gt;&#xA;ततः स तं स्थूलभुजो रूपदर्पात्सुतोऽब्रवीत् ।&lt;br&gt;&#xA;परिणेष्ये न तातैनां रूपेणैषा हि मध्यमा ।। ७४&lt;br&gt;&#xA;किं पुत्रात्यन्तरूपेण मान्या ह्येषा महान्वया ।&lt;br&gt;&#xA;पित्रा दत्ता मया चात्ता त्वत्कृते मान्यथा कृथाः ।। ७५&lt;br&gt;&#xA;इत्युक्तश्च पुनस्तेन पित्रा स्थूलभुजः स तत् ।&lt;br&gt;&#xA;नाकरोद्यत्ततस्तं स शशाप कुपितः पिता ।। ७६&lt;br&gt;&#xA;रूपाहंकारदोषेण मानुष्येऽवतरामुना ।&lt;br&gt;&#xA;भविष्यसि च तत्र त्वं विकृतो विकटाननः ।। ७७&lt;br&gt;&#xA;भार्यामशोकमालाख्यां प्राप्य शापच्युतां हठात् ।&lt;br&gt;&#xA;प्राप्तासि विरहक्लेशमनिच्छन्त्या तयोज्झितः ।। ७८&lt;br&gt;&#xA;तस्याश्चान्यप्रसक्तायाः कृते दुःखकृशीकृतः ।&lt;br&gt;&#xA;करिष्यस्यग्निदाहादि पातकं रागमोहितः ।। ७९&lt;br&gt;&#xA;इत्युक्तशापं रुदती तं प्रलम्बभुजं तदा ।&lt;br&gt;&#xA;साध्वी सुरभिदत्ता सा पादलग्ना व्यजिज्ञपत् ।। ८०&lt;br&gt;&#xA;देहि शापं ममाप्येवं समास्तु गतिरावयोः ।&lt;br&gt;&#xA;मा भून्मे भर्तुरेकस्य क्लेशो मदपराधतः ।। ८१&lt;br&gt;&#xA;एवमुक्तवतीं तुष्टः साध्वीं तां परिसान्त्वयन् ।&lt;br&gt;&#xA;स प्रलम्बभुजः सूनोरेवं शापान्तमभ्यधात् ।। ८२&lt;br&gt;&#xA;यदैवाशोकमालायाः शापमोक्षो भविष्यति ।&lt;br&gt;&#xA;तदैव जातिं स्मृत्वायं शापादस्माद्विमोक्ष्यते ।। ८३&lt;br&gt;&#xA;प्राप्य च स्वतनुं शापं संस्मरन्निरहंकृतिः ।&lt;br&gt;&#xA;अचिरात्त्वां विवाह्येह त्वद्युक्तो भविता सुखी ।। ८४&lt;br&gt;&#xA;इत्युक्ता तेन सा साध्वी कथंचिद्धृतिमाददे ।&lt;br&gt;&#xA;तं च जानीत मां स्थूलभुजं शापादिह च्युतम् ।। ८५&lt;br&gt;&#xA;दृष्टं मया चाहंकारदोषाद्दुःखमिदं महत् ।&lt;br&gt;&#xA;पुंसामदृष्टे दृष्टे वा श्रेयोऽहंकारिणां कुतः ।। ८६&lt;br&gt;&#xA;क्षीणो मे स च शापोऽद्येत्युक्त्वा मुक्त्वा च तां तनुम् ।&lt;br&gt;&#xA;हठशर्मा स संपेदे विद्याधरकुमारकः ।। ८७&lt;br&gt;&#xA;अशोकमालादेहं च नीत्वा विद्याप्रभावतः ।&lt;br&gt;&#xA;अदृश्यमेव चिक्षेप गङ्गायामानृशंस्यतः ।। ८८&lt;br&gt;&#xA;विद्याप्रभावानीतैश्च तत्तोयैरभितः क्षणात् ।&lt;br&gt;&#xA;अक्षालयदलंकारवतीवासगृहं स तत् ।। ८७&lt;br&gt;&#xA;नरवाहनदत्तं च नत्वा तं भाविनं प्रभुम् ।&lt;br&gt;&#xA;स्वकार्यसिद्धये प्रायादुत्पत्य स नभस्ततः ।। ९०&lt;br&gt;&#xA;विस्मितेष्वथ सर्वेषु प्रसङ्गादत्र गोमुखः ।&lt;br&gt;&#xA;अनङ्गरतिसंबद्धामिमामकथयत्कथाम् ।। ९१&lt;br&gt;&#xA;अस्ति शूरपुरं नाम यथार्थं नगरं भुवि ।&lt;br&gt;&#xA;महावराह इत्यासीद्राजा तत्रातिदुर्मदः ।। ९२&lt;br&gt;&#xA;गौर्याराधनतस्तस्य देव्यां पद्मरतौ सुता ।&lt;br&gt;&#xA;जज्ञेऽनङ्गरतिर्नाम भूपस्यानन्यसंततेः ।। ९३&lt;br&gt;&#xA;कालेन यौवनारूढा सा च रूपाभिमानिनी ।&lt;br&gt;&#xA;नेच्छति स्म पतिं कंचिद्याचमानेषु राजसु ।। ९४&lt;br&gt;&#xA;यः शूरो रूपवानेकं विज्ञानं वेत्ति शोभनम् ।&lt;br&gt;&#xA;तस्मै मयात्मा दातव्य इत्युवाच तु निश्चयात् ।। ९५&lt;br&gt;&#xA;अथ तत्राययुर्वीराश्चत्वारो दक्षिणापथात् ।&lt;br&gt;&#xA;तत्प्रेप्सवः श्रुतोदन्तास्तदीप्सितगुणान्विताः ।। ९६&lt;br&gt;&#xA;द्वाःस्थैरावेदितांस्तांश्च प्रविष्टान्पृच्छति स्म सः ।&lt;br&gt;&#xA;महावराहो नृपतिरनङ्गरतिसंनिधौ ।। ९७&lt;br&gt;&#xA;नाम किं कस्य युष्माकं जातिर्विज्ञानमेव च ।&lt;br&gt;&#xA;एतद्राजवचः श्रुत्वा तेष्वेकस्तं व्यजिज्ञपत् ।। ९८&lt;br&gt;&#xA;पञ्चपट्टिकनामाहं शूद्रो विज्ञानमस्ति मे ।&lt;br&gt;&#xA;वयामि प्रत्यहं पञ्च पट्टिकायुगलानि यत् ।। ९९&lt;br&gt;&#xA;तेभ्य एकं प्रयच्छामि ब्राह्मणाय ददामि च ।&lt;br&gt;&#xA;द्वितीयं परमेशाय तृतीयं च वसे स्वयम् ।। १००&lt;br&gt;&#xA;चतुर्थे मे भवेद्भार्या यदि तस्यै ददामि तत् ।&lt;br&gt;&#xA;शरीरयात्रां विक्रीय पञ्चमेन करोम्यहम् ।। १०१&lt;br&gt;&#xA;अथ द्वितीयोऽप्याचख्यावहं भाषाज्ञसंज्ञकः ।&lt;br&gt;&#xA;वैश्यो रुतं विजानामि सर्वेषां मृगपक्षिणाम् ।। १०२&lt;br&gt;&#xA;ततस्तृतीयोऽप्यवददहं खड्गधराभिधः ।&lt;br&gt;&#xA;क्षत्रियः खड्गयुद्धेन जीये नान्येन केनचित् ।। १०३&lt;br&gt;&#xA;चतुर्थश्चाब्रवोज्जीवदत्ताख्योऽहं द्विजोत्तमः ।&lt;br&gt;&#xA;गौरीप्रसादविद्याभ्यां जीवयामि मृतां स्त्रियम् ।। १०४&lt;br&gt;&#xA;एवमुक्तवतां तेषां शूद्रविट्क्षत्रियास्त्रयः ।&lt;br&gt;&#xA;रूपं शौर्यं बलं चैव शशंसुः पृथगात्मनः ।। १०५&lt;br&gt;&#xA;ब्राह्मणो रूपवर्जं तु बलवीर्यं शशंस सः ।&lt;br&gt;&#xA;ततो महावराहः स्वं क्षत्तारमवदन्नृपः ।। १०६&lt;br&gt;&#xA;नीत्वा विश्रमयैतास्त्वं संप्रति स्वगृहेऽखिलान् ।&lt;br&gt;&#xA;तच्छ्रुत्वा स तथेत्युक्त्वा क्षत्ता तानानयद्गृहम् ।। १०७&lt;br&gt;&#xA;ततोऽब्रवीत्स राजा तामनङ्गरतिमात्मजाम् ।&lt;br&gt;&#xA;एषां चतुर्णां वीराणां पुत्रि कोऽभिमतस्तव ।। १०८&lt;br&gt;&#xA;श्रुत्वैतत्पितरं तं सा प्राहानङ्गरतिस्तदा ।&lt;br&gt;&#xA;चतुर्णामपि तातैषां न कोऽप्यभिमतो मम ।। १०९&lt;br&gt;&#xA;शूद्रश्च वायकश्चैकः क्रियते तस्य किं गुणैः ।&lt;br&gt;&#xA;वैश्यो द्वितीयः पक्ष्यादिरुतैर्ज्ञातैश्च तस्य किम् ।। ११०&lt;br&gt;&#xA;ताभ्यां कथमहं दद्यामात्मानं क्षत्रिया सती ।&lt;br&gt;&#xA;तृतीयस्तुल्यवर्णो मे भवति क्षत्रियो गुणी ।। १११&lt;br&gt;&#xA;किं तु सेवोपजीवी स दरिद्रः प्राणविक्रयी ।&lt;br&gt;&#xA;पृध्वीपतिसुता भूत्वा कथं स्यां तस्य गेहिनी ।। ११२&lt;br&gt;&#xA;चतुर्थो ब्राह्मणो जीवदत्तोऽप्यभिमतो न मे ।&lt;br&gt;&#xA;स विरूपो विकर्मस्थः पतितो वेदवर्जितः ।। ११३&lt;br&gt;&#xA;स ते दण्डयितुं युक्तः किं नु तस्मै ददासि माम् ।&lt;br&gt;&#xA;वर्णाश्रमाणां धर्मस्य राजा त्वं तात रक्षिता ।। ११४&lt;br&gt;&#xA;खड्गशूराच्च नृपतेर्धर्मशूरः प्रशस्यते ।&lt;br&gt;&#xA;खड्गशूरसहस्राणां धर्मशूरो भवेत्पतिः ।। ११५&lt;br&gt;&#xA;इत्याद्युक्तवतीमेतां सुतामन्तःपुरं निजम् ।&lt;br&gt;&#xA;विसृज्य च समुत्तस्थौ स्नानाद्यर्थं स भूपतिः ।। ११६&lt;br&gt;&#xA;द्वितीयेऽह्नि च ते वीरा गृहात्क्षत्तुर्विनिर्गताः ।&lt;br&gt;&#xA;बभ्रमुर्नगरे तत्र चत्वारोऽपि सकौतुकाः ।। ११७&lt;br&gt;&#xA;तावच्च पद्मकवलो नामात्र व्यालवारणः ।&lt;br&gt;&#xA;भग्नालानो जनं मथ्नञ्शालाया निरगान्मदात् ।। ११८&lt;br&gt;&#xA;सोऽप्यधावच्च तान्दृष्ट्वा वीरान्हन्तुं महागजः ।&lt;br&gt;&#xA;ते चापि तस्याभिमुखं प्राधावन्नुद्यतायुधाः ।। ११९&lt;br&gt;&#xA;ततः खड्गधराख्यो यस्तन्मध्ये क्षत्रियः स तान् ।&lt;br&gt;&#xA;अन्यान्निवार्य त्रीनेको गजमभ्यापपात तम् ।। १२०&lt;br&gt;&#xA;लुलाव च करं तस्य गर्जतोऽग्रप्रसारितम् ।&lt;br&gt;&#xA;एकेनापि प्रहारेण बिसकन्दावहेलया ।। १२१&lt;br&gt;&#xA;पादमध्ये च निर्गत्य दर्शयित्वा च लाघवम् ।&lt;br&gt;&#xA;प्रहारं प्रददौ पृष्ठे द्वितीयं तस्य दन्तिनः ।। १२२&lt;br&gt;&#xA;तृतीयेन च चिच्छेद तस्य पादावुभावपि ।&lt;br&gt;&#xA;ततो मुक्तारटिर्हस्ती पपात च ममार च ।। १२३&lt;br&gt;&#xA;तं दृष्ट्वा विक्रमं तस्य जनः सर्वो विसिस्मिये ।&lt;br&gt;&#xA;राजा महावराहस्तद्बुद्ध्वा चित्रीयते स्म च ।। १२४&lt;br&gt;&#xA;अन्येद्युः स गजारूढो मृगयायै नृपो ययौ ।&lt;br&gt;&#xA;वीराः खड्गधराद्यास्ते चत्वारोऽपि तमन्वगुः ।। १२५&lt;br&gt;&#xA;तत्र व्याघ्रमृगक्रोडान्ससैन्ये राज्ञि निघ्नति ।&lt;br&gt;&#xA;अधावन्कुपिताः सिंहाः श्रुतवारणबृंहिताः ।। १२६&lt;br&gt;&#xA;अभ्यापतन्तमेकं च सिंहं खड्गधरोऽथ सः ।&lt;br&gt;&#xA;एकेन तीक्ष्णनिस्त्रिंशप्रहारेण द्विधाकरोत् ।। १२७&lt;br&gt;&#xA;द्वितीयं च गृहीत्वैव चरणे वामपाणिना ।&lt;br&gt;&#xA;आस्फोट्य भूतले सिंहं चकार गतजीवितम् ।। १२८&lt;br&gt;&#xA;भाषाज्ञो जीवदत्तश्च पञ्चपट्टिक एव च ।&lt;br&gt;&#xA;एकैकः सिंहमेकैकं तथैवास्फोटयद्भुवि ।। १२९&lt;br&gt;&#xA;एवं क्रमेण ते राज्ञः पश्यतः पादचारिभिः ।&lt;br&gt;&#xA;लीलया बहवो वीरैः सिंहव्याघ्रादयो हताः ।। १३०&lt;br&gt;&#xA;ततः सविस्मयस्तुष्टः कृताखेटः स भूपतिः ।&lt;br&gt;&#xA;विवेश स्वपुरं तेऽपि वीराः क्षत्तुर्गृहं ययुः ।। १३१&lt;br&gt;&#xA;स च राज्ञा प्रविश्यान्तःपुरं श्रान्तोऽपि तत्क्षणम् ।&lt;br&gt;&#xA;तत्रैवानाययामास तामनङ्गरतिं सुताम् ।। १३२&lt;br&gt;&#xA;आख्याय तेषां वीराणामेकैकस्य पराक्रमम् ।&lt;br&gt;&#xA;आखेटके यथादृष्टं तामुवाचातिविस्मिताम् ।। १३३&lt;br&gt;&#xA;पञ्चपट्टिकभाषाज्ञावसवर्णावुभौ यदि ।&lt;br&gt;&#xA;विप्रोऽपि जीवदत्तश्चेद्रूपहीनो विकर्मकृत् ।। १३४&lt;br&gt;&#xA;तत्क्षत्रियस्य दोषोऽस्ति तस्य खड्गधरस्य कः ।&lt;br&gt;&#xA;सुप्रमाणसुरूपस्य बलविक्रमशालिनः ।। १३५&lt;br&gt;&#xA;येन हस्ती हतस्तादृग्यः पिनष्टि च भूतले ।&lt;br&gt;&#xA;गृहीत्वा पादतः सिंहान्खड्गेनान्यान्निहन्ति च ।। १३६&lt;br&gt;&#xA;दरिद्रः सेवकश्चेति दोषस्तस्योच्यते यदि ।&lt;br&gt;&#xA;अहं तं सेव्यमन्येषां करिष्यामीश्वरं क्षणात् ।। १३७&lt;br&gt;&#xA;तत्तं वृणीष्व भर्तारं यदि ते पुत्रि रोचते ।&lt;br&gt;&#xA;इत्युक्ता तेन सानङ्गरतिः पित्रा जगाद तम् ।। १३८&lt;br&gt;&#xA;तर्ह्यानीतेषु सर्वेषु तेषु वीरेष्विह त्वया ।&lt;br&gt;&#xA;गणकः पृच्छयतां तावत्पश्यामः किं ब्रवीति सः ।। १३९&lt;br&gt;&#xA;एवं तयोक्तः स नृपो वीरानानाय्य तत्र तान् ।&lt;br&gt;&#xA;तत्संनिधौ सानुरोधः पप्रच्छ गणकं स्वयम् ।। १४०&lt;br&gt;&#xA;पश्यानङ्गरतेरेषां मध्यात्केन समं मिथः ।&lt;br&gt;&#xA;अस्त्यानुकूल्यं लग्नश्च भवेत्तस्याः कदा शुभः ।। १४१&lt;br&gt;&#xA;तच्छ्रुत्वा पृष्टनक्षत्रस्तेषां स गणकोत्तमः ।&lt;br&gt;&#xA;गणयित्वा चिरं कालं राजानं तमभाषत ।। १४२&lt;br&gt;&#xA;न चेत्कुप्यसि मे देव स्फुटं विज्ञापयामि तत् ।&lt;br&gt;&#xA;अस्ति त्वद्दुहितुर्नैषामेकेनाप्यनुकूलता ।। १४३&lt;br&gt;&#xA;न चेहास्ति विवाहोऽस्या एषा शापच्युतात्र यत् ।&lt;br&gt;&#xA;विद्याधरी स शापोऽस्यास्त्रिभिर्मासैर्निवर्त्सति ।। १४४&lt;br&gt;&#xA;तस्मान्मासत्रयं तावत्प्रतीक्षन्ताममी इह ।&lt;br&gt;&#xA;नैषां स्वलोकं याता चेत्तत एतद्भविष्यति ।। १४५&lt;br&gt;&#xA;एतन्मौहूर्तिकस्यास्य वचः सर्वेऽपि तत्र ते ।&lt;br&gt;&#xA;श्रद्दधुस्तत्र चैवासन्वीरा मासत्रयावधि ।। १४६&lt;br&gt;&#xA;गते मासत्रये राजा तान्वीरान्गणकं च तम् ।&lt;br&gt;&#xA;स्वाग्रमानाययामास तामनङ्गरतिं च सः ।। १४७&lt;br&gt;&#xA;दृष्ट्वा चाधिकसौन्दर्यामकस्मात्तां सुतां नृपः ।&lt;br&gt;&#xA;जहर्ष गणकस्तां तु प्राप्तकालाममन्यत ।। १४८&lt;br&gt;&#xA;इदानीं ब्रूहि यद्युक्तं ते हि मासास्त्रयो गताः ।&lt;br&gt;&#xA;इति यावच्च तं राजा गणकं पृच्छति स्म सः ।। १४९&lt;br&gt;&#xA;तावज्जातिं निजां स्मृत्वा सानङ्गरतिराननम् ।&lt;br&gt;&#xA;आच्छाद्य स्वोत्तरीयेण मानुषीं तां तनुं जहौ ।। १५०&lt;br&gt;&#xA;एवमेषा स्थिता किंस्विदिति राज्ञा स्वयं मुखम् ।&lt;br&gt;&#xA;यावदुद्धाट्यते तस्यास्तावत्सा ददृशे मृता ।। १५१&lt;br&gt;&#xA;व्यावृत्तनेत्रभ्रमरा विवर्णवदनाम्बुजा ।&lt;br&gt;&#xA;हंसमञ्जुस्वनोन्मुक्ता पद्मिनीव हिमाहता ।। १५२&lt;br&gt;&#xA;ततः स सद्यस्तच्छोकवज्रपाताहतो भुवि ।&lt;br&gt;&#xA;भूभृत्पपात निश्चेष्टः स्वपक्षच्छेदमूर्च्छितः ।। १५३&lt;br&gt;&#xA;राज्ञी पद्मरतिः सापि व्यामोहपतिता ययौ ।&lt;br&gt;&#xA;भ्रष्टाभरणपुष्पा क्ष्मामिभभग्नेव मञ्जरी ।। १५४&lt;br&gt;&#xA;मुक्ताक्रन्दे परिजने तेषु वीरेषु दुःखिषु ।&lt;br&gt;&#xA;लब्धसंज्ञः क्षणाद्राजा जीवदत्तमुवाच तम् ।। १५५&lt;br&gt;&#xA;नात्रैषा शक्तिरन्येषामधुनावसरोऽस्तु ते ।&lt;br&gt;&#xA;प्रतिज्ञातं त्वया नारीं जीवयामि मृतामिति ।। १५६&lt;br&gt;&#xA;यदि विद्याबलं तेऽस्ति तज्जीवय सुतां मम ।&lt;br&gt;&#xA;दास्यामि तुभ्यमेवैतां विप्राय प्राप्तजीविताम् ।। १५७&lt;br&gt;&#xA;इति राज्ञो वचः श्रुत्वा जीवदत्तोऽभिमन्त्रितैः ।&lt;br&gt;&#xA;अभ्युक्ष्य तोयैस्तां राजपुत्रीमार्यामिमां जगौ ।। १५८&lt;br&gt;&#xA;अट्टाट्टहासहसिते करङ्कमालाकुले दुरालोके ।&lt;br&gt;&#xA;चामुण्डे विकराले साहाय्यं मे कुरु त्वरितम् ।। १५९&lt;br&gt;&#xA;एवं तेन कृते यत्ने जीवदत्तेन सा यदा ।&lt;br&gt;&#xA;बाला न जीवितं प्राप विषण्णः सोऽवदत्तदा ।। १६०&lt;br&gt;&#xA;दत्तापि विन्ध्यवासिन्या विद्या मे निष्फला गता ।&lt;br&gt;&#xA;तदेतेनोपहास्येन किं कार्यं जीवितेन मे ।। १६१&lt;br&gt;&#xA;इत्युक्त्वा जीवदत्तः स्वं शिरश्छेत्तुं महासिना ।&lt;br&gt;&#xA;यावत्प्रवर्तते तावदुदगाद्भारती दिवः ।। १६२&lt;br&gt;&#xA;भो जीवदत्त मा कार्षीः साहसं शूणु संप्रति ।&lt;br&gt;&#xA;एषानङ्गप्रभा नाम सद्विद्याधरकन्यका ।। १६३&lt;br&gt;&#xA;पित्रोः शापेन मानुष्यमियन्तं कालमागता ।&lt;br&gt;&#xA;त्यक्त्वाद्यैतां तनुं याता स्वलोकं स्वतनुं श्रिता ।। १६४&lt;br&gt;&#xA;तद्विन्ध्यवासिनीमेव गत्वाराधय तां पुनः ।&lt;br&gt;&#xA;तत्प्रसादादिमां प्राप्स्यस्यपि विद्याधरीं सतीम् ।। १६५&lt;br&gt;&#xA;न चैषा दिव्यभोगस्था शोच्या राज्ञो न चापि ते ।&lt;br&gt;&#xA;इत्युदीर्य यथातत्त्वं दिव्या वाग्विरराम सा ।। १६६&lt;br&gt;&#xA;ततः सुतायाः संस्कारं कृत्वा राजा जहौ शुचम् ।&lt;br&gt;&#xA;सदारोऽपि ययुस्तेऽन्ये त्रयो वीरा यथागतम् ।। १६७&lt;br&gt;&#xA;जीवदत्तस्तु जातास्थो गत्वा तां विन्ध्यवासिनीम् ।&lt;br&gt;&#xA;तपसाराधयामास स्वप्ने साप्यादिदेश तम् ।। १६८&lt;br&gt;&#xA;तुष्टा तवाहमुत्तिष्ठ शृणु चेदं ब्रवीमि ते ।&lt;br&gt;&#xA;अस्ति वीरपुरं नाम नगरं तुहिनाचले ।। १६९&lt;br&gt;&#xA;विद्याधराधिराजोऽस्ति समरो नाम तत्र च ।&lt;br&gt;&#xA;तस्यानङ्गवतीदेव्यां सुतानङ्गप्रभाजनि ।। १७०&lt;br&gt;&#xA;सा रूपयौवनोत्सेका नैच्छत्कंचित्पतिं यदा ।&lt;br&gt;&#xA;तदातिदुर्ग्रहक्रुद्धौ पितरौ शपतः स्म ताम् ।। १७१&lt;br&gt;&#xA;मानुष्यं व्रज तत्रापि न भर्तृसुखमाप्स्यसि ।&lt;br&gt;&#xA;कन्येव षोडशाब्दा तां त्यक्त्वा तनुमिहैष्यसि ।। १७२&lt;br&gt;&#xA;मर्त्यो विरूपो भावी च खड्गसिद्धोऽथ ते पतिः ।&lt;br&gt;&#xA;मुनिकन्याभिलाषेण शापान्मर्त्यत्वमागतः ।। १७३&lt;br&gt;&#xA;अनिच्छन्तीमपि त्वां च मर्त्यलोकं स नेष्यति ।&lt;br&gt;&#xA;त्वया तस्य वियोगोऽत्र भविष्यत्यन्यनीतया ।। १७४&lt;br&gt;&#xA;पूर्वजन्मनि तेनाष्टौ हृता हि परयोषितः ।&lt;br&gt;&#xA;तेनाष्टजन्मभोगार्ह दुःखं सोऽनुभविष्यति ।। १७५&lt;br&gt;&#xA;त्वं चात्र जन्मन्येकस्मिन्नष्टानामिव जन्मनाम् ।&lt;br&gt;&#xA;दुःखं प्राप्स्यसि विद्यानां भ्रंशेन मनुजीकृता ।। १७६&lt;br&gt;&#xA;सर्वस्यैव हि पापिष्ठसंपर्कः पापभागदः ।&lt;br&gt;&#xA;समपापः पुनः स्त्रीणां भर्त्रा पापेन संगमः ।। १७७&lt;br&gt;&#xA;नष्टस्मृतिः पतींश्चात्र बहून्प्राप्स्यसि मानुषान् ।&lt;br&gt;&#xA;त्वयोचितवरद्वेषदुर्ग्रहो विहितो यतः ।। १७८&lt;br&gt;&#xA;योऽयाचत समानस्त्वां द्युचरो मदनप्रभः ।&lt;br&gt;&#xA;भूत्वा स मानुषो भूभृदन्ते भावी पतिस्तव ।। १७९&lt;br&gt;&#xA;ततस्त्वं शापनिर्मुक्ता स्वलोकं पुनरागता ।&lt;br&gt;&#xA;तमेव द्युचरीभूतं संप्राप्स्यस्युचितं पतिम् ।। १८०&lt;br&gt;&#xA;तदेवं पितृशप्ता सा भूत्वानङ्गरतिः क्षितौ ।&lt;br&gt;&#xA;प्राप्ताद्य पित्रोर्निकटं जातानङ्गप्रभा पुनः ।। १८१&lt;br&gt;&#xA;अतो वीरपुरं गत्वा जित्वा तत्पितरं रणे ।&lt;br&gt;&#xA;जानन्तमपि कौलीनरक्षितं तामवाप्नुहि ।। १८२&lt;br&gt;&#xA;इमं गृहाण खड्गं च येन हस्तगतेन ते ।&lt;br&gt;&#xA;गतिर्भविष्यत्याकाशे किं चाजेयो भविष्यसि ।। १८३&lt;br&gt;&#xA;इत्युक्त्वार्पितखड्गा सा तस्य देवी तिरोदधे ।&lt;br&gt;&#xA;स च प्रबुबुधे दिव्यं खड्गं हस्ते ददर्श च ।। १८४&lt;br&gt;&#xA;अथोत्थाय प्रहृष्टात्मा जीवदत्तो नताम्बिकः ।&lt;br&gt;&#xA;तत्प्रसादामृताप्यायशान्ताशेषतपःक्लमः ।। १८५&lt;br&gt;&#xA;खड्गहस्तः खमुपत्य परिभ्रम्य हिमालयम् ।&lt;br&gt;&#xA;प्राप वीरपुरस्थं तं समरं द्युचरेश्वरम् ।। १८६&lt;br&gt;&#xA;तेन युद्धजितेनात्र प्रदत्तां परिणीय सः ।&lt;br&gt;&#xA;तामनङ्गप्रभां भेजे दिव्यां संभोगसंपदम् ।। १८७&lt;br&gt;&#xA;कंचित्कालं स्थितश्चात्र श्वशुरं समरं स तम् ।&lt;br&gt;&#xA;जीवदत्तो जगादैवं तां चानङ्गप्रभां प्रियाम् ।। १८८&lt;br&gt;&#xA;मनुष्यलोकं गच्छावस्तं प्रत्युत्कण्ठितोऽस्मि यत् ।&lt;br&gt;&#xA;प्राणिनां हि निकृष्टापि जन्मभूमिः परा प्रिया ।। १८९&lt;br&gt;&#xA;एतच्छ्रुत्वा वचस्तस्य श्वशुरः सोऽन्वमन्यत ।&lt;br&gt;&#xA;सा त्वनङ्गप्रभा कृच्छ्रादनुमेने विजानती ।। १९०&lt;br&gt;&#xA;अथाङ्कोपात्तया साकमनङ्गप्रभया तया ।&lt;br&gt;&#xA;जीवदत्तः स नभसा मर्त्यलोकमवातरत् ।। १९१&lt;br&gt;&#xA;दृष्ट्वात्र रम्यमेकं च पर्वतं सा जगाद तम् ।&lt;br&gt;&#xA;श्रान्तानङ्गप्रभा क्षिप्रमिह विश्रम्यतामिति ।। १९२&lt;br&gt;&#xA;ततस्तथेति तत्रैव सोऽवतीर्य तया सह ।&lt;br&gt;&#xA;चकाराहारपानादि तत्तद्विद्याप्रभावतः ।। १९३&lt;br&gt;&#xA;ततोऽनङ्गप्रभां जीवदत्तोऽसौ विधिचोदितः ।&lt;br&gt;&#xA;तामुवाच प्रिये किंचिन्मधुरं गीयतां त्वया ।। १९४&lt;br&gt;&#xA;तच्छ्रुत्वा गातुमारेभे सा भक्त्या धूर्जटेः स्तुतिम् ।&lt;br&gt;&#xA;तेन तद्गीतशब्देन सोऽथ निद्रामगाद्द्विजः ।। १९५&lt;br&gt;&#xA;तावदाखेटकश्रान्तो निर्झराम्भोभिलाषुकः ।&lt;br&gt;&#xA;राजा हरिवरो नाम पथा तेन किलाययौ ।। १९६&lt;br&gt;&#xA;स तेन गीतशब्देन श्रुतेन हरिणो यथा ।&lt;br&gt;&#xA;आकृष्टोऽभ्यापतत्तत्र रथमुन्मुच्य केवलः ।। १९७&lt;br&gt;&#xA;शकुनैः पूर्वमाख्यातशुभोऽपश्यत्स भूपतिः ।&lt;br&gt;&#xA;तामनङ्गप्रभां संत्यामनङ्गस्य प्रभामिव ।। १९८&lt;br&gt;&#xA;तदा तद्गीतरूपाभ्यां नीतं तस्य विहस्तताम् ।&lt;br&gt;&#xA;निर्बिभेद यथाकामं हृदयं मदनः शरैः ।। १९९&lt;br&gt;&#xA;सापि तं वीक्ष्य सहसा सुभगं पुष्पधन्वनः ।&lt;br&gt;&#xA;पतिता गोचरेऽनङ्गप्रभा क्षणमचिन्तयत् ।। २००&lt;br&gt;&#xA;कोऽयं किमयमुन्मुत्त पुष्पचापो मनोभवः ।&lt;br&gt;&#xA;किं मूर्तो गीततुष्टस्य शर्वस्यानुग्रहो मयि ।। २०१&lt;br&gt;&#xA;इति संचिन्त्य पप्रच्छ सा तं मदनमोहिता ।&lt;br&gt;&#xA;कस्त्वं कथं वनं चेदमागतोऽस्युच्यतामिति ।। २०२&lt;br&gt;&#xA;ततो यथागतो यः स सर्वं तस्यै शशंस तत् ।&lt;br&gt;&#xA;स राजा तामथापृच्छत्का त्वं सुन्दरि शंस मे ।। २०३&lt;br&gt;&#xA;यश्च सुप्तस्थितोऽत्रायमेष कः कमलानने ।&lt;br&gt;&#xA;इति तं पृष्टवन्तं च संक्षेपेण जगाद सा ।। २०४&lt;br&gt;&#xA;अहं विद्याधरी खङ्गसिद्धश्चैष पतिर्मम ।&lt;br&gt;&#xA;दृष्टमात्रे च जातास्मि सानुरागाधुना त्वयि ।। २०५&lt;br&gt;&#xA;तदेहि तावद्गच्छावस्त्वदीयं नगरं द्रुतम् ।&lt;br&gt;&#xA;तावत्प्रबुध्यते नायं तत्र वक्ष्यामि विस्तरात् ।। २०६&lt;br&gt;&#xA;श्रुत्वैतत्तद्वचो राजा प्रतिपद्य तथेति सः ।&lt;br&gt;&#xA;त्रैलोक्यराज्यसंप्राप्तिहर्षं हरिवरो दधे ।। २०७&lt;br&gt;&#xA;नृपमङ्के गृहीत्वेमं गच्छाम्युत्पत्य खं जवात् ।&lt;br&gt;&#xA;इत्यनङ्गप्रभा सान्तः सत्वरा समचिन्तयत् ।। २०८&lt;br&gt;&#xA;तावच्च भ्रष्टविद्याभूद्भर्तृद्रोहेण तेन सा ।&lt;br&gt;&#xA;स्मरन्ती पितृशापं च विषादं सहसा ययौ ।। २०९&lt;br&gt;&#xA;तद्दृष्ट्वा कारणं पृष्ट्वा स राजा तामभाषत ।&lt;br&gt;&#xA;न विषादस्य कालोऽयं प्रबुध्येतैष ते पतिः ।। २१०&lt;br&gt;&#xA;दैवायत्तं च वस्त्वेतच्छोचितुं नार्हसि प्रिये ।&lt;br&gt;&#xA;को हि स्वशिरसश्छायां विधेश्चोल्लङ्घयेद्गतिम् ।। २११&lt;br&gt;&#xA;तदेहि याम इत्युक्त्वा तां स श्रद्धिततद्गिरम् ।&lt;br&gt;&#xA;अङ्के हरिवरश्चक्रे राजानङ्गप्रभां द्रुतम् ।। २१२&lt;br&gt;&#xA;ततो निधानलब्ध्येव तुष्टो गत्वा जवात्ततः ।&lt;br&gt;&#xA;राजारुरोह स्वरथं स भृत्यैरभिनन्दितः ।। २१३&lt;br&gt;&#xA;तेन स्वनगरं प्राप स मनःशीघ्रगामिना ।&lt;br&gt;&#xA;रथेन रमणीयुक्तः प्रजानां दत्तकौतुकः ।। २१४&lt;br&gt;&#xA;स्वनामलाञ्छने तस्मिन्सोऽनङ्गप्रभया तया ।&lt;br&gt;&#xA;सह दिव्यसुखस्तस्थौ ततो हरिवरो नृपः ।। २१५&lt;br&gt;&#xA;साप्यनङ्गप्रभा तत्रैवासीत्तदनुरागिणी ।&lt;br&gt;&#xA;विस्मृत्य स्वं प्रभावं तं सर्वं शापविमोहिता ।। २१६&lt;br&gt;&#xA;अत्रान्तरे स तत्राद्रौ जीवदत्तो न केवलम् ।&lt;br&gt;&#xA;प्रबुद्धो नैक्षतानङ्गप्रभां यावत्स्वमप्यसिम् ।। २१७&lt;br&gt;&#xA;क्व सानङ्गप्रभा कष्टं क्व स खड्गोऽपि किं नु तम् ।&lt;br&gt;&#xA;हृत्वा गता सा किं वा तौ नीतौ द्वावपि केनचित् ।।२ १८&lt;br&gt;&#xA;इत्युद्भ्रान्तो बहून्कुर्वन्वितर्कान्स दिनत्रयम् ।&lt;br&gt;&#xA;गिरिं तं विचिनोति स्म दह्यमानः स्मराग्निना ।। २१९&lt;br&gt;&#xA;ततोऽवतीर्य चिन्वानो वनानि दिवसान्दश ।&lt;br&gt;&#xA;स बभ्राम न चापश्यत्तस्याः पादमपि क्वचित् ।। २२०&lt;br&gt;&#xA;हा दुर्जनविधे कृच्छ्रात्सा दत्तापि कथं त्वया ।&lt;br&gt;&#xA;खड्गसिद्ध्या सह हृता प्रियानङ्गप्रभा मम ।। २२१&lt;br&gt;&#xA;इत्याक्रन्दन्निराहारो भ्रमन्नेकमवाप्तवान् ।&lt;br&gt;&#xA;ग्रामं तत्र विवेशैकमाढ्यं द्विजगृहं च सः ।। २२२&lt;br&gt;&#xA;गृहिणी तत्र सुभगा सुवस्त्रा चोपवेश्य तम् ।&lt;br&gt;&#xA;आसने प्रियदत्ताख्या स्वचेटीः शीघ्रमादिशत् ।। २२३&lt;br&gt;&#xA;त्वरितं जीवदत्तस्य पादौ क्षालयतास्य हि ।&lt;br&gt;&#xA;निराहारस्य विरहाद्दिनमद्य त्रयोदशम् ।। २२४&lt;br&gt;&#xA;तच्छ्रुत्वा विस्मितो जीवदत्तोऽन्तर्विममर्श सः ।&lt;br&gt;&#xA;इहानङ्गप्रभा प्राप्ता किं किमेषाथ योगिनी ।। २२५&lt;br&gt;&#xA;इति ध्यायन्धौतपादो भुक्ततद्दत्तभोजनः ।&lt;br&gt;&#xA;प्रणतः प्रियदत्तां तामत्यार्त्या पृच्छति स्म सः ।। २२६&lt;br&gt;&#xA;एकं ब्रूहि कथं वेत्सि मद्वृत्तान्तमनिन्दिते ।&lt;br&gt;&#xA;द्वितीयं चापि कथय प्रियाखड्गौ क्व मे गतौ ।। २२७&lt;br&gt;&#xA;तच्छ्रुत्वा तमवोचत्सा प्रियदत्ता पतिव्रता ।&lt;br&gt;&#xA;भर्तुरन्यो न मे चित्ते स्वप्नेऽपि कुरुते पदम् ।। २२८&lt;br&gt;&#xA;पुत्रभ्रातृसमानन्यान्पश्यामि पुरुषानहम् ।&lt;br&gt;&#xA;न च मेऽनर्चितो याति कदाचिदतिथिर्गृहात् ।। २२९&lt;br&gt;&#xA;तत्प्रभावेण जानामि भूतं भव्यं च भावि च ।&lt;br&gt;&#xA;सा चानङ्गप्रभा नीता राज्ञा हरिवरेण ते ।। २३०&lt;br&gt;&#xA;सुप्ते त्वयि विधेर्योगात्तन्मार्गागामिना तदा ।&lt;br&gt;&#xA;गीताकृष्टोपयातेन स्वनामपुरवासिना ।। २३१&lt;br&gt;&#xA;सा च शक्या न ते प्राप्तुं स हि राजा महाबलः ।&lt;br&gt;&#xA;सा पुनस्तमपि त्यक्त्वा कुलटान्यत्र यास्यति ।। २३२&lt;br&gt;&#xA;खड्गं च देवी प्रादात्ते तत्प्राप्त्यै तद्विधाय सः ।&lt;br&gt;&#xA;तस्यां हृतायां दिव्यत्वाद्देव्या एवान्तिकं गतः ।। २३३&lt;br&gt;&#xA;किं च देव्यैव तेऽनङ्गप्रभाशापोपवर्णने ।&lt;br&gt;&#xA;स्वप्ने भावि यदादिष्टं तत्कथं विस्मृतं तव ।। २३४&lt;br&gt;&#xA;तदेष भवितव्येऽर्थे व्यामोहस्ते वृथैव कः ।&lt;br&gt;&#xA;पापानुबन्धं मुञ्चैनं भूयोभूयोऽतिदुःखदम् ।। २३५&lt;br&gt;&#xA;किं वाधुना तव तया पापयान्यानुरक्तया ।&lt;br&gt;&#xA;मानुषीभूतया भ्रातस्त्वद्द्रोहभ्रष्टविद्यया ।। २३६&lt;br&gt;&#xA;इत्युक्तः स तया साध्व्या त्यक्तानङ्गप्रभास्पृहः ।&lt;br&gt;&#xA;तच्चापलविरक्तात्मा जीवदत्तो जगाद ताम् ।। २२७&lt;br&gt;&#xA;शान्तस्त्वद्वचसा मोहः सत्येनाम्बामुना मम ।&lt;br&gt;&#xA;कामं न श्रेयसे कस्य संगमः पुण्यकर्मभिः ।। २३८&lt;br&gt;&#xA;पूर्वपापवशादेतद्दुःखमापतितं मम ।&lt;br&gt;&#xA;तत्क्षालनाय यास्यामि तीर्थान्युज्झितमत्सरः ।। २३९&lt;br&gt;&#xA;को मेऽनङ्गप्रभाहेतोर्वैरेणार्थः परैः सह ।&lt;br&gt;&#xA;जितक्रोधेन सर्वं हि जगदेतद्विजीयते ।। २४०&lt;br&gt;&#xA;इति यावत्स वक्त्यत्र तावत्तस्याः पतिर्गृहे ।&lt;br&gt;&#xA;आययौ प्रियदत्ताया धार्मिकोऽतिथिवत्सलः ।। २४१&lt;br&gt;&#xA;कृतातिथ्येन तेनापि त्याजितो दुःखमत्र सः ।&lt;br&gt;&#xA;विश्रम्य तीर्थयात्रायै प्रायादापृच्छ्य तावुभौ ।। २४२&lt;br&gt;&#xA;ततः क्रमेण सर्वाणि पृथ्व्यां तीर्थानि सोऽभ्रमत् ।&lt;br&gt;&#xA;विसोढानेककान्तारकष्टो मूलफलाशनः ।। २४३&lt;br&gt;&#xA;भ्रान्ततीर्थश्च तामेव स ययौ विन्ध्यवासिनीम् ।&lt;br&gt;&#xA;तत्र तेपे तपस्तीव्रं निराहारः कुशास्तरे ।। २४४&lt;br&gt;&#xA;तपस्तुष्टा च सा साक्षादुवाचैवं तमम्बिका ।&lt;br&gt;&#xA;उत्तिष्ठ पुत्र यूयं हि चत्वारो मामका गणाः ।। २४५&lt;br&gt;&#xA;पञ्चमूलचतुर्वक्त्रमहोदरमुखास्त्रयः ।&lt;br&gt;&#xA;त्वं चतुर्थश्च विकटवदनाख्यः क्रमोत्तमः ।। २४६&lt;br&gt;&#xA;ते यूयं जातु गङ्गाया विहर्तुं पुलिनं गताः ।&lt;br&gt;&#xA;तत्र स्नान्ती च युष्माभिर्दृष्टैका मुनिकन्यका ।। २४७&lt;br&gt;&#xA;चापलेखेति कपिलजटाख्यस्य मुनेः सुता ।&lt;br&gt;&#xA;प्रार्थ्यते स्म च सर्वैः सा भवद्भिर्मदनातुरैः ।। २४८&lt;br&gt;&#xA;कन्याहमपयातेति तयोक्ते ते त्रयोऽपरे ।&lt;br&gt;&#xA;तूष्णीमासंस्त्वया सा तु हठाद्वाहावगृह्यत ।। २४९&lt;br&gt;&#xA;क्रन्दति स्म च सा तात तात त्रायस्व मामिति ।&lt;br&gt;&#xA;तच्छ्रुत्वा निकटस्थोऽत्र स क्रुद्धो मुनिरागमत् ।। २५०&lt;br&gt;&#xA;तं दृष्ट्वा सा त्वया मुक्ता ततो युष्माञ्शशाप सः ।&lt;br&gt;&#xA;मनुष्ययोनिं पापिष्ठाः सर्वे यातेति तत्क्षणात् ।। २५१&lt;br&gt;&#xA;प्रार्थितः सोऽथ शापान्तमेवं वो मुनिरभ्यधात् ।&lt;br&gt;&#xA;यदानङ्गप्रभा राजसुता युष्माभिरर्थिता ।। २५२&lt;br&gt;&#xA;गता वैद्याधरं लोकं मोक्ष्याश्चामी तदा त्रयः ।&lt;br&gt;&#xA;त्वं तु विद्याधरीभूतां प्राप्यैतां हारयिष्यसि ।। २५३&lt;br&gt;&#xA;ततः प्राप्तासि विकटवदन व्यसनं महत् ।&lt;br&gt;&#xA;चिराच्च देवीमाराध्य शापादस्माद्विमोक्ष्यसे ।। २५४&lt;br&gt;&#xA;त्वयास्याश्चापलेखाया हस्तस्पर्शो यतः कृतः ।&lt;br&gt;&#xA;परदारापहारोत्थं पापमस्ति च ते बहु ।। २५५&lt;br&gt;&#xA;इति ये मद्गणा यूयं शप्तास्तेन महर्षिणा ।&lt;br&gt;&#xA;तेऽथ जाताः स्थ चत्वारः प्रवीरा दक्षिणापथे ।। २५६&lt;br&gt;&#xA;पञ्चपट्टिकभाषाज्ञौ यौ तौ खड्गधरश्च यः ।&lt;br&gt;&#xA;सखायस्ते त्रयस्त्वं च चतुर्थो जीवदत्तकः ।। २५७&lt;br&gt;&#xA;ते च त्रयोऽनङ्गरतौ प्रयातायां निजं पदम् ।&lt;br&gt;&#xA;इहागत्यैव निर्मुक्ता मत्प्रसादेन शापतः ।। २५८&lt;br&gt;&#xA;त्वया चाराधितास्म्यद्य जातः शापक्षयश्च ते ।&lt;br&gt;&#xA;तदाग्नेयीं गृहीत्वेमां धारणां स्वतनुं त्यज ।। २५९&lt;br&gt;&#xA;अष्टजन्मोपभोग्यं च पातकं तत्सकृद्दह ।&lt;br&gt;&#xA;इत्युक्त्वा धारणां दत्त्वा देवी तस्य तिरोदधे ।। २६०&lt;br&gt;&#xA;स मर्त्यदेहं पापं च दग्ध्वा धारणया तया ।&lt;br&gt;&#xA;जीवदत्तश्चिराच्छापमुक्तो जज्ञे गणोत्तमः ।। २६१&lt;br&gt;&#xA;देवानामप्यहो येन पापेन क्लेश ईदृशः ।&lt;br&gt;&#xA;परस्त्रीसंगमोत्थेन हान्येषां तेन का गतिः ।। २६२&lt;br&gt;&#xA;तावच्च तत्र सानङ्गप्रभा हरिवरे पुरे ।&lt;br&gt;&#xA;राज्ञो हरिवरस्यान्तःपुराणां प्राप मुख्यताम् ।। २६३&lt;br&gt;&#xA;स च राजा तदेकाग्रमनास्तस्थौ दिवानिशम् ।&lt;br&gt;&#xA;स्वमन्त्रिणि सुमन्त्राख्ये न्यस्तराज्यमहाभरः ।। २६४&lt;br&gt;&#xA;एकदा तस्य राज्ञश्च निकटं मध्यदेशतः ।&lt;br&gt;&#xA;आगाल्लब्धवरो नाम नाट्याचार्योऽत्र नूतनः ।। २६५&lt;br&gt;&#xA;स दृष्टकौशलस्तेन भूभृता वाद्यनाट्ययोः ।&lt;br&gt;&#xA;संमान्यान्तःपुरस्त्रीणां नाट्याचार्यो व्यधीयत ।। २६६&lt;br&gt;&#xA;तेनानङ्गप्रभा नृत्ते प्रकर्षं प्रापिता तथा ।&lt;br&gt;&#xA;नृत्यन्त्यपि सपत्नीनां स्पृहणीयाभवद्यथा ।। २६७&lt;br&gt;&#xA;सहवासाच्च तस्याथ नृत्तशिक्षारसादपि ।&lt;br&gt;&#xA;नाट्याचार्यस्य सानङ्गप्रभाभूदनुरागिणी ।। २६८&lt;br&gt;&#xA;तस्याश्च रूपनृत्ताभ्यामाकृष्टः स शनैरहो ।&lt;br&gt;&#xA;नाट्याचार्योऽपि कामेन किमप्यन्यदनृत्यत ।। २६९&lt;br&gt;&#xA;विजने चैकदानङ्गप्रभा सा नाट्यवेश्मनि ।&lt;br&gt;&#xA;प्रसह्य नाट्याचार्यं तमुपागाद्रतलालसा ।। २७०&lt;br&gt;&#xA;सुरतान्ते च सात्यन्तसानुरागा जगाद तम् ।&lt;br&gt;&#xA;त्वया विनाकृता नाहं स्थातुं शक्ष्याम्यपि क्षणम् ।। २७१&lt;br&gt;&#xA;राजा हरिवरश्चैतद्बुद्ध्वा नैव क्षमिष्यते ।&lt;br&gt;&#xA;तदेह्यन्यत्र गच्छावो यत्र राजा न बुध्यते ।। २७२&lt;br&gt;&#xA;अस्ति हेमहयोष्ट्रादि धनं तव च भूभृता ।&lt;br&gt;&#xA;नाट्यतुष्टेन यद्दत्तमस्ति चाभरणं मम ।। २७३&lt;br&gt;&#xA;तत्तत्र त्वरितं यामः स्थास्यामो यत्र निर्भयाः ।&lt;br&gt;&#xA;एतत्स तद्वचो हृष्टो नाट्याचार्योऽन्वमन्यत ।। २७४&lt;br&gt;&#xA;ततः पुरुषवेषं सा कृत्वानङ्गप्रभा ययौ ।&lt;br&gt;&#xA;नाट्याचार्यगृहं चेट्या सह सुस्निग्धयैकया ।। २७५&lt;br&gt;&#xA;ततस्तदैव तेनोष्ट्रपृष्ठार्पितधनर्द्धिना ।&lt;br&gt;&#xA;साकं सा तुरगारूढा प्रायान्नाट्योपदेशिना ।। २७६&lt;br&gt;&#xA;सादौ वैद्याधरीं लक्ष्मीं त्यक्त्वा राजश्रियं पुनः ।&lt;br&gt;&#xA;शिश्रिये चारणद्धि सा धिक् स्त्रीणां चपलं मनः ।। २७७&lt;br&gt;&#xA;गत्वा च नाट्याचार्येण तेनानङ्गप्रभा सह ।&lt;br&gt;&#xA;दूरं सा नगरं प्राप वियोगपुरसंज्ञकम् ।। २७८&lt;br&gt;&#xA;तत्र तत्सहिता तस्थौ सुखं सा सोऽपि लब्धया ।&lt;br&gt;&#xA;तया लब्धवराख्यां स्वां सत्यां मेने नटाग्रणीः ।। २७९&lt;br&gt;&#xA;तावच्च तां गतां क्वापि बुद्ध्वानङ्गप्रभां प्रियाम् ।&lt;br&gt;&#xA;राजा हरिवरः सोऽभूद्देहत्यागोन्मुखः शुचा ।। २८०&lt;br&gt;&#xA;ततः सुमन्त्रो मन्त्री तमुवाचाश्वासयन्नृपम् ।&lt;br&gt;&#xA;देव किं यन्न वेत्सि त्वं पर्यालोचय तत्स्वयम् ।। २८१&lt;br&gt;&#xA;खड्गविद्याधरं त्यक्त्वा पतिं त्वां दृष्टमेव या ।&lt;br&gt;&#xA;उपाश्रिता कथं तस्याः स्थैर्यं स्यात्त्वय्यपि प्रभो ।। २८२&lt;br&gt;&#xA;लघुं कंचिद्गृहीत्वा सा गता सद्वस्तुनिःस्पृहा ।&lt;br&gt;&#xA;तृणरत्नशलाकेव तृणदृष्ट्यनुरागतः ।। २८३&lt;br&gt;&#xA;नाट्याचार्येण सा नूनं नीता स हि न दृश्यते ।&lt;br&gt;&#xA;संगीतकगृहे प्रातस्तौ स्थिताविति च श्रुतम् ।। २८४&lt;br&gt;&#xA;तद्देव वद कस्तस्या जानतोऽपि तवाग्रहः ।&lt;br&gt;&#xA;विलासिनी हि सर्वस्य संध्येव क्षणरागिणी ।। २८५&lt;br&gt;&#xA;इत्युक्तो मन्त्रिणा सोऽथ विचारपतितो नृपः ।&lt;br&gt;&#xA;अचिन्तयदहो सत्यमुक्तं मे सुधियामुना ।। २८६&lt;br&gt;&#xA;पर्यन्तविरसा कष्टा प्रतिक्षणविवर्तिनी ।&lt;br&gt;&#xA;भवस्थितिरिवानित्यसंबन्धा हि विलासिनी ।। २८७&lt;br&gt;&#xA;पतितं मज्जयन्तीषु दर्शितोत्कलिकासु च ।&lt;br&gt;&#xA;प्राज्ञः पतत्यगाधासु न स्त्रीषु च नदीषु च ।। २८८&lt;br&gt;&#xA;व्यसनेषु निरुद्वेगा विभवेष्वप्यगर्विताः ।&lt;br&gt;&#xA;कार्येष्वकातरा ये च ते धीरास्तैर्जितं जगत् ।। २८९&lt;br&gt;&#xA;इत्यालोच्य शुचं त्यक्त्वा मन्त्रिणो वचनेन सः ।&lt;br&gt;&#xA;स्वदारेष्वेव संतोषं राजा हरिवरो व्यधात् ।। २९०&lt;br&gt;&#xA;साप्यनङ्गप्रभा तत्र वियोगपुरनामनि ।&lt;br&gt;&#xA;नाट्याचार्ययुता तावत्कचित्कालं स्थिता पुरे ।। २९१&lt;br&gt;&#xA;तावत्तत्रापि संजज्ञे नाट्याचार्यस्य दैवतः ।&lt;br&gt;&#xA;यूना सुदर्शनाख्येन द्यूतकारेण संगतिः ।। २५२&lt;br&gt;&#xA;तेन द्यूतहृताशेषधनोऽनङ्गप्रभाग्रतः ।&lt;br&gt;&#xA;कृतः सुदर्शनेनात्र नाट्याचार्योऽचिरेण सः ।। २९३&lt;br&gt;&#xA;तद्रोषादिव निःश्रीकं त्यक्त्वानङ्गप्रभाथ तम् ।&lt;br&gt;&#xA;सा सुदर्शनमेवैतं प्रसह्याशिश्रियत्पतिम् ।। २९४&lt;br&gt;&#xA;नष्टदारधनः सोऽथ नाट्याचार्योऽप्रतिश्रयः ।&lt;br&gt;&#xA;वैराग्यात्तपसे बद्धजटो गङ्गातटं ययौ ।। २९५&lt;br&gt;&#xA;सा त्वनङ्गप्रभा तेन द्यूतकारेण संगता ।&lt;br&gt;&#xA;सुदर्शनेन तत्रैव तस्थौ नवनवप्रिया ।। २९६&lt;br&gt;&#xA;एकदा च पतिस्तस्यास्तस्करैः स सुदर्शनः ।&lt;br&gt;&#xA;मुषिताशेषसर्वस्वः प्रविश्य रजनौ कृतः ।। २९७&lt;br&gt;&#xA;ततस्तां द्रविणाभावाद्दुःस्थितामनुतापिनीम् ।&lt;br&gt;&#xA;दृष्ट्वा सुदर्शनोऽनङ्गप्रभामिदमुवाच सः ।। २९८&lt;br&gt;&#xA;हिरण्यगुप्तनामा यः सुहृन्मेऽस्ति महाधनः ।&lt;br&gt;&#xA;तत्सकाशादृणं किंचिदेह्यद्य मृगयामहे ।। २९९&lt;br&gt;&#xA;इत्युक्त्वा दैवहतधीः स गत्वैव तया सह ।&lt;br&gt;&#xA;ऋणं हिरण्यगुप्तं तं वणिङ्मुख्यमयाचत ।। ३००&lt;br&gt;&#xA;स चानङ्गप्रभां दृष्ट्वा वणिक्सापि च तं तदा ।&lt;br&gt;&#xA;अन्योन्यसाभिलाषौ तौ बभूवतुरुभावपि ।। ३०१&lt;br&gt;&#xA;उवाच चैवं स वणिक्तं सुदर्शनमादरात् ।&lt;br&gt;&#xA;प्रातर्दास्ये हिरण्यं वामद्येहैव तु भुज्यताम् ।। ३०२&lt;br&gt;&#xA;तच्छ्रुत्वान्यादृशं भावमुपलक्ष्य तयोर्द्वयोः ।&lt;br&gt;&#xA;सुदर्शनोऽब्रवीन्नाहं भोजनेऽद्य पटुः स्थितः ।। ३०३&lt;br&gt;&#xA;वणिक्पतिस्ततोऽवादीत्तर्हि त्वद्वनिता सखे ।&lt;br&gt;&#xA;भुङ्क्तां प्रथममस्माकमेषा हि गृहमागता ।। ३०४&lt;br&gt;&#xA;इत्युक्तस्तेन तूष्णीं स बभूव कितवोऽपि सन् ।&lt;br&gt;&#xA;स चानङ्गप्रभायुक्तो ययावभ्यन्तरं वणिक् ।। ३०५&lt;br&gt;&#xA;तत्र चक्रे तया साकं पानाहारादिनिर्वृतिम् ।&lt;br&gt;&#xA;अतर्कितोपनतया लसन्मदविलासया ।। ३०६&lt;br&gt;&#xA;सुदर्शनः स तस्याश्च निर्गमं प्रतिपालयन् ।&lt;br&gt;&#xA;बहिः स्थितः संस्तद्भृत्यैरूचे तत्प्रेरितैस्ततः ।। ३०७&lt;br&gt;&#xA;भुक्त्वा गृहं गता सा ते निर्यान्ती न त्वयेक्षिता ।&lt;br&gt;&#xA;तत्त्वया किमिहाद्यापि क्रियते गम्यतामिति ।। ३०८&lt;br&gt;&#xA;सान्तः स्थिता न निर्याता न यास्यामीति स ब्रुवन् ।&lt;br&gt;&#xA;दत्त्वा पादप्रहारांस्तैस्तद्भृत्यैर्निरकाल्यत ।। ३०९&lt;br&gt;&#xA;ततः सुदर्शनो गत्वा दुःखितः स व्यचिन्तयत् ।&lt;br&gt;&#xA;कथं मे वणिजा दारा मित्त्रेणाप्यमुना हृताः ।। ३१०&lt;br&gt;&#xA;इहैवोपनतं वा मे स्वपापफलमीदृशम् ।&lt;br&gt;&#xA;यन्मया कृतमन्यस्य तदन्येन कृतं मम ।। ३११&lt;br&gt;&#xA;कुप्यामि किं तदन्यस्मै कोपार्हं तत्स्वकर्म मे ।&lt;br&gt;&#xA;तच्छिनद्मि न येन स्यात्पुनर्मम पराभवः ।। ३१२&lt;br&gt;&#xA;इत्यालोच्य क्रुधं त्यक्त्वा गत्वा बदरिकाश्रमम् ।&lt;br&gt;&#xA;द्यूतकारस्तदा तत्र भवच्छेदि व्यधात्तपः ।। ३१३&lt;br&gt;&#xA;सा च रूपाधिकं प्राप्य प्रियं तं वणिजं पतिम् ।&lt;br&gt;&#xA;रेमेऽनङ्गप्रभा भृङ्गी पुष्पात्पुष्पमिवागता ।। ३१४&lt;br&gt;&#xA;क्रमेण तस्य सा चाभूद्वणिजो विपुलश्रियः ।&lt;br&gt;&#xA;स्वामिनी सानुरागस्य प्राणेष्वपि धनेष्वपि ।। ३१५&lt;br&gt;&#xA;राजात्र वीरबाहुश्च तत्रस्थामेकसुन्दरीम् ।&lt;br&gt;&#xA;बुद्ध्वापि धर्ममर्यादां रक्षन्नैव जहार ताम् ।। ३१६&lt;br&gt;&#xA;दिनैश्च तद्व्ययैः सोऽभूद्वणिगल्पीभवद्धनः ।&lt;br&gt;&#xA;म्लायति श्रीः कुलस्त्रीव गृहे बन्धक्यधिष्ठिते ।। ३१७&lt;br&gt;&#xA;ततः सुवर्णभूम्याख्यं द्वीपं संभृतभाण्डकः ।&lt;br&gt;&#xA;हिरण्यगुप्तः स वणिक्प्रस्थितोऽभूद्वणिज्यया ।। ३१८&lt;br&gt;&#xA;वियोगमीत्या चादाय तामनङ्गप्रभां सह ।&lt;br&gt;&#xA;व्रजन्पथि क्रमात्प्राप स सागरपुरं पुरम् ।। ३१९&lt;br&gt;&#xA;तत्र सागरवीराख्यो वास्तव्यो धीवराधिपः ।&lt;br&gt;&#xA;नगरेऽम्भोधिनिकटे तस्यैको मिलितोऽभवत् ।। ३२०&lt;br&gt;&#xA;तेनाब्धिजीविना साकं सोऽथ गत्वाम्बुधेस्तटम् ।&lt;br&gt;&#xA;तड्ढौकितं यानपात्रमारुरोह प्रियासखः ।। ३२१&lt;br&gt;&#xA;ततोऽऽब्धौ यानपात्रेण तेन यावत्प्रयाति सः ।&lt;br&gt;&#xA;व्ययः सागरवीरेण दिनानि कतिचिद्वणिक् ।। ३२२&lt;br&gt;&#xA;एकस्मिन्दिवसे तावज्वलद्विद्युद्विलोचनः ।&lt;br&gt;&#xA;उग्रः संहारभयदः कालमेघः समाययौ ।। ३२३&lt;br&gt;&#xA;स्वस्थूलवर्षधारेण वायुना बलिना हतम् ।&lt;br&gt;&#xA;ततो मज्जितुमारेभे यानपात्रं तदूर्मिषु ।। ३२४&lt;br&gt;&#xA;मुक्ताक्रन्दे परिजने मनोरथ इव स्वके ।&lt;br&gt;&#xA;मज्यमाने प्रवहणे कक्ष्याबद्धोत्तरीयकः ।। ३२५&lt;br&gt;&#xA;वणिग्घिरण्यगुप्तः सोऽदृष्ट्वानङ्गप्रभामुखम् ।&lt;br&gt;&#xA;हा प्रिये क्व त्वमिप्युक्त्वा चिक्षेपात्मानमम्बुधौ ।। ३२६&lt;br&gt;&#xA;गत्वा च बाहुविक्षेपात्कांचित्प्राप स दैवतः ।&lt;br&gt;&#xA;वणिक्प्रवहणीमेकां तां चालम्ब्यारुरोह सः ।। ३२७&lt;br&gt;&#xA;साप्यनङ्गप्रभा रज्ज्वा बद्धे फलहकोत्करे ।&lt;br&gt;&#xA;तेन सागरवीरेण झगित्येवाध्यरोप्यत ।। ३२८&lt;br&gt;&#xA;स्वयं चारुह्य तत्रैव भीतामाश्वासयन्स ताम् ।&lt;br&gt;&#xA;प्लवमानो ययावब्धौ बाहुभ्यां वारि विक्षिपन् ।। ३२९&lt;br&gt;&#xA;क्षणात्प्रवहणे भग्ने नष्टाभ्रमभवन्नभः ।&lt;br&gt;&#xA;साधोः प्रशान्तकोपस्य तुल्योऽभूत्स्तिमितोऽम्बुधिः ।। ३३०&lt;br&gt;&#xA;स चारूढः प्रवहणं पञ्चाहेनानिलेरितम् ।&lt;br&gt;&#xA;हिरण्यगुप्तः प्रापाब्धेः कूलं दैवाद्वणिक्ततः ।। ३३१&lt;br&gt;&#xA;अवतीर्य तटे सोऽथ प्रियाविरहदुःखितः ।&lt;br&gt;&#xA;अशक्यप्रतिकारं च मत्वा विधिविचेष्टितम् ।। ३३२&lt;br&gt;&#xA;गत्वा शनैः स्वनगरं बद्ध्वा धीराशयो धृतिम् ।&lt;br&gt;&#xA;हिरण्यगुप्तो भूयोऽर्थानुपार्ज्यास्त सुनिर्वृतः ।। ३३३&lt;br&gt;&#xA;सा त्वनङ्गप्रभैकाहाच्चित्रं फलहकस्थिता ।&lt;br&gt;&#xA;तेन सागरवीरेण प्रापिताम्भोनिधेस्तटम् ।। ३३४&lt;br&gt;&#xA;तत्राश्वास्य च नीताभूद्धीवरेन्द्रेण तेन सा ।&lt;br&gt;&#xA;तत्सागरपुरं नाम नगरं भवनं निजम् ।। ३३५&lt;br&gt;&#xA;तत्र राजसमश्रीकं वीरं प्राणप्रदायिनम् ।&lt;br&gt;&#xA;सुयौवनं सुरूपं च विचिन्त्याज्ञाविधायिनम् ।। ३३६&lt;br&gt;&#xA;तमेव चक्रे सानङ्गप्रभा दाशपतिं पतिम् ।&lt;br&gt;&#xA;न स्त्री चलितचारित्रा निम्नोन्नतमवेक्षते ।। ३३७&lt;br&gt;&#xA;ततः कैवर्तपतिना तेन साकमुवास सा ।&lt;br&gt;&#xA;तद्वेश्मन्युपभुञ्जाना तत्समृद्धिं तदर्पिताम् ।। ३३८&lt;br&gt;&#xA;एकदा सात्र हर्म्याग्रादपश्यद्रथ्यया तया ।&lt;br&gt;&#xA;यान्तं विजयवर्माख्यं भव्यं क्षत्रियपुत्रकम् ।। ३३९&lt;br&gt;&#xA;रूपलुब्धावतीर्यैव तमुपेत्य जगाद सा ।&lt;br&gt;&#xA;दर्शनाकृष्टचित्तां मां भज प्रणयिनीमिति ।। ३४०&lt;br&gt;&#xA;स चाभिनन्द्य हृष्टस्तामाकाशपतितामिव ।&lt;br&gt;&#xA;गृहीत्वा च जगाम स्वं गृहं त्रैलोक्यसुन्दरीम् ।। ३४१&lt;br&gt;&#xA;सोऽथ सागरवीरस्तां बुद्ध्वा क्वापि गतां प्रियाम् ।&lt;br&gt;&#xA;त्यक्त्वा सर्वं तनुं त्यक्ष्यंस्तपसा सुरनिम्नगाम् ।। ३४२&lt;br&gt;&#xA;यदगात्तत्कथं मा भूद्दुःखं तस्य तथाविधम् ।&lt;br&gt;&#xA;क्व दाशत्वं क्व तादृश्या विद्याधर्या हि संगमः ।। ३४३&lt;br&gt;&#xA;सा चानङ्गप्रभा तेन समं विजयवर्मणा ।&lt;br&gt;&#xA;तस्थौ तत्रैव नगरे यथासुखमनर्गला ।। ३४४&lt;br&gt;&#xA;ततः कदाचित्तत्रत्यः समारूढकरेणुकः ।&lt;br&gt;&#xA;राजा सागरवर्माख्यो निरगाद्भ्रमितुं पुरम् ।। ३४५&lt;br&gt;&#xA;स्वनामसंज्ञं स्वकृतं स पश्यंस्तत्पुरं नृपः ।&lt;br&gt;&#xA;तेनाययौ पथा यत्र गृहं विजयवर्मणः ।। ३४६&lt;br&gt;&#xA;बुद्ध्वा च नृपमायान्तं तद्दर्शनकुतूहुलात् ।&lt;br&gt;&#xA;आरुरोहात्र सानङ्गप्रभा हर्म्यतलं तदा ।। ३४७&lt;br&gt;&#xA;दृष्ट्वैव सा तं राजानं तथाभूत्तद्वशा यथा ।&lt;br&gt;&#xA;हठाद्राजकरेणुस्थं हस्त्यारोहमभाषत ।। ३४८&lt;br&gt;&#xA;भो हस्त्यारोह नैवाहमारूढा जातु हस्तिनम् ।&lt;br&gt;&#xA;तदारोहय मामत्र वीक्षे तावत्कियत्सुखम् ।। ३४९&lt;br&gt;&#xA;तच्छ्रुत्वाधोरणे तस्मिन्राजाननविलोकिनि ।&lt;br&gt;&#xA;राजा ददर्श तामिन्दोर्दिवः कान्तिमिव च्युताम् ।। ३५०&lt;br&gt;&#xA;पिबंश्च तामतृप्तेन चकोर इव चक्षुषा ।&lt;br&gt;&#xA;नृपस्तत्प्राप्तिबद्धाशो हस्त्यारोहमुवाच सः ।। ३५१&lt;br&gt;&#xA;नीत्वा करेणुं निकटं पूरयास्या मनोरथम् ।&lt;br&gt;&#xA;आरोपयेन्दुवदनामेतामत्राविलम्बितम् ।। ३५२&lt;br&gt;&#xA;इति राज्ञोदिते तेन हस्त्यारोहेण ढौकिता ।&lt;br&gt;&#xA;अधस्तात्तस्य हर्म्यस्य तत्क्षणं सा करेणुका ।। ३५३&lt;br&gt;&#xA;दृष्ट्वा तां निकटप्राप्तां राज्ञः सागरवर्मणः ।&lt;br&gt;&#xA;उत्सङ्गे तस्य सानङ्गप्रभात्मानमपातयत् ।। ३५४&lt;br&gt;&#xA;क्वादौ स भर्तृविद्वेषः कैषा भर्तृष्वतृप्तता ।&lt;br&gt;&#xA;हा तस्याः पितृशापेन दर्शितोऽतिविपर्ययः ।। ३५५&lt;br&gt;&#xA;निपातभीतेव च सा कण्ठे तं नृपमग्रहीत् ।&lt;br&gt;&#xA;तत्स्पर्शामृतसिक्ताङ्गः सोऽपि प्राप परां मुदम् ।। ३५६&lt;br&gt;&#xA;युक्त्या समर्पितात्मानं परिचुम्बनलालसाम् ।&lt;br&gt;&#xA;तां स राजा गृहीत्वैव जगामाशु स्वमन्दिरम् ।। ३५७&lt;br&gt;&#xA;तत्र तामुक्तवृत्तान्तां तदैव द्युचराङ्गनाम् ।&lt;br&gt;&#xA;स चकार महादेवीं प्रवेश्यान्तःपुरे नृपः ।। ३५०&lt;br&gt;&#xA;बुद्ध्वा राजहृतामेतामेत्य क्षत्त्रमिवाथ सः ।&lt;br&gt;&#xA;बहिर्विजयवर्मात्र राजभृत्यानयोधयत् ।। ३५९&lt;br&gt;&#xA;युद्धे च तत्र तत्याज शरीरमपराङ्मुखः ।&lt;br&gt;&#xA;न शूरा विषहन्ते हि स्त्रीनिमित्तं पराभवम् ।। ३६०&lt;br&gt;&#xA;किमेतया वराक्या ते भजास्मानेहि नन्दनम् ।&lt;br&gt;&#xA;इतीव च सुरस्त्रीभिः स नीतोऽभूत्सुरालयम् ।। ३६१&lt;br&gt;&#xA;साप्यनङ्गप्रभा तस्मिन्राज्ञि सागरवर्मणि ।&lt;br&gt;&#xA;नदीव सागरे स्थैर्यं बबन्धानन्यगामिनी ।। ३६२&lt;br&gt;&#xA;भवितव्यबलान्मेने तेन पत्या कृतार्थताम् ।&lt;br&gt;&#xA;सोऽपि जन्मफलं प्राप्तं तयामन्यत भार्यया ।। ३६३&lt;br&gt;&#xA;दिनैश्च तस्य राज्ञी सा राज्ञः सागरवर्मणः ।&lt;br&gt;&#xA;दध्रेऽनङ्गप्रभा गर्भं काले च सुषुवे सुतम् ।। ३६४&lt;br&gt;&#xA;नाम्ना समुद्रवर्माणं तं स राजा पिता शिशुम् ।&lt;br&gt;&#xA;चकार विहितोदारपुत्रजन्ममहोत्सवः ।। ३६५&lt;br&gt;&#xA;क्रमाच्च वृद्धिमायातं सगुणं प्राप्तयौवनम् ।&lt;br&gt;&#xA;यौवराज्येऽभ्यषिञ्चत्तं सुतं स भुजशालिनम् ।। ३६६&lt;br&gt;&#xA;विवाहहेतोस्तस्याथ सूनोः समरवर्मणः ।&lt;br&gt;&#xA;राज्ञः कमलवत्याख्यां सुतामाहरति स्म सः ।। ३६७&lt;br&gt;&#xA;कृतोद्वाहाय तस्मै च पुत्रायावर्जितो गुणैः ।&lt;br&gt;&#xA;समुद्रवर्मणे राज्यं निजं प्रादात्स भूपतिः ।। ३६८&lt;br&gt;&#xA;सोऽपि प्राप्यैव तद्राज्यमोजस्वी क्षत्रधर्मवित् ।&lt;br&gt;&#xA;समुद्रवर्मा पितरं प्रणतस्तं व्यजिज्ञपत् ।। ३६९&lt;br&gt;&#xA;अनुजानीहि मां तात दिशो जेतुं व्रजाम्यहम् ।&lt;br&gt;&#xA;अजिगीषुः पतिर्भूमेर्निन्द्यः क्लीब इव स्त्रियाः ।। ३७०&lt;br&gt;&#xA;धर्म्या कीर्तिकरी सा च लक्ष्मीरिह महीभुजाम् ।&lt;br&gt;&#xA;या जित्वा परराष्ट्राणि निजबाहुबलार्जिता ।। ३७१&lt;br&gt;&#xA;किं तेषां तात राजत्वं क्षुद्राणामभिभूतये ।&lt;br&gt;&#xA;स्वप्रजामेव खादन्ति मार्जारा इव लोलुपाः ।। ३७२&lt;br&gt;&#xA;इत्यूचिवान्स तेनोचे पित्रा सागरवर्मणा ।&lt;br&gt;&#xA;नूतनं पुत्र राज्यं ते तत्तावत्त्वं प्रसाधय ।। ३७३&lt;br&gt;&#xA;नास्त्यपुण्यमकीर्तिर्वा प्रजा धर्मेण शासतः ।&lt;br&gt;&#xA;अनवेक्ष्य च शक्तिं स्वां युक्तो राज्ञां न विग्रहः ।। ३७४&lt;br&gt;&#xA;वत्स यद्यपि शूरस्त्वं सैन्यमस्ति च ते बहु ।&lt;br&gt;&#xA;तथापि नैव विश्वासो जयश्रीश्चपला रणे ।। ३७५&lt;br&gt;&#xA;इत्यादि पित्रा प्रोक्तोऽपि तमनुज्ञाप्य यत्नतः ।&lt;br&gt;&#xA;समुद्रवर्मा स ययौ तेजस्वी दिग्जिगीषया ।। ३७६&lt;br&gt;&#xA;क्रमेण च दिशो जित्वा स्थापयित्वा वशे नृपान् ।&lt;br&gt;&#xA;प्राप्तहस्त्यश्वहेमादिराययौ नगरं निजम् ।। ३७७&lt;br&gt;&#xA;तत्र पित्रोर्महारत्नैर्नानादेशोद्भवैश्च सः ।&lt;br&gt;&#xA;चरणौ पूजयामास प्रणतः परितुष्टयोः ।। ३७८&lt;br&gt;&#xA;तदाज्ञया च प्रददौ ब्राह्मणेभ्यो महायशाः ।&lt;br&gt;&#xA;महादानानि हस्त्यश्वहेमरत्नमयानि सः ।। ३७९&lt;br&gt;&#xA;ततो वसु तथार्थिभ्यो भृत्येभ्यश्च ववर्ष सः ।&lt;br&gt;&#xA;एको दरिद्रशब्दोऽत्र यथाभूदर्थवर्जितः ।। ३८०&lt;br&gt;&#xA;तद्दृष्ट्वा पुत्रमाहात्म्यमात्मनः कृतकृत्यताम् ।&lt;br&gt;&#xA;राजा सागरवर्मा स मेनेऽनङ्गप्रभायुतः ।। ३८१&lt;br&gt;&#xA;उत्सवेन च नीत्वा तान्यहानि नृपतिः स तम् ।&lt;br&gt;&#xA;पुत्रं समुद्रवर्माणमवोचन्मन्त्रिसंनिधौ ।। ३८२&lt;br&gt;&#xA;यन्मया पुत्र कर्तव्यं कृतं तदिह जन्मनि ।&lt;br&gt;&#xA;भुक्तं राज्यसुखं दृष्टः परेभ्यो न पराभवः ।। ३८३&lt;br&gt;&#xA;दृष्टस्त्वं चात्तसाम्राज्यः किमन्यत्प्राप्यमस्ति मे ।&lt;br&gt;&#xA;तदाश्रयाम्यहं तीर्थं यावन्मे ध्रियते तनुः ।। ३८४&lt;br&gt;&#xA;विनश्वरे शरीरेऽस्मिन्किमद्यापि गृहे तव ।&lt;br&gt;&#xA;इतीवैषा जरा पश्य कर्णमूले ब्रवीति मे ।। ३८५&lt;br&gt;&#xA;इत्युक्त्वा स सुतेऽनिच्छत्यपि तस्मिन्नृपः कृती ।&lt;br&gt;&#xA;ययौ सागरवर्माथ प्रयागं प्रियया सह ।। ३८६&lt;br&gt;&#xA;तमनुव्रज्य पितरं स चागत्य निजं पुरम् ।&lt;br&gt;&#xA;समुद्रवर्मा स्वं राज्यं यथाविधि शशास तत् ।। ३८७&lt;br&gt;&#xA;राजा सागरवर्मापि सोऽनङ्गप्रभया युतः ।&lt;br&gt;&#xA;प्रयागे तपसा देवं वृषध्वजमतोषयत् ।। ३८८&lt;br&gt;&#xA;स स्वप्ने तमुवाचैवं त्रिपुरारिर्निशाक्षये ।&lt;br&gt;&#xA;तुष्टोऽस्मि ते सभार्यस्य तपसा तदिदं शृणु ।। ३८९&lt;br&gt;&#xA;एषानङ्गप्रभा त्वं च युवां विद्याधरावुभौ ।&lt;br&gt;&#xA;शापक्षयान्निजं लोकं प्रातः पुत्र गमिष्यथः ।। ३९०&lt;br&gt;&#xA;तच्छ्रुत्वा स प्रबुबुधे राजानङ्गप्रभा च सा ।&lt;br&gt;&#xA;तद्वदालोकितस्वप्ना तच्चान्योन्यमथोचतुः ।। ३९१&lt;br&gt;&#xA;ततश्च नृपतिं तं सा हृष्टानङ्गप्रभाभ्यधात् ।&lt;br&gt;&#xA;आर्यपुत्र मया जातिः कृत्स्नात्मीया स्मृताधुना ।। ३९२&lt;br&gt;&#xA;अहं विद्याधरेन्द्रस्य समरस्यात्मसंभवा ।&lt;br&gt;&#xA;एषानङ्गप्रभा नाम पुरे वीरपुराभिधे ।। ३९३&lt;br&gt;&#xA;पितृशापादिहागत्य विद्याभ्रंशेन मानुषी ।&lt;br&gt;&#xA;भूत्वा विद्याधरीभावं साहं व्यस्मरमात्मनः ।। ३९४&lt;br&gt;&#xA;इदानीं च प्रबुद्धाहमिति यावच्च वक्ति सा ।&lt;br&gt;&#xA;तावत्सोऽवततारात्र समरस्तत्पिता दिवः ।। ३९५&lt;br&gt;&#xA;नमस्कृतः स तेनात्र राज्ञा सागरवर्मणा ।&lt;br&gt;&#xA;उवाच पादपतितां तामनङ्गप्रभां सुताम् ।। ३९६&lt;br&gt;&#xA;एहि पुत्रि गृहाणैता विद्याः शापः स ते गतः ।&lt;br&gt;&#xA;त्वयाष्टजन्मदुःखं हि भुक्तमेकत्र जन्मनि ।। ३९७&lt;br&gt;&#xA;इत्युक्त्वोत्सङ्गमारोप्य विद्यास्तस्मै पुनर्ददौ ।&lt;br&gt;&#xA;ततः सागरवर्माणं राजानं तमभाषत ।। ३९८&lt;br&gt;&#xA;भवान्विद्याधराधीशो मदनप्रभसंज्ञकः ।&lt;br&gt;&#xA;अहं च समरो नाम सुतानङ्गप्रभा मम ।। ५९९&lt;br&gt;&#xA;प्रदेया पूर्वमेषा च वरैस्तैस्तैरयाच्यत ।&lt;br&gt;&#xA;न च तेषां कमप्यैच्छद्भर्तारं रूपगर्विता ।। ४००&lt;br&gt;&#xA;ततस्तुल्यगुणेनैषा त्वयात्युत्केन याचिता ।&lt;br&gt;&#xA;विधियोगाच्च न तदा त्वमप्यङ्गीकृतोऽनया ।। ४०१&lt;br&gt;&#xA;मर्त्यलोकागमायास्यास्तेन शापमदामहम् ।&lt;br&gt;&#xA;भूयान्मे मर्त्यलोकेऽपि भार्येयमिति रागिणा ।। ४०२&lt;br&gt;&#xA;संकल्प्य हृदये ध्यात्वा वरदं गिरिजापतिम् ।&lt;br&gt;&#xA;योगेन स्वा तनुस्त्यक्ता ततो वैद्याधरी त्वया ।। ४०३&lt;br&gt;&#xA;ततस्त्वं मानुषो जातो जाता भार्या तवाप्यसौ ।&lt;br&gt;&#xA;आगच्छतमिदानीं स्वं लोकं युक्तौ युवां मिथः ।। ४०४&lt;br&gt;&#xA;इति समरेण स उक्तः स्मृतजातिस्तां तनुं प्रयागजले ।&lt;br&gt;&#xA;मुक्त्वा सागरवर्मा बभूव मदनप्रभः सद्यः ।। ४०५&lt;br&gt;&#xA;सा पुनरधिगतविद्या दीप्तानङ्गप्रभापि तेनैव ।&lt;br&gt;&#xA;देहेनान्येव बभौ जाता विद्याधरी झगिति ।। ४०६&lt;br&gt;&#xA;सानन्दो मदनप्रभः स च ततः सा चाप्यनङ्गप्रभा&lt;br&gt;&#xA;दिव्यान्योन्यवपुर्विलोकनलसद्गाढानुरागावुभौ ।&lt;br&gt;&#xA;स श्रीमान्समरश्च खेचरपतिः सर्वे समुत्पत्य खं&lt;br&gt;&#xA;जग्मुर्वीरपुरं सहैव किल ते वैद्याधरं तत्पुरम् ।। ४०७&lt;br&gt;&#xA;स तत्र समरो यथाविधि सुतामनङ्गप्रभां तदैव मदनप्रभद्युचरभूभृते तां ददौ ।&lt;br&gt;&#xA;स च क्षपितशापया सममथैतया प्रीतया जगाम मदनप्रभः स्वपुरमत्र चासीत्सुखम् ।। ४०८&lt;br&gt;&#xA;इत्थं स्वदुर्नयविपाकवशेन दिव्याः शापच्युता ह्यवतरन्ति मनुष्यलोके ।&lt;br&gt;&#xA;भुक्त्वा फलं तदुचितं च निजां गतिं ते पूर्वार्जितेन सुकृतेन पुनः प्रयान्ति ।। ४०९&lt;br&gt;&#xA;इति स कथां नरवाहनदत्तः सचिवान्निशम्य गोमुखतः ।&lt;br&gt;&#xA;सालंकारवतीकस्तुतोष चक्रे ततश्च दिनकृत्यम् ।। ४१०&lt;br&gt;&#xA;इति महाकविश्रीसोमदेवभट्टविरचिते कथासरित्सागरेऽलंकारवतीलम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/003/</guid>
      <description>&lt;p&gt;ततोऽन्येद्युरलंकारवतीपार्श्वस्थितं सखा ।&lt;br&gt;&#xA;नरवाहनदत्तं तं मरुभूतिर्व्यजिज्ञपत् ।। १&lt;br&gt;&#xA;पश्य पश्य वराकोऽयं देव कार्पटिकस्तव ।&lt;br&gt;&#xA;चर्मखण्डैकवसनो जटालः कृशधूसरः ।। २&lt;br&gt;&#xA;सिंहद्वाराद्दिवारात्रं शीते वाप्यातपेऽपि वा ।&lt;br&gt;&#xA;न चलत्येव तन्नास्य किमद्यापि प्रसीदसि ।। ३&lt;br&gt;&#xA;काले दत्तं वरं ह्यल्पमकाले बहुनापि किम् ।&lt;br&gt;&#xA;तद्यावन्म्रियते नैष तावदस्य कृपां कुरु ।। ४&lt;br&gt;&#xA;तच्छ्रुत्वा गोमुखोऽवादीत्साधूक्तं मरुभूतिना ।&lt;br&gt;&#xA;किं पुनर्नापराधोऽस्ति तव देवात्र कश्चन ।। ५&lt;br&gt;&#xA;क्षयो यावन्न वृत्तो हि पापस्य परिपन्थिनः ।&lt;br&gt;&#xA;तावद्दानप्रवृत्तोऽपि दातुं शक्नोति न प्रभुः ।। ६&lt;br&gt;&#xA;परिक्षीणे पुनः पापे वार्यमाणोऽपि यत्नतः ।&lt;br&gt;&#xA;ईश्वरः प्रददात्येव कर्मायत्तमिदं किल ।। ७&lt;br&gt;&#xA;तथा च लक्षदत्तस्य राज्ञः कार्पटिकस्य च ।&lt;br&gt;&#xA;लब्धदत्तस्य देवैतां कथामाख्यामि ते शृणु ।। ८&lt;br&gt;&#xA;अभूल्लक्षपुरं नाम नगरं वसुधातले ।&lt;br&gt;&#xA;तत्रासील्लक्षदत्ताख्यस्त्यागिनामग्रणीर्नृपः ।। ९&lt;br&gt;&#xA;लक्षादूनं न दातुं स जानाति स्म किलार्थिने ।&lt;br&gt;&#xA;संबभाषे तु यं तस्मै ददौ लक्षाणि पञ्च सः ।। १०&lt;br&gt;&#xA;तुतोष यस्मै स पुनर्निर्द्रारिद्र्यं चकार तम् ।&lt;br&gt;&#xA;लक्षदत्त इति ख्यातं नाम तस्यात एव तत् ।। ११&lt;br&gt;&#xA;तस्यैको लब्धदत्ताख्यः सिंहद्वारे दिवानिशम् ।&lt;br&gt;&#xA;तस्थौ कार्पटिकश्चर्मखण्डैककटिकर्पटः ।। १२&lt;br&gt;&#xA;स निबद्धजटः शीतवर्षे ग्रीष्मातपेऽपि वा ।&lt;br&gt;&#xA;न चचाल ततः क्षिप्रं स राजा च ददर्श तम् ।। १३&lt;br&gt;&#xA;तथा तस्य चिरं तत्र तिष्ठतः क्लेशवर्तिनः ।&lt;br&gt;&#xA;न स राजा ददौ किंचिद्दातापि सकृपोऽपि सन् ।। १४&lt;br&gt;&#xA;अथैकदा स नृपतिर्जगामाखेटकाटवीम् ।&lt;br&gt;&#xA;स च तं लगुडं बिभ्रदन्वक्कार्पटिको ययौ ।। १५&lt;br&gt;&#xA;तत्र तस्य ससैन्यस्य वाहनस्थस्य धन्विनः ।&lt;br&gt;&#xA;व्याघ्रान्वराहान्हरिणान्बाणवर्षेण निघ्नतः ।। १६&lt;br&gt;&#xA;अग्रतः पादचारी सन्स कार्पटिक एककः ।&lt;br&gt;&#xA;जघान लगुडेनैव वराहान्हरिणान्बहून् ।। १७&lt;br&gt;&#xA;स दृष्ट्वा विक्रमं तस्य चित्रं शूरः कियानयम् ।&lt;br&gt;&#xA;इति दध्यौ स राजान्तर्न त्वस्मै किंचिदप्यदात् ।। १८&lt;br&gt;&#xA;कृताखेटः स नगरं स्वसुखायाविशन्नृपः ।&lt;br&gt;&#xA;स च कार्पटिकस्तस्थौ सिंहद्वारे च पूर्ववत् ।। १९&lt;br&gt;&#xA;कदाचिदेकसीमान्तगोत्रजावजयाय सः ।&lt;br&gt;&#xA;लक्षदत्तो ययौ राजा युद्धं चास्याभवन्महत् ।। २०&lt;br&gt;&#xA;तत्र युद्धे स तस्याग्रे राज्ञः कार्पटिको बहून् ।&lt;br&gt;&#xA;दृढखादिरदण्डाग्रप्रहारैरवधीत्परान् ।। २१&lt;br&gt;&#xA;जितशत्रुः स राजा च निजं प्रत्याययौ पुरम् ।&lt;br&gt;&#xA;न च तस्मै ददौ किंचिदपि दृष्टपराक्रमः ।। २२&lt;br&gt;&#xA;एवं कार्पटिकस्यात्र लब्धदत्तस्य तिष्ठतः ।&lt;br&gt;&#xA;व्यतीयुः पञ्च वर्षाणि तस्य काष्ठेन जीवतः ।। २३&lt;br&gt;&#xA;षष्ठे प्रवृत्ते दृष्ट्वा तमेकदा दैवयोगतः ।&lt;br&gt;&#xA;स राजा जातकरुणो लक्षदत्तो व्यचिन्तयत् ।। २४&lt;br&gt;&#xA;नाद्याप्यस्य मया दत्तं चिरक्लिष्टस्य किंचन ।&lt;br&gt;&#xA;तद्युक्त्या किचिदेतस्मै दत्त्वा पश्याम्यहं न किम् ।। २५&lt;br&gt;&#xA;किं नामास्य वराकस्य वृत्तः पापक्षयो न वा ।&lt;br&gt;&#xA;किं ददाति न वाद्यापि लक्ष्मीरस्य च दर्शनम् ।। २६&lt;br&gt;&#xA;इत्यालोच्य नृपः स्वैरं भाण्डागारं प्रविश्य सः ।&lt;br&gt;&#xA;रत्नैर्भृतं मातुलुङ्गं समुद्गकमिव व्यधात् ।। २७&lt;br&gt;&#xA;चकार सर्वास्थानं च स विधाय बहिः सभाम् ।&lt;br&gt;&#xA;तत्र च प्राविशन्सर्वे पौरसामन्तमन्त्रिणः ।। २८&lt;br&gt;&#xA;तन्मध्ये च प्रविष्टं तं राजा कार्पटिकं स्वयम् ।&lt;br&gt;&#xA;इतो निकटमेहीति जगाद स्निग्धया गिरा ।। २९&lt;br&gt;&#xA;ततः कार्पटिकः श्रुत्वा लब्धदत्तः प्रहर्षवान् ।&lt;br&gt;&#xA;अग्रे सविधमागत्य राज्ञस्तस्योपविष्टवान् ।। ३०&lt;br&gt;&#xA;ततस्तमवदद्राजा ब्रूहि किंचित्सुभाषितम् ।&lt;br&gt;&#xA;तदाकर्ण्य पपाठैतामार्यां कार्पटिकोऽथ सः ।। ३१&lt;br&gt;&#xA;पूरयति पूर्णमेषा तरङ्गिणीसंहतिः समुद्रमिव ।&lt;br&gt;&#xA;लक्ष्मीरधनस्य पुनर्लोचनमार्गेऽपि नायाति ।। ३२&lt;br&gt;&#xA;श्रुत्वैतत्पाठयित्वा च भूयस्तुष्टः स भूपतिः ।&lt;br&gt;&#xA;सद्रत्नपूर्णं तस्मै तन्मातुलुङ्गफलं ददौ ।। ३३&lt;br&gt;&#xA;यस्य तुष्यति राजायं दारिद्र्यं तस्य कृन्तति ।&lt;br&gt;&#xA;शोच्यः कार्पटिकस्त्वेष यमाहूयैवमादरात् ।। ३४&lt;br&gt;&#xA;मातुलुङ्गमिदं दत्तं तुष्टेनानेन भूभृता ।&lt;br&gt;&#xA;कल्पवृक्षोऽप्यभव्यानां प्रायो याति पलाशताम् ।। ३५&lt;br&gt;&#xA;इति सर्वेऽपि तद्दृष्ट्वा तत्रास्थाने विषादिनः ।&lt;br&gt;&#xA;अज्ञातपरमार्थत्वात्स्वैरमूचुः परस्परम् ।। ३६&lt;br&gt;&#xA;स तु कार्पटिको मातुलुङ्गमादाय निर्ययौ ।&lt;br&gt;&#xA;आययौ चाग्रतस्तस्य भिक्षुरेको विषीदतः ।। ३७&lt;br&gt;&#xA;स राजबन्दिनामा तद्दत्त्वा शाटकमग्रहीत् ।&lt;br&gt;&#xA;तस्मात्कार्पटिकान्मातुलुङ्गं दृष्ट्वा मनोरमम् ।। ३८&lt;br&gt;&#xA;प्रविश्य च स भिक्षुस्तद्राज्ञे फलमढौकयत् ।&lt;br&gt;&#xA;राजा च तत्परिज्ञाय श्रमणं पृच्छति स्म तम् ।। ३९&lt;br&gt;&#xA;मातुलुङ्गं कुत इदं भदन्त भवतामिति ।&lt;br&gt;&#xA;ततः कार्पटिकं सोऽस्मै तद्दातारं शशंस तम् ।। ४०&lt;br&gt;&#xA;अथ राजा विषण्णश्च विस्मितश्च बभूव सः ।&lt;br&gt;&#xA;अहो अद्यापि न क्षीणं पापं तस्येति चिन्तयन् ।। ४१&lt;br&gt;&#xA;स्वीकृत्य मातुलुङ्गं तदुत्थायास्थानतः क्षणात् ।&lt;br&gt;&#xA;चकार दिनकर्तव्यं लक्षदत्तः स भूपतिः ।। ४२&lt;br&gt;&#xA;सोऽपि कार्पटिको गत्वा सिंहद्वारे यथास्थितः ।&lt;br&gt;&#xA;कृतभोजनपानादिरासीद्विक्रीतशाटकः ।। ४३&lt;br&gt;&#xA;द्वितीयेऽह्नि स राजा च सर्वास्थानं तथैव तत् ।&lt;br&gt;&#xA;विदधे तत्र सर्वे च सपौराः प्राविशन्पुनः ।। ४४&lt;br&gt;&#xA;दृष्ट्वा कार्पटिकं तं च प्रविष्टं सोऽथ भूमिभृत् ।&lt;br&gt;&#xA;तथैवाहूय पुनरप्युपावेशयदन्तिके ।। ४५&lt;br&gt;&#xA;पाठयित्वा च भूयोऽपि तामेवार्यां प्रसादतः ।&lt;br&gt;&#xA;गूढरत्नं ददौ तस्मै मातुलुङ्गं तदेव सः ।। ४६&lt;br&gt;&#xA;अहो द्वितीये दिवसे तुष्टोऽस्यायं वृथा प्रभुः ।&lt;br&gt;&#xA;किं तावदेतदित्यत्र सर्वे दध्युः सविस्मयाः ।। ४७&lt;br&gt;&#xA;स च कार्पटिको विप्रो हस्ते कृत्वा तु तत्फलम् ।&lt;br&gt;&#xA;राजप्रसादं सफलं मन्वानो निर्ययौ बहिः ।। ४८&lt;br&gt;&#xA;तावत्तस्याययौ कोऽपि विषयाधिकृतोऽग्रतः ।&lt;br&gt;&#xA;प्रविविक्षुस्तदास्थानं द्रष्टुकामो महीक्षितम् ।। ४९&lt;br&gt;&#xA;स दृष्ट्वा मातुलुङ्गं तद्वव्रे कार्पटिकात्ततः ।&lt;br&gt;&#xA;आददे शकुनापेक्षी दत्त्वास्मै वस्त्रयोर्युगम् ।। ५०&lt;br&gt;&#xA;प्रविश्य च नृपास्थानं पादनम्रो नृपाय तत् ।&lt;br&gt;&#xA;मातुलुङ्गं ददावादौ ततोऽन्यत्प्राभृतं निजम् ।। ५१&lt;br&gt;&#xA;परिज्ञाय च तद्राज्ञा फलं स विषयाधिपः ।&lt;br&gt;&#xA;कुत एतत्तवेत्युक्तोऽवोचत्कार्पटिकादिति ।। ५२&lt;br&gt;&#xA;अहो ददाति नाद्यापि लक्ष्मीस्तस्येह दर्शनम् ।&lt;br&gt;&#xA;इत्यन्तश्चिन्तयन्तोऽथ राजाभूद्विमना वशम् ।। ५३&lt;br&gt;&#xA;उत्तस्थौ मातुलुङ्गं तद्गृहीत्वास्थानतश्च सः ।&lt;br&gt;&#xA;सोऽथ कार्पटिको वस्त्रयुग्मं प्राप्यापणं ययौ ।। ५४&lt;br&gt;&#xA;चक्रे भोजनपानादि विक्रीयैकं च शाटकम् ।&lt;br&gt;&#xA;द्वितीयं च द्विधा कृत्वा वाससी द्वे व्यधत्त सः ।। ५५&lt;br&gt;&#xA;ततस्तृतीयेऽपि दिने सर्वास्थानं स पार्थिवः ।&lt;br&gt;&#xA;व्यधात्तथैव सर्वश्च प्रविवेश पुनर्जनः ।। ५६&lt;br&gt;&#xA;तस्मै प्रविष्टाय च तन्मातुलुङ्गं तथैव सः ।&lt;br&gt;&#xA;भूयोऽप्याहूय तामार्यां पाठयित्वा नृपो ददौ ।। ५७&lt;br&gt;&#xA;विस्मितेष्वथ सर्वेषु सोऽपि कार्पटिको बहिः ।&lt;br&gt;&#xA;गत्वा राजविलासिन्यै तददाद्बीजपूरकम् ।। ५८&lt;br&gt;&#xA;सा तस्मै राजसंमानतरुवल्लीव जङ्गमा ।&lt;br&gt;&#xA;जातरूपं ददौ पुष्पमिवाग्रफलसूचकम् ।। ५९&lt;br&gt;&#xA;तत्स विक्रीय तदहस्तस्थौ कार्पटिकः सुखम् ।&lt;br&gt;&#xA;विलासिन्यपि सा राज्ञः प्रविवेशान्तिकं तदा ।। ६०&lt;br&gt;&#xA;तस्मै च स्थूलरम्यं तन्मातुलुङ्गमढौकयत् ।&lt;br&gt;&#xA;सोऽपि तत्प्रत्यभिज्ञाय तां पप्रच्छ तदागमम् ।। ६१&lt;br&gt;&#xA;ततो जगाद सा दत्तमिदं कार्पटिकेन मे ।&lt;br&gt;&#xA;तच्छ्रुत्वा स नृपो दध्यौ लक्ष्म्या सोऽद्यापि नेक्षितः ।। ६२&lt;br&gt;&#xA;मन्दपुण्यो न यो वेत्ति मत्प्रसादमनिष्फलम् ।&lt;br&gt;&#xA;मामेव चैतान्यायान्ति महारत्नान्यहो मुहुः ।। ६३&lt;br&gt;&#xA;इति ध्यात्वा गृहीत्वा तत्स्थापयित्वा च रक्षितम् ।&lt;br&gt;&#xA;मातुलुङ्गं स उत्थाय चक्रे भूपतिराह्निकम् ।। ६४&lt;br&gt;&#xA;चतुर्थेऽह्नि च सोऽकार्षीद्राजास्थानं तथैव तत् ।&lt;br&gt;&#xA;पूर्यते स्म च तत्सर्वैः सामन्तसचिवादिभिः ।। ६५&lt;br&gt;&#xA;ततस्तत्र तमायातं भूयः कार्पटिकं नृपः ।&lt;br&gt;&#xA;उपवेश्याग्रतः प्राग्वत्स तामार्यामपाठयत् ।। ६६&lt;br&gt;&#xA;ददौ च मातुलुङ्गं तत्तस्मै तच्च द्रुतोज्झितम् ।&lt;br&gt;&#xA;तस्य हस्तार्धसंप्राप्तं द्विधाभूत्पतितं भुवि ।। ६७&lt;br&gt;&#xA;पिधानसंधिभग्नाच्च तस्माद्रत्नानि निर्ययुः ।&lt;br&gt;&#xA;भासयन्ति तदास्थानं महार्घाणि बहूनि च ।। ६८&lt;br&gt;&#xA;तानि दृष्ट्वाप्नुवन्सर्वे परमार्थमजानताम् ।&lt;br&gt;&#xA;त्र्यहं मृषा भ्रमोऽभून्नः प्रसादस्त्वीदृशः प्रभोः ।। ६९&lt;br&gt;&#xA;एतच्छ्रुत्वाब्रवीद्राजा मया युक्त्यानया ह्ययम् ।&lt;br&gt;&#xA;दर्शनं श्रीर्ददात्यस्य किं न वेति परीक्षितः ।। 9.3.७०&lt;br&gt;&#xA;पापान्तश्च त्र्यहं नास्य प्राप्तः प्राप्तोऽस्य सोऽद्य तु ।&lt;br&gt;&#xA;तेनैव दर्शनं लक्ष्म्या दत्तमेतस्य सांप्रतम् ।। ७१&lt;br&gt;&#xA;इत्युक्त्वा तानि रत्नानि ग्रामान्हस्त्यश्वकाञ्चनम् ।&lt;br&gt;&#xA;दत्त्वा चकार सामन्तं स तं कार्पटिकं प्रभुः ।। ७२&lt;br&gt;&#xA;उत्तस्थौ च ततः स्नातुमास्थानात्संस्तुवज्जनात् ।&lt;br&gt;&#xA;ययौ कार्पटिकः सोऽपि कृतार्थो वसतिं निजाम् ।। ७३&lt;br&gt;&#xA;एवं यावन्न पापान्तो वृत्तस्तावन्न लभ्यते ।&lt;br&gt;&#xA;प्रभुप्रसादो भृत्येन कृतैः कष्टशतैरपि ।। ७४&lt;br&gt;&#xA;इत्याख्याय कथामेतां मन्त्रिमुख्यः स गोमुखः ।&lt;br&gt;&#xA;नरवाहनदत्तं तं जगाद स्वप्रभुं पुनः ।। ५&lt;br&gt;&#xA;तद्देव जाने नैतस्य नूनं कार्पटिकस्य ते ।&lt;br&gt;&#xA;वृत्तः पापक्षयोऽद्यापि येन नास्य प्रसीदसि ।। ७६&lt;br&gt;&#xA;श्रुत्वैतद्गोमुखवचो हन्त साध्वित्युदीर्य च ।&lt;br&gt;&#xA;तस्मै कार्पटिकाख्याय निजकार्पटिकाय सः ।। ७७&lt;br&gt;&#xA;वत्सेश्वरसुतः सद्यः प्रददौ ग्रामसंचयम् ।&lt;br&gt;&#xA;हस्त्यश्वं हेमकोटिं च सद्वस्त्राभरणानि च ।। ७८&lt;br&gt;&#xA;तदैव राजसदृशः सोऽभूत्कार्पटिकः कृती ।&lt;br&gt;&#xA;कृतज्ञे सत्परीवारे प्रभौ सेवाफला कुतः ।। ७९&lt;br&gt;&#xA;एवं स्थितस्य तस्यात्र जातु सेवार्थमाययौ ।&lt;br&gt;&#xA;नरवाहनदत्तस्य दाक्षिणात्यो युवा द्विजः ।। 9.3.८०&lt;br&gt;&#xA;प्रलम्बबाहुनामा च स वीरस्तं व्यजिज्ञपत् ।&lt;br&gt;&#xA;कीर्त्याकृष्टस्तवैषोऽहं पादौ देव समाश्रितः ।। ८१&lt;br&gt;&#xA;पदात्पदं च देवस्य पदातिर्न चलाम्यहम् ।&lt;br&gt;&#xA;गजवाजिरथैर्भूमौ गच्छतो नाम्बरे पुनः ।। ८५&lt;br&gt;&#xA;विद्याधरेन्द्रता यस्माच्छ्रूयते भाविनी प्रभोः ।&lt;br&gt;&#xA;दिने दिने स्वर्णशतं दीयतां वृत्तये मम ।। ८३&lt;br&gt;&#xA;एवमुक्तवते तस्मै तत्किलातुलतेजसे ।&lt;br&gt;&#xA;नरवाहनदत्तस्तां ददौ वृत्तिं द्विजातये ।। ८४&lt;br&gt;&#xA;तत्प्रसङ्गाच्च वक्ति स्म गोमुखो देव सेवकाः ।&lt;br&gt;&#xA;भवन्त्येवंविधा राज्ञां तथा च श्रूयतां कथा ।। ८५&lt;br&gt;&#xA;अस्तीह विक्रमपुरं नाम्ना पुरवरं महत् ।&lt;br&gt;&#xA;तत्र विक्रमतुङ्गाख्यो बभूव नृपतिः पुरा ।। ८६&lt;br&gt;&#xA;तैक्ष्ण्यं कृपाणे यस्याभून्न दण्डे नयशालिनः ।&lt;br&gt;&#xA;धर्मे च सततासक्तिर्न तु स्त्रीमृगयादिषु ।। ८७&lt;br&gt;&#xA;तस्मिंश्च राज्ञि कुलयो रजःसु गुणविच्युतिः ।&lt;br&gt;&#xA;सायकेष्वविचारश्च गोष्ठेषु पशुरक्षिणाम् ।। ८८&lt;br&gt;&#xA;तस्य वीरवरो नाम शूरो मालवदेशजः ।&lt;br&gt;&#xA;स्वाकृतिश्चाययौ राज्ञो विप्रः सेवार्थमेकदा ।। ८९&lt;br&gt;&#xA;यस्य धर्मवती नाम भार्या वीरवती सुता ।&lt;br&gt;&#xA;पुत्रः सत्त्ववरश्चेति त्रयं परिकरो गृहे ।। 9.3.९०&lt;br&gt;&#xA;सेवापरिकरश्चान्यत्त्रयं कट्यां कृपाणिका ।&lt;br&gt;&#xA;पाणौ करतलैकस्मिंश्चर्मान्यस्मिन्सुदर्पणम् ।। ९१&lt;br&gt;&#xA;इयन्मात्रे परिकरे वृत्तयेऽर्थयते स्म सः ।&lt;br&gt;&#xA;प्रत्यहं नृपतेस्तस्माद्दीनारशतपञ्चकम् ।। ९२&lt;br&gt;&#xA;राजा च स ददौ तस्मै वृत्तिं तां लक्षितौजसे ।&lt;br&gt;&#xA;पश्यामि तावदेतस्य प्रकर्षमिति चिन्तयन् ।। ९३&lt;br&gt;&#xA;ददौ च तस्य चारान्स पश्चाज्जिज्ञासितुं नृपः ।&lt;br&gt;&#xA;कुर्यादियद्भिर्दीनारैः किं द्विबाहुरसाविति ।। ९४&lt;br&gt;&#xA;स च वीरवरस्तेषां दीनाराणां दिने दिने ।&lt;br&gt;&#xA;शतं हस्ते स्वभार्याया भोजनादिकृते ददौ ।। ९५&lt;br&gt;&#xA;शतेन वस्त्रमाल्यादि क्रीणाति स्म शतं पुनः ।&lt;br&gt;&#xA;स्नात्वा हरिहरादीनामर्चनार्थमकल्पयत् ।। ९६&lt;br&gt;&#xA;द्विजातिकृपणादिभ्यो ददावन्यच्छतद्वयम् ।&lt;br&gt;&#xA;एवं स विनियुङ्क्ते स्म नित्यं पञ्चशतीमपि ।। ९७&lt;br&gt;&#xA;तस्थौ च पूर्वमध्याह्नं सिंहद्वारेऽस्य भूपतेः ।&lt;br&gt;&#xA;कृत्वाह्निकादि चागत्य तत्रैवासीन्निशां पुनः ।। ९८&lt;br&gt;&#xA;एतां तद्दिनचर्यां च नित्यं चारा न्यवेदयन् ।&lt;br&gt;&#xA;राज्ञे तस्मै ततस्तुष्टः स तांश्चारान्न्यवर्तयत् ।। ९९&lt;br&gt;&#xA;सोऽपि वीरवरस्तस्य राज्ञस्तस्थौ दिवानिशम् ।&lt;br&gt;&#xA;स्नानादिसमयं मुक्त्वा सिंहद्वारे धृतायुधः ।। 9.3.१००&lt;br&gt;&#xA;अथात्र तं वीरवरं जेतुमिच्छन्निवाययौ ।&lt;br&gt;&#xA;शूरप्रतापासहनो गर्जितोग्रो घनागमः ।। १०१&lt;br&gt;&#xA;तदा च वर्षति घने घोरो धाराशरावलीः ।&lt;br&gt;&#xA;न स वीरवरः सिंहद्वारात्स्तम्भ इवाचलत् ।। १०२&lt;br&gt;&#xA;राजा विक्रमतुङ्गश्च प्रासादाद्वीक्ष्य तं सदा ।&lt;br&gt;&#xA;आरुरोह स जिज्ञासुः प्रासादं तं पुनर्निशि ।। १०३&lt;br&gt;&#xA;सिंहद्वारे स्थितः कोऽत्रेत्युपरिष्टाज्जगाद सः ।&lt;br&gt;&#xA;तच्छ्रुत्वाहं स्थितोऽत्रेति सोऽपि वीरवरोऽभ्यधात् ।। १०४&lt;br&gt;&#xA;अहो अयं महासत्त्वः सुमहत्पदमर्हति ।&lt;br&gt;&#xA;सिंहद्वारं न यो मुञ्चत्यम्बुदे वर्षतीदृशे ।। १०५&lt;br&gt;&#xA;इति यावच्च स श्रुत्वा विचिन्तयति भूमिभृत् ।&lt;br&gt;&#xA;तावद्दूरात्सकरुणं रुदतीमशृणोत्स्त्रियम् ।। १०६&lt;br&gt;&#xA;दुःखितो मे न राष्ट्रेऽस्ति तदेषा का नु रोदिति ।&lt;br&gt;&#xA;इत्यालोच्याब्रवीद्राजा स तं वीरवरं तदा ।। १०७&lt;br&gt;&#xA;भो वीरवर कापि स्त्री दूरे रोदित्यसौ शृणु ।&lt;br&gt;&#xA;कैषा किं दुःखमस्याश्चेत्यत्र गत्वा निरूपय ।। १०८&lt;br&gt;&#xA;तच्छ्रुत्वा स तथेत्युक्त्वा गन्तुं प्रववृते ततः ।&lt;br&gt;&#xA;धुन्वन्करतलं वीरवरो बद्धासिधेनुकः ।। १०९&lt;br&gt;&#xA;दृष्ट्वा तं प्रस्थितं मेघे ज्वलद्विद्युति तादृशे ।&lt;br&gt;&#xA;धारानिपातसंरुद्धरोदोरन्ध्रे सकौतुकः ।। 9.3.११०&lt;br&gt;&#xA;सकृपश्चावतीर्यैव प्रासादात्तस्य पृष्ठतः ।&lt;br&gt;&#xA;अलक्षितः खड्गपाणिः प्रतस्थे सोऽपि भूमिपः ।। १११&lt;br&gt;&#xA;स चानुसर्पन्रुदितं गुप्तान्वागतभूपतिः ।&lt;br&gt;&#xA;गत्वा बहिः पुरादेकं प्राप वीरवरः सरः ।। ११२&lt;br&gt;&#xA;हा नाथ हा कृपालो हा शूर त्यक्ता त्वया कथम् ।&lt;br&gt;&#xA;वत्स्यामीति च तन्मध्ये रुदतीं स्त्रीं ददर्श ताम् ।। ११३&lt;br&gt;&#xA;का त्वं शोचसि कं नाथमिति पृष्टा च तेन सा ।&lt;br&gt;&#xA;उवाच पुत्र मामेतां विद्धि वीरवर क्षितिम् ।। ११४&lt;br&gt;&#xA;तस्या विक्रमतुङ्गो मे राजा नाथोऽद्य धार्मिकः ।&lt;br&gt;&#xA;मृत्युश्च भविता तस्य तृतीयेऽहनि निश्चितम् ।। ११५&lt;br&gt;&#xA;एतादृशश्च भूयोऽपि पतिः स्यात्पुत्र मे कुतः ।&lt;br&gt;&#xA;तेनैतमनुशोचामि स्वात्मानं च सुदुःखिता ।। ११६&lt;br&gt;&#xA;अहं हि भावि पश्यामि दिव्यदृष्ट्या शुभाशुभम् ।&lt;br&gt;&#xA;त्रिदिवस्थो यथाद्राक्षीत्सुप्रभो देवपुत्रकः ।। ११७&lt;br&gt;&#xA;स हि पुण्यक्षयात्स्वर्गात्पतनं भावि दिव्यदृक् ।&lt;br&gt;&#xA;सप्ताहात्सूकरीगर्भे संभवं चैक्षतात्मनः ।। ११८&lt;br&gt;&#xA;ततः स सूकरीगर्भवासक्लेशं विभावयन् ।&lt;br&gt;&#xA;देवपुत्रोऽन्वशोचत्तान्दिव्यान्भोगान्सहात्मना ।। ११९&lt;br&gt;&#xA;हा स्वर्ग हा हाप्सरसो हा नन्दनलतागृहाः ।&lt;br&gt;&#xA;हा वत्स्यामि कथं क्रोडीगर्भे तदनु कर्दमे ।। 9.3.१२०&lt;br&gt;&#xA;इत्यादि विलपन्तं तं श्रुत्वाभ्येत्य सुराधिपः ।&lt;br&gt;&#xA;पप्रच्छ सोऽपि स्वं तस्मै दुःखहेतुमवर्णयत् ।। १२१&lt;br&gt;&#xA;ततः शक्रो जगादैनमस्त्युपायोऽत्र ते शृणु ।&lt;br&gt;&#xA;व्रजोंनमः शिवायेति जपञ्शरणमीश्वरम् ।। १२२&lt;br&gt;&#xA;तं गत्वा शरणं हित्वा पापं पुण्यमवाप्स्यसि ।&lt;br&gt;&#xA;येन प्राप्स्यसि न क्रोडयोनिं स्वर्गान्न च च्युतिम् ।। १२३&lt;br&gt;&#xA;इत्युक्तो देवराजेन सुप्रभोऽथ तथेति सः ।&lt;br&gt;&#xA;उक्त्वा नमःशिवायेति शंभुं शरणमग्रहीत् ।। १२४&lt;br&gt;&#xA;तन्मयः स दिनैः षड्भिस्तत्प्रसादान्न केवलम् ।&lt;br&gt;&#xA;निक्षिप्तः सूकरीगर्भे यावत्स्वर्गादुपर्यगात् ।। १२५&lt;br&gt;&#xA;सप्तमेऽह्नि च तं स्वर्गे तत्रापश्यञ्शतक्रतुः ।&lt;br&gt;&#xA;वीक्षते यावदधिकं लोकान्तरमसौ गतः ।। १२६&lt;br&gt;&#xA;इत्थं शुशोच स यथा दृष्ट्वाघं भावि सुप्रभः ।&lt;br&gt;&#xA;तथैव भाविनं मृत्युं दृष्ट्वा शोचामि भूभृतः ।। १२७&lt;br&gt;&#xA;एवमुक्तवतीं भूमिं तां स वीरवरोऽव्रवीत् ।&lt;br&gt;&#xA;यथाम्ब सुप्रभस्याभूदुपायः शक्रवाक्यतः ।। १२८&lt;br&gt;&#xA;तथा यद्यस्ति राज्ञोऽस्य रक्षोपायस्तदुच्यताम् ।&lt;br&gt;&#xA;इति वीरवरेणोक्ते पृथिवी तमुवाच सा ।। १२९&lt;br&gt;&#xA;एक एवास्त्युपायोऽत्र स्वाधीनः स तवैव च ।&lt;br&gt;&#xA;तच्छ्रुत्वैव च सोऽवादीद्धृष्टो वीरवरो द्विजः ।। 9.3.१३०&lt;br&gt;&#xA;तर्हि ब्रूहि द्रुतं देवि यदि श्रेयो भवेत्प्रभोः ।&lt;br&gt;&#xA;प्राणैर्मे पुत्रदारैर्वा तज्जन्म सफलं मम ।। १३१&lt;br&gt;&#xA;इत्युक्तवन्तमवदत्सा तं वीरवरं क्षितिः ।&lt;br&gt;&#xA;अस्त्यत्र चण्डिकादेवी यैषा राजकुलान्तिके ।। १३२&lt;br&gt;&#xA;तस्यै सत्त्ववरं पुत्रमुपहारी करोषि चेत् ।&lt;br&gt;&#xA;ततो जीवति राजासौ नास्युपायोऽपरः पुनः ।। १३३&lt;br&gt;&#xA;श्रुत्वैतद्वसुधावाक्यं धीरो वीरवरस्तदा ।&lt;br&gt;&#xA;यामि देवि करोम्येतदधुनैवेत्युवाच सः ।। १३४&lt;br&gt;&#xA;कोऽन्यः स्वामिहितस्त्वादृग्भद्रं तेऽस्तु व्रजेति भूः ।&lt;br&gt;&#xA;उक्त्वा तिरोऽभूत्सर्वं च राजा सोऽन्वागतोऽशृणोत् १३५&lt;br&gt;&#xA;ततो विक्रमतुङ्गेऽस्मिन्राज्ञि च्छन्नेऽनुगच्छति ।&lt;br&gt;&#xA;द्रुतं वीरवरस्तस्यां रात्रौ स स्वगृहं ययौ ।। १३६&lt;br&gt;&#xA;तत्र प्रबोध्य भार्यायै धर्मवत्यै शशंस सः ।&lt;br&gt;&#xA;स्वपुत्रमुपहर्तव्यं राजार्थे वचनाद्भुवः ।। १३७&lt;br&gt;&#xA;सा तच्छ्रुत्वाब्रवीत्कार्यमवश्यं स्वामिनो हितम् ।&lt;br&gt;&#xA;तत्पुत्रश्चाद्य भवता प्रतिबोध्योच्यतामिति ।। १३८&lt;br&gt;&#xA;ततः प्रबोध्य बालाय तस्मै वीरवरेण तत् ।&lt;br&gt;&#xA;ऊचे तदुपहारान्तं राजार्थे यद्भुवोदितम् ।। १३९&lt;br&gt;&#xA;तच्छ्रुत्वा स यथार्थाख्यो बालः सत्त्ववरोऽभ्यधात् ।&lt;br&gt;&#xA;प्रभुकार्योपयुक्तासुः पुण्यवांस्तात नास्मि किम् ।। 9.3.१४०&lt;br&gt;&#xA;भुक्तं मया तदन्नं यच्छोधनीयं मयापि तत् ।&lt;br&gt;&#xA;तन्नीत्वा तत्कृते देव्या उपहारी कुरुष्व माम् ।। १४१&lt;br&gt;&#xA;इत्यूचिवांसं तं सत्त्ववरं वीरवरः शिशुम् ।&lt;br&gt;&#xA;सत्यं भवसि मज्जात इत्यवोचदविक्लवम् ।। १४२&lt;br&gt;&#xA;एतद्विक्रमतुङ्गः स राजा श्रुत्वा बहिः स्थितः ।&lt;br&gt;&#xA;अचिन्तयदहो सर्वे समसत्त्वा अमी इति ।। १४३&lt;br&gt;&#xA;ततो वीरवरः स्कन्धे सुतं सत्त्ववरं स तम् ।&lt;br&gt;&#xA;भार्या धर्मवती चास्य पृष्ठे वीरवती सुताम् ।। १४४&lt;br&gt;&#xA;गृहीत्वा जग्मतुस्तौ द्वौ रात्रौ तच्चण्डिकागृहम् ।&lt;br&gt;&#xA;राजा विक्रमतुङ्गश्च पश्चाच्छन्नो ययौ तयोः ।। १४५&lt;br&gt;&#xA;तत्रावतारितः स्कन्धात्पित्रा सत्त्ववरोऽथ सः ।&lt;br&gt;&#xA;बालोऽपि धैर्यराशिस्तां नत्वा देवीं व्यजिज्ञपत् ।। १४६&lt;br&gt;&#xA;देवि मूर्धोपहारेण मम जीवतु नः प्रभुः ।&lt;br&gt;&#xA;नृपो विक्रमतुङ्गोऽत्र शास्तु च क्ष्मामकण्टकाम् ।। १४७&lt;br&gt;&#xA;एवमुक्तवतस्तस्य साधु पुत्रेत्युदीर्य सः ।&lt;br&gt;&#xA;कृष्ट्वा करतलां सूनोश्छित्त्वा वीरवरः शिरः ।। १४८&lt;br&gt;&#xA;प्रददौ चण्डिकादेव्यै राज्ञः श्रेयोऽस्त्विति ब्रुवन् ।&lt;br&gt;&#xA;नास्त्यहो स्वामिभक्तानां पुत्रे वात्मनि वा स्पृहा ।। १४९&lt;br&gt;&#xA;साधु वीरवर प्रत्तं स्वामिनो जीवितं त्वया ।&lt;br&gt;&#xA;अपि प्राणैः सुतस्येति शुश्रुवे वाक्तदा दिवः ।। 9.3.१५०&lt;br&gt;&#xA;तच्चातिविस्मिते राज्ञि सर्वं पश्यति शृण्वति ।&lt;br&gt;&#xA;बाला वीरवती तस्य भ्रातुर्वीरवरात्मजा ।। १५१&lt;br&gt;&#xA;हतस्योपेत्य मूर्धानमाश्लिष्य परिचुम्ब्य च ।&lt;br&gt;&#xA;हा भ्रातरिति चाक्रन्द्य हृत्स्फोटेन व्यपादि सा ।। १५२&lt;br&gt;&#xA;दृष्ट्वा सुतामपि मृतां सा तं वीरवरं तदा ।&lt;br&gt;&#xA;भार्या धर्मवती दैन्येनाब्रवीद्रचिताञ्जलिः ।। १५३&lt;br&gt;&#xA;राज्ञः शिवं कृतं तावत्तदनुज्ञां प्रयच्छ मे ।&lt;br&gt;&#xA;यावदात्तमृतापत्यद्वयाग्निं प्रविशाम्यहम् ।। १५४&lt;br&gt;&#xA;बाला यत्रेयमज्ञानाप्येवं भ्रातृशुचा मृता ।&lt;br&gt;&#xA;का शोभा जीवितेनात्र नष्टेऽपत्यद्वयेऽपि मे ।। १५५&lt;br&gt;&#xA;निश्चयेनेति जल्पन्ती तां स वीरवरोऽब्रवीत् ।&lt;br&gt;&#xA;एवं कुरुष्व किं वच्मि नहीदानीमनिन्दिते ।। १५६&lt;br&gt;&#xA;अपत्यशोकैकमये संसारेऽस्ति सुखं तव ।&lt;br&gt;&#xA;तत्प्रतीक्षस्व यावत्ते रचयामि चितामहम् ।। १५७&lt;br&gt;&#xA;इत्युक्त्वात्र स्थितैर्देवीक्षेत्रनिर्माणदारुभिः ।&lt;br&gt;&#xA;न्यस्तापत्यशवां चक्रे दीपाग्निज्वलितां चिताम् ।। १५८&lt;br&gt;&#xA;ततो धर्मवती भार्या पादौ तस्य प्रणम्य सा ।&lt;br&gt;&#xA;जन्मान्तरेऽपि मे भूयादार्यपुत्र पतिर्भवान् ।। १५९&lt;br&gt;&#xA;शिवं राज्ञोऽस्तु चेत्युक्त्वा साध्वी तस्मिंश्चितानले ।&lt;br&gt;&#xA;ज्वालाजटाले न्यपतच्छीतलहृदलीलया ।। 9.3.१६०&lt;br&gt;&#xA;तत्स विक्रमतुङ्गश्च दृष्ट्वा गुप्तस्थितो नृपः ।&lt;br&gt;&#xA;केनैषामनृणोऽहं स्यामित्यासीद्ध्यानमोहितः ।। १६१&lt;br&gt;&#xA;ततो वीरवरः सोऽपि धीरचेता व्यचिन्तयत् ।&lt;br&gt;&#xA;संपन्नं स्वामिकार्यं मे साक्षाद्दिव्या हि वाक्छ्रुता ।। १६२&lt;br&gt;&#xA;भुक्तान्नपिण्डः संशुद्धः प्रभोस्तदधुना मया ।&lt;br&gt;&#xA;सर्वमिष्टं व्ययीकृत्य भरणीयं कुटुम्बकम् ।। १६३&lt;br&gt;&#xA;एकस्यात्मभरित्वेन न चकास्त्येव जीवितम् ।&lt;br&gt;&#xA;तत्किं नात्मोपहारेणाप्यर्चयाम्यम्बिकामिमाम् ।। १६४&lt;br&gt;&#xA;इति वीरवरः सत्त्वनिष्ठः संकल्प्य चण्डिकाम् ।&lt;br&gt;&#xA;देवीं तां वरदां पूर्वं स स्तोत्रेणोपतस्थिवान् ।। १६५&lt;br&gt;&#xA;महेश्वरि नमस्तुभ्यं प्रणताभयदायिनि ।&lt;br&gt;&#xA;संसारपङ्कमग्नं मां शरणागतमुद्धर ।। १६६&lt;br&gt;&#xA;त्वं प्राणशक्तिर्भूतानां त्वयेदं चेष्टते जगत् ।&lt;br&gt;&#xA;सृष्टेरादौ स्वसंभूता स्वयं दृष्टासि शंभुना ।। १६७&lt;br&gt;&#xA;ज्वलन्ती विश्वमुद्भास्य दुर्निरीक्ष्येण तेजसा ।&lt;br&gt;&#xA;उच्चण्डाकाण्डबालार्ककोटिपङ्क्तिरिवोदिता ।। १६८&lt;br&gt;&#xA;भुजानां चक्रवालेन संछादितदिगन्तरा ।&lt;br&gt;&#xA;खङ्गखेटककोदण्डशरशूलादिधारिणा ।। १६९&lt;br&gt;&#xA;संस्तुतासि च तेनैव देवेनैवं त्रिशूलिना ।&lt;br&gt;&#xA;नमस्ते चण्डि चामुण्डे मङ्गले त्रिपुरे जये ।। 9.3.१७०&lt;br&gt;&#xA;एकानंशे शिवे दुर्गे नारायणि सरस्वति ।&lt;br&gt;&#xA;भद्रकालि महालक्ष्मि सिद्धे रुरुविदारिणि ।। १७१&lt;br&gt;&#xA;त्वं गायत्री महाराज्ञी रेवती विन्ध्यवासिनी ।&lt;br&gt;&#xA;उमा कात्यायनी च त्वं शर्वपर्वतवासिनी ।। १७२&lt;br&gt;&#xA;इत्यादिभिर्नाममिस्त्वां देवि स्तुतिपरं हरम् ।&lt;br&gt;&#xA;श्रुत्वा स्कन्दो वसिष्ठश्च ब्रह्माद्यास्त्वां च तुष्टुवुः ।। १७३&lt;br&gt;&#xA;स्तुवन्तस्त्वां च भगवत्यमरा ऋषयो नराः ।&lt;br&gt;&#xA;ईप्सिताभ्यधिकान्कामान्प्राप्ताश्च प्राप्नुवन्ति च ।। १७४&lt;br&gt;&#xA;तन्मे प्रसीद वरदे गृहाण त्वमिमामपि ।&lt;br&gt;&#xA;मच्छरीरोपहारार्चां श्रेयो राज्ञोऽस्तु मत्प्रभोः ।। १७५&lt;br&gt;&#xA;इत्युदीर्य शिरश्छेत्तुं यावदिच्छति स स्वकम् ।&lt;br&gt;&#xA;उदभूद्भारती तावदशरीरा नभस्तलात् ।। १७६&lt;br&gt;&#xA;मा कार्षीः साहसं पुत्र सत्त्वेनैवामुना ह्यहम् ।&lt;br&gt;&#xA;सुप्रीता तव तन्मत्तः प्रार्थयस्वेप्सितं वरम् ।। १७७&lt;br&gt;&#xA;तच्छ्रुत्वा सोऽब्रवीद्वीरवरस्तुष्टासि देवि चेत् ।&lt;br&gt;&#xA;राजा विक्रमतुङ्गस्तज्जीवत्वन्यत्समाशतम् ।। १७८&lt;br&gt;&#xA;भार्यापत्यानि जीवन्तु मम चेति वरेऽर्थिते ।&lt;br&gt;&#xA;तेन भूयः समुदभूदेवमस्त्विति वाग्दिवः ।। १७९&lt;br&gt;&#xA;तत्क्षणं ते च जीवन्तस्त्रयोऽप्युत्तस्थुरक्षतैः ।&lt;br&gt;&#xA;देहैर्धर्मवती सत्त्ववरो वीरवती च सा ।। 9.3.१८०&lt;br&gt;&#xA;ततो वीरवरो हृष्टो बोधितान्देव्यनुग्रहात् ।&lt;br&gt;&#xA;नीत्वा तान्स्वगृहं सर्वान्राज्ञो द्वारमगात्पुनः ।। १८१&lt;br&gt;&#xA;नृपो विक्रमतुङ्गश्च तद्दृष्ट्वा हृष्टविस्मितः ।&lt;br&gt;&#xA;गत्वा पुनस्तं प्रासादमारोहत्स्वमलक्षितः ।। १८२&lt;br&gt;&#xA;सिंहद्वारे स्थितः कोऽत्रेत्युपरिष्टादुवाच च ।&lt;br&gt;&#xA;तच्छ्रुत्वाधःस्थितो वीरवरस्तं प्रत्युवाच सः ।। १८३&lt;br&gt;&#xA;अहं स्थितोऽत्र तां च स्त्रीं वीक्षितुं गतवानहम् ।&lt;br&gt;&#xA;देवतेव च सा क्वापि दृष्टनष्टेव मे गता ।। १८४&lt;br&gt;&#xA;श्रुत्वैतत्कृत्स्नवृत्तान्तं दृष्ट्वा सोऽत्यन्तमद्भुतम् ।&lt;br&gt;&#xA;भूभृद्विक्रमतुङ्गोऽत्र रात्रावेको व्यचिन्तयत् ।। १८५&lt;br&gt;&#xA;अहो अपूर्वः कोऽप्येष पुरुषातिशयो बत ।&lt;br&gt;&#xA;यः करोतीदृशं श्लाघ्यमुल्लेखं न च शंसति ।। १८६&lt;br&gt;&#xA;गम्भीरोऽपि विशालोऽपि महासत्त्वोऽपि नाम्बुधिः ।&lt;br&gt;&#xA;अचलेन महावातस्पर्शेऽपि स्पर्धतेऽमुना ।। १८७&lt;br&gt;&#xA;परोक्षं निशि येनैवं पुत्रदारव्ययेन मे ।&lt;br&gt;&#xA;प्राणाः प्रदत्तास्तस्यास्य कुर्यां कां प्रत्युपक्रियाम् ।। १८८&lt;br&gt;&#xA;इत्याद्याकलयन्राजा प्रासादादवतीर्य सः ।&lt;br&gt;&#xA;प्रविश्याभ्यन्तरं रात्रिं स्मयमानो निनाय ताम् ।। १८९&lt;br&gt;&#xA;प्रातश्च स महास्थाने तस्मिन्वीरवरे स्थिते ।&lt;br&gt;&#xA;तदीयं कथयामास तद्रात्रिचरिताद्भुतम् ।। 9.3.१९०&lt;br&gt;&#xA;ततः संस्तूयमानस्य सर्वैर्वीरवरस्य सः ।&lt;br&gt;&#xA;बबन्ध तस्य ससुतस्यापि पट्टं नराधिपः ।। १९१&lt;br&gt;&#xA;प्रादाद्बहूंश्च विषयानश्वान्रत्नानि वारणान् ।&lt;br&gt;&#xA;दश काञ्चनकोटीश्च वृत्तिं षष्टिगुणामपि ।। १९२&lt;br&gt;&#xA;तत्क्षणाद्राजतुल्यश्च सोऽभूद्वीरवरो द्विजः ।&lt;br&gt;&#xA;उच्छ्रितेनातपत्रेण कृतार्थः सकुटुम्बकः ।। १९३&lt;br&gt;&#xA;इति स कथां कथयित्वा विदधानः प्रस्तुतोपसंहारम् ।&lt;br&gt;&#xA;नरवाहनदत्तं तं पुनरवदद्गोमुखो मन्त्री ।। १९४&lt;br&gt;&#xA;एवं देव क्ष्माभृतामेकवीरा भृत्याः केचित्पुण्ययोगान्मिलन्ति ।&lt;br&gt;&#xA;ये स्वाम्यर्थे त्यक्तदेहाद्यपेक्षाः सम्यग्लोकौ द्वौ सुसत्त्वा जयन्ति ।। १९५&lt;br&gt;&#xA;तदेष तादृग्विध एव दृश्यते द्विजप्रवीरस्तव देव सेवकः ।&lt;br&gt;&#xA;नवागतः सत्त्वगुणाधिकाधिकः प्रलम्बबाहुः स्थिरसौष्ठवाकृतिः ।। १९६&lt;br&gt;&#xA;इति निजसचिवादुदारसत्त्वो विपुलमतेरवधार्य गोमुखात्सः ।&lt;br&gt;&#xA;नरवाहनदत्तराजपुत्रो हृदि परितोषमनुत्तमं बभार ।। १९७&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/004/</guid>
      <description>&lt;p&gt;एवं स निवसंस्तत्र वत्सेशस्य पितुर्गृहे ।&lt;br&gt;&#xA;गोमुखाद्यैः स्वसचिवैः सेव्यमानोऽनुरागिभिः ।। १&lt;br&gt;&#xA;विहरंश्चाप्यलंकारवत्या देव्यानुरक्तया ।&lt;br&gt;&#xA;मानविघ्नासहोद्गाढतत्प्रेममुषितेर्ष्यया ।। २&lt;br&gt;&#xA;नरवाहनदत्तोऽथ कदाचिन्मृगकाननम् ।&lt;br&gt;&#xA;जगाम रथमारुह्य पश्चादारूढगोमुखः ।। ३&lt;br&gt;&#xA;प्रलम्बबाहौ तस्मिंश्च विप्रवीरेऽग्रयायिनि ।&lt;br&gt;&#xA;चकाराखेटकक्रीडां स तत्र सहितोऽनुगैः ।। ४&lt;br&gt;&#xA;सर्वप्राणेन धावत्सु रथाश्वेष्वपि तस्य सः ।&lt;br&gt;&#xA;प्रलम्बबाहुस्तद्वेगं विजित्य पुरतो ययौ ।। ५&lt;br&gt;&#xA;सोऽवधीत्सायकैः सिंहव्याघ्रादीन्स्यन्दने स्थितः ।&lt;br&gt;&#xA;प्रलम्बबाहुस्त्वसिना पादचारी जघान तान् ।। ६&lt;br&gt;&#xA;अहो शौर्यमहो जङ्घाजवोऽस्येति विसिस्मिये ।&lt;br&gt;&#xA;नरवाहनदत्तश्च दृष्ट्वा दृष्ट्वा स तं द्विजम् ।। ७&lt;br&gt;&#xA;कृताखेटः परिश्रान्तः स ससारथिगोमुखः । मृगया एवं रूपसिद्ध्यादि उपरि टिप्पणी&lt;br&gt;&#xA;प्रलम्बबाहौ सुभटे तस्मिन्नग्रसरे ततः ।। ८&lt;br&gt;&#xA;रथारूढस्तृषाक्रान्तः सलिलान्वेषणक्रमात् ।&lt;br&gt;&#xA;वत्सेश्वरात्मजो दूरं विवेशान्यन्महावनम् ।। ९&lt;br&gt;&#xA;तत्रोत्फुल्लहिरण्याब्जं दिव्यं प्राप महत्सरः ।&lt;br&gt;&#xA;द्वितीयमिव बह्वर्कबिम्बं भूमिगतं नभः ।। १०&lt;br&gt;&#xA;तत्र स स्नातपीताम्भाः कृतस्नानादिसानुगः ।&lt;br&gt;&#xA;तदेकदेशे चतुरो दूरादैक्षत पूरुषान् ।। ११&lt;br&gt;&#xA;दिव्याकृतीन्दिव्यवस्त्रान्दिव्याभरणभूषितान् ।&lt;br&gt;&#xA;हेमाम्बुजानि सरसस्तस्मादुच्चित्य गृह्णतः ।। १२&lt;br&gt;&#xA;उपागात्कौतुकात्तांश्च पृष्टः कोऽसीति तैरपि ।&lt;br&gt;&#xA;अन्वयं नाम वृत्तान्तं निजं तेभ्यः शशंस सः ।। १३&lt;br&gt;&#xA;तेऽप्येवं दर्शनप्रीताः पृष्टवन्तं तमब्रुवन् ।&lt;br&gt;&#xA;अस्ति मध्ये महाम्भोधेः श्रीमद्द्वीपवरं महत् ।। १४&lt;br&gt;&#xA;यन्नारिकेलद्वीपाख्यं ख्यातं जगति सुन्दरम् ।&lt;br&gt;&#xA;तत्र सन्ति च चत्वारः पर्वता दिव्यभूमयः ।। १५&lt;br&gt;&#xA;मैनाको वृषभश्चक्रो बलाहक इति स्मृताः ।&lt;br&gt;&#xA;चतुर्षु तेषु चत्वारो निवसाम इमे वयम् ।। १६&lt;br&gt;&#xA;एकोऽस्माकं रूपसिद्धिर्नाम्ना विविधरूपधृत् ।&lt;br&gt;&#xA;प्रमाणसिद्धिरपरो बृहत्सूक्ष्मप्रमाणदृक् ।। १७&lt;br&gt;&#xA;ज्ञानसिद्धिस्तृतीयश्च भविष्यद्भूतभाव्यवित् ।&lt;br&gt;&#xA;देवसिद्धिश्चतुर्थोऽपि सर्वदैवतसिद्धिभृत् ।। १८&lt;br&gt;&#xA;ते वयं हेमकमलान्येतान्यादाय सांप्रतम् ।&lt;br&gt;&#xA;देवं पूजयितुं यामः श्वेतद्वीपे श्रियः पतिम् ।। १९&lt;br&gt;&#xA;तद्भक्ता हि वयं सर्वे तत्प्रसादेन चाद्रिषु ।&lt;br&gt;&#xA;तेषु स्वेष्वाधिपत्यं नः सिद्धियुक्ताश्च संपदः ।। २०&lt;br&gt;&#xA;तदेहि दर्शयामस्ते श्वेतद्वीपे हरिं प्रभुम् ।&lt;br&gt;&#xA;नयामस्त्वन्तरिक्षेण यदि ते रोचते सखे ।। २१&lt;br&gt;&#xA;इत्युक्तवद्भिस्तैः साकं देवपुत्रैस्तथेति सन् ।&lt;br&gt;&#xA;नरवाहनदत्तोऽत्र स्वाधीनाम्बुफलादिके ।। २२&lt;br&gt;&#xA;गोमुखादीनवस्थाप्य श्वेतद्वीपं विहायसा ।&lt;br&gt;&#xA;ययौ गृहीतः स्वोत्सङ्गे तन्मध्याद्देवसिद्धिना ।। २३&lt;br&gt;&#xA;तत्रावतीर्य गगनाद्दूरादेवोपसृत्य च ।&lt;br&gt;&#xA;पार्श्वस्थिताब्धितनयं पादान्तस्थवसुंधरम् ।। २४&lt;br&gt;&#xA;शङ्खचक्रगदापद्मैः सेव्यमानं सविग्रहैः ।&lt;br&gt;&#xA;भक्त्योपगीयमानं च गन्धर्वैर्नारदादिभिः ।। २५&lt;br&gt;&#xA;प्रणम्यमानं देवैश्च सिद्धैर्विद्याधरैस्तथा ।&lt;br&gt;&#xA;अग्रोपविष्टगरुडं शेषशय्यागतं हरिम ।। २६&lt;br&gt;&#xA;स ददर्श चतुर्भिस्तैः प्रापितो देवपुत्रकैः ।&lt;br&gt;&#xA;कस्य नाभ्युदये हेतुर्भवेत्साधुसमागमः ।। २७&lt;br&gt;&#xA;ततोऽर्चितं देवपुत्रैः कश्यपाद्यैश्च संस्तुतम् ।&lt;br&gt;&#xA;नरवाहनदत्तस्तमस्तौषीत्प्राञ्जलिः प्रभुम् ।। २८&lt;br&gt;&#xA;नमोऽस्तु तुभ्यं भगवन्भक्तकल्पमहीरुह ।&lt;br&gt;&#xA;लक्ष्मीकल्पलताश्लिष्टवपुषेऽभीष्टदायिने ।। २९&lt;br&gt;&#xA;नमस्ते दिव्यहंसाय सन्मानसनिवासिने ।&lt;br&gt;&#xA;सततोदितनादाय पराकाशविहारिणे ।। ३०&lt;br&gt;&#xA;तुभ्यं नमोऽतिसर्वाय सर्वाभ्यन्तरवर्तिने ।&lt;br&gt;&#xA;गुणातिक्रान्तरूपाय पूर्णषाड्गुण्यमूर्तये ।। ३१&lt;br&gt;&#xA;ब्रह्मा ते नाभिकमले स्वाध्यायोद्यन्मृदुध्वनिः ।&lt;br&gt;&#xA;तद्भूतानेकचरणोऽप्येष षटचरणायते ।। ३२&lt;br&gt;&#xA;भूमिपादो द्युमूर्धा त्वं दिक्श्रोत्रोऽर्केन्दुलोचनः ।&lt;br&gt;&#xA;ब्रह्माण्डजठरः कोऽपि पुरुषो गीयसे बुधैः ।। ३३&lt;br&gt;&#xA;त्वत्तो धामनिधेश्चासौ भूतग्रामो विजृम्भते ।&lt;br&gt;&#xA;नाथ स्फुलिङ्गसंघात इव प्रज्वलतोऽनलात् ।। ३४&lt;br&gt;&#xA;पुनश्च प्रविशत्येष त्वामेव प्रलयागमे ।&lt;br&gt;&#xA;दिनान्ते विग्रहव्रात इव वासमहाद्रुमम् ।। ३५&lt;br&gt;&#xA;सृजस्युल्लसितः स्वांशांस्त्वमेतान्भुवनेश्वरान् ।&lt;br&gt;&#xA;अनन्तवेलाक्षुभितस्तरङ्गानिव वारिधिः ।। ३६&lt;br&gt;&#xA;विश्वरूपोऽप्यरूपस्त्वं विश्वकर्मापि चाक्रियः ।&lt;br&gt;&#xA;विश्वाधारोऽप्यनाधारः कः स तत्त्वमवैति ते ।। ३७&lt;br&gt;&#xA;तां तामृद्धिं सुराः प्राप्तास्त्वत्प्रसन्नेक्षणेक्षिताः ।&lt;br&gt;&#xA;तत्प्रसीद प्रपन्नं मां पश्य पश्यार्द्रया दृशा ।। ३८&lt;br&gt;&#xA;एवं कृतस्तुतिं दृष्ट्वा सप्रसादेन चक्षुषा ।&lt;br&gt;&#xA;नरवाहनदत्तं तं हरिर्नारदमभ्यधात् ।। ३९&lt;br&gt;&#xA;गच्छ क्षीरोदसंभूता या वराप्सरसः पुरा ।&lt;br&gt;&#xA;न्यासीकृत्य मया हस्ते शक्रस्य स्थापिताः स्वकाः ।। ४०&lt;br&gt;&#xA;तास्तस्मान्मम वाक्येन मृगयित्वा महामुने ।&lt;br&gt;&#xA;आरोप्य तद्रथे सर्वाः सत्वरं त्वमिहानय ।। ४१&lt;br&gt;&#xA;इत्युक्तो हरिणा गत्वा नारदः स तथेति ताः ।&lt;br&gt;&#xA;आनिन्येऽप्सरसः शक्रात्तद्रथेन समातलिः ।। ४२&lt;br&gt;&#xA;तेन तासूपनीतासु प्रणतेनाप्सरःस्वथ ।&lt;br&gt;&#xA;वत्सराजतनूजं तं भगवानादिदेश सः ।। ४३&lt;br&gt;&#xA;नरवाहनदत्तैतास्तुभ्यमप्सरसो मया ।&lt;br&gt;&#xA;दत्ता विद्याधरेन्द्राणां भविष्यच्चक्रवर्तिने ।। ४४&lt;br&gt;&#xA;त्वमासामुचितो भर्ता भार्याश्चैतास्तवोचिताः ।&lt;br&gt;&#xA;कामदेवावतारो हि निर्मितस्त्वं पुरारिणा ।। ४५&lt;br&gt;&#xA;तच्छ्रुत्वा पादपतिते तस्मिन्वत्सेश्वरात्मजे ।&lt;br&gt;&#xA;लब्धप्रसादमुदिते हरिर्मातलिमादिशत् ।। ४६&lt;br&gt;&#xA;नरवाहनदत्तोऽसावप्सरःसहितस्त्वया ।&lt;br&gt;&#xA;प्राप्यतां स्वगृहं यावत्पथा येनायमिच्छति ।। ४७&lt;br&gt;&#xA;एवं भगवतादिष्टे साप्सरस्कः प्रणम्य तम् ।&lt;br&gt;&#xA;नरवाहनदत्तः स रथं मातलिसारथिम् ।। ४८&lt;br&gt;&#xA;आरुह्य देवपुत्रैस्तैः साकं कृतनिमन्त्रणैः ।&lt;br&gt;&#xA;नारिकेलमगाद्द्वीपं देवैश्चैव कृतस्पृहः ।। ४९&lt;br&gt;&#xA;तत्र तैरर्चितो रूपसिद्धिप्रभृतिभिः कृती ।&lt;br&gt;&#xA;चतुर्भिर्दिव्यपुरुषैः शक्रसारथिना युतः ।। ५०&lt;br&gt;&#xA;मैनाकवृषभाद्येषु तन्निवासाद्रिषु क्रमात् ।&lt;br&gt;&#xA;अप्सरोभिः समं ताभिः स्वर्गस्पर्धिष्वरंस्त सः ।। ५१&lt;br&gt;&#xA;मधुमासागमोत्फुल्लनानातरुवनासु च ।&lt;br&gt;&#xA;विजहार तदुद्यानवनभूमिषु कौतुकी ।। ५२&lt;br&gt;&#xA;पश्यैतास्तरुमञ्जर्यः पृथुपुष्पविलोचनैः ।&lt;br&gt;&#xA;कान्तं वसन्तमायान्तं पश्यन्तीव विकस्वरैः ।। ५३&lt;br&gt;&#xA;जन्मक्षेत्रेऽत्र मा भून्न संतापोऽर्ककरोष्मजः ।&lt;br&gt;&#xA;इतीवाच्छादितं पश्य फुल्लैः सरसिजैः सरः ।। ५४&lt;br&gt;&#xA;पश्योज्ज्वलं कर्णिकारमुपेत्यापि विसौरभम् ।&lt;br&gt;&#xA;विमुञ्चन्त्यलयो नीचं श्रीमन्तमिव साधवः ।। ५५&lt;br&gt;&#xA;पश्येह किंनरीगीतैः कोकिलानां च कूजितैः ।&lt;br&gt;&#xA;रुतैरलीनां संगीतमृतुराजस्य तन्यते ।। ५६&lt;br&gt;&#xA;इत्यादि देवपुत्रास्ते ब्रुवाणास्तामदर्शयन् ।&lt;br&gt;&#xA;नरवाहनदत्ताय तस्मै स्वोपवनावलीम् ।। ५७&lt;br&gt;&#xA;तत्पुरेष्वपि चिक्रीड पश्यन्वत्सेश्वरात्मजः ।&lt;br&gt;&#xA;स वसन्तोत्सवोद्दामप्रनृत्यत्पौरचर्चरीः ।। ५८&lt;br&gt;&#xA;बुभुजे साप्सरस्कश्च भोगानत्रामरोचितान् ।&lt;br&gt;&#xA;सुकृतो यत्र गच्छन्ति तत्रैषामृद्धयोऽग्रतः ।। ५९&lt;br&gt;&#xA;एवं स्थित्वा त्रिचतुरान्दिवसान्देवपुत्रकान् ।&lt;br&gt;&#xA;नरवाहनदत्तस्तान्सुहृदो निजगाद सः ।। ६०&lt;br&gt;&#xA;गच्छाम्यहं स्वनगरीं तातसंदर्शनोत्सुकः ।&lt;br&gt;&#xA;तद्यूयं तां पुरीमेत्य कृतार्थयत पश्यत ।। ६१&lt;br&gt;&#xA;तच्छ्रुत्वा तेऽब्रुऽवन्दृष्टः सारस्तस्याः पुरो भवान् ।&lt;br&gt;&#xA;किमन्यत्प्राप्तविद्येन स्मर्तव्यास्तु वयं त्वया ।। ६२&lt;br&gt;&#xA;इत्युक्त्वा प्रतिमुक्तस्तैरुपनीतेन्द्रसद्रथम् ।&lt;br&gt;&#xA;नरवाहनदत्तोऽसौ मातलिं तमभाषत ।। ६३&lt;br&gt;&#xA;यत्र दिव्यसरस्तीरे स्थिता मे गोमुखादयः ।&lt;br&gt;&#xA;तेन मार्गेण कौशाम्बीं पुरीं प्रापय मामिति ।। ६४&lt;br&gt;&#xA;ततस्तथेति तेनोक्तः साप्सरस्कः स तद्रथे ।&lt;br&gt;&#xA;आरुह्य तत्सरः प्राप गोमुखादीन्ददर्श च ।। ६५&lt;br&gt;&#xA;आयात स्वपथा शीघ्रं सर्वं वक्ष्यामि वो गृहे ।&lt;br&gt;&#xA;इत्युक्त्वा तांश्च कौशाम्बीं ययौ शक्ररथेन सः ।। ६६&lt;br&gt;&#xA;तत्रावतीर्य नभसः पूजितं प्रेष्य मातलिम् ।&lt;br&gt;&#xA;अप्सरोभिर्युतस्ताभिः स विवेश स्वमन्दिरम् ।। ६७&lt;br&gt;&#xA;स्थापयित्वा च तास्तत्र गत्वा वत्सेश्वरस्य सः ।&lt;br&gt;&#xA;तदागमनहृष्टस्य ववन्दे चरणौ पितुः ।। ६८&lt;br&gt;&#xA;मातुर्वासवदत्तायाः पद्मावत्यास्तथैव च ।&lt;br&gt;&#xA;अभ्यनन्दंश्च तेऽप्येनं दर्शनातृप्तचक्षुषः ।। ६९&lt;br&gt;&#xA;तावच्च स रथारूढो गोमुखोऽत्र ससारथिः ।&lt;br&gt;&#xA;प्रलम्बबाहुना तेन विप्रेण सममाययौ ।। ७०&lt;br&gt;&#xA;अथ स्थिते मन्त्रिवर्गे पित्रा पृष्टः शशंस सः ।&lt;br&gt;&#xA;नरवाहनदत्तस्तं स्ववृत्तान्तं महाद्भुतम् ।। ७१&lt;br&gt;&#xA;ददाति तस्य कल्याणमित्रसंयोगमीश्वरः ।&lt;br&gt;&#xA;इच्छत्यनुग्रहं यस्य कर्तुं सुकृतकर्मणः ।। ७२&lt;br&gt;&#xA;इति शंसत्सु सर्वेषु राजा वत्सेश्वरोऽथ सः ।&lt;br&gt;&#xA;चकार तुष्टस्तनयस्याच्युतानुग्रहोत्सवम् ।। ७३&lt;br&gt;&#xA;ददर्श पादपतनायानीता गोमुखेन च ।&lt;br&gt;&#xA;हरिप्रसादलब्धास्ताः सदारोऽप्सरसः स्नुषाः ।। ७४&lt;br&gt;&#xA;देवरूपा देवरतिं देवमालां तथैव च ।&lt;br&gt;&#xA;देवप्रियां चतुर्थीं च चेटीभिः पृष्टनामकाः ।। ७५&lt;br&gt;&#xA;क्वाहं क्व मय्यप्सरसो दिष्ट्याहं राजसूनुना ।&lt;br&gt;&#xA;नरवाहनदत्तेन भुवि स्वर्नगरी कृता ।। ७६&lt;br&gt;&#xA;इतीवावकिरन्ती सा सिन्दूरं विततोत्सवा ।&lt;br&gt;&#xA;चलद्रक्तपताकाभिः कौशाम्बी ददृशे तदा ।। ७७&lt;br&gt;&#xA;नरवाहनदत्तश्च पित्रोर्दत्तोत्सवो दृशोः ।&lt;br&gt;&#xA;अन्याः संभावयामास भार्या मार्गोन्मुखीर्निजाः ।। ७८&lt;br&gt;&#xA;ताश्चतुर्भिर्दिनैर्वर्षैरिव तं च कृशीकृताः ।&lt;br&gt;&#xA;अनन्दयन्वर्णयन्त्यस्तां तां विरहवेदनाम् ।। ७९&lt;br&gt;&#xA;गोमुखो वनवासे च रक्षतो रथवाजिनः ।&lt;br&gt;&#xA;प्रलम्बबाहोः सिंहादिवधशौर्यमवर्णयत् ।। ८०&lt;br&gt;&#xA;एवं श्रुतिसुखाञ्शृण्वन्कथालापानयन्त्रणान् ।&lt;br&gt;&#xA;निर्वर्णयंश्च कान्तानां रूपं स नयनामृतम् ।। ८१&lt;br&gt;&#xA;कुर्वंश्चाटूनि च पिबन्मधूनि सचिवैर्युतः ।&lt;br&gt;&#xA;नरवाहनदत्तोऽत्र तं कालमवसत्सुखी ।। ८२&lt;br&gt;&#xA;एकदान्तरलंकारवतीवासगृहे स्थितः ।&lt;br&gt;&#xA;सवयस्यः स शुश्राव तूर्यकोलाहलं बहिः ।। ८३&lt;br&gt;&#xA;ततो हरिशिखं सेनापतिं निजमुवाच सः ।&lt;br&gt;&#xA;अकस्मात्कुत एतत्स्यात्तूर्यनादो महानिह ।। ८४&lt;br&gt;&#xA;एतच्छ्रुत्वैव निर्गत्य प्रविश्य च स त क्षणात् ।&lt;br&gt;&#xA;व्यजिज्ञपद्धरिशिखो वत्सराजसुतं प्रभुम् ।। ८५&lt;br&gt;&#xA;रुद्रो नाम वणिग्देव नगर्यामिह विद्यते ।&lt;br&gt;&#xA;इतः सुवर्णद्वीपं च स जगाम वणिज्यया ।। ८६&lt;br&gt;&#xA;आगच्छतो निजस्तस्य संप्राप्तोऽप्यर्थसंचयः ।&lt;br&gt;&#xA;अब्धौ वहनभङ्गेन निमग्नो नाशमागतः ।। ८७&lt;br&gt;&#xA;उत्तीर्णश्चात्मनैवैको देव जीवन्स वारिधेः ।&lt;br&gt;&#xA;प्राप्तश्चाद्य दिनं षष्ठमिहापन्नो निजं गृहम् ।। ८८&lt;br&gt;&#xA;दिनानि कतिचिद्यावदिह तिष्ठति दुःखितः ।&lt;br&gt;&#xA;तावत्स्वारामतो दैवात्प्राप्तस्तेन निधिर्महान् ।। ८९&lt;br&gt;&#xA;तद्गोत्रजानां च मुखाज्ज्ञातं वत्सेश्वरेण तत् ।&lt;br&gt;&#xA;ततोऽद्यागत्य तेनासौ विज्ञप्तो वणिजा प्रभुः ।। ९०&lt;br&gt;&#xA;सरत्नौघा मया लब्धाश्चतस्रो हेमकोटयः ।&lt;br&gt;&#xA;तदादिशति देवश्चेदर्पयिष्यामि ता इति ।। ९१&lt;br&gt;&#xA;जलाशयेन मुषितं दीनं दृष्ट्वैव वेधसा ।&lt;br&gt;&#xA;कृपया संविभक्तं त्वां को मुष्णात्यजडाशयः ।। ९२&lt;br&gt;&#xA;गच्छ भुङ्क्ष्व यथाकामं धनै प्राप्तं स्वभूमितः ।&lt;br&gt;&#xA;इति वत्सेश्वरेणापि व्यादिष्टोऽसौ वणिक्ततः ।। ९३&lt;br&gt;&#xA;स एष पादयो राज्ञः पतित्वा हर्षनिर्भरः ।&lt;br&gt;&#xA;तूर्याणि वादयन्याति स्वगृहं सानुगो वणिक् ।। ९४&lt;br&gt;&#xA;एवं हरिशिखेनोक्तं श्रुत्वा धार्मिकतां पितुः ।&lt;br&gt;&#xA;नरवाहनदत्तः स्वान्सचिवान्विस्मितोऽब्रवीत् ।। ९५&lt;br&gt;&#xA;यदि तावद्धरत्यऽर्थांस्तदन्वेव ददाति किम् ।&lt;br&gt;&#xA;चित्रमुच्छ्रायपाताभ्यां क्रीडतीव विधिर्नृणाम् ।। ९६&lt;br&gt;&#xA;तच्छ्रुत्वा गोमुखोऽवादीदीदृश्येव गतिर्विधेः ।&lt;br&gt;&#xA;समुद्रशूरस्य कथा तथा चात्र निशम्यताम् ।। ९७&lt;br&gt;&#xA;बभूव नगरं पूर्वं नृपतेर्हर्षवर्मणः ।&lt;br&gt;&#xA;स्फीतं हर्षपुरं नाम सौराज्यसुखितप्रजम् ।। ९८&lt;br&gt;&#xA;तस्मिन्समुद्रशूराख्यो नगरेऽभून्महावणिक् ।&lt;br&gt;&#xA;कुलजो धार्मिको धीरसत्त्वो बहुधनेश्वरः ।। ९९&lt;br&gt;&#xA;स वणिज्यावशाद्गच्छन्सुवर्णद्वीपमेकदा ।&lt;br&gt;&#xA;आरुरोह प्रवहणं तटं प्राप्य महाम्बुधेः ।। १००&lt;br&gt;&#xA;गच्छतस्तस्य तेनाब्धौ किंचिच्छेषे तदध्वनि ।&lt;br&gt;&#xA;घोरः समुदभून्मेघो वायुश्च क्षोभितार्णवः ।। १०१&lt;br&gt;&#xA;तेनोर्मिवेगविक्षिप्ते वहने मकराहते ।&lt;br&gt;&#xA;भग्ने परिकरं बद्ध्वा सोऽम्बुधावपतद्वणिक् ।। १०२&lt;br&gt;&#xA;यावच्च बाहुविक्षेपैर्वीरोऽत्र तरति क्षणम् ।&lt;br&gt;&#xA;तावच्चिरमृतं प्राप पुरुषं पवनेरितम् ।। १०३&lt;br&gt;&#xA;तदारूढश्च बाहुभ्यां क्षिप्ताम्बुर्विधिनैव सः ।&lt;br&gt;&#xA;नीतः सुवर्णद्वीपं तदनुकूलेन वायुना ।। १०४&lt;br&gt;&#xA;तत्रावतीर्णः पुलिने स तस्मान्मृतमानुषात् ।&lt;br&gt;&#xA;कटीनिबद्धं सग्रन्थिं तस्यावैक्षत शाटकम् ।। १०५&lt;br&gt;&#xA;उन्मुच्य वीक्षते यावच्छाटकं कटितोऽस्य तत् ।&lt;br&gt;&#xA;तावत्तदन्तराद्दिव्यं रत्नाढ्यं प्राप कण्ठकम् ।। १०६&lt;br&gt;&#xA;तं दृष्ट्वानर्घमादाय कृतस्नानस्तुतोष सः ।&lt;br&gt;&#xA;मन्वानोऽब्धौ विनष्टं तद्धनं तस्याग्रतस्तृणम् ।। १०७&lt;br&gt;&#xA;ततो गत्वात्र कलशपुराख्यं नगरं क्रमात् ।&lt;br&gt;&#xA;हस्तस्थकण्ठको देवकुलमेकं विवेश सः ।। १०८&lt;br&gt;&#xA;तत्र छायोपविष्टः स वारिव्यायामतो भृशम् ।&lt;br&gt;&#xA;परिश्रान्तः शनैर्निद्रां ययौ विधिविमोहितः ।। १०९&lt;br&gt;&#xA;सुप्तस्य तत्र चाकस्मादागताः पुररक्षिणः ।&lt;br&gt;&#xA;ददृशुस्तस्य हस्तस्थं कण्ठकं तमसंवृतम् ।। ११०&lt;br&gt;&#xA;अयं स कण्ठको राजसुताया इह कण्ठतः ।&lt;br&gt;&#xA;हारितश्चक्रसेनाया ध्रुवं चौरोऽयमेव सः ।। १११&lt;br&gt;&#xA;इत्युक्त्वा तैः प्रबोध्यासौ निन्ये राजकुलं वणिक् ।&lt;br&gt;&#xA;तत्र पृष्टः स्वयं राज्ञा स यथावृत्तमभ्यधात् ।। ११२&lt;br&gt;&#xA;मिथ्या वक्त्येष चौरोऽयमिमं पश्यत कण्ठकम् ।&lt;br&gt;&#xA;इति प्रसार्य तं राजा यावत्सभ्यान्ब्रवीति सः ।। ११३&lt;br&gt;&#xA;तावत्प्रभास्वरं दृष्ट्वा निपत्य नभसो जवात् ।&lt;br&gt;&#xA;गृध्रस्तं कण्ठकं हृत्वा जगाम क्वाप्यदर्शनम् ।। ११४&lt;br&gt;&#xA;अथात्यार्तस्य वणिजः क्रन्दतः शरणं शिवम् ।&lt;br&gt;&#xA;वधे राज्ञा क्रुधादिष्टे शुश्रुवे भारती दिवः ।। ११५&lt;br&gt;&#xA;मा स्म राजन्वधीरेनमसौ हर्षपुराद्वणिक् ।&lt;br&gt;&#xA;साधुः समुद्रशूराख्यो विषयेऽभ्यागतस्तव ।। ११६&lt;br&gt;&#xA;कण्ठको येन नीतोऽभूत्स चौरः पुररक्षिणाम् ।&lt;br&gt;&#xA;भयेन विह्वलो नश्यन्निपत्याब्धौ मृतो निशि ।। ११७&lt;br&gt;&#xA;अयं तु तस्य चौरस्य कायं प्राप्याधिरुह्य च ।&lt;br&gt;&#xA;वणिग्भग्नप्रवहणस्तीर्त्वाम्भोधिमिहागतः ।। ११८&lt;br&gt;&#xA;तदा च तत्कटीधद्धशाटकग्रन्थितोऽमुना ।&lt;br&gt;&#xA;वणिजा कण्ठकः प्राप्तो न नीतोऽनेन वो गृहात् ।। ११९&lt;br&gt;&#xA;तदचौरमिमं राजन्वणिजं मुञ्च धार्मिकम् ।&lt;br&gt;&#xA;संमान्य प्रहिणुष्वैनमित्युक्त्वा विरराम वाक् ।। १२०&lt;br&gt;&#xA;एतच्छ्रुत्वा स संतुष्य मुक्त्वा तं वणिजं वधात् ।&lt;br&gt;&#xA;समुद्रशूरं संमान्य धनै राजा विसृष्टवान् ।। १२१&lt;br&gt;&#xA;स च प्राप्तधनः क्रीतभाण्डो भूयो भयंकरम् ।&lt;br&gt;&#xA;स्वदेशमेष्यन्वहनेनोत्तताराम्बुधिं वणिक् ।। १२२&lt;br&gt;&#xA;तीर्णाब्धिश्च ततो गत्वा सार्थेन सह स क्रमात् ।&lt;br&gt;&#xA;अटवीं प्रापदेकस्मिन्वासरे दिवसात्यये ।। १२३&lt;br&gt;&#xA;तस्यामावसिते सार्थे रात्रौ तस्मिंश्च जाग्रति ।&lt;br&gt;&#xA;समुद्रशूरे न्यपतच्चौरसेनात्र दुर्जया ।। १२४&lt;br&gt;&#xA;हन्यमाने तया सार्थे भाण्डांस्त्यक्त्वा पलाय्य सः ।&lt;br&gt;&#xA;समूद्रशूरो न्यग्रोधमारूढोऽभूदलक्षितः ।। १२५&lt;br&gt;&#xA;हृताशेषधने याते चौरसैन्ये भयाकुलः ।&lt;br&gt;&#xA;तत्रैव तां तरौ रात्रिं दुःखार्तश्च निनाय सः ।। १२६&lt;br&gt;&#xA;प्रातस्तस्य तरोः पृष्ठे गतदृष्टिः स दैवतः ।&lt;br&gt;&#xA;दीपप्रभामिवापश्यत्स्फुरन्तीं पत्रमध्यगाम् ।। १२७&lt;br&gt;&#xA;विस्मयात्तत्र चारूढो गृध्रनीडमवैक्षत ।&lt;br&gt;&#xA;अन्तःस्थभास्वरानर्घरत्नाभरणसंचयम् ।। १२८&lt;br&gt;&#xA;जग्राह तस्मात्सर्वं तत्तन्मध्ये प्राप कण्ठकम् ।&lt;br&gt;&#xA;तं स यं प्राप्तवान्स्वर्णद्वीपे गृध्रोऽहरच्च यम् ।। १२९&lt;br&gt;&#xA;ततः प्राप्तामितधनो न्यग्रोधादवरुह्य सः ।&lt;br&gt;&#xA;हृष्टो गच्छन्क्रमात्प्राप निजं हर्षपुरं पुरम् ।। १३०&lt;br&gt;&#xA;तत्र तस्थौ वणिक्सोऽथ वीतान्यद्रविणस्पृहः ।&lt;br&gt;&#xA;समुद्रशूरः स्वजनैः सह नन्दन्यथेच्छया ।। १३१&lt;br&gt;&#xA;अब्धौ तत्पतनं सोऽर्थनाशस्तत्तरणं ततः ।&lt;br&gt;&#xA;सा कण्ठकस्य च प्राप्तिस्तस्यैवापगमः स च ।। १३२&lt;br&gt;&#xA;सा निष्कारणनिग्राह्यदशावाप्तिः स तत्क्षणम् ।&lt;br&gt;&#xA;तुष्टाद्द्वीपेश्वराल्लाभस्तदब्धेस्तरणं पुनः ।। १३३&lt;br&gt;&#xA;सोऽथ सर्वापहारश्च पथिः चौरैः समागमात् ।&lt;br&gt;&#xA;पर्यन्ते तस्य वणिजस्तरुपृष्ठाद्धनागमः ।। १३४&lt;br&gt;&#xA;तदेवमीदृशं देव विचित्रं चेष्टितं विधेः ।&lt;br&gt;&#xA;सुकृती चानुभूयैव दुःखमप्यश्नुते सुखम् ।। १३५&lt;br&gt;&#xA;इति गोमुखतः श्रुत्वा श्रद्धायोत्थाय च् व्यधात् ।&lt;br&gt;&#xA;नरवाहनदत्तोऽत्र स्नानादिदिवसक्रियाम् ।। १३६&lt;br&gt;&#xA;अन्येद्युरेत्य चास्थानगतं तं बालसेवकः ।&lt;br&gt;&#xA;शूरः समरतुङ्गाख्यो राजपुत्रो व्यजिज्ञपत् ।। १३७&lt;br&gt;&#xA;देव सङ्ग्रामवर्षेण नाशितो गोत्रजेन मे ।&lt;br&gt;&#xA;देशश्चतुर्भिर्युक्तेन पुत्रैर्वीरजितादिभिः ।। १३८&lt;br&gt;&#xA;तदेष गत्वा पञ्चापि बद्ध्वा तानानयाम्यहम् ।&lt;br&gt;&#xA;प्रभोर्विदितमस्त्वेतदित्युक्त्वा तत्र सोऽगमत् ।। १३९&lt;br&gt;&#xA;तमल्पसैन्यं तानन्यान्भूरिसैन्यानवेत्य स ।&lt;br&gt;&#xA;वत्सेश्वरसुतस्तस्य दिदेशानु बलं निजम् ।। १४०&lt;br&gt;&#xA;सोऽगृहीत्वैव तन्मानी गत्वा पञ्चापि तान्रिपून् ।&lt;br&gt;&#xA;स्वबाहुभ्यां रणे जित्वा संयम्यानीतवान्समम् ।। १४१&lt;br&gt;&#xA;तथा जयिनमायान्तं वीरं संमान्य स प्रभुः ।&lt;br&gt;&#xA;नरवाहनदत्तस्तं प्रशशंस स्वसेवकम् ।। १४२&lt;br&gt;&#xA;चित्रमाक्रान्तविषयान्सबलानिन्द्रियोपमान् ।&lt;br&gt;&#xA;जित्वानेन रिपून्पञ्च पुरुषार्थः प्रसाधितः ।। १४३&lt;br&gt;&#xA;तच्छ्रुत्वा गोमुखोऽवादीच्छ्रुता चेद्देव नेदृशी ।&lt;br&gt;&#xA;राज्ञश्चमरवालस्य कथा तच्छृणु वच्मि ताम् ।। १४४&lt;br&gt;&#xA;हस्तिनापुरमित्यस्ति नगरं तत्र चाभवत् ।&lt;br&gt;&#xA;राजा चामरवालाख्यः कोषदुर्गबलान्वितः ।। १४५&lt;br&gt;&#xA;बभूवुस्तस्य समरबलाद्या भूम्यनन्तराः ।&lt;br&gt;&#xA;राजानो गोत्रजास्ते च संभूयैवमचिन्तयन् ।। १४६&lt;br&gt;&#xA;अयं चमरवालोऽस्मानेकैकं बाधते सदा ।&lt;br&gt;&#xA;तदेते मिलिताः सर्वे विदध्मोऽस्य पराभवम् ।। १४७&lt;br&gt;&#xA;इति संमन्त्र्य पञ्चैते तज्जयाय यियासवः ।&lt;br&gt;&#xA;प्रस्थानलग्नं क्षितिपाः पप्रच्छुर्गणकं रहः ।। १४८&lt;br&gt;&#xA;अपश्यन्स शुभं लग्नं पश्यन्नशकुनानि च ।&lt;br&gt;&#xA;जगाद गणको नास्ति लग्नं संवत्सरेऽत्र वः ।। १४९&lt;br&gt;&#xA;यथा तथा च यातानां न युष्माकं भवेज्जयः ।&lt;br&gt;&#xA;किं चात्र वोऽनुबन्धेन समृद्धिं तस्य पश्यताम् ।। १५०&lt;br&gt;&#xA;भोगो नाम फलं लक्ष्म्याः स तस्मादधिकोऽस्ति वः ।&lt;br&gt;&#xA;न चेच्छ्रुता श्रूयतां तत्कथात्र वणिजोर्द्वयोः ।। १५१&lt;br&gt;&#xA;बभूव कौतुकपुरं नामेह नगरं पुरा ।&lt;br&gt;&#xA;तस्मिन्नन्वर्थनामाभूद्राजा बहुसुवर्णकः ।। १५२&lt;br&gt;&#xA;यशोवर्मेति तस्यासीत्सेवकः क्षत्रियो युवा ।&lt;br&gt;&#xA;तस्मै दातापि स नृपो नादात्किंचित्कदाचन ।। १५३&lt;br&gt;&#xA;यदा यदा च नृपतिस्तेनार्त्या याच्यते स्म सः ।&lt;br&gt;&#xA;आदित्यं दर्शयन्नेवं तमुवाच तदा तदा ।। १५४&lt;br&gt;&#xA;अहमिच्छामि ते दातुं किं पुनर्भगवानयम् ।&lt;br&gt;&#xA;तुभ्यं नेच्छति मे दातुं किं करोंम्युच्यतामिति ।। १५५&lt;br&gt;&#xA;ततः सोऽवसरं चिन्वन्यावत्तिष्ठति दुःखितः ।&lt;br&gt;&#xA;सूर्योपरागसमयस्तावदत्रागतोऽभवत् ।। १५६&lt;br&gt;&#xA;तत्कालं स यशोवर्मा गत्वा सततसेवकः ।&lt;br&gt;&#xA;नृपं भूरिमहादानप्रवृत्तं तं व्यजिज्ञपत् ।। १५७&lt;br&gt;&#xA;यो ददाति न ते तुभ्यं दातुं सैष रविः प्रभो ।&lt;br&gt;&#xA;ग्रस्तोऽद्य वैरिणा यावत्तावत्किंचित्प्रयच्छ मे ।। १५८&lt;br&gt;&#xA;तच्छ्रुत्वा स हसित्वा च दत्तदानो महीपतिः ।&lt;br&gt;&#xA;ददौ वस्त्रहिरण्यादि तस्मै बहुसुवर्णकम् ।। १५९&lt;br&gt;&#xA;क्रमात्तस्मिन्धने भुक्ते खिन्नः सोऽददति प्रभौ ।&lt;br&gt;&#xA;मृतजानिर्यशोवर्मा प्रययौ विन्ध्यवासिनीम् ।। १६०&lt;br&gt;&#xA;किं निरर्थेन देहेन जीवतापि मृतेन मे ।&lt;br&gt;&#xA;त्यक्ष्याम्येतं पुरो देव्या वरं प्राप्स्यामि वेप्सितम् ।। १६१&lt;br&gt;&#xA;इत्यग्रे विन्ध्यवासिन्याः संविष्टो दर्भसंस्तरे ।&lt;br&gt;&#xA;तन्मनाः स निराहारस्तपो महदतप्यत ।। १६२&lt;br&gt;&#xA;आदिशत्तं च सा स्वप्ने देवी तुष्टास्मि पुत्र ते ।&lt;br&gt;&#xA;ददाम्यर्थश्रियं किं ते किं वा भोगश्रियं वद ।। १६३&lt;br&gt;&#xA;तच्छ्रुत्वा स यशोवर्मा देवीं तां प्रत्यभाषत ।&lt;br&gt;&#xA;एतयोर्निपुणं वेद्मि नाहं भेदं श्रियोरिति ।। १६४&lt;br&gt;&#xA;ततस्तमवदद्देवी स्वदेशे तर्हि यौ तव ।&lt;br&gt;&#xA;भोगवर्मार्थवर्माणौ विद्येते वणिजावुभौ ।। १६५&lt;br&gt;&#xA;तयोर्गत्वा श्रियं पश्य ततो यत्सदृशी च ते ।&lt;br&gt;&#xA;रोचिष्यते तत्सदृशी त्वयागत्यार्थ्यतामिति ।। १६६&lt;br&gt;&#xA;एतच्छ्रुत्वा प्रबुध्यैव स प्रातः कृतपारणः ।&lt;br&gt;&#xA;स्वदेशं कौतुकपुरं यशोवर्मा ततो ययौ ।। १६७&lt;br&gt;&#xA;तत्रागात्प्रथमं तावत्स गृहानर्थवर्मणः ।&lt;br&gt;&#xA;असंख्यहेमरत्नादिव्यवहारार्जितश्रियः ।। १६८&lt;br&gt;&#xA;पश्यंस्तां संपदं तस्य यथावत्तमुपाययौ ।&lt;br&gt;&#xA;कृतातिथ्यश्च तेनासौ भोजनाय न्यमन्त्रयत ।। १६९&lt;br&gt;&#xA;ततोऽत्राभुङ्क्त सघृतं समांसव्यञ्जनं च सः ।&lt;br&gt;&#xA;प्राघुणोचितमाहारं पार्श्वे तस्यार्थवर्मणः ।। १७०&lt;br&gt;&#xA;अर्थवर्मा तु भुङ्क्ते स्म घृतार्धपलसंयुतान् ।&lt;br&gt;&#xA;सक्तून्भक्तमपि स्तोकं मांसव्यञ्जनमल्पकम् ।। १७१&lt;br&gt;&#xA;सार्थवाह किमेतावदश्नासीति सकौतुकम् ।&lt;br&gt;&#xA;स यशोवर्मणा पृष्टो वणिगेवमभाषत ।। १२&lt;br&gt;&#xA;अद्य त्वदुपरोधेन समांसव्यञ्जनं मया ।&lt;br&gt;&#xA;भुक्तं स्तोकं घृतस्यार्धपलं भुक्तं च सक्तवः ।। १७३&lt;br&gt;&#xA;सदा तु घृतकर्षं च सक्तूंश्चाश्नामि केवलान् ।&lt;br&gt;&#xA;अतोऽधिकं मे मन्दाग्नेरुदरे नैव जीर्यते ।। १७४&lt;br&gt;&#xA;तच्छ्रुत्वा स यशोवर्मा विचिकित्सन्निनिन्द ताम् ।&lt;br&gt;&#xA;हृदयेन श्रियं तस्य विफलामर्थवर्मणः ।। १७५&lt;br&gt;&#xA;ततो निशागमे भक्तं क्षीरं चानाययत्पुनः ।&lt;br&gt;&#xA;अर्थवर्मा वणिक्तस्य स यशोवर्मणः कृते ।। १७६&lt;br&gt;&#xA;यशोवर्मा च भूयस्तद्यथाकाममभुङ्क्त सः ।&lt;br&gt;&#xA;अर्थवर्मापि स तदा क्षीरस्येकं पलं पपौ ।। १७७&lt;br&gt;&#xA;तत्रैव चैकस्थाने तावास्तीर्णशयनावुभौ ।&lt;br&gt;&#xA;यशोवर्मार्थवर्माणौ शनैर्निद्रामुपेयतुः ।। १७८&lt;br&gt;&#xA;निशीथे च यशोवर्मा स्वप्नेऽपश्यदशङ्कितम् ।&lt;br&gt;&#xA;प्रविष्टानत्र पुरुषान्दण्डहस्तान्भयंकरान् ।। १७९&lt;br&gt;&#xA;धिगल्पाभ्यधिकः कर्षो घृतस्य किमिति त्वया ।&lt;br&gt;&#xA;मांसौदनश्च भुक्तोऽद्य पीतं च पयसः पलम् ।। १८०&lt;br&gt;&#xA;इति क्रोधाद्ब्रुवाणैस्तैराकृष्यैवाथ पादतः ।&lt;br&gt;&#xA;पुरुषैरर्थवर्मा स लगुडैः पर्यताड्यत ।। १८१&lt;br&gt;&#xA;घृतकर्षपयोमांसभक्तमभ्यधिकं च यत् ।&lt;br&gt;&#xA;भुक्तं तत्सर्वमुदरादाचकर्षुश्च तस्य ते ।। १८२&lt;br&gt;&#xA;तद्दृष्ट्वा स यशोवर्मा प्रबुद्धो यावदीक्षते ।&lt;br&gt;&#xA;तावत्तस्याययौ शूलं विबुद्धस्यार्थवर्मणः ।। १८३&lt;br&gt;&#xA;ततः क्रन्दन्परिजनैर्मर्द्यमानोदरश्च सः ।&lt;br&gt;&#xA;वमति स्मार्थवर्मा तदधिकं यत्स भुक्तवान् ।। १८४&lt;br&gt;&#xA;शान्तशूले ततस्तस्मिन्यशोवर्मा व्यचिन्तयत् ।&lt;br&gt;&#xA;धिग्धिगर्थश्रियमिमां यस्या भोगोऽयमीदृशः ।। १८५&lt;br&gt;&#xA;खलीकृतेयमीदृश्या भूयादभवनिः श्रियः ।&lt;br&gt;&#xA;इत्यन्तश्चिन्तयन्सोऽत्र रात्रिं तामत्यवाहयत् ।। १८६&lt;br&gt;&#xA;प्रातस्तमर्थवर्माणमामन्त्र्य स ययौ ततः ।&lt;br&gt;&#xA;यशोवर्मा गृहं तस्य वणिजो भोगवर्मणः ।। १८७&lt;br&gt;&#xA;तत्राभ्यागाद्यथावत्तं तेनापि च कृतादरः ।&lt;br&gt;&#xA;निमन्त्रितोऽभूद्वणिजा तदहर्भोजनाय सः ।। १८८&lt;br&gt;&#xA;न चास्य वणिजोऽपश्यत्स कांचिद्धनसंपदम् ।&lt;br&gt;&#xA;अपश्यत्तु शुभं वेश्म वासांस्याभरणानि च ।। १८९&lt;br&gt;&#xA;ततः स्थिते यशोवर्मण्यस्मिन्प्रावर्ततात्र सः ।&lt;br&gt;&#xA;भोगवर्मा वणिक्कर्तुं व्यवहारं निजोचितम् ।। १९०&lt;br&gt;&#xA;अन्यस्माद्भाण्डमादाय ददावन्यस्य तत्क्षणम् ।&lt;br&gt;&#xA;विनैव स्वधनं मध्याद्दीनारानुदपादयत् ।। १९१&lt;br&gt;&#xA;त्वरितं तान्स दीनारान्भृत्यहस्ते विसृष्टवान् ।&lt;br&gt;&#xA;स्वभार्यायै विचित्रान्नपानसंपादनाय च ।। १९२&lt;br&gt;&#xA;क्षणाच्च सुहृदेकस्तमिच्छाभरणनामकः ।&lt;br&gt;&#xA;उपागत्यैव रभसाद्भोगवर्माणमभ्यधात् ।। १९३&lt;br&gt;&#xA;सिद्धं भोजनमस्माकमुत्तिष्ठागच्छ भुञ्ज्महे ।&lt;br&gt;&#xA;सुहृदो मिलिता ह्यन्ये त्वत्प्रतीक्षाः स्थिता इति ।। १९४&lt;br&gt;&#xA;अद्याहं नागमिष्यामि प्राघुणोऽयं स्थितो हि मे ।&lt;br&gt;&#xA;इति ब्रुवाणं पुनरप्येनं स सुहृदब्रवीत् ।। १९५&lt;br&gt;&#xA;भवता सममायातु तर्हि प्राघुणिकोऽप्ययम् ।&lt;br&gt;&#xA;एषोऽपि न किमस्माकं मित्त्रमुत्तिष्ठ सत्वरम् ।। १९६&lt;br&gt;&#xA;इत्याग्रहाद्भोगवर्मा नीतो मित्रेण तेन सः ।&lt;br&gt;&#xA;यशोवर्मयुतो गत्वा भुङ्क्ते स्माहारमुत्तमम् ।। १९७&lt;br&gt;&#xA;पीत्वा च पानमागत्य सायं स स्वगृहे पुनः ।&lt;br&gt;&#xA;सयशोवर्मको भेजे विचित्रं पानभोजनम् ।। १९८&lt;br&gt;&#xA;प्राप्तायां निशि पप्रच्छ निजं परिजनं च सः ।&lt;br&gt;&#xA;किमद्य रात्रिपर्याप्तमस्ति नः सरकं न वा ।। १९९&lt;br&gt;&#xA;स्वामिन्नास्तीति तेनोक्तः स भेजे शयनं वणिक् ।&lt;br&gt;&#xA;पास्यामोऽपररात्रेऽद्य कथं जलमिति ब्रुवन् ।। २००&lt;br&gt;&#xA;यशोवर्माथ तत्पार्श्वे सुप्तः स्वप्नेऽत्र दृष्टवान् ।&lt;br&gt;&#xA;प्रविष्टान्पुरुषान्द्वित्रानन्यांस्तेषां च पृष्ठतः ।। २०१&lt;br&gt;&#xA;कस्मादपररात्रार्थं सरकं भोगवर्मणः ।&lt;br&gt;&#xA;चिन्तितं नाद्य युष्माभिः क्व भवद्भिः स्थितं शठाः ।। २०२&lt;br&gt;&#xA;इति पश्चात्प्रविष्टास्ते पुरुषा दण्डपाणयः ।&lt;br&gt;&#xA;पूर्वप्रविष्टान्क्रोधात्तान्दण्डाघातैरताडयन् ।। २०३&lt;br&gt;&#xA;अपराधोऽयमेको नः क्षम्यतामिति वादिनः ।&lt;br&gt;&#xA;दण्डाहतास्ते पुरुषास्ते चान्ये निरगुस्ततः ।। २०४&lt;br&gt;&#xA;यशोवर्माथ तद्दृष्ट्वा प्रबुद्धः समचिन्तयत् ।&lt;br&gt;&#xA;अचिन्त्योपनतिः श्लाघ्या भोगश्रीर्भोगवर्मणः ।। २०५&lt;br&gt;&#xA;भोगहीना समृद्धापि नार्थश्रीरर्थवर्मणः ।&lt;br&gt;&#xA;इति चिन्तयतस्तस्य सातिचक्राम यामिनी ।। २०६&lt;br&gt;&#xA;प्रातश्च स यशोवर्मा तमामन्त्र्य वणिग्वरम् ।&lt;br&gt;&#xA;जगाम विन्ध्यवासिन्याः पादमूलं पुनस्ततः ।। २०७&lt;br&gt;&#xA;तपःस्थः स्वप्नदृष्टायास्तस्याः पूर्वोक्तयोर्द्वयोः ।&lt;br&gt;&#xA;श्रियोर्भोगश्रियं तत्र वव्रे सास्मै ददौ च ताम् ।। २००&lt;br&gt;&#xA;अथागत्य यशोवर्मा गृहं देवीप्रसादतः ।&lt;br&gt;&#xA;अचिन्तितोपगामिन्या तस्थौ भोगश्रिया सुखम् ।। २०९&lt;br&gt;&#xA;तदेवं भोगसंपन्ना श्रीरप्यल्पतरा वरम् ।&lt;br&gt;&#xA;न पुनर्भोगरहिता सुविस्तीर्णाप्यपार्थका ।। २१०&lt;br&gt;&#xA;तत्किं चमरवालस्य राज्ञः कार्पण्यसंपदा ।&lt;br&gt;&#xA;तप्यध्वे दानभोगाढ्यां वीक्षध्वं स्यां श्रियं न किम् ।। २११&lt;br&gt;&#xA;अतस्तं प्रति युष्माकमवस्कन्दो न भद्रकः ।&lt;br&gt;&#xA;यात्रालग्नश्च नास्त्येव नापि वा दृश्यते जयः ।। २१२&lt;br&gt;&#xA;इत्युक्ता अपि ते तेन पञ्च ज्योतिर्विदा नृपाः ।&lt;br&gt;&#xA;ययुश्चमरवालं तं नृपं प्रत्यसहिष्णवः ।। २१३&lt;br&gt;&#xA;सीमाप्राप्तांश्च तान्बुद्ध्वा निर्यास्यन्समराय सः ।&lt;br&gt;&#xA;राजा चमरवालः प्राक्स्नात्वा हरमपूजयत् ।। २१४&lt;br&gt;&#xA;अष्टषष्ट्युत्तमस्थाननियतैर्नामभिः शुभैः ।&lt;br&gt;&#xA;यथावत्तं च तुष्टाव पापघ्नैः सर्वकामदैः ।। २१५&lt;br&gt;&#xA;राजन्युध्यस्व निःशङ्कं शत्रूञ्जेष्यसि संगरे ।&lt;br&gt;&#xA;इत्युद्गतां च गगनात्सोऽथ शुश्राव भारतीम् ।। २१६&lt;br&gt;&#xA;ततः प्रहृष्टः संनह्य तेषां निजबलान्वितः ।&lt;br&gt;&#xA;राजा चमरवालोऽग्रे युद्धाय निरगाद्द्विषाम् ।। २१७&lt;br&gt;&#xA;त्रिंशद्गजसहस्राणि त्रीणि लक्षाणि वाजिनाम् ।&lt;br&gt;&#xA;कोटिः पादभटानां च तस्यासीद्वैरिणां बले ।। २१८&lt;br&gt;&#xA;स्वबले च पदातीनां तस्य लक्षाणि विंशतिः ।&lt;br&gt;&#xA;दश दन्तिसहस्राणि हयानां लक्षमप्यभूत् ।। २१९&lt;br&gt;&#xA;प्रवृत्ते तु महायुद्धे तयोरुभयसेनयोः ।&lt;br&gt;&#xA;यथार्थनाम्नि वीराख्ये प्रतीहारेऽग्रयायिनि ।। २२०&lt;br&gt;&#xA;स्वयं चमरवालोऽसौ राजा तत्समराङ्गणम् ।&lt;br&gt;&#xA;महावराहो भगवान्महार्णवमिवाविशत् ।। २२१&lt;br&gt;&#xA;ममर्द चाल्पसैन्योऽपि परसैन्यं महत्तथा ।&lt;br&gt;&#xA;यथाश्वगजपत्तीनां हयानां राशयोऽभवन् ।। २२२&lt;br&gt;&#xA;धावित्वा चात्र समरबलं तं संमुखागतम् ।&lt;br&gt;&#xA;आहत्य शक्त्या राजानं पाशेनाकृष्य बद्धवान् ।। २२३&lt;br&gt;&#xA;ततः समरशूरं च हृदि बाणाहतं नृपम् ।&lt;br&gt;&#xA;द्वितीयं तद्वदाकृष्य पाशेनैव बबन्ध सः ।। २२४&lt;br&gt;&#xA;तृतीयं चात्र समरजितं नाम महीपतिम् ।&lt;br&gt;&#xA;वीराख्यस्तत्प्रतीहारो बद्ध्वा तत्पार्श्वमानयत् ।। २२५&lt;br&gt;&#xA;सेनापतिर्देवबलस्तस्यानीय समर्पयत् ।&lt;br&gt;&#xA;नृपं प्रतापचन्द्राख्यं चतुर्थं सायकाहतम् ।। २२६&lt;br&gt;&#xA;ततः प्रतापसेनाख्यस्तद्दृष्ट्वा पञ्चमो नृपः ।&lt;br&gt;&#xA;क्रोधाच्चमरवालं तं भूपमभ्यपतद्रणे ।। २२७&lt;br&gt;&#xA;स तु निर्धूय तद्बाणान्स्वशरौघेण विद्धवान् ।&lt;br&gt;&#xA;राजा चमरवालस्तं ललाटे त्रिभिराशुगैः ।। २२८&lt;br&gt;&#xA;कण्ठक्षिप्तेन पाशेन तं च काल इवाथ सः ।&lt;br&gt;&#xA;आकृष्य स्ववशे चक्रे शराघातविघूर्णितम् ।। २२९&lt;br&gt;&#xA;एवं राजसु बद्धेषु तेषु पञ्चस्वपि क्रमात् ।&lt;br&gt;&#xA;हतशेषाणि सैन्यानि दिशस्तेषां प्रदुद्रुवुः ।। २३०&lt;br&gt;&#xA;अमितं हेमरत्नादि बहून्यन्तःपुराणि च ।&lt;br&gt;&#xA;राज्ञा चमरवालेन प्राप्तान्येषां महीभुजाम् ।। २३१&lt;br&gt;&#xA;तन्मध्ये च महादेवी यशोलेखेति विश्रुता ।&lt;br&gt;&#xA;राज्ञः प्रतापसेनस्य प्राप्ता तेनाङ्गनोत्तमा ।। २३२&lt;br&gt;&#xA;ततः प्रविश्य नगरं वीरदेवबलौ च सः ।&lt;br&gt;&#xA;क्षत्तृसेनापती पट्टं बद्ध्वा रत्नैरपूरयत् ।। २३३&lt;br&gt;&#xA;प्रतापसेनमहिषीं क्षत्त्रधर्मजितेति ताम् ।&lt;br&gt;&#xA;यशोलेखां स नृपतिः स्वावरोधवधूं व्यधात् ।। २३४&lt;br&gt;&#xA;भुजार्जिताहमस्येति सेहे सा चपलापि तम् ।&lt;br&gt;&#xA;काममोहप्रवृत्तानां शबला धर्मवासना ।। २३५&lt;br&gt;&#xA;दिनैश्चाभ्यर्थितो राज्ञ्या स यशोलेखया तया ।&lt;br&gt;&#xA;राजा चमरवालस्तान्बद्धान्पञ्चापि भूपतीन् ।। २३६&lt;br&gt;&#xA;प्रतापसेनप्रभृतीन्गृहीतविनयान्नतान् ।&lt;br&gt;&#xA;मुमोच निजराज्येषु सत्कृत्य विससर्ज च ।। २३७&lt;br&gt;&#xA;ततः स तदकण्टकं विजितशत्रु राज्यं निजं&lt;br&gt;&#xA;समृद्धमशिषच्चिरं चमरवालपृथ्वीपतिः ।&lt;br&gt;&#xA;अरंस्त च वराप्सरोभ्यधिकरूपलावण्यया&lt;br&gt;&#xA;द्विषज्जयपताकया सह तया यशोलेखया ।। २३८&lt;br&gt;&#xA;एवं बहूनपि रिपून्रभसप्रवृत्तान्द्वेषाकुलानगणितस्वपरस्वरूपान् ।&lt;br&gt;&#xA;एकोऽप्यनन्यसमपौरुषभग्नसारदर्पज्वराञ्जयति संयुगमूर्ध्नि धीरः ।। २३९&lt;br&gt;&#xA;इति गोमुखेन कथितामर्थ्यां श्रुत्वा कथां कृतश्लाघः ।&lt;br&gt;&#xA;अकरोदथ नरवाहनदत्तः स्नानादि दिनकार्यम् ।। २४०&lt;br&gt;&#xA;निनाय संगीतरसाच्च तां तथा निशां स गायन्स्वयमङ्गनासखः ।&lt;br&gt;&#xA;सरस्वती तस्य नभःस्थिता यथा ददौ प्रियाभिश्चिरसंस्तवं वरम् ।। २४१&lt;br&gt;&#xA;इति महाकविश्रीसोमदेवभट्टविरचिते कथासरित्सागरेऽलंकारवतीलम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/005/</guid>
      <description>&lt;p&gt;ततोऽन्येद्युरलंकारवतीवासगृहे स्थितम् ।&lt;br&gt;&#xA;नरवाहनदत्तं तं संनिधौ सर्वमन्त्रिणाम् ।। १&lt;br&gt;&#xA;एत्य विज्ञापयामास मरुभूतिकसेवकः ।&lt;br&gt;&#xA;सोदर्यः सौविदल्लस्य तदन्तःपुररक्षिणः ।। २&lt;br&gt;&#xA;मरुभूतेर्मया देव सेवा वर्षद्वयं कृता ।&lt;br&gt;&#xA;भोजनाच्छादनं दत्तं सभार्यस्यामुना मम ।। ३&lt;br&gt;&#xA;आभाषितास्तु तत्पृष्ठे दीनाराः प्रतिवत्सरम् ।&lt;br&gt;&#xA;पञ्चाशद्ये ममानेन तानेष न ददाति मे ।। ४&lt;br&gt;&#xA;मृग्यमाणेन चैतेन चरणेनाहमाहतः ।&lt;br&gt;&#xA;तेनोपविष्टः प्रायेऽहं सिंहद्वारेऽस्य तावके ।। ५&lt;br&gt;&#xA;विचारयति चेन्नात्र देवो मे तत्करोम्यहम् ।&lt;br&gt;&#xA;अग्निप्रवेशमधिकं किं वच्म्येष हि मे प्रभुः ।। ६&lt;br&gt;&#xA;इत्युक्त्वा विरते तस्मिन्मरुभूतिरभाषत ।&lt;br&gt;&#xA;देया मयास्मै दीनाराः सांप्रतं तु न सन्ति मे ।। ७&lt;br&gt;&#xA;इत्युक्तवन्तं सर्वेषु प्रहसत्सु स्वमन्त्रिणम् ।&lt;br&gt;&#xA;नरवाहनदत्तस्तं मरुभूतिमभाषत ।। ८&lt;br&gt;&#xA;किमेवं मूर्खभावस्ते नाधिकेयं मतिस्तव ।&lt;br&gt;&#xA;उत्तिष्ठ दीनारशतं देह्यस्मा अविलम्बितम् ।। ९&lt;br&gt;&#xA;एतत्प्रभोर्वचः श्रुत्वा मरुभूतिर्विलज्जितः ।&lt;br&gt;&#xA;तदैवानीय तत्तस्मै स दीनारशतं ददौ ।। १०&lt;br&gt;&#xA;ततोऽत्र गोमुखोऽवादीन्न वाच्यो मरुभूतिकः ।&lt;br&gt;&#xA;विचित्रचित्तवृत्तिर्यत्सर्गो देव प्रजापतेः ।। ११&lt;br&gt;&#xA;युष्माभिरेषा किं चात्र चिरदातुर्महीपतेः ।&lt;br&gt;&#xA;तत्सेवकस्य च कथा प्रसङ्गाख्यस्य न श्रुता ।। १२&lt;br&gt;&#xA;चिरदातेत्यभूत्पूर्वं राजा चिरपुरेश्वरः ।&lt;br&gt;&#xA;सुजनस्यापि तस्यासीत्परिवारोऽतिदुर्जनः ।। १३&lt;br&gt;&#xA;देशान्तरागतस्तस्य प्रसङ्गो नाम भूपतेः ।&lt;br&gt;&#xA;मित्त्राभ्यां सहितो द्वाभ्यां बभूव किल सेवकः ।। १४&lt;br&gt;&#xA;सेवां च कुर्वतस्तस्य व्यतीतं वर्षपञ्चकम् ।&lt;br&gt;&#xA;न स राजा ददौ किंचिन्निमित्तेऽप्युत्सवादिके ।। १२&lt;br&gt;&#xA;स च तस्य न संप्राप विज्ञप्त्यवसरं प्रभोः ।&lt;br&gt;&#xA;परिवारस्य दौरात्म्यात्सख्योः प्रेरयतोः सदा ।। १६&lt;br&gt;&#xA;एकदा तस्य राज्ञश्च बालः पुत्रो व्यपद्यत ।&lt;br&gt;&#xA;दुःखितं चैत्य सर्वेऽपि भृत्यास्तं पर्यवारयन् ।। १७&lt;br&gt;&#xA;तन्मध्ये च प्रसङ्गाख्यः शोकादेव स सेवकः ।&lt;br&gt;&#xA;सखिभ्यां वार्यमाणोऽपि राजानं तं व्यजिज्ञपत् ।। १८&lt;br&gt;&#xA;बहुकालं वयं देव सेवका न च नस्त्वया ।&lt;br&gt;&#xA;दत्तं किंचित्तथापीह स्थिताः स्मस्त्वत्सुताशया ।। १९&lt;br&gt;&#xA;त्वया यदि न दत्तं तत्त्वत्पुत्रोऽस्मासु दास्यति ।&lt;br&gt;&#xA;सोऽपि दैवेन नीतश्चेत्तन्नः किमिह सांप्रतम् ।। २०&lt;br&gt;&#xA;व्रजाम इति जल्पित्वा पतित्वा सोऽस्य पादयोः ।&lt;br&gt;&#xA;राज्ञः प्रसङ्गो निरगात्सखिद्वययुतस्ततः ।। २१&lt;br&gt;&#xA;अहो पुत्रेऽपि बद्धास्थाः सेवका मे दृढा इमे ।&lt;br&gt;&#xA;तदेते मम न त्याज्या इति संचिन्त्य तत्क्षणम् ।। २२&lt;br&gt;&#xA;स राजा तान्प्रसङ्गादीनानाय्यैव तथा धनैः ।&lt;br&gt;&#xA;अपूरयद्यथा भूयो नैतान्दारिद्र्यमस्पृशत् ।। २३&lt;br&gt;&#xA;एवं विचित्रा दृश्यन्ते स्वभावा देव देहिनाम् ।&lt;br&gt;&#xA;यत्काले स नृपो नादादकाले तु ददौ तथा ।। २४&lt;br&gt;&#xA;इत्याख्याय कथाख्यानपटुर्भूयः स गोमुखः ।&lt;br&gt;&#xA;वत्सेश्वरसुतादेशादिमामकथयत्कथाम् ।। २५&lt;br&gt;&#xA;आसीद्गङ्गातटे पूर्वं पूतपौरं तदम्बुभिः ।&lt;br&gt;&#xA;सौराज्यरम्यं कनकपुराख्यं नगरोत्तमम् ।। २६&lt;br&gt;&#xA;यत्र बन्धः कविगिरां छेदः पत्त्रेष्वदृश्यत ।&lt;br&gt;&#xA;भङ्गोऽलकेषु नारीणां सस्यसंग्रहणे खलः ।। २७&lt;br&gt;&#xA;तत्र वासुकिनागेन्द्रतनयात्प्रियदर्शनात् ।&lt;br&gt;&#xA;जातो यशोधराख्यायां राजपुत्र्यां महायशाः ।। २८&lt;br&gt;&#xA;आसीत्कनकवर्षाख्यो नगरे नृपतिः पुरा ।&lt;br&gt;&#xA;कृत्स्नभूभारवोढापि योऽशेषगुणभूषितः ।। २९&lt;br&gt;&#xA;लुब्धो यशसि न त्वर्थे भीतः पापान्न शत्रुतः ।&lt;br&gt;&#xA;मूर्खः परापवादेषु न च शास्त्रेषु योऽभवत् ।। ३०&lt;br&gt;&#xA;अल्पत्वं यस्य कोपेऽभून्न प्रसादे महात्मनः ।&lt;br&gt;&#xA;चापे च बद्धमुष्टित्वं न दाने धीरचेतसः ।। ३१&lt;br&gt;&#xA;येनात्यद्भुतरूपेण रक्षता चाखिलं जगत् ।&lt;br&gt;&#xA;मारव्यथाकुलश्चक्रे दृष्टेनैवाबलाजनः ।। ३२&lt;br&gt;&#xA;स कदाचिच्छरत्काले सोष्मण्युन्मदवारणे ।&lt;br&gt;&#xA;राजहंसपरीवारे सोत्सवानन्दितप्रजे ।। ३३&lt;br&gt;&#xA;आलतुल्यगुणे रन्तुं चित्रप्रासादमाविशत् ।&lt;br&gt;&#xA;आकृष्टकमलामोदवहन्मारुतशीतलम् ।। ३४&lt;br&gt;&#xA;तत्र निर्वर्णयन्यावत्तच्चित्रं स प्रशंसति ।&lt;br&gt;&#xA;तावत्प्रविश्य भूपं तं प्रतीहारो व्यजिज्ञपत् ।। ३५&lt;br&gt;&#xA;इहागतो विदर्भेभ्योऽपूर्वश्चित्रकरः प्रभो ।&lt;br&gt;&#xA;अनन्यसममात्मानं चित्रकर्मण्युदाहरन् ।। ३६&lt;br&gt;&#xA;रोलदेवाभिधानेन सिंहद्वारेऽत्र तेन च ।&lt;br&gt;&#xA;एतद्देवाभिलिख्याद्य चीरिकोल्लम्बिता किल ।। ३७&lt;br&gt;&#xA;तच्छ्रुत्वैवादराद्भूपेनादिष्टानयनं स तम् ।&lt;br&gt;&#xA;आनिनाय प्रतीहारो गत्वा चित्रकरं क्षणात् ।। ३८&lt;br&gt;&#xA;स प्रविश्य ददर्शात्र चित्रालोकनलीलया ।&lt;br&gt;&#xA;स्थितं कनकवर्षं तं नृपं चित्रकरो रहः ।। ३९&lt;br&gt;&#xA;वरनारीकुचोत्सङ्गसमर्पिततनूभरम् ।&lt;br&gt;&#xA;सहेलोदञ्चितकरोपात्तताम्बूलवीटिकम् ।। ४०&lt;br&gt;&#xA;प्रणम्य चोपविष्टस्तं राजानं विहितादरम् ।&lt;br&gt;&#xA;शनैर्विज्ञापयामास रोलदेवः स चित्रकृत् ।। ४१&lt;br&gt;&#xA;चीरिकोल्लम्बिता देव त्वत्पादाब्जदिदृक्षया ।&lt;br&gt;&#xA;मया न विज्ञानमदात्तत्क्षन्तव्यमिदं मम ॥ ४२&lt;br&gt;&#xA;आदिश्यतां च चित्रे किमालिखामीह रूपकम् ।&lt;br&gt;&#xA;भवत्वेतत्कलाशिक्षायत्नो मे सफल: प्रभो । ४३&lt;br&gt;&#xA;इति चित्रकरेणोक्ते स राजा निजगाद तम् ।&lt;br&gt;&#xA;उपाध्याय यथाकामं किंचिदालिख्यतां त्वया ।४४&lt;br&gt;&#xA;ह्लादयामो वयं चक्षुर्भ्रान्तिस्त्वत्कौशले तु का ।&lt;br&gt;&#xA;इत्युते तेन राज्ञात्र तत्पार्श्वस्था बभाषिरे।। ४५&lt;br&gt;&#xA;राजैवालिख्यतामन्यैर्विरूपैः किं प्रयोजनम् ।&lt;br&gt;&#xA;तच्छ्रुत्वा चित्रकृत्तुष्टः स तं राजानमालिखत् ॥ ४६&lt;br&gt;&#xA;तुङ्गेन नासावंशेन दीर्घरक्तेन चक्षुषा ।&lt;br&gt;&#xA;विपुलेन ललाटेन कुन्तलैः कुञ्चितासितैः ॥ ४७&lt;br&gt;&#xA;विस्तीर्णेनोरसा रूढबाणादिव्रणशोभिना ।&lt;br&gt;&#xA;भुजयुग्मेन दिग्दन्तिकराकारेण हारिणा। ४८&lt;br&gt;&#xA;मध्येन मुष्टिमेयेन केसरीन्द्रकिशोरकैः ।&lt;br&gt;&#xA;उपायनीकृतेनेव पराक्रमपराजितैः ।। ४९&lt;br&gt;&#xA;यौवनद्विरदालाननिभेनोरुयुगेण च ।&lt;br&gt;&#xA;अशोकपल्लवनिभेनाङ्घ्रियुग्मेन चारुणा । ५०&lt;br&gt;&#xA;दृष्ट्वैव स्वानुरूपेण रूपेणालिखितं नृपम् ।&lt;br&gt;&#xA;साधुवादं ददुः सर्वे तस्य चित्रकृतस्तदा । ५१&lt;br&gt;&#xA;जगदुस्तं च नेच्छामो द्रष्टुमेकाकिनं प्रभुम्।&lt;br&gt;&#xA;चित्रभित्तौ तदेतस्यामेतास्वालिखितास्विह। ५२&lt;br&gt;&#xA;राज्ञीषु मध्यादेकां त्वं सुविचार्यानुरूपिकाम् ।&lt;br&gt;&#xA;लिखोपाध्याय पार्श्वेऽस्य पूर्णो नेत्रोत्सवोऽस्तु नः ॥ ५३&lt;br&gt;&#xA;तच्छ्रुत्वा स विलोक्यात्र चित्रं चित्रकरोऽब्रवीत् ।&lt;br&gt;&#xA;भूयसीष्वपि नैतासु तुल्या राज्ञोऽस्ति काचन ॥ ५४&lt;br&gt;&#xA;जाने च पृथ्व्यामेवास्य तुल्यरूपास्ति नाङ्गना ।&lt;br&gt;&#xA;अस्त्येका राजपुत्री तु शृणुताख्यामि तां च वः ॥ ५५&lt;br&gt;&#xA;विदर्भेष्वस्ति नगरं श्रीमत्कुण्डिनसंज्ञकम् ।&lt;br&gt;&#xA;देवशक्तिरिति ख्यातस्तत्रास्ति च महीपतिः ॥ ५६&lt;br&gt;&#xA;तस्यानन्तवतीत्यस्ति राज्ञी प्राणाधिकप्रिया ।&lt;br&gt;&#xA;तस्यां तस्य सुतोत्पन्ना नाम्ना मदनसुन्दरी ॥ ५७&lt;br&gt;&#xA;यस्या वर्णयितुं रूपमेकया जिह्वयानया ।&lt;br&gt;&#xA;मादृशः कः प्रगल्भेत किं त्वेतावद्वदाम्यहम् । ५८&lt;br&gt;&#xA;तां निर्माय विधिर्मन्ये संजातेच्छोऽपि तद्रसात् ।&lt;br&gt;&#xA;निर्मातुमन्यां तद्रूपां युगैरपि न वेत्स्यति ॥ ५९&lt;br&gt;&#xA;सैकास्य राज्ञः सदृशी पृथिव्यां राजकन्यका ।&lt;br&gt;&#xA;रूपलावण्यविनयैर्वयसा च कुलेन च ॥ ६०&lt;br&gt;&#xA;अहं तया हि तत्रस्थः कदाचित्प्रेष्य चेटिकाम् ।&lt;br&gt;&#xA;आहूतोऽन्तःपुरं तस्या राजपुत्र्या गतोऽभवम् ॥ ६१&lt;br&gt;&#xA;तत्रापश्यमहं तां च चन्दनार्द्रविलेपनाम् ।&lt;br&gt;&#xA;मृणालहारां बिसिनीपत्रशय्याविवर्तिनीम् ॥ ६२&lt;br&gt;&#xA;कदलीपत्रपवनैर्वीज्यमानां सखीजनैः ।&lt;br&gt;&#xA;पाण्डुक्षामामभिव्यक्तस्मरसंज्वरलक्षणाम् ॥ ६३&lt;br&gt;&#xA;हे सख्यश्चन्दनालेपकदलीदलमारुतैः ।&lt;br&gt;&#xA;कृतमेभिः किमेतेन विफलेन श्रमेण वः । ६४&lt;br&gt;&#xA;एते हि मन्दपुण्यां मां दहन्ति शिशिरा अपि ।&lt;br&gt;&#xA;एवं निवारयन्तीं च सखीराश्वासनाकुलाः ॥ ६५&lt;br&gt;&#xA;विलोक्य तदवस्थां तां तद्वितर्कसमाकुलः ।&lt;br&gt;&#xA;कृतप्रणामस्तस्याश्च पुरतोऽहमुपाविशम् ॥ ६६&lt;br&gt;&#xA;उपाध्यायेदृगालिख्य चित्रे मे देहि रूपकम् ।&lt;br&gt;&#xA;इत्युक्त्वा वेपमानेन पाणिना धृतवर्तिना ॥ ६७&lt;br&gt;&#xA;शनैरालिख्य सा भूमौ दर्शयन्ती नृपात्मजा ।&lt;br&gt;&#xA;अलेखयन्मया कंचिद्युवानं रूपवतरम् ॥ ६८&lt;br&gt;&#xA;आलिख्य सुन्दरं तं च देव चिन्तितवानहम् ।&lt;br&gt;&#xA;काम एवानया साक्षादयमालेखितो मया । ६९&lt;br&gt;&#xA;किं तु पुष्पमयश्चापो हस्ते यन्नास्य लेखितः ।&lt;br&gt;&#xA;तेन जाने न कामोऽयं तद्रूपः कोऽप्यसौ युवा ॥ ७०&lt;br&gt;&#xA;अयं च नूनमनया दृष्टः क्वापि श्रुतोऽपि वा ।&lt;br&gt;&#xA;एतन्निबन्धनं चेदमस्याः स्मरविजृम्भितम् ॥ ७१&lt;br&gt;&#xA;तदितो मेऽपयातव्यमुग्रदण्डो ह्ययं नृपः ।&lt;br&gt;&#xA;एतत्पिता देवशक्तिर्बुद्ध्वेदं न क्षमेत मे ॥ ७२&lt;br&gt;&#xA;इत्यालोच्येव नत्वा तामहं मदनसुन्दरीम् ।&lt;br&gt;&#xA;राजकन्यां निरगमं तया संमानितस्तत: । ७३&lt;br&gt;&#xA;श्रुतं चात्र महाराज मया परिजनान्मिथः ।&lt;br&gt;&#xA;स्वैरं कथयतो यत्सा सानुरागा श्रुते त्वयि । ७४&lt;br&gt;&#xA;ततचित्रपटे गुप्तं लिखितां तां नृपात्मजाम्।&lt;br&gt;&#xA;आदायाहं भवत्पादमूलं त्वरितमागतः ।७५&lt;br&gt;&#xA;दृष्ट्वा च देवस्याकारं निवृत्तः संशयो मम ।&lt;br&gt;&#xA;देव एव तया चित्रे मद्धस्तेनाभिलेखितः ॥ ७६&lt;br&gt;&#xA;सा चासकृन्न सदृशी शक्या लिखितुमित्यहम् ।&lt;br&gt;&#xA;चित्रे देवस्य पार्श्वे तां न लिखामि समामपि ॥ ७७&lt;br&gt;&#xA;इत्युक्तवन्तं तं रोलदेवं राजा जगाद् सः ।&lt;br&gt;&#xA;तर्हि त्वया सा तच्चित्रपटस्था दर्श्यतामिति ॥ ७८&lt;br&gt;&#xA;ततो वल्गुलिकातस्तं कृष्ट्वा पटमदर्शयत् ।&lt;br&gt;&#xA;स चित्रकृत्तां चित्रस्थां राज्ञे मदनसुन्दरीम्। ७९&lt;br&gt;&#xA;राजा कनकवर्षोंऽपि तां स चित्रगतामपि ।&lt;br&gt;&#xA;विचित्ररूपामालोक्य सद्य: स्मरवशं ययौ । ८०.&lt;br&gt;&#xA;पूरयित्वा च बहुना हेम्ना चित्रकरं स तम् ।&lt;br&gt;&#xA;आत्तप्रियाचित्रपटो विवेशाभ्यन्तरं नृपः ।। ८१&lt;br&gt;&#xA;तत्र तद्रूपलावण्यदर्शनात्तृप्तलोचनः ।&lt;br&gt;&#xA;त्यक्तसर्वक्रियस्तस्थौ तदेकमयमानसः ।। ८२&lt;br&gt;&#xA;बबाधे धैर्यहारी तं निघ्नल्ँलब्धान्तरः शरैः ।&lt;br&gt;&#xA;रूपस्पर्धासमुद्भूतमात्सर्य इव मन्मथः ।। ८३&lt;br&gt;&#xA;या दत्ता रूपलुब्धानां स्मरार्तिस्तेन योषिताम् ।&lt;br&gt;&#xA;फलितेव च सैवास्य शतशाखं महीक्षितः ।। ८४&lt;br&gt;&#xA;ततो दिनैश्च विरहक्षामपाण्डुः शशंस सः ।&lt;br&gt;&#xA;आप्तेभ्यः सचिवेभ्यस्तत्पृच्छद्भ्यः स्वं मनोगतम् ।। ८५&lt;br&gt;&#xA;मन्त्रयित्वा च तैः साकं कन्यां मदनसुन्दरीम् ।&lt;br&gt;&#xA;याचितुं प्राहिणोद्दूतं स राज्ञे देवशक्तये ।। ८६&lt;br&gt;&#xA;संगमस्वामिनामानं कालज्ञं कार्यवेदिनम् ।&lt;br&gt;&#xA;विप्रमाप्तं कुलीनं च मधुरोदात्तभाषिणम् ।। ८७&lt;br&gt;&#xA;स गत्वा सुमहार्हेण विप्रः परिकरेण तान् ।&lt;br&gt;&#xA;विदर्भान्संगमस्वामी प्राविशत्कुण्डिनं पुरम् ।। ८८&lt;br&gt;&#xA;यथावत्तत्र राजानं देवशक्तिं ददर्श तम् ।&lt;br&gt;&#xA;स स्वामिनोऽर्थे तस्माच्च प्रार्थयामास तत्सुताम् ।। ८९&lt;br&gt;&#xA;देया तावन्मयान्यस्मै दुहितैषा स चोचितः ।&lt;br&gt;&#xA;भूपः कनकवर्षोऽस्मादृशोऽप्येतां च याचते ।। ९०&lt;br&gt;&#xA;तदेतस्मै ददाम्येनामिति संमन्त्र्य सोऽपि च ।&lt;br&gt;&#xA;श्रद्दधे देवशक्तिस्तत्संगमस्वामिनो वचः ।। ९१&lt;br&gt;&#xA;दर्शयामास तस्मै च तस्या रूपमिवाद्भुतम् ।&lt;br&gt;&#xA;नृत्तं मदनसुन्दर्याः सुतायाः स महीपतिः ।। ९२&lt;br&gt;&#xA;ततस्तद्दर्शनप्रीतं संगमस्वामिनं स तम् ।&lt;br&gt;&#xA;प्रतिपन्नसुतादानः संमान्य प्राहिणोन्नृपः ।। ९३&lt;br&gt;&#xA;निश्चित्य लग्नमुद्वाहहेतोरागम्यतामिह ।&lt;br&gt;&#xA;संदिश्येति समं तेन प्रतिदूतं ससर्ज च ।। ९४&lt;br&gt;&#xA;आगत्य संगमस्वामी प्रतिदूतयुतोऽथ सः ।&lt;br&gt;&#xA;राज्ञे कनकवर्षाय सिद्धं कार्यं न्यवेदयत् ।। ९५&lt;br&gt;&#xA;ततो लग्नं विनिश्चित्य प्रतिदूतं प्रपूज्य तम् ।&lt;br&gt;&#xA;असकृत्तां च विज्ञाय रक्तां मदनसुन्दरीम् ।। ९६&lt;br&gt;&#xA;तद्विवाहाय दुर्वारवीर्यो निःशङ्कमानसः ।&lt;br&gt;&#xA;राजा कनकवर्षोऽसौ प्रायात्तत्कुण्डिनं पुरम् ।। ९७&lt;br&gt;&#xA;अशोकलतयारूढः प्रत्यन्तारण्यवासिनः ।&lt;br&gt;&#xA;प्राणिप्राणहरान्निघ्नन्सिंहादीञ्शबरानिव ।। ९८&lt;br&gt;&#xA;विदर्भान्प्राप्य नगरं कुण्डिनं तद्विवेश सः ।&lt;br&gt;&#xA;निर्गतेनाग्रतो राज्ञा सहितो देवशक्तिना ।। ९९&lt;br&gt;&#xA;तत्र पौरपुरंध्रीणां विलब्धनयनोत्सवः ।&lt;br&gt;&#xA;सज्जितोद्वाहसंभारं प्राविशद्राजमन्दिरम् ।। १००&lt;br&gt;&#xA;विश्राम्यति स्म तत्रैतत्स दिनं सपरिच्छदः ।&lt;br&gt;&#xA;देवशक्तिनृपोदारकृताचारानुरञ्जितः ।। १०१&lt;br&gt;&#xA;अन्येद्युर्देवशक्तिस्तां तस्मै मदनसुन्दरीम् ।&lt;br&gt;&#xA;सुतां राज्यैकशेषेण सर्वस्वेन समं ददौ ।। १०२&lt;br&gt;&#xA;स्थित्वा च तत्र सप्ताहं स राजा नगरं निजम् ।&lt;br&gt;&#xA;आगात्कनकवर्षोऽथ नववध्वा समं तया ।। १०३&lt;br&gt;&#xA;प्राप्ते कान्तायुते तस्मिञ्जगदानन्ददायिनि ।&lt;br&gt;&#xA;सकौमुदीके शशिनीवासीत्तत्सोत्सवं पुरम् ।। १०४&lt;br&gt;&#xA;साथ प्राणाधिका तस्य राज्ञो मदनसुन्दरी ।&lt;br&gt;&#xA;आसीद्बह्ववरोधस्याप्यच्युतस्येव रुक्मिणी ।। १०५&lt;br&gt;&#xA;अन्योन्यवदनासक्तलोचनैः स्मरसायकैः ।&lt;br&gt;&#xA;कीलिताविव तौ चास्तां दंपती चारुपक्ष्मभिः ।। १०६&lt;br&gt;&#xA;एकदा चाजगामात्र विकसत्केसरावलिः ।&lt;br&gt;&#xA;दलयन्मानिनीमानमातङ्गं मधुकेसरी ।। १०७&lt;br&gt;&#xA;लग्नालिमालामौर्वीकाः पुष्पेषोः कुसुमाकरः ।&lt;br&gt;&#xA;सज्जीचकार चोत्फुल्लचूतवल्लीधनुर्लताः ।। १०८&lt;br&gt;&#xA;ववौ चोपवनानीव चेतांस्यध्वगयोषिताम् ।&lt;br&gt;&#xA;समुद्दीपितकामानि कम्पयन्मलयानिलः ।। १०९&lt;br&gt;&#xA;पूरा नदीनां पुष्पाणि तरूणां शशिनः कलाः ।&lt;br&gt;&#xA;क्षीणानि पुनरायान्ति यौवनानि न देहिनाम् ।। ११०&lt;br&gt;&#xA;भो मुक्तमानकलहा रमध्वं दयितान्विताः ।&lt;br&gt;&#xA;इतीव मधुरालापाः कोकिला जगदुर्जनान् ।। १११&lt;br&gt;&#xA;तत्काले च मधूद्यानं विहर्तुं प्रविवेश सः ।&lt;br&gt;&#xA;राजा कनकवर्षोऽत्र सर्वैरन्तःपुरैः सह ।। ११२&lt;br&gt;&#xA;मुष्णञ्श्रियमशोकानां रक्तैः परिजनाम्बरैः ।&lt;br&gt;&#xA;गीतैर्वराङ्गनानां च कोकिलभ्रमरध्वनिम् ।। ११३&lt;br&gt;&#xA;देव्या मदनसुन्दर्या समं तत्र स भूपतिः ।&lt;br&gt;&#xA;चिक्रीड सावरोधोऽपि कुसुमावचयादिभिः ।। ११४&lt;br&gt;&#xA;विहृत्य चात्र सुचिरं स्नातुं गोदावरीं नृपः ।&lt;br&gt;&#xA;अवतीर्य जलक्रीडां सान्तःपुरजनो व्यधात् ।। ११५&lt;br&gt;&#xA;मुखैः पद्मानि नयनैरुत्पलानि पयोधरैः ।&lt;br&gt;&#xA;रथाङ्गनाम्नां युग्मानि नितम्बैः पुलिनस्थलीः ।। ११६&lt;br&gt;&#xA;विजित्य तस्याः सरितः क्षोभयामासुराशयम् ।&lt;br&gt;&#xA;तरङ्गदर्शितामर्षभ्रूभङ्गायास्तदङ्गनाः ।। ११७&lt;br&gt;&#xA;अम्भोविहारविचलद्वस्त्रव्यक्ताङ्गभङ्गिषु ।&lt;br&gt;&#xA;रेमे कनकवर्षस्य तासु तस्य तदा मनः ।। ११८&lt;br&gt;&#xA;एकां चाताडयद्राज्ञीं हेमकुम्भद्वयोपमे ।&lt;br&gt;&#xA;कुचयुग्मे च विस्रस्तवसने करवारिणा ।। ११९&lt;br&gt;&#xA;तद्दृष्ट्वा सा चुकोपास्यै सेर्ष्या मदनसुन्दरी ।&lt;br&gt;&#xA;कियत्क्षोभ्या नदीत्येव सोद्वेगेव जगाद च ।। १२०&lt;br&gt;&#xA;उत्तीर्य चाम्भसः प्रायादात्तवस्त्रान्तरा रुषा ।&lt;br&gt;&#xA;प्रियापराधं शंसन्ती तं सखीभ्यः स्वमन्दिरम् ।। १२१&lt;br&gt;&#xA;ततो ज्ञाताशयस्तस्या जलक्रीडां विमुच्य सः ।&lt;br&gt;&#xA;राजा कनकवर्षोऽपि तद्वासगृहमाययौ ।। १२२&lt;br&gt;&#xA;वार्यमाणो रुषा तत्र पञ्जरस्थैः शुकैरपि ।&lt;br&gt;&#xA;प्रविश्य स ददर्शान्तर्देवीं तां मन्युपीडिताम् ।। १२३&lt;br&gt;&#xA;वामहस्ततलन्यस्तविषण्णवदनाम्बुजाम् ।&lt;br&gt;&#xA;स्वच्छमुक्ताफलनिभैः पतद्भिर्बाष्पबिन्दुभिः ।। १२४&lt;br&gt;&#xA;&amp;lsquo;जइ विरहो ण सहिज्जइ माणो [ सुहा वि] परिवज्जणीओ ते ।&lt;br&gt;&#xA;विरहो हिअअ सहिज्जइ माणो [ एव्व] परिवढ्ढणीओ ते ।। १२५&lt;br&gt;&#xA;इअ जाणिऊण णिउणं चिट्ठसु ओलम्बिऊण इक्कदरम् ।&lt;br&gt;&#xA;उहअतडदिण्णपाओ मत्झणिविडिओ धुवं विणिस्सिहसि ।।&amp;rsquo; १२६&lt;br&gt;&#xA;इतीमं द्विपदीखण्डं पठन्तीं साश्रुगद्गदम् ।&lt;br&gt;&#xA;निर्यद्दन्तांशुहारिण्या गिरापभ्रंशमुग्धया ।। १२७&lt;br&gt;&#xA;विलोक्य च तथाभूतां तां कोपेऽपि मनोरमाम् ।&lt;br&gt;&#xA;उपाययौ सलज्जश्च सभयश्च स भूपतिः ।। १२८&lt;br&gt;&#xA;पराङ्मुखीमथाश्लिष्य वचोभिः प्रीतिपेशलैः ।&lt;br&gt;&#xA;प्रवृत्तोऽभूत्सविनयैस्तां प्रसादयितुं च सः ।। १२९&lt;br&gt;&#xA;वक्रोक्तिसूचितावद्ये परिवारे पपात च ।&lt;br&gt;&#xA;तस्याश्चरणयोर्निन्दन्नात्मानमपराधिनम् ।। १३०&lt;br&gt;&#xA;ततस्तन्मन्युनेवाश्रुवारिणा गलितेन सा ।&lt;br&gt;&#xA;सिञ्चन्ती कण्ठलग्नास्य प्रससाद महीपतेः ।। १३१&lt;br&gt;&#xA;अथैष हृष्टो नीत्वा तद्दिनं कुपिततुष्टया ।&lt;br&gt;&#xA;राजा तया सहासेव्य रतं निद्रामगान्निशि ।। १३२&lt;br&gt;&#xA;सुप्तो ददर्श चाकस्मात्स्वप्ने विकृतया स्त्रिया ।&lt;br&gt;&#xA;हृतामेकावलीं कण्ठाच्चूडारत्नं च मूर्धतः ।। १३३&lt;br&gt;&#xA;ततोऽप्यपश्यद्वेतालं नानाप्राण्यङ्गविग्रहम् ।&lt;br&gt;&#xA;बाहुयुद्धे प्रवृत्तं च तं स भूमावपातयत् ।। १३४&lt;br&gt;&#xA;पृष्ठोपविष्टश्चोड्डीय पक्षिणेव विहायसा ।&lt;br&gt;&#xA;नीत्वा तेन नृपोऽम्भोधौ वेतालेन स चिक्षिपे ।। १३५&lt;br&gt;&#xA;ततः कथंचिदुत्तीर्णः परमेकावलीं गले ।&lt;br&gt;&#xA;चूडामणिं च तं मूर्ध्नि पूर्ववत्स्थितमैक्षत ।। १३६&lt;br&gt;&#xA;एतद्दृष्ट्वा प्रबुद्धः स प्रातः परिचयागतम् ।&lt;br&gt;&#xA;अस्य क्षपणकं राजा फलं स्वप्नस्य पृष्टवान् ।। १३७&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;&amp;hellip;.. ।&lt;br&gt;&#xA;न वाच्यमप्रियं किं तु कथं पृष्टो न वच्मि ये ।। १३८&lt;br&gt;&#xA;या त्वयैकावली दृष्टा हृता चूडामणिस्तथा ।&lt;br&gt;&#xA;सैष देव्या वियोगस्ते पुत्रेण च भविष्यति ।। १३९&lt;br&gt;&#xA;प्राप्ते चैकावलीरत्ने यवुत्तीर्णाब्धिना त्वया ।&lt;br&gt;&#xA;दुःखान्ते सोऽपि भावी ते देवीपुत्रसमागमः ।। १४०&lt;br&gt;&#xA;इति क्षपणकेनोक्ते विमृश्य स नृपोऽब्रवीत् ।&lt;br&gt;&#xA;पुत्रो मेऽद्यापि नास्त्येव स तावज्जायतामिति ।। १४१&lt;br&gt;&#xA;अथोपयातादश्रौषीत्स रामायणपाठकात् ।&lt;br&gt;&#xA;पुत्रार्थं विहितक्लेशं राजा दशरथं नृपम् ।। १४२&lt;br&gt;&#xA;तेनोद्भूतसुतप्राप्तिचिन्तः क्षपणके गते ।&lt;br&gt;&#xA;राजा कनकवर्षस्तन्निनाय विमना दिनम् ।। १४३&lt;br&gt;&#xA;रात्रावकस्माच्चैकाकी विनिद्रः शयनस्थितः ।&lt;br&gt;&#xA;द्वारेऽनुद्घाटितेऽप्यन्तः प्रविष्टां स्त्रियमैक्षत ।। १४४&lt;br&gt;&#xA;विनीता सौम्यरूपा च सा तं साश्चर्यमुत्थितम् ।&lt;br&gt;&#xA;कृतप्रणामं दत्ताशीः क्षितीश्वरमभाषत ।। १४५&lt;br&gt;&#xA;पुत्र मां विद्धि तनयां नागराजस्य वासुकेः ।&lt;br&gt;&#xA;त्वत्पितुर्भगिनीं ज्येष्ठां नाम्ना रत्नप्रभामिमाम् ।। १४६&lt;br&gt;&#xA;रक्षार्थं तेऽन्तिके शश्वददृष्टा च वसाम्यहम् ।&lt;br&gt;&#xA;अद्य दृष्ट्वा सचिन्तं त्वामात्मा ते दर्शितो मया ।। १४७&lt;br&gt;&#xA;न द्रष्टुमुत्सहे ग्लानिं तव तद्ब्रूहि कारणम् ।&lt;br&gt;&#xA;इत्युक्तः स तया राजा पितृष्वस्रा जगाद ताम् ।। १४८&lt;br&gt;&#xA;धन्योऽहमम्ब यस्यैवं त्वं प्रसादं करोषि मे ।&lt;br&gt;&#xA;अनिर्वृतिं च मे विद्धि पुत्रासंभवहेतुकाम् ।। १४९&lt;br&gt;&#xA;अपि राजर्षयो यत्र पुरा दशरथादयः ।&lt;br&gt;&#xA;स्वर्गार्थमैच्छंस्तत्राम्ब कथं नेच्छन्तु मादृशाः ।। १५०&lt;br&gt;&#xA;एतत्कनकवर्षस्य नृपतेस्तस्य सा वचः ।&lt;br&gt;&#xA;श्रुत्वा रत्नप्रभा नागी भ्रातुः पुत्रमुवाच तम् ।। १५१&lt;br&gt;&#xA;तर्हि पुत्र वदाम्येकं यमुपायं कुरुष्व तम् ।&lt;br&gt;&#xA;गत्वा स्वामिकुमारं त्वमेतदर्थं प्रसादय ।। १५२&lt;br&gt;&#xA;कुमारधारां विघ्नाय पतन्तीं मूर्ध्नि दुःसहाम् ।&lt;br&gt;&#xA;शरीरान्तःप्रविष्टायाः प्रभावान्मे सहिष्यसे ।। १५३&lt;br&gt;&#xA;विघ्नजातं विजित्यान्यदपि प्राप्स्यसि वाञ्छितम् ।&lt;br&gt;&#xA;इत्युक्त्वान्तर्दधे नागी राजा हृष्टोऽक्षिपत्क्षपाम् ।। १५४&lt;br&gt;&#xA;प्रातर्मन्त्रिषु विन्यस्य राज्यं पुत्राभिकाङ्क्षया ।&lt;br&gt;&#xA;ययौ स्वामिकुमारस्य पादमूलं स भूपतिः ।। १५५&lt;br&gt;&#xA;तत्र तीव्रं तपश्चक्रे तमाराधयितुं प्रभुम् ।&lt;br&gt;&#xA;तयार्पितबलो नाग्या शरीरान्तःप्रविष्टया ।। १५६&lt;br&gt;&#xA;तनोऽशनिनिभा राज्ञः पतितुं तस्य मूर्धनि ।&lt;br&gt;&#xA;कुमारवारिधारा सा प्रवृत्ताभूदनारतम् ।। १५७&lt;br&gt;&#xA;स च सेहे शरीरान्तर्गतनागीबलेन ताम् ।&lt;br&gt;&#xA;ततस्तस्याधिविघ्नार्थं हेरम्बं प्रैरयद्गुहः ।। १५८&lt;br&gt;&#xA;हेरम्बश्चासृजत्तत्र धारामध्ये महाविषम् ।&lt;br&gt;&#xA;तस्याजगरमत्युग्रं न स तेनाप्यकम्पत ।। १५९&lt;br&gt;&#xA;ततो विनायकः साक्षाद्दन्ताघातानुरःस्थले ।&lt;br&gt;&#xA;एत्य दातुं प्रववृते तस्याजय्यः सुरैरपि ।। १६०&lt;br&gt;&#xA;मत्वा तं दुर्जयं देवं सोऽथ स्तुतिभिरर्चितुम् ।&lt;br&gt;&#xA;राजा कनकवर्षस्तद्विषह्यैवोपचक्रमे ।। १६१&lt;br&gt;&#xA;नमः सर्वार्थसंसिद्धिनिधिकुम्भोपमात्मने ।&lt;br&gt;&#xA;लम्बोदराय विघ्नेश व्यालालंकरणाय ते ।। १६२&lt;br&gt;&#xA;लीलोत्क्षिप्तकराघातविधुतासनपङ्कजम् ।&lt;br&gt;&#xA;ब्रह्माणमपि सोत्कम्पं कुर्वञ्जय गजानन ।। १६३&lt;br&gt;&#xA;सुरासुरमुनीन्द्राणामपि सन्ति न सिद्धयः ।&lt;br&gt;&#xA;अतुष्टे त्वयि लोकैकशरण्ये शंकरप्रिय ।। १६४&lt;br&gt;&#xA;घटोदरः शूर्पकर्णो गणाध्यक्षो मदोत्कटः ।&lt;br&gt;&#xA;पाशहस्तोऽम्बरीषश्च जम्बकस्त्रिशिखायुधः ।। १६५&lt;br&gt;&#xA;एवमाद्यैः स्तुवन्ति स्म पापघ्नैरष्टषष्टिभिः ।&lt;br&gt;&#xA;तत्संख्यस्थाननियतैर्नामभिस्त्वां सुरोत्तमाः ।। १६६&lt;br&gt;&#xA;स्मरतः स्तुवतश्च त्वां विनश्यति भयं प्रभो ।&lt;br&gt;&#xA;रणराजकुलद्यूतचौराग्निश्वापदादिजम् ।। १६७&lt;br&gt;&#xA;इति स्तुतिपदैरेतैरन्यैर्बहुविधैश्च सः ।&lt;br&gt;&#xA;नृपः कनकवर्षस्तं विघ्नेश्वरमपूजयत् ।। १६८&lt;br&gt;&#xA;तुष्टोऽस्मि न करिष्यामि विघ्नं ते पुत्रमाप्नुहि ।&lt;br&gt;&#xA;इत्युक्त्वान्तर्दधे तत्र राज्ञस्तस्य स विघ्नजित् ।। १६९&lt;br&gt;&#xA;ततः स्वामिकुमारस्तं तद्धाराधारिणं नृपम् ।&lt;br&gt;&#xA;उवाच धीर तुष्टोऽस्मि तव याचस्व तद्वरम् ।। १७०&lt;br&gt;&#xA;तच्छ्रुत्वा स प्रहृष्टस्तं देवं राजा व्यजिज्ञपत् ।&lt;br&gt;&#xA;त्वत्प्रसादेन मे नाथ सूनुरुत्पद्यतामिति ।। १७१&lt;br&gt;&#xA;एवमस्तु सुतो भावी भवतो मद्गणांशजः ।&lt;br&gt;&#xA;नाम्ना हिरण्यवर्षश्च भविष्यति स भूपते ।। १७२&lt;br&gt;&#xA;इत्युक्त्वा गर्भगेहान्तः प्रवेशाय तमाह्वयत् ।&lt;br&gt;&#xA;सविशेषप्रसादेप्सुर्नृपतिं बर्हिवाहनः ।। १७३&lt;br&gt;&#xA;तेनादृश्यास्य निरगान्नागी देहान्नृपस्य सा ।&lt;br&gt;&#xA;विशन्ति शापभीता हि न कुमारगृहं स्त्रियः ।। १७४&lt;br&gt;&#xA;ततः कनकवर्षोऽसौ स्वेन मानुषतेजसा ।&lt;br&gt;&#xA;विवेश गर्भभवनं तस्य देवस्य पावकेः ।। १७५&lt;br&gt;&#xA;स तं नाग्यनधिष्ठानात्पूर्वतेजोविनाकृतम् ।&lt;br&gt;&#xA;दृष्ट्वा नृपं किमेतत्स्यादिति देवोऽप्यचिन्तयत् ।। १७६&lt;br&gt;&#xA;ज्ञात्वा नागीबलव्याजनिर्व्यूढविषमव्रतम् ।&lt;br&gt;&#xA;प्रणिधानाच्च तं क्रुद्धः शशाप स नृपं गुहः ।। १७७&lt;br&gt;&#xA;व्याजस्त्वया कृतो यस्मादतो जातेन सूनुना ।&lt;br&gt;&#xA;महादेव्या च दुर्दान्त वियोगस्ते भविष्यति ।। १७८&lt;br&gt;&#xA;निर्घातदारुणं श्रुत्वा शापमेतं स भूपतिः ।&lt;br&gt;&#xA;सूक्तैस्तुष्टाव तं देवं मोहं मुक्त्वा महाकविः ।। १७९&lt;br&gt;&#xA;स सुभाषिततुष्टोऽथ षण्मुखस्तमभाषत ।&lt;br&gt;&#xA;राजंस्तुष्टोऽस्मि सूक्तैस्ते शापान्तं तत्र वच्मि तत् ।। १८०&lt;br&gt;&#xA;भविष्यत्यब्दमेकं ते पत्नीपुत्रवियुक्तता ।&lt;br&gt;&#xA;मुक्तोऽपमृत्युत्रितयात्तौ च प्राप्स्यस्यतः परम् ।। १८१&lt;br&gt;&#xA;इत्युक्त्वा विरतालापे षण्मुखे स प्रणम्य तम् ।&lt;br&gt;&#xA;तत्प्रसादसुधातृप्तो राजा स्वपुरमाययौ ।। १८२&lt;br&gt;&#xA;तत्र तस्यामृतस्यन्दो ज्योत्स्नायामिव शीतगोः ।&lt;br&gt;&#xA;देव्यां मदनसुन्दर्यां क्रमात्सूनुरजायत ।। १८३&lt;br&gt;&#xA;दृष्ट्वा सुतमुखं सोऽथ राजा राज्ञी च सा मुहुः ।&lt;br&gt;&#xA;अत्यानन्दसमायुक्ते नावर्तेतां तदात्मनि ।। १८४&lt;br&gt;&#xA;तत्कालं चोत्सवं चक्रे वसु वर्षन्स भूपतिः ।&lt;br&gt;&#xA;निजां कनकवर्षाख्यां नयन्भुवि यथार्थताम् ।। १८५&lt;br&gt;&#xA;पञ्चरात्रे गते षष्ठ्यां रजनौ जातवेश्मनि ।&lt;br&gt;&#xA;कृते रक्षाविधौ तत्र मेघोऽशङ्कितमागतः ।। १८६&lt;br&gt;&#xA;तेन वृद्धिमवाप्तेन तत्रावव्रे नभः क्रमात् ।&lt;br&gt;&#xA;शत्रुणोपेक्षितेनेव राज्यं राज्ञः प्रमादिनः ।। १८७&lt;br&gt;&#xA;मदस्येव क्षिपन्धारा वर्षस्योन्मूलितद्रुमः ।&lt;br&gt;&#xA;ततो धावितुमारेभे वातमत्तमतङ्गजः ।। १८८&lt;br&gt;&#xA;तत्क्षणं सार्गलमपि द्वारमुद्घाट्य भीषणा ।&lt;br&gt;&#xA;स्त्री कापि क्षुरिकाहस्ता जातवेश्म विवेश तत् ।। १८९&lt;br&gt;&#xA;सा तं मदनसुन्दर्याः स्तनासक्तमुखं सुतम् ।&lt;br&gt;&#xA;हृत्वा देव्याः प्रदुद्राव संमोह्यैव परिच्छदम् ।। १९०&lt;br&gt;&#xA;हा हा हृतो मे राक्षस्या सुत इत्यथ विह्वला ।&lt;br&gt;&#xA;क्रन्दन्ती चान्वधावत्तां राज्ञी सा स्त्रीं तमस्यपि।।१९१&lt;br&gt;&#xA;सा च गत्वा पपात स्त्री सरस्यन्तः सबालका।&lt;br&gt;&#xA;राज्ञी चान्वपतत्सापि तत्रैवापत्यतृष्णया ।। १९२&lt;br&gt;&#xA;क्षणान्मेघो निववृते जगामान्तं च यामिनी ।&lt;br&gt;&#xA;जातवेश्मनि चाक्रन्दः परिवारस्य शुश्रुवे ।। १९३&lt;br&gt;&#xA;राजा कनकवर्षोऽथ तच्छ्रुत्वा जातवासकम् ।&lt;br&gt;&#xA;एत्य पुत्रप्रियाशून्यं दृष्ट्वा मोहं जगाम सः ।। १९४&lt;br&gt;&#xA;समाश्वस्य च हा देवि हा पुत्रक शिशो इति ।&lt;br&gt;&#xA;विलपन्नथ सस्मार शापं तं वत्सरावधिम् ।। १९५&lt;br&gt;&#xA;भगवञ्शापसंपृक्तो मन्दपुण्यस्य मे वरः ।&lt;br&gt;&#xA;कथं स्कन्द त्वया दत्तः सविषामृतसंनिभः ।। १९६&lt;br&gt;&#xA;हाहा युगसहस्राभं कथं नेष्यामि वत्सरम् ।&lt;br&gt;&#xA;देव्या मदनसुन्दर्या जीविताधिकया विना ।। १९७&lt;br&gt;&#xA;इत्याक्रन्दंश्च स ज्ञातवृत्तान्तैर्मन्त्रिभिर्नृपः ।&lt;br&gt;&#xA;बोध्यमानोऽपि न प्राप देव्या सह गतां धृतिम् ।। १९८&lt;br&gt;&#xA;क्रमाच्च मदनावेगविवशो निर्गतः पुरात् ।&lt;br&gt;&#xA;विवेश विन्ध्यकान्तारमुन्मनीभूय स भ्रमन् ।। १९९&lt;br&gt;&#xA;तत्र बालमृगीनेत्रैः प्रियाया लोचनश्रियम् ।&lt;br&gt;&#xA;कबरीभारसौन्दर्यं चमरीवालसंचयैः ।। २००&lt;br&gt;&#xA;दृष्टैः करिकरेणूनां गतैर्मन्थरतां गतेः ।&lt;br&gt;&#xA;स्मरतस्तस्य जज्वाल सुतरां मदनानलः ।। २०१&lt;br&gt;&#xA;भ्राम्यंस्तृष्णातपक्लान्तो विन्ध्यपादमवाप्य सः ।&lt;br&gt;&#xA;पीतनिर्झरपानीयस्तरुमूल उपाविशत् ।। २०२&lt;br&gt;&#xA;तावद्गुहामुखाद्विन्ध्यस्याट्टहास इवोन्नदन् ।&lt;br&gt;&#xA;सिंहः सटालो निर्गत्य हन्तुमभ्युत्पपात तम् ।। २०३&lt;br&gt;&#xA;तत्क्षणं गगनायातः कोऽपि विद्याधरो जवात् ।&lt;br&gt;&#xA;निपत्यासिप्रहारेण सिंहं तमकरोद्द्विधा ।। २०४&lt;br&gt;&#xA;समीपमेत्य चापृच्छद्राजानं तं स खेचरः ।&lt;br&gt;&#xA;राजन्कनकवर्षैवं प्राप्तोऽस्येतां कथं भुवम् ।। २०५&lt;br&gt;&#xA;तच्छ्रुत्वा संस्मृतिं लब्धा स राजा प्रत्युवाच तम् ।&lt;br&gt;&#xA;विरहानलविक्षिप्तं कुतस्त्वं वेत्सि मामिति ।। २०६&lt;br&gt;&#xA;ततो विद्याधरोऽवादीदहं प्रव्राजको भवन् ।&lt;br&gt;&#xA;मानुषो बन्धुमित्त्राख्यस्त्वत्पुरे न्यवसं पुरा ।। २०७&lt;br&gt;&#xA;सेवया प्रार्थितेनात्र त्वया साहायके कृते ।&lt;br&gt;&#xA;विद्याधरत्वं प्राप्तोऽस्मि वीरवेतालसाधनात् ।। २०८&lt;br&gt;&#xA;तेन त्वां प्रत्यभिज्ञाय कर्तुं ते प्रत्युपक्रियाम् ।&lt;br&gt;&#xA;त्वज्जिघांसुरयं दृष्ट्वा सिंहो व्यापादितो मया ।। २०९&lt;br&gt;&#xA;नाम्ना बन्धुप्रभश्चाद्य संवृत्तोऽस्मीति वादिनम् ।&lt;br&gt;&#xA;राजा कनकवर्षस्तं जातप्रीतिरभाषत ।। २१०&lt;br&gt;&#xA;हन्त स्मरामि सा चेह मैत्री निर्वाहिता त्वया ।&lt;br&gt;&#xA;तद्ब्रूहि मे कदा भावी भार्यापुत्रसमागमः ।। २११&lt;br&gt;&#xA;इति तस्य वचः श्रुत्वा बुद्ध्वा विद्याप्रभावतः ।&lt;br&gt;&#xA;विद्याधरोऽब्रवीद्बन्धुप्रभस्तं स महीभृतम् ।। २१२&lt;br&gt;&#xA;दृष्टया विन्ध्यवासिन्या पत्नीपुत्रौ त्वमाप्स्यसि ।&lt;br&gt;&#xA;तत्तत्र गच्छ सिद्ध्यै त्वं स्वलोकं च व्रजाम्यहम् ।। २१३&lt;br&gt;&#xA;इत्युक्त्वा खं गते तस्मिन्राजा लब्धधृतिः शनैः ।&lt;br&gt;&#xA;प्रायात्कनकवर्षोऽसौ द्रष्टुं तां विन्ध्यवासिनीम् ।। २१४&lt;br&gt;&#xA;गच्छन्तमभ्यधावत्तं नृपं वन्यो महान्पथि ।&lt;br&gt;&#xA;आधूतमस्तको मत्तः प्रसारितकरः करी ।। २१५&lt;br&gt;&#xA;तं दृष्ट्वा श्वभ्रमार्गेण स राजापासरत्तथा ।&lt;br&gt;&#xA;यथानुधावन्स गजो विपेदे श्वभ्रपाततः ।। २१६&lt;br&gt;&#xA;ततः सोऽध्वश्रमायासक्लान्तो राजा व्रजन्क्रमात् ।&lt;br&gt;&#xA;उद्दण्डपुण्डरीकाढ्यं प्रापदेकं महत्सरः ।। २१७&lt;br&gt;&#xA;तत्र खात्वा च पीत्वा च जलं जग्धमृणालकः ।&lt;br&gt;&#xA;विश्रान्तः पादपतले क्षणं जह्रे स निद्रया ।। २१८&lt;br&gt;&#xA;तावच्च तेन मृगयानिवृत्ताः शबराः पथा ।&lt;br&gt;&#xA;आगता ददृशुः सुप्तं तं राजानं सुलक्षणम् ।। २१९&lt;br&gt;&#xA;ते च देव्युपहारार्थं बद्ध्वा निन्युस्तदैव तम् ।&lt;br&gt;&#xA;स्वस्य मुक्ताफलाख्यस्य पार्श्वं शबरभूभृतः ।। २२०&lt;br&gt;&#xA;सोऽप्येनं शबराधीशः प्रशस्तं वीक्ष्य नीतवान् ।&lt;br&gt;&#xA;केतनं विन्ध्यवासिन्याः पशूकर्तुं नराधिपम् ।। २२१&lt;br&gt;&#xA;दृष्ट्वैव च स देवीं तां प्रणमंस्तदनुग्रहात् ।&lt;br&gt;&#xA;राजा स्कन्दप्रसादाच्च बभूव स्रस्तबन्धनः ।। २२२&lt;br&gt;&#xA;तदालोक्याद्भुतं मत्वा तस्य तं देव्यनुग्रहम् ।&lt;br&gt;&#xA;मुमोच तं स राजानं शबराधिपतिर्वधात् ।। २२३&lt;br&gt;&#xA;एवं कनकवर्षस्य तृतीयादपमृत्युतः ।&lt;br&gt;&#xA;अतिक्रान्तस्य तस्याभूत्पूर्णं तच्छापवत्सरम् ।। २२४&lt;br&gt;&#xA;तावच्च तस्य सा नागी राज्ञो मदनसुन्दरीम् ।&lt;br&gt;&#xA;देवीं सपुत्रामादाय तत्रैवागात्पितृष्वसा ।। २२५&lt;br&gt;&#xA;जगाद तं च भो राजञ्ज्ञातकौमारशापया ।&lt;br&gt;&#xA;एतौ ते रक्षितौ युक्त्वा नीत्वा स्वभवनं मया ।। २२६&lt;br&gt;&#xA;तस्मात्कनकवर्ष स्वौ गृहाणैतौ प्रियासुतौ ।&lt;br&gt;&#xA;भुङ्क्ष्वेदं पृथिवीराज्यं क्षीणशापोऽधुना ह्यसि ।। २२७&lt;br&gt;&#xA;इत्युक्त्वा प्रणतं सा तं नृपं नागी तिरोदधे ।&lt;br&gt;&#xA;नृपोऽपि स्वप्नमिव तन्मेने भार्यासुतागमम् ।। २२८&lt;br&gt;&#xA;ततोऽस्य राज्ञो राज्ञ्याश्च चिरादाश्लिष्टयोर्मिथः ।&lt;br&gt;&#xA;अगलद्विरहक्लेशो हर्षबाष्पाम्बुभिः सह ।। २२९&lt;br&gt;&#xA;ततः कनकवर्षं तं बुद्ध्वा पृथ्वीपतिं प्रभुम् ।&lt;br&gt;&#xA;मुक्ताफलोऽपतत्तस्य शबरेन्द्रः स पादयोः ।। २३०&lt;br&gt;&#xA;क्षमयित्वा च पल्लीं स्वां प्रवेश्य च निजोचितैः ।&lt;br&gt;&#xA;तैस्तैः ससुतदारं तमुपचारैरुपाचरत् ।। २३१&lt;br&gt;&#xA;सोऽथ तत्र स्थितो राजा दूतैरानाययन्नृपम् ।&lt;br&gt;&#xA;श्वशुरं देवशक्तिं तं स्वसैन्यं च निजात्पुरात् ।। २३२&lt;br&gt;&#xA;अथास्थितकरेणुका मदनसुन्दरी तां प्रियां सुतं च शरजन्मनोदितहिरण्यवर्षाभिधम् ।&lt;br&gt;&#xA;विधाय पुरतस्ततः श्वशुरवेश्मवासादितश्चचाल स तदन्वितः कनकवर्षपृथ्वीपतिः ।। २३३&lt;br&gt;&#xA;अवाप च स वासरैः कतिपयैर्गृहं श्वाशुरं विदर्भविषयाश्रितं तदथ कुण्डिनाख्यं पुरम् ।&lt;br&gt;&#xA;समृद्धिमति तत्र च श्वशुरसत्कृतः कानिचिद्दिनान्यभजत स्थितिं तनयदारसेनायुतः ।। २३४&lt;br&gt;&#xA;प्रस्थाय ततश्च शनैः कनकपुरं प्राप्तवान्निजं नगरम् ।&lt;br&gt;&#xA;पौरवधूजननयनैश्चिरोत्सुकैः पीयमान इव ।। २३५&lt;br&gt;&#xA;अविशच्च राजधानीं सुतसहितो मदनसुन्दरीयुक्तः ।&lt;br&gt;&#xA;उत्सव इव विग्रहवान्प्रमोदशोभान्वितः स नृपः ।। २३६&lt;br&gt;&#xA;अभिषिच्य बद्धपट्टां तत्र च तां मदनसुन्दरीमकरोत् ।&lt;br&gt;&#xA;सर्वान्तःपुरमुख्यामभ्युदये मानितप्रकृतिः ।। २३७&lt;br&gt;&#xA;देव्या तया सह सुतेन च तेन बद्धनित्योत्सवः पुनरदृष्टवियोगदुःखः ।&lt;br&gt;&#xA;निष्कण्टकं कनकवर्षनरेश्वरोऽथ भूमण्डलं सचतुरन्तमिदं शशास ।। २३८&lt;br&gt;&#xA;इति गोमुखतः स्वमन्त्रिमुख्याद्रुचिरां तत्र कथामिमां निशम्य ।&lt;br&gt;&#xA;नरवाहनदत्तराजपुत्रः सदलंकारवतीयुतस्तुतोष ।। २३९&lt;br&gt;&#xA;इति महाकविश्रीसोमदेवभट्टविरचिते कथासरित्सागरेऽलंकारवतीलम्बके पञ्चमस्तरङ्गः ।&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/006/</guid>
      <description>&lt;p&gt;ततः स गोमुखाख्यातकथातुष्टः प्रियासखः ।&lt;br&gt;&#xA;दृष्ट्वा सकोपविकृतिं मरुभूतिं तदीर्ष्यया ।। १&lt;br&gt;&#xA;नरवाहनदत्तस्तं निजगादानुरञ्जयन् ।&lt;br&gt;&#xA;मरुभूते त्वमप्येकां किं नाख्यासि कथामिति ।। २&lt;br&gt;&#xA;ततः स बाढमाख्यामीत्युक्त्वा तुष्टेन चेतसा ।&lt;br&gt;&#xA;समाख्यातुं कथामेतां मरुभूतिः प्रचक्रमे ।। ३&lt;br&gt;&#xA;चन्द्रस्वामीत्यभूत्पूर्वं राज्ञः कमलवर्मणः ।&lt;br&gt;&#xA;नगरे देव कमलपुराख्ये ब्राह्मणोत्तमः ।। ४&lt;br&gt;&#xA;तस्य लक्ष्मीसरस्वत्योस्तृतीया विनयोज्ज्वला ।&lt;br&gt;&#xA;भार्या देवमतिर्नाम समाना सुमतेरभूत् ।। ५&lt;br&gt;&#xA;तस्यां तस्य च विप्रस्य पत्न्यां जले सुलक्षणः ।&lt;br&gt;&#xA;पुत्रः स यस्य जातस्य वागेवमुदगाद्दिवः ।। ६&lt;br&gt;&#xA;चन्द्रस्वामिन्महीपालो नाम्ना कार्यः सुतस्त्वया ।&lt;br&gt;&#xA;राजा भूत्वा चिरं यस्मात्पालयिष्यत्ययं महीम् ।। ७&lt;br&gt;&#xA;एतद्दिव्यं वचः श्रुत्वा स महीपालमेव तम् ।&lt;br&gt;&#xA;चन्द्रस्वामिसुतं नाम्ना चकार रचितोत्सवः ।। ८&lt;br&gt;&#xA;क्रमाच्च स महीपालो विवृद्धो ग्राहितोऽभवत् ।&lt;br&gt;&#xA;शस्त्रास्त्रवेदं विद्यासु समं सर्वासु शिक्षितः ।। ९&lt;br&gt;&#xA;तावच्च सुषुवे तस्य सा चन्द्रस्वामिनः पुनः ।&lt;br&gt;&#xA;भार्या देवमतिः कन्यां सर्वावयवसुन्दरीम् ।। १०&lt;br&gt;&#xA;सा च चन्द्रवती नाम महीपालः स च क्रमात् ।&lt;br&gt;&#xA;भ्रातरौ ववृधाते तौ स्वपितुस्तस्य वेश्मनि ।। ११&lt;br&gt;&#xA;अथावृष्टिकृतस्तत्र देशे दुर्भिक्षविप्लवः ।&lt;br&gt;&#xA;उदपद्यत दग्धेषु सस्येषु रविरश्मिभिः ।। १२&lt;br&gt;&#xA;तद्दोषेण च राजात्र प्रारेभे तस्करायितुम् ।&lt;br&gt;&#xA;अधर्मेण प्रजाभ्योऽर्थमाकर्षन्मुक्तसत्पथः ।। १३&lt;br&gt;&#xA;ततोऽवसीदत्यत्यर्थं देशे तस्मिन्नुवाच सा ।&lt;br&gt;&#xA;भार्या देवमतिर्विप्रं चन्द्रस्वामिनमत्र तम् ।। १४&lt;br&gt;&#xA;आगच्छ मत्पितृगृहं व्रजामो नगरादितः ।&lt;br&gt;&#xA;एते ह्यपत्ये नश्येतामावयोरिह जातुचित् ।। १५&lt;br&gt;&#xA;तच्छ्रुत्वा तां स वक्ति स्म चन्द्रस्वामी स्वगेहिनीम् ।&lt;br&gt;&#xA;मैवं पापं महद्गेहाद्दुर्भिक्षे हि पलायनम् ।। १६&lt;br&gt;&#xA;तदहं बालकावेतौ नीत्वा त्वत्पितृवेश्मनि ।&lt;br&gt;&#xA;स्थापयामि त्वमास्वेह शीघ्रं चैष्याम्यहं पुनः ।। १७&lt;br&gt;&#xA;इत्युक्त्वा स्थापयित्वा तां तथेत्युक्तवती गृहे ।&lt;br&gt;&#xA;भार्या स चन्द्रस्वामी तौ गृहीत्वा दारकौ निजौ ।। १८&lt;br&gt;&#xA;महीपालं च तं तां च कन्यां चन्द्रवतीमुभौ ।&lt;br&gt;&#xA;ततः प्रतस्थे नगरात्पत्नीं पितृगृहं प्रति ।। १९&lt;br&gt;&#xA;गच्छन्क्रमात्त्रिचतुरैर्दिनैः प्राप महाटवीम् ।&lt;br&gt;&#xA;अर्कांशुतप्तसिकतां विशुष्कविरलद्रुमाम् ।। २०&lt;br&gt;&#xA;तस्यां तृषाभिभूतौ तौ स्थापयित्वा स दारकौ ।&lt;br&gt;&#xA;चन्द्रस्वामी ययौ दूरमन्वेष्टुं वारि तत्कृते ।। २१&lt;br&gt;&#xA;तत्र तस्याययावग्रे सानुगः शबराधिपः ।&lt;br&gt;&#xA;अकस्मात्सिंहदंष्ट्राख्यः कार्याय प्रस्थितः क्वचित् ।। २२&lt;br&gt;&#xA;स तं दृष्ट्वात्र पृष्ट्वा च बुद्ध्वा भिल्लो जलार्थिनम् ।&lt;br&gt;&#xA;संज्ञां कृत्वाब्रवीद्भृत्यान्नीत्वाम्भः प्राप्यतामयम् ।। २३&lt;br&gt;&#xA;तच्छ्रुत्वा तस्य भृत्यास्ते द्वित्रा लब्धाशया ऋजुम् ।&lt;br&gt;&#xA;ते चन्द्रस्वामिनं पल्लीं नीत्वा बद्धमकुर्वत ।। २४&lt;br&gt;&#xA;नरोपहारायात्मानं तेभ्यो बुद्ध्वा स संयतम् ।&lt;br&gt;&#xA;चन्द्रस्वामी शुशोच स्वौ दारकावटवीगतौ ।। २५&lt;br&gt;&#xA;हा महीपाल हा वत्से चन्द्रवत्यपदे कथम् ।&lt;br&gt;&#xA;मयारण्ये युवां त्यक्त्वा सिहव्याघ्रामिषीकृतौ ।। २६&lt;br&gt;&#xA;आत्मा च घातितश्चौरैर्न चास्ति शरणं मम ।&lt;br&gt;&#xA;इत्याक्रन्दन्स विप्रोऽर्कं व्योम्न्यपश्यदसंमदात् ।। २७&lt;br&gt;&#xA;हन्त मोहं विहायैतं स्वं प्रभुं शरणं श्रये ।&lt;br&gt;&#xA;इत्यालोच्य द्विजः सूर्यं स स्तोतुमुपचक्रमे ।। २८&lt;br&gt;&#xA;तुभ्यं परापराकाशशायिने ज्योतिषे विभो ।&lt;br&gt;&#xA;आभ्यन्तरं च बाह्यं च तमः प्रणुदते नमः ।। २९&lt;br&gt;&#xA;त्वं विष्णुस्त्रिजगद्व्यापी त्वं शिवः श्रेयसां निधिः ।&lt;br&gt;&#xA;सुप्तं विचेष्टयन्विश्वं परमस्त्वं प्रजापतिः ।। ३०&lt;br&gt;&#xA;अप्रकाशौ प्रकाशेतामेतावित्यग्निचन्द्रयोः ।&lt;br&gt;&#xA;न्यस्तात्मतेजा दययेवान्तर्धि यासि यामिनीम् ।। ३१&lt;br&gt;&#xA;विद्रवन्त्यपि रक्षांसि प्रभवन्ति न दस्यवः ।&lt;br&gt;&#xA;प्रमोदन्ते च गुणिनो भास्वन्नभ्युदिते त्वयि ।। ३२&lt;br&gt;&#xA;तद्रक्ष शरणापन्नं त्रैलोक्यैकप्रदीप माम् ।&lt;br&gt;&#xA;इदं दुःखान्धकारं मे विदारय दयां कुरु ।। ३३&lt;br&gt;&#xA;इत्यादिभिस्तदा वाक्यैर्भक्त्या स्तुतवतो रविम् ।&lt;br&gt;&#xA;चन्द्रस्वामिद्विजस्यास्य गगनादुच्चचार वाक् ।। ३४&lt;br&gt;&#xA;तुष्टोऽस्मि चन्द्रस्वामिंस्ते न त्वं वधमवाप्स्यसि ।&lt;br&gt;&#xA;मत्प्रसादाच्च पुत्रादिसंगमस्ते भविष्यति ।। ३५&lt;br&gt;&#xA;इत्युक्तो दिव्यया वाचा जातास्थस्तत्र तस्थिवान् ।&lt;br&gt;&#xA;चन्द्रस्वामी स शबरोपाहृतस्नानभोजनः ।। ३६&lt;br&gt;&#xA;तावच्च तं महीपालं स्वस्रा युक्तमरण्यगम् ।&lt;br&gt;&#xA;पितर्यनायत्याक्रन्दविधुरं शङ्किताशुभम् ।। ३७&lt;br&gt;&#xA;ददर्श तेन मार्गेण सार्थवाहः समागतः ।&lt;br&gt;&#xA;महान्सार्थधरो नाम वृत्तान्तं पृच्छति स्म च ।। ३८&lt;br&gt;&#xA;स तमाश्वास्य कृपया शिशुं दृष्ट्वा सुलक्षणम् ।&lt;br&gt;&#xA;सार्थवाहो निनाय स्वं देशं स्वसृसखं ततः ।। ३९&lt;br&gt;&#xA;तत्रासीत्स महीपालो बाल्येऽप्यग्निक्रियारतः ।&lt;br&gt;&#xA;सदने तस्य वणिजः पुत्रस्नेहेन पश्यतः ।। ४०&lt;br&gt;&#xA;एकदा नृपतेर्मन्त्री तारापुरनिवासिनः ।&lt;br&gt;&#xA;ताराधर्माभिधानस्य कार्यात्तेनागतः पथा ।। ४१&lt;br&gt;&#xA;विवेश सार्थवाहस्य तस्य मित्त्रं द्विजोत्तमः ।&lt;br&gt;&#xA;गृहाननन्तस्वामीति सहस्त्यश्वपदातिकः ।। ४२&lt;br&gt;&#xA;स विश्रान्तोऽत्र तं दृष्ट्वा महीपालं शुभाकृतिम् ।&lt;br&gt;&#xA;जपाग्निकार्यादिरतं वृत्तान्तं परिपृच्छ्य च ।। ४३&lt;br&gt;&#xA;अनपत्यो विदित्वा च सवर्णं सार्थवाहतः ।&lt;br&gt;&#xA;तस्माद्ययाचेऽपत्यार्थी मन्त्री तद्भगिनीं च ताम् ।। ४४&lt;br&gt;&#xA;ततस्तौ तेन वैश्येन दत्तावादाय दारकौ ।&lt;br&gt;&#xA;सार्थवाहेन सोऽनन्तस्वामी तारापुरं ययौ ।। ०५५&lt;br&gt;&#xA;तत्र पुत्रीकृतस्तेन महीपालः स मन्त्रिणा ।&lt;br&gt;&#xA;तस्थौ तद्भवनेऽप्यस्य विद्याविपुलसंपदि ।। ४६&lt;br&gt;&#xA;अत्रान्तरे च बद्धं तं चन्द्रस्वामिनमेत्य सः ।&lt;br&gt;&#xA;भिल्लाधिपः सिंहदंष्ट्रः पल्ल्यां तस्यामभाषत ।। ४७&lt;br&gt;&#xA;ब्रह्मन्स्वप्नेऽहमादिष्टस्तथा देवेन भानुना ।&lt;br&gt;&#xA;यथा संपूज्य मोक्तव्यो न हन्तव्यो मया भवान् ।। ४८&lt;br&gt;&#xA;तदुत्तिष्ठ व्रज स्वेच्छमित्युक्त्वा स मुमोच तम् ।&lt;br&gt;&#xA;प्रत्तमुक्तामृगमदं क्लृप्तारण्यानुयात्रिकम् ।। ४९&lt;br&gt;&#xA;सोऽथ मुक्तस्ततश्चन्द्रस्वामी तमनुजायुतम् ।&lt;br&gt;&#xA;अप्राप्यारण्यतः पुत्रं महीपालं गवेषयन् ।। ५०&lt;br&gt;&#xA;भ्रमन्नब्धेस्तटे प्राप्य नाम्ना जलपुरं पुरम् ।&lt;br&gt;&#xA;प्रविवेशातिथिर्भूत्वा गृहं विप्रस्य कस्यचित् ।। ५१&lt;br&gt;&#xA;तत्र भुक्तोत्तराख्यातस्ववृत्तान्तं प्रसङ्गतः ।&lt;br&gt;&#xA;तं स विप्रो गृहपतिश्चन्द्रस्वामिनमभ्यधात् ।। ५२&lt;br&gt;&#xA;वणिक्कनकवर्माख्योऽतीतेष्वागाद्दिनेष्विह ।&lt;br&gt;&#xA;तेनाटव्यां स्वसृसखः प्राप्तो ब्राह्मणदारकः ।। ५३&lt;br&gt;&#xA;तौ चादायातिभव्यौ द्वौ दारकौ स इतो गतः ।&lt;br&gt;&#xA;नारिकेलमहाद्वीपे नोक्तं तन्नाम तेन तु ।। ५४&lt;br&gt;&#xA;तच्छ्रुत्वा मामकावेव नूनं ताविति चिन्तयन् ।&lt;br&gt;&#xA;चन्द्रस्वामी मतिं चक्रे गन्तुं द्वीपवरं स तम् ।। ५५&lt;br&gt;&#xA;नीत्वा च रात्रिमन्विष्य वणिजा विष्णुवर्मणा ।&lt;br&gt;&#xA;स व्यधात्संगतिं द्वीपं नारिकेलं प्रयास्यता ।। ५६&lt;br&gt;&#xA;तेनैव च सहारुह्य यानपात्रं जगाम सः ।&lt;br&gt;&#xA;चन्द्रस्वामी सुतस्नेहाद्द्वीपमब्धिपथेन तम् ।। ५७&lt;br&gt;&#xA;तत्र प्रच्छन्तमूचुस्तं वणिजस्तन्निवासिनः ।&lt;br&gt;&#xA;वणिक्कनकवर्माख्यः काममासीदिहागतः ।। ५८&lt;br&gt;&#xA;सुरूपावटवीप्राप्तावादाय द्विजदारकौ ।&lt;br&gt;&#xA;गतः कटाहद्वीपं तु तद्युक्तः स इतोऽधुना ।। ५९&lt;br&gt;&#xA;तच्छ्रुत्वा स ततो विप्रो वणिजा दानवर्मणा ।&lt;br&gt;&#xA;पोतेन गच्छता साकं कटाहद्वीपमभ्यगात् ।। ६०&lt;br&gt;&#xA;तत्रापि स द्विजोऽश्रौषीद्गतं तं वणिजं ततः ।&lt;br&gt;&#xA;द्वीपात्कनकवर्माणं द्वीपं कर्पूरसंज्ञकम् ।। ६१&lt;br&gt;&#xA;एवं क्रमेण कर्पूरसुवर्णद्वीपसिंहलान् ।&lt;br&gt;&#xA;वणिग्भिः सह गत्वापि तं प्राप वणिजं न सः ।। ६२&lt;br&gt;&#xA;सिंहलेभ्यस्तु शुश्राव गतं तं वणिजं निजम् ।&lt;br&gt;&#xA;देशं कनकवर्माणं चित्रकूटाभिधं पुरम् ।। ६३&lt;br&gt;&#xA;ततः कोटीश्वराख्येन वणिजा स समं ययौ ।&lt;br&gt;&#xA;चन्द्रस्वामी चित्रकूटं तत्पोतोत्तीर्णवारिधिः ।। ६४&lt;br&gt;&#xA;तस्मिन्कनकवर्माणं वणिजं तमवाप सः ।&lt;br&gt;&#xA;आचख्यौ चाखिलं तस्मै स्वोदन्तं दारकोत्सुकः ।। ६५&lt;br&gt;&#xA;ततः कनकवर्मा तौ ज्ञातार्तिः सोऽस्य दारकौ ।&lt;br&gt;&#xA;दर्शयामास यौ तेन लब्ध्वा नीतावरण्यतः ।। ६६&lt;br&gt;&#xA;चन्द्रस्वामी च तौ यावद्वीक्षते दारकावुभौ ।&lt;br&gt;&#xA;तावन्नैव तदीयौ तौ तावन्यावेव कौचन ।। ६७&lt;br&gt;&#xA;ततः सबाष्पं शोकार्तो निराशो विललाप सः ।&lt;br&gt;&#xA;इयद्भ्रान्त्वापि हा प्राप्तो न पुत्रो न सुता मया ।। ६८&lt;br&gt;&#xA;धात्रा कुप्रभुणेवाशा दर्शिता मे न पूरिता ।&lt;br&gt;&#xA;भ्रामितोऽस्मि च मिथ्यैव दूराद्दूरं दुरात्मना ।। ६९&lt;br&gt;&#xA;इत्यादि शोचन्वणिजा क्रमात्कनकवर्मणा ।&lt;br&gt;&#xA;आश्वासितः स तेनाथ चन्द्रस्वामी शुचाब्रवीत् ।। ७०&lt;br&gt;&#xA;वत्सरेणात्मजौ तौ चेन्न प्राप्स्यामि भुवं भ्रमन् ।&lt;br&gt;&#xA;ततस्त्यक्ष्यामि तपसा गङ्गातीरे शरीरकम् ।। ७१&lt;br&gt;&#xA;इत्युक्तवन्तं तत्रस्थो ज्ञानी कोऽपि तमभ्यधात् ।&lt;br&gt;&#xA;नारायण्याः प्रसादात्तौ प्राप्स्यस्येवात्मजौ व्रज ।। ७२&lt;br&gt;&#xA;तच्छ्रुत्वा स प्रहृष्टात्मा भास्करानुग्रहं स्मरन् ।&lt;br&gt;&#xA;वणिग्भिः पूजितः प्रायाच्चन्द्रस्वामी पुरात्ततः ।। ७३&lt;br&gt;&#xA;ततोऽग्रहारान्ग्रामांश्च चिन्वन्स नगराणि च ।&lt;br&gt;&#xA;भ्रमन्प्रापैकदा सायं वनं प्रांशुबहुद्रुमम् ।। ७४&lt;br&gt;&#xA;तत्र क्षपयितुं रात्रिं कृत्वा वृत्तिं फलाम्बुभिः ।&lt;br&gt;&#xA;स तस्थौ तरुमारुह्य सिंहव्याघ्रादिशङ्कया ।। ७५&lt;br&gt;&#xA;अनिद्रश्च निशीथेऽत्र ददर्श स तरोरधः ।&lt;br&gt;&#xA;महन्नारायणीमुख्यं मातृचक्रं समागतम् ।। ७६&lt;br&gt;&#xA;उपहारान्समाहृत्य नानारूपान्निजोचितान् ।&lt;br&gt;&#xA;प्रतीक्षमाणं देवस्य भैरवस्य किलागमम् ।। ७७&lt;br&gt;&#xA;चिरयत्यद्य किं देव इति तत्र च मातरः ।&lt;br&gt;&#xA;नारायणीमथापृच्छन्सा जहास तु नाब्रवीत् ।। ७८&lt;br&gt;&#xA;अतिनिर्बन्धपृष्टा च ताभिस्ताः प्रत्युवाच सा ।&lt;br&gt;&#xA;लज्जावहं यदप्येतत्सख्यस्तदपि वच्म्यहम् ।। ७९&lt;br&gt;&#xA;अस्तीह सुरसेनाख्यो राजा सुरपुरे पुरे ।&lt;br&gt;&#xA;तस्य विद्याधरी नाम ख्यातरूपास्ति चात्मजा ।। ८०&lt;br&gt;&#xA;प्रदेयायाश्च तेनास्या राज्ञा रूपसमः श्रुतः ।&lt;br&gt;&#xA;विमलाख्यस्य तनयो राज्ञो नाम्ना प्रभाकरः ।। ८१&lt;br&gt;&#xA;तस्मै दित्सति तां तस्मिन्राज्ञि तेनापि सा श्रुता ।&lt;br&gt;&#xA;विमलेन सुता तस्य निजपुत्रानुरूपिका ।। ८२&lt;br&gt;&#xA;ततः स विमलस्तस्मात्सुरसेनादयाचत ।&lt;br&gt;&#xA;विद्याधरीं दूतमुखात्पुत्रार्थे तां तदात्मजाम् ।। ८३&lt;br&gt;&#xA;सोऽप्यपेक्षितसंपत्त्या तत्सुताय सुतामदात् ।&lt;br&gt;&#xA;प्रभाकराय तस्मै तां सुरसेनो यथाविधि ।। ८४&lt;br&gt;&#xA;ततः सा प्राप्य विमलपुराख्यं श्वाशुरं पुरम् ।&lt;br&gt;&#xA;विद्याधरी समं भर्त्रा शयनीयमगान्निशि ।। ८५&lt;br&gt;&#xA;तत्रासंभोगसुप्तं सा पतिं सोत्का प्रभाकरम् ।&lt;br&gt;&#xA;यावन्निरीक्षते तावत्तमपश्यन्नपुंसकम् ।। ८६&lt;br&gt;&#xA;हा हतास्मि कथं षण्ढः पतिः प्राप्तो मयेति सा ।&lt;br&gt;&#xA;शोचन्ती चेतसा रात्रिं राजपुत्री निनाय ताम् ।। ८७&lt;br&gt;&#xA;नपुंसकाय दत्ताहमनन्विष्य कथं त्वया ।&lt;br&gt;&#xA;इति लेखं लिखित्वा च पित्रे सा प्राहिणोत्ततः ।। ८८&lt;br&gt;&#xA;स लेखं वाचयित्वैव विमलेनास्मि वञ्चितः ।&lt;br&gt;&#xA;छद्मनेत्यगमत्क्रोधं तत्पिता विमलं प्रति ।। ८९&lt;br&gt;&#xA;सुतां नपुंसकायाहं यद्व्याजाद्दापितस्त्वया ।&lt;br&gt;&#xA;पुत्राय तत्फलं भुङ्क्ष्व पश्य त्वामेत्य हन्म्यहम् ।। ९०&lt;br&gt;&#xA;इति तस्मै स्वलेखेन संदिदेश स भूपतिः ।&lt;br&gt;&#xA;सुरसेनो बलोद्रिक्तो विमलाय महीक्षिते ।। ९१&lt;br&gt;&#xA;विमलश्चाधिगत्यैतं तल्लेखार्थं समन्त्रिकः ।&lt;br&gt;&#xA;विमृशन्दुर्जये तस्मिन्नोपायं कंचिदैक्षत ।। ९२&lt;br&gt;&#xA;ततस्तं पिङ्गदत्ताख्यो मन्त्री विमलमभ्यधात् ।&lt;br&gt;&#xA;एक एवास्त्युपायोऽत्र तं देव श्रेयसे कुरु ।। ९३&lt;br&gt;&#xA;अस्ति स्थूलशिरा नाम यक्षस्तस्य च वेद्म्यहम् ।&lt;br&gt;&#xA;मन्त्रमाराधनं येन वरमिष्टं ददाति सः ।। ९४&lt;br&gt;&#xA;तेनोपात्तेन मन्त्रेण यक्षमाराध्य संप्रति ।&lt;br&gt;&#xA;लिङ्गं याचस्व पुत्रार्थं सद्यः शाम्यतु विग्रहः ।। ९५&lt;br&gt;&#xA;इत्युक्तो मन्त्रिणा तस्मान्मन्त्रमादाय तं नृपः ।&lt;br&gt;&#xA;सुतार्थं यक्षमाराध्य स तं लिङ्गमयाचत ।। ९६&lt;br&gt;&#xA;तेन संप्रति दत्ते च लिङ्गे यक्षेण तत्सुतः ।&lt;br&gt;&#xA;पुमान्प्रभाकरः सोऽभूद्यक्षस्त्वासीन्नपुसंकः ।। ९७&lt;br&gt;&#xA;सा तु विद्याधरी दृष्ट्वा पुमांसं तं प्रभाकरम् ।&lt;br&gt;&#xA;तेन पत्या सहावाप्तरतसौख्या व्यचिन्तयत् ।। ९८&lt;br&gt;&#xA;भ्रान्ताहं मददोषेण न मे भर्ता नपुंसकः ।&lt;br&gt;&#xA;पुमानेवैष सुभगो नात्र कार्यान्यथा मतिः ।। ९९&lt;br&gt;&#xA;इत्यालोच्यैनमेवार्थं लिखित्वा लज्जिता पुनः ।&lt;br&gt;&#xA;पित्रे सा प्राहिणोल्लेखं शमं भेजे च तेन सः ।। १००&lt;br&gt;&#xA;एतं ज्ञात्वा च वृत्तान्तं भैरवेणाद्य कुप्यता ।&lt;br&gt;&#xA;आनाय्य स स्थूलशिराः शप्तो देवेन गुह्यकः ।। १०१&lt;br&gt;&#xA;लिङ्गत्यागेन षण्ढत्वमाश्रितं यत्त्वया ततः ।&lt;br&gt;&#xA;षण्ढ एव भवाजीवं पुमान्सोऽस्तु प्रभाकरः ।। १०२&lt;br&gt;&#xA;एव नपुंसकीभूतो गुह्यकः सोऽद्य दुःखभाक् ।&lt;br&gt;&#xA;प्रभाकरश्च पुरुषीभूतो भोगसुखाय सः ।। १०३&lt;br&gt;&#xA;तदेतेनाद्य कार्येण देवस्यागमने मनाक् ।&lt;br&gt;&#xA;जातो विलम्बः क्षिप्राच्च जानीतागतमेव तम् ।। १०४&lt;br&gt;&#xA;इति नारायणी देवी मातृर्यावद्ब्रवीति सा ।&lt;br&gt;&#xA;देवश्चक्रेश्वरस्तावदाययौ सोऽत्र भैरवः ।। १५&lt;br&gt;&#xA;संपूजितश्च सर्वाभिरुपहारैः स मातृभिः ।&lt;br&gt;&#xA;ताण्डवेन क्षणं नृत्यन्नक्रीडद्योगिनीसखः ।। १०६&lt;br&gt;&#xA;तच्च सर्वं तरोः पृष्ठाच्चन्द्रस्वामी विलोकयन् ।&lt;br&gt;&#xA;नारायण्या ददर्शैकां दासीं सापि तमैक्षत ।। १०७&lt;br&gt;&#xA;अन्योन्यसाभिलाषौ च दैवाद्वौ तौ बभूवतुः ।&lt;br&gt;&#xA;सा च नारायणी देवी तथाभूतौ विवेद तौ ।। १०८&lt;br&gt;&#xA;गतेऽथ मातृसहिते भैरवे सा विलम्ब्य तम् ।&lt;br&gt;&#xA;नारायणी पादपस्थं चन्द्रस्वामिनमाह्वयत् ।। १०९&lt;br&gt;&#xA;अवरुह्यागतं तं च स्वदासीं तां च सा ततः ।&lt;br&gt;&#xA;पप्रच्छ कच्चिदन्योन्यमभिलाषोऽस्ति वामिति ।। ११०&lt;br&gt;&#xA;अस्ति देवीति विज्ञप्ता ताभ्यां तथ्यं ततश्च सा ।&lt;br&gt;&#xA;देवी विमुक्तकोपा तं चन्द्रस्वामिनमभ्यधात् ।। १११&lt;br&gt;&#xA;सत्येनोक्तेन तुष्टाहं युवयोर्न शपामि वाम् ।&lt;br&gt;&#xA;ददाम्येतां तु दासीं ते भवतं निर्वृतौ युवाम् ।। ११२&lt;br&gt;&#xA;तच्छ्रुत्वा सोऽब्रवीद्विप्रो देवि यद्यपि चञ्चलम् ।&lt;br&gt;&#xA;मनो रुणध्मि तदपि स्पृशामि न परस्त्रियम् ।। ११३&lt;br&gt;&#xA;मनसः प्रकृतिर्ह्येषा रक्ष्यं पापं तु कायिकम् ।&lt;br&gt;&#xA;इत्यूचिवांसं तं धीरं विप्रं देवी जगाद सा ।। ११४&lt;br&gt;&#xA;प्रीतास्मि ते वरश्चायं पुत्रादीञ्शीघ्रमाप्स्यसि ।&lt;br&gt;&#xA;इदं चोत्पलमम्लायि विषादिघ्नं गृहाण मे ।। ११५&lt;br&gt;&#xA;इत्युक्त्वा नीरजं दत्त्वा चन्द्रस्वामिद्विजस्य सा ।&lt;br&gt;&#xA;नारायणी सदासीका देवी तस्य तिरोदधे ।। ११६&lt;br&gt;&#xA;स च प्राप्तोत्पलो रात्रौ क्षीणायां प्रस्थितस्ततः ।&lt;br&gt;&#xA;तारापुरं तन्नगरं प्राप विप्रः परिभ्रमन् ।। ११७&lt;br&gt;&#xA;यत्रास्य स स्थितः पुत्रो महीपालः सुता च सा ।&lt;br&gt;&#xA;अनन्तस्वामिनस्तस्य गृहे विप्रस्य मन्त्रिणः ।। ११८&lt;br&gt;&#xA;तत्र गत्वा स तस्यैव मन्त्रिणो भोजनेप्सया ।&lt;br&gt;&#xA;द्वारे प्राध्ययनं चक्रे श्रुत्वा तमतिथिं प्रियम् ।। ११९&lt;br&gt;&#xA;स च मन्त्री प्रतीहारैरावेद्यान्तः प्रवेशितम् ।&lt;br&gt;&#xA;न्यमन्त्रयत दृष्ट्वैव विद्वांसं भोजनाय तम् ।। १२०&lt;br&gt;&#xA;निमन्त्रितोऽथ स श्रुत्वा तत्र पापहरं सरः ।&lt;br&gt;&#xA;चन्द्रस्वामी ययौ स्नातुमनन्तह्रदसंज्ञकम् ।। १२१&lt;br&gt;&#xA;आगच्छति ततः स्नात्वा यावत्तावत्समन्ततः ।&lt;br&gt;&#xA;हाकष्टशब्दं शुश्राव नगरे तत्र स द्विजः ।। १२२&lt;br&gt;&#xA;तत्कारणं च पृच्छन्तं तमेवमवदज्जनः ।&lt;br&gt;&#xA;इह स्थितो महीपालो नाम ब्राह्मणपुत्रकः ।। १२३&lt;br&gt;&#xA;अटव्याः सार्थवाहेन प्राप्तः सार्थधरेण सः ।&lt;br&gt;&#xA;तस्मात्सुलक्षणो दृष्ट्वा याचित्वा भगिनीसखः ।। १२४&lt;br&gt;&#xA;अनन्तस्वामिना यत्नादिहानीतः स मन्त्रिणा ।&lt;br&gt;&#xA;पुत्रीकृतश्चापुत्रेण स तेन प्रियतां गतः ।। १२५&lt;br&gt;&#xA;तारावर्मनृपस्येह राष्ट्रस्यास्य च सद्गुणः ।&lt;br&gt;&#xA;सोऽद्य कृष्णाहिना दष्टस्तेन हाहारवः पुरे ।। १२६&lt;br&gt;&#xA;एतच्छ्रुत्वा स एवैष मत्पुत्र इति चिन्तयन् ।&lt;br&gt;&#xA;आययौ त्वरितश्चन्द्रस्वामी मन्त्रिगृहं स तत् ।। १२७&lt;br&gt;&#xA;तत्र सर्वैर्वृतं दृष्ट्वा परिज्ञाय च तं सुतम् ।&lt;br&gt;&#xA;नन्दति स्म स हस्तस्थदेवीदत्तागदोत्पलः ।। १२८&lt;br&gt;&#xA;अढौकयच्च नासायां महीपालस्य तस्य तत् ।&lt;br&gt;&#xA;नीलोत्पलं तदैवाभूत्तद्गन्धेन स निर्विषः ।। १२९&lt;br&gt;&#xA;उत्तस्थौ च महीपालो निद्रायुक्त इवास्त सः ।&lt;br&gt;&#xA;पुरे चात्रोत्सवं चक्रे जनः सर्वः सराजकः ।। १३०&lt;br&gt;&#xA;चन्द्रस्वामी च स तदा देवांशः कोऽप्यसाविति ।&lt;br&gt;&#xA;अनन्तस्वामिना पौरै राज्ञा चार्थैरपूज्यत ।। १३१&lt;br&gt;&#xA;तस्थौ च तत्रैव सुखं मन्त्रिवेश्मनि सोऽर्चितः ।&lt;br&gt;&#xA;पश्यन्पुत्रं महीपालं सुतां चन्द्रवतीं च ताम् ।। १३२&lt;br&gt;&#xA;परिज्ञायापि चान्योन्यं तूष्णीं तस्थुस्त्रयोऽपि ते ।&lt;br&gt;&#xA;कुर्वन्त्यकालेऽभिव्यक्तिं न कार्यापेक्षिणो बुधाः ।। १३३&lt;br&gt;&#xA;अथ तस्मै महीपालायान्तः संतोषितो गुणैः ।&lt;br&gt;&#xA;राजा बन्धुमतीं नाम तारावर्मा ददौ सुताम् ।। १३४&lt;br&gt;&#xA;प्रदत्तनिजराज्यार्धे तस्मिन्नेव व्यधात्तदा ।&lt;br&gt;&#xA;सुखी राज्यभरं कृत्स्नं स नृपोऽनन्यपुत्रकः ।। १३५&lt;br&gt;&#xA;महीपालोऽपि स प्राप्तराज्यः प्रख्याप्य तं निजम् ।&lt;br&gt;&#xA;पितरं स्वानुजां स्थाने दत्त्वा तस्थौ यथासुखम् ।। १३६&lt;br&gt;&#xA;एकदा तं पिता चन्द्रस्वामी स्वैरमभाषत ।&lt;br&gt;&#xA;एहि स्वदेशं गच्छावो मातुरानयनाय ते ।। १३७&lt;br&gt;&#xA;राज्यस्थं त्वां हि बुद्ध्वा सा कथं तेनास्मि विस्मृता ।&lt;br&gt;&#xA;इति क्रुद्धा शपेज्जातु पुत्रातिचिरदुःखिता ।। १३८&lt;br&gt;&#xA;मातापितृभ्यां शप्तः सन्न जातु सुखमश्नुते ।&lt;br&gt;&#xA;तथा चैतां पुरावृत्तां वणिक्पुत्रकथां शृणु ।। १३९&lt;br&gt;&#xA;चक्रो नाम वणिकपुत्रो धवलाख्येऽभवत्पुरे ।&lt;br&gt;&#xA;सोऽनिच्छतोरगात्पित्रोः स्वर्णद्वीपं वणिज्यया ।। १४०&lt;br&gt;&#xA;ततः स पञ्चभिर्वर्षैरुपार्जितमहाधनः ।&lt;br&gt;&#xA;आगच्छन्नारुरोहाब्धौ वहनं रत्नपूरितम् ।। १४१&lt;br&gt;&#xA;अल्पावशेषे गन्तव्ये वारिधौ तस्य चोन्नदन् ।&lt;br&gt;&#xA;उदतिष्ठन्महावातवर्षवेगाकुलोऽम्बुदः ।। १४२&lt;br&gt;&#xA;पितराववमन्यैष किमायात इतीव तत् ।&lt;br&gt;&#xA;क्रोधात्प्रवहणं तस्य निर्बभञ्जुर्महोर्मयः ।। १४३&lt;br&gt;&#xA;तत्स्था केऽपि हृतास्तोयैर्मकरैः केऽपि भक्षिताः ।&lt;br&gt;&#xA;चक्रस्त्वायुर्बलान्नीत्वा तीरे क्षिप्तश्च वीचिभिः ।। १४४&lt;br&gt;&#xA;तत्रस्थो निःसहः स्वप्न इव रौद्रासिताकृतिम् ।&lt;br&gt;&#xA;पाशहस्तं ददर्शैकं पुरुषं स वणिक्सुतः ।। १४५&lt;br&gt;&#xA;तेनोत्क्षिप्य च नीतोऽभूत्स चक्रः पाशवेष्टितः ।&lt;br&gt;&#xA;दूरं सिंहासनस्थेन पुरुषेणास्थितां सभाम् ।। १४६&lt;br&gt;&#xA;तस्याज्ञयासनस्थस्य तेनैव स वणिग्युवा ।&lt;br&gt;&#xA;नीत्वा पाशभृता लोहमये गेहे न्यवेश्यत ।। १४७&lt;br&gt;&#xA;तत्रान्तः पीड्यमानं स चक्रः पुरुषमैक्षत ।&lt;br&gt;&#xA;मूर्ध्नि तप्तेन लौहेन चक्रेण भ्रमतानिशम् ।। १४८&lt;br&gt;&#xA;कस्त्वं केनाशुभेनेदं तव जीवस्यहो कथम् ।&lt;br&gt;&#xA;इत्यपृच्छत्स चक्रस्तं सोऽप्येवं प्रत्युवाच तम् ।। १४९&lt;br&gt;&#xA;खड्गाख्योऽहं वणिक्पुत्रः पित्रोर्यच्च वचो मया ।&lt;br&gt;&#xA;न कृतं तेन संक्रुद्धौ तौ मामशपतां क्रुधा ।। १५०&lt;br&gt;&#xA;शिरःस्थायससंतप्तचक्राभौ नौ दुनोषि यत् ।&lt;br&gt;&#xA;तदीदृश्येव ते पीडा दुराचार भविष्यति ।। १५१&lt;br&gt;&#xA;इत्युक्त्वा तौ विरम्योभौ रुदन्तं मामवोचताम् ।&lt;br&gt;&#xA;मा रोदीरेकमेवास्तु मासं पीडा तवेदृशी ।। १५२&lt;br&gt;&#xA;तच्छ्रुत्वाहं शुचा नीत्वा तद्दिनं शयनाश्रितः ।&lt;br&gt;&#xA;निशि स्वप्न इवाद्राक्षं भीमं पुरुषमागतम् ।। १५३&lt;br&gt;&#xA;तेनादाय बलेनाहमस्मिंल्लोहमये गृहे ।&lt;br&gt;&#xA;क्षिप्तो न्यस्तं च मे मूर्ध्नि ज्वलच्चक्रमिदं भ्रमत् ।। १५४&lt;br&gt;&#xA;इति मे पितृशापोऽयं तेन प्राणा न यान्ति मे ।&lt;br&gt;&#xA;स च मासोऽद्य संपूर्णो न च मुच्ये तथाप्यहम् ।। १५५&lt;br&gt;&#xA;इत्युक्तवन्तं तं खड्गं स चक्रः सकृपोऽब्रवीत् ।&lt;br&gt;&#xA;पित्रोः प्रवसतार्थार्थं मयापि न कृतं वचः ।। १५६&lt;br&gt;&#xA;प्राप्तं नङ्क्ष्यति ते वित्तमिति मां शपतः स्म तौ ।&lt;br&gt;&#xA;तेनाब्धौ मे धनं नष्टं कृत्स्नं द्वीपान्तरार्जितम् ।। १५७&lt;br&gt;&#xA;एषैव वार्ता चान्यत्र तत्कोऽर्थो जीवितेन मे ।&lt;br&gt;&#xA;देह्येतन्मूर्ध्नि मे चक्रं खड्ग शापोऽपयातु ते ।। १५८&lt;br&gt;&#xA;इति चक्रे वदत्येव वाणी दिव्यात्र शुश्रुवे ।&lt;br&gt;&#xA;खड्ग मुक्तोऽसि चक्रस्य मूर्ध्न्येतच्चक्रमर्पय ।। १५९&lt;br&gt;&#xA;तच्छ्रुत्वा चक्रशिरसि न्यस्तचक्रस्तदैव सः ।&lt;br&gt;&#xA;खड्गः केनाप्यदृश्येन निन्ये पितृगृहं ततः ।। १६०&lt;br&gt;&#xA;तत्रासीत्स पुनः पित्रोरनुल्लङ्घितशासनः ।&lt;br&gt;&#xA;चक्रस्त्वादाय तन्मूर्ध्नि चक्रं तत्रैवमभ्यधात् ।। १६१&lt;br&gt;&#xA;पापिनोऽन्येऽपि मुच्यन्तां पृथ्व्यां तत्पातकैरपि ।&lt;br&gt;&#xA;आ पापक्षयमेतन्मे चक्रं भ्राम्यतु मूर्धनि ।। १६२&lt;br&gt;&#xA;इत्युक्तवन्तं तं चक्रं धीरसत्त्वं नभःस्थिताः ।&lt;br&gt;&#xA;पुष्पवृष्टिमुचो देवाः परितुष्यैवमब्रुवन् ।। १६३&lt;br&gt;&#xA;साधु साधु महासत्त्व शान्तं करुणयानया ।&lt;br&gt;&#xA;पापं ते व्रज वित्तं च तवाक्षय्यं भविष्यति ।। १६४&lt;br&gt;&#xA;इत्युक्तवत्सु देवेषु चक्रस्य शिरसः क्षणात् ।&lt;br&gt;&#xA;आयसं तस्य तच्चक्रं जगाम काप्यदर्शनम् ।। १६५&lt;br&gt;&#xA;तथोपेत्याम्बरादेको विद्याधरकुमारकः ।&lt;br&gt;&#xA;तुष्टेन्द्रप्रेषितं दत्त्वा महार्घं रत्नसंचयम् ।। १६६&lt;br&gt;&#xA;अङ्के कृत्वैव तं चक्रं नगरं धवलाभिधम् ।&lt;br&gt;&#xA;निजं तत्प्रापयामास जगाम च यथागतम् ।। १६७&lt;br&gt;&#xA;सोऽथ चक्रोऽन्तिकं पित्रोः प्राप्यानन्दितबान्धवः ।&lt;br&gt;&#xA;तस्थावाख्यातवृत्तान्तस्तत्र धर्मापरिच्युतः ।। १६८&lt;br&gt;&#xA;इत्याख्याय महीपालं चन्द्रस्वाम्यवदत्पुनः ।&lt;br&gt;&#xA;ईदृक्पापफलं पुत्र मातापित्रोर्विरोधनम् ।। १६९&lt;br&gt;&#xA;कामधेनुस्तु तद्भक्तिस्तत्राप्येतां कथां शृणु ।&lt;br&gt;&#xA;आसीत्कोऽपि मुनिः पूर्वं वनचारी महातपाः ।। १७०&lt;br&gt;&#xA;तरुच्छायोपविष्टस्य तस्योपरि बलाकया ।&lt;br&gt;&#xA;विष्ठा कदाचिन्मुक्ताभूत्सोऽथ क्रुद्धो ददर्श ताम् ।। १७१&lt;br&gt;&#xA;दृष्टमात्रैव सा तेन बलाका भस्मसादभूत् ।&lt;br&gt;&#xA;तपःप्रभावाहंकारं स च भेजे ततो मुनिः ।। १७२&lt;br&gt;&#xA;एकदा नगरे क्वापि स ब्राह्मणगृहं मुनिः ।&lt;br&gt;&#xA;एकं प्रविश्य गृहिणीं तत्र भिक्षामयाचत ।। १७३&lt;br&gt;&#xA;प्रतीक्षस्व मनाग्भर्तुः परिचर्यां समापये ।&lt;br&gt;&#xA;इति तं सा च गृहिणी निजगाद पतिव्रता ।। १७४&lt;br&gt;&#xA;ततस्तं क्रुद्धया दृष्ट्या वीक्षमाणं विहस्य सा ।&lt;br&gt;&#xA;अभाषत मुने नाहं बलाका मृष्यतामिति ।। १७५&lt;br&gt;&#xA;क्षुत्वैतत्स मुनिस्तस्थादुपविश्यात्र साद्भुतः ।&lt;br&gt;&#xA;एतत्कथमिव ज्ञातमनयेति विचिन्तयन् ।। १७६&lt;br&gt;&#xA;ततः कृत्वाग्निकार्यादेः शुश्रूषां भर्तुरत्र सा ।&lt;br&gt;&#xA;साध्वी भिक्षां समादाय तस्यागादन्तिकं मुनेः ।। १७७&lt;br&gt;&#xA;सोऽथ बद्धाञ्जलिर्भूत्वा मुनिस्तामवदत्सतीम् ।&lt;br&gt;&#xA;कथं बलाकावृत्तान्तः परोक्षोऽपि मम त्वया ।। १७८&lt;br&gt;&#xA;ज्ञात इत्यादितो ब्रूहि भिक्षां गृह्णाम्यहं ततः ।&lt;br&gt;&#xA;इत्युक्तवन्तं तमृषिं सावोचत्पतिदेवता ।। १७९&lt;br&gt;&#xA;न भर्तृभक्तेरपरं धर्मं कंचन वेद्म्यहम् ।&lt;br&gt;&#xA;तेन मे तत्प्रसादेन विज्ञानबलमीदृशम् ।। १८०&lt;br&gt;&#xA;किं चेह धर्मव्याधाख्यं मांसविक्रयजीविनम् ।&lt;br&gt;&#xA;गत्वा पश्य ततः श्रेयो निरहंकारमाप्स्यसि ।। १८१&lt;br&gt;&#xA;एवं सर्वविदा प्रोक्तः स पतिव्रतया मुनिः ।&lt;br&gt;&#xA;गृहीतातिथिभागस्तां प्रणम्य निरगात्ततः ।। १८२&lt;br&gt;&#xA;अन्येद्युः स मुनिर्धर्मव्याधमन्विष्य तत्र तम् ।&lt;br&gt;&#xA;विपणिस्थमुपागच्छत्कुर्वाणं मांसविक्रयम् ।। १८३&lt;br&gt;&#xA;धर्मव्याधश्च दृष्ट्वैव स तं मुनिमभाषत ।&lt;br&gt;&#xA;किं पतिव्रतया ब्रह्मन्निह त्वं प्रेषितस्तया ।। १८४&lt;br&gt;&#xA;तच्छ्रुत्वा विस्मितोऽवादीद्धर्मव्याधमृषिः स तम् ।&lt;br&gt;&#xA;ईदृशं ते कथं ज्ञानं मांसविक्रयिणः सतः ।। १८५&lt;br&gt;&#xA;इत्युक्तवन्तं तमृषिं धर्मव्याधो जगाद सः ।&lt;br&gt;&#xA;मातापित्रोरहं भक्तस्तौ ममैकं परायणम् ।। १८६&lt;br&gt;&#xA;तयोः स्नपितयोः स्नामि भुञ्जे भोजितयोस्तयोः ।&lt;br&gt;&#xA;शये शयितयोस्तेन ज्ञानमीदृग्विधं मम ।। १८७&lt;br&gt;&#xA;मांसं चान्यहतस्याहं मृगादेर्वृत्तये परम् ।&lt;br&gt;&#xA;स्वधर्मनिरतो भूत्वा विक्रीणे नार्थगर्धतः ।। १८८&lt;br&gt;&#xA;ज्ञानविघ्नमहंकारमहं सा च पतिव्रता ।&lt;br&gt;&#xA;नैव कुर्वो मुने तेन निर्बाधज्ञानमावयोः ।। १८९&lt;br&gt;&#xA;तस्मात्त्वमप्यहंकारं मुक्त्वा शुद्ध्यै मुनिव्रतः ।&lt;br&gt;&#xA;स्वधर्मं चर येनाशु परं ज्योतिरवाप्स्यसि ।। १९०&lt;br&gt;&#xA;इति तेनानुशिष्टश्च धर्मव्याधेन तद्गृहान् ।&lt;br&gt;&#xA;गत्वा दृष्ट्वा च तच्चर्यां मुनिस्तुष्टो वनं ययौ ।। १९१&lt;br&gt;&#xA;सिद्धस्तदुपदेशाच्च सोऽभूत्तावपि जग्मतुः ।&lt;br&gt;&#xA;सिद्धिं पतिव्रताधर्मव्याधौ तद्धर्मचर्यया ।। १९२&lt;br&gt;&#xA;एष प्रभावो भक्तानां पत्यौ पितरि मातरि ।&lt;br&gt;&#xA;तदेहि संभावय तां मातरं दर्शनोत्सुकाम् ।। १९३&lt;br&gt;&#xA;एवं पित्रा महीपालः स चन्द्रस्वामिनोदितः ।&lt;br&gt;&#xA;प्रतिपेदे स्वदेशाय गन्तुं मात्रनुरोधतः ।। १९४&lt;br&gt;&#xA;अनन्तस्वामिने सर्वं धर्मपित्रे निवेद्य तत् ।&lt;br&gt;&#xA;तेनात्तभारः स ततः प्रायात्पितृसखो निशि ।। १९५&lt;br&gt;&#xA;क्रमात्प्राप्य स्वदेशं च जननीं दर्शनेन ताम् ।&lt;br&gt;&#xA;अनन्दयद्देवमतिं मधुः पिकवधूमिव ।। १९६&lt;br&gt;&#xA;कंचित्कालं महीपालस्तस्थौ बान्धवसत्कृतः ।&lt;br&gt;&#xA;तत्र मातृयुतः पित्रा वृत्तान्ताख्यायिना सह ।। १९७&lt;br&gt;&#xA;तावत्तारापुरे तत्र तद्भार्या तु नृपात्मजा ।&lt;br&gt;&#xA;निशाक्षये बन्धुमती सान्तः सुप्ता व्यबुध्यत ।। १९८&lt;br&gt;&#xA;बुद्ध्वा च तं पतिं क्वापि गतं विरहविक्लवा ।&lt;br&gt;&#xA;न लेभे सा रतिं कापि प्रासादोपवनादिषु ।। १९९&lt;br&gt;&#xA;द्विगुणीकृतहारेण बाष्पेण रुदती परम् ।&lt;br&gt;&#xA;आसीत्प्रलापैकमयी वाञ्छन्ती मृत्युना सुखम् ।। २००&lt;br&gt;&#xA;यामि कार्येण केनापि शीघ्रमेष्यामि चेति मे ।&lt;br&gt;&#xA;स्वैरमुक्त्वैव स गतस्तन्मा पुत्रि शुचं कृथाः ।। २०१&lt;br&gt;&#xA;इत्याशादर्शिभिर्वाक्यैरनन्तस्वामिना ततः ।&lt;br&gt;&#xA;मन्त्रिणाश्वासिताभ्येत्य कृच्छ्रात्सा धृतिमाददे ।। २०२&lt;br&gt;&#xA;ततः प्रवृत्तिज्ञानार्थं भर्तुर्देशान्तरागतान् ।&lt;br&gt;&#xA;पूजयन्ती सदैवासीद्दानैः सा द्विजपुंगवान् ।। २०३&lt;br&gt;&#xA;तेन संगमदत्ताख्यं दीनं दानागतं द्विजम् ।&lt;br&gt;&#xA;भर्तुः पप्रच्छ सा वार्तामुक्त्वाभिज्ञाननामनी ।। २०४&lt;br&gt;&#xA;ततस्तां स द्विजोऽवादीद्दृष्टो नैवंविधो मया ।&lt;br&gt;&#xA;कश्चित्तथापि देव्यत्र कार्या नैवाधृतिस्त्वया ।। २०५&lt;br&gt;&#xA;चिरादवाप्यतेऽभीष्टसंयोगः शुभकर्मभिः ।&lt;br&gt;&#xA;तथा च यन्मया दृष्टमाश्चर्यं वच्मि तच्छृणु ।। २०६&lt;br&gt;&#xA;तीर्थान्यटन्नहं प्रापं हिमाद्रौ मानसं सरः ।&lt;br&gt;&#xA;तत्रादर्शमिवापश्यमन्तर्मणिमयं गृहम् ।। २०७&lt;br&gt;&#xA;ततोऽकस्माच्च निर्गत्य खड्गपाणिः पुमान्गृहात् ।&lt;br&gt;&#xA;अध्यारोहत्सरस्तीरं दिव्यनारीगणान्वितः ।। २०८&lt;br&gt;&#xA;तत्रोद्याने सह स्त्रीभिः सोऽक्रीडत्पानलीलया ।&lt;br&gt;&#xA;दूरात्सकौतुकश्चाहं पश्यन्नासमलक्षितः ।। २०९&lt;br&gt;&#xA;तावत्कुतोऽपि तत्रागात्सुभगः पुरुषोऽपरः ।&lt;br&gt;&#xA;मिलिताय च तत्तस्मै यथादृष्टं मयोदितम् ।। २१०&lt;br&gt;&#xA;दर्शितश्च स सस्त्रीकः पुमान्दूरात्कुतूहलात् ।&lt;br&gt;&#xA;तद्दृष्ट्वैव स्ववृत्तान्तमेवमाख्यातवान्मम ।। २११&lt;br&gt;&#xA;पुरे त्रिभुवनाख्येऽहं राजा त्रिभुवनाभिधः ।&lt;br&gt;&#xA;तत्र मे सुचिरं सेवामेकः पाशुपतो व्यधात् ।। २१२&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;&amp;hellip;&amp;hellip; ।&lt;br&gt;&#xA;&amp;hellip;&amp;hellip;&amp;hellip;&amp;hellip;&amp;hellip;&amp;hellip;&amp;hellip; ।। २१३&lt;br&gt;&#xA;स पृष्टः कारणं स्वैरं बिलखड्गप्रसाधने ।&lt;br&gt;&#xA;सहायं प्रार्थयत मां प्रतिपन्नं मया च तत् ।२१४&lt;br&gt;&#xA;ततो मया सहारण्यं गत्वा होमादिना निशि।&lt;br&gt;&#xA;प्रकटीकृत्य विवरं स मां पाशुपतोऽभ्यधात्।।२१५&lt;br&gt;&#xA;वीर प्रविश पूर्वं त्वं खड्गं प्राप्य च मामपि ।&lt;br&gt;&#xA;प्रवेशयेस्त्वं निर्गत्य समयं चात्र मे कुरु ।। २१६&lt;br&gt;&#xA;इत्युक्तस्तेन तस्याहं कृत्वा समयमाशु तत् ।&lt;br&gt;&#xA;प्रविश्य विवरं प्रापमेकं रत्नमयं गृहम् ।। २१७&lt;br&gt;&#xA;ततो निर्गत्य मां चैका प्रधानासुरकन्यका ।&lt;br&gt;&#xA;अन्तः प्रावेशयत्प्रेम्णा प्रादात्खड्गं च सात्र मे ।। २१८&lt;br&gt;&#xA;सर्वसिद्धिप्रदमिमं खड्गं खगतिदायिनम् ।&lt;br&gt;&#xA;रक्षेरित्युक्तवत्याह तया तत्रावसं सह ।। २१९&lt;br&gt;&#xA;स्मृत्वाथ खड्गहस्तोऽहं निर्गत्य विवरेण तम् ।&lt;br&gt;&#xA;प्रावेशयं पाशुपतं तस्मिन्नसुरमन्दिरे ।। २२०&lt;br&gt;&#xA;तत्राहमाद्यया साकं तया सपरिवारया ।&lt;br&gt;&#xA;सोऽपि द्वितीयया साकमासीदसुरकन्यया ।। २२१&lt;br&gt;&#xA;एकदा पानमत्तस्य स मे पाशुपतश्छलात् ।&lt;br&gt;&#xA;हृत्वा पार्श्वस्थितं खड्गमकरोन्निजहस्तगम् ।। २२२&lt;br&gt;&#xA;तस्मिन्हस्तस्थिते लब्धमहासिद्धिः स पाणितः ।&lt;br&gt;&#xA;मामादायैव निष्काल्य विवरात्प्राक्षिपद्बहिः ।। २२३&lt;br&gt;&#xA;ततो द्वादशवर्षाणि मया बिलमुखेषु सः ।&lt;br&gt;&#xA;गवेषितः कदाचित्तं निर्गतं प्राप्नुयामिति ।। २२४&lt;br&gt;&#xA;सोऽयमद्येह मे दृष्टिपथे निपतितः शठः ।&lt;br&gt;&#xA;मदीययैतया साकं क्रीडन्नसुरकन्यया ।। २२५&lt;br&gt;&#xA;इति यावत्त्रिभुवनः स राजा देवि वक्ति माम् ।&lt;br&gt;&#xA;तावत्पानमदान्निद्रामगात्पाशुपतोऽत्र सः ।। २२६&lt;br&gt;&#xA;सुप्तस्य तस्य गत्वैव पार्श्वात्खड्गं तमग्रहीत् ।&lt;br&gt;&#xA;स राजा तेन भूयश्च प्रभावं दिव्यमाप्तवान् ।। २२७&lt;br&gt;&#xA;ततः पाशुपतं पादप्रहारेण प्रबोध्य तम् ।&lt;br&gt;&#xA;निरभर्त्सयदापन्नं स वीरो नावधीत्पुनः ।। २२८&lt;br&gt;&#xA;प्राविशच्चासुरपुरं सपरिच्छदया तया ।&lt;br&gt;&#xA;प्राप्तया स स्वया साकं सिद्ध्यैवासुरकन्यया ।। २२९&lt;br&gt;&#xA;स च पाशुपतः सिद्धिभ्रष्टः कष्टमगात्परम् ।&lt;br&gt;&#xA;कृतघ्नाश्चिरसिद्धार्था अपि भ्रश्यन्ति हि ध्रुवम् ।। २३०&lt;br&gt;&#xA;एतत्साक्षाद्विलोक्याहमिह प्राप्तः परिभ्रमन् ।&lt;br&gt;&#xA;तद्देवि प्रियसंयोगस्तव भावी चिरादपि ।। २३१&lt;br&gt;&#xA;यथा त्रिभुवनस्याभूच्छुभकृन्नहि सीदति ।&lt;br&gt;&#xA;इति तस्माद्द्विजाच्छ्रुत्वा तोषं बन्धुमती ययौ ।। २३२&lt;br&gt;&#xA;चकार च कृतार्थं तं विप्रं दत्त्वा धनं बहु ।&lt;br&gt;&#xA;अन्येद्युश्च द्विजोऽपूर्वस्तत्रागाद्दूरदेशजः ।। २३३&lt;br&gt;&#xA;तं च बन्धुमती सोत्का प्रोक्ताभिज्ञाननामका ।&lt;br&gt;&#xA;भर्तुर्वार्तामपृच्छत्सा सोऽथ तां ब्राह्मणोऽभ्यधात् ।। २३४&lt;br&gt;&#xA;न स देवि मया दृष्टस्त्वद्भर्ता क्वापि किं त्वहम् ।&lt;br&gt;&#xA;अन्वर्थः सुमनोनामा तवाद्य गृहमागतः ।। २३५&lt;br&gt;&#xA;तदासु सौमनस्यं ते भावीत्याख्याति मे मनः ।&lt;br&gt;&#xA;भवत्येव च संयोगश्चिरविश्लेषिणामपि ।। २३६&lt;br&gt;&#xA;तथा च कथयाम्येतामत्र देवि कथां शृणु ।&lt;br&gt;&#xA;निषधाधिपती राजा नलो नामाभवत्पुरा ।। २३७&lt;br&gt;&#xA;यस्य रूपेण विजितः कामो मन्येऽवमानतः ।&lt;br&gt;&#xA;कोपितत्रिपुरारातिनेत्राग्नावजुहोत्तनुम् ।। २३८&lt;br&gt;&#xA;तेनाभार्येण सदृशी भार्याश्रावि विचिन्वता ।&lt;br&gt;&#xA;दमयन्तीति भीमस्य विदर्भाधिपतेः सुता ।। २३९&lt;br&gt;&#xA;भीमेनापि विचित्य क्ष्मां ददृशे तेन राजसु ।&lt;br&gt;&#xA;न नलादपरो राजा तुल्यः स्वदुहितुः पतिः ।। २४०&lt;br&gt;&#xA;अत्रान्तरे स्वनगरे दमयन्ती सरोवरम् ।&lt;br&gt;&#xA;भीमात्मजा जलक्रीडाहेतोरवततार सा ।। २४१&lt;br&gt;&#xA;तत्रैकं राजहंसं सा दृष्ट्वा दष्टोत्पलाम्बुजम् ।&lt;br&gt;&#xA;बबन्ध क्रीडया बाला युक्तिक्षिप्तोत्तरीयका ।। २४२&lt;br&gt;&#xA;स बद्धो दिव्यहंसस्तामुवाच व्यक्तया गिरा ।&lt;br&gt;&#xA;राजपुत्र्युपकार ते करिष्यामि विमुञ्च माम् ।। २४३&lt;br&gt;&#xA;नैषधोऽस्ति नलो नाम राजा हृदि वहन्ति यम् ।&lt;br&gt;&#xA;सद्गुणैर्गुम्फितं हारमिव दिव्याङ्गना अपि ।। २४४&lt;br&gt;&#xA;तस्य त्वं सदृशी भार्या भर्ता स सदृशस्तव ।&lt;br&gt;&#xA;तदत्र तुल्यसंयोगे कामदूतो भवामि वाम् ।। २४५&lt;br&gt;&#xA;तच्छ्रुत्वा दिव्यहंसं सा मत्वा सत्याभिभाषिणम् ।&lt;br&gt;&#xA;मुमोच दमयन्ती तमेवमस्त्विति वादिनी ।। २४६&lt;br&gt;&#xA;न मया वरणीयोऽन्यो नलादिति जगाद च ।&lt;br&gt;&#xA;श्रुतिमार्गप्रविष्टेन तेनापहृतमानसा ।। २४७&lt;br&gt;&#xA;स च हंसस्ततो गत्वा निषधेष्वाशु शिश्रिये ।&lt;br&gt;&#xA;जलक्रीडाप्रवृत्तेन नलेनाध्यासितं सरः ।। २४८&lt;br&gt;&#xA;नलः स राजा दृष्ट्वा तं राजहंसं मनोरमम् ।&lt;br&gt;&#xA;बबन्ध स्वोत्तरीयेण लीलाक्षिप्तेन कौतुकात् ।। २४९&lt;br&gt;&#xA;सोऽथ हंसोऽब्रवीन्मुञ्च नृपते मामहं यतः ।&lt;br&gt;&#xA;इह त्वदुपकारार्थमागतः शृणु वच्मि ते ।। २५०&lt;br&gt;&#xA;विदर्भेष्वस्ति भीमस्य राज्ञः क्षितितिलोत्तमा ।&lt;br&gt;&#xA;दमयन्तीति दुहिता स्पृहणीया सुरैरपि ।। २५१&lt;br&gt;&#xA;त्वमेव च मदाख्यातगुणो बद्धानुरागया ।&lt;br&gt;&#xA;तया भर्ता वृतस्तच्च तवाहं वक्तुमागतः ।। २५२&lt;br&gt;&#xA;इति हंसोत्तमस्यास्य वचोभिः सत्फलोज्ज्वलैः ।&lt;br&gt;&#xA;विशिष्टैश्च स पुष्पेषोर्नलः सममविध्यत ।। २५३&lt;br&gt;&#xA;अब्रवीत्स च हंसं तं धन्योऽहं विहगोत्तम ।&lt;br&gt;&#xA;यो मनोरथसंपत्त्या मूर्तयेव वृतस्तया ।। २५४&lt;br&gt;&#xA;इत्युक्त्वा तेन मुक्तः स हंसो गत्वा शशंस तत् ।&lt;br&gt;&#xA;दमयन्त्यै यथावस्तु यथाकामं जगाम च ।। २५५&lt;br&gt;&#xA;दमयन्ती च सोत्कण्ठा युक्त्या मातृमुखेन सा ।&lt;br&gt;&#xA;पितुः स्वात्प्रार्थयामास नलप्राप्त्यै स्वयंवरम् ।। २५६&lt;br&gt;&#xA;अनुमन्य स तस्याश्च स्वयंवरकृते पिता ।&lt;br&gt;&#xA;भीमः पृथिव्यां सर्वेषां राज्ञां दूतान्विसृष्टवान् ।। २५७&lt;br&gt;&#xA;प्राप्तदूताश्च निखिला विदर्भान्प्रति भूमिपाः ।&lt;br&gt;&#xA;व्रजन्ति स्म नलोऽप्युत्को रथारूढश्चचाल सः ।। २५८&lt;br&gt;&#xA;ततश्च दमयन्त्यास्तौ नलप्रेमस्वयंवरौ ।&lt;br&gt;&#xA;इन्द्रादयो लोकपालाः शुश्रुवुर्नारदान्मुनेः ।। २५९&lt;br&gt;&#xA;तेषां च बलभिद्वायुयमाग्निवरुणास्ततः ।&lt;br&gt;&#xA;संमन्त्र्य दमयन्त्युक्त्वा नलस्यैवान्तिकं ययुः ।। २६०&lt;br&gt;&#xA;ऊचुश्च प्राप्य तं प्रह्वं विदर्भान्प्रस्थितं पथि ।&lt;br&gt;&#xA;गत्वास्मद्वचनाद्ब्रूहि दमयन्तीमिदं नृप ।। २६१&lt;br&gt;&#xA;पञ्चानां वरयैकं नः किं मर्त्येन मलेन ते ।&lt;br&gt;&#xA;मर्त्या मरणधर्माणस्त्रिदशास्त्वमरा इति ।। २६२&lt;br&gt;&#xA;अस्मद्वराच्च तत्पार्श्वमदृष्टोऽन्यैः प्रवेक्ष्यसि ।&lt;br&gt;&#xA;तथेत्येतां च देवाज्ञां प्रतिपेदे नलोऽथ सः ।। २६३&lt;br&gt;&#xA;गत्वा चान्तःपुरं तस्याः प्रविश्यादृष्ट एव च ।&lt;br&gt;&#xA;दमयन्त्याः शशंसैव देवादेशं तथैव तम् ।। २६४&lt;br&gt;&#xA;सा तं श्रुत्वाब्रवीत्साध्वी देवास्ते सन्तु तादृशाः ।&lt;br&gt;&#xA;तथापि मे नलो भर्ता न कार्यं त्रिदशैर्मम ।। २६५&lt;br&gt;&#xA;इति सम्यग्वचस्तस्याः श्रुत्वात्मानं प्रकाश्य च ।&lt;br&gt;&#xA;नलो गत्वा तथैवैतदिन्द्रादिभ्यः शशंस सः ।। २६६&lt;br&gt;&#xA;वश्या वयमिदानीं ते स्मृतमात्रोपगामिनः ।&lt;br&gt;&#xA;तथ्यवादिन्निति च ते तुष्टास्तस्मै ददुर्वरान् ।। २६७&lt;br&gt;&#xA;ततो हृष्टे नले याते विदर्भान्वञ्चनेप्सुभिः ।&lt;br&gt;&#xA;दमयन्त्याः सुरेशाद्यैर्नलरूपमकारि तैः ।। २६८&lt;br&gt;&#xA;गत्वा च भीमस्य सभां मर्त्यधर्मानुपाश्रिताः ।&lt;br&gt;&#xA;स्वयंवरे प्रस्तुते ते नलान्तिक उपाविशन् ।। २६९&lt;br&gt;&#xA;अथैत्य दमयन्ती सा भ्रात्रा स्वेनैकशो नृपान् ।&lt;br&gt;&#xA;आवेद्यमानानुज्झन्ती क्रमात्प्राप नलान्तिकम् ।। २७०&lt;br&gt;&#xA;दृष्ट्वा छायानिमेषादिगुणांस्तत्र च षण्नलान् ।&lt;br&gt;&#xA;सा भ्रातरि समुद्भ्रान्ते व्याकुला समचिन्तयत् ।। २७१&lt;br&gt;&#xA;नूनं मे लोकपालैस्तैर्मायेयं पञ्चभिः कृता ।&lt;br&gt;&#xA;षष्ठं मन्ये नलं त्वत्र न चान्यत्रास्ति मे गतिः ।। २७२&lt;br&gt;&#xA;इत्यालोच्यैव साध्वी सा नलैकासक्तमानसा ।&lt;br&gt;&#xA;आदित्याभिमुखी भूत्वा दमयन्त्येवमब्रवीत् ।। २७३&lt;br&gt;&#xA;भो लोकपालाः स्वप्नेऽपि नलादन्यत्र चेन्न मे ।&lt;br&gt;&#xA;मनस्तत्तेन सत्येन स्वं दर्शयत मे वपुः ।। २७४&lt;br&gt;&#xA;वरात्पूर्ववृताच्चान्ये कन्यायाः परपूरुषाः ।&lt;br&gt;&#xA;परदाराश्च सा तेषां तत्कथं मोह एष वः ।। २७५&lt;br&gt;&#xA;श्रुत्वैतत्पञ्च शक्राद्याः स्वेन रूपेण तेऽभवन् ।&lt;br&gt;&#xA;षष्ठः सत्यनलश्चाभूत्स्वरूपस्थः स भूपतिः ।। २७६&lt;br&gt;&#xA;तस्मिन्सा दमयन्ती तां फुल्लेन्दीवरसुन्दरीम् ।&lt;br&gt;&#xA;दृशं वरणमालां च हृष्टा राज्ञि नले न्यधात् ।। २७७&lt;br&gt;&#xA;पपात पुष्पवृष्टिश्च नभोमध्यात्ततो नृपः ।&lt;br&gt;&#xA;विवाहमङ्गलं भीमश्चक्रे तस्या नलस्य च ।। २७८&lt;br&gt;&#xA;विहितोचितपूजाश्च तेन वैदर्भभूभृता ।&lt;br&gt;&#xA;नृपा यथागतं जग्मुर्देवाः शक्रादयश्च ते ।। २७९&lt;br&gt;&#xA;शक्रादयस्तु ददृशुर्द्वौ कलिद्वापरौ पथि ।&lt;br&gt;&#xA;बुद्ध्वा च दमयन्त्यर्थमागतौ तौ च तेऽब्रुवन् ।। २८०&lt;br&gt;&#xA;न गन्तव्यं विदर्भेषु तत एवागता वयम् ।&lt;br&gt;&#xA;वृत्तः स्वयंवरो राजा दमयन्त्या नलो वृतः ।। २८१&lt;br&gt;&#xA;तच्छ्रुत्वैवोचतुः पापौ तौ कलिद्वापरौ रुषा ।&lt;br&gt;&#xA;देवान्भवादृशांस्त्यक्त्वा यत्स मर्त्यो वृतस्तया ।। २८२&lt;br&gt;&#xA;तदवश्यं करिष्यावो वियोगमुभयोस्तयोः ।&lt;br&gt;&#xA;एवं कृतप्रतिज्ञौ तौ निवर्त्य ययतुस्ततः ।। २८३&lt;br&gt;&#xA;नलश्च सप्त दिवसान्स्थित्वा श्वशुरवेश्मनि ।&lt;br&gt;&#xA;दमयन्त्या समं वध्वा कृतार्थो निषधानगात् ।। २८४&lt;br&gt;&#xA;तत्रासीत्प्रेम दंपत्योर्गौरीशर्वाधिकं तयोः ।&lt;br&gt;&#xA;शर्वस्य गौरी देहार्धं तस्य त्वात्मैव साभवत् ।। २८५&lt;br&gt;&#xA;कालेन चेन्द्रसेनाख्यं दमयन्ती नलात्सुतम् ।&lt;br&gt;&#xA;प्रसूते स्म तदन्वेकामिन्द्रसेनां च कन्यकाम् ।। २८६&lt;br&gt;&#xA;तावच्च स कलिश्छिद्रं तस्यानुच्छास्त्रवर्तिनः ।&lt;br&gt;&#xA;नलस्यासीञ्चिरं चिन्वन्प्रतिज्ञातार्थनिश्चितः ।। २८७&lt;br&gt;&#xA;अथैकदानुपास्यैव संध्यामक्षालिताङ्घ्रिकः ।&lt;br&gt;&#xA;स सुष्वाप नलः पानमदेन मुषितस्मृतिः ।। २८८&lt;br&gt;&#xA;छिद्रमेतदवाप्यैव दत्तदृष्टिर्दिवानिशम् ।&lt;br&gt;&#xA;कलिस्तस्य शरीरान्तर्नलस्य प्रविवेश सः ।। २८५&lt;br&gt;&#xA;तेन देहप्रविष्टेन कलिना स नलो नृपः ।&lt;br&gt;&#xA;विहाय धर्म्यमाचारमाचचार यथारुचि ।। २९०&lt;br&gt;&#xA;अक्षैरदीव्यद्दासीभिररंस्तासत्यमब्रवीत् ।&lt;br&gt;&#xA;असेवत दिवा स्वप्नं स जजागार रात्रिषु ।। २९१&lt;br&gt;&#xA;चकाराकारणं कोपमन्यायेनार्थमाददे ।&lt;br&gt;&#xA;अवमानं सतां चक्रे संमानमसतां च सः ।। २९२&lt;br&gt;&#xA;तद्भातरं पुष्कराख्यं तथैवोत्क्रान्तसत्पथम् ।&lt;br&gt;&#xA;छिद्रं प्राप्य शरीरान्तःप्रविष्टो द्वापरो व्यधात् ।। २९३&lt;br&gt;&#xA;कदाचित्पुष्कराख्यस्य गृहे तस्यानुजस्य सः ।&lt;br&gt;&#xA;नलो ददर्श दान्ताख्यं सुन्दरं धवलं वृषम् ।। २९४&lt;br&gt;&#xA;लोभान्मृगयमानाय तं तस्मै ज्यायसे न सः ।&lt;br&gt;&#xA;द्वापरग्रस्ततद्भक्तिः पुष्कराख्यो वृषं ददौ ।। २९५&lt;br&gt;&#xA;जगाद तं च यद्यस्ति वाञ्छास्मिन्वृषभे तव ।&lt;br&gt;&#xA;तद्द्यूतेन विजित्यैनं मत्तः स्वीकुरु मा चिरम् ।। २९६&lt;br&gt;&#xA;तच्छ्रुत्वा स नलो मोहात्प्रतिपेदे तथेति तत् ।&lt;br&gt;&#xA;ततः प्रववृते द्यूतं तयोर्भात्रोः परस्परम् ।। २९७&lt;br&gt;&#xA;पुष्कराख्यस्य स वृषो नलस्येभादयः पणः ।&lt;br&gt;&#xA;जिगाय पुष्कराख्यश्च नलो मुहुरजीयत ।। २९८&lt;br&gt;&#xA;दिनैर्द्वित्रैर्बले कोषे हारितेऽपि दुरोदरात् ।&lt;br&gt;&#xA;न नलो वार्यमाणोऽपि चचाल कलिविप्लुतः ।। २९९&lt;br&gt;&#xA;तेन मत्वा गतं राज्यं दमयन्ती निजौ शिशू ।&lt;br&gt;&#xA;रथोत्तमं समारोप्य प्राहिणोत्स्वपितुर्गृहम् ।। ३००&lt;br&gt;&#xA;तावन्नलेन राज्यं स्वं समग्रमपि हारितम् ।&lt;br&gt;&#xA;ततः स पुष्कराख्येन जगदे जितकाशिना ।। ३०१&lt;br&gt;&#xA;त्वयान्यद्धारितं सर्वं तत्तस्योक्ष्णः पणस्य मे ।&lt;br&gt;&#xA;दमयन्तीमिदानीं त्वं द्यूते प्रतिपणं कुरु ।। ३०२&lt;br&gt;&#xA;इत्युक्तिवात्यया तस्य नलोऽनल इव ज्वलन् ।&lt;br&gt;&#xA;न चाकालेऽब्रवीत्किंचिन्न च चक्रे पणक्रियाम् ।। ३०३&lt;br&gt;&#xA;ततः स पुष्कराख्यस्तमवादीन्न करोषि चेत् ।&lt;br&gt;&#xA;भार्यां पणं तदस्मान्मे देशान्निर्याहि तत्सखः ।। ३०४&lt;br&gt;&#xA;तच्छ्रुत्वैव नलो देशाद्दमयन्त्या समं ततः ।&lt;br&gt;&#xA;निरगाद्राजपुरुषैरा सीमान्तं प्रवासितः ।। ३०५&lt;br&gt;&#xA;हा नलस्यापि यत्रेदृगवस्था कलिना कृता ।&lt;br&gt;&#xA;तत्रोच्यतां किमन्येषां क्रिमीणामिव देहिनाम् ।। ३०६&lt;br&gt;&#xA;धिग्धिङ्निर्धर्म निःस्नेहं राजर्षीणामपीदृशाम् ।&lt;br&gt;&#xA;विपदामास्पदं द्यूतं कलिद्वापरजीवितम् ।। ३०७&lt;br&gt;&#xA;अथ भ्रातृहृतैश्वर्यो विदेशं स नलो व्रजन् ।&lt;br&gt;&#xA;दमयन्त्या सह प्राप क्षुधाक्लान्तो वनान्तरम् ।। ३०८&lt;br&gt;&#xA;तत्र साकं तया दर्भभिन्नपेशलपादया ।&lt;br&gt;&#xA;स विश्रान्तः सरस्तीरे हंसौ द्वावैक्षतागतौ ।। ३०९&lt;br&gt;&#xA;आहारार्थं च स तयोर्ग्रहणायोत्तरीयकम् ।&lt;br&gt;&#xA;चिक्षेप तच्च हृत्वैव हंसौ तौ तस्य जग्मतुः ।। ३१०&lt;br&gt;&#xA;हंसरूपेण तावेतावक्षौ वासोऽप्युपेत्य ते ।&lt;br&gt;&#xA;हृत्वा गताविति नलः स वाचं चाशृणोद्दिवः ।। ३११&lt;br&gt;&#xA;उपविश्यैकवस्त्रोऽथ स युक्त्या विमना नृपः ।&lt;br&gt;&#xA;पन्थानं दर्शयामास दमयन्त्याः पितुर्गृहे ।। ३१२&lt;br&gt;&#xA;अयं मार्गो विदर्भेषु प्रिये पितृगृहे तव ।&lt;br&gt;&#xA;अयमङ्गेषु मार्गोऽयमपरः कोशलेषु च ।। २१३&lt;br&gt;&#xA;तच्छ्रुत्वा दमयन्ती सा शङ्कितेवाभवत्तदा ।&lt;br&gt;&#xA;त्यक्ष्यन्निवार्य पुत्रो मे मार्गं किं वक्त्यसाविति ।। ३१४&lt;br&gt;&#xA;ततस्तौ फलमूलान्नौ वने तत्र निशागमे ।&lt;br&gt;&#xA;श्रान्तौ संविशतः स्मोभौ दंपती कुशसंस्तरे ।। ३०१५&lt;br&gt;&#xA;दमयन्ती शनैर्निद्रामध्वखिन्ना जगाम सा ।&lt;br&gt;&#xA;नलो गन्तुमनास्त्वासीदनिद्रः कलिमोहितः ।। ३१६&lt;br&gt;&#xA;उत्थाय चैकवस्त्रां तां दमयन्तीं विमुच्य सः ।&lt;br&gt;&#xA;छिन्नं तदुत्तरीयार्धं प्रावृत्य च ततो ययौ ।। ३१७&lt;br&gt;&#xA;दमयन्ती च रात्र्यन्ते प्रबुद्धा तं पतिं वने ।&lt;br&gt;&#xA;अपश्यन्ती गतं त्यक्त्वा विललाप विचिन्त्य सा ।। ३१८&lt;br&gt;&#xA;हार्यपुत्र महासत्त्व रिपावपि कृपापर ।&lt;br&gt;&#xA;हा मद्वत्सल केनासि मयि निष्करुणीकृतः ।। ३१९&lt;br&gt;&#xA;एकाकी च कथं पद्भ्यामटवीषु प्रयास्यसि ।&lt;br&gt;&#xA;कस्ते श्रमापनोदाय परिचर्यां करिष्यति ।। ३२०&lt;br&gt;&#xA;मौलिमालापरागेण रञ्जितौ यौ महीभुजाम् ।&lt;br&gt;&#xA;तौ ते पथि कथं पादौ धूलिः कलुषयिष्यति ।। ३२१&lt;br&gt;&#xA;हरिचन्दनचूर्णेनाप्यालिप्तं सहते न यत् ।&lt;br&gt;&#xA;अङ्गं सहिष्यते तत्ते मध्याह्नार्कातपं कथम् ।। ३२२&lt;br&gt;&#xA;किं मे बालेन पुत्रेण किं दुहित्रा किमात्मना ।&lt;br&gt;&#xA;तवैकस्य शिवं देवाः कुर्वतां यद्यहं सती ।। ३२३&lt;br&gt;&#xA;इत्येककानुशोचन्ती दमयन्ती नलं तदा ।&lt;br&gt;&#xA;तत्पूर्वदर्शितेनैव प्रतस्थे सा ततः पथा ।। ३२४&lt;br&gt;&#xA;कथंचिच्चातिचक्राम नदीशैलवनाटवीः ।&lt;br&gt;&#xA;नातिचक्राम भक्तिं तु सा भर्तरि कथंचन ।। ३२५&lt;br&gt;&#xA;सतीतेजश्च मार्गे तामरक्षद्येन लुब्धकः ।&lt;br&gt;&#xA;भस्मीकृतोऽहेस्त्रातायां तस्यां गतमनाः क्षणात् ।। ३२६&lt;br&gt;&#xA;ततो दैवाद्वणिक्सार्थेनान्तरा मिलितेन सा ।&lt;br&gt;&#xA;सह गत्वा पुरं प्राप सुबाह्वाख्यस्य भूपतेः ।। ३२७&lt;br&gt;&#xA;तत्र सा राजसुतया दूराद्दृष्ट्वैव हर्म्यतः ।&lt;br&gt;&#xA;सौन्दर्यप्रीतयानाय्य स्वमात्रे प्राभृतीकृता ।। ३२८&lt;br&gt;&#xA;तस्याः पार्श्वे महादेव्याः सा तस्थौ च तदादृता ।&lt;br&gt;&#xA;त्यक्त्वा गतो मां भर्तेति पृष्टा चैतावदब्रवीत् ।। ३२९&lt;br&gt;&#xA;तावच्च तत्पिता भीमो नलोदन्तमवेत्य तम् ।&lt;br&gt;&#xA;तयोरन्वेषणायाप्तान्नरान्दिक्षु विसृष्टवान् ।। ३३०&lt;br&gt;&#xA;तन्मध्याच्च सुषेणाख्य एकस्तत्सचिवो भ्रमन् ।&lt;br&gt;&#xA;सुबाहो राजधानीं तां प्राप ब्राह्मणरूपभृत् ।। ३३१&lt;br&gt;&#xA;स तत्र दमयन्तीं तामागन्तूंश्चिन्वतीं सदा ।&lt;br&gt;&#xA;अद्राक्षीत्साप्यपश्यत्तं दुःखिता पितृमन्त्रिणम् ।। ३३२&lt;br&gt;&#xA;अन्योन्यं प्रत्यभिज्ञाय समेत्य रुदतः स्म तौ ।&lt;br&gt;&#xA;तथा यथात्र राज्ञी सा सुबाहोस्तदबुध्यत ।। ३३३&lt;br&gt;&#xA;यावच्चानाय्य सा देवी तौ यथावस्तु पृच्छति ।&lt;br&gt;&#xA;बुबुधे दमयन्तीं तां तावत्स्वभगिनीसुताम् ।। ३३४&lt;br&gt;&#xA;ततः सा भर्तुरावेद्य तां संमान्य पितुर्गृहम् ।&lt;br&gt;&#xA;रथेऽधिरोप्य व्यसृजत्ससुषेणां ससैनिकाम् ।। ३३५&lt;br&gt;&#xA;तत्र सा दमयन्त्यासीत्प्राप्तापत्यद्वया ततः ।&lt;br&gt;&#xA;पित्रापि दृश्यमाना सा भर्तुर्वार्तां विचिन्वती ।। ३३६&lt;br&gt;&#xA;तत्पिता व्यसृजच्चारानन्वेष्टुं तं च तत्पतिम् ।&lt;br&gt;&#xA;सूदस्यन्दनविद्याभ्यां दिव्याभ्यामुपलक्षितम् ।। ३३७&lt;br&gt;&#xA;बालां वने प्रसुप्तां नृशंस संत्यज्य कुमुदिनीकान्ताम् ।&lt;br&gt;&#xA;प्राप्यैवाम्बरखण्डं चन्द्रादृश्यः क्व यातोऽसि ।। ३३८&lt;br&gt;&#xA;एवं भवद्भिर्वक्तव्यं स्थितः शङ्क्येत यत्र सः ।&lt;br&gt;&#xA;इत्यादिदेश चारांस्तान्स च भीमो महीपतिः ।। ३३९&lt;br&gt;&#xA;अत्रान्तरे स राजा च नलस्तस्मिन्वने निशि ।&lt;br&gt;&#xA;प्रावृतार्धपटो दूरं गत्वा दावाग्निमैक्षत ।। ३४०&lt;br&gt;&#xA;भो महासत्त्व यावन्न दह्येऽहमबलोऽमुना ।&lt;br&gt;&#xA;अपसारय मां तावद्दावाग्नेर्निकटादितः ।। ३४१&lt;br&gt;&#xA;इत्यत्र तद्वचः श्रुत्वा दत्तदृष्टिर्ददर्श सः ।&lt;br&gt;&#xA;आबद्धमण्डलं नागं नलो दावानलान्तिके ।। ३४२&lt;br&gt;&#xA;फणारत्नप्रभाजालजटिलं वनवह्निना ।&lt;br&gt;&#xA;गृहीतमिव तेनोग्रहेतिहस्तेन मूर्धनि ।। ३४३&lt;br&gt;&#xA;उपेत्य कृपयांसे तं कृत्वा नीत्वा च दूरतः ।&lt;br&gt;&#xA;त्यक्तुमिच्छति यावत्स तावन्नागोऽब्रवीत्स तम् ।। ३४४&lt;br&gt;&#xA;गणयित्वा दशान्यानि पदानि नय मामितः ।&lt;br&gt;&#xA;ततः स प्रययावेवं पदानि गणयन्नलः ।। ३४५&lt;br&gt;&#xA;एकं द्वे त्रीणि चत्वारि पञ्च षट् सप्त शृण्वहे ।&lt;br&gt;&#xA;अष्टौ नव दशेत्युक्तवन्तमुक्तिच्छलेन तम् ।। ३४६&lt;br&gt;&#xA;नलं स्कन्धस्थितो नागो ललाटान्ते ददंश सः ।&lt;br&gt;&#xA;तेन ह्रस्वभुजः कृष्णो विरूपः सोऽभवन्नृपः ।। ३४७&lt;br&gt;&#xA;ततोऽवतार्य स्कन्धात्तं स राजा पृष्टवानहिम् ।&lt;br&gt;&#xA;को भवान्का कृता चेयं त्वया मे प्रत्युपक्रिया ।। ३४८&lt;br&gt;&#xA;एतन्नलवचः श्रुत्वा स नागः प्रत्युवाच तम् ।&lt;br&gt;&#xA;राजन्कार्कोटनामानं नागराजमवेहि माम् ।। ३४९&lt;br&gt;&#xA;दंशो गुणाय च मया दत्तस्ते तच्च वेत्स्यसि ।&lt;br&gt;&#xA;गूढवासे च वैरूप्यं महतां कार्यसिद्धये ।। ३५०&lt;br&gt;&#xA;गृहाण चाग्निशौचाख्यमिदं वस्त्रयुगं मम ।&lt;br&gt;&#xA;अनेन प्रावृतेनैव स्वं रूपं प्रतिपत्स्यसे ।। ३५१&lt;br&gt;&#xA;इत्युक्त्वा दत्ततद्वस्त्रयुगे कार्कोटके गते ।&lt;br&gt;&#xA;नलस्तस्माद्वनाद्गत्वा क्रमेण प्राप कोशलान् ।। ३५२&lt;br&gt;&#xA;कोशलाधिपतेस्तत्र ऋतुपर्णस्य भूपतेः ।&lt;br&gt;&#xA;स ह्रस्वबाहुनामा सन्सूदत्वं शिश्रिये गृहे ।। ३५३&lt;br&gt;&#xA;भोजनानि च यत्तस्य चक्रे दिव्यरसानि सः ।&lt;br&gt;&#xA;तेन प्रसिद्धिं प्रापात्र रथविज्ञानतस्तथा ।। ३५४&lt;br&gt;&#xA;तत्रस्थे ह्रस्वबाह्वाख्ये नले तस्मिन्कदाचन ।&lt;br&gt;&#xA;विदर्भराजचारेषु तेष्वेकोऽत्र किलाययौ ।। ३५५&lt;br&gt;&#xA;ह्रस्वबाहुरितीहास्ति स्वविद्यारथविद्ययोः ।&lt;br&gt;&#xA;नलतुल्यो नवः सूद इति चारोऽत्र सोऽशृणोत् ।। ३५६&lt;br&gt;&#xA;नलं संभाव्य तं बुद्ध्या चास्थाने नृपतेः स्थितम् ।&lt;br&gt;&#xA;युक्त्या स तत्र गत्वैतां पपाठार्यां प्रभूदिताम् ।। ३५७&lt;br&gt;&#xA;बालां वने प्रसुप्तां नृशंस संत्यज्य कुमुदिनीकान्ताम् ।&lt;br&gt;&#xA;प्राप्यैवाम्बरखण्डं चन्द्रादृश्यः क्व यातोऽसि ।। ३५८&lt;br&gt;&#xA;तच्छ्रुत्वोन्मत्तवाक्याभं तत्रस्था अवजज्ञिरे ।&lt;br&gt;&#xA;सूदच्छद्मस्थितस्त्वत्र स नलः प्रत्युवाच तम् ।। ३५९&lt;br&gt;&#xA;क्षीणोऽम्बरैकदेशं चन्द्रः प्राप्यान्यमण्डलं प्रविशन् ।&lt;br&gt;&#xA;कुमुदिन्या यददृश्यो जातस्तत्का नृशंसता तस्य ।। ३६०&lt;br&gt;&#xA;एतत्तदुत्तरं श्रुत्वा सत्यं संभाव्य तं नलम् ।&lt;br&gt;&#xA;विपदुद्भूतवैरूप्यं चारः सोऽथ ययौ ततः ।। ३६१&lt;br&gt;&#xA;विदर्भान्प्राप्य भीमाय राज्ञे भार्यायुताय सः ।&lt;br&gt;&#xA;दमयन्त्यै च तत्सर्वं दृष्टश्रुतमवर्णयत् ।। ३६२&lt;br&gt;&#xA;ततोऽत्र दमयन्ती सा पितरं स्वैरमब्रवीत् ।&lt;br&gt;&#xA;निःसंदेहं स एवार्यपुत्रः सूदमिषं श्रितः ।। ३६३&lt;br&gt;&#xA;तत्तदानयने युक्तिर्मन्मता क्रियतामिह ।&lt;br&gt;&#xA;ऋतुपर्णस्य नृपतेस्तस्य दूतो विसृज्यताम् ।। ३६४&lt;br&gt;&#xA;प्राप्तमात्रश्च तं भूपमेवं तत्र ब्रवीतु सः ।&lt;br&gt;&#xA;गतः क्वापि नलो राजा प्रवृत्तिर्नास्य बुध्यते ।। ३६५&lt;br&gt;&#xA;तत्प्रातः कुरुते भूयो दमयन्ती स्वयंवरम् ।&lt;br&gt;&#xA;अतोऽद्यैव विदर्भेषु शीघ्रमागम्यतामिति ।। ३६६&lt;br&gt;&#xA;ततः श्रुतैतद्वार्तेन स रथज्ञानिना नृपः ।&lt;br&gt;&#xA;एकाहेनार्यपुत्रेण साकं ध्रुवमिहैष्यति ।। ३६७&lt;br&gt;&#xA;एवं सपितृकालोच्य संदिश्य च तथैव सा ।&lt;br&gt;&#xA;कोशलान्व्यसृजद्दूतं दमयन्ती यथोचितम् ।। ३६८&lt;br&gt;&#xA;तेनर्तुपर्णो गत्वा स तथैवोक्तः समुत्सुकः।&lt;br&gt;&#xA;जगाद सूदरूपं तं प्रणयात्पार्श्वगं नलम्।। ३६९&lt;br&gt;&#xA;ह्रस्वबाहो रथज्ञानं ममास्तीत्यवदद्भवान् ।&lt;br&gt;&#xA;तत्प्रापय विदर्भान्मामद्यैवोत्सहसे यदि ।। ३७०&lt;br&gt;&#xA;तच्छ्रुत्वैव नलो बाढं प्रापयामीत्युदीर्य सः ।&lt;br&gt;&#xA;गत्वा वराश्वान्संयोज्य सज्जं चक्रे रथोत्तमम् ।। ३७१&lt;br&gt;&#xA;स्वयंवरप्रवादोऽयं जाने मत्प्राप्तये तया ।&lt;br&gt;&#xA;कृतो न दमयन्ती तु सा स्वप्नेऽपीदृशी भवेत् ।। ३७२&lt;br&gt;&#xA;तत्तत्र तावद्गच्छामि पश्यामीति विचिन्त्य सः ।&lt;br&gt;&#xA;राज्ञस्तस्यर्तुपर्णस्य सज्जं रथमुपानयत् ।। ३७३&lt;br&gt;&#xA;आरूढे च नृपे तस्मिंस्तं संवाहयितुं रथम् ।&lt;br&gt;&#xA;नलः प्रववृते तार्क्ष्यजवजैत्रेण रंहसा ।। ३७४&lt;br&gt;&#xA;रथवेगच्युतं वस्त्रं प्राप्तं रथविधारणम् ।&lt;br&gt;&#xA;ब्रुवाणमथ मार्गे तमृतुपर्णं नलोऽब्रवीत् ।। ३७५&lt;br&gt;&#xA;राजन्क्व तव तद्वस्त्रमनेनैव क्षणेन हि ।&lt;br&gt;&#xA;बहूनि योजनान्येष व्यतिक्रान्तो रथस्तव ।। ३७६&lt;br&gt;&#xA;श्रुत्वैतदृतुपर्णस्तमवादीदङ्ग देहि मे ।&lt;br&gt;&#xA;रथज्ञानमिदं तुभ्यमक्षज्ञानं ददाम्यहम् ।। ३७७&lt;br&gt;&#xA;येन वश्या भवन्त्यक्षाः संख्याज्ञानं च जायते ।&lt;br&gt;&#xA;संप्रत्येव च पश्यात्र वदामि प्रत्ययं तव ।। ३७८&lt;br&gt;&#xA;दृश्यतेऽग्रे तरुर्योऽयं संख्यामेतस्य तेऽधुना ।&lt;br&gt;&#xA;वच्म्यहं फलपर्णानां गणयित्वा च पश्य ताम् ।। ३७९&lt;br&gt;&#xA;इत्युक्त्वा फलपर्णानि यावन्त्येव जगाद सः ।&lt;br&gt;&#xA;नलेन गणितान्यासंस्तावन्त्येवात्र शाखिनः ।। ३८०&lt;br&gt;&#xA;ततो नलो रथज्ञानमृतुपर्णाय तद्ददौ ।&lt;br&gt;&#xA;ऋतुपर्णोऽप्यदादक्षज्ञानं तस्मै नलाय तत् ।। ३८१&lt;br&gt;&#xA;परीक्षते स्म तज्ज्ञानं नलो गत्वापरे तरौ ।&lt;br&gt;&#xA;सम्यक्च बुबुधे संख्या पत्त्रादिष्वत्र तेन सा ।। ३८२&lt;br&gt;&#xA;ततो हृष्यति यावत्स तावत्तस्य शरीरतः ।&lt;br&gt;&#xA;निरगात्पुरुषः कृष्णस्तं स कोऽसीति पृष्टवान् ।। ३८३&lt;br&gt;&#xA;अहं कीलः शरीरान्तर्दमयन्तीवृतस्य ते ।&lt;br&gt;&#xA;ईर्ष्यया प्राविशं तेन भ्रष्टा द्यूतेन ते श्रियः ।। ३८४&lt;br&gt;&#xA;ततस्त्वां दशता तेन कार्कोटेन तदा वने ।&lt;br&gt;&#xA;न दग्धस्त्वमहं त्वेष पश्य दग्धस्त्वयि स्थितः ।। ३८५&lt;br&gt;&#xA;मिथ्या परापकारो हि कृतः स्यात्कस्य शर्मणे ।&lt;br&gt;&#xA;तद्गच्छाम्यवकाशो हि नास्त्यन्येषु न वत्स मे ।। ३८६&lt;br&gt;&#xA;इत्युक्त्वा स कलिस्तस्य तिरोऽभूत्सोऽपि तत्क्षणम् ।&lt;br&gt;&#xA;जातधर्ममतिः प्राप्ततेजाः प्राग्वदभून्नलः ।। ३८७&lt;br&gt;&#xA;आगत्य चारुह्य रथं तस्मिन्नेवाह्नि तं जवात् ।&lt;br&gt;&#xA;विदर्भानृतुपर्णं तं प्रापयामास भूपतिम् ।। ३८८&lt;br&gt;&#xA;स चोपहस्यमानोऽत्र पृष्टागमनकारणैः ।&lt;br&gt;&#xA;ऋतुपर्णो जनै राजगृहासन्ने समावसत् ।। ३८९&lt;br&gt;&#xA;प्राप्तं तं तत्र बुद्ध्वा सा श्रुताश्चर्यरथस्वना ।&lt;br&gt;&#xA;दमयन्ती जहर्षान्तः संभावितनलागमा ।। ३९०&lt;br&gt;&#xA;विससर्जाथ सा तत्त्वमन्वेष्टुं चेटिकां निजाम् ।&lt;br&gt;&#xA;सा चान्विष्यागता चेटी तामुवाच प्रियोत्सुकाम् ।। ३९१&lt;br&gt;&#xA;देवि गत्वा मयान्विष्टमेष यः कोशलेश्वरः ।&lt;br&gt;&#xA;स्वयंवरप्रवादं ते मिथ्या श्रुत्वा किलागतः ।। ३९२&lt;br&gt;&#xA;आनीतो रथवाहेन सूदेन ह्रस्वबाहुना ।&lt;br&gt;&#xA;एकेनैव दिनेनाद्य रथविज्ञानशालिना ।। ३९३&lt;br&gt;&#xA;स च तत्सूदशालायां गत्वा सूदो मयेक्षितः ।&lt;br&gt;&#xA;कृष्णवर्णो विरूपश्च प्रभावः कोऽपि तस्य तु ।। ३९४&lt;br&gt;&#xA;अक्षिप्तमेव यत्तस्य पानीयं चरुषूद्गतम् ।&lt;br&gt;&#xA;काष्ठान्यनर्पिताग्नीनि स्वयं प्रज्वलितानि च ।। ३९५&lt;br&gt;&#xA;क्षणाच्च भोजनैस्तैस्तैर्निष्पन्नं दिव्यमेव च ।&lt;br&gt;&#xA;एतद्दृष्ट्वा महाश्चर्यं ततश्चाहमिहागता ।। ३९६&lt;br&gt;&#xA;एतच्चेटीमुखाच्छ्रुत्वा दमयन्ती व्यचिन्तयत् ।&lt;br&gt;&#xA;वश्याग्निवरुणः सूदो रथविद्यारहस्यवित् ।। ३९७&lt;br&gt;&#xA;आर्यपुत्रो भवत्येष गतो वैरूप्यमन्यथा ।&lt;br&gt;&#xA;जाने मद्विप्रयोगार्तं जिज्ञासेऽहं तदप्यमुम् ।। ३९८&lt;br&gt;&#xA;इति संकल्प्य युक्त्या स्त्री सह चेट्या तयैव सा ।&lt;br&gt;&#xA;तस्यान्तिकं दर्शयितुं प्राहिणोद्दारकावुभौ ।। ३९९&lt;br&gt;&#xA;स तौ निजशिशू दृष्ट्वा कृत्वा चाङ्के नलश्चिरम् ।&lt;br&gt;&#xA;बद्धधाराप्रवाहेण तूष्णीमरुददश्रुणा ।। ४००&lt;br&gt;&#xA;ईदृशावेव मे बालौ मातामहगृहे स्थितौ ।&lt;br&gt;&#xA;जातं मे तत्स्मृतेर्दुःखमित्युवाच च चेटिकाम् ।। ४०१&lt;br&gt;&#xA;सा शिशुभ्यां सहागत्य चेटी सर्वं शशंस तत् ।&lt;br&gt;&#xA;दमयन्त्यै ततः सापि जातास्था सुतरामभूत् ।। ४०२&lt;br&gt;&#xA;अपरेद्युश्च तां प्रातः स्वचेटीमादिदेश सा ।&lt;br&gt;&#xA;गत्वा तमृतुपर्णस्य सूदं मद्वचनाद्वद ।। ४०३&lt;br&gt;&#xA;श्रुतं मया यद्भवता तुल्यो नान्योऽस्ति सूपकृत् ।&lt;br&gt;&#xA;तन्ममाद्य त्वयागत्य व्यञ्जनं साध्यतामिति ।। ४०४&lt;br&gt;&#xA;तथेति स तदा गत्वा नलश्चेट्या तयार्थितः ।&lt;br&gt;&#xA;ऋतुपर्णमनुज्ञाप्य दमयन्तीमुपाययौ ।। ४०५&lt;br&gt;&#xA;सत्यं ब्रूहि नलो राजा यदि त्वं सूदरूपभृत् ।&lt;br&gt;&#xA;चिन्ताब्धिमग्नां पारं मां प्रापयाद्येत्युवाच सा ।। ४०६&lt;br&gt;&#xA;तच्छ्रुत्वा स नलः स्नेहहर्षदुःखत्रपाकुलः ।&lt;br&gt;&#xA;अवाङ्मुखः प्राप्तकालं तामुवाचाश्रुगद्गदम् ।। ४०७&lt;br&gt;&#xA;स एवास्मि नलः सत्यं पापः कुलिशकर्कशः ।&lt;br&gt;&#xA;त्वां संतापयता येन व्यामोहादनलायितम्।। ४०८&lt;br&gt;&#xA;इत्युक्तवान्स पृष्टोऽभूद्दमयन्त्या तया नलः ।&lt;br&gt;&#xA;यद्येवं तर्ह्यरूपत्वं कथं प्राप्तो भवानिति ।। ४०९&lt;br&gt;&#xA;ततः स तस्यै स्वोदन्तं नलः कृत्स्नमवर्णयत् ।&lt;br&gt;&#xA;कार्कोटसख्यादारभ्य कलिनिर्गमनावधिम् ।। ४१०&lt;br&gt;&#xA;तदैव चाग्निशौचं तद्दत्तं कार्कोटकेन सः ।&lt;br&gt;&#xA;प्रावृत्य वस्त्रयुगलं रूपं स्वं प्रत्यपद्यत ।। ४११&lt;br&gt;&#xA;दृष्ट्वा नलं पुनरवाप्तनिजाभिरामरूपं तमाशु विकसद्वदनारविन्दा ।&lt;br&gt;&#xA;नेत्राम्बुभिः शमितदुःखदवानलेव हर्षं कमप्यनुपमं दमयन्त्यवाप ।। ४१२&lt;br&gt;&#xA;बुद्ध्वा च तत्परिजनात्प्रमदप्रवृत्तादागत्य तत्र सहसा स विदर्भराजः ।&lt;br&gt;&#xA;भीमो नलं समभिनन्द्य कृतानुरूपपूजं महोत्सवमयं स्वपुरं चकार ।। ४१३&lt;br&gt;&#xA;हसता हृदि भीमभूभुजा कृतसंवृत्त्युपचारसत्कियः ।&lt;br&gt;&#xA;ऋतुपर्णनृपोऽपि तं नलं प्रतिपूज्याथ जगाम कोशलान् ।। ४१४&lt;br&gt;&#xA;अथ निषधनरेश्वरो निजं कलिदौरात्म्यविजृम्भितं नलः ।&lt;br&gt;&#xA;श्वशुराय स तत्र वर्णयन्नवसत्प्राणसमासखः सुखम् ।। ४१५&lt;br&gt;&#xA;गत्वाल्पैश्च दिनैस्ततः स निषधान्सैन्यैः सह श्वाशुरै-&lt;br&gt;&#xA;रक्षज्ञानजितं विधाय विनतं तं पुष्कराख्यं पुनः ।&lt;br&gt;&#xA;धर्मात्मा कृतसंविभागमनुजं देहाद्गतद्वापरं&lt;br&gt;&#xA;राज्यं स्वं दमयन्त्यवाप्तिसुखितो भेजे यथावन्नलः ।। ४१६&lt;br&gt;&#xA;इति स व्याख्याय कथां नगरे तारापुरे द्विजः सुमनाः ।&lt;br&gt;&#xA;राजसुतां बन्धुमतीं प्रोषितपतिकामुवाच तां भूयः ।। ४१७&lt;br&gt;&#xA;एवं देवि महान्तो विषह्य दुःखं भजन्ति कल्याणम् ।&lt;br&gt;&#xA;अनुभूयास्तमनं किल दिनकृत्प्रमुखा व्रजन्त्युदयम् ।। ४१८&lt;br&gt;&#xA;तस्मात्त्वमपि तमाप्स्यसि पतिमनघे प्रोषितागतं नचिरात् ।&lt;br&gt;&#xA;कुरु धृतिमरतिं परिहर विहर च पतिकामनालाभैः ।। ४१९&lt;br&gt;&#xA;इति तं द्विजमुक्तयुक्तवाक्यं बहुनाभ्यर्च्य धनेन सद्गुणं सा ।&lt;br&gt;&#xA;अवलम्ब्य धृतिं प्रतीक्षमाणा दयितं बन्धुमती स्वमत्र तस्थौ ।। ४२०&lt;br&gt;&#xA;अल्पैरेव च तस्या दिनैः स पतिराययौ महीपालः ।&lt;br&gt;&#xA;देशान्तरे स्थितां तां जननीमादाय पितृसहितः ।। ४२१&lt;br&gt;&#xA;आगत्य चामृतांशुः पार्वण इव वारिराशिजललक्ष्मीम् ।&lt;br&gt;&#xA;जननयनोत्सवदायी बन्धुमतीं नन्दयामास ।। - ४२२&lt;br&gt;&#xA;अथ तत्र तया सहितस्तत्पित्रा पूर्वदत्तराज्यधुरः ।&lt;br&gt;&#xA;स महीपालो बुभुजे राजा सन्नीप्सितान्भोगान् ।। ४२३&lt;br&gt;&#xA;इत्यात्ममन्त्रिमरुभूतिमुखान्निशम्य चित्रां कथामनुपमामनुरागरम्याम् ।&lt;br&gt;&#xA;रामासखः स नरवाहनदत्तदेवो वत्सेश्वरस्य तनयो भृशमभ्यतुष्यत् ।। ४२४&lt;br&gt;&#xA;इति महाकविश्रीसोमदेवभट्टविरचिते कथासरित्सागरेऽलंकारवतीलम्बके षष्ठस्तरङ्गः ।&lt;/p&gt;</description>
    </item>
  </channel>
</rss>
