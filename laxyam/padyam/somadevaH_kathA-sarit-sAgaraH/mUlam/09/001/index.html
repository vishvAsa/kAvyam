<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ००१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/somadevaH_kathA-sarit-sAgaraH/mUlam/09/001/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/somadevaH_kathA-sarit-sAgaraH/mUlam/09/001/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="००१">
  <meta property="og:description" content="इदं गुरुगिरीन्द्रजाप्रणयमन्दरान्दोलना-
त्पुरा किल कथामृतं हरमुखाम्बुधेरुद्गतम् ।
प्रसह्य रसयन्ति ये विगतविघ्नलब्धर्द्धयो
धुरं दधति वैबुधीं भुवि भवप्रसादेन ते ।। निशुम्भभरनम्रोर्वीखर्विताः पर्वता अपि। ।
यं नमन्तीव नृत्यन्तं नमामस्तं विनायकम् ।। १
एवं वत्सेश्वरसुतः कौशाम्ब्यां भवने पितुः ।
वसन्विद्याधराधीशैरादावेव कृतानतिः ।। २
नरवाहनदत्तः स कदाचिन्मृगयागतः ।
विवेश गोमुखसखो मुक्तसैन्यो महद्वनम् ।। ३
स तत्र दक्षिणेनाक्ष्णा स्फुरतोक्तशुभागमः ।
दिव्यवीणारवोन्मिश्रमशृणोद्गीतनिःस्वनम् ।। ४
गत्वा तदनुसारेण नातिदूरं ददर्श सः ।
स्वयंभ्वायतनं शैवं संयताश्वो विवेश च ।। ५
तत्रोपवीणयन्तीं च देवेशं देवकन्यकाम् ।
अपश्यद्वरकन्याभिर्बह्वीभिः परिवारिताम् ।। ५
सा दृष्टा तस्य हृदयं प्रसरत्कान्तिनिर्झरा ।
इन्दुमूर्तिरिवाम्भोधेः क्षोभयामास तत्क्षणम् ।। ७
सापि तं सरसस्निग्धमुग्धेनालोक्य चक्षुषा ।
तदेकगतचित्ताभूद्विस्मृतस्वरसारणा ।। ८
नरवाहनदत्तस्य चित्तज्ञो गोमुखस्ततः ।
केयं कस्य सुता चेति यावत्पृच्छति तत्सखीः ।। ९
तावच्च सदृशी तस्याः पूर्वं हेमारुणप्रभा ।
पश्चादवततारैका प्रौढा विद्याधरी दिवः ।। 9.1.१०
सा चावतीर्य कन्यायास्तस्याः पार्श्व उपाविशत् ।
कन्याप्युत्थाय सा तस्याः पादयोरपतत्तदा ।। ११
सर्वविद्याधराधीशं निर्विघ्नं पतिमाप्नुहि ।
इति प्रौढापि सा तस्याः कन्याया आशिषं ददौ ।। १२
नरवाहनदत्तोऽथ तामुपेत्य प्रणम्य च ।
दत्ताशिषं पर्यपृच्छत्सौम्यां विद्याधरी शनैः ।। १३
केयं कन्या भवत्यम्ब तव का कथ्यतामिति ।
ततो विद्याधरी सा तमुवाच शृणु वच्म्यदः ।। १४
अस्ति गौरीगुरोः शैले श्रीसुन्दरपुरं पुरम् ।
आस्तेऽलंकारशीलाख्यस्तत्र विद्याधरेश्वरः ।। १५
तस्योदारगुणस्यास्ति महिषी काञ्चनप्रभा ।
तस्यां तस्य च कालेन राज्ञः सूनुरजायत ।। १६
एष धर्मपरो भावीत्यादिष्टमुमया यदा ।
स्वप्ने तदा धर्मशीलं नाम्ना तमकरोत्पिता ।। १७
क्रमेण यौवनप्राप्तं धर्मशीलं स तं सुतम् ।
राजा संयोज्य विद्याभिर्यौवराज्येऽभिषिक्तवान् ।। १८
ततः स यौवराज्यस्थो धर्मैकपरमो वशी ।
अरञ्जयद्धर्मशीलः पितुरभ्यधिकं प्रजाः ।। १९
ततोऽलंकारशीलस्य राज्ञः सा काञ्चनप्रभा ।
अन्तर्वत्नी सती राज्ञी तस्य सूते स्म कन्यकाम् ।। 9.1.२०
नरवाहनदत्तस्य भार्यैषा चक्रवर्तिनः ।
कन्या भवित्रीति तदा दिव्या वागुदघोषयत् ।। २१
ततोऽत्र तेनालंकारवतीति कृतनामिका ।
पित्रा क्रमेणावर्धिष्ट बाला शशिकलेव सा ।। २२
कालेन यौवनस्था च प्राप्तविद्या निजात्पितुः ।
तत्तदायतनं शंभोर्भक्त्या भ्रमितुमुद्यता ।। २३
तावच्च धर्मशीलोऽस्य भ्राता शान्तो युवापि सन् ।
रहोऽलंकारशीलं तं पितरं स्वं व्यजिज्ञपत् ।। २४
न मां भोगा इमे तात प्रीणन्ति क्षणभङ्गुराः ।
किं तदस्ति हि संसारे पर्यन्तविरसं न यत् ।। २५
तथा चैतत्त्वया किं न श्रुतं व्यासमुनेर्वचः ।
सर्वे क्षयान्ता निचयाः पतनान्ताः समुच्छ्रयाः ।। २६
संयोगा विप्रयोगान्ता मरणान्तं हि जीवितम् ।
तदेषु का रतिस्तात नश्वरेषु मनस्विनाम् ।। २७
परत्र च सहायान्ति न भोगा नार्थसंचयाः ।
एकस्तु बान्धवो धर्मो न जहाति पदात्पदम् ।। २८
तस्माद्वनाय गत्वाहं साधयाम्युत्तमं तपः ।
आसादयेयं तद्येन शाश्वतं परमं पदम् ।। २९
इत्युक्तवन्तं तं पुत्रं धर्मशीलं समाकुलः ।
राजालंकारशीलोऽथ वक्ति स्मोदश्रुलोचनः ।। 9.1.३०
बालस्यैव तवाकाण्डे कोऽयं पुत्र मतिभ्रमः ।
उपयुक्ते हि तारुण्ये प्रशमः सद्भिरिष्यते ।। ३१
कृतदारस्य धर्मेण राज्यं पालयतस्तव ।
भोगान्भोक्तुमयं कालो न वैराग्यस्य सांप्रतम् ।। ३२
एतत्पितुर्वचः श्रुत्वा धर्मशीलोऽभ्यधात्पुनः ।
न शमाशमयोरत्र नियमोऽस्ति वयःकृतः ।। ३३
ईश्वरानुगृहीतो हि कश्चिद्बालोऽपि शाम्यति ।
वृद्धोऽपि न शमं याति कश्चित्कापुरुषः पुनः ।। ३४
न च राज्ये रतिर्मेऽस्ति न वा दारपरिग्रहे ।
ममैतज्जीवितफलं यच्छिवाराधनं तपः ।। ३५
इति ब्रुवाणं यत्नेनाप्यनिवार्यमवेक्ष्य तम् ।
पितालंकारशीलोऽसौ विमुच्याश्रूण्यभाषत ।। ३६
यदि यूनोऽपि ते पुत्र वैराग्यमिदमीदृशम् ।
नास्ति वृद्धस्य मे तत्किमहमप्याश्रये वनम् ।। ३७
इत्युक्त्वा मर्त्यलोकं च गत्वा भारायुतं ददौ ।
ब्राह्मणेभ्यो दरिद्रेभ्यो रत्नानां काञ्चनस्य च ।। ३८
एत्य च स्वपुरं भार्यामवोचत्काञ्चनप्रभाम् ।
त्वया मदाज्ञयेहैव स्थातव्यं नगरे निजे ।। ३९
रक्षालंकारवत्येषा कन्या पूर्णे च वत्सरे ।
अस्ति वैवाहलग्नोऽस्यास्तिथावद्यतने शुभः ।। 9.1.४०
नरवाहनदत्ताय दास्याम्येतामहं तदा ।
स चक्रवर्ती जामाता पास्यतीदं पुरं च नः ।। ४१
इत्युक्त्वा दत्तशपथां भार्यां राजा निवर्त्य सः ।
ससुतां विलपन्तीं तां सपुत्रः शिश्रिये वनम् ।। ४२
सा तु स्वपुरमध्यास्त तद्भार्या काञ्चनप्रभा ।
दुहित्रा सह साध्वी स्त्री भर्त्राज्ञां का हि लङ्घयेत् ।। ४३
तत्सुताथ तया मात्रा सह स्नेहानुयातया ।
अलंकारवती भ्रान्ता बहून्यायतनानि च ।। ४४
एकदा तां च वक्ति स्म विद्या प्रज्ञप्तिसंज्ञिका ।
कश्मीरेषु स्वयंभूनि गत्वा क्षेत्राणि पूजय ।। ४५
नरवाहनदत्तं हि निर्विघ्नं तं पतिं ततः ।
सर्वविद्याधरेन्द्रैकचक्रवर्तिनमाप्स्यसि ।। ४६
इत्युक्ता विद्यया गत्वा कश्मीरान्सा समातृका ।
अलंकारवती शंभुं पुण्यक्षेत्रेष्वपूजयत् ।। ४७
नन्दिक्षेत्रे महादेवगिरावमरपर्वते ।
सुरेश्वर्याद्रिषु तथा विजये कपटेश्वरे ।। ४८
एवमादिषु संपूज्य क्षेत्रेषु गिरिजापतिम् ।
विद्याधरेन्द्रकन्या सा तन्माता चागते गृहान् ।। ४९
तामेतां विद्ध्यलंकारवलीं सुभग कन्यकाम् ।
तां च मातरमेतस्या विद्धि मां काञ्चनप्रभाम् ।। 9.1.५०
अद्य चैषा ममानुक्त्वैवागतेमं शिवालयम् ।
ततः प्रज्ञप्तिविद्यातो विज्ञायाहमिहागता ।। ५१
तन्मुखादेव च ज्ञातस्त्वमपीहागतो मया ।
तदेतां देवतादिष्टामुपयच्छस्व मे सुताम् ।। ५२
प्रातश्च सोऽस्याः पित्रोक्तः प्राप्तो वैवाहवासरः ।
तदद्य पुत्र कौशाम्बीं स्वामेव नगरीं व्रज ।। ५३
आवामितश्च गच्छावः प्रातरेत्य तपोवनात् ।
राजालंकारशीलस्ते दास्यत्येता सुतां स्वयम् ।। ५४
एवं तयोक्तेऽलंकारवत्यास्तस्याश्च तस्य च ।
नरवाहनदत्तस्य काप्यवस्था द्वयोरभूत् ।। ५५
अन्योन्यरजनीमात्रविश्लेषासहनात्मनोः ।
चक्राह्वयोरिवासन्ने दिनान्ते साश्रुनेत्रयोः ।। ५६
दृष्ट्वा तौ तादृशौ द्वावप्यवादीत्काञ्चनप्रभा ।
किमेकरात्रिविश्लेषे ह्यधैर्यं युवयोरिदम् ।। ५७
अनिश्चितावधिं धीराः सहन्ते विरहं चिरम् ।
श्रूयतां रामभद्रस्य सीतादेव्यास्तथा कथा ।। ५८
राज्ञो दशरथस्यासीदयोध्याधिपतेः सुतः ।
रामो भरतशत्रुघ्नलक्ष्मणानां पुराग्रजः ।। ५९
विष्णोरवततारांशो रावणोच्छेदनाय यः ।
सीता तस्याभवद्भार्या प्राणेशा जनकात्मजा ।। 9.1.६०
स पित्रा भरतन्यस्तराज्येन विधियोगतः ।
प्रेषितोऽभूद्वनं साकं सीतया लक्ष्मणेन च ।। ६१
तत्र तस्याहरत्सीतां मायया रावणः प्रियाम् ।
निनाय च पुरीं लङ्कां पथि हत्वा जटायुषम् ।। ६२
ततः स रामो विरही सुग्रीवं वालिनो वधात् ।
स्वीकृत्य मारुतिं प्रेष्य तत्प्रवृत्तिमबुध्यत ।। ६३
गत्वा च सागरे सेतुं बद्ध्वा हत्वा च रावणम् ।
लङ्कां विभीषणे न्यस्य सीतां प्रत्याजहार सः ।। ६४
अथावृत्तस्य वनतः शासतो भरतार्पितम् ।
तस्य राज्यमयोध्यायां सीता गर्भमधत्त सा ।। ६५
तावच्चात्र प्रजाचेष्टां ज्ञातुमल्पपरिच्छदः ।
स्वैरं परिभ्रमन्नेकं सोऽपश्यत्पुरुषं प्रभुः ।। ६६
हस्ते गृहीत्वा गृहिणीं निरस्यन्तं निजाद्गृहात् ।
परस्येयं गृहमगादिति दोषानुकीर्तनात् ।। ६७
रक्षोगृहोषिता सीता रामदेवेन नोज्झिता ।
अयमभ्यधिको यो मामुज्झति ज्ञातिवेश्मगाम् ।। ६८
इति तद्गृहिणीं तां च ब्रुवतीं तं निजं पतिम् ।
रामो राजा स शुश्राव खिन्नश्चाभ्यन्तरं ययौ ।। ६९
लोकापवादभीतश्च सीतां तत्याज तां वने ।
सहते विरहक्लेशं यशस्वी नायशः पुनः ।। 9.1.७०
सा च गर्भालसा दैवाद्वाल्मीकेः प्रापदाश्रमम् ।
तेनर्षिणा समाश्वास्य तत्रैव ग्राहिता स्थितिम् ।। ७१
नूनं सीता सदोषेयं त्यक्ता भर्त्रान्यथा कथम् ।
तदेतद्दर्शनान्नित्यं पापं संक्रामतीह नः ।। ७२
वाल्मीकिः कृपया चैनां निर्वासयति नाश्रमात् ।
एतद्दर्शनजं पापं तपसा च व्यपोहति ।। ७३
तदेत यावद्गच्छामो द्वितीयं कंचिदाश्रमम् ।
इति संमन्त्रयामासुस्तत्रान्ये मुनयस्तदा ।। ७४
तद्बुद्ध्वा तान्स वाल्मीकिरब्रवीन्नात्र संशयः ।
शुद्धैषा प्रणिधानेन मया दृष्टा द्विजा इति ।। ७५
तथाप्यप्रत्ययस्तेषां यदा सीता तदाभ्यधात् ।
भगवन्तो यथा वित्थ तथा शोधयतेह माम् ।। ७६
अशुद्धायाः शिरश्छेदनिग्रहः क्रियतां मम ।
तच्छ्रुत्वा जातकरुणा जगदुर्मुनयोऽत्र ते ।। ७७
अस्त्यत्र टीटिभसरोनाम तीर्थं महद्वने ।
टीटिभी हि पुरा कापि भर्त्रान्यासङ्गशङ्किना ।। ७८
मिथ्यैव दूषिता साध्वी चक्रन्दाशरणा भुवम् ।
लोकपालांश्च तैस्तस्याः शुद्ध्यर्थं तद्विनिर्मितम् ।। ७९
तत्रैषा राघववधूः परिशुद्धिं करोतु नः ।
इत्युक्तवद्भिस्तैः साकं जानकी तत्सरो ययौ ।। 9.1.८०
यद्यार्यपुत्रादन्यत्र न स्वप्नेऽपि मनो मम ।
तदुत्तरेयं सरसः पारमम्ब वसुंधरे ।। ८१
इत्युक्त्वैव प्रविष्टा च तस्मिन्सरसि सा सती ।
नीता च पारमुत्सङ्गे कृत्वाविर्भूतया भुवा ।। ८२
ततस्तां ते महासाध्वीं प्रणेमुर्मुनयोऽखिलाः ।
राघवं शप्तुमैच्छंश्च तत्परित्यागमन्युना ।। ८३
युष्माभिरार्यपुत्रस्य न ध्यातव्यममङ्गलम् ।
शप्तुमर्हथ मामेव पापामञ्जलिरेष वः ।। ८४
इति यद्वारयामास सीता तान्सा पतिव्रता ।
तेन ते मुनयस्तुष्टास्तस्याः पुत्राशिषं ददुः ।। ८५
ततः सा तत्र तिष्ठन्ती समये सुषुवे सुतम् ।
तं च नाम्ना लवं चक्रे स वाल्मीकिमुनिः शिशुम् ।। ८६
बालमादाय तं तस्यां गतायां स्नातुमेकदा ।
तेन शून्यं तदुटजं दृष्ट्वा सोऽचिन्तयन्मुनिः ।। ८७
स्थापयित्यार्भकं याति स्नातुं सा तत्क्व सोऽर्भकः ।
नीतः स श्वापदेनेह नूनमन्यं सृजामि तत् ।। ८८
स्नात्वागतान्यथा सीता न प्राणान्धारयेदिह ।
इति ध्यात्वा कुशैः कृत्वा पवित्रं निर्ममेऽर्भकम् ।। ८९
लवस्य सदृशं तं च स तथास्थापयन्मुनिः ।
आगता तं च सा दृष्ट्वा मुनिं सीता व्यजिज्ञपत् ।। 9.1.९०
स्वकोऽयं मे स्थितो बालस्तदेषोऽन्यः कुतो मुने ।
तच्छ्रुत्वा स यथावृत्तमुक्त्वा मुनिरुवाच ताम् ।। ९१
भवितव्यं गृहाणैतं द्वितीयमनघे सुतम् ।
कुशसंज्ञं मयायं यत्स्वप्रभावात्कुशैः कृतः ।। ९२
इत्युक्ता तेन मुनिना सीता लवकुशौ सुतौ ।
तेनैव कृतसंस्कारौ वर्धयामास तत्र तौ ।। ९३
बालावेव च तौ दिव्यमस्त्रग्राममवापतुः ।
विद्याश्च सर्वा वाल्मीकिमुनेः क्षत्रकुमारकौ ।। ९४
एकदा आश्रममृगं हत्वा तन्मांसमादतुः ।
अर्चालिङ्गं च वाल्मीकेश्चक्रतुः क्रीडनीयकम् ।। ९५
तेन खिन्नो मुनिः सोऽथ सीतादेव्यानुनाथितः ।
प्रायश्चित्तं तयोरेवमादिदेश कुमारयोः ।। ९६
गत्वा कुबेरसरसः स्वर्णपद्मान्ययं लवः ।
तदुद्यानाच्च मन्दारपुष्पाण्यानयतु द्रुतम् ।। ९७
तैरेतौ भ्रातरावेतल्लिङ्गमर्चयतामुभौ ।
तेनैतयोरिदं पापमुपशान्तिं गमिष्यति ।। ९८
एतच्छ्रुत्वैव कैलासं स बालोऽपि लवो ययौ ।
आचस्कन्द कुबेरस्य सरश्चोपवनं च तत् ।। ९९
निहत्य यक्षानादाय पद्मानि कुसुमानि च ।
आगच्छन्पथि स श्रान्तो विशश्राम तरोस्तले ।। 9.1.१००
अत्रान्तरे च रामस्य नरमेधे सुलक्षणम् ।
चिन्वन्पुरुषमागच्छत्तेन मार्गेण लक्ष्मणः ।। १०१
स लवं समराहूतं मोहनास्त्रेण मोहितम् ।
क्षत्रधर्मेण बद्ध्वा तमयोध्यामनयत्पुरीम् ।। १०२
तावच्च सीतामाश्वास्य लवागमनदुःस्थिताम् ।
वाल्मीकिः स्वाश्रमे तत्र ज्ञानी कुशमभाषत ।। १०३
नीतोऽयोध्यामवष्टभ्य लक्ष्मणेन सुतो लवः ।
गच्छ मोचय तं तस्मादेभिरस्त्रैर्विनिर्जितात् ।। १०४
इत्युक्त्वा दत्तदिव्यास्त्रस्तेन गत्वा कुशस्ततः ।
रोध्यमानामयोध्यायां यज्ञभूमिं रुरोध सः ।। १०५
जिगाय लक्ष्मणं चात्र तन्निमित्तं प्रधावितम् ।
युद्धे दिव्यैर्महास्त्रैस्तैस्ततो रामस्तमभ्यगात् ।। १०६
सोऽपि प्रभावाद्वाल्मीकेर्जेतुं नास्त्रैः शशाक तम् ।
कुशं यत्तेन पप्रच्छ कोऽर्थस्ते को भवानिति ।। १०७
कुशस्ततोऽब्रवीद्बद्ध्वा लक्ष्मणेनाग्रजो मम ।
आनीत इह तस्याहं मोचनार्थमिहागतः ।। १०८
आवां लवकुशौ रामतनयाविति जानकी ।
माता नौ वक्ति चेत्युक्त्वा तद्वृत्तान्तं शशंस सः ।। १०९
ततः सबाष्पो रामस्तं लवमानाय्य तावुभौ ।
कण्ठे जग्राह सैषोऽहं पापो राम इति ब्रुवन् ।। 9.1.११०
अथ सीतां प्रशंसत्सु वीरौ पश्यत्सु तौ शिशू ।
पौरेषु मिलितेष्वत्र स तौ रामोऽग्रहीत्सुतौ ।। १११
आनाय्य सीतादेवीं च वाल्मीकेराश्रमात्ततः ।
तया सह सुखं तस्थौ पुत्रन्यस्तभरोऽथ सः ।। ११२
एवं सहन्ते विरहं धीराश्चिरमपीदृशम् ।
न सहेथे युवां पुत्रौ कथमेकामपि क्षपाम् ।। ११३
इत्यात्मजामलंकारवतीं परिणयोत्सुकाम् ।
नरवाहनदत्तं च तमुक्त्वा काञ्चनप्रभा ।। ११४
नभसा प्रातरागन्तुमगादादाय तां सुताम् ।
नरवाहनदत्तोऽपि कौशाम्बीं विमना ययौ ।। ११५
तत्रानिद्रं निशि स्माह गोमुखस्तं विनोदयन् ।
पृथ्वीरूपकथां देव शृण्विमां कथयामि ते ।। ११६
अस्ति नाम्ना प्रतिष्ठानं नगरं दक्षिणापथे ।
पृथ्वीरूपाभिधानोऽभूद्राजा तत्रातिरूपवान् ।। ११७
तं परिज्ञानिनौ जातु श्रमणौ द्वावुपेयतुः ।
विलोक्याद्भुतरूपं च तावेवं नृपमूचतुः ।। ११८
देवावां पृथिवीं भ्रान्तौ न च रूपेण ते समम् ।
अन्यं पुमांसं नारीं वा दृष्टवन्तौ क्वचित्प्रभो ।। ११९
किं तु मुक्तिपुरद्वीपे राज्ञो रूपधरस्य या ।
अस्ति हेमलतादेव्यां जाता रूपलता सुता ।। 9.1.१२०
सैका ते सदृशी कन्या तस्याश्चैको भवानपि ।
युवयोर्यदि संयोगो भवेत्स्यात्सुकृतं ततः ।। १२१
इति श्रमणवाक्येन समं मदनसायकाः ।
प्रविश्य श्रुतिमार्गेण राज्ञस्तस्यालगन्हृदि ।। १२२
ततः समुत्सुको राजा निजं चित्रकरोत्तमम् ।
कुमारिदत्तनामानं पृथ्वीरूपः समादिशत् ।। १२३
पटे यथावल्लिखितां समादाय मदाकृतिम् ।
एताभ्यां सह भिक्षुभ्यां द्वीपं मुक्तिपुरं व्रज ।। १२४
तत्र रूपधराख्यस्य राज्ञस्तद्दुहितुस्तथा ।
युक्त्या रूपलतायास्त्वं मदाकारं प्रदर्शय ।। १२५
पश्य किं स नृपस्तां मे ददाति तनयां न वा ।
तां च रूपलतां चित्रे लिखित्वा त्वमिहानय ।। १२६
एवमुक्त्वाभिलेख्य स्वं रूपं चित्रपटे स तम् ।
सभिक्षुकं चित्रकरं द्वीपं तं प्राहिणोन्नृपः ।। १२७
ते च क्रमाच्चित्रकरश्रमणाः प्रस्थितास्ततः ।
प्रापुः पत्रपुरं नाम नगरं वारिधेस्तटे ।। १२८
ततः प्रवहणारूढा गत्वैवाम्बुधिवर्त्मना ।
ते तं मुक्तिपुरद्वीपमवापुः पञ्चभिर्दिनैः ।। १२९
तत्र चित्रकरो गत्वा राजद्वारि स चीरिकाम् ।
मम चित्रकरस्तुल्यो नान्योऽस्तीत्युदलम्बयत् ।। 9.1.१३०
तद्बुद्ध्वैव समाहूतो राज्ञा रूपधरेण सः ।
प्रविश्य राजभवनं तं प्रणम्य व्यजिज्ञपत् ।। १३१
पृध्वीं भ्रान्त्वा मया देव न दृष्टश्चित्रकृत्समः ।
तद्देवासुरमर्त्यानामालिखामि कमादिश ।। १३२
तच्छ्रुत्वानाय्य नृपतिः स तां रूपलतां पुरः ।
इमामालिख्य मत्पुत्रीं दर्शयेत्यादिदेश तम् ।। १३३
ततः कुमारिदत्तः स चित्रकृद्राजकन्यकाम् ।
आलिख्य दर्शयामास तद्रूपामेव तां पटे ।। १३४
अथ रूपधरो राजा तुष्टो मत्वा विचक्षणम् ।
पृच्छति स्म स तं चित्रकरं जामातृलिप्सया ।। १३५
भद्र पृथ्वी त्वया भ्रान्ता तद्ब्रूहि यदि कुत्रचित् ।
रूपे मदुहितुस्तुल्या दृष्टा स्त्री पुरुषोऽपि वा ।। १३६
इत्युक्तस्तेन राज्ञा स चित्रकृत्प्रत्युवाच तम् ।
नैतत्तुल्या मया दृष्टा नारी काप्यथवा पुमान् ।। १३७
एकस्तु पृध्वीरूपाख्यः प्रतिष्ठाने महीपतिः ।
दृष्टः समोऽस्यास्तेनैषा युज्यते यदि साधु तत् ।। १३८
तुल्यरूपा यदा तेन न प्राप्ता राजकन्यका ।
तदा नवेऽपि तारुण्ये स तिष्ठत्यपरिग्रहः ।। १३९
मया च देव दृष्ट्वैव स राजा लोचनप्रियः ।
अभिलिख्य पटे सम्यग्गृहीतो रूपकौतुकात् ।। 9.1.१४०
तच्छ्रुत्वा किं पटः सोऽस्तीत्युक्तस्तेन स भूभृता ।
अस्तीत्युक्त्वा च तं चित्रकरः पटमदर्शयत् ।। १४१
तत्र दृष्ट्वा स तद्रूपं पृथ्वीरूपस्य भूपतेः ।
राजा रूपधरो दध्रे विस्मयाघूर्णितं शिरः ।। १४२
जगाद च वयं धन्या यैरत्र लिखितोऽप्ययम् ।
दृष्टो राजा नमस्तेभ्यः साक्षात्पश्यन्ति ये त्वमुम् ।। १४३
एतत्पितृवचः श्रुत्वा दृष्ट्वा चित्रे च तं नृपम् ।
सोत्का रूपलता नान्यच्छुश्राव न ददर्श च ।। १४४
सा मारमोहिता दृष्ट्वा सुतां स नृपतिस्तदा ।
कुमारिदत्तं तं चित्रकरं रूपधरोऽभ्यधात् ।। १४५
नास्त्यालेख्यविसंवादस्तव तद्दुहितुर्मम ।
एतस्याः प्रतिरूपः स पृध्वीरूपनृपः पतिः ।। १४६
तदेतं मत्सुताचित्रपटं नीत्वाद्य सत्वरम् ।
पृध्वीरूपनृपायैतां मत्सुतां गच्छ दर्शय ।। १४७
आख्याय च यथावृत्तं तत्तस्मै यदि रोचते ।
तदिह द्रुतमायातु परिणेतुं मदात्मजाम् ।। १४८
इत्युक्त्वा पूजयित्वार्थैः स सहस्थितभिक्षुकम् ।
राजा चित्रकरं तं च स्वदूतं च विसृष्टवान् ।। १४९
ते गत्वाम्बुधिमुत्तीर्य चित्रकृद्दूतभिक्षुकाः ।
सर्वे प्रापुः प्रतिष्ठानं पृथ्वीरूपनृपान्तिकम् ।। 9.1.१५०
तत्र प्राभृतकं दत्त्वा कार्यं तत्ते यथाकृतम् ।
सरूपधरसंदेशं राज्ञे तस्मै न्यवेदयन् ।। १५१
स च चित्रकृदेतस्मै भूभृते तामदर्शयत् ।
कुमारिदत्तश्चित्रस्थां प्रियां रूपलतां ततः ।। १५२
राज्ञस्तस्य वपुष्यस्या लावण्यसरसीक्षतः ।
मग्ना दृष्टिस्तथा नैतामुद्धर्तुमशकद्यथा ।। १५३
स हि कान्तिसुधास्यन्दमयीं तां चर्वयन्नृपः ।
नातृप्यदधिकोत्कण्ठश्चकोरश्चन्द्रिकामिव ।। १५४
प्राह चित्रकरं तं च वन्द्यो वेधाः करश्च ते ।
येनेदं निर्मितं रूपं येन चालिखितं सखे ।। १५५
तद्रूपधरभूपस्य प्रतिपन्नं वचो मया ।
यामि मुक्तिपुरद्वीपमुपयच्छे च तत्सुताम् ।। १५६
इत्युक्त्वा चित्रकृद्दूतभिक्षून्संमान्य तान्धनैः ।
आसीच्चित्रपटं पश्यन्पृथ्वीरूपनृपोऽत्र सः ।। १५७
उद्यानादिषु नीत्वा च तद्दिनं विरहातुरः ।
लग्नं निश्चित्य सोऽन्येद्युश्चक्रे राजा प्रयाणकम् ।। १५८
युक्तो विविधहस्त्यश्वैः सामन्तै राजसूनुभिः ।
सरूपधरदूतैस्तैश्चित्रकृच्छ्रमणैश्च सः ।। १५९
गजेन्द्रं मङ्गलघटं राजारुह्य व्रजन्दिनैः ।
प्राप्य विन्ध्याटवीद्वारं सायं तत्र स्थितोऽभवत् ।। 9.1.१६०
द्वितीयेऽह्नि समारुह्य शत्रुमर्दनसंज्ञकम् ।
गजं तामटवीं राजा पृथ्वीरूपो विवेश सः ।। १६१
यावद्याति पुरस्तावदग्रयायि निजं बलम् ।
पलायमानमावृत्तमकस्मात्स व्यलोकयत् ।। १६२
किमेतदिति संभ्रान्तं तं चाभ्येत्यैव तत्क्षणम् ।
राजपुत्रो गजारूढो निर्भयाख्यो व्यजिज्ञपत् ।। १६३
देवाग्रतोऽतिमहती भिल्लसेनाभिधाविता ।
तैर्वारणा नः पञ्चाशन्मात्रा भिल्लै रणे हताः ।। १६४
सहस्रं च पदातीनामश्वानां च शतत्रयम् ।
अस्मदीयैश्च भिल्लानां द्वे सहस्रे निपातिते ।। १६५
एको ह्यस्मद्बले दृष्टः कबन्धो द्वौ च तद्बले ।
ततोऽस्मत्सैनिका भग्नास्तद्बाणाशनिपीडिताः ।। १६६
तच्छ्रुत्वा कुपितो राजा पृध्वीरूपः प्रधाव्य सः ।
जघान सेनां भिल्लानां कौरवाणामिवार्जुनः ।। १६७
निर्भयादिभिरन्येषु निहतेष्वथ दस्युषु ।
स चिच्छेदैकभल्लेन भिल्लसेनापतेः शिरः ।। १६८
बाणव्रणगलद्रक्तस्तस्येभः शत्रुमर्दनः ।
सधातुनिर्झरोद्गारमञ्जनाद्रिं व्यडम्बयत् ।। १६९
ततो लब्धजयावृत्ते तत्सैन्ये मिलितेऽखिले ।
पलाय्य हतशेषास्ते भिल्ला दश दिशो ययुः ।। 9.1.१७०
ततो निवृत्तसङ्ग्रामः पृथ्वीरूपो महीपतिः ।
स रूपधरदूतेन स्तूयमानपराक्रमः ।। १७१
व्रणितानीकविश्रान्त्यै तस्यामेवाटवीभुवि ।
विजयी सरसीतीरे दिवसं वसति स्म तम् ।। १७२
प्रातस्ततः प्रयातश्च स राजा क्रमशो व्रजन् ।
तत्प्राप नगरं पत्रपुरं तीरस्थमम्बुधेः ।। १७३
तत्रैकाहं विशश्राम तत्रत्येन महीभृता ।
उदारचरिताख्येन रचितोचितसत्क्रियः ।। १७४
तेनैवोपहृतैर्यानपात्रैस्तीर्त्वा च सागरम् ।
अष्टभिर्दिवसैः प्राप द्वीपं मुक्तिपुरं स तत् ।। १७५
बुद्ध्वा रूपधरस्तच्च राजा हृष्टस्तमभ्यगात् ।
मिलतः स्म च तौ भूपौ कृतकण्ठग्रहौ मिथः ।। १७६
ततस्तेन समं पृध्वीरूपो राजा स तत्पुरम् ।
विवेश पौरनारीणां पीयमान इवेक्षणैः ।। १७७
तत्र हेमलता राज्ञी स च रूपधरो नृपः ।
दृष्ट्वानुरूपं दुहितुर्भर्तारं तं ननन्दतुः ।। १७८
अथ स्वसंपदुचितै राज्ञा रूपधरेण सः ।
आचारैरर्चितस्तस्थौ पृध्वीरूपोऽत्र पार्थिवः ।। १७९
अन्येद्युश्च चिरोत्काया वेदीमारुह्य शोभने ।
लग्ने रूपलतायाः स सोत्सवः पाणिमग्रहीत् ।। 9.1.१८०
सत्यं श्रुतं त्वया पूर्वमिति वक्तुमिव श्रुतिम् ।
प्रापोत्फुल्ला तयोर्दृष्टिरन्योन्यरूपदर्शिनोः ।। १८१
रत्नानि लाजमोक्षेषु द्वयो रूपधरस्तयोः ।
ददौ तथा यथा सैष मेने रत्नाकरो जनैः ।। १८२
निर्वृत्ते च सुतोद्वाहे चित्रकृच्छ्रमणान्स तान् ।
संपूज्य वस्त्राभरणैः सर्वानन्यानपूजयत् ।। १८३
ततः पुरे स्थितस्तस्मिन्पृथ्वीरूपनृपोऽत्र सः ।
तद्द्वीपोचितमाहारं भेजे पानं च सानुगः ।। १८४
नृत्तगीतादिभिर्याते दिने नक्तं विवेश च ।
सूत्को रूपलतावासभवनं सोऽवनीपतिः ।। १८५
आस्तीर्णरत्नपर्यङ्कं रत्नकुट्टिमशोभितम् ।
रत्नस्तम्भोम्भिताभोगं रत्नदीपप्रकाशितम् ।। १८६
तत्र भेजे तया साकं स रूपलतया युवा ।
चिरसंकल्पगुणितं यथेच्छं सुरतोत्सवम् ।। १८७
सुरतश्रमसुप्तश्च पठद्भिर्बन्दिमागधैः ।
बोधितः प्रातरुत्थाय तस्थाविन्द्रो यथा दिवि ।। १८८
एवं दश दिनान्यत्र पृथ्वीरूपनृपोऽवसत् ।
द्वीपे नवनवैर्भोगैर्विलसञ्श्वशुराहृतैः ।। १८९
एकादशे दिने युक्तः स रूपलतया ततः ।
गणकानुमतो राजा प्रतस्थे कृतमङ्गलः ।। 9.1.१९०
कृतानुयात्रः श्वशुरेणा समुद्रतटं च सः ।
वध्वा सह प्रवहणान्यारुरोहानुगान्वितः ।। १९१
दिनाष्टकेन तीर्त्वाब्धिं तीरस्थे मिलिते बले ।
उदारचरिते चाग्रप्राप्ते पत्रपुरं ययौ ।। १९२
तत्रोपचरितस्तेन राज्ञा विश्रम्य कानिचित् ।
दिनानि स ततः प्रायात्पृध्वीरूपो नरेश्वरः ।। १९३
प्रियां रूपलतां हस्तिन्यारोप्य जयमङ्गले ।
कल्याणगिरिनामानमात्मनारुह्य च द्विपम् ।। १९४
गच्छन्क्रमादविरतैः सोऽथ राजा प्रयाणकैः ।
उत्पताकध्वजं प्राप प्रतिष्ठानं निजं पुरम् ।। १९५
तत्र रूप्रलतां दृष्ट्वा रूपदर्पं पुराङ्गनाः ।
जहुस्तत्कालमाश्चर्यनिर्निमेषविलोचनाः ।। १९६
राजधानीं प्रविश्याथ पृथ्वीरूपः कृतोत्सवः ।
ददौ चित्रकृते तस्मै ग्रामान्राजा धनं च सः ।। १९७
श्रमणौ पूजयित्वा च वसुभिस्तौ यथोचितम् ।
सामन्तान्सचिवान्राजपुत्रांश्च सममानयत् ।। १९८
ततः स रूपलतया प्रियया सहितस्तया ।
जीवलोकसुखं तत्र भेजे पृथ्वीपतिः कृती ।। १९९
इत्याख्याय कथां मन्त्री गोमुखस्तत्सुखोन्मुखः ।
नरवाहनदत्ताय तमुवाचोत्सुकं पुनः ।। 9.1.२००
एवं विषह्यते धीरैः सक्लेशो विरहश्चिरम् ।
त्वं पुनः सहसे नैकामपि देव निशां कथम् ।। २०१
प्रातर्भवानलंकारवतीं हि परिणेष्यति ।
गोमुखेनैवमुक्ते च तत्र तत्समयागतः ।। २०२
यौगन्धरायणसुतो मरुभूतिरभाषत ।
अदृष्टस्मरसंतापः स्वस्थस्त्वं किं न जल्पसि ।। २०३
तावद्धत्ते पुमान्धैर्यं विवेकं शीलमेव च ।
यावत्पतति कामस्य सायकानां न गोचरे ।। २०४
धन्याः सरस्वती स्कन्दो जिनश्च जगति त्रयः ।
पटान्तलग्नतृणवत्क्षिप्तो व्याधूय यैः स्मरः ।। २०५
मरुभूतौ वदत्येवमुद्विग्नं वीक्ष्य गोमुखम् ।
नरवाहनदत्तस्तं समर्थयितुमभ्यधात् ।। २०६
विनोदनार्थमेतन्मे गोमुखो युक्तमुक्तवान् ।
स्निग्धो हि विरहायासे साधुवादं ददाति किम् ।। २०७
समाश्वासो यथाशक्ति स्वजनैर्विरहातुरः ।
अतः परं स जानाति देवश्चासमसायकः ।। २०८
इत्यादि जल्पञ्छृण्वंश्च तास्ताः परिजनात्कथाः ।
नरवाहनदत्तस्तां त्रियामामत्यवाहयत् ।। २०९
अथ स प्रातरुत्थाय विहितावश्यकक्रियः ।
गगनादवरोहन्तीमपश्यत्काञ्चनप्रभाम् ।। 9.1.२१०
भर्त्रालंकारशीलेन धर्मशीलेन सूनुना ।
तयालंकारवत्या च स्वदुहित्रा समन्विताम् ।। २११
ते चावतीर्य सर्वेऽपि तत्समीपमुपागमन् ।
अभ्यनन्दच्च तान्सोऽपि तं च तेऽपि यथोचितम् ।। २१२
तावच्च हेमरत्नादिभारवाहाः सहस्रशः ।
अन्येऽप्यवतरन्ति स्म तत्र विद्याधरा दिवः ।। २१३
विज्ञायैतं च वृत्तान्तं वत्सराजः समन्त्रिकः ।
सपत्नीकश्च तत्रागात्तनयोत्कर्षहर्षितः ।। २१४
यथार्हविहितातिथ्ये तस्मिन्वत्सेश्वरेऽथ सः ।
राजालंकारशीलस्तमुवाच प्रणयानतः ।। २१५
राजन्नलंकारवती कन्येयं तनया मम ।
जातैव चैषा व्यादिष्टा गगनोद्गतया गिरा ।। २१६
नरवाहनदत्तस्य भार्यामुष्य सुतस्य ते ।
सर्वविद्याधरेन्द्राणां भाविनश्चक्रवर्तिनः ।। २१७
तदेतस्मै ददाम्येनां लग्नो ह्यद्यानयोः शुभः ।
एतदर्थं मिलित्वाहमेतैः सर्वैरिहागतः ।। २१८
एतद्विद्याधरेन्द्रस्य तस्य वत्सेश्वरो वचः ।
महाननुग्रह इति ब्रुवन्नभिननन्द सः ।। २१९
अथ निजविद्याविभवात्पाणितलोत्पादितेन तोयेन ।
अभ्युक्षति स्म सोऽङ्गनभूमिं विद्याधराधीशः ।। 9.1.२२०
तत्रोत्पेदे वेदी कनकमयी दिव्यवस्त्रसंछन्ना ।
नानारत्नमयं चाप्यकृत्रिमं कौतुकागारम् ।। २२१
उत्तिष्ठ लग्नवेला प्राप्ता स्नाहीत्युवाच तदनु कृती ।
तं नरवाहनदत्तं राजालंकारशीलोऽसौ ।। २२२
स्नाताय कौतुकभृते वेदीमानीय धृतवधूवेषाम् ।
हृष्टोऽलंकारवतीं स ददौ मनसात्मजां तस्मै ।। २२३
मणिकनकवस्त्रभूषणभारसहस्राणि दिव्यनारीश्च ।
अग्नौ लाजविसर्गेष्वददाच्च स सात्मजो दुहितुः ।। २२४
निर्वृत्ते च विवाहे सर्वान्संमान्य तदनु चामन्त्र्य ।
सह पत्न्या पुत्रेण च नभसैव यथागतं स ययौ ।। २२५
अथ वीक्ष्य तथोपचर्यमाणं प्रणतैः खेचरराजभिस्तनूजम् ।
उदयोन्मुखमत्र वत्सराजो मुदितस्तं चिरमुत्सवं ततान ।। २२६
स च नरवाहनदत्तः सद्वृत्तमनोरमामुदारगुणाम् ।
प्राप्यालंकारवतीं वाणीमिव सुकविरास्त तद्रसिकः ।। २२७
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके प्रथमस्तरङ्गः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="००१">
  <meta itemprop="description" content="इदं गुरुगिरीन्द्रजाप्रणयमन्दरान्दोलना-
त्पुरा किल कथामृतं हरमुखाम्बुधेरुद्गतम् ।
प्रसह्य रसयन्ति ये विगतविघ्नलब्धर्द्धयो
धुरं दधति वैबुधीं भुवि भवप्रसादेन ते ।। निशुम्भभरनम्रोर्वीखर्विताः पर्वता अपि। ।
यं नमन्तीव नृत्यन्तं नमामस्तं विनायकम् ।। १
एवं वत्सेश्वरसुतः कौशाम्ब्यां भवने पितुः ।
वसन्विद्याधराधीशैरादावेव कृतानतिः ।। २
नरवाहनदत्तः स कदाचिन्मृगयागतः ।
विवेश गोमुखसखो मुक्तसैन्यो महद्वनम् ।। ३
स तत्र दक्षिणेनाक्ष्णा स्फुरतोक्तशुभागमः ।
दिव्यवीणारवोन्मिश्रमशृणोद्गीतनिःस्वनम् ।। ४
गत्वा तदनुसारेण नातिदूरं ददर्श सः ।
स्वयंभ्वायतनं शैवं संयताश्वो विवेश च ।। ५
तत्रोपवीणयन्तीं च देवेशं देवकन्यकाम् ।
अपश्यद्वरकन्याभिर्बह्वीभिः परिवारिताम् ।। ५
सा दृष्टा तस्य हृदयं प्रसरत्कान्तिनिर्झरा ।
इन्दुमूर्तिरिवाम्भोधेः क्षोभयामास तत्क्षणम् ।। ७
सापि तं सरसस्निग्धमुग्धेनालोक्य चक्षुषा ।
तदेकगतचित्ताभूद्विस्मृतस्वरसारणा ।। ८
नरवाहनदत्तस्य चित्तज्ञो गोमुखस्ततः ।
केयं कस्य सुता चेति यावत्पृच्छति तत्सखीः ।। ९
तावच्च सदृशी तस्याः पूर्वं हेमारुणप्रभा ।
पश्चादवततारैका प्रौढा विद्याधरी दिवः ।। 9.1.१०
सा चावतीर्य कन्यायास्तस्याः पार्श्व उपाविशत् ।
कन्याप्युत्थाय सा तस्याः पादयोरपतत्तदा ।। ११
सर्वविद्याधराधीशं निर्विघ्नं पतिमाप्नुहि ।
इति प्रौढापि सा तस्याः कन्याया आशिषं ददौ ।। १२
नरवाहनदत्तोऽथ तामुपेत्य प्रणम्य च ।
दत्ताशिषं पर्यपृच्छत्सौम्यां विद्याधरी शनैः ।। १३
केयं कन्या भवत्यम्ब तव का कथ्यतामिति ।
ततो विद्याधरी सा तमुवाच शृणु वच्म्यदः ।। १४
अस्ति गौरीगुरोः शैले श्रीसुन्दरपुरं पुरम् ।
आस्तेऽलंकारशीलाख्यस्तत्र विद्याधरेश्वरः ।। १५
तस्योदारगुणस्यास्ति महिषी काञ्चनप्रभा ।
तस्यां तस्य च कालेन राज्ञः सूनुरजायत ।। १६
एष धर्मपरो भावीत्यादिष्टमुमया यदा ।
स्वप्ने तदा धर्मशीलं नाम्ना तमकरोत्पिता ।। १७
क्रमेण यौवनप्राप्तं धर्मशीलं स तं सुतम् ।
राजा संयोज्य विद्याभिर्यौवराज्येऽभिषिक्तवान् ।। १८
ततः स यौवराज्यस्थो धर्मैकपरमो वशी ।
अरञ्जयद्धर्मशीलः पितुरभ्यधिकं प्रजाः ।। १९
ततोऽलंकारशीलस्य राज्ञः सा काञ्चनप्रभा ।
अन्तर्वत्नी सती राज्ञी तस्य सूते स्म कन्यकाम् ।। 9.1.२०
नरवाहनदत्तस्य भार्यैषा चक्रवर्तिनः ।
कन्या भवित्रीति तदा दिव्या वागुदघोषयत् ।। २१
ततोऽत्र तेनालंकारवतीति कृतनामिका ।
पित्रा क्रमेणावर्धिष्ट बाला शशिकलेव सा ।। २२
कालेन यौवनस्था च प्राप्तविद्या निजात्पितुः ।
तत्तदायतनं शंभोर्भक्त्या भ्रमितुमुद्यता ।। २३
तावच्च धर्मशीलोऽस्य भ्राता शान्तो युवापि सन् ।
रहोऽलंकारशीलं तं पितरं स्वं व्यजिज्ञपत् ।। २४
न मां भोगा इमे तात प्रीणन्ति क्षणभङ्गुराः ।
किं तदस्ति हि संसारे पर्यन्तविरसं न यत् ।। २५
तथा चैतत्त्वया किं न श्रुतं व्यासमुनेर्वचः ।
सर्वे क्षयान्ता निचयाः पतनान्ताः समुच्छ्रयाः ।। २६
संयोगा विप्रयोगान्ता मरणान्तं हि जीवितम् ।
तदेषु का रतिस्तात नश्वरेषु मनस्विनाम् ।। २७
परत्र च सहायान्ति न भोगा नार्थसंचयाः ।
एकस्तु बान्धवो धर्मो न जहाति पदात्पदम् ।। २८
तस्माद्वनाय गत्वाहं साधयाम्युत्तमं तपः ।
आसादयेयं तद्येन शाश्वतं परमं पदम् ।। २९
इत्युक्तवन्तं तं पुत्रं धर्मशीलं समाकुलः ।
राजालंकारशीलोऽथ वक्ति स्मोदश्रुलोचनः ।। 9.1.३०
बालस्यैव तवाकाण्डे कोऽयं पुत्र मतिभ्रमः ।
उपयुक्ते हि तारुण्ये प्रशमः सद्भिरिष्यते ।। ३१
कृतदारस्य धर्मेण राज्यं पालयतस्तव ।
भोगान्भोक्तुमयं कालो न वैराग्यस्य सांप्रतम् ।। ३२
एतत्पितुर्वचः श्रुत्वा धर्मशीलोऽभ्यधात्पुनः ।
न शमाशमयोरत्र नियमोऽस्ति वयःकृतः ।। ३३
ईश्वरानुगृहीतो हि कश्चिद्बालोऽपि शाम्यति ।
वृद्धोऽपि न शमं याति कश्चित्कापुरुषः पुनः ।। ३४
न च राज्ये रतिर्मेऽस्ति न वा दारपरिग्रहे ।
ममैतज्जीवितफलं यच्छिवाराधनं तपः ।। ३५
इति ब्रुवाणं यत्नेनाप्यनिवार्यमवेक्ष्य तम् ।
पितालंकारशीलोऽसौ विमुच्याश्रूण्यभाषत ।। ३६
यदि यूनोऽपि ते पुत्र वैराग्यमिदमीदृशम् ।
नास्ति वृद्धस्य मे तत्किमहमप्याश्रये वनम् ।। ३७
इत्युक्त्वा मर्त्यलोकं च गत्वा भारायुतं ददौ ।
ब्राह्मणेभ्यो दरिद्रेभ्यो रत्नानां काञ्चनस्य च ।। ३८
एत्य च स्वपुरं भार्यामवोचत्काञ्चनप्रभाम् ।
त्वया मदाज्ञयेहैव स्थातव्यं नगरे निजे ।। ३९
रक्षालंकारवत्येषा कन्या पूर्णे च वत्सरे ।
अस्ति वैवाहलग्नोऽस्यास्तिथावद्यतने शुभः ।। 9.1.४०
नरवाहनदत्ताय दास्याम्येतामहं तदा ।
स चक्रवर्ती जामाता पास्यतीदं पुरं च नः ।। ४१
इत्युक्त्वा दत्तशपथां भार्यां राजा निवर्त्य सः ।
ससुतां विलपन्तीं तां सपुत्रः शिश्रिये वनम् ।। ४२
सा तु स्वपुरमध्यास्त तद्भार्या काञ्चनप्रभा ।
दुहित्रा सह साध्वी स्त्री भर्त्राज्ञां का हि लङ्घयेत् ।। ४३
तत्सुताथ तया मात्रा सह स्नेहानुयातया ।
अलंकारवती भ्रान्ता बहून्यायतनानि च ।। ४४
एकदा तां च वक्ति स्म विद्या प्रज्ञप्तिसंज्ञिका ।
कश्मीरेषु स्वयंभूनि गत्वा क्षेत्राणि पूजय ।। ४५
नरवाहनदत्तं हि निर्विघ्नं तं पतिं ततः ।
सर्वविद्याधरेन्द्रैकचक्रवर्तिनमाप्स्यसि ।। ४६
इत्युक्ता विद्यया गत्वा कश्मीरान्सा समातृका ।
अलंकारवती शंभुं पुण्यक्षेत्रेष्वपूजयत् ।। ४७
नन्दिक्षेत्रे महादेवगिरावमरपर्वते ।
सुरेश्वर्याद्रिषु तथा विजये कपटेश्वरे ।। ४८
एवमादिषु संपूज्य क्षेत्रेषु गिरिजापतिम् ।
विद्याधरेन्द्रकन्या सा तन्माता चागते गृहान् ।। ४९
तामेतां विद्ध्यलंकारवलीं सुभग कन्यकाम् ।
तां च मातरमेतस्या विद्धि मां काञ्चनप्रभाम् ।। 9.1.५०
अद्य चैषा ममानुक्त्वैवागतेमं शिवालयम् ।
ततः प्रज्ञप्तिविद्यातो विज्ञायाहमिहागता ।। ५१
तन्मुखादेव च ज्ञातस्त्वमपीहागतो मया ।
तदेतां देवतादिष्टामुपयच्छस्व मे सुताम् ।। ५२
प्रातश्च सोऽस्याः पित्रोक्तः प्राप्तो वैवाहवासरः ।
तदद्य पुत्र कौशाम्बीं स्वामेव नगरीं व्रज ।। ५३
आवामितश्च गच्छावः प्रातरेत्य तपोवनात् ।
राजालंकारशीलस्ते दास्यत्येता सुतां स्वयम् ।। ५४
एवं तयोक्तेऽलंकारवत्यास्तस्याश्च तस्य च ।
नरवाहनदत्तस्य काप्यवस्था द्वयोरभूत् ।। ५५
अन्योन्यरजनीमात्रविश्लेषासहनात्मनोः ।
चक्राह्वयोरिवासन्ने दिनान्ते साश्रुनेत्रयोः ।। ५६
दृष्ट्वा तौ तादृशौ द्वावप्यवादीत्काञ्चनप्रभा ।
किमेकरात्रिविश्लेषे ह्यधैर्यं युवयोरिदम् ।। ५७
अनिश्चितावधिं धीराः सहन्ते विरहं चिरम् ।
श्रूयतां रामभद्रस्य सीतादेव्यास्तथा कथा ।। ५८
राज्ञो दशरथस्यासीदयोध्याधिपतेः सुतः ।
रामो भरतशत्रुघ्नलक्ष्मणानां पुराग्रजः ।। ५९
विष्णोरवततारांशो रावणोच्छेदनाय यः ।
सीता तस्याभवद्भार्या प्राणेशा जनकात्मजा ।। 9.1.६०
स पित्रा भरतन्यस्तराज्येन विधियोगतः ।
प्रेषितोऽभूद्वनं साकं सीतया लक्ष्मणेन च ।। ६१
तत्र तस्याहरत्सीतां मायया रावणः प्रियाम् ।
निनाय च पुरीं लङ्कां पथि हत्वा जटायुषम् ।। ६२
ततः स रामो विरही सुग्रीवं वालिनो वधात् ।
स्वीकृत्य मारुतिं प्रेष्य तत्प्रवृत्तिमबुध्यत ।। ६३
गत्वा च सागरे सेतुं बद्ध्वा हत्वा च रावणम् ।
लङ्कां विभीषणे न्यस्य सीतां प्रत्याजहार सः ।। ६४
अथावृत्तस्य वनतः शासतो भरतार्पितम् ।
तस्य राज्यमयोध्यायां सीता गर्भमधत्त सा ।। ६५
तावच्चात्र प्रजाचेष्टां ज्ञातुमल्पपरिच्छदः ।
स्वैरं परिभ्रमन्नेकं सोऽपश्यत्पुरुषं प्रभुः ।। ६६
हस्ते गृहीत्वा गृहिणीं निरस्यन्तं निजाद्गृहात् ।
परस्येयं गृहमगादिति दोषानुकीर्तनात् ।। ६७
रक्षोगृहोषिता सीता रामदेवेन नोज्झिता ।
अयमभ्यधिको यो मामुज्झति ज्ञातिवेश्मगाम् ।। ६८
इति तद्गृहिणीं तां च ब्रुवतीं तं निजं पतिम् ।
रामो राजा स शुश्राव खिन्नश्चाभ्यन्तरं ययौ ।। ६९
लोकापवादभीतश्च सीतां तत्याज तां वने ।
सहते विरहक्लेशं यशस्वी नायशः पुनः ।। 9.1.७०
सा च गर्भालसा दैवाद्वाल्मीकेः प्रापदाश्रमम् ।
तेनर्षिणा समाश्वास्य तत्रैव ग्राहिता स्थितिम् ।। ७१
नूनं सीता सदोषेयं त्यक्ता भर्त्रान्यथा कथम् ।
तदेतद्दर्शनान्नित्यं पापं संक्रामतीह नः ।। ७२
वाल्मीकिः कृपया चैनां निर्वासयति नाश्रमात् ।
एतद्दर्शनजं पापं तपसा च व्यपोहति ।। ७३
तदेत यावद्गच्छामो द्वितीयं कंचिदाश्रमम् ।
इति संमन्त्रयामासुस्तत्रान्ये मुनयस्तदा ।। ७४
तद्बुद्ध्वा तान्स वाल्मीकिरब्रवीन्नात्र संशयः ।
शुद्धैषा प्रणिधानेन मया दृष्टा द्विजा इति ।। ७५
तथाप्यप्रत्ययस्तेषां यदा सीता तदाभ्यधात् ।
भगवन्तो यथा वित्थ तथा शोधयतेह माम् ।। ७६
अशुद्धायाः शिरश्छेदनिग्रहः क्रियतां मम ।
तच्छ्रुत्वा जातकरुणा जगदुर्मुनयोऽत्र ते ।। ७७
अस्त्यत्र टीटिभसरोनाम तीर्थं महद्वने ।
टीटिभी हि पुरा कापि भर्त्रान्यासङ्गशङ्किना ।। ७८
मिथ्यैव दूषिता साध्वी चक्रन्दाशरणा भुवम् ।
लोकपालांश्च तैस्तस्याः शुद्ध्यर्थं तद्विनिर्मितम् ।। ७९
तत्रैषा राघववधूः परिशुद्धिं करोतु नः ।
इत्युक्तवद्भिस्तैः साकं जानकी तत्सरो ययौ ।। 9.1.८०
यद्यार्यपुत्रादन्यत्र न स्वप्नेऽपि मनो मम ।
तदुत्तरेयं सरसः पारमम्ब वसुंधरे ।। ८१
इत्युक्त्वैव प्रविष्टा च तस्मिन्सरसि सा सती ।
नीता च पारमुत्सङ्गे कृत्वाविर्भूतया भुवा ।। ८२
ततस्तां ते महासाध्वीं प्रणेमुर्मुनयोऽखिलाः ।
राघवं शप्तुमैच्छंश्च तत्परित्यागमन्युना ।। ८३
युष्माभिरार्यपुत्रस्य न ध्यातव्यममङ्गलम् ।
शप्तुमर्हथ मामेव पापामञ्जलिरेष वः ।। ८४
इति यद्वारयामास सीता तान्सा पतिव्रता ।
तेन ते मुनयस्तुष्टास्तस्याः पुत्राशिषं ददुः ।। ८५
ततः सा तत्र तिष्ठन्ती समये सुषुवे सुतम् ।
तं च नाम्ना लवं चक्रे स वाल्मीकिमुनिः शिशुम् ।। ८६
बालमादाय तं तस्यां गतायां स्नातुमेकदा ।
तेन शून्यं तदुटजं दृष्ट्वा सोऽचिन्तयन्मुनिः ।। ८७
स्थापयित्यार्भकं याति स्नातुं सा तत्क्व सोऽर्भकः ।
नीतः स श्वापदेनेह नूनमन्यं सृजामि तत् ।। ८८
स्नात्वागतान्यथा सीता न प्राणान्धारयेदिह ।
इति ध्यात्वा कुशैः कृत्वा पवित्रं निर्ममेऽर्भकम् ।। ८९
लवस्य सदृशं तं च स तथास्थापयन्मुनिः ।
आगता तं च सा दृष्ट्वा मुनिं सीता व्यजिज्ञपत् ।। 9.1.९०
स्वकोऽयं मे स्थितो बालस्तदेषोऽन्यः कुतो मुने ।
तच्छ्रुत्वा स यथावृत्तमुक्त्वा मुनिरुवाच ताम् ।। ९१
भवितव्यं गृहाणैतं द्वितीयमनघे सुतम् ।
कुशसंज्ञं मयायं यत्स्वप्रभावात्कुशैः कृतः ।। ९२
इत्युक्ता तेन मुनिना सीता लवकुशौ सुतौ ।
तेनैव कृतसंस्कारौ वर्धयामास तत्र तौ ।। ९३
बालावेव च तौ दिव्यमस्त्रग्राममवापतुः ।
विद्याश्च सर्वा वाल्मीकिमुनेः क्षत्रकुमारकौ ।। ९४
एकदा आश्रममृगं हत्वा तन्मांसमादतुः ।
अर्चालिङ्गं च वाल्मीकेश्चक्रतुः क्रीडनीयकम् ।। ९५
तेन खिन्नो मुनिः सोऽथ सीतादेव्यानुनाथितः ।
प्रायश्चित्तं तयोरेवमादिदेश कुमारयोः ।। ९६
गत्वा कुबेरसरसः स्वर्णपद्मान्ययं लवः ।
तदुद्यानाच्च मन्दारपुष्पाण्यानयतु द्रुतम् ।। ९७
तैरेतौ भ्रातरावेतल्लिङ्गमर्चयतामुभौ ।
तेनैतयोरिदं पापमुपशान्तिं गमिष्यति ।। ९८
एतच्छ्रुत्वैव कैलासं स बालोऽपि लवो ययौ ।
आचस्कन्द कुबेरस्य सरश्चोपवनं च तत् ।। ९९
निहत्य यक्षानादाय पद्मानि कुसुमानि च ।
आगच्छन्पथि स श्रान्तो विशश्राम तरोस्तले ।। 9.1.१००
अत्रान्तरे च रामस्य नरमेधे सुलक्षणम् ।
चिन्वन्पुरुषमागच्छत्तेन मार्गेण लक्ष्मणः ।। १०१
स लवं समराहूतं मोहनास्त्रेण मोहितम् ।
क्षत्रधर्मेण बद्ध्वा तमयोध्यामनयत्पुरीम् ।। १०२
तावच्च सीतामाश्वास्य लवागमनदुःस्थिताम् ।
वाल्मीकिः स्वाश्रमे तत्र ज्ञानी कुशमभाषत ।। १०३
नीतोऽयोध्यामवष्टभ्य लक्ष्मणेन सुतो लवः ।
गच्छ मोचय तं तस्मादेभिरस्त्रैर्विनिर्जितात् ।। १०४
इत्युक्त्वा दत्तदिव्यास्त्रस्तेन गत्वा कुशस्ततः ।
रोध्यमानामयोध्यायां यज्ञभूमिं रुरोध सः ।। १०५
जिगाय लक्ष्मणं चात्र तन्निमित्तं प्रधावितम् ।
युद्धे दिव्यैर्महास्त्रैस्तैस्ततो रामस्तमभ्यगात् ।। १०६
सोऽपि प्रभावाद्वाल्मीकेर्जेतुं नास्त्रैः शशाक तम् ।
कुशं यत्तेन पप्रच्छ कोऽर्थस्ते को भवानिति ।। १०७
कुशस्ततोऽब्रवीद्बद्ध्वा लक्ष्मणेनाग्रजो मम ।
आनीत इह तस्याहं मोचनार्थमिहागतः ।। १०८
आवां लवकुशौ रामतनयाविति जानकी ।
माता नौ वक्ति चेत्युक्त्वा तद्वृत्तान्तं शशंस सः ।। १०९
ततः सबाष्पो रामस्तं लवमानाय्य तावुभौ ।
कण्ठे जग्राह सैषोऽहं पापो राम इति ब्रुवन् ।। 9.1.११०
अथ सीतां प्रशंसत्सु वीरौ पश्यत्सु तौ शिशू ।
पौरेषु मिलितेष्वत्र स तौ रामोऽग्रहीत्सुतौ ।। १११
आनाय्य सीतादेवीं च वाल्मीकेराश्रमात्ततः ।
तया सह सुखं तस्थौ पुत्रन्यस्तभरोऽथ सः ।। ११२
एवं सहन्ते विरहं धीराश्चिरमपीदृशम् ।
न सहेथे युवां पुत्रौ कथमेकामपि क्षपाम् ।। ११३
इत्यात्मजामलंकारवतीं परिणयोत्सुकाम् ।
नरवाहनदत्तं च तमुक्त्वा काञ्चनप्रभा ।। ११४
नभसा प्रातरागन्तुमगादादाय तां सुताम् ।
नरवाहनदत्तोऽपि कौशाम्बीं विमना ययौ ।। ११५
तत्रानिद्रं निशि स्माह गोमुखस्तं विनोदयन् ।
पृथ्वीरूपकथां देव शृण्विमां कथयामि ते ।। ११६
अस्ति नाम्ना प्रतिष्ठानं नगरं दक्षिणापथे ।
पृथ्वीरूपाभिधानोऽभूद्राजा तत्रातिरूपवान् ।। ११७
तं परिज्ञानिनौ जातु श्रमणौ द्वावुपेयतुः ।
विलोक्याद्भुतरूपं च तावेवं नृपमूचतुः ।। ११८
देवावां पृथिवीं भ्रान्तौ न च रूपेण ते समम् ।
अन्यं पुमांसं नारीं वा दृष्टवन्तौ क्वचित्प्रभो ।। ११९
किं तु मुक्तिपुरद्वीपे राज्ञो रूपधरस्य या ।
अस्ति हेमलतादेव्यां जाता रूपलता सुता ।। 9.1.१२०
सैका ते सदृशी कन्या तस्याश्चैको भवानपि ।
युवयोर्यदि संयोगो भवेत्स्यात्सुकृतं ततः ।। १२१
इति श्रमणवाक्येन समं मदनसायकाः ।
प्रविश्य श्रुतिमार्गेण राज्ञस्तस्यालगन्हृदि ।। १२२
ततः समुत्सुको राजा निजं चित्रकरोत्तमम् ।
कुमारिदत्तनामानं पृथ्वीरूपः समादिशत् ।। १२३
पटे यथावल्लिखितां समादाय मदाकृतिम् ।
एताभ्यां सह भिक्षुभ्यां द्वीपं मुक्तिपुरं व्रज ।। १२४
तत्र रूपधराख्यस्य राज्ञस्तद्दुहितुस्तथा ।
युक्त्या रूपलतायास्त्वं मदाकारं प्रदर्शय ।। १२५
पश्य किं स नृपस्तां मे ददाति तनयां न वा ।
तां च रूपलतां चित्रे लिखित्वा त्वमिहानय ।। १२६
एवमुक्त्वाभिलेख्य स्वं रूपं चित्रपटे स तम् ।
सभिक्षुकं चित्रकरं द्वीपं तं प्राहिणोन्नृपः ।। १२७
ते च क्रमाच्चित्रकरश्रमणाः प्रस्थितास्ततः ।
प्रापुः पत्रपुरं नाम नगरं वारिधेस्तटे ।। १२८
ततः प्रवहणारूढा गत्वैवाम्बुधिवर्त्मना ।
ते तं मुक्तिपुरद्वीपमवापुः पञ्चभिर्दिनैः ।। १२९
तत्र चित्रकरो गत्वा राजद्वारि स चीरिकाम् ।
मम चित्रकरस्तुल्यो नान्योऽस्तीत्युदलम्बयत् ।। 9.1.१३०
तद्बुद्ध्वैव समाहूतो राज्ञा रूपधरेण सः ।
प्रविश्य राजभवनं तं प्रणम्य व्यजिज्ञपत् ।। १३१
पृध्वीं भ्रान्त्वा मया देव न दृष्टश्चित्रकृत्समः ।
तद्देवासुरमर्त्यानामालिखामि कमादिश ।। १३२
तच्छ्रुत्वानाय्य नृपतिः स तां रूपलतां पुरः ।
इमामालिख्य मत्पुत्रीं दर्शयेत्यादिदेश तम् ।। १३३
ततः कुमारिदत्तः स चित्रकृद्राजकन्यकाम् ।
आलिख्य दर्शयामास तद्रूपामेव तां पटे ।। १३४
अथ रूपधरो राजा तुष्टो मत्वा विचक्षणम् ।
पृच्छति स्म स तं चित्रकरं जामातृलिप्सया ।। १३५
भद्र पृथ्वी त्वया भ्रान्ता तद्ब्रूहि यदि कुत्रचित् ।
रूपे मदुहितुस्तुल्या दृष्टा स्त्री पुरुषोऽपि वा ।। १३६
इत्युक्तस्तेन राज्ञा स चित्रकृत्प्रत्युवाच तम् ।
नैतत्तुल्या मया दृष्टा नारी काप्यथवा पुमान् ।। १३७
एकस्तु पृध्वीरूपाख्यः प्रतिष्ठाने महीपतिः ।
दृष्टः समोऽस्यास्तेनैषा युज्यते यदि साधु तत् ।। १३८
तुल्यरूपा यदा तेन न प्राप्ता राजकन्यका ।
तदा नवेऽपि तारुण्ये स तिष्ठत्यपरिग्रहः ।। १३९
मया च देव दृष्ट्वैव स राजा लोचनप्रियः ।
अभिलिख्य पटे सम्यग्गृहीतो रूपकौतुकात् ।। 9.1.१४०
तच्छ्रुत्वा किं पटः सोऽस्तीत्युक्तस्तेन स भूभृता ।
अस्तीत्युक्त्वा च तं चित्रकरः पटमदर्शयत् ।। १४१
तत्र दृष्ट्वा स तद्रूपं पृथ्वीरूपस्य भूपतेः ।
राजा रूपधरो दध्रे विस्मयाघूर्णितं शिरः ।। १४२
जगाद च वयं धन्या यैरत्र लिखितोऽप्ययम् ।
दृष्टो राजा नमस्तेभ्यः साक्षात्पश्यन्ति ये त्वमुम् ।। १४३
एतत्पितृवचः श्रुत्वा दृष्ट्वा चित्रे च तं नृपम् ।
सोत्का रूपलता नान्यच्छुश्राव न ददर्श च ।। १४४
सा मारमोहिता दृष्ट्वा सुतां स नृपतिस्तदा ।
कुमारिदत्तं तं चित्रकरं रूपधरोऽभ्यधात् ।। १४५
नास्त्यालेख्यविसंवादस्तव तद्दुहितुर्मम ।
एतस्याः प्रतिरूपः स पृध्वीरूपनृपः पतिः ।। १४६
तदेतं मत्सुताचित्रपटं नीत्वाद्य सत्वरम् ।
पृध्वीरूपनृपायैतां मत्सुतां गच्छ दर्शय ।। १४७
आख्याय च यथावृत्तं तत्तस्मै यदि रोचते ।
तदिह द्रुतमायातु परिणेतुं मदात्मजाम् ।। १४८
इत्युक्त्वा पूजयित्वार्थैः स सहस्थितभिक्षुकम् ।
राजा चित्रकरं तं च स्वदूतं च विसृष्टवान् ।। १४९
ते गत्वाम्बुधिमुत्तीर्य चित्रकृद्दूतभिक्षुकाः ।
सर्वे प्रापुः प्रतिष्ठानं पृथ्वीरूपनृपान्तिकम् ।। 9.1.१५०
तत्र प्राभृतकं दत्त्वा कार्यं तत्ते यथाकृतम् ।
सरूपधरसंदेशं राज्ञे तस्मै न्यवेदयन् ।। १५१
स च चित्रकृदेतस्मै भूभृते तामदर्शयत् ।
कुमारिदत्तश्चित्रस्थां प्रियां रूपलतां ततः ।। १५२
राज्ञस्तस्य वपुष्यस्या लावण्यसरसीक्षतः ।
मग्ना दृष्टिस्तथा नैतामुद्धर्तुमशकद्यथा ।। १५३
स हि कान्तिसुधास्यन्दमयीं तां चर्वयन्नृपः ।
नातृप्यदधिकोत्कण्ठश्चकोरश्चन्द्रिकामिव ।। १५४
प्राह चित्रकरं तं च वन्द्यो वेधाः करश्च ते ।
येनेदं निर्मितं रूपं येन चालिखितं सखे ।। १५५
तद्रूपधरभूपस्य प्रतिपन्नं वचो मया ।
यामि मुक्तिपुरद्वीपमुपयच्छे च तत्सुताम् ।। १५६
इत्युक्त्वा चित्रकृद्दूतभिक्षून्संमान्य तान्धनैः ।
आसीच्चित्रपटं पश्यन्पृथ्वीरूपनृपोऽत्र सः ।। १५७
उद्यानादिषु नीत्वा च तद्दिनं विरहातुरः ।
लग्नं निश्चित्य सोऽन्येद्युश्चक्रे राजा प्रयाणकम् ।। १५८
युक्तो विविधहस्त्यश्वैः सामन्तै राजसूनुभिः ।
सरूपधरदूतैस्तैश्चित्रकृच्छ्रमणैश्च सः ।। १५९
गजेन्द्रं मङ्गलघटं राजारुह्य व्रजन्दिनैः ।
प्राप्य विन्ध्याटवीद्वारं सायं तत्र स्थितोऽभवत् ।। 9.1.१६०
द्वितीयेऽह्नि समारुह्य शत्रुमर्दनसंज्ञकम् ।
गजं तामटवीं राजा पृथ्वीरूपो विवेश सः ।। १६१
यावद्याति पुरस्तावदग्रयायि निजं बलम् ।
पलायमानमावृत्तमकस्मात्स व्यलोकयत् ।। १६२
किमेतदिति संभ्रान्तं तं चाभ्येत्यैव तत्क्षणम् ।
राजपुत्रो गजारूढो निर्भयाख्यो व्यजिज्ञपत् ।। १६३
देवाग्रतोऽतिमहती भिल्लसेनाभिधाविता ।
तैर्वारणा नः पञ्चाशन्मात्रा भिल्लै रणे हताः ।। १६४
सहस्रं च पदातीनामश्वानां च शतत्रयम् ।
अस्मदीयैश्च भिल्लानां द्वे सहस्रे निपातिते ।। १६५
एको ह्यस्मद्बले दृष्टः कबन्धो द्वौ च तद्बले ।
ततोऽस्मत्सैनिका भग्नास्तद्बाणाशनिपीडिताः ।। १६६
तच्छ्रुत्वा कुपितो राजा पृध्वीरूपः प्रधाव्य सः ।
जघान सेनां भिल्लानां कौरवाणामिवार्जुनः ।। १६७
निर्भयादिभिरन्येषु निहतेष्वथ दस्युषु ।
स चिच्छेदैकभल्लेन भिल्लसेनापतेः शिरः ।। १६८
बाणव्रणगलद्रक्तस्तस्येभः शत्रुमर्दनः ।
सधातुनिर्झरोद्गारमञ्जनाद्रिं व्यडम्बयत् ।। १६९
ततो लब्धजयावृत्ते तत्सैन्ये मिलितेऽखिले ।
पलाय्य हतशेषास्ते भिल्ला दश दिशो ययुः ।। 9.1.१७०
ततो निवृत्तसङ्ग्रामः पृथ्वीरूपो महीपतिः ।
स रूपधरदूतेन स्तूयमानपराक्रमः ।। १७१
व्रणितानीकविश्रान्त्यै तस्यामेवाटवीभुवि ।
विजयी सरसीतीरे दिवसं वसति स्म तम् ।। १७२
प्रातस्ततः प्रयातश्च स राजा क्रमशो व्रजन् ।
तत्प्राप नगरं पत्रपुरं तीरस्थमम्बुधेः ।। १७३
तत्रैकाहं विशश्राम तत्रत्येन महीभृता ।
उदारचरिताख्येन रचितोचितसत्क्रियः ।। १७४
तेनैवोपहृतैर्यानपात्रैस्तीर्त्वा च सागरम् ।
अष्टभिर्दिवसैः प्राप द्वीपं मुक्तिपुरं स तत् ।। १७५
बुद्ध्वा रूपधरस्तच्च राजा हृष्टस्तमभ्यगात् ।
मिलतः स्म च तौ भूपौ कृतकण्ठग्रहौ मिथः ।। १७६
ततस्तेन समं पृध्वीरूपो राजा स तत्पुरम् ।
विवेश पौरनारीणां पीयमान इवेक्षणैः ।। १७७
तत्र हेमलता राज्ञी स च रूपधरो नृपः ।
दृष्ट्वानुरूपं दुहितुर्भर्तारं तं ननन्दतुः ।। १७८
अथ स्वसंपदुचितै राज्ञा रूपधरेण सः ।
आचारैरर्चितस्तस्थौ पृध्वीरूपोऽत्र पार्थिवः ।। १७९
अन्येद्युश्च चिरोत्काया वेदीमारुह्य शोभने ।
लग्ने रूपलतायाः स सोत्सवः पाणिमग्रहीत् ।। 9.1.१८०
सत्यं श्रुतं त्वया पूर्वमिति वक्तुमिव श्रुतिम् ।
प्रापोत्फुल्ला तयोर्दृष्टिरन्योन्यरूपदर्शिनोः ।। १८१
रत्नानि लाजमोक्षेषु द्वयो रूपधरस्तयोः ।
ददौ तथा यथा सैष मेने रत्नाकरो जनैः ।। १८२
निर्वृत्ते च सुतोद्वाहे चित्रकृच्छ्रमणान्स तान् ।
संपूज्य वस्त्राभरणैः सर्वानन्यानपूजयत् ।। १८३
ततः पुरे स्थितस्तस्मिन्पृथ्वीरूपनृपोऽत्र सः ।
तद्द्वीपोचितमाहारं भेजे पानं च सानुगः ।। १८४
नृत्तगीतादिभिर्याते दिने नक्तं विवेश च ।
सूत्को रूपलतावासभवनं सोऽवनीपतिः ।। १८५
आस्तीर्णरत्नपर्यङ्कं रत्नकुट्टिमशोभितम् ।
रत्नस्तम्भोम्भिताभोगं रत्नदीपप्रकाशितम् ।। १८६
तत्र भेजे तया साकं स रूपलतया युवा ।
चिरसंकल्पगुणितं यथेच्छं सुरतोत्सवम् ।। १८७
सुरतश्रमसुप्तश्च पठद्भिर्बन्दिमागधैः ।
बोधितः प्रातरुत्थाय तस्थाविन्द्रो यथा दिवि ।। १८८
एवं दश दिनान्यत्र पृथ्वीरूपनृपोऽवसत् ।
द्वीपे नवनवैर्भोगैर्विलसञ्श्वशुराहृतैः ।। १८९
एकादशे दिने युक्तः स रूपलतया ततः ।
गणकानुमतो राजा प्रतस्थे कृतमङ्गलः ।। 9.1.१९०
कृतानुयात्रः श्वशुरेणा समुद्रतटं च सः ।
वध्वा सह प्रवहणान्यारुरोहानुगान्वितः ।। १९१
दिनाष्टकेन तीर्त्वाब्धिं तीरस्थे मिलिते बले ।
उदारचरिते चाग्रप्राप्ते पत्रपुरं ययौ ।। १९२
तत्रोपचरितस्तेन राज्ञा विश्रम्य कानिचित् ।
दिनानि स ततः प्रायात्पृध्वीरूपो नरेश्वरः ।। १९३
प्रियां रूपलतां हस्तिन्यारोप्य जयमङ्गले ।
कल्याणगिरिनामानमात्मनारुह्य च द्विपम् ।। १९४
गच्छन्क्रमादविरतैः सोऽथ राजा प्रयाणकैः ।
उत्पताकध्वजं प्राप प्रतिष्ठानं निजं पुरम् ।। १९५
तत्र रूप्रलतां दृष्ट्वा रूपदर्पं पुराङ्गनाः ।
जहुस्तत्कालमाश्चर्यनिर्निमेषविलोचनाः ।। १९६
राजधानीं प्रविश्याथ पृथ्वीरूपः कृतोत्सवः ।
ददौ चित्रकृते तस्मै ग्रामान्राजा धनं च सः ।। १९७
श्रमणौ पूजयित्वा च वसुभिस्तौ यथोचितम् ।
सामन्तान्सचिवान्राजपुत्रांश्च सममानयत् ।। १९८
ततः स रूपलतया प्रियया सहितस्तया ।
जीवलोकसुखं तत्र भेजे पृथ्वीपतिः कृती ।। १९९
इत्याख्याय कथां मन्त्री गोमुखस्तत्सुखोन्मुखः ।
नरवाहनदत्ताय तमुवाचोत्सुकं पुनः ।। 9.1.२००
एवं विषह्यते धीरैः सक्लेशो विरहश्चिरम् ।
त्वं पुनः सहसे नैकामपि देव निशां कथम् ।। २०१
प्रातर्भवानलंकारवतीं हि परिणेष्यति ।
गोमुखेनैवमुक्ते च तत्र तत्समयागतः ।। २०२
यौगन्धरायणसुतो मरुभूतिरभाषत ।
अदृष्टस्मरसंतापः स्वस्थस्त्वं किं न जल्पसि ।। २०३
तावद्धत्ते पुमान्धैर्यं विवेकं शीलमेव च ।
यावत्पतति कामस्य सायकानां न गोचरे ।। २०४
धन्याः सरस्वती स्कन्दो जिनश्च जगति त्रयः ।
पटान्तलग्नतृणवत्क्षिप्तो व्याधूय यैः स्मरः ।। २०५
मरुभूतौ वदत्येवमुद्विग्नं वीक्ष्य गोमुखम् ।
नरवाहनदत्तस्तं समर्थयितुमभ्यधात् ।। २०६
विनोदनार्थमेतन्मे गोमुखो युक्तमुक्तवान् ।
स्निग्धो हि विरहायासे साधुवादं ददाति किम् ।। २०७
समाश्वासो यथाशक्ति स्वजनैर्विरहातुरः ।
अतः परं स जानाति देवश्चासमसायकः ।। २०८
इत्यादि जल्पञ्छृण्वंश्च तास्ताः परिजनात्कथाः ।
नरवाहनदत्तस्तां त्रियामामत्यवाहयत् ।। २०९
अथ स प्रातरुत्थाय विहितावश्यकक्रियः ।
गगनादवरोहन्तीमपश्यत्काञ्चनप्रभाम् ।। 9.1.२१०
भर्त्रालंकारशीलेन धर्मशीलेन सूनुना ।
तयालंकारवत्या च स्वदुहित्रा समन्विताम् ।। २११
ते चावतीर्य सर्वेऽपि तत्समीपमुपागमन् ।
अभ्यनन्दच्च तान्सोऽपि तं च तेऽपि यथोचितम् ।। २१२
तावच्च हेमरत्नादिभारवाहाः सहस्रशः ।
अन्येऽप्यवतरन्ति स्म तत्र विद्याधरा दिवः ।। २१३
विज्ञायैतं च वृत्तान्तं वत्सराजः समन्त्रिकः ।
सपत्नीकश्च तत्रागात्तनयोत्कर्षहर्षितः ।। २१४
यथार्हविहितातिथ्ये तस्मिन्वत्सेश्वरेऽथ सः ।
राजालंकारशीलस्तमुवाच प्रणयानतः ।। २१५
राजन्नलंकारवती कन्येयं तनया मम ।
जातैव चैषा व्यादिष्टा गगनोद्गतया गिरा ।। २१६
नरवाहनदत्तस्य भार्यामुष्य सुतस्य ते ।
सर्वविद्याधरेन्द्राणां भाविनश्चक्रवर्तिनः ।। २१७
तदेतस्मै ददाम्येनां लग्नो ह्यद्यानयोः शुभः ।
एतदर्थं मिलित्वाहमेतैः सर्वैरिहागतः ।। २१८
एतद्विद्याधरेन्द्रस्य तस्य वत्सेश्वरो वचः ।
महाननुग्रह इति ब्रुवन्नभिननन्द सः ।। २१९
अथ निजविद्याविभवात्पाणितलोत्पादितेन तोयेन ।
अभ्युक्षति स्म सोऽङ्गनभूमिं विद्याधराधीशः ।। 9.1.२२०
तत्रोत्पेदे वेदी कनकमयी दिव्यवस्त्रसंछन्ना ।
नानारत्नमयं चाप्यकृत्रिमं कौतुकागारम् ।। २२१
उत्तिष्ठ लग्नवेला प्राप्ता स्नाहीत्युवाच तदनु कृती ।
तं नरवाहनदत्तं राजालंकारशीलोऽसौ ।। २२२
स्नाताय कौतुकभृते वेदीमानीय धृतवधूवेषाम् ।
हृष्टोऽलंकारवतीं स ददौ मनसात्मजां तस्मै ।। २२३
मणिकनकवस्त्रभूषणभारसहस्राणि दिव्यनारीश्च ।
अग्नौ लाजविसर्गेष्वददाच्च स सात्मजो दुहितुः ।। २२४
निर्वृत्ते च विवाहे सर्वान्संमान्य तदनु चामन्त्र्य ।
सह पत्न्या पुत्रेण च नभसैव यथागतं स ययौ ।। २२५
अथ वीक्ष्य तथोपचर्यमाणं प्रणतैः खेचरराजभिस्तनूजम् ।
उदयोन्मुखमत्र वत्सराजो मुदितस्तं चिरमुत्सवं ततान ।। २२६
स च नरवाहनदत्तः सद्वृत्तमनोरमामुदारगुणाम् ।
प्राप्यालंकारवतीं वाणीमिव सुकविरास्त तद्रसिकः ।। २२७
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके प्रथमस्तरङ्गः ।">
  <meta itemprop="wordCount" content="2738">
  <meta name="twitter:card" content="summary">
  <meta name="twitter:title" content="००१">
  <meta name="twitter:description" content="इदं गुरुगिरीन्द्रजाप्रणयमन्दरान्दोलना-
त्पुरा किल कथामृतं हरमुखाम्बुधेरुद्गतम् ।
प्रसह्य रसयन्ति ये विगतविघ्नलब्धर्द्धयो
धुरं दधति वैबुधीं भुवि भवप्रसादेन ते ।। निशुम्भभरनम्रोर्वीखर्विताः पर्वता अपि। ।
यं नमन्तीव नृत्यन्तं नमामस्तं विनायकम् ।। १
एवं वत्सेश्वरसुतः कौशाम्ब्यां भवने पितुः ।
वसन्विद्याधराधीशैरादावेव कृतानतिः ।। २
नरवाहनदत्तः स कदाचिन्मृगयागतः ।
विवेश गोमुखसखो मुक्तसैन्यो महद्वनम् ।। ३
स तत्र दक्षिणेनाक्ष्णा स्फुरतोक्तशुभागमः ।
दिव्यवीणारवोन्मिश्रमशृणोद्गीतनिःस्वनम् ।। ४
गत्वा तदनुसारेण नातिदूरं ददर्श सः ।
स्वयंभ्वायतनं शैवं संयताश्वो विवेश च ।। ५
तत्रोपवीणयन्तीं च देवेशं देवकन्यकाम् ।
अपश्यद्वरकन्याभिर्बह्वीभिः परिवारिताम् ।। ५
सा दृष्टा तस्य हृदयं प्रसरत्कान्तिनिर्झरा ।
इन्दुमूर्तिरिवाम्भोधेः क्षोभयामास तत्क्षणम् ।। ७
सापि तं सरसस्निग्धमुग्धेनालोक्य चक्षुषा ।
तदेकगतचित्ताभूद्विस्मृतस्वरसारणा ।। ८
नरवाहनदत्तस्य चित्तज्ञो गोमुखस्ततः ।
केयं कस्य सुता चेति यावत्पृच्छति तत्सखीः ।। ९
तावच्च सदृशी तस्याः पूर्वं हेमारुणप्रभा ।
पश्चादवततारैका प्रौढा विद्याधरी दिवः ।। 9.1.१०
सा चावतीर्य कन्यायास्तस्याः पार्श्व उपाविशत् ।
कन्याप्युत्थाय सा तस्याः पादयोरपतत्तदा ।। ११
सर्वविद्याधराधीशं निर्विघ्नं पतिमाप्नुहि ।
इति प्रौढापि सा तस्याः कन्याया आशिषं ददौ ।। १२
नरवाहनदत्तोऽथ तामुपेत्य प्रणम्य च ।
दत्ताशिषं पर्यपृच्छत्सौम्यां विद्याधरी शनैः ।। १३
केयं कन्या भवत्यम्ब तव का कथ्यतामिति ।
ततो विद्याधरी सा तमुवाच शृणु वच्म्यदः ।। १४
अस्ति गौरीगुरोः शैले श्रीसुन्दरपुरं पुरम् ।
आस्तेऽलंकारशीलाख्यस्तत्र विद्याधरेश्वरः ।। १५
तस्योदारगुणस्यास्ति महिषी काञ्चनप्रभा ।
तस्यां तस्य च कालेन राज्ञः सूनुरजायत ।। १६
एष धर्मपरो भावीत्यादिष्टमुमया यदा ।
स्वप्ने तदा धर्मशीलं नाम्ना तमकरोत्पिता ।। १७
क्रमेण यौवनप्राप्तं धर्मशीलं स तं सुतम् ।
राजा संयोज्य विद्याभिर्यौवराज्येऽभिषिक्तवान् ।। १८
ततः स यौवराज्यस्थो धर्मैकपरमो वशी ।
अरञ्जयद्धर्मशीलः पितुरभ्यधिकं प्रजाः ।। १९
ततोऽलंकारशीलस्य राज्ञः सा काञ्चनप्रभा ।
अन्तर्वत्नी सती राज्ञी तस्य सूते स्म कन्यकाम् ।। 9.1.२०
नरवाहनदत्तस्य भार्यैषा चक्रवर्तिनः ।
कन्या भवित्रीति तदा दिव्या वागुदघोषयत् ।। २१
ततोऽत्र तेनालंकारवतीति कृतनामिका ।
पित्रा क्रमेणावर्धिष्ट बाला शशिकलेव सा ।। २२
कालेन यौवनस्था च प्राप्तविद्या निजात्पितुः ।
तत्तदायतनं शंभोर्भक्त्या भ्रमितुमुद्यता ।। २३
तावच्च धर्मशीलोऽस्य भ्राता शान्तो युवापि सन् ।
रहोऽलंकारशीलं तं पितरं स्वं व्यजिज्ञपत् ।। २४
न मां भोगा इमे तात प्रीणन्ति क्षणभङ्गुराः ।
किं तदस्ति हि संसारे पर्यन्तविरसं न यत् ।। २५
तथा चैतत्त्वया किं न श्रुतं व्यासमुनेर्वचः ।
सर्वे क्षयान्ता निचयाः पतनान्ताः समुच्छ्रयाः ।। २६
संयोगा विप्रयोगान्ता मरणान्तं हि जीवितम् ।
तदेषु का रतिस्तात नश्वरेषु मनस्विनाम् ।। २७
परत्र च सहायान्ति न भोगा नार्थसंचयाः ।
एकस्तु बान्धवो धर्मो न जहाति पदात्पदम् ।। २८
तस्माद्वनाय गत्वाहं साधयाम्युत्तमं तपः ।
आसादयेयं तद्येन शाश्वतं परमं पदम् ।। २९
इत्युक्तवन्तं तं पुत्रं धर्मशीलं समाकुलः ।
राजालंकारशीलोऽथ वक्ति स्मोदश्रुलोचनः ।। 9.1.३०
बालस्यैव तवाकाण्डे कोऽयं पुत्र मतिभ्रमः ।
उपयुक्ते हि तारुण्ये प्रशमः सद्भिरिष्यते ।। ३१
कृतदारस्य धर्मेण राज्यं पालयतस्तव ।
भोगान्भोक्तुमयं कालो न वैराग्यस्य सांप्रतम् ।। ३२
एतत्पितुर्वचः श्रुत्वा धर्मशीलोऽभ्यधात्पुनः ।
न शमाशमयोरत्र नियमोऽस्ति वयःकृतः ।। ३३
ईश्वरानुगृहीतो हि कश्चिद्बालोऽपि शाम्यति ।
वृद्धोऽपि न शमं याति कश्चित्कापुरुषः पुनः ।। ३४
न च राज्ये रतिर्मेऽस्ति न वा दारपरिग्रहे ।
ममैतज्जीवितफलं यच्छिवाराधनं तपः ।। ३५
इति ब्रुवाणं यत्नेनाप्यनिवार्यमवेक्ष्य तम् ।
पितालंकारशीलोऽसौ विमुच्याश्रूण्यभाषत ।। ३६
यदि यूनोऽपि ते पुत्र वैराग्यमिदमीदृशम् ।
नास्ति वृद्धस्य मे तत्किमहमप्याश्रये वनम् ।। ३७
इत्युक्त्वा मर्त्यलोकं च गत्वा भारायुतं ददौ ।
ब्राह्मणेभ्यो दरिद्रेभ्यो रत्नानां काञ्चनस्य च ।। ३८
एत्य च स्वपुरं भार्यामवोचत्काञ्चनप्रभाम् ।
त्वया मदाज्ञयेहैव स्थातव्यं नगरे निजे ।। ३९
रक्षालंकारवत्येषा कन्या पूर्णे च वत्सरे ।
अस्ति वैवाहलग्नोऽस्यास्तिथावद्यतने शुभः ।। 9.1.४०
नरवाहनदत्ताय दास्याम्येतामहं तदा ।
स चक्रवर्ती जामाता पास्यतीदं पुरं च नः ।। ४१
इत्युक्त्वा दत्तशपथां भार्यां राजा निवर्त्य सः ।
ससुतां विलपन्तीं तां सपुत्रः शिश्रिये वनम् ।। ४२
सा तु स्वपुरमध्यास्त तद्भार्या काञ्चनप्रभा ।
दुहित्रा सह साध्वी स्त्री भर्त्राज्ञां का हि लङ्घयेत् ।। ४३
तत्सुताथ तया मात्रा सह स्नेहानुयातया ।
अलंकारवती भ्रान्ता बहून्यायतनानि च ।। ४४
एकदा तां च वक्ति स्म विद्या प्रज्ञप्तिसंज्ञिका ।
कश्मीरेषु स्वयंभूनि गत्वा क्षेत्राणि पूजय ।। ४५
नरवाहनदत्तं हि निर्विघ्नं तं पतिं ततः ।
सर्वविद्याधरेन्द्रैकचक्रवर्तिनमाप्स्यसि ।। ४६
इत्युक्ता विद्यया गत्वा कश्मीरान्सा समातृका ।
अलंकारवती शंभुं पुण्यक्षेत्रेष्वपूजयत् ।। ४७
नन्दिक्षेत्रे महादेवगिरावमरपर्वते ।
सुरेश्वर्याद्रिषु तथा विजये कपटेश्वरे ।। ४८
एवमादिषु संपूज्य क्षेत्रेषु गिरिजापतिम् ।
विद्याधरेन्द्रकन्या सा तन्माता चागते गृहान् ।। ४९
तामेतां विद्ध्यलंकारवलीं सुभग कन्यकाम् ।
तां च मातरमेतस्या विद्धि मां काञ्चनप्रभाम् ।। 9.1.५०
अद्य चैषा ममानुक्त्वैवागतेमं शिवालयम् ।
ततः प्रज्ञप्तिविद्यातो विज्ञायाहमिहागता ।। ५१
तन्मुखादेव च ज्ञातस्त्वमपीहागतो मया ।
तदेतां देवतादिष्टामुपयच्छस्व मे सुताम् ।। ५२
प्रातश्च सोऽस्याः पित्रोक्तः प्राप्तो वैवाहवासरः ।
तदद्य पुत्र कौशाम्बीं स्वामेव नगरीं व्रज ।। ५३
आवामितश्च गच्छावः प्रातरेत्य तपोवनात् ।
राजालंकारशीलस्ते दास्यत्येता सुतां स्वयम् ।। ५४
एवं तयोक्तेऽलंकारवत्यास्तस्याश्च तस्य च ।
नरवाहनदत्तस्य काप्यवस्था द्वयोरभूत् ।। ५५
अन्योन्यरजनीमात्रविश्लेषासहनात्मनोः ।
चक्राह्वयोरिवासन्ने दिनान्ते साश्रुनेत्रयोः ।। ५६
दृष्ट्वा तौ तादृशौ द्वावप्यवादीत्काञ्चनप्रभा ।
किमेकरात्रिविश्लेषे ह्यधैर्यं युवयोरिदम् ।। ५७
अनिश्चितावधिं धीराः सहन्ते विरहं चिरम् ।
श्रूयतां रामभद्रस्य सीतादेव्यास्तथा कथा ।। ५८
राज्ञो दशरथस्यासीदयोध्याधिपतेः सुतः ।
रामो भरतशत्रुघ्नलक्ष्मणानां पुराग्रजः ।। ५९
विष्णोरवततारांशो रावणोच्छेदनाय यः ।
सीता तस्याभवद्भार्या प्राणेशा जनकात्मजा ।। 9.1.६०
स पित्रा भरतन्यस्तराज्येन विधियोगतः ।
प्रेषितोऽभूद्वनं साकं सीतया लक्ष्मणेन च ।। ६१
तत्र तस्याहरत्सीतां मायया रावणः प्रियाम् ।
निनाय च पुरीं लङ्कां पथि हत्वा जटायुषम् ।। ६२
ततः स रामो विरही सुग्रीवं वालिनो वधात् ।
स्वीकृत्य मारुतिं प्रेष्य तत्प्रवृत्तिमबुध्यत ।। ६३
गत्वा च सागरे सेतुं बद्ध्वा हत्वा च रावणम् ।
लङ्कां विभीषणे न्यस्य सीतां प्रत्याजहार सः ।। ६४
अथावृत्तस्य वनतः शासतो भरतार्पितम् ।
तस्य राज्यमयोध्यायां सीता गर्भमधत्त सा ।। ६५
तावच्चात्र प्रजाचेष्टां ज्ञातुमल्पपरिच्छदः ।
स्वैरं परिभ्रमन्नेकं सोऽपश्यत्पुरुषं प्रभुः ।। ६६
हस्ते गृहीत्वा गृहिणीं निरस्यन्तं निजाद्गृहात् ।
परस्येयं गृहमगादिति दोषानुकीर्तनात् ।। ६७
रक्षोगृहोषिता सीता रामदेवेन नोज्झिता ।
अयमभ्यधिको यो मामुज्झति ज्ञातिवेश्मगाम् ।। ६८
इति तद्गृहिणीं तां च ब्रुवतीं तं निजं पतिम् ।
रामो राजा स शुश्राव खिन्नश्चाभ्यन्तरं ययौ ।। ६९
लोकापवादभीतश्च सीतां तत्याज तां वने ।
सहते विरहक्लेशं यशस्वी नायशः पुनः ।। 9.1.७०
सा च गर्भालसा दैवाद्वाल्मीकेः प्रापदाश्रमम् ।
तेनर्षिणा समाश्वास्य तत्रैव ग्राहिता स्थितिम् ।। ७१
नूनं सीता सदोषेयं त्यक्ता भर्त्रान्यथा कथम् ।
तदेतद्दर्शनान्नित्यं पापं संक्रामतीह नः ।। ७२
वाल्मीकिः कृपया चैनां निर्वासयति नाश्रमात् ।
एतद्दर्शनजं पापं तपसा च व्यपोहति ।। ७३
तदेत यावद्गच्छामो द्वितीयं कंचिदाश्रमम् ।
इति संमन्त्रयामासुस्तत्रान्ये मुनयस्तदा ।। ७४
तद्बुद्ध्वा तान्स वाल्मीकिरब्रवीन्नात्र संशयः ।
शुद्धैषा प्रणिधानेन मया दृष्टा द्विजा इति ।। ७५
तथाप्यप्रत्ययस्तेषां यदा सीता तदाभ्यधात् ।
भगवन्तो यथा वित्थ तथा शोधयतेह माम् ।। ७६
अशुद्धायाः शिरश्छेदनिग्रहः क्रियतां मम ।
तच्छ्रुत्वा जातकरुणा जगदुर्मुनयोऽत्र ते ।। ७७
अस्त्यत्र टीटिभसरोनाम तीर्थं महद्वने ।
टीटिभी हि पुरा कापि भर्त्रान्यासङ्गशङ्किना ।। ७८
मिथ्यैव दूषिता साध्वी चक्रन्दाशरणा भुवम् ।
लोकपालांश्च तैस्तस्याः शुद्ध्यर्थं तद्विनिर्मितम् ।। ७९
तत्रैषा राघववधूः परिशुद्धिं करोतु नः ।
इत्युक्तवद्भिस्तैः साकं जानकी तत्सरो ययौ ।। 9.1.८०
यद्यार्यपुत्रादन्यत्र न स्वप्नेऽपि मनो मम ।
तदुत्तरेयं सरसः पारमम्ब वसुंधरे ।। ८१
इत्युक्त्वैव प्रविष्टा च तस्मिन्सरसि सा सती ।
नीता च पारमुत्सङ्गे कृत्वाविर्भूतया भुवा ।। ८२
ततस्तां ते महासाध्वीं प्रणेमुर्मुनयोऽखिलाः ।
राघवं शप्तुमैच्छंश्च तत्परित्यागमन्युना ।। ८३
युष्माभिरार्यपुत्रस्य न ध्यातव्यममङ्गलम् ।
शप्तुमर्हथ मामेव पापामञ्जलिरेष वः ।। ८४
इति यद्वारयामास सीता तान्सा पतिव्रता ।
तेन ते मुनयस्तुष्टास्तस्याः पुत्राशिषं ददुः ।। ८५
ततः सा तत्र तिष्ठन्ती समये सुषुवे सुतम् ।
तं च नाम्ना लवं चक्रे स वाल्मीकिमुनिः शिशुम् ।। ८६
बालमादाय तं तस्यां गतायां स्नातुमेकदा ।
तेन शून्यं तदुटजं दृष्ट्वा सोऽचिन्तयन्मुनिः ।। ८७
स्थापयित्यार्भकं याति स्नातुं सा तत्क्व सोऽर्भकः ।
नीतः स श्वापदेनेह नूनमन्यं सृजामि तत् ।। ८८
स्नात्वागतान्यथा सीता न प्राणान्धारयेदिह ।
इति ध्यात्वा कुशैः कृत्वा पवित्रं निर्ममेऽर्भकम् ।। ८९
लवस्य सदृशं तं च स तथास्थापयन्मुनिः ।
आगता तं च सा दृष्ट्वा मुनिं सीता व्यजिज्ञपत् ।। 9.1.९०
स्वकोऽयं मे स्थितो बालस्तदेषोऽन्यः कुतो मुने ।
तच्छ्रुत्वा स यथावृत्तमुक्त्वा मुनिरुवाच ताम् ।। ९१
भवितव्यं गृहाणैतं द्वितीयमनघे सुतम् ।
कुशसंज्ञं मयायं यत्स्वप्रभावात्कुशैः कृतः ।। ९२
इत्युक्ता तेन मुनिना सीता लवकुशौ सुतौ ।
तेनैव कृतसंस्कारौ वर्धयामास तत्र तौ ।। ९३
बालावेव च तौ दिव्यमस्त्रग्राममवापतुः ।
विद्याश्च सर्वा वाल्मीकिमुनेः क्षत्रकुमारकौ ।। ९४
एकदा आश्रममृगं हत्वा तन्मांसमादतुः ।
अर्चालिङ्गं च वाल्मीकेश्चक्रतुः क्रीडनीयकम् ।। ९५
तेन खिन्नो मुनिः सोऽथ सीतादेव्यानुनाथितः ।
प्रायश्चित्तं तयोरेवमादिदेश कुमारयोः ।। ९६
गत्वा कुबेरसरसः स्वर्णपद्मान्ययं लवः ।
तदुद्यानाच्च मन्दारपुष्पाण्यानयतु द्रुतम् ।। ९७
तैरेतौ भ्रातरावेतल्लिङ्गमर्चयतामुभौ ।
तेनैतयोरिदं पापमुपशान्तिं गमिष्यति ।। ९८
एतच्छ्रुत्वैव कैलासं स बालोऽपि लवो ययौ ।
आचस्कन्द कुबेरस्य सरश्चोपवनं च तत् ।। ९९
निहत्य यक्षानादाय पद्मानि कुसुमानि च ।
आगच्छन्पथि स श्रान्तो विशश्राम तरोस्तले ।। 9.1.१००
अत्रान्तरे च रामस्य नरमेधे सुलक्षणम् ।
चिन्वन्पुरुषमागच्छत्तेन मार्गेण लक्ष्मणः ।। १०१
स लवं समराहूतं मोहनास्त्रेण मोहितम् ।
क्षत्रधर्मेण बद्ध्वा तमयोध्यामनयत्पुरीम् ।। १०२
तावच्च सीतामाश्वास्य लवागमनदुःस्थिताम् ।
वाल्मीकिः स्वाश्रमे तत्र ज्ञानी कुशमभाषत ।। १०३
नीतोऽयोध्यामवष्टभ्य लक्ष्मणेन सुतो लवः ।
गच्छ मोचय तं तस्मादेभिरस्त्रैर्विनिर्जितात् ।। १०४
इत्युक्त्वा दत्तदिव्यास्त्रस्तेन गत्वा कुशस्ततः ।
रोध्यमानामयोध्यायां यज्ञभूमिं रुरोध सः ।। १०५
जिगाय लक्ष्मणं चात्र तन्निमित्तं प्रधावितम् ।
युद्धे दिव्यैर्महास्त्रैस्तैस्ततो रामस्तमभ्यगात् ।। १०६
सोऽपि प्रभावाद्वाल्मीकेर्जेतुं नास्त्रैः शशाक तम् ।
कुशं यत्तेन पप्रच्छ कोऽर्थस्ते को भवानिति ।। १०७
कुशस्ततोऽब्रवीद्बद्ध्वा लक्ष्मणेनाग्रजो मम ।
आनीत इह तस्याहं मोचनार्थमिहागतः ।। १०८
आवां लवकुशौ रामतनयाविति जानकी ।
माता नौ वक्ति चेत्युक्त्वा तद्वृत्तान्तं शशंस सः ।। १०९
ततः सबाष्पो रामस्तं लवमानाय्य तावुभौ ।
कण्ठे जग्राह सैषोऽहं पापो राम इति ब्रुवन् ।। 9.1.११०
अथ सीतां प्रशंसत्सु वीरौ पश्यत्सु तौ शिशू ।
पौरेषु मिलितेष्वत्र स तौ रामोऽग्रहीत्सुतौ ।। १११
आनाय्य सीतादेवीं च वाल्मीकेराश्रमात्ततः ।
तया सह सुखं तस्थौ पुत्रन्यस्तभरोऽथ सः ।। ११२
एवं सहन्ते विरहं धीराश्चिरमपीदृशम् ।
न सहेथे युवां पुत्रौ कथमेकामपि क्षपाम् ।। ११३
इत्यात्मजामलंकारवतीं परिणयोत्सुकाम् ।
नरवाहनदत्तं च तमुक्त्वा काञ्चनप्रभा ।। ११४
नभसा प्रातरागन्तुमगादादाय तां सुताम् ।
नरवाहनदत्तोऽपि कौशाम्बीं विमना ययौ ।। ११५
तत्रानिद्रं निशि स्माह गोमुखस्तं विनोदयन् ।
पृथ्वीरूपकथां देव शृण्विमां कथयामि ते ।। ११६
अस्ति नाम्ना प्रतिष्ठानं नगरं दक्षिणापथे ।
पृथ्वीरूपाभिधानोऽभूद्राजा तत्रातिरूपवान् ।। ११७
तं परिज्ञानिनौ जातु श्रमणौ द्वावुपेयतुः ।
विलोक्याद्भुतरूपं च तावेवं नृपमूचतुः ।। ११८
देवावां पृथिवीं भ्रान्तौ न च रूपेण ते समम् ।
अन्यं पुमांसं नारीं वा दृष्टवन्तौ क्वचित्प्रभो ।। ११९
किं तु मुक्तिपुरद्वीपे राज्ञो रूपधरस्य या ।
अस्ति हेमलतादेव्यां जाता रूपलता सुता ।। 9.1.१२०
सैका ते सदृशी कन्या तस्याश्चैको भवानपि ।
युवयोर्यदि संयोगो भवेत्स्यात्सुकृतं ततः ।। १२१
इति श्रमणवाक्येन समं मदनसायकाः ।
प्रविश्य श्रुतिमार्गेण राज्ञस्तस्यालगन्हृदि ।। १२२
ततः समुत्सुको राजा निजं चित्रकरोत्तमम् ।
कुमारिदत्तनामानं पृथ्वीरूपः समादिशत् ।। १२३
पटे यथावल्लिखितां समादाय मदाकृतिम् ।
एताभ्यां सह भिक्षुभ्यां द्वीपं मुक्तिपुरं व्रज ।। १२४
तत्र रूपधराख्यस्य राज्ञस्तद्दुहितुस्तथा ।
युक्त्या रूपलतायास्त्वं मदाकारं प्रदर्शय ।। १२५
पश्य किं स नृपस्तां मे ददाति तनयां न वा ।
तां च रूपलतां चित्रे लिखित्वा त्वमिहानय ।। १२६
एवमुक्त्वाभिलेख्य स्वं रूपं चित्रपटे स तम् ।
सभिक्षुकं चित्रकरं द्वीपं तं प्राहिणोन्नृपः ।। १२७
ते च क्रमाच्चित्रकरश्रमणाः प्रस्थितास्ततः ।
प्रापुः पत्रपुरं नाम नगरं वारिधेस्तटे ।। १२८
ततः प्रवहणारूढा गत्वैवाम्बुधिवर्त्मना ।
ते तं मुक्तिपुरद्वीपमवापुः पञ्चभिर्दिनैः ।। १२९
तत्र चित्रकरो गत्वा राजद्वारि स चीरिकाम् ।
मम चित्रकरस्तुल्यो नान्योऽस्तीत्युदलम्बयत् ।। 9.1.१३०
तद्बुद्ध्वैव समाहूतो राज्ञा रूपधरेण सः ।
प्रविश्य राजभवनं तं प्रणम्य व्यजिज्ञपत् ।। १३१
पृध्वीं भ्रान्त्वा मया देव न दृष्टश्चित्रकृत्समः ।
तद्देवासुरमर्त्यानामालिखामि कमादिश ।। १३२
तच्छ्रुत्वानाय्य नृपतिः स तां रूपलतां पुरः ।
इमामालिख्य मत्पुत्रीं दर्शयेत्यादिदेश तम् ।। १३३
ततः कुमारिदत्तः स चित्रकृद्राजकन्यकाम् ।
आलिख्य दर्शयामास तद्रूपामेव तां पटे ।। १३४
अथ रूपधरो राजा तुष्टो मत्वा विचक्षणम् ।
पृच्छति स्म स तं चित्रकरं जामातृलिप्सया ।। १३५
भद्र पृथ्वी त्वया भ्रान्ता तद्ब्रूहि यदि कुत्रचित् ।
रूपे मदुहितुस्तुल्या दृष्टा स्त्री पुरुषोऽपि वा ।। १३६
इत्युक्तस्तेन राज्ञा स चित्रकृत्प्रत्युवाच तम् ।
नैतत्तुल्या मया दृष्टा नारी काप्यथवा पुमान् ।। १३७
एकस्तु पृध्वीरूपाख्यः प्रतिष्ठाने महीपतिः ।
दृष्टः समोऽस्यास्तेनैषा युज्यते यदि साधु तत् ।। १३८
तुल्यरूपा यदा तेन न प्राप्ता राजकन्यका ।
तदा नवेऽपि तारुण्ये स तिष्ठत्यपरिग्रहः ।। १३९
मया च देव दृष्ट्वैव स राजा लोचनप्रियः ।
अभिलिख्य पटे सम्यग्गृहीतो रूपकौतुकात् ।। 9.1.१४०
तच्छ्रुत्वा किं पटः सोऽस्तीत्युक्तस्तेन स भूभृता ।
अस्तीत्युक्त्वा च तं चित्रकरः पटमदर्शयत् ।। १४१
तत्र दृष्ट्वा स तद्रूपं पृथ्वीरूपस्य भूपतेः ।
राजा रूपधरो दध्रे विस्मयाघूर्णितं शिरः ।। १४२
जगाद च वयं धन्या यैरत्र लिखितोऽप्ययम् ।
दृष्टो राजा नमस्तेभ्यः साक्षात्पश्यन्ति ये त्वमुम् ।। १४३
एतत्पितृवचः श्रुत्वा दृष्ट्वा चित्रे च तं नृपम् ।
सोत्का रूपलता नान्यच्छुश्राव न ददर्श च ।। १४४
सा मारमोहिता दृष्ट्वा सुतां स नृपतिस्तदा ।
कुमारिदत्तं तं चित्रकरं रूपधरोऽभ्यधात् ।। १४५
नास्त्यालेख्यविसंवादस्तव तद्दुहितुर्मम ।
एतस्याः प्रतिरूपः स पृध्वीरूपनृपः पतिः ।। १४६
तदेतं मत्सुताचित्रपटं नीत्वाद्य सत्वरम् ।
पृध्वीरूपनृपायैतां मत्सुतां गच्छ दर्शय ।। १४७
आख्याय च यथावृत्तं तत्तस्मै यदि रोचते ।
तदिह द्रुतमायातु परिणेतुं मदात्मजाम् ।। १४८
इत्युक्त्वा पूजयित्वार्थैः स सहस्थितभिक्षुकम् ।
राजा चित्रकरं तं च स्वदूतं च विसृष्टवान् ।। १४९
ते गत्वाम्बुधिमुत्तीर्य चित्रकृद्दूतभिक्षुकाः ।
सर्वे प्रापुः प्रतिष्ठानं पृथ्वीरूपनृपान्तिकम् ।। 9.1.१५०
तत्र प्राभृतकं दत्त्वा कार्यं तत्ते यथाकृतम् ।
सरूपधरसंदेशं राज्ञे तस्मै न्यवेदयन् ।। १५१
स च चित्रकृदेतस्मै भूभृते तामदर्शयत् ।
कुमारिदत्तश्चित्रस्थां प्रियां रूपलतां ततः ।। १५२
राज्ञस्तस्य वपुष्यस्या लावण्यसरसीक्षतः ।
मग्ना दृष्टिस्तथा नैतामुद्धर्तुमशकद्यथा ।। १५३
स हि कान्तिसुधास्यन्दमयीं तां चर्वयन्नृपः ।
नातृप्यदधिकोत्कण्ठश्चकोरश्चन्द्रिकामिव ।। १५४
प्राह चित्रकरं तं च वन्द्यो वेधाः करश्च ते ।
येनेदं निर्मितं रूपं येन चालिखितं सखे ।। १५५
तद्रूपधरभूपस्य प्रतिपन्नं वचो मया ।
यामि मुक्तिपुरद्वीपमुपयच्छे च तत्सुताम् ।। १५६
इत्युक्त्वा चित्रकृद्दूतभिक्षून्संमान्य तान्धनैः ।
आसीच्चित्रपटं पश्यन्पृथ्वीरूपनृपोऽत्र सः ।। १५७
उद्यानादिषु नीत्वा च तद्दिनं विरहातुरः ।
लग्नं निश्चित्य सोऽन्येद्युश्चक्रे राजा प्रयाणकम् ।। १५८
युक्तो विविधहस्त्यश्वैः सामन्तै राजसूनुभिः ।
सरूपधरदूतैस्तैश्चित्रकृच्छ्रमणैश्च सः ।। १५९
गजेन्द्रं मङ्गलघटं राजारुह्य व्रजन्दिनैः ।
प्राप्य विन्ध्याटवीद्वारं सायं तत्र स्थितोऽभवत् ।। 9.1.१६०
द्वितीयेऽह्नि समारुह्य शत्रुमर्दनसंज्ञकम् ।
गजं तामटवीं राजा पृथ्वीरूपो विवेश सः ।। १६१
यावद्याति पुरस्तावदग्रयायि निजं बलम् ।
पलायमानमावृत्तमकस्मात्स व्यलोकयत् ।। १६२
किमेतदिति संभ्रान्तं तं चाभ्येत्यैव तत्क्षणम् ।
राजपुत्रो गजारूढो निर्भयाख्यो व्यजिज्ञपत् ।। १६३
देवाग्रतोऽतिमहती भिल्लसेनाभिधाविता ।
तैर्वारणा नः पञ्चाशन्मात्रा भिल्लै रणे हताः ।। १६४
सहस्रं च पदातीनामश्वानां च शतत्रयम् ।
अस्मदीयैश्च भिल्लानां द्वे सहस्रे निपातिते ।। १६५
एको ह्यस्मद्बले दृष्टः कबन्धो द्वौ च तद्बले ।
ततोऽस्मत्सैनिका भग्नास्तद्बाणाशनिपीडिताः ।। १६६
तच्छ्रुत्वा कुपितो राजा पृध्वीरूपः प्रधाव्य सः ।
जघान सेनां भिल्लानां कौरवाणामिवार्जुनः ।। १६७
निर्भयादिभिरन्येषु निहतेष्वथ दस्युषु ।
स चिच्छेदैकभल्लेन भिल्लसेनापतेः शिरः ।। १६८
बाणव्रणगलद्रक्तस्तस्येभः शत्रुमर्दनः ।
सधातुनिर्झरोद्गारमञ्जनाद्रिं व्यडम्बयत् ।। १६९
ततो लब्धजयावृत्ते तत्सैन्ये मिलितेऽखिले ।
पलाय्य हतशेषास्ते भिल्ला दश दिशो ययुः ।। 9.1.१७०
ततो निवृत्तसङ्ग्रामः पृथ्वीरूपो महीपतिः ।
स रूपधरदूतेन स्तूयमानपराक्रमः ।। १७१
व्रणितानीकविश्रान्त्यै तस्यामेवाटवीभुवि ।
विजयी सरसीतीरे दिवसं वसति स्म तम् ।। १७२
प्रातस्ततः प्रयातश्च स राजा क्रमशो व्रजन् ।
तत्प्राप नगरं पत्रपुरं तीरस्थमम्बुधेः ।। १७३
तत्रैकाहं विशश्राम तत्रत्येन महीभृता ।
उदारचरिताख्येन रचितोचितसत्क्रियः ।। १७४
तेनैवोपहृतैर्यानपात्रैस्तीर्त्वा च सागरम् ।
अष्टभिर्दिवसैः प्राप द्वीपं मुक्तिपुरं स तत् ।। १७५
बुद्ध्वा रूपधरस्तच्च राजा हृष्टस्तमभ्यगात् ।
मिलतः स्म च तौ भूपौ कृतकण्ठग्रहौ मिथः ।। १७६
ततस्तेन समं पृध्वीरूपो राजा स तत्पुरम् ।
विवेश पौरनारीणां पीयमान इवेक्षणैः ।। १७७
तत्र हेमलता राज्ञी स च रूपधरो नृपः ।
दृष्ट्वानुरूपं दुहितुर्भर्तारं तं ननन्दतुः ।। १७८
अथ स्वसंपदुचितै राज्ञा रूपधरेण सः ।
आचारैरर्चितस्तस्थौ पृध्वीरूपोऽत्र पार्थिवः ।। १७९
अन्येद्युश्च चिरोत्काया वेदीमारुह्य शोभने ।
लग्ने रूपलतायाः स सोत्सवः पाणिमग्रहीत् ।। 9.1.१८०
सत्यं श्रुतं त्वया पूर्वमिति वक्तुमिव श्रुतिम् ।
प्रापोत्फुल्ला तयोर्दृष्टिरन्योन्यरूपदर्शिनोः ।। १८१
रत्नानि लाजमोक्षेषु द्वयो रूपधरस्तयोः ।
ददौ तथा यथा सैष मेने रत्नाकरो जनैः ।। १८२
निर्वृत्ते च सुतोद्वाहे चित्रकृच्छ्रमणान्स तान् ।
संपूज्य वस्त्राभरणैः सर्वानन्यानपूजयत् ।। १८३
ततः पुरे स्थितस्तस्मिन्पृथ्वीरूपनृपोऽत्र सः ।
तद्द्वीपोचितमाहारं भेजे पानं च सानुगः ।। १८४
नृत्तगीतादिभिर्याते दिने नक्तं विवेश च ।
सूत्को रूपलतावासभवनं सोऽवनीपतिः ।। १८५
आस्तीर्णरत्नपर्यङ्कं रत्नकुट्टिमशोभितम् ।
रत्नस्तम्भोम्भिताभोगं रत्नदीपप्रकाशितम् ।। १८६
तत्र भेजे तया साकं स रूपलतया युवा ।
चिरसंकल्पगुणितं यथेच्छं सुरतोत्सवम् ।। १८७
सुरतश्रमसुप्तश्च पठद्भिर्बन्दिमागधैः ।
बोधितः प्रातरुत्थाय तस्थाविन्द्रो यथा दिवि ।। १८८
एवं दश दिनान्यत्र पृथ्वीरूपनृपोऽवसत् ।
द्वीपे नवनवैर्भोगैर्विलसञ्श्वशुराहृतैः ।। १८९
एकादशे दिने युक्तः स रूपलतया ततः ।
गणकानुमतो राजा प्रतस्थे कृतमङ्गलः ।। 9.1.१९०
कृतानुयात्रः श्वशुरेणा समुद्रतटं च सः ।
वध्वा सह प्रवहणान्यारुरोहानुगान्वितः ।। १९१
दिनाष्टकेन तीर्त्वाब्धिं तीरस्थे मिलिते बले ।
उदारचरिते चाग्रप्राप्ते पत्रपुरं ययौ ।। १९२
तत्रोपचरितस्तेन राज्ञा विश्रम्य कानिचित् ।
दिनानि स ततः प्रायात्पृध्वीरूपो नरेश्वरः ।। १९३
प्रियां रूपलतां हस्तिन्यारोप्य जयमङ्गले ।
कल्याणगिरिनामानमात्मनारुह्य च द्विपम् ।। १९४
गच्छन्क्रमादविरतैः सोऽथ राजा प्रयाणकैः ।
उत्पताकध्वजं प्राप प्रतिष्ठानं निजं पुरम् ।। १९५
तत्र रूप्रलतां दृष्ट्वा रूपदर्पं पुराङ्गनाः ।
जहुस्तत्कालमाश्चर्यनिर्निमेषविलोचनाः ।। १९६
राजधानीं प्रविश्याथ पृथ्वीरूपः कृतोत्सवः ।
ददौ चित्रकृते तस्मै ग्रामान्राजा धनं च सः ।। १९७
श्रमणौ पूजयित्वा च वसुभिस्तौ यथोचितम् ।
सामन्तान्सचिवान्राजपुत्रांश्च सममानयत् ।। १९८
ततः स रूपलतया प्रियया सहितस्तया ।
जीवलोकसुखं तत्र भेजे पृथ्वीपतिः कृती ।। १९९
इत्याख्याय कथां मन्त्री गोमुखस्तत्सुखोन्मुखः ।
नरवाहनदत्ताय तमुवाचोत्सुकं पुनः ।। 9.1.२००
एवं विषह्यते धीरैः सक्लेशो विरहश्चिरम् ।
त्वं पुनः सहसे नैकामपि देव निशां कथम् ।। २०१
प्रातर्भवानलंकारवतीं हि परिणेष्यति ।
गोमुखेनैवमुक्ते च तत्र तत्समयागतः ।। २०२
यौगन्धरायणसुतो मरुभूतिरभाषत ।
अदृष्टस्मरसंतापः स्वस्थस्त्वं किं न जल्पसि ।। २०३
तावद्धत्ते पुमान्धैर्यं विवेकं शीलमेव च ।
यावत्पतति कामस्य सायकानां न गोचरे ।। २०४
धन्याः सरस्वती स्कन्दो जिनश्च जगति त्रयः ।
पटान्तलग्नतृणवत्क्षिप्तो व्याधूय यैः स्मरः ।। २०५
मरुभूतौ वदत्येवमुद्विग्नं वीक्ष्य गोमुखम् ।
नरवाहनदत्तस्तं समर्थयितुमभ्यधात् ।। २०६
विनोदनार्थमेतन्मे गोमुखो युक्तमुक्तवान् ।
स्निग्धो हि विरहायासे साधुवादं ददाति किम् ।। २०७
समाश्वासो यथाशक्ति स्वजनैर्विरहातुरः ।
अतः परं स जानाति देवश्चासमसायकः ।। २०८
इत्यादि जल्पञ्छृण्वंश्च तास्ताः परिजनात्कथाः ।
नरवाहनदत्तस्तां त्रियामामत्यवाहयत् ।। २०९
अथ स प्रातरुत्थाय विहितावश्यकक्रियः ।
गगनादवरोहन्तीमपश्यत्काञ्चनप्रभाम् ।। 9.1.२१०
भर्त्रालंकारशीलेन धर्मशीलेन सूनुना ।
तयालंकारवत्या च स्वदुहित्रा समन्विताम् ।। २११
ते चावतीर्य सर्वेऽपि तत्समीपमुपागमन् ।
अभ्यनन्दच्च तान्सोऽपि तं च तेऽपि यथोचितम् ।। २१२
तावच्च हेमरत्नादिभारवाहाः सहस्रशः ।
अन्येऽप्यवतरन्ति स्म तत्र विद्याधरा दिवः ।। २१३
विज्ञायैतं च वृत्तान्तं वत्सराजः समन्त्रिकः ।
सपत्नीकश्च तत्रागात्तनयोत्कर्षहर्षितः ।। २१४
यथार्हविहितातिथ्ये तस्मिन्वत्सेश्वरेऽथ सः ।
राजालंकारशीलस्तमुवाच प्रणयानतः ।। २१५
राजन्नलंकारवती कन्येयं तनया मम ।
जातैव चैषा व्यादिष्टा गगनोद्गतया गिरा ।। २१६
नरवाहनदत्तस्य भार्यामुष्य सुतस्य ते ।
सर्वविद्याधरेन्द्राणां भाविनश्चक्रवर्तिनः ।। २१७
तदेतस्मै ददाम्येनां लग्नो ह्यद्यानयोः शुभः ।
एतदर्थं मिलित्वाहमेतैः सर्वैरिहागतः ।। २१८
एतद्विद्याधरेन्द्रस्य तस्य वत्सेश्वरो वचः ।
महाननुग्रह इति ब्रुवन्नभिननन्द सः ।। २१९
अथ निजविद्याविभवात्पाणितलोत्पादितेन तोयेन ।
अभ्युक्षति स्म सोऽङ्गनभूमिं विद्याधराधीशः ।। 9.1.२२०
तत्रोत्पेदे वेदी कनकमयी दिव्यवस्त्रसंछन्ना ।
नानारत्नमयं चाप्यकृत्रिमं कौतुकागारम् ।। २२१
उत्तिष्ठ लग्नवेला प्राप्ता स्नाहीत्युवाच तदनु कृती ।
तं नरवाहनदत्तं राजालंकारशीलोऽसौ ।। २२२
स्नाताय कौतुकभृते वेदीमानीय धृतवधूवेषाम् ।
हृष्टोऽलंकारवतीं स ददौ मनसात्मजां तस्मै ।। २२३
मणिकनकवस्त्रभूषणभारसहस्राणि दिव्यनारीश्च ।
अग्नौ लाजविसर्गेष्वददाच्च स सात्मजो दुहितुः ।। २२४
निर्वृत्ते च विवाहे सर्वान्संमान्य तदनु चामन्त्र्य ।
सह पत्न्या पुत्रेण च नभसैव यथागतं स ययौ ।। २२५
अथ वीक्ष्य तथोपचर्यमाणं प्रणतैः खेचरराजभिस्तनूजम् ।
उदयोन्मुखमत्र वत्सराजो मुदितस्तं चिरमुत्सवं ततान ।। २२६
स च नरवाहनदत्तः सद्वृत्तमनोरमामुदारगुणाम् ।
प्राप्यालंकारवतीं वाणीमिव सुकविरास्त तद्रसिकः ।। २२७
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके प्रथमस्तरङ्गः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/somadevaH_kathA-sarit-sAgaraH\/mUlam\/09\/001\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/somadevaH_kathA-sarit-sAgaraH\/mUlam\/09\/001.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ००१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="००१">००१</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/somadevaH_kathA-sarit-sAgaraH/mUlam/09/001.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="धर-दधत-वबध-भव-भवपरसदन-त-">इदं गुरुगिरीन्द्रजाप्रणयमन्दरान्दोलना-<br>
त्पुरा किल कथामृतं हरमुखाम्बुधेरुद्गतम् ।<br>
प्रसह्य रसयन्ति ये विगतविघ्नलब्धर्द्धयो<br>
धुरं दधति वैबुधीं भुवि भवप्रसादेन ते ।।</h2>
<p>निशुम्भभरनम्रोर्वीखर्विताः पर्वता अपि। ।<br>
यं नमन्तीव नृत्यन्तं नमामस्तं विनायकम् ।। १<br>
एवं वत्सेश्वरसुतः कौशाम्ब्यां भवने पितुः ।<br>
वसन्विद्याधराधीशैरादावेव कृतानतिः ।। २<br>
नरवाहनदत्तः स कदाचिन्मृगयागतः ।<br>
विवेश गोमुखसखो मुक्तसैन्यो महद्वनम् ।। ३<br>
स तत्र दक्षिणेनाक्ष्णा स्फुरतोक्तशुभागमः ।<br>
दिव्यवीणारवोन्मिश्रमशृणोद्गीतनिःस्वनम् ।। ४<br>
गत्वा तदनुसारेण नातिदूरं ददर्श सः ।<br>
स्वयंभ्वायतनं शैवं संयताश्वो विवेश च ।। ५<br>
तत्रोपवीणयन्तीं च देवेशं देवकन्यकाम् ।<br>
अपश्यद्वरकन्याभिर्बह्वीभिः परिवारिताम् ।। ५<br>
सा दृष्टा तस्य हृदयं प्रसरत्कान्तिनिर्झरा ।<br>
इन्दुमूर्तिरिवाम्भोधेः क्षोभयामास तत्क्षणम् ।। ७<br>
सापि तं सरसस्निग्धमुग्धेनालोक्य चक्षुषा ।<br>
तदेकगतचित्ताभूद्विस्मृतस्वरसारणा ।। ८<br>
नरवाहनदत्तस्य चित्तज्ञो गोमुखस्ततः ।<br>
केयं कस्य सुता चेति यावत्पृच्छति तत्सखीः ।। ९<br>
तावच्च सदृशी तस्याः पूर्वं हेमारुणप्रभा ।<br>
पश्चादवततारैका प्रौढा विद्याधरी दिवः ।। 9.1.१०<br>
सा चावतीर्य कन्यायास्तस्याः पार्श्व उपाविशत् ।<br>
कन्याप्युत्थाय सा तस्याः पादयोरपतत्तदा ।। ११<br>
सर्वविद्याधराधीशं निर्विघ्नं पतिमाप्नुहि ।<br>
इति प्रौढापि सा तस्याः कन्याया आशिषं ददौ ।। १२<br>
नरवाहनदत्तोऽथ तामुपेत्य प्रणम्य च ।<br>
दत्ताशिषं पर्यपृच्छत्सौम्यां विद्याधरी शनैः ।। १३<br>
केयं कन्या भवत्यम्ब तव का कथ्यतामिति ।<br>
ततो विद्याधरी सा तमुवाच शृणु वच्म्यदः ।। १४<br>
अस्ति गौरीगुरोः शैले श्रीसुन्दरपुरं पुरम् ।<br>
आस्तेऽलंकारशीलाख्यस्तत्र विद्याधरेश्वरः ।। १५<br>
तस्योदारगुणस्यास्ति महिषी काञ्चनप्रभा ।<br>
तस्यां तस्य च कालेन राज्ञः सूनुरजायत ।। १६<br>
एष धर्मपरो भावीत्यादिष्टमुमया यदा ।<br>
स्वप्ने तदा धर्मशीलं नाम्ना तमकरोत्पिता ।। १७<br>
क्रमेण यौवनप्राप्तं धर्मशीलं स तं सुतम् ।<br>
राजा संयोज्य विद्याभिर्यौवराज्येऽभिषिक्तवान् ।। १८<br>
ततः स यौवराज्यस्थो धर्मैकपरमो वशी ।<br>
अरञ्जयद्धर्मशीलः पितुरभ्यधिकं प्रजाः ।। १९<br>
ततोऽलंकारशीलस्य राज्ञः सा काञ्चनप्रभा ।<br>
अन्तर्वत्नी सती राज्ञी तस्य सूते स्म कन्यकाम् ।। 9.1.२०<br>
नरवाहनदत्तस्य भार्यैषा चक्रवर्तिनः ।<br>
कन्या भवित्रीति तदा दिव्या वागुदघोषयत् ।। २१<br>
ततोऽत्र तेनालंकारवतीति कृतनामिका ।<br>
पित्रा क्रमेणावर्धिष्ट बाला शशिकलेव सा ।। २२<br>
कालेन यौवनस्था च प्राप्तविद्या निजात्पितुः ।<br>
तत्तदायतनं शंभोर्भक्त्या भ्रमितुमुद्यता ।। २३<br>
तावच्च धर्मशीलोऽस्य भ्राता शान्तो युवापि सन् ।<br>
रहोऽलंकारशीलं तं पितरं स्वं व्यजिज्ञपत् ।। २४<br>
न मां भोगा इमे तात प्रीणन्ति क्षणभङ्गुराः ।<br>
किं तदस्ति हि संसारे पर्यन्तविरसं न यत् ।। २५<br>
तथा चैतत्त्वया किं न श्रुतं व्यासमुनेर्वचः ।<br>
सर्वे क्षयान्ता निचयाः पतनान्ताः समुच्छ्रयाः ।। २६<br>
संयोगा विप्रयोगान्ता मरणान्तं हि जीवितम् ।<br>
तदेषु का रतिस्तात नश्वरेषु मनस्विनाम् ।। २७<br>
परत्र च सहायान्ति न भोगा नार्थसंचयाः ।<br>
एकस्तु बान्धवो धर्मो न जहाति पदात्पदम् ।। २८<br>
तस्माद्वनाय गत्वाहं साधयाम्युत्तमं तपः ।<br>
आसादयेयं तद्येन शाश्वतं परमं पदम् ।। २९<br>
इत्युक्तवन्तं तं पुत्रं धर्मशीलं समाकुलः ।<br>
राजालंकारशीलोऽथ वक्ति स्मोदश्रुलोचनः ।। 9.1.३०<br>
बालस्यैव तवाकाण्डे कोऽयं पुत्र मतिभ्रमः ।<br>
उपयुक्ते हि तारुण्ये प्रशमः सद्भिरिष्यते ।। ३१<br>
कृतदारस्य धर्मेण राज्यं पालयतस्तव ।<br>
भोगान्भोक्तुमयं कालो न वैराग्यस्य सांप्रतम् ।। ३२<br>
एतत्पितुर्वचः श्रुत्वा धर्मशीलोऽभ्यधात्पुनः ।<br>
न शमाशमयोरत्र नियमोऽस्ति वयःकृतः ।। ३३<br>
ईश्वरानुगृहीतो हि कश्चिद्बालोऽपि शाम्यति ।<br>
वृद्धोऽपि न शमं याति कश्चित्कापुरुषः पुनः ।। ३४<br>
न च राज्ये रतिर्मेऽस्ति न वा दारपरिग्रहे ।<br>
ममैतज्जीवितफलं यच्छिवाराधनं तपः ।। ३५<br>
इति ब्रुवाणं यत्नेनाप्यनिवार्यमवेक्ष्य तम् ।<br>
पितालंकारशीलोऽसौ विमुच्याश्रूण्यभाषत ।। ३६<br>
यदि यूनोऽपि ते पुत्र वैराग्यमिदमीदृशम् ।<br>
नास्ति वृद्धस्य मे तत्किमहमप्याश्रये वनम् ।। ३७<br>
इत्युक्त्वा मर्त्यलोकं च गत्वा भारायुतं ददौ ।<br>
ब्राह्मणेभ्यो दरिद्रेभ्यो रत्नानां काञ्चनस्य च ।। ३८<br>
एत्य च स्वपुरं भार्यामवोचत्काञ्चनप्रभाम् ।<br>
त्वया मदाज्ञयेहैव स्थातव्यं नगरे निजे ।। ३९<br>
रक्षालंकारवत्येषा कन्या पूर्णे च वत्सरे ।<br>
अस्ति वैवाहलग्नोऽस्यास्तिथावद्यतने शुभः ।। 9.1.४०<br>
नरवाहनदत्ताय दास्याम्येतामहं तदा ।<br>
स चक्रवर्ती जामाता पास्यतीदं पुरं च नः ।। ४१<br>
इत्युक्त्वा दत्तशपथां भार्यां राजा निवर्त्य सः ।<br>
ससुतां विलपन्तीं तां सपुत्रः शिश्रिये वनम् ।। ४२<br>
सा तु स्वपुरमध्यास्त तद्भार्या काञ्चनप्रभा ।<br>
दुहित्रा सह साध्वी स्त्री भर्त्राज्ञां का हि लङ्घयेत् ।। ४३<br>
तत्सुताथ तया मात्रा सह स्नेहानुयातया ।<br>
अलंकारवती भ्रान्ता बहून्यायतनानि च ।। ४४<br>
एकदा तां च वक्ति स्म विद्या प्रज्ञप्तिसंज्ञिका ।<br>
कश्मीरेषु स्वयंभूनि गत्वा क्षेत्राणि पूजय ।। ४५<br>
नरवाहनदत्तं हि निर्विघ्नं तं पतिं ततः ।<br>
सर्वविद्याधरेन्द्रैकचक्रवर्तिनमाप्स्यसि ।। ४६<br>
इत्युक्ता विद्यया गत्वा कश्मीरान्सा समातृका ।<br>
अलंकारवती शंभुं पुण्यक्षेत्रेष्वपूजयत् ।। ४७<br>
नन्दिक्षेत्रे महादेवगिरावमरपर्वते ।<br>
सुरेश्वर्याद्रिषु तथा विजये कपटेश्वरे ।। ४८<br>
एवमादिषु संपूज्य क्षेत्रेषु गिरिजापतिम् ।<br>
विद्याधरेन्द्रकन्या सा तन्माता चागते गृहान् ।। ४९<br>
तामेतां विद्ध्यलंकारवलीं सुभग कन्यकाम् ।<br>
तां च मातरमेतस्या विद्धि मां काञ्चनप्रभाम् ।। 9.1.५०<br>
अद्य चैषा ममानुक्त्वैवागतेमं शिवालयम् ।<br>
ततः प्रज्ञप्तिविद्यातो विज्ञायाहमिहागता ।। ५१<br>
तन्मुखादेव च ज्ञातस्त्वमपीहागतो मया ।<br>
तदेतां देवतादिष्टामुपयच्छस्व मे सुताम् ।। ५२<br>
प्रातश्च सोऽस्याः पित्रोक्तः प्राप्तो वैवाहवासरः ।<br>
तदद्य पुत्र कौशाम्बीं स्वामेव नगरीं व्रज ।। ५३<br>
आवामितश्च गच्छावः प्रातरेत्य तपोवनात् ।<br>
राजालंकारशीलस्ते दास्यत्येता सुतां स्वयम् ।। ५४<br>
एवं तयोक्तेऽलंकारवत्यास्तस्याश्च तस्य च ।<br>
नरवाहनदत्तस्य काप्यवस्था द्वयोरभूत् ।। ५५<br>
अन्योन्यरजनीमात्रविश्लेषासहनात्मनोः ।<br>
चक्राह्वयोरिवासन्ने दिनान्ते साश्रुनेत्रयोः ।। ५६<br>
दृष्ट्वा तौ तादृशौ द्वावप्यवादीत्काञ्चनप्रभा ।<br>
किमेकरात्रिविश्लेषे ह्यधैर्यं युवयोरिदम् ।। ५७<br>
अनिश्चितावधिं धीराः सहन्ते विरहं चिरम् ।<br>
श्रूयतां रामभद्रस्य सीतादेव्यास्तथा कथा ।। ५८<br>
राज्ञो दशरथस्यासीदयोध्याधिपतेः सुतः ।<br>
रामो भरतशत्रुघ्नलक्ष्मणानां पुराग्रजः ।। ५९<br>
विष्णोरवततारांशो रावणोच्छेदनाय यः ।<br>
सीता तस्याभवद्भार्या प्राणेशा जनकात्मजा ।। 9.1.६०<br>
स पित्रा भरतन्यस्तराज्येन विधियोगतः ।<br>
प्रेषितोऽभूद्वनं साकं सीतया लक्ष्मणेन च ।। ६१<br>
तत्र तस्याहरत्सीतां मायया रावणः प्रियाम् ।<br>
निनाय च पुरीं लङ्कां पथि हत्वा जटायुषम् ।। ६२<br>
ततः स रामो विरही सुग्रीवं वालिनो वधात् ।<br>
स्वीकृत्य मारुतिं प्रेष्य तत्प्रवृत्तिमबुध्यत ।। ६३<br>
गत्वा च सागरे सेतुं बद्ध्वा हत्वा च रावणम् ।<br>
लङ्कां विभीषणे न्यस्य सीतां प्रत्याजहार सः ।। ६४<br>
अथावृत्तस्य वनतः शासतो भरतार्पितम् ।<br>
तस्य राज्यमयोध्यायां सीता गर्भमधत्त सा ।। ६५<br>
तावच्चात्र प्रजाचेष्टां ज्ञातुमल्पपरिच्छदः ।<br>
स्वैरं परिभ्रमन्नेकं सोऽपश्यत्पुरुषं प्रभुः ।। ६६<br>
हस्ते गृहीत्वा गृहिणीं निरस्यन्तं निजाद्गृहात् ।<br>
परस्येयं गृहमगादिति दोषानुकीर्तनात् ।। ६७<br>
रक्षोगृहोषिता सीता रामदेवेन नोज्झिता ।<br>
अयमभ्यधिको यो मामुज्झति ज्ञातिवेश्मगाम् ।। ६८<br>
इति तद्गृहिणीं तां च ब्रुवतीं तं निजं पतिम् ।<br>
रामो राजा स शुश्राव खिन्नश्चाभ्यन्तरं ययौ ।। ६९<br>
लोकापवादभीतश्च सीतां तत्याज तां वने ।<br>
सहते विरहक्लेशं यशस्वी नायशः पुनः ।। 9.1.७०<br>
सा च गर्भालसा दैवाद्वाल्मीकेः प्रापदाश्रमम् ।<br>
तेनर्षिणा समाश्वास्य तत्रैव ग्राहिता स्थितिम् ।। ७१<br>
नूनं सीता सदोषेयं त्यक्ता भर्त्रान्यथा कथम् ।<br>
तदेतद्दर्शनान्नित्यं पापं संक्रामतीह नः ।। ७२<br>
वाल्मीकिः कृपया चैनां निर्वासयति नाश्रमात् ।<br>
एतद्दर्शनजं पापं तपसा च व्यपोहति ।। ७३<br>
तदेत यावद्गच्छामो द्वितीयं कंचिदाश्रमम् ।<br>
इति संमन्त्रयामासुस्तत्रान्ये मुनयस्तदा ।। ७४<br>
तद्बुद्ध्वा तान्स वाल्मीकिरब्रवीन्नात्र संशयः ।<br>
शुद्धैषा प्रणिधानेन मया दृष्टा द्विजा इति ।। ७५<br>
तथाप्यप्रत्ययस्तेषां यदा सीता तदाभ्यधात् ।<br>
भगवन्तो यथा वित्थ तथा शोधयतेह माम् ।। ७६<br>
अशुद्धायाः शिरश्छेदनिग्रहः क्रियतां मम ।<br>
तच्छ्रुत्वा जातकरुणा जगदुर्मुनयोऽत्र ते ।। ७७<br>
अस्त्यत्र टीटिभसरोनाम तीर्थं महद्वने ।<br>
टीटिभी हि पुरा कापि भर्त्रान्यासङ्गशङ्किना ।। ७८<br>
मिथ्यैव दूषिता साध्वी चक्रन्दाशरणा भुवम् ।<br>
लोकपालांश्च तैस्तस्याः शुद्ध्यर्थं तद्विनिर्मितम् ।। ७९<br>
तत्रैषा राघववधूः परिशुद्धिं करोतु नः ।<br>
इत्युक्तवद्भिस्तैः साकं जानकी तत्सरो ययौ ।। 9.1.८०<br>
यद्यार्यपुत्रादन्यत्र न स्वप्नेऽपि मनो मम ।<br>
तदुत्तरेयं सरसः पारमम्ब वसुंधरे ।। ८१<br>
इत्युक्त्वैव प्रविष्टा च तस्मिन्सरसि सा सती ।<br>
नीता च पारमुत्सङ्गे कृत्वाविर्भूतया भुवा ।। ८२<br>
ततस्तां ते महासाध्वीं प्रणेमुर्मुनयोऽखिलाः ।<br>
राघवं शप्तुमैच्छंश्च तत्परित्यागमन्युना ।। ८३<br>
युष्माभिरार्यपुत्रस्य न ध्यातव्यममङ्गलम् ।<br>
शप्तुमर्हथ मामेव पापामञ्जलिरेष वः ।। ८४<br>
इति यद्वारयामास सीता तान्सा पतिव्रता ।<br>
तेन ते मुनयस्तुष्टास्तस्याः पुत्राशिषं ददुः ।। ८५<br>
ततः सा तत्र तिष्ठन्ती समये सुषुवे सुतम् ।<br>
तं च नाम्ना लवं चक्रे स वाल्मीकिमुनिः शिशुम् ।। ८६<br>
बालमादाय तं तस्यां गतायां स्नातुमेकदा ।<br>
तेन शून्यं तदुटजं दृष्ट्वा सोऽचिन्तयन्मुनिः ।। ८७<br>
स्थापयित्यार्भकं याति स्नातुं सा तत्क्व सोऽर्भकः ।<br>
नीतः स श्वापदेनेह नूनमन्यं सृजामि तत् ।। ८८<br>
स्नात्वागतान्यथा सीता न प्राणान्धारयेदिह ।<br>
इति ध्यात्वा कुशैः कृत्वा पवित्रं निर्ममेऽर्भकम् ।। ८९<br>
लवस्य सदृशं तं च स तथास्थापयन्मुनिः ।<br>
आगता तं च सा दृष्ट्वा मुनिं सीता व्यजिज्ञपत् ।। 9.1.९०<br>
स्वकोऽयं मे स्थितो बालस्तदेषोऽन्यः कुतो मुने ।<br>
तच्छ्रुत्वा स यथावृत्तमुक्त्वा मुनिरुवाच ताम् ।। ९१<br>
भवितव्यं गृहाणैतं द्वितीयमनघे सुतम् ।<br>
कुशसंज्ञं मयायं यत्स्वप्रभावात्कुशैः कृतः ।। ९२<br>
इत्युक्ता तेन मुनिना सीता लवकुशौ सुतौ ।<br>
तेनैव कृतसंस्कारौ वर्धयामास तत्र तौ ।। ९३<br>
बालावेव च तौ दिव्यमस्त्रग्राममवापतुः ।<br>
विद्याश्च सर्वा वाल्मीकिमुनेः क्षत्रकुमारकौ ।। ९४<br>
एकदा आश्रममृगं हत्वा तन्मांसमादतुः ।<br>
अर्चालिङ्गं च वाल्मीकेश्चक्रतुः क्रीडनीयकम् ।। ९५<br>
तेन खिन्नो मुनिः सोऽथ सीतादेव्यानुनाथितः ।<br>
प्रायश्चित्तं तयोरेवमादिदेश कुमारयोः ।। ९६<br>
गत्वा कुबेरसरसः स्वर्णपद्मान्ययं लवः ।<br>
तदुद्यानाच्च मन्दारपुष्पाण्यानयतु द्रुतम् ।। ९७<br>
तैरेतौ भ्रातरावेतल्लिङ्गमर्चयतामुभौ ।<br>
तेनैतयोरिदं पापमुपशान्तिं गमिष्यति ।। ९८<br>
एतच्छ्रुत्वैव कैलासं स बालोऽपि लवो ययौ ।<br>
आचस्कन्द कुबेरस्य सरश्चोपवनं च तत् ।। ९९<br>
निहत्य यक्षानादाय पद्मानि कुसुमानि च ।<br>
आगच्छन्पथि स श्रान्तो विशश्राम तरोस्तले ।। 9.1.१००<br>
अत्रान्तरे च रामस्य नरमेधे सुलक्षणम् ।<br>
चिन्वन्पुरुषमागच्छत्तेन मार्गेण लक्ष्मणः ।। १०१<br>
स लवं समराहूतं मोहनास्त्रेण मोहितम् ।<br>
क्षत्रधर्मेण बद्ध्वा तमयोध्यामनयत्पुरीम् ।। १०२<br>
तावच्च सीतामाश्वास्य लवागमनदुःस्थिताम् ।<br>
वाल्मीकिः स्वाश्रमे तत्र ज्ञानी कुशमभाषत ।। १०३<br>
नीतोऽयोध्यामवष्टभ्य लक्ष्मणेन सुतो लवः ।<br>
गच्छ मोचय तं तस्मादेभिरस्त्रैर्विनिर्जितात् ।। १०४<br>
इत्युक्त्वा दत्तदिव्यास्त्रस्तेन गत्वा कुशस्ततः ।<br>
रोध्यमानामयोध्यायां यज्ञभूमिं रुरोध सः ।। १०५<br>
जिगाय लक्ष्मणं चात्र तन्निमित्तं प्रधावितम् ।<br>
युद्धे दिव्यैर्महास्त्रैस्तैस्ततो रामस्तमभ्यगात् ।। १०६<br>
सोऽपि प्रभावाद्वाल्मीकेर्जेतुं नास्त्रैः शशाक तम् ।<br>
कुशं यत्तेन पप्रच्छ कोऽर्थस्ते को भवानिति ।। १०७<br>
कुशस्ततोऽब्रवीद्बद्ध्वा लक्ष्मणेनाग्रजो मम ।<br>
आनीत इह तस्याहं मोचनार्थमिहागतः ।। १०८<br>
आवां लवकुशौ रामतनयाविति जानकी ।<br>
माता नौ वक्ति चेत्युक्त्वा तद्वृत्तान्तं शशंस सः ।। १०९<br>
ततः सबाष्पो रामस्तं लवमानाय्य तावुभौ ।<br>
कण्ठे जग्राह सैषोऽहं पापो राम इति ब्रुवन् ।। 9.1.११०<br>
अथ सीतां प्रशंसत्सु वीरौ पश्यत्सु तौ शिशू ।<br>
पौरेषु मिलितेष्वत्र स तौ रामोऽग्रहीत्सुतौ ।। १११<br>
आनाय्य सीतादेवीं च वाल्मीकेराश्रमात्ततः ।<br>
तया सह सुखं तस्थौ पुत्रन्यस्तभरोऽथ सः ।। ११२<br>
एवं सहन्ते विरहं धीराश्चिरमपीदृशम् ।<br>
न सहेथे युवां पुत्रौ कथमेकामपि क्षपाम् ।। ११३<br>
इत्यात्मजामलंकारवतीं परिणयोत्सुकाम् ।<br>
नरवाहनदत्तं च तमुक्त्वा काञ्चनप्रभा ।। ११४<br>
नभसा प्रातरागन्तुमगादादाय तां सुताम् ।<br>
नरवाहनदत्तोऽपि कौशाम्बीं विमना ययौ ।। ११५<br>
तत्रानिद्रं निशि स्माह गोमुखस्तं विनोदयन् ।<br>
पृथ्वीरूपकथां देव शृण्विमां कथयामि ते ।। ११६<br>
अस्ति नाम्ना प्रतिष्ठानं नगरं दक्षिणापथे ।<br>
पृथ्वीरूपाभिधानोऽभूद्राजा तत्रातिरूपवान् ।। ११७<br>
तं परिज्ञानिनौ जातु श्रमणौ द्वावुपेयतुः ।<br>
विलोक्याद्भुतरूपं च तावेवं नृपमूचतुः ।। ११८<br>
देवावां पृथिवीं भ्रान्तौ न च रूपेण ते समम् ।<br>
अन्यं पुमांसं नारीं वा दृष्टवन्तौ क्वचित्प्रभो ।। ११९<br>
किं तु मुक्तिपुरद्वीपे राज्ञो रूपधरस्य या ।<br>
अस्ति हेमलतादेव्यां जाता रूपलता सुता ।। 9.1.१२०<br>
सैका ते सदृशी कन्या तस्याश्चैको भवानपि ।<br>
युवयोर्यदि संयोगो भवेत्स्यात्सुकृतं ततः ।। १२१<br>
इति श्रमणवाक्येन समं मदनसायकाः ।<br>
प्रविश्य श्रुतिमार्गेण राज्ञस्तस्यालगन्हृदि ।। १२२<br>
ततः समुत्सुको राजा निजं चित्रकरोत्तमम् ।<br>
कुमारिदत्तनामानं पृथ्वीरूपः समादिशत् ।। १२३<br>
पटे यथावल्लिखितां समादाय मदाकृतिम् ।<br>
एताभ्यां सह भिक्षुभ्यां द्वीपं मुक्तिपुरं व्रज ।। १२४<br>
तत्र रूपधराख्यस्य राज्ञस्तद्दुहितुस्तथा ।<br>
युक्त्या रूपलतायास्त्वं मदाकारं प्रदर्शय ।। १२५<br>
पश्य किं स नृपस्तां मे ददाति तनयां न वा ।<br>
तां च रूपलतां चित्रे लिखित्वा त्वमिहानय ।। १२६<br>
एवमुक्त्वाभिलेख्य स्वं रूपं चित्रपटे स तम् ।<br>
सभिक्षुकं चित्रकरं द्वीपं तं प्राहिणोन्नृपः ।। १२७<br>
ते च क्रमाच्चित्रकरश्रमणाः प्रस्थितास्ततः ।<br>
प्रापुः पत्रपुरं नाम नगरं वारिधेस्तटे ।। १२८<br>
ततः प्रवहणारूढा गत्वैवाम्बुधिवर्त्मना ।<br>
ते तं मुक्तिपुरद्वीपमवापुः पञ्चभिर्दिनैः ।। १२९<br>
तत्र चित्रकरो गत्वा राजद्वारि स चीरिकाम् ।<br>
मम चित्रकरस्तुल्यो नान्योऽस्तीत्युदलम्बयत् ।। 9.1.१३०<br>
तद्बुद्ध्वैव समाहूतो राज्ञा रूपधरेण सः ।<br>
प्रविश्य राजभवनं तं प्रणम्य व्यजिज्ञपत् ।। १३१<br>
पृध्वीं भ्रान्त्वा मया देव न दृष्टश्चित्रकृत्समः ।<br>
तद्देवासुरमर्त्यानामालिखामि कमादिश ।। १३२<br>
तच्छ्रुत्वानाय्य नृपतिः स तां रूपलतां पुरः ।<br>
इमामालिख्य मत्पुत्रीं दर्शयेत्यादिदेश तम् ।। १३३<br>
ततः कुमारिदत्तः स चित्रकृद्राजकन्यकाम् ।<br>
आलिख्य दर्शयामास तद्रूपामेव तां पटे ।। १३४<br>
अथ रूपधरो राजा तुष्टो मत्वा विचक्षणम् ।<br>
पृच्छति स्म स तं चित्रकरं जामातृलिप्सया ।। १३५<br>
भद्र पृथ्वी त्वया भ्रान्ता तद्ब्रूहि यदि कुत्रचित् ।<br>
रूपे मदुहितुस्तुल्या दृष्टा स्त्री पुरुषोऽपि वा ।। १३६<br>
इत्युक्तस्तेन राज्ञा स चित्रकृत्प्रत्युवाच तम् ।<br>
नैतत्तुल्या मया दृष्टा नारी काप्यथवा पुमान् ।। १३७<br>
एकस्तु पृध्वीरूपाख्यः प्रतिष्ठाने महीपतिः ।<br>
दृष्टः समोऽस्यास्तेनैषा युज्यते यदि साधु तत् ।। १३८<br>
तुल्यरूपा यदा तेन न प्राप्ता राजकन्यका ।<br>
तदा नवेऽपि तारुण्ये स तिष्ठत्यपरिग्रहः ।। १३९<br>
मया च देव दृष्ट्वैव स राजा लोचनप्रियः ।<br>
अभिलिख्य पटे सम्यग्गृहीतो रूपकौतुकात् ।। 9.1.१४०<br>
तच्छ्रुत्वा किं पटः सोऽस्तीत्युक्तस्तेन स भूभृता ।<br>
अस्तीत्युक्त्वा च तं चित्रकरः पटमदर्शयत् ।। १४१<br>
तत्र दृष्ट्वा स तद्रूपं पृथ्वीरूपस्य भूपतेः ।<br>
राजा रूपधरो दध्रे विस्मयाघूर्णितं शिरः ।। १४२<br>
जगाद च वयं धन्या यैरत्र लिखितोऽप्ययम् ।<br>
दृष्टो राजा नमस्तेभ्यः साक्षात्पश्यन्ति ये त्वमुम् ।। १४३<br>
एतत्पितृवचः श्रुत्वा दृष्ट्वा चित्रे च तं नृपम् ।<br>
सोत्का रूपलता नान्यच्छुश्राव न ददर्श च ।। १४४<br>
सा मारमोहिता दृष्ट्वा सुतां स नृपतिस्तदा ।<br>
कुमारिदत्तं तं चित्रकरं रूपधरोऽभ्यधात् ।। १४५<br>
नास्त्यालेख्यविसंवादस्तव तद्दुहितुर्मम ।<br>
एतस्याः प्रतिरूपः स पृध्वीरूपनृपः पतिः ।। १४६<br>
तदेतं मत्सुताचित्रपटं नीत्वाद्य सत्वरम् ।<br>
पृध्वीरूपनृपायैतां मत्सुतां गच्छ दर्शय ।। १४७<br>
आख्याय च यथावृत्तं तत्तस्मै यदि रोचते ।<br>
तदिह द्रुतमायातु परिणेतुं मदात्मजाम् ।। १४८<br>
इत्युक्त्वा पूजयित्वार्थैः स सहस्थितभिक्षुकम् ।<br>
राजा चित्रकरं तं च स्वदूतं च विसृष्टवान् ।। १४९<br>
ते गत्वाम्बुधिमुत्तीर्य चित्रकृद्दूतभिक्षुकाः ।<br>
सर्वे प्रापुः प्रतिष्ठानं पृथ्वीरूपनृपान्तिकम् ।। 9.1.१५०<br>
तत्र प्राभृतकं दत्त्वा कार्यं तत्ते यथाकृतम् ।<br>
सरूपधरसंदेशं राज्ञे तस्मै न्यवेदयन् ।। १५१<br>
स च चित्रकृदेतस्मै भूभृते तामदर्शयत् ।<br>
कुमारिदत्तश्चित्रस्थां प्रियां रूपलतां ततः ।। १५२<br>
राज्ञस्तस्य वपुष्यस्या लावण्यसरसीक्षतः ।<br>
मग्ना दृष्टिस्तथा नैतामुद्धर्तुमशकद्यथा ।। १५३<br>
स हि कान्तिसुधास्यन्दमयीं तां चर्वयन्नृपः ।<br>
नातृप्यदधिकोत्कण्ठश्चकोरश्चन्द्रिकामिव ।। १५४<br>
प्राह चित्रकरं तं च वन्द्यो वेधाः करश्च ते ।<br>
येनेदं निर्मितं रूपं येन चालिखितं सखे ।। १५५<br>
तद्रूपधरभूपस्य प्रतिपन्नं वचो मया ।<br>
यामि मुक्तिपुरद्वीपमुपयच्छे च तत्सुताम् ।। १५६<br>
इत्युक्त्वा चित्रकृद्दूतभिक्षून्संमान्य तान्धनैः ।<br>
आसीच्चित्रपटं पश्यन्पृथ्वीरूपनृपोऽत्र सः ।। १५७<br>
उद्यानादिषु नीत्वा च तद्दिनं विरहातुरः ।<br>
लग्नं निश्चित्य सोऽन्येद्युश्चक्रे राजा प्रयाणकम् ।। १५८<br>
युक्तो विविधहस्त्यश्वैः सामन्तै राजसूनुभिः ।<br>
सरूपधरदूतैस्तैश्चित्रकृच्छ्रमणैश्च सः ।। १५९<br>
गजेन्द्रं मङ्गलघटं राजारुह्य व्रजन्दिनैः ।<br>
प्राप्य विन्ध्याटवीद्वारं सायं तत्र स्थितोऽभवत् ।। 9.1.१६०<br>
द्वितीयेऽह्नि समारुह्य शत्रुमर्दनसंज्ञकम् ।<br>
गजं तामटवीं राजा पृथ्वीरूपो विवेश सः ।। १६१<br>
यावद्याति पुरस्तावदग्रयायि निजं बलम् ।<br>
पलायमानमावृत्तमकस्मात्स व्यलोकयत् ।। १६२<br>
किमेतदिति संभ्रान्तं तं चाभ्येत्यैव तत्क्षणम् ।<br>
राजपुत्रो गजारूढो निर्भयाख्यो व्यजिज्ञपत् ।। १६३<br>
देवाग्रतोऽतिमहती भिल्लसेनाभिधाविता ।<br>
तैर्वारणा नः पञ्चाशन्मात्रा भिल्लै रणे हताः ।। १६४<br>
सहस्रं च पदातीनामश्वानां च शतत्रयम् ।<br>
अस्मदीयैश्च भिल्लानां द्वे सहस्रे निपातिते ।। १६५<br>
एको ह्यस्मद्बले दृष्टः कबन्धो द्वौ च तद्बले ।<br>
ततोऽस्मत्सैनिका भग्नास्तद्बाणाशनिपीडिताः ।। १६६<br>
तच्छ्रुत्वा कुपितो राजा पृध्वीरूपः प्रधाव्य सः ।<br>
जघान सेनां भिल्लानां कौरवाणामिवार्जुनः ।। १६७<br>
निर्भयादिभिरन्येषु निहतेष्वथ दस्युषु ।<br>
स चिच्छेदैकभल्लेन भिल्लसेनापतेः शिरः ।। १६८<br>
बाणव्रणगलद्रक्तस्तस्येभः शत्रुमर्दनः ।<br>
सधातुनिर्झरोद्गारमञ्जनाद्रिं व्यडम्बयत् ।। १६९<br>
ततो लब्धजयावृत्ते तत्सैन्ये मिलितेऽखिले ।<br>
पलाय्य हतशेषास्ते भिल्ला दश दिशो ययुः ।। 9.1.१७०<br>
ततो निवृत्तसङ्ग्रामः पृथ्वीरूपो महीपतिः ।<br>
स रूपधरदूतेन स्तूयमानपराक्रमः ।। १७१<br>
व्रणितानीकविश्रान्त्यै तस्यामेवाटवीभुवि ।<br>
विजयी सरसीतीरे दिवसं वसति स्म तम् ।। १७२<br>
प्रातस्ततः प्रयातश्च स राजा क्रमशो व्रजन् ।<br>
तत्प्राप नगरं पत्रपुरं तीरस्थमम्बुधेः ।। १७३<br>
तत्रैकाहं विशश्राम तत्रत्येन महीभृता ।<br>
उदारचरिताख्येन रचितोचितसत्क्रियः ।। १७४<br>
तेनैवोपहृतैर्यानपात्रैस्तीर्त्वा च सागरम् ।<br>
अष्टभिर्दिवसैः प्राप द्वीपं मुक्तिपुरं स तत् ।। १७५<br>
बुद्ध्वा रूपधरस्तच्च राजा हृष्टस्तमभ्यगात् ।<br>
मिलतः स्म च तौ भूपौ कृतकण्ठग्रहौ मिथः ।। १७६<br>
ततस्तेन समं पृध्वीरूपो राजा स तत्पुरम् ।<br>
विवेश पौरनारीणां पीयमान इवेक्षणैः ।। १७७<br>
तत्र हेमलता राज्ञी स च रूपधरो नृपः ।<br>
दृष्ट्वानुरूपं दुहितुर्भर्तारं तं ननन्दतुः ।। १७८<br>
अथ स्वसंपदुचितै राज्ञा रूपधरेण सः ।<br>
आचारैरर्चितस्तस्थौ पृध्वीरूपोऽत्र पार्थिवः ।। १७९<br>
अन्येद्युश्च चिरोत्काया वेदीमारुह्य शोभने ।<br>
लग्ने रूपलतायाः स सोत्सवः पाणिमग्रहीत् ।। 9.1.१८०<br>
सत्यं श्रुतं त्वया पूर्वमिति वक्तुमिव श्रुतिम् ।<br>
प्रापोत्फुल्ला तयोर्दृष्टिरन्योन्यरूपदर्शिनोः ।। १८१<br>
रत्नानि लाजमोक्षेषु द्वयो रूपधरस्तयोः ।<br>
ददौ तथा यथा सैष मेने रत्नाकरो जनैः ।। १८२<br>
निर्वृत्ते च सुतोद्वाहे चित्रकृच्छ्रमणान्स तान् ।<br>
संपूज्य वस्त्राभरणैः सर्वानन्यानपूजयत् ।। १८३<br>
ततः पुरे स्थितस्तस्मिन्पृथ्वीरूपनृपोऽत्र सः ।<br>
तद्द्वीपोचितमाहारं भेजे पानं च सानुगः ।। १८४<br>
नृत्तगीतादिभिर्याते दिने नक्तं विवेश च ।<br>
सूत्को रूपलतावासभवनं सोऽवनीपतिः ।। १८५<br>
आस्तीर्णरत्नपर्यङ्कं रत्नकुट्टिमशोभितम् ।<br>
रत्नस्तम्भोम्भिताभोगं रत्नदीपप्रकाशितम् ।। १८६<br>
तत्र भेजे तया साकं स रूपलतया युवा ।<br>
चिरसंकल्पगुणितं यथेच्छं सुरतोत्सवम् ।। १८७<br>
सुरतश्रमसुप्तश्च पठद्भिर्बन्दिमागधैः ।<br>
बोधितः प्रातरुत्थाय तस्थाविन्द्रो यथा दिवि ।। १८८<br>
एवं दश दिनान्यत्र पृथ्वीरूपनृपोऽवसत् ।<br>
द्वीपे नवनवैर्भोगैर्विलसञ्श्वशुराहृतैः ।। १८९<br>
एकादशे दिने युक्तः स रूपलतया ततः ।<br>
गणकानुमतो राजा प्रतस्थे कृतमङ्गलः ।। 9.1.१९०<br>
कृतानुयात्रः श्वशुरेणा समुद्रतटं च सः ।<br>
वध्वा सह प्रवहणान्यारुरोहानुगान्वितः ।। १९१<br>
दिनाष्टकेन तीर्त्वाब्धिं तीरस्थे मिलिते बले ।<br>
उदारचरिते चाग्रप्राप्ते पत्रपुरं ययौ ।। १९२<br>
तत्रोपचरितस्तेन राज्ञा विश्रम्य कानिचित् ।<br>
दिनानि स ततः प्रायात्पृध्वीरूपो नरेश्वरः ।। १९३<br>
प्रियां रूपलतां हस्तिन्यारोप्य जयमङ्गले ।<br>
कल्याणगिरिनामानमात्मनारुह्य च द्विपम् ।। १९४<br>
गच्छन्क्रमादविरतैः सोऽथ राजा प्रयाणकैः ।<br>
उत्पताकध्वजं प्राप प्रतिष्ठानं निजं पुरम् ।। १९५<br>
तत्र रूप्रलतां दृष्ट्वा रूपदर्पं पुराङ्गनाः ।<br>
जहुस्तत्कालमाश्चर्यनिर्निमेषविलोचनाः ।। १९६<br>
राजधानीं प्रविश्याथ पृथ्वीरूपः कृतोत्सवः ।<br>
ददौ चित्रकृते तस्मै ग्रामान्राजा धनं च सः ।। १९७<br>
श्रमणौ पूजयित्वा च वसुभिस्तौ यथोचितम् ।<br>
सामन्तान्सचिवान्राजपुत्रांश्च सममानयत् ।। १९८<br>
ततः स रूपलतया प्रियया सहितस्तया ।<br>
जीवलोकसुखं तत्र भेजे पृथ्वीपतिः कृती ।। १९९<br>
इत्याख्याय कथां मन्त्री गोमुखस्तत्सुखोन्मुखः ।<br>
नरवाहनदत्ताय तमुवाचोत्सुकं पुनः ।। 9.1.२००<br>
एवं विषह्यते धीरैः सक्लेशो विरहश्चिरम् ।<br>
त्वं पुनः सहसे नैकामपि देव निशां कथम् ।। २०१<br>
प्रातर्भवानलंकारवतीं हि परिणेष्यति ।<br>
गोमुखेनैवमुक्ते च तत्र तत्समयागतः ।। २०२<br>
यौगन्धरायणसुतो मरुभूतिरभाषत ।<br>
अदृष्टस्मरसंतापः स्वस्थस्त्वं किं न जल्पसि ।। २०३<br>
तावद्धत्ते पुमान्धैर्यं विवेकं शीलमेव च ।<br>
यावत्पतति कामस्य सायकानां न गोचरे ।। २०४<br>
धन्याः सरस्वती स्कन्दो जिनश्च जगति त्रयः ।<br>
पटान्तलग्नतृणवत्क्षिप्तो व्याधूय यैः स्मरः ।। २०५<br>
मरुभूतौ वदत्येवमुद्विग्नं वीक्ष्य गोमुखम् ।<br>
नरवाहनदत्तस्तं समर्थयितुमभ्यधात् ।। २०६<br>
विनोदनार्थमेतन्मे गोमुखो युक्तमुक्तवान् ।<br>
स्निग्धो हि विरहायासे साधुवादं ददाति किम् ।। २०७<br>
समाश्वासो यथाशक्ति स्वजनैर्विरहातुरः ।<br>
अतः परं स जानाति देवश्चासमसायकः ।। २०८<br>
इत्यादि जल्पञ्छृण्वंश्च तास्ताः परिजनात्कथाः ।<br>
नरवाहनदत्तस्तां त्रियामामत्यवाहयत् ।। २०९<br>
अथ स प्रातरुत्थाय विहितावश्यकक्रियः ।<br>
गगनादवरोहन्तीमपश्यत्काञ्चनप्रभाम् ।। 9.1.२१०<br>
भर्त्रालंकारशीलेन धर्मशीलेन सूनुना ।<br>
तयालंकारवत्या च स्वदुहित्रा समन्विताम् ।। २११<br>
ते चावतीर्य सर्वेऽपि तत्समीपमुपागमन् ।<br>
अभ्यनन्दच्च तान्सोऽपि तं च तेऽपि यथोचितम् ।। २१२<br>
तावच्च हेमरत्नादिभारवाहाः सहस्रशः ।<br>
अन्येऽप्यवतरन्ति स्म तत्र विद्याधरा दिवः ।। २१३<br>
विज्ञायैतं च वृत्तान्तं वत्सराजः समन्त्रिकः ।<br>
सपत्नीकश्च तत्रागात्तनयोत्कर्षहर्षितः ।। २१४<br>
यथार्हविहितातिथ्ये तस्मिन्वत्सेश्वरेऽथ सः ।<br>
राजालंकारशीलस्तमुवाच प्रणयानतः ।। २१५<br>
राजन्नलंकारवती कन्येयं तनया मम ।<br>
जातैव चैषा व्यादिष्टा गगनोद्गतया गिरा ।। २१६<br>
नरवाहनदत्तस्य भार्यामुष्य सुतस्य ते ।<br>
सर्वविद्याधरेन्द्राणां भाविनश्चक्रवर्तिनः ।। २१७<br>
तदेतस्मै ददाम्येनां लग्नो ह्यद्यानयोः शुभः ।<br>
एतदर्थं मिलित्वाहमेतैः सर्वैरिहागतः ।। २१८<br>
एतद्विद्याधरेन्द्रस्य तस्य वत्सेश्वरो वचः ।<br>
महाननुग्रह इति ब्रुवन्नभिननन्द सः ।। २१९<br>
अथ निजविद्याविभवात्पाणितलोत्पादितेन तोयेन ।<br>
अभ्युक्षति स्म सोऽङ्गनभूमिं विद्याधराधीशः ।। 9.1.२२०<br>
तत्रोत्पेदे वेदी कनकमयी दिव्यवस्त्रसंछन्ना ।<br>
नानारत्नमयं चाप्यकृत्रिमं कौतुकागारम् ।। २२१<br>
उत्तिष्ठ लग्नवेला प्राप्ता स्नाहीत्युवाच तदनु कृती ।<br>
तं नरवाहनदत्तं राजालंकारशीलोऽसौ ।। २२२<br>
स्नाताय कौतुकभृते वेदीमानीय धृतवधूवेषाम् ।<br>
हृष्टोऽलंकारवतीं स ददौ मनसात्मजां तस्मै ।। २२३<br>
मणिकनकवस्त्रभूषणभारसहस्राणि दिव्यनारीश्च ।<br>
अग्नौ लाजविसर्गेष्वददाच्च स सात्मजो दुहितुः ।। २२४<br>
निर्वृत्ते च विवाहे सर्वान्संमान्य तदनु चामन्त्र्य ।<br>
सह पत्न्या पुत्रेण च नभसैव यथागतं स ययौ ।। २२५<br>
अथ वीक्ष्य तथोपचर्यमाणं प्रणतैः खेचरराजभिस्तनूजम् ।<br>
उदयोन्मुखमत्र वत्सराजो मुदितस्तं चिरमुत्सवं ततान ।। २२६<br>
स च नरवाहनदत्तः सद्वृत्तमनोरमामुदारगुणाम् ।<br>
प्राप्यालंकारवतीं वाणीमिव सुकविरास्त तद्रसिकः ।। २२७<br>
इति महाकविश्रीसोमदेवभट्टविरचिते कथासरित्सागरेऽलंकारवतीलम्बके प्रथमस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-laxyam_padyam_somadevaH_kathA-sarit-sAgaraH_mUlam_09_001_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/09/001/">००१ </a>
            <a data-toggle="collapse" href="#section-tree-item-body-laxyam_padyam_somadevaH_kathA-sarit-sAgaraH_mUlam_09_001_md" role="button" aria-expanded="false" aria-controls="section-tree-item-body-laxyam_padyam_somadevaH_kathA-sarit-sAgaraH_mUlam_09_001_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_somadevaH_kathA-sarit-sAgaraH_mUlam_09_001_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ००१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2026 Feb 9 02:08:13 UTC. (<a href="http://google.com/search?q=02%3a08%3a13%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
