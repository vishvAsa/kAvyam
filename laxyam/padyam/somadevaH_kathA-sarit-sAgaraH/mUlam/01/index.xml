<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/</link>
    <description>Recent content in &#43;०१ on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/001/</guid>
      <description>&lt;p&gt;महाकविश्रीसोमदेवभट्टविरचितः&lt;br&gt;&#xA;कथासरित्सागरः&lt;br&gt;&#xA;कथापीठं नाम प्रथमो लम्बकः ।&lt;/p&gt;&#xA;&lt;p&gt;इदं गुरुगिरीन्द्रजाप्रणयमन्दरान्दोलना-&lt;br&gt;&#xA;त्पुरा किल कथामृतं हरमुखाम्बुधेरुद्गतम् ।&lt;br&gt;&#xA;प्रसह्य सरयन्ति ये विगतविघ्नलब्धर्द्धयो&lt;br&gt;&#xA;धुरं दधति वैबुधीं भुवि भवप्रसादेन ते ।।&lt;br&gt;&#xA;श्रियं दिशतु वः शंभोः श्यामः कण्ठो मनोभुवा ।&lt;br&gt;&#xA;अङ्कस्थपार्वतीदृष्टिपाशैरिव विवेष्टितः ।। १&lt;br&gt;&#xA;संध्यानृत्तोत्सवे ताराः करेणोद्धूय विघ्नजित् ।&lt;br&gt;&#xA;सीत्कारसीकरैरन्याः कल्पयन्निव पातु वः ।। २&lt;br&gt;&#xA;प्रणम्य वाचं निःशेषपदार्थोद्द्योतदीपिकाम् ।&lt;br&gt;&#xA;बृहत्कथायाः सारस्य संग्रहं रचयाम्यहम् ।। ३&lt;br&gt;&#xA;आद्यमत्र कथापीठं कथामुखमतः परम् ।&lt;br&gt;&#xA;ततो लावानको नाम तृतीयो लम्बको भवेत् ।। ४&lt;br&gt;&#xA;नरवाहनदत्तस्य जननं च ततः परम् ।&lt;br&gt;&#xA;स्याच्चतुर्दारिकाख्यश्च ततो मदनमञ्चुका ।। ५५&lt;br&gt;&#xA;ततो रत्नप्रभा नाम लम्बकः सप्तमो भवेत् ।&lt;br&gt;&#xA;सूर्यप्रभाभिधानश्च लम्बकः स्यादथाष्टमः ।। ६&lt;br&gt;&#xA;अलंकारवती चाथ ततः शक्तियशा भवेत् ।&lt;br&gt;&#xA;वेलालम्बकसंज्ञश्च भवेदेकादशस्ततः ।। ७&lt;br&gt;&#xA;शशाङ्कवत्यपि तथा ततः स्यान्मदिरावती ।&lt;br&gt;&#xA;महाभिषेकानुगतस्ततः स्यात्पञ्चलम्बकः ।। ८&lt;br&gt;&#xA;ततः सुरतमञ्जर्यप्यथ पद्मावती भवेत् ।&lt;br&gt;&#xA;ततो विषमशीलाख्यो लम्बकोऽष्टादशो भवेत् ।। ९&lt;br&gt;&#xA;यथा मूलं तथैवैतन्न मनागप्यतिक्रमः ।&lt;br&gt;&#xA;ग्रन्थविस्तरसंक्षेपमात्रं भाषा च भिद्यते ।। १०&lt;br&gt;&#xA;औचित्यान्वयरक्षा च यथाशक्ति विधीयते ।&lt;br&gt;&#xA;कथारसाविघातेन काव्यांशस्य च योजना ।। ११&lt;br&gt;&#xA;वैदग्ध्यख्यातिलोभाय मम नैवायमुद्यमः ।&lt;br&gt;&#xA;किं तु नानाकथाजालस्मृतिसौकर्यसिद्धये ।। १२&lt;br&gt;&#xA;अस्ति किंनरगन्धर्वविद्याधरनिषेवितः ।&lt;br&gt;&#xA;चक्रवर्ती गिरीन्द्राणां हिमवानिति विश्रुतः ।। १३&lt;br&gt;&#xA;माहात्म्यमियतीं भूमिमारूढं यस्य भूभृताम् ।&lt;br&gt;&#xA;यद्भवानी सुताभावं त्रिजगज्जननी गता ।। १४&lt;br&gt;&#xA;उत्तरं तस्य शिखरं कैलासाख्यो महागिरिः ।&lt;br&gt;&#xA;योजनानां सहस्राणि बहून्याक्रम्य तिष्ठति ।। १५&lt;br&gt;&#xA;मन्दरो मथितेऽप्यब्धौ न सुधासिततां गतः ।&lt;br&gt;&#xA;अहं त्वयत्नादिति यो हसतीव स्वकान्तिभिः ।। १६&lt;br&gt;&#xA;चराचरगुरुस्तत्र निवसत्यम्बिकासखः ।&lt;br&gt;&#xA;गणैर्विद्याधरैः सिद्धैः सेव्यमानो महेश्वरः ।। १७&lt;br&gt;&#xA;पिङ्गोत्तुङ्गजटाजूटगतो यस्याश्नुते नवः ।&lt;br&gt;&#xA;संध्यापिशङ्गपूर्वाद्रिशृङ्गसङ्गसुखं शशी ।। १८&lt;br&gt;&#xA;येनान्धकासुरपतेरेकस्यार्पयता हृदि ।&lt;br&gt;&#xA;शूलं त्रिजगतोऽप्यस्य हृदयाच्चित्रमुद्धृतम् ।। १९&lt;br&gt;&#xA;चूडामणिषु यत्पादनखाग्रप्रतिमाङ्किताः ।&lt;br&gt;&#xA;प्रसादप्राप्तचन्द्रार्धा इव भान्ति सुरासुराः ।। २०&lt;br&gt;&#xA;तं कदाचित्समुत्पन्नविस्रम्भा रहसि प्रिया ।&lt;br&gt;&#xA;स्तुतिभिस्तोषयामास भवानीपतिमीश्वरम् ।। २१&lt;br&gt;&#xA;2&lt;br&gt;&#xA;तस्याः स्तुतिवचोहृष्टस्तामङ्कमधिरोप्य सः ।&lt;br&gt;&#xA;किं ते प्रियं करोमीति बभाषे शशिशेखरः ।। २२&lt;br&gt;&#xA;ततः प्रोवाच गिरिजा प्रसन्नोऽसि यदि प्रभो ।&lt;br&gt;&#xA;रम्यां कांचित्कथां ब्रूहि देवाद्य मम नूतनाम् ।। २३&lt;br&gt;&#xA;भूतं भवद्भविष्यद्वा किं तत्स्याज्जगति प्रिये ।&lt;br&gt;&#xA;भवती यन्न जानीयादिति शर्वोऽप्युवाच ताम् ।। २४&lt;br&gt;&#xA;ततः सा वल्लभा तस्य निर्बन्धमकरोत्प्रभोः ।&lt;br&gt;&#xA;प्रियप्रणयहेवाकि यतो मानवतीमनः ।। २५&lt;br&gt;&#xA;ततस्तच्चाटुबुद्ध्यैव तत्प्रभावनिबन्धनाम् ।&lt;br&gt;&#xA;तस्याः स्वल्पां कथामेवं शिवः संप्रत्यवर्णयत् ।। २६&lt;br&gt;&#xA;अस्ति मामीक्षितुं पूर्वं ब्रह्मा नारायणस्तथा ।&lt;br&gt;&#xA;महीं भ्रमन्तौ हिमवत्पादमूलमवापतुः ।। २७&lt;br&gt;&#xA;ततो ददृशतुस्तत्र ज्वालालिङ्गं महत्पुरः ।&lt;br&gt;&#xA;तस्यान्तमीक्षितुं प्रायादेक ऊर्ध्वमधोऽपरः ।। २८&lt;br&gt;&#xA;अलब्धान्तौ तपोभिर्मा तोषयामासतुश्च तौ ।&lt;br&gt;&#xA;आविर्भूय मया चोक्तौ वरः कोऽप्यर्थ्यतामिति ।। २९&lt;br&gt;&#xA;तच्छ्रुत्वैवाब्रवीद्ब्रह्मा पुत्रो मेऽस्तु भवानिति ।&lt;br&gt;&#xA;अपूज्यस्तेन जातोऽसावत्यारोहेण निन्दितः ।। ३०&lt;br&gt;&#xA;ततो नारायणो देवः स वरं मामयाचत ।&lt;br&gt;&#xA;भूयासं तव शुश्रूषापरोऽहं भगवन्निति ।। ३१&lt;br&gt;&#xA;अतः शरीरभूतोऽसौ मम जातस्त्वदात्मना ।&lt;br&gt;&#xA;यो हि नारायणः सा त्वं शक्तिः शक्तिमतो मम ।। ३२&lt;br&gt;&#xA;किं च मे पूर्वजाया त्वमित्युक्तवति शंकरे ।&lt;br&gt;&#xA;कथं ते पूर्वजायाहमिति वक्ति स्म पार्वती ।। ३३&lt;br&gt;&#xA;प्रत्युवाच ततो भर्गः पुरा दक्षप्रजापतेः ।&lt;br&gt;&#xA;देवि त्वं च तथान्याश्च बह्वयोऽजायन्त कन्यकाः ।। ३४&lt;br&gt;&#xA;स मह्यं भवतीं प्रादाद्धर्मादिभ्योऽपराश्च ताः ।&lt;br&gt;&#xA;यज्ञे कदाचिदाहूतास्तेन जामातरोऽखिलाः ।। ३५&lt;br&gt;&#xA;वर्जितस्त्वहमेवैकस्ततोऽपृच्छयत स त्वया ।&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/002/</guid>
      <description>&lt;p&gt;ततः स मर्त्यवपुषा पुष्पदन्तः परिभ्रमन् ।&lt;br&gt;&#xA;नाम्ना वररुचिः किं च कात्यायन इति श्रुतः ।। १&lt;br&gt;&#xA;पारं संप्राप्य विद्यानां कृत्वा नन्दस्य मन्त्रिताम् ।&lt;br&gt;&#xA;खिन्नः समाययौ द्रष्टुं कदाचिद्विन्ध्यवासिनीम् ।। २&lt;br&gt;&#xA;तपसाराधिता देवी स्वप्नादेशेन सा च तम् ।&lt;br&gt;&#xA;प्राहिणोद्विन्ध्यकान्तारं काणभूतिमवेक्षितुम् ।। ३&lt;br&gt;&#xA;व्याघ्रवानरसंकीर्णे निस्तोयपरुषद्रुमे ।&lt;br&gt;&#xA;भ्रमंस्तत्र च स प्रांशुं न्यग्रोधतरुमैक्षत ।। ४&lt;br&gt;&#xA;ददर्श च समीपेऽस्य पिशाचानां शतैर्वृतम् ।&lt;br&gt;&#xA;काणभूतिं पिशाचं तं वर्ष्मणा सालसंनिभम् ।। ५&lt;br&gt;&#xA;स काणभूतिना दृष्ट्वा कृतपादोपसंग्रहः ।&lt;br&gt;&#xA;कात्यायनो जगादैनमुपविष्टः क्षणान्तरे ।। ६&lt;br&gt;&#xA;सदाचारो भवानेवं कथमेतां गतिं गतः ।&lt;br&gt;&#xA;तच्छ्रुत्वा कृतसौहार्दं काणभूतिस्तमब्रवीत् ।।&lt;br&gt;&#xA;स्वतो मे नास्ति विज्ञानं किं तु शर्वान्मया श्रुतम् ।&lt;br&gt;&#xA;उज्जयिन्यां श्मशाने यच्छृणु तत्कथयामि ते ।। ८&lt;br&gt;&#xA;कपालेषु श्मशानेषु कस्माद्देव रतिस्तव ।&lt;br&gt;&#xA;इति पृष्टस्ततो देव्या भगवानिदमब्रवीत् ।। ९&lt;br&gt;&#xA;पुरा कल्पक्षये वृत्ते जातं जलमयं जगत् ।&lt;br&gt;&#xA;मया ततो विभिद्योरुं रक्तबिन्दुर्निपातितः ।। १०&lt;br&gt;&#xA;जलान्तस्तदभूदण्डं तस्माद्वेधाकृतात्पुमान् ।&lt;br&gt;&#xA;निरगच्छत्ततः सृष्टा सर्गाय प्रकृतिर्मया ।। ११&lt;br&gt;&#xA;तौ च प्रजापतीनन्यान्सृष्टवन्तौ प्रजाश्च ते ।&lt;br&gt;&#xA;अतः पितामहः प्रोक्तः स पुमाञ्जगति प्रिये ।। १२&lt;br&gt;&#xA;एवं चराचरं सृष्ट्वा विश्वं दर्पमगादसौ ।&lt;br&gt;&#xA;पुरुषस्तेन मूर्धानमथैतस्याहमच्छिदम् ।। १३&lt;br&gt;&#xA;ततोऽनुतापेन मया महाव्रतमगृह्यत ।&lt;br&gt;&#xA;अतः कपालपाणित्वं श्मशानप्रियता च मे ।। १४&lt;br&gt;&#xA;किं चैतन्मे कपालात्म जगद्देवि करे स्थितम् ।&lt;br&gt;&#xA;पूर्वोक्ताण्डकपाले द्वे रोदसी कीर्तिते यतः ।। १५&lt;br&gt;&#xA;इत्युक्ते शंभुना तत्र श्रोष्यामीति सकौतुके ।&lt;br&gt;&#xA;स्थिते मयि ततो भूयः पार्वती पतिमभ्यधात् ।। १६&lt;br&gt;&#xA;स पुष्पदन्तः कियता कालेनास्मानुपैष्यति ।&lt;br&gt;&#xA;तदाकर्ण्याब्रवीद्देवीं मामुद्दिश्य महेश्वरः ।। १७&lt;br&gt;&#xA;पिशाचो दृश्यते योऽयमेष वैश्रवणानुगः ।&lt;br&gt;&#xA;यक्षो मित्रमभूच्चास्य रक्षः स्थूलशिरा इति ।। १८&lt;br&gt;&#xA;संगतं तेन पापेन निरीक्ष्यैनं धनाधिपः ।&lt;br&gt;&#xA;विन्ध्याटव्यां पिशाचत्वमादिशद्धनदेश्वरः ।। १९&lt;br&gt;&#xA;भ्रात्रास्य दीर्घजङ्घेन पतित्वा पादयोस्ततः ।&lt;br&gt;&#xA;शापान्तं प्रति विज्ञप्तो वदति स्म धनाधिपः ।। २०&lt;br&gt;&#xA;शापावतीर्णादाकर्ण्य पुष्पदन्तान्महाकथाम् ।&lt;br&gt;&#xA;उक्त्वा माल्यवते तां च शापात्प्राप्ताय मर्त्यताम् ।। २१&lt;br&gt;&#xA;ताभ्यां गणाभ्यां सहितः शापमेनं तरिष्यति ।&lt;br&gt;&#xA;इतीह धनदेनास्य शापान्तो विहितस्तदा ।। २२&lt;br&gt;&#xA;त्वया च पुष्पदन्तस्य स एवेति स्मर प्रिये ।&lt;br&gt;&#xA;एतच्छ्रुत्वा वचः शंभोः सहर्षोऽहमिहागतः ।। २३&lt;br&gt;&#xA;इत्थं मे शापदोषोऽयं पुष्पदन्तागमावधिः ।&lt;br&gt;&#xA;इत्युक्त्वा विरते तस्मिन्काणभूतौ च तत्क्षणम् ।। २४&lt;br&gt;&#xA;स्मृत्वा वररुचिर्जातिं सुप्तोत्थित इवावदत् ।&lt;br&gt;&#xA;स एव पुष्पदन्तोऽहं मत्तस्तां च कथां शृणु ।। २५&lt;br&gt;&#xA;इत्युक्त्वा ग्रन्थलक्षाणि सप्त सप्त महाकथाः ।&lt;br&gt;&#xA;कात्यायनेन कथिताः काणभूतिस्ततोऽब्रवीत् ।। २६&lt;br&gt;&#xA;देव रुद्रावतारस्त्वं कोऽन्यो वेत्ति कथामिमाम ।&lt;br&gt;&#xA;त्वत्प्रसादाद्गतप्रायः स शापो मे शरीरतः ।। २७&lt;br&gt;&#xA;तद्ब्रूहि निजवृत्तान्तं जन्मनः प्रभृति प्रभो ।&lt;br&gt;&#xA;मां पवित्रय भूयोऽपि न गोप्यं यदि मादृशे ।। २८&lt;br&gt;&#xA;ततो वररुचिस्तस्य प्रणतस्यानुरोधतः ।&lt;br&gt;&#xA;सर्वमाजन्मवृत्तान्तं विस्तरादिदमब्रवीत् ।। २९&lt;br&gt;&#xA;कौशाम्ब्यां सोमदत्ताख्यो नाम्नाग्निशिख इत्यपि ।&lt;br&gt;&#xA;द्विजोऽभूत्तस्य भार्या च वसुदत्ताभिधाभवत् ।। ३०&lt;br&gt;&#xA;मुनिकन्या च सा शापात्तस्या जाताववातरत् ।&lt;br&gt;&#xA;तस्यां तस्माद्द्विजवरादेष जातोऽस्मि शापतः ।। ३१&lt;br&gt;&#xA;ततो ममातिबालस्य पिता पञ्चत्वमागतः ।&lt;br&gt;&#xA;अतिष्ठद्वर्धयन्ती तु माता मां कृच्छकर्मभिः ।। ३२&lt;br&gt;&#xA;अथाभ्यगच्छतां विप्रौ द्वावस्मद्गृहमेकदा ।&lt;br&gt;&#xA;एकरात्रिनिवासार्थं दूराध्वपरिधूसरौ ।। ३३&lt;br&gt;&#xA;तिष्ठतोस्तत्र च तयोरुदभून्मुरजध्वनिः ।&lt;br&gt;&#xA;तेन मामब्रवीन्माता भर्तुः स्मृत्वा सगद्गदम् ।। ३४&lt;br&gt;&#xA;नृत्यत्येष पितुर्मित्त्रं तव नन्दो नटः सुत ।&lt;br&gt;&#xA;अहमप्यवदं मातर्द्रष्टुमेतद्व्रजाम्यहम् ।। ३५&lt;br&gt;&#xA;तवापि दर्शयिष्यामि सपाठं सर्वमेव तत् ।&lt;br&gt;&#xA;एतन्मद्वचनं श्रुत्वा विप्रौ तौ विस्मयं गतौ ।। ३६&lt;br&gt;&#xA;अवोचत्तौ च मन्माता हे पुत्रौ नात्र संशयः ।&lt;br&gt;&#xA;सकृच्छ्रुतमयं बालः सर्वं वै धारयेद्धृदि ।। ३७&lt;br&gt;&#xA;जिज्ञासार्थमथाभ्यां मे प्रातिशाख्यमपठ्यत ।&lt;br&gt;&#xA;तथैव तन्मया सर्वं पठितं पश्यतोस्तयोः ।। ३८&lt;br&gt;&#xA;ततस्ताभ्यां समं गत्वा दृष्ट्वा नाट्यं तथैव तत् ।&lt;br&gt;&#xA;गृहमेत्याग्रतो मातुः समग्रं दर्शितं मया ।। ३१&lt;br&gt;&#xA;एकश्रुतधरत्वेन मां निश्चित्य कथामिमाम् ।&lt;br&gt;&#xA;व्याडिनामा तयोरेको मन्मातुः प्रणतोऽब्रवीत् ।। ४०&lt;br&gt;&#xA;वेतसाख्ये पुरे मातर्देवस्वामिकरम्भकौ ।&lt;br&gt;&#xA;अभूतां भ्रातरौ विप्रावतिप्रीतौ परस्परम् ।। ४१&lt;br&gt;&#xA;तयोरेकस्य पुत्रोऽयमिन्द्रदत्तोऽपरस्य च ।&lt;br&gt;&#xA;अहं व्याडिः समुत्पन्नो मत्पितास्तं गतस्ततः ।। ४२&lt;br&gt;&#xA;तच्छोकादिन्द्रदत्तस्य पिता यातो महापथम् ।&lt;br&gt;&#xA;अस्मजनन्योश्च ततः स्फुटितं हृदयं शुचा ।। ४३&lt;br&gt;&#xA;तेनानाथौ सति धनेऽप्यावां विद्याभिकाङ्क्षिणौ ।&lt;br&gt;&#xA;गतौ प्रार्थयितुं स्वामिकुमारं तपसा ततः ।। ४४&lt;br&gt;&#xA;तपःस्थितौ च तत्रावां स स्वप्ने प्रभुरादिशत् ।&lt;br&gt;&#xA;अस्ति पाटलिकं नाम पुरं नन्दस्य भूपतेः ।। ४५&lt;br&gt;&#xA;तत्रास्ति चैको वर्षाख्यो विप्रस्तस्मादवाप्स्यथः ।&lt;br&gt;&#xA;कृत्स्नां विद्यामतस्तत्र युवाभ्यां गम्यतामिति ।। ४६&lt;br&gt;&#xA;अथावां तत्पुरं यातौ पृच्छतोस्तत्र चावयोः ।&lt;br&gt;&#xA;अस्तीह मूर्खो वर्षाख्यो विप्र इत्यवदज्जनः ।। ४७&lt;br&gt;&#xA;ततो दोलाधिरूढेन गत्वा चित्तेन तत्क्षणम् ।&lt;br&gt;&#xA;गृहमावामपश्याव वर्षस्य विधुरस्थिति ।। ४८&lt;br&gt;&#xA;मूषकैः कृतवल्मीकं भित्तिविश्लेषजर्जरम् ।&lt;br&gt;&#xA;विच्छायं छदिषा हीनं जन्मक्षेत्रमिवापदाम् ।। ४९&lt;br&gt;&#xA;तत्र ध्यानस्थितं वर्षमालोक्याभ्यन्तरे तदा ।&lt;br&gt;&#xA;उपागतौ स्वस्तत्पत्नीं विहितातिथ्यसत्क्रियाम् ।। ५०&lt;br&gt;&#xA;धूसरक्षामवपुषं विशीर्णमलिनाम्बराम् ।&lt;br&gt;&#xA;गुणरागागतां तस्य रूपिणीमिव दुर्गतिम् ।। ५१&lt;br&gt;&#xA;प्रणामपूर्वमावाभ्यां तस्यै सोऽथ निवेदितः ।&lt;br&gt;&#xA;स्ववृत्तान्तश्च तद्भर्तृमौर्ख्यवार्ता च या श्रुता ।। ५२&lt;br&gt;&#xA;पुत्रौ युवां मे का लज्जा श्रूयतां कथयामि वाम् ।&lt;br&gt;&#xA;इत्युक्त्वा सावयोः साध्वी कथामेतामवर्णयत् ।। ५३&lt;br&gt;&#xA;शंकरस्वामिनामात्र नगरेऽभूद्द्विजोत्तमः ।&lt;br&gt;&#xA;मद्भर्ता चोपवर्षश्च तस्य पुत्राविमावुभौ ।। ५४&lt;br&gt;&#xA;अयं मूर्खो दरिद्रश्च विपरीतोऽस्य चानुजः ।&lt;br&gt;&#xA;तेन चास्य नियुक्ताभूत्स्वभार्या गृहपोषणे ।। ५५&lt;br&gt;&#xA;कदाचिदथ संप्राप्ता प्रावृट् तस्यां च योषितः ।&lt;br&gt;&#xA;सगुडं पिष्टरचितं गुह्यरूपं जुगुप्सितम् ।। ५६&lt;br&gt;&#xA;कृत्वा मूर्खाय विप्राय ददत्येव कृते हि ताः ।&lt;br&gt;&#xA;शीतकाले निदाघे च स्नानक्लेशक्लमापहम् ।। ५७&lt;br&gt;&#xA;दत्तं न प्रतिपद्यन्त इत्याचारो हि कुत्सितः ।&lt;br&gt;&#xA;तद्देवरगृहिण्या मे दत्तमस्मै सदक्षिणम् ।। ५८&lt;br&gt;&#xA;तद्गृहीत्वायमायातो मया निर्भर्त्सितो भृशम् ।&lt;br&gt;&#xA;मूर्खभावकृतेनान्तर्मन्युना पर्यतप्यत ।। ५९&lt;br&gt;&#xA;ततः स्वामिकुमारस्य पादमूलं गतोऽभवन् ।&lt;br&gt;&#xA;तपस्तुष्टेन तेनास्य सर्वा विद्याः प्रकाशिताः ।। ६०&lt;br&gt;&#xA;सकृच्छ्रुतधरं विप्रं प्राप्यैतास्त्वं प्रकाशयेः ।&lt;br&gt;&#xA;इत्यादिष्टः स तेनैव सहर्षोऽयमिहागतः ।। ६१&lt;br&gt;&#xA;आगत्यैव च वृत्तान्तं सर्वं मह्यं न्यवेदयत् ।&lt;br&gt;&#xA;तदा प्रभृत्यविरतं जपन्ध्यायंश्च तिष्ठति ।। ६२&lt;br&gt;&#xA;अतः श्रुतधरं कंचिदन्विष्यानयतं युवाम् ।&lt;br&gt;&#xA;तेन सर्वार्थसिद्धिर्वां भविष्यति न संशयः ।। ६३&lt;br&gt;&#xA;श्रुत्वैतद्वर्षपत्नीतस्तूर्णं दौर्गत्यहानये ।&lt;br&gt;&#xA;दत्त्वा हेमशतं चास्यै निर्गतौ स्वस्ततः पुरात् ।। ६४&lt;br&gt;&#xA;अथावां पृथिवीं भ्रान्तौ न च श्रुतधरं क्वचित् ।&lt;br&gt;&#xA;लब्धवन्तौ ततः श्रान्तौ प्राप्तावद्य गृहं तव ।। ६५&lt;br&gt;&#xA;एकश्रुतधरः प्राप्तो बालोऽयं तनयस्तव ।&lt;br&gt;&#xA;तदेनं देहि गच्छावो विद्याद्रविणसिद्धये ।। ६६&lt;br&gt;&#xA;इति व्याडिवचः श्रुत्वा मन्माता सादरावदत् ।&lt;br&gt;&#xA;सर्वं संगतमेवैतदस्त्यत्र प्रत्ययो मम ।। ६७&lt;br&gt;&#xA;तथाहि पूर्वं जातेऽस्मिन्नेकपुत्रे मम स्फुटा ।&lt;br&gt;&#xA;गगनादेवमुदभूदशरीरा सरस्वती ।। ६८&lt;br&gt;&#xA;एष श्रुतधरो जातो विद्यां वर्षादवाप्स्यति ।&lt;br&gt;&#xA;किं च व्याकरणं लोके प्रतिष्ठां प्रापयिष्यति ।। ६९&lt;br&gt;&#xA;नाम्ना वररुचिश्चायं तत्तदस्मै हि रोचते ।&lt;br&gt;&#xA;यद्यद्वरं भवेत्किंचिदित्युक्त्वा वागुपारमत् ।। ७०&lt;br&gt;&#xA;अत एव विवृद्धेऽस्मिन्बालके चिन्तयाम्यहम् ।&lt;br&gt;&#xA;क्व स वर्ष उपाध्यायो भवेदिति दिवानिशम् ।। ७१&lt;br&gt;&#xA;अद्य युष्मन्मुखाज्ज्ञात्वा परितोषश्च मे परः ।&lt;br&gt;&#xA;तदैनं नयत भ्राता युवयोरेष का क्षतिः ।। ७२&lt;br&gt;&#xA;इति मन्मातृवचनं श्रुत्वा तौ हर्षनिर्भरौ ।&lt;br&gt;&#xA;व्याडीन्द्रदत्तौ तां रात्रिमबुध्येतां क्षणोपमाम् ।। ७३&lt;br&gt;&#xA;अथोत्सवार्थमम्बायास्तूर्णं दत्त्वा निजं धनम् ।&lt;br&gt;&#xA;व्याडिनैवोपनीतोऽहं वेदार्हत्वं ममेच्छता ।। ७४&lt;br&gt;&#xA;ततो मात्राभ्यनुज्ञातं कथंचिद्रुद्धबाष्पया ।&lt;br&gt;&#xA;मामादाय निजोत्साहशमिताशेषतद्व्यथम् ।। ७५&lt;br&gt;&#xA;मन्यमानौ च कौमारं पुष्पितं तदनुग्रहम् ।&lt;br&gt;&#xA;व्याडीन्द्रदत्तौ तरसा नगर्याः प्रस्थितौ ततः ।। ७६&lt;br&gt;&#xA;अथ क्रमेण वर्षस्य वयं प्राप्ता गृहं गुरोः ।&lt;br&gt;&#xA;स्कन्दप्रसादमायान्तं मूर्तं मां सोऽप्यमन्यत ।। ७७&lt;br&gt;&#xA;कृत्वास्मानग्रतोऽन्येद्युरुपविष्टः शुचौ भुवि ।&lt;br&gt;&#xA;वर्षोपाध्याय ओंकारमकरोद्दिव्यया गिरा ।। ७८&lt;br&gt;&#xA;तदनन्तरमेवास्य वेदाः साङ्गा उपस्थिताः ।&lt;br&gt;&#xA;अध्यापयितुमस्मांश्च प्रवृत्तोऽभूदसौ ततः ।। ७९&lt;br&gt;&#xA;सकृच्छ्रुतं मया तत्र द्विःश्रुतं व्याडिना तथा ।&lt;br&gt;&#xA;त्रिश्रुतं चेन्द्रदत्तेन गुरुणोक्तमगृह्यत ।। ८०&lt;br&gt;&#xA;ध्वनिमथ तमपूर्वं दिव्यमाकर्ण्य सद्यः सपदि विलसदन्तर्विस्मयो विप्रवर्गः ।&lt;br&gt;&#xA;किमिदमिति समन्ताद्द्रष्टुमभ्येत्य वर्षं स्तुतिमुखरमुखश्रीरर्चति स्म प्रणामैः ।। ८१&lt;br&gt;&#xA;किमपि तदवलोक्य तत्र चित्रं प्रमदवशान्न परं तदोपवर्षः ।&lt;br&gt;&#xA;अपि विततमहोत्सवः समग्रः समजनि पाटलिपुत्रपौरलोकः ।। ८२&lt;br&gt;&#xA;राजापि तं गिरिशसूनुवरप्रभावमालोक्य तस्य परितोषमुपेत्य नन्दः ।&lt;br&gt;&#xA;वर्षस्य वेश्म वसुभिः स किलादरेण तत्कालमेव समपूरयदुन्नतश्रीः ।। ८३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके द्वितीयस्तरङ्गः ।&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/003/</guid>
      <description>&lt;p&gt;एवमुक्त्वा वररुचिः शृण्वत्येकाग्रमानसे ।&lt;br&gt;&#xA;काणभूतौ वने तत्र पुनरेवेदमब्रवीत् ।। १&lt;br&gt;&#xA;कदाचिद्याति कालेऽथ कृते स्वाध्यायकर्मणि ।&lt;br&gt;&#xA;इति वर्ष उपाध्यायः पृष्टोऽस्माभिः कृताह्निकः ।। २&lt;br&gt;&#xA;इदमेवंविधं कस्मान्नगरं क्षेत्रतां गतम् ।&lt;br&gt;&#xA;सरस्वत्याश्च लक्ष्म्याश्च तदुपाध्याय कथ्यताम् ।। ३&lt;br&gt;&#xA;तच्छ्रुत्वा सोऽब्रवीदस्माञ्छृणुतैतत्कथामिमाम् ।&lt;br&gt;&#xA;तीर्थं कनखलं नाम गङ्गाद्वारेऽस्ति पावनम् ।। ४&lt;br&gt;&#xA;यत्र काञ्चनपातेन जाह्नवी देवदन्तिना ।&lt;br&gt;&#xA;उशीनरगिरिप्रस्थाद्भित्त्वा समवतारिता ।। ५&lt;br&gt;&#xA;दाक्षिणात्यो द्विजः कश्चित्तपस्यन्भार्यया सह ।&lt;br&gt;&#xA;तत्रासीत्तस्य चात्रैव जायन्ते स्म त्रयः सुताः ।। ६&lt;br&gt;&#xA;कालेन स्वर्गते तस्मिन्सभार्ये ते च तत्सुताः ।&lt;br&gt;&#xA;स्थानं राजगृहं नाम जग्मुर्विद्यार्जनेच्छया ।। ७&lt;br&gt;&#xA;तत्र चाधीतविद्यास्ते त्रयोऽप्यानाथ्यदुःखिताः ।&lt;br&gt;&#xA;ययुः स्वामिकुमारस्य दर्शने दक्षिणापथम् ।। ८&lt;br&gt;&#xA;तत्र ते चिञ्चिनीं नाम नगरीमम्बुधेस्तटे ।&lt;br&gt;&#xA;गत्वा भोजिकसंज्ञस्य विप्रस्य न्यवसन्गृहे ।। ९&lt;br&gt;&#xA;स च कन्या निजास्तिस्रस्तेभ्यो दत्त्वा धनानि च ।&lt;br&gt;&#xA;तपसेऽनन्यसंतानो गङ्गां याति स्म भोजिकः ।। १०&lt;br&gt;&#xA;अथ तेषां निवसतां तत्र श्वशुरवेश्मनि ।&lt;br&gt;&#xA;अवग्रहकृतस्तीव्रो दुर्भिक्षः समजायत ।। ११&lt;br&gt;&#xA;तेन भार्याः परित्यज्य साध्वीस्तास्ते त्रयो ययुः ।&lt;br&gt;&#xA;स्पृशन्ति न नृशंसानां हृदयं बन्धुबुद्धयः ।। १२&lt;br&gt;&#xA;ततस्तु मध्यमा तासां सगर्भाभूत्ततश्च ताः ।&lt;br&gt;&#xA;भवनं यज्ञदत्तस्य पितृमित्रस्य शिश्रियुः ।। १३&lt;br&gt;&#xA;तत्र तस्थुर्निजान्भर्तॄन्ध्यायन्त्यः क्लिष्टवृत्तयः ।&lt;br&gt;&#xA;आपद्यपि सतीवृत्तं किं मुञ्चन्ति कुलस्त्रियः ।। १४&lt;br&gt;&#xA;कालेन मध्यमा चात्र तासां पुत्रमसूत सा ।&lt;br&gt;&#xA;अन्योन्यातिशयात्तस्मिन्स्नेहश्चासामवर्धत ।। १५&lt;br&gt;&#xA;कदाचिद्व्योममार्गेण विहरन्तं महेश्वरम् ।&lt;br&gt;&#xA;अङ्कस्था स्कन्दजननी तं दृष्ट्वा सदयावदत् ।।१६&lt;br&gt;&#xA;देव पश्य शिशावस्मिन्नेताऽस्तिस्रोऽपि योषितः ।&lt;br&gt;&#xA;बद्धस्नेहा दधत्याशामेषोऽस्माञ्जीवयेदिति ।।१७&lt;br&gt;&#xA;तत्तथा कुरु येनायमेता बालोऽपि जीवयेत् ।&lt;br&gt;&#xA;इत्युक्तः प्रियया देवो वरदः स जगाद ताम् ।।&lt;br&gt;&#xA;अनुगृह्णाम्यमुं पूर्वं सभार्येणामुना यतः ।&lt;br&gt;&#xA;आराधितोऽस्मि तेनायं भोगार्थं निर्मितो भुवि ।।१९&lt;br&gt;&#xA;एतज्जाया च सा जाता पाटली नाम भूपतेः ।&lt;br&gt;&#xA;महेन्द्रवर्मणः पुत्री भार्यास्यैव भविष्यति ।।२०&lt;br&gt;&#xA;इत्युक्त्वा स विभुः स्वप्ने साध्वीस्तिस्रो जगाद ताः ।&lt;br&gt;&#xA;नाम्ना पुत्रक एवायं युष्माकं बालपुत्रकः।।२१&lt;br&gt;&#xA;अस्य सुप्तप्रबुद्धस्य शीर्षान्ते च दिने दिने ।&lt;br&gt;&#xA;सुवर्णलक्षं भविता राजा चायं भविष्यति ।।&lt;br&gt;&#xA;ततः सुप्तोत्थिते तस्मिन्बाले ताः प्राप्य काञ्चनम् ।&lt;br&gt;&#xA;यज्ञदत्तसुताः साध्व्यो ननन्दुः फलितव्रताः ।।२३&lt;br&gt;&#xA;अथ तेन सुवर्णेन वृद्धकोषोऽचिरेण सः ।&lt;br&gt;&#xA;बभूव पुत्रको राजा तपोधीना हि संपदः ।।२४&lt;br&gt;&#xA;कदाचिद्यज्ञदत्तोऽथ रहः पुत्रकमब्रवीत् ।&lt;br&gt;&#xA;राजन्दुर्भिक्षदोषेण क्वापि ते पितरो गताः ।।२५&lt;br&gt;&#xA;तत्सदा देहि विप्रेभ्यो येनायान्ति निशम्य ते ।&lt;br&gt;&#xA;ब्रह्मदत्तकथां चैतां कथयाम्यत्र ते शृणु ।।२६&lt;br&gt;&#xA;वाराणस्यामभूत्पूर्वं ब्रह्मदत्ताभिधो नृपः ।&lt;br&gt;&#xA;सोऽपश्यद्धंसयुगलं प्रयान्तं गगने निशि ।।२७&lt;br&gt;&#xA;विस्फुरत्कनकच्छायं राजहंसशतैर्वृतम् ।&lt;br&gt;&#xA;विद्युत्पुञ्जमिवाकाण्डसिताभ्रपरिवेष्टितम् ।।२८&lt;br&gt;&#xA;पुनस्तद्दर्शनोत्कण्ठा तथास्य ववृधे ततः ।&lt;br&gt;&#xA;यथा नृपतिसौख्येषु न बबन्ध रतिं क्वचित् ।।२९&lt;br&gt;&#xA;मन्त्रिभिः सह संमन्त्र्य ततश्चाकारयत्सरः ।&lt;br&gt;&#xA;स राजा स्वमते कान्तं प्राणिनां चाभयं ददौ ।।३०&lt;br&gt;&#xA;ततः कालेन तौ प्राप्तौ हंसौ राजा ददर्श सः ।&lt;br&gt;&#xA;विश्वस्तौ चापि पप्रच्छ हैमे वपुषि कारणम् ।।३१&lt;br&gt;&#xA;व्यक्तवाचौ ततस्तौ च हंसौ राजानमूचतुः ।&lt;br&gt;&#xA;पुरा जन्मान्तरे काकावावां जातौ महीपते ।।३२&lt;br&gt;&#xA;बल्यर्थं युध्यमानौ च पुण्ये शून्ये शिवालये ।&lt;br&gt;&#xA;विनिपत्य विपन्नौ स्वस्तत्स्थानद्रोणिकान्तरे ।।३३&lt;br&gt;&#xA;जातौ जातिस्मरावावां हंसौ हेममयौ ततः ।&lt;br&gt;&#xA;तच्छ्रुत्वा तौ यथाकामं पश्यन्राजा तुतोष सः ।।३४&lt;br&gt;&#xA;अतोऽनन्यादृशादैव पितॄन्दानादवाप्स्यसि ।&lt;br&gt;&#xA;इत्युक्तो यज्ञदत्तेन पुत्रकस्तत्तथाकरोत् ।।३५&lt;br&gt;&#xA;श्रुत्वा प्रदानवार्तां तामाययुस्ते द्विजातयः ।&lt;br&gt;&#xA;परिज्ञाताः परां लक्ष्मीं पत्नीश्च सह लेभिरे ।।३६&lt;br&gt;&#xA;आश्चर्यमपरित्याज्यो दृष्टनष्टापदामपि ।&lt;br&gt;&#xA;अविवेकान्धबुद्धीनां स्वानुभावो दुरात्मनाम् ।।३७&lt;br&gt;&#xA;कालेन राज्यकामास्ते पुत्रकं तं जिघांसवः ।&lt;br&gt;&#xA;निन्युस्तद्दर्शनव्याजाद्द्विजा विन्ध्यनिवासिनीम् ।।३८&lt;br&gt;&#xA;वधकान्स्थापयित्वा च देवीगर्भगृहान्तरे ।&lt;br&gt;&#xA;तमूचुः पूर्वमेकस्त्वं पश्य देवीं व्रजान्तरम् ।।३९&lt;br&gt;&#xA;ततः प्रविष्टो विश्वासात्स दृष्ट्वा हन्तुमुद्यतान् ।&lt;br&gt;&#xA;पुरुषान्पुत्रकोऽपृच्छत्कस्मान्निहथ मामिति ।।४०&lt;br&gt;&#xA;पितृभिस्ते प्रयुक्ताः स्मः स्वर्णं दत्त्वेति चाब्रुवन्।&lt;br&gt;&#xA;ततस्तान्मोहितान्देव्या बुद्धिमान्पुत्रकोऽवदत् ।।४१&lt;br&gt;&#xA;ददाम्येतदनर्घं वो रत्नालंकरणं निजम् ।&lt;br&gt;&#xA;मां मुञ्चत करोम्यत्र नोद्भेदं यामि दूरतः ।।४२&lt;br&gt;&#xA;एवमस्त्विति तत्तस्माद्गृहीत्वा वधका गताः ।&lt;br&gt;&#xA;हतः पुत्रक इत्यूचुस्तत्पितॄणां पुरो मृषा ।।४३&lt;br&gt;&#xA;ततः प्रतिनिवृत्तास्ते हता राज्यार्थिनो द्विजाः ।&lt;br&gt;&#xA;मन्त्रिभिर्द्रोहिणो बुद्ध्वा कृतघ्नानां शिवं कुतः ।।४४&lt;br&gt;&#xA;अत्रान्तरे स राजापि पुत्रकः सत्यसंगरः ।&lt;br&gt;&#xA;विवेश विन्ध्यकान्तारं विरक्तः स्वेषु बन्धुषु ।।४५&lt;br&gt;&#xA;भ्रमन्ददर्श तत्रासौ बाहुयुद्धैकतत्परौ ।&lt;br&gt;&#xA;पुरुषौ द्वौ ततस्तौ स पृष्टवान्कौ युवामिति ।।४६&lt;br&gt;&#xA;मयासुरसुतावावां तदीयं चास्ति नौ धनम् ।&lt;br&gt;&#xA;इदं भाजनमेषा च यष्टिरेते च पादुके ।।४७&lt;br&gt;&#xA;एतन्निमित्तं युद्धं नौ यो बली स हरेदिति ।&lt;br&gt;&#xA;एतत्तद्वचनं श्रुत्वा हसन्प्रोवाच पुत्रकः ।।&lt;br&gt;&#xA;कियदेतद्धनं पुंसस्ततस्तौ समवोचताम् ।&lt;br&gt;&#xA;पादुके परिधायैते खेचरत्वमवाप्यते ।।४९&lt;br&gt;&#xA;यष्ट्या यल्लिख्यते किंचित्सत्यं संपद्यते हि तत् ।&lt;br&gt;&#xA;भाजने यो य आहारश्चिन्त्यते स स तिष्ठति ।।५०&lt;br&gt;&#xA;तच्छ्रुत्वा पुत्रकोऽवादीत्किं युद्धेनास्त्वयं पणः ।&lt;br&gt;&#xA;धावन्बलाधिको यः स्यात्स एवैतद्धरेदिति ।।५१&lt;br&gt;&#xA;एवमस्त्विति तौ मूढौ धावितौ सोऽपि पादुके ।&lt;br&gt;&#xA;अध्यास्योदपतद्व्योम गृहीत्वा यष्टिभाजने ।।५२&lt;br&gt;&#xA;अथ दूरं क्षणाद्गत्वा ददर्श नगरीं शुभाम् ।&lt;br&gt;&#xA;आकर्षिकाख्यां तस्यां च नभसोऽवततार सः ।।५३&lt;br&gt;&#xA;वञ्चनप्रवणा वेश्या द्विजा मत्पितरो यथा ।&lt;br&gt;&#xA;वणिजो धनलुब्धाश्च कस्य गेहे वसाम्यहम् ।।५४&lt;br&gt;&#xA;इति संचिन्तयन्प्राप स राजा विजनं गृहम् ।&lt;br&gt;&#xA;जीर्णं तदन्तरे चैकां वृद्धां योषितमैक्षत ।।५५&lt;br&gt;&#xA;प्रदानपूर्वं संतोष्य तां वृद्धामादृतस्तया ।&lt;br&gt;&#xA;उवासालक्षितस्तत्र पुत्रकः शीर्णसद्मनि ।।५६&lt;br&gt;&#xA;कदाचित्साथ संप्रीता वृद्धा पुत्रकमब्रवीत् ।&lt;br&gt;&#xA;चिन्ता मे पुत्र यद्भार्या नानुरूपा तव क्वचित् ।।५७&lt;br&gt;&#xA;इह राज्ञस्तु तनया पाटलीत्यस्ति कन्यका ।&lt;br&gt;&#xA;उपर्यन्तःपुरे सा च रत्नमित्यभिरक्ष्यते ।।५८&lt;br&gt;&#xA;एतद्वृद्धावचस्तस्य दत्तकर्णस्य शृण्वतः ।&lt;br&gt;&#xA;विवेश तेनैव पथा लब्धरन्ध्रो हृदि स्मरः ।।५९&lt;br&gt;&#xA;द्रष्टव्या सा मयाद्यैव कान्तेति कृतनिश्चयः ।&lt;br&gt;&#xA;निशायां नभसा तत्र पादुकाभ्यां जगाम सः ।।६०&lt;br&gt;&#xA;प्रविश्य सोऽद्रिशृङ्गाग्रतुङ्गवातायनेन ताम् ।&lt;br&gt;&#xA;अन्तःपुरे ददर्शाथ सुप्तां रहसि पाटलीम् ।।६१&lt;br&gt;&#xA;सेव्यमानामविरतं चन्द्रकान्त्याङ्गलग्नया ।&lt;br&gt;&#xA;जित्वा जगदिदं श्रान्तां मूर्तां शक्तिं मनोभुवः ।।६२&lt;br&gt;&#xA;कथं प्रबोधयाम्येतामिति यावदचिन्तयत् ।&lt;br&gt;&#xA;इत्यकस्माद्बहिस्तावद्यामिकः पुरुषो जगौ ।।६३&lt;br&gt;&#xA;आलिङ्ग्य मधुरहुंकृतिमलसोन्मिषदीक्षणां रहः कान्ताम् ।&lt;br&gt;&#xA;यद्बोधयन्ति सुप्तां जन्मनि यूनां तदेव फलम् ।।&lt;br&gt;&#xA;श्रुत्वैवैतदुपोद्धातमङ्गैरुत्कम्पविक्लवैः ।&lt;br&gt;&#xA;आलिलिङ्ग स तां कान्तां प्राबुध्यत ततश्च सा ।।६५&lt;br&gt;&#xA;पश्यन्त्यास्तं नृपं तस्या लज्जाकौतुकयोर्दृशि ।&lt;br&gt;&#xA;अभूदन्योन्यसंमर्दो रचयन्त्यां गतागतम् ।।&lt;br&gt;&#xA;अथालापे कृते वृत्ते गान्धर्वोद्वाहकर्मणि ।&lt;br&gt;&#xA;अवर्धत तयोः प्रीतिर्दंपत्योर्न तु यामिनी ।।६७&lt;br&gt;&#xA;आमन्त्र्याथ वधूमुत्कां तद्गतेनैव चेतसा ।&lt;br&gt;&#xA;आययौ पश्चिमे भागे तद्वृद्धावेश्म पुत्रकः ।।&lt;br&gt;&#xA;इत्थं प्रतिनिशं तत्र कुर्वाणेऽस्मिन्गतागतम् ।&lt;br&gt;&#xA;संभोगचिह्नं पाटल्या रक्षिभिर्दृष्टमेकदा ।।६९&lt;br&gt;&#xA;तैस्तदावेदितं तस्याः पितुः सोऽपि नियुक्तवान् ।&lt;br&gt;&#xA;गूढमन्तःपुरे तत्र निशि नारीमवेक्षितुम् ।।७०&lt;br&gt;&#xA;तया च तस्य प्राप्तस्य तत्राभिज्ञानसिद्धये ।&lt;br&gt;&#xA;पुत्रकस्य प्रसुप्तस्य न्यस्तं वासस्यलक्तम् ।।७१&lt;br&gt;&#xA;प्रातस्तया च विज्ञप्तो राजा चारान्व्यसर्जयत् ।&lt;br&gt;&#xA;सोऽभिज्ञानाच्च तैः प्राप्तः पुत्रको जीर्णवेश्मनि।।७२&lt;br&gt;&#xA;आनीतो राजनिकटं कुपितं वीक्ष्य तं नृपम् ।&lt;br&gt;&#xA;पादुकाभ्यां खमुत्पत्य पाटलीमन्दिरेऽविशत् ।।७३&lt;br&gt;&#xA;विदितौ स्वस्तदुत्तिष्ठ गच्छावः पादुकावशात् ।&lt;br&gt;&#xA;इत्यङ्के पाटलीं कृत्वा जगाम नभसा ततः ।।७४&lt;br&gt;&#xA;अथ गङ्गातटनिकटे गगनादवतीर्य स प्रियां श्रान्ताम् ।&lt;br&gt;&#xA;पात्रप्रभावजातैराहारैर्नन्दयामास ।७५&lt;br&gt;&#xA;आलोकितप्रभावः पाटल्या पुत्रकोऽर्थितश्च ततः ।&lt;br&gt;&#xA;यष्ट्या लिलेख तत्र स नगरं चतुरङ्गबलयुक्तम् ।।७६&lt;br&gt;&#xA;तत्र स राजा भूत्वा महाप्रभावे च सत्यतां प्राप्ते ।&lt;br&gt;&#xA;नमयित्वा तं श्वशुरं शशास पृथ्वीं समुद्रान्ताम् ।।७७&lt;br&gt;&#xA;तदिदं दिव्यं नगरं मायारचितं सपौरमत एव ।&lt;br&gt;&#xA;नाम्ना पाटलिपुत्रं क्षेत्रं लक्ष्मीसरस्वत्योः ।।७८&lt;br&gt;&#xA;इति वर्षमुखादिमामपूर्वां वयमाकर्ण्य कथामतीव चित्राम् ।&lt;br&gt;&#xA;चिरकालमभूम काणभूते विलसद्विस्मयमोदमानचित्ताः ।।७९&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके तृतीयस्तरङ्गः ।&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/004/</guid>
      <description>&lt;p&gt;चतुर्थस्तरङ्गः ।&lt;br&gt;&#xA;इत्याख्याय कथां मध्ये विन्ध्यान्तः काणभूतये ।&lt;br&gt;&#xA;पुनर्वररुचिस्तस्मै प्रकृतार्थमवर्णयत् ।। १&lt;br&gt;&#xA;एवं व्याडीन्द्रदत्ताभ्यां सह तत्र वसन्क्रमात् ।&lt;br&gt;&#xA;प्राप्तोऽहं सर्वविद्यानां पारमुत्क्रान्तशैशवः ।। २&lt;br&gt;&#xA;इन्द्रोत्सवं कदाचिच्च प्रेक्षितुं निर्गता वयम् ।&lt;br&gt;&#xA;कन्यामेकामपश्याम कामस्यास्त्रमसायकम् ।। ३&lt;br&gt;&#xA;इन्द्रदत्तो मया पृष्टस्ततः केयं भवेदिति ।&lt;br&gt;&#xA;उपवर्षसुता सेयमुपकोशेति सोऽब्रवीत् ।। ४&lt;br&gt;&#xA;सा सखीभिश्च मां ज्ञात्वा प्रीतिपेशलया दृशा ।&lt;br&gt;&#xA;कर्षन्ती मन्मनः कृच्छ्रादगच्छद्भवनं निजम् ।। ५&lt;br&gt;&#xA;पूर्णचन्द्रमुखी नीलनीरजोत्तमलोचना ।&lt;br&gt;&#xA;मृणालनालललितभुजा पीनस्तनोज्ज्वला ।। ६&lt;br&gt;&#xA;कम्बुकण्ठी प्रवालाभरदनच्छदशोभिनी ।&lt;br&gt;&#xA;स्मरभूपतिसौन्दर्यमन्दिरेवेन्दिरापरा ।। ७&lt;br&gt;&#xA;ततः कामशरापातनिर्भिन्ने हृदये न मे ।&lt;br&gt;&#xA;निशि तस्यामभून्निद्रा तद्बिम्बोष्ठपिपासया ।। ८&lt;br&gt;&#xA;कथंचिल्लब्धनिद्रोऽहमपश्यं रजनीक्षये ।&lt;br&gt;&#xA;शुक्लाम्बरधरां दिव्यां स्त्रियं सा मामभाषत ।। ९&lt;br&gt;&#xA;पूर्वभार्योपकोशा ते गुणज्ञा नापरं पतिम् ।&lt;br&gt;&#xA;कंचिदिच्छत्यतश्चिन्ता पुत्र कार्यात्र न त्वया ।। 1.4.१०&lt;br&gt;&#xA;अहं सदा शरीरान्तर्वासिनी ते सरस्वती ।&lt;br&gt;&#xA;त्वद्दुःखं नोत्सहे द्रष्टुमित्युक्त्वान्तर्हिताभवत् ।। ११&lt;br&gt;&#xA;ततः प्रबुद्धो जातास्थो गत्वातिष्ठमहं शनैः ।&lt;br&gt;&#xA;दयितामन्दिरासन्नबालचूततरोरधः ।। १२&lt;br&gt;&#xA;अथागत्य समाख्यातं तत्सख्या मन्निबन्धनम् ।&lt;br&gt;&#xA;उद्गाढमुपकोशाया नवानङ्गविजृम्भितम् ।। १३&lt;br&gt;&#xA;ततोऽहं द्विगुणीभूततापस्तामेवमब्रवम् ।&lt;br&gt;&#xA;अदत्तां गुरुभिः स्वेच्छमुपकोशां कथं भजे ।। १४&lt;br&gt;&#xA;वरं हि मृत्युर्नाकीर्तिस्तत्सखीहृदयं तव ।&lt;br&gt;&#xA;गुरुभिर्यदि बुध्येत तत्कदाचिच्छिवं भवेत् ।। १५&lt;br&gt;&#xA;तदेतत्कुरु भद्रे त्वं तां सखीं मां च जीवय ।&lt;br&gt;&#xA;तच्छ्रुत्वा सा गता सख्या मातुः सर्वं न्यवेदयत् ।। १६&lt;br&gt;&#xA;तया तत्कथितं भर्तुरुपवर्षस्य तत्क्षणम् ।&lt;br&gt;&#xA;तेन भ्रातुश्च वर्षस्य तेन तच्चाभिनन्दितम् ।। १७&lt;br&gt;&#xA;विवाहे निश्चिते गत्वा व्याडिरानयति स्म ताम् ।&lt;br&gt;&#xA;वर्षाचार्यनिदेशेन कौशाम्ब्या जननीं मम ।। १८&lt;br&gt;&#xA;अथोपकोशा विधिवत्पित्रा मे प्रतिपादिता ।&lt;br&gt;&#xA;ततो मात्रा गृहिण्या च समं तत्रावसं सुखम् ।। १९&lt;br&gt;&#xA;अथ कालेन वर्षस्य शिष्यवर्गो महानभूत् ।&lt;br&gt;&#xA;तत्रैकः पाणिनिर्नाम जडबुद्धितरोऽभवत् ।। 1.4.२०&lt;br&gt;&#xA;स शुश्रूषापरिक्लिष्टः प्रेषितो वर्षभार्यया ।&lt;br&gt;&#xA;अगच्छत्तपसे खिन्नो विद्याकामो हिमालयम् ।। २१&lt;br&gt;&#xA;तत्र तीव्रेण तपसा तोषितादिन्दुशेखरात् ।&lt;br&gt;&#xA;सर्वविद्यामुखं तेन प्राप्तं व्याकरणं नवम् ।। २२&lt;br&gt;&#xA;ततश्चागत्य मामेव वादायाह्वयते स्म सः ।&lt;br&gt;&#xA;प्रवृत्ते चावयोर्वादे प्रयाताः सप्त वासराः ।। २३&lt;br&gt;&#xA;अष्टमेऽह्नि मया तस्मिञ्जिते तत्समनन्तरम् ।&lt;br&gt;&#xA;नभःस्थेन महाघोरो हुंकारः शंभुना कृतः ।। २४&lt;br&gt;&#xA;तेन प्रणष्टमैन्द्रं तदस्मद्व्याकरणं भुवि ।&lt;br&gt;&#xA;जिताः पाणिनिना सर्वे मूर्खीभूता वयं पुनः ।। २५&lt;br&gt;&#xA;अथ संजातनिर्वेदः स्वगृहस्थितये धनम् ।&lt;br&gt;&#xA;हस्ते हिरण्यगुप्तस्य विधाय वणिजो निजम् ।। २६&lt;br&gt;&#xA;उक्त्वा तच्चोपकोशायै गतवानस्मि शंकरम् ।&lt;br&gt;&#xA;तपोभिराराधयितुं निराहारो हिमालयम् ।। २७&lt;br&gt;&#xA;उपकोशा हि मे श्रेयः काङ्क्षन्ती निजमन्दिरे ।&lt;br&gt;&#xA;अतिष्ठत्प्रत्यहं स्नान्ती गङ्गायां नियतव्रता ।। २८&lt;br&gt;&#xA;एकदा सा मधौ प्राप्ते क्षामा पाण्डुर्मनोरमा ।&lt;br&gt;&#xA;प्रतिपच्चन्द्रलेखेव जनलोचनहारिणी ।। २९&lt;br&gt;&#xA;स्नातुं त्रिपथगां यान्ती दृष्टा राजपुरोधसा ।&lt;br&gt;&#xA;दण्डाधिपतिना चैव कुमारसचिवेन च ।। 1.4.३०&lt;br&gt;&#xA;तत्क्षणात्ते गताः सर्वे स्मरसायकलक्ष्यताम् ।&lt;br&gt;&#xA;सापि तस्मिन्दिने स्नान्ती कथमप्यकरोच्चिरम् ।। ३१&lt;br&gt;&#xA;आगच्छन्तीं च सायं तां कुमारसचिवो हठात् ।&lt;br&gt;&#xA;अग्रहीदथ साप्येनमवोचत्प्रतिभावती ।। ३२&lt;br&gt;&#xA;अभिप्रेतमिदं भद्र यथा तव तथा मम ।&lt;br&gt;&#xA;किं त्वहं सत्कुलोत्पन्ना प्रवासस्थितभर्तृका ।। ३३&lt;br&gt;&#xA;कथमेवं प्रवर्तेय पश्येत्कोऽपि कदाचन ।&lt;br&gt;&#xA;ततश्च ध्रुवमश्रेयस्त्वया सह भवेन्मम ।। ३४&lt;br&gt;&#xA;तस्मान्मधूत्सवाक्षिप्तपौरलोके गृहं मम ।&lt;br&gt;&#xA;आगन्तव्यं युवं रात्रेः प्रथमे प्रहरे त्वया ।। ३५&lt;br&gt;&#xA;इत्युक्त्वा कृतसंधा सा तेन क्षिप्ता विधेर्वशात् ।&lt;br&gt;&#xA;यावत्किंचिद्गता तावन्निरुद्धा सा पुरोधसा ।। ३६&lt;br&gt;&#xA;तस्यापि तत्रैव दिने तद्वदेव तया निशि ।&lt;br&gt;&#xA;संकेतकं द्वितीयस्मिन्प्रहरे पर्यकल्प्यत ।। ३७&lt;br&gt;&#xA;मुक्तां कथंचित्तेनापि प्रयातां किंचिदन्तरम् ।&lt;br&gt;&#xA;दण्डाधिपो रुणद्धि स्म तृतीयस्तां सुविह्वलाम् ।। ३८&lt;br&gt;&#xA;अथ तस्यापि दिवसे तस्मिन्नेव तथैव सा ।&lt;br&gt;&#xA;संकेतकं त्रियामायां तृतीये प्रहरे व्यधात् ।। ३९&lt;br&gt;&#xA;दैवात्तेनापि निर्मुक्ता सकम्पा गृहमागता ।&lt;br&gt;&#xA;कर्तव्या सा स्वचेटीनां संविदं स्वैरमब्रवीत् ।। 1.4.४०&lt;br&gt;&#xA;वरं पत्यौ प्रवासस्थे मरणं कुलयोषितः ।&lt;br&gt;&#xA;न तु रूपारमल्लोकलोचनापातपात्रता ।। ४१&lt;br&gt;&#xA;इति संचिन्तयन्ती च स्मरन्ती मां निनाय सा ।&lt;br&gt;&#xA;शोचन्ती स्वं वपुः साध्वी निराहारैव तां निशाम् ।।४२&lt;br&gt;&#xA;प्रातर्ब्राह्मणपूजार्थं व्यसर्जि वणिजस्तया ।&lt;br&gt;&#xA;चेटी हिरण्यगुप्तस्य किचिन्मार्गयितुं धनम् ।। ४३&lt;br&gt;&#xA;आगत्य सोऽपि तामेवमेकान्ते वणिगब्रवीत् ।&lt;br&gt;&#xA;भजस्व मां ततो भर्तृस्थापितं ते ददामि तत् ।। ४४&lt;br&gt;&#xA;तच्छ्रुत्वा साक्षिरहितां मत्वा भर्तृधनस्थितिम् ।&lt;br&gt;&#xA;वणिजं पापमालोक्य खेदामर्षकदर्थिता ।। ४५&lt;br&gt;&#xA;तस्यामेवात्र संकेतं रात्रौ तस्यापि पश्चिमे ।&lt;br&gt;&#xA;शेषे पतिव्रता यामे साकरोदथ सोऽगमत् ।। ४६&lt;br&gt;&#xA;ततः साकारयद्भूरि चेटीभिः कुण्डकस्थितम् ।&lt;br&gt;&#xA;कस्तूरिकादिसंयुक्तं कज्जलं तैलमिश्रितम् ।। ४७&lt;br&gt;&#xA;तल्लिप्ताश्चेलखण्डाश्च चत्वारो विहितास्तया ।&lt;br&gt;&#xA;मञ्जूषा कारिता चाभूत्स्थूला सबहिरर्गला ।। ४८&lt;br&gt;&#xA;अथ तस्मिन्महावेषो वसन्तोत्सववासरे ।&lt;br&gt;&#xA;आययौ प्रथमे यामे कुमारसचिवो निशि ।। ४९&lt;br&gt;&#xA;अलक्षितं प्रविष्टं तमुपकोशेदमब्रवीत् ।&lt;br&gt;&#xA;अस्नातं न स्पृशामि त्वां तत्स्नाहि प्रविशान्तरम् ।। 1.4.५०&lt;br&gt;&#xA;अङ्गीकुर्वन्स तन्मूढश्चेटिकाभिः प्रवेशितः ।&lt;br&gt;&#xA;अभ्यन्तरगृहं गुप्तमन्धकारमयं ततः ।। ५१&lt;br&gt;&#xA;गृहीत्वा तत्र तस्यान्तर्वस्त्राण्याभरणानि च ।&lt;br&gt;&#xA;चेलखण्डं तमेकं च दत्त्वान्तर्वाससः कृते ।। ५२&lt;br&gt;&#xA;आ शिरःपादमङ्गेषु ताभिस्तत्तैलकज्जलम् ।&lt;br&gt;&#xA;अभ्यङ्गभङ्ग्या पापस्य न्यस्तं घनमपश्यतः ।। ५३&lt;br&gt;&#xA;अतिष्ठन्मर्दयन्त्यस्तत्प्रत्यङ्गं यावदस्य ताः ।&lt;br&gt;&#xA;तावद्द्वितीये प्रहरे स पुरोधा उपागमत् ।। ५४&lt;br&gt;&#xA;मित्रं वररुचेः प्राप्तः किमप्येष पुरोहितः ।&lt;br&gt;&#xA;तदिह प्रविशेत्युक्त्वा चेट्यस्तास्तं तथाविधम् ।। ५५&lt;br&gt;&#xA;कुमारसचिवं नग्नं मञ्जूषायां ससंभ्रमम् ।&lt;br&gt;&#xA;निचिक्षिपुरथाबध्नन्नर्गलेन बहिश्च ताम् ।। ५६&lt;br&gt;&#xA;सोऽपि स्नानमिषान्नीतस्तमस्यन्तः पुरोहितः ।&lt;br&gt;&#xA;तथैव हृतवस्त्रादिस्तैलकज्जलमर्दनैः ।। ५७&lt;br&gt;&#xA;चेलखण्डधरस्तावच्चेटिकाभिर्विमोहितः ।&lt;br&gt;&#xA;यावत्तृतीये प्रहरे दण्डाधिपतिरागमत् ।। ५८&lt;br&gt;&#xA;तदागमनजाच्चैव चेटीभिः सहसा भयात् ।&lt;br&gt;&#xA;आद्यवत्सोऽपि निक्षिप्तो मञ्जूषायां पुरोहितः ।। ५९&lt;br&gt;&#xA;तस्य दत्त्वार्गलं ताभिः स्नानव्याजात्प्रवेश्य सः ।&lt;br&gt;&#xA;दण्डाधिपोऽपि तत्रैव तावत्कज्जलमर्दनैः ।। 1.4.६०&lt;br&gt;&#xA;अन्यवद्विप्रलब्धोऽभूच्चेलखण्डैककर्पटः ।&lt;br&gt;&#xA;यावत्स पश्चिमे यामे वणिक्तत्रागतोऽभवत् ।। ६१&lt;br&gt;&#xA;तद्दर्शनभयं दत्त्वा क्षिप्तो दण्डाधिपोऽप्यथ ।&lt;br&gt;&#xA;मञ्जूषायां स चेटीभिर्दत्तं च बहिरर्गलम् ।। ६२&lt;br&gt;&#xA;ते च त्रयोऽन्धतामिस्रवासाभ्यासोद्यता इव ।&lt;br&gt;&#xA;मञ्जूषायां भियान्योन्यं स्पर्शं लब्ध्वापि नालपन् ।। ६३&lt;br&gt;&#xA;दत्त्वाथ दीपं गेहेऽत्र वणिजं तं प्रवेश्य सा ।&lt;br&gt;&#xA;उपकोशावदद्देहि तन्मे भर्त्रार्पितं धनम् ।। ६४&lt;br&gt;&#xA;तच्छ्रुत्वा शून्यमालोक्य गृहं सोऽप्यवदच्छठः ।&lt;br&gt;&#xA;उक्तं मया ददाम्येव यद्भर्त्रा स्थापितं धनम् ।। ६५&lt;br&gt;&#xA;उपकोशापि मञ्जूषां श्रावयन्ती ततोऽब्रवीत् ।&lt;br&gt;&#xA;एतद्धिरण्यगुप्तस्य वचः शृणुत देवताः ।। ६६&lt;br&gt;&#xA;इत्युक्त्वा चैव निर्वाप्य दीपं सोऽप्यन्यवद्वणिक् ।&lt;br&gt;&#xA;लिप्तः स्नानापदेशेन चेटीभिः कज्जलैश्चिरम् ।। ६७&lt;br&gt;&#xA;अथ गच्छ गता रात्रिरित्युक्तः स निशाक्षये ।&lt;br&gt;&#xA;अनिच्छन्गलहस्तेन ताभिर्निर्वासितस्ततः ।। ६८&lt;br&gt;&#xA;अथ चीरैकवसनो मषीलिप्तः पदे पदे ।&lt;br&gt;&#xA;भक्ष्यमाणः श्वभिः प्राप लज्जमानो निजं गृहम् ।। ६९&lt;br&gt;&#xA;तत्र दासजनस्यापि तां प्रक्षालयतो मषीम् ।&lt;br&gt;&#xA;नाशकत्संमुखे स्थातुं कष्टो ह्यविनयक्रमः ।। 1.4.७०&lt;br&gt;&#xA;उपकोशाप्यथ प्रातश्चेटिकानुगता गता ।&lt;br&gt;&#xA;गुरूणामनिवेद्यैव राज्ञो नन्दस्य मन्दिरम् ।। ७१&lt;br&gt;&#xA;वणिग्घिरण्यगुप्तो मे भर्त्रा न्यासीकृतं धनम् ।&lt;br&gt;&#xA;जिहीर्षतीति विज्ञप्तस्तत्र राजा तया स्वयम् ।। ७२&lt;br&gt;&#xA;तेन तच्च परिज्ञातुं तत्रैवानायितो वणिक् ।&lt;br&gt;&#xA;मद्धस्ते किंचिदप्यस्या देव नास्तीत्यभाषत ।। ७३&lt;br&gt;&#xA;उपकोशा ततोऽवादीत्सन्ति मे देव साक्षिणः ।&lt;br&gt;&#xA;मञ्जूषायां गतः क्षिप्त्वा भर्ता मे गृहदेवताः ।। ७४&lt;br&gt;&#xA;स्ववाचा पुरतस्तासामनेनाङ्गीकृतं धनम् ।&lt;br&gt;&#xA;तामानाय्येह मञ्जूषां पृच्छ्यन्तां देवतास्त्वया ।। ७५&lt;br&gt;&#xA;तच्छ्रुत्वा विस्मयाद्राजा तदानयनमादिशत् ।&lt;br&gt;&#xA;ततः क्षणात्सा मञ्जूषा प्रापिता बहुभिर्जनैः ।। ७६&lt;br&gt;&#xA;अथोपकोशा वक्ति स्म सत्यं वदत देवताः ।&lt;br&gt;&#xA;यदुक्तं वणिजानेन ततो यात निजं गृहम् ।। ७७&lt;br&gt;&#xA;नो चेद्ददाम्यहं युष्मान्सदस्युद्धाटयामि वा ।&lt;br&gt;&#xA;तच्छ्रुत्वा भीतभीतास्ते मञ्जूषास्था बभाषिरे ।। ७८&lt;br&gt;&#xA;सत्यं समक्षमस्माकमनेनाङ्गीकृतं धनम् ।&lt;br&gt;&#xA;ततो निरुत्तरः सर्वं वणिक्तत्प्रपद्यत ।। ७९&lt;br&gt;&#xA;उपकोशामथाभ्यर्थ्य राज्ञा त्वतिकुतूहलात् ।&lt;br&gt;&#xA;सदस्युद्धाटिता तत्र मञ्जूषा स्फोटितार्गला ।। 1.4.८०&lt;br&gt;&#xA;निष्कृष्टास्तेऽपि पुरुषास्तमःपिण्डा इव त्रयः ।&lt;br&gt;&#xA;कृच्छ्राच्च प्रत्यभिज्ञाता मन्त्रिभिर्भूभृता तथा ।। ८१&lt;br&gt;&#xA;प्रहसत्स्वथ सर्वेषु किमेतदिति कौतुकात् ।&lt;br&gt;&#xA;राज्ञा पृष्टा सती सर्वमुपकोशा शशंस तत् ।। ८२&lt;br&gt;&#xA;अचिन्त्यं शीलगुप्तानां चरितं कुलयोषिताम् ।&lt;br&gt;&#xA;इति चाभिननन्दुस्तामुपकोशां सभासदः ।। ८३&lt;br&gt;&#xA;ततस्ते हृतसर्वस्वाः परदारैषिणोऽखिलाः।&lt;br&gt;&#xA;राज्ञा निर्वासिता देशादशीलं कस्य भूतये॥८४&lt;br&gt;&#xA;भगिनी मे त्वमित्युकत्वा दत्त्वा प्रीत्या धनं बहु ।&lt;br&gt;&#xA;उपकोशापि भूपेन प्रेषिता गृहमागमत्॥८५&lt;br&gt;&#xA;वर्षोपवर्षो तद्बुद्ध्वा साध्वीं तामभ्यनन्दताम्।&lt;br&gt;&#xA;सर्वाश्च विस्मयस्मेरः पुरे तत्राभवज्जनः॥८६&lt;br&gt;&#xA;अत्रान्तरे तुषाराद्रौ कृत्वा तीव्रतरं तपः ।&lt;br&gt;&#xA;आराधितो मया देवो वरदः पार्वतीपतिः॥८७&lt;br&gt;&#xA;तदेव तेन शास्त्रं मे पाणिनीयं प्रकाशितम्।&lt;br&gt;&#xA;तदिच्छानुग्रहादेव मया पूर्णीकृतं च तत्॥८८&lt;br&gt;&#xA;ततोऽह्ं गृहमागच्छमज्ञाताध्वपरिश्रमः।&lt;br&gt;&#xA;निशाकरकलामौलिप्रसादामृतनिर्भरः॥८९&lt;br&gt;&#xA;अथ मातुर्गुरूणां च कृतपादाभिवन्दनः।&lt;br&gt;&#xA;तत्रोपकोशावृत्तान्तं तमश्रौषं महाद्भुतम्॥1.4.९०&lt;br&gt;&#xA;तेन मे परमां भूमिमात्मन्यानन्दविस्मयो ।&lt;br&gt;&#xA;तस्यां च सहजस्नेहबहुमानावगच्छताम् ॥९१&lt;br&gt;&#xA;वर्षोऽथ मन्मुखादेच्छ्रोतुं व्याकरणं नवम् ।&lt;br&gt;&#xA;ततः प्रकाशितं स्वमिकुमारेणैव तस्य तत्॥९२&lt;br&gt;&#xA;ततो व्याडीन्द्रदत्तभ्यां विज्ञप्तो दक्षिणां प्रति।&lt;br&gt;&#xA;गुरूर्वषोऽब्रवीत्स्वर्णकोटिर्मे दीयतामिति॥९३&lt;br&gt;&#xA;अड्गीकृत्य गुरोर्वाक्यं तौ च मामित्यवोचताम् ।&lt;br&gt;&#xA;एही राज्ञः सखे नन्दाद्याचितुं गुरुदक्षिणाम्॥९४&lt;br&gt;&#xA;गच्छामो नान्यतोऽस्माभिरियत्काञ्चनमाप्यते ।&lt;br&gt;&#xA;नवाधिकाया नवतेः कोटिनामधिपो हि सः॥९५&lt;br&gt;&#xA;वाचा तेनोपकोशा च प्राग्धर्मभगिनी कृता ।&lt;br&gt;&#xA;अतः श्यालः स ते किंचितत्वद्गुणैः समवाप्यते॥९६&lt;br&gt;&#xA;इति निश्चित्य नन्दस्य भूपतेः कटकं वयम् ।&lt;br&gt;&#xA;अयोध्यास्थमगच्छाम त्रयः सब्रह्मचारिणः ॥९७&lt;br&gt;&#xA;प्राप्तमात्रेषु चस्मासु स राजा पञ्चतां गतः ।&lt;br&gt;&#xA;राष्ट्रे कोलाहलं जातं विषादेन सहैव नः ॥९८&lt;br&gt;&#xA;अवोचदिन्द्रदत्तोऽथ तत्क्षणं योगसिध्दिमान् ।&lt;br&gt;&#xA;गतासोरस्य भूपस्य शरीरं प्रविशाम्यहम् ॥९९&lt;br&gt;&#xA;अर्थी वररुचिर्मेऽस्तु दास्याम्यस्मै च काज्चनम् ।&lt;br&gt;&#xA;व्याडी रक्षतु मे देहं ततः प्रत्यागमावधि॥1.4.१००&lt;br&gt;&#xA;इत्युक्त्वा नन्ददेहान्तरिन्द्रदत्तः समाविशत् ।&lt;br&gt;&#xA;प्रत्युज्जीवति भूपे च राष्ट्रे तत्रोत्सवोऽभवत् ।। १०१&lt;br&gt;&#xA;शून्ये देवगृहे देहमिन्द्रदत्तस्य रक्षितुम् ।&lt;br&gt;&#xA;व्याडौ स्थिते गतोऽभूवमहं राजकुलं तदा ।। १०२&lt;br&gt;&#xA;प्रविश्य स्वस्तिकारं च विधाय गुरुदक्षिणाम् ।&lt;br&gt;&#xA;योगनन्दो मया तत्र हेमकोटिं स याचितः ।। १०३&lt;br&gt;&#xA;ततः स शकटालाख्यं सत्यनन्दस्य मन्त्रिणम् ।&lt;br&gt;&#xA;सुवर्णकोटिमेतस्मै दापयेति समादिशत् ।। १०४&lt;br&gt;&#xA;मृतस्य जीवितं दृष्ट्वा सद्यश्च प्राप्तिमर्थिनः ।&lt;br&gt;&#xA;स तत्त्वं ज्ञातवान्मन्त्री किमज्ञेयं हि धीमताम् ।। १०५&lt;br&gt;&#xA;देव दीयत इत्युक्त्वा स च मन्त्रीत्यचिन्तयत् ।&lt;br&gt;&#xA;नन्दस्य तनयो बालो राज्यं च बहुशत्रुमत् ।। १०६&lt;br&gt;&#xA;तत्संप्रत्यत्र रक्षामि तस्य देहमपीदृशम् ।&lt;br&gt;&#xA;निश्चित्यैतत्स तत्कालं शवान्सर्वानदाहयत् ।। १०७&lt;br&gt;&#xA;चारैरन्विष्य तन्मध्ये लब्ध्वा देवगृहात्ततः ।&lt;br&gt;&#xA;व्याडिं विधूय तद्दग्धमिन्द्रदत्तकलेवरम् ।। १०८&lt;br&gt;&#xA;अत्रान्तरे च राजानं हेमकोटिसमर्पणे ।&lt;br&gt;&#xA;त्वरमाणमथाह स्म शकटालो विचारयन् ।। १०९&lt;br&gt;&#xA;उत्सवाक्षिप्तचित्तोऽयं सर्वः परिजनः स्थितः ।&lt;br&gt;&#xA;क्षणं प्रतीक्षतामेष विप्रो यावद्ददाम्यहम् ।। 1.4.११०&lt;br&gt;&#xA;अथैत्य योगनन्दस्य व्याडिना क्रन्दितं पुरः ।&lt;br&gt;&#xA;अब्रह्मण्यमनुत्क्रान्तजीवो योगस्थितो द्विजः ।। १११&lt;br&gt;&#xA;अनाथशव इत्यद्य बलाद्दग्धस्तवोदये ।&lt;br&gt;&#xA;तच्छ्रुत्वा योगनन्दस्य काप्यवस्थाभवच्छुचा ।। ११२&lt;br&gt;&#xA;देहदाहात्स्थिरे तस्मिञ्जाते निर्गत्य मे ददौ ।&lt;br&gt;&#xA;सुवर्णकोटिं स ततः शकटालो महामतिः ।। ११३&lt;br&gt;&#xA;योगनन्दोऽथ विजने सशोको व्याडिमब्रवीत् ।&lt;br&gt;&#xA;शूद्रीभूतोऽस्मि विप्रोऽपि किं श्रिया स्थिरयापि मे ।। ११४&lt;br&gt;&#xA;तच्छ्रुत्वाश्वास्य तं व्याडिः कालोचितमभाषत ।&lt;br&gt;&#xA;ज्ञातोऽसि शकटालेन तदेनं चिन्तयाधुना ।। ११५&lt;br&gt;&#xA;महामन्त्री ह्ययं स्वेच्छमचिरात्त्वां विनाशयेत् ।&lt;br&gt;&#xA;पूर्वनन्दसुतं कुर्याच्चन्द्रगुप्तं हि भूमिपम् ।। ११६&lt;br&gt;&#xA;तस्माद्वररुचिं मन्त्रिमुख्यत्वे कुरु येन ते ।&lt;br&gt;&#xA;एतद्बुद्ध्या भवेद्राज्यं स्थिरं दिव्यानुभावया ।। ११७&lt;br&gt;&#xA;इत्युक्त्वैव गते व्याडौ दातुं तां गुरुदक्षिणाम् ।&lt;br&gt;&#xA;तदैवानीय दत्ता मे योगनन्देन मन्त्रिता ।। ११८&lt;br&gt;&#xA;अथोक्तः स मया राजा ब्राह्मण्ये हारितेऽपि ते ।&lt;br&gt;&#xA;राज्यं नैव स्थिरं मन्ये शकटाले पदस्थिते ।। ११९&lt;br&gt;&#xA;तस्मान्नाशय युक्त्यैनमिति मन्त्रे मयोदिते ।&lt;br&gt;&#xA;योगनन्दोऽन्धकूपान्तः शकटालं तमक्षिपत् ।। 1.4.१२०&lt;br&gt;&#xA;किं च पुत्रशतं तस्य तत्रैव क्षिप्तवानसौ ।&lt;br&gt;&#xA;जीवन्द्विजोऽमुना दग्ध इति दोषानुकीर्तनात् ।। १२१&lt;br&gt;&#xA;एकः शरावः सक्तूनामेकः प्रत्यहमम्भसः ।&lt;br&gt;&#xA;शकटालस्य तत्रान्तः सपुत्रस्य न्यधीयत ।। १२२&lt;br&gt;&#xA;स चोवाच ततः पुत्रानमीभिः सक्तुभिः सुताः ।&lt;br&gt;&#xA;एकोऽपि कृच्छाद्वर्तेत बहूनां तु कथैव का ।। १२३&lt;br&gt;&#xA;तस्मात्संभक्षयत्वेकः प्रत्यहं सजलानमून् ।&lt;br&gt;&#xA;यः शक्तो योगनन्दस्य कर्तुं वैरप्रतिक्रियाम् ।। १२४&lt;br&gt;&#xA;त्वमेव शक्तो भुङ्क्ष्वैतदिति पुत्रास्तमब्रुवन् ।&lt;br&gt;&#xA;प्राणेभ्योऽपि हि धीराणां प्रिया शत्रुप्रतिक्रिया ।। १२५&lt;br&gt;&#xA;ततः स शकटालस्तैः प्रत्यहं सक्तुवारिभिः ।&lt;br&gt;&#xA;एक एवाकरोद्वृत्तिं कष्टं क्रूरा जिगीषवः ।। १२६&lt;br&gt;&#xA;अबुद्ध्वा चित्तमप्राप्य विस्रम्भं प्रभविष्णुषु ।&lt;br&gt;&#xA;न स्वेच्छं व्यवहर्तव्यमात्मनो भूतिमिच्छता ।। १२७&lt;br&gt;&#xA;इति चाचिन्तयत्तत्र शकटालोऽन्धकूपगः ।&lt;br&gt;&#xA;तनयानां क्षुधार्तानां पश्यन्प्राणोद्गमव्यथाम् ।। १२८&lt;br&gt;&#xA;ततः सुतशतं तस्य पश्यतस्तद्व्यपद्यत ।&lt;br&gt;&#xA;तत्करङ्कैर्वृतो जीवन्नतिष्ठत्स च केवलः ।। १२९&lt;br&gt;&#xA;योगनन्दश्च साम्राज्ये बद्धमूलोऽभवत्ततः ।&lt;br&gt;&#xA;व्याडिरभ्याययौ तं च गुरवे दत्तदक्षिणः ।। 1.4.१३०&lt;br&gt;&#xA;अभ्येत्यैव च सोऽवादीच्चिरं राज्यं सखेऽस्तु ते ।&lt;br&gt;&#xA;आमन्त्रितो सि गच्छामि तपस्तप्तुमहं क्वचित् ।। १३१&lt;br&gt;&#xA;तच्छ्रुत्वा योगनन्दस्तं बाष्पकण्ठोऽप्यभाषत ।&lt;br&gt;&#xA;राज्ये मे भुङ्क्ष्व भोगांस्त्वं मुक्त्वा मां मास्म गा इति ।। १३२&lt;br&gt;&#xA;व्याडिस्ततोऽवदद्राजञ्शरीरे क्षणनश्वरे ।&lt;br&gt;&#xA;एवंप्रायेष्वसारेषु धीमान्को नाम मज्जति ।। १३३&lt;br&gt;&#xA;नहि मोहयति प्राज्ञं लक्ष्मीर्मरुमरीचिका ।&lt;br&gt;&#xA;इत्युक्त्वैव स तत्कालं तपसे निश्चितो ययौ ।। १३४&lt;br&gt;&#xA;अगमदथ योगनन्दः पाटलिपुत्रं स्वराजनगरं सः ।&lt;br&gt;&#xA;भोगाय काणभूते मत्सहितः सकलसैन्ययुतः ।। १३५&lt;br&gt;&#xA;तत्रोपकोशापरिचर्यमाणः समुद्वहन्मन्त्रिधुरां च तस्य ।&lt;br&gt;&#xA;अहं जनन्या गुरुभिश्च साकमासाद्य लक्ष्मीमवसं चिराय ।। १३६&lt;br&gt;&#xA;बहु तत्र दिने दिने द्युसिन्धुः कनकं मह्यमदात्तपःप्रसन्ना ।&lt;br&gt;&#xA;वदति स्म शरीरिणी च साक्षान्मम कार्याणि सरस्वती सदैव ।। १३७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके चतुर्थस्तरङ्गः ।&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/005/</guid>
      <description>&lt;p&gt;एवमुक्त्वा वररुचिः पुनरेतदवर्णयत् ।&lt;br&gt;&#xA;कालेन योगनन्दोऽथ कामादिवशमाययौ ।।&lt;br&gt;&#xA;गजेन्द्र इव मत्तश्च नापैक्षत स किंचन ।&lt;br&gt;&#xA;अकाण्डपातोपनता कं न लक्ष्मीविमोहयेत् ।।&lt;br&gt;&#xA;अचिन्तयं ततश्चाहं राजा तावद्विशृङ्खलः ।&lt;br&gt;&#xA;तत्कार्यचिन्तयाक्रान्तः स्वधर्मो मेऽवसीदति ।।&lt;br&gt;&#xA;तस्माद्वरं सहायं तं शकटालं समुद्धरे ।&lt;br&gt;&#xA;क्रियेत चेद्विरुद्धं च किं स कुर्यान्मयि स्थिते ।।&lt;br&gt;&#xA;निश्चित्यैतन्मयाभ्यर्थ्य राजानं सोऽन्धकूपतः ।&lt;br&gt;&#xA;उद्धृतः शकटालोऽथ मृदवो हि द्विजातयः ।।५&lt;br&gt;&#xA;दुर्जयो योगनन्दोऽयं स्थिते वररुचावतः ।&lt;br&gt;&#xA;आश्रये वैतसीं वृत्तिं कालं तावत्प्रतीक्षितुम् ।।६&lt;br&gt;&#xA;इति संचिन्त्य स प्राज्ञः शकटालो मदिच्छया ।&lt;br&gt;&#xA;अकरोद्राजकार्याणि पुनः संप्राप्य मन्त्रिताम्।।७&lt;br&gt;&#xA;कदाचिद्योगनन्दोऽथ निर्गतो नगराद्बहिः ।&lt;br&gt;&#xA;श्लिष्यत्पञ्चाङ्गुलिं हस्तं गङ्गामध्ये व्यलोकयत् ।।८&lt;br&gt;&#xA;किमेतदिति पप्रच्छ मामाहूय स तत्क्षणम् ।&lt;br&gt;&#xA;अहं च द्वे निजाङ्गुल्यौ दिशि तस्यामदर्शयम् ।।९&lt;br&gt;&#xA;तेन तस्मिंस्तिरोभूते हस्ते राजातिविस्मयात् ।&lt;br&gt;&#xA;भूयोऽपि तदपृच्छन्मां ततश्चाहं तमब्रवम् ।।१०&lt;br&gt;&#xA;पञ्चभिर्मिलितैः किं यज्जगतीह न साध्यते ।&lt;br&gt;&#xA;इत्युक्तवानसौ हस्तः स्वाङ्गुलीः पञ्च दर्शयन् ।।११&lt;br&gt;&#xA;ततोऽस्य राजन्नङ्गुल्यावेते द्वे दर्शिते मया ।&lt;br&gt;&#xA;ऐकचित्ये द्वयोरेव किमसाध्यं भवेदिति ।।१२&lt;br&gt;&#xA;इत्युक्ते गूढविज्ञाने समतुष्यत्ततो नृपः ।&lt;br&gt;&#xA;शकटालो व्यषीदच्च मद्बुद्धिं वीक्ष्य दुर्जयाम् ।।१३&lt;br&gt;&#xA;एकदा योगनन्दश्च दृष्टवान्महिषीं निजाम् ।&lt;br&gt;&#xA;वातायनाग्रात्पश्यन्तीं ब्राह्मणातिथिमुन्मुखम् ।।१४&lt;br&gt;&#xA;तन्मात्रादेव कुपितो राजा विप्रस्य तस्य सः ।&lt;br&gt;&#xA;आदिशद्वधमीर्ष्या हि विवेकपरिपन्थिनी ।।१५&lt;br&gt;&#xA;हन्तुं वध्यभुवं तस्मिन्नीयमाने द्विजे तदा ।&lt;br&gt;&#xA;अहसद्गतजीवोऽपि मत्स्यो विपणिमध्यगः ।।१६&lt;br&gt;&#xA;तदैष राजा तद्बुद्ध्वा वधं तस्य न्यवारयत् ।&lt;br&gt;&#xA;विप्रस्य मामपृच्छच्च मत्स्यहासस्य कारणम् ।।१७&lt;br&gt;&#xA;निरूप्य कथयाम्येतदित्युक्त्वा निर्गतं च माम् ।&lt;br&gt;&#xA;चिन्तितोपस्थितैकान्ते सरस्वत्येवमब्रवीत् ।।१८&lt;br&gt;&#xA;अस्य तालतरोः पृष्ठे तिष्ठ रात्रावलक्षितः ।&lt;br&gt;&#xA;अत्र श्रोष्यसि मत्स्यस्य हासहेतुमसंशयम् ।।१९&lt;br&gt;&#xA;तच्छ्रुत्वा निशि तत्राहं गत्वा तालोपरि स्थितः।&lt;br&gt;&#xA;अपश्यं राक्षसीं घोरां बालैः पुत्रैः सहागताम्।। २०&lt;br&gt;&#xA;सा भक्ष्यं याचमानांस्तानवादीत्प्रतिपाल्यताम् ।&lt;br&gt;&#xA;प्रातर्वो विप्रमांसानि दास्याम्यद्य हतो न सः ।। २१&lt;br&gt;&#xA;कस्मात्स न हतोऽद्येति पृष्टा तैरब्रवीत्पुनः ।&lt;br&gt;&#xA;तं हि दृष्ट्वा मृतोऽपीह मत्स्यो हसितवानिति ।। २२&lt;br&gt;&#xA;हसितं किमु तेनेति पृष्टा भूयः सुतैश्च सा ।&lt;br&gt;&#xA;अवोचद्राक्षसी राज्ञः सर्वा राज्ञ्योऽपि विप्लुताः ।। २३&lt;br&gt;&#xA;सर्वत्रान्तःपुरे ह्यत्र स्त्रीरूपाः पुरुषाः स्थिताः ।&lt;br&gt;&#xA;हन्यतेऽनपराधस्तु विप्र इत्यहसत्तिमिः ।। २४&lt;br&gt;&#xA;भूतानां पार्थिवात्यर्थनिर्विवेकत्वहासिनाम् ।&lt;br&gt;&#xA;सर्वान्तश्चारिणां ह्येता भवन्त्येव च विक्रियाः ।। २५&lt;br&gt;&#xA;एतत्तस्या वचः श्रुत्वा ततोऽपक्रान्तवाहनम् ।&lt;br&gt;&#xA;प्रातश्च मत्स्यहासस्य हेतुं राज्ञे न्यवेदयम् ।। २६&lt;br&gt;&#xA;प्राप्य चान्तःपुरेभ्यस्तान्स्त्रीरूपान्पुरुषांस्ततः ।&lt;br&gt;&#xA;बह्वमन्यत मां राजा वधाद्विप्रं च मुक्तवान् ।। २७&lt;br&gt;&#xA;इत्यादि चेष्टितं दृष्ट्वा तस्य राज्ञो विशृङ्खलम् ।&lt;br&gt;&#xA;खिन्ने मयि कदाचिच्च तत्रागाच्चित्रकृन्नवः ।। २८&lt;br&gt;&#xA;अलिखत्स महादेवीं योगनन्दं च तं पटे ।&lt;br&gt;&#xA;सजीवमिव तच्चित्रं वाक्चेष्टारहितं त्वभूत् ।। २९&lt;br&gt;&#xA;तं च चित्रकरं राजा तुष्टो वित्तैरपूरयत् ।&lt;br&gt;&#xA;तं च वासगृहे चित्रपटं भित्तावकारयत् ।। ३०&lt;br&gt;&#xA;एकदा च प्रविष्टस्य वासके तत्र सा मम ।&lt;br&gt;&#xA;संपूर्णलक्षणा देवी प्रतिभाति स्म चित्रगा ।। ३१&lt;br&gt;&#xA;लक्षणान्तरसंबन्धादभ्यूह्य प्रतिभावशात् ।&lt;br&gt;&#xA;अथाकार्षमहं तस्यास्तिलकं मेखलापदे ।। ३२&lt;br&gt;&#xA;संपूर्णलक्षणां तेन कृत्वैनां गतवानहम् ।&lt;br&gt;&#xA;प्रविष्टो योगनन्दोऽथ तिलकं तं व्यलोकयत् ।। ३३&lt;br&gt;&#xA;केनायं रचितोऽत्रेति सोऽपृच्छच्च महत्तरान् ।&lt;br&gt;&#xA;ते च न्यवेदयंस्तस्मै कर्तारं तिलकस्य माम् ।। ३४&lt;br&gt;&#xA;देव्या गुप्तप्रदेशस्थमिमं नान्यो मया विना ।&lt;br&gt;&#xA;वेत्ति तज्ज्ञातवानेवमसौ वररुचिः कथम् ।। ३५&lt;br&gt;&#xA;छन्नः कृतोऽमुना नूनं ममान्तःपुरविप्लवः ।&lt;br&gt;&#xA;दृष्टवानत एवायं स्त्रीरूपांस्तत्र तान्नरान् ।। ३६&lt;br&gt;&#xA;इति संचिन्तयामास योगनन्दः क्रुधा ज्वलन् ।&lt;br&gt;&#xA;जायन्ते बत मूढानां संवादा अपि तादृशाः ।। ३७&lt;br&gt;&#xA;ततः स्वैरं समाहूय शकटालं समादिशत् ।&lt;br&gt;&#xA;त्वया वररुचिर्वध्यो देवीविध्वंसनादिति ।। ३८&lt;br&gt;&#xA;यथा ज्ञापयसीत्युक्त्वा शकटालोऽगमद्बहिः ।&lt;br&gt;&#xA;अचिन्तयच्च शक्तिः स्याद्धन्तुं वररुचिं न मे ।। ३९&lt;br&gt;&#xA;दिव्यबुद्धिप्रभावोऽसवुद्धर्ता च ममापदः ।&lt;br&gt;&#xA;विप्रश्च तद्वरं गुप्तं संप्रति स्वीकरोमि तम् ।। ४०&lt;br&gt;&#xA;इति निश्चित्य सोऽभ्येत्य राज्ञः कोपमकारणम् ।&lt;br&gt;&#xA;वधान्तं कथयित्वा मे शकटालोऽब्रवीत्ततः ।। ४१&lt;br&gt;&#xA;अन्यं कंचित्प्रवादाय हन्म्यहं त्वं च मद्गृहे ।&lt;br&gt;&#xA;प्रच्छन्नस्तिष्ठ मामस्माद्रक्षितुं कोपनान्नृपात् ।। ४२&lt;br&gt;&#xA;इति तद्वचनाच्छन्नस्तदगृहेऽवस्थितोऽभवम् ।&lt;br&gt;&#xA;स चान्यं हतवान्कंचिन्मद्वधाख्यातये निशि ।। ४३&lt;br&gt;&#xA;एवं प्रयुक्तनीतिं तं प्रीत्यावोचमहं तदा ।&lt;br&gt;&#xA;एको मन्त्री भवान्येन हन्तुं मां न कृता मतिः ।। ४४&lt;br&gt;&#xA;नहि हन्तुमहं शक्यो राक्षसो मित्रमस्ति मे ।&lt;br&gt;&#xA;ध्यातमात्रागतो विश्वं ग्रसते स मदिच्छया ।। ४५&lt;br&gt;&#xA;राजा त्विहेन्द्रदत्ताख्यः सखा वध्यो न मे द्विजः ।&lt;br&gt;&#xA;तच्छ्रुत्वा सोऽब्रवीन्मन्त्री रक्षो मे दर्श्यतामिति ।। ४६&lt;br&gt;&#xA;ततो ध्यातागतं तस्मै तद्रक्षोऽहमदर्शयम् ।&lt;br&gt;&#xA;तद्दर्शनाच्च वित्रस्तो विस्मितश्च बभूव सः ।। ४७&lt;br&gt;&#xA;रक्षस्यन्तर्हिते तस्मिञ्शकटालः स मां पुनः ।&lt;br&gt;&#xA;कथं ते राक्षसो मित्त्रं संजात इति पृष्टवान् ।। ४८&lt;br&gt;&#xA;ततोऽहमवदं पूर्वं रक्षार्थं नगरे भ्रमन् ।&lt;br&gt;&#xA;रात्रौ रात्रौ क्षयं प्रापदेकैको नगराधिपः ।। ४९&lt;br&gt;&#xA;तच्छ्रुत्वा योगनन्दो मामकरोन्नगराधिपम् ।&lt;br&gt;&#xA;भ्रमंश्चापश्यमत्राहं भ्रमन्तं राक्षसं निशि ।। ५०&lt;br&gt;&#xA;स च मामवदद्ब्रूहि विद्यते नगरेऽत्र का ।&lt;br&gt;&#xA;सुरूपा स्त्रीति तच्छ्रुत्वा विहस्याह तमब्रवम् ।। ५१&lt;br&gt;&#xA;या यस्याभिमता मूर्ख सुरूपा तस्य सा भवेत ।&lt;br&gt;&#xA;तच्छ्रुत्वैव त्वयैकेन जितोऽस्मीत्यवदत्स माम् ।। ५२&lt;br&gt;&#xA;प्रश्नमोक्षाद्वधोत्तीर्णं मां पुनश्चाब्रवीदसौ ।&lt;br&gt;&#xA;तुष्टोऽस्मीति सुहृन्मे त्वं संनिधास्ये च ते स्मृतः ।। ५३&lt;br&gt;&#xA;इत्युक्त्वान्तर्हिते तस्मिन्यथागतमगामहम् ।&lt;br&gt;&#xA;एवमापत्सहायो मे राक्षसो मित्त्रतां गतः ।। ५४&lt;br&gt;&#xA;इत्युक्तवानहं भूयः शकटालेन चार्थितः ।&lt;br&gt;&#xA;गङ्गामदर्शयं तस्मै मूर्तां ध्यानादुपस्थिताम् ।। ५५&lt;br&gt;&#xA;स्तुतिभिस्तोषिता सा च मया देवी तिरोदधे ।&lt;br&gt;&#xA;बभूव शकटालश्च सहायः प्रणतो मयि । ५६&lt;br&gt;&#xA;एकदा च स मन्त्री मां गुप्तस्थं खिन्नमब्रवीत् ।&lt;br&gt;&#xA;सर्वज्ञेनापि खेदाय किमात्मा दीयते त्वया ।। ५७&lt;br&gt;&#xA;किं न जानासि यद्राज्ञामविचाररता धियः ।&lt;br&gt;&#xA;अचिराच्च भवेच्छुद्धिस्तथा चात्र कथां शृणु ।। ५८&lt;br&gt;&#xA;आदित्यवर्मनामात्र बभूव नृपतिः पुरा ।&lt;br&gt;&#xA;शिववर्माभिधानोऽस्य मन्त्री चाभून्महामतिः ।। ५९&lt;br&gt;&#xA;राज्ञस्तत्यैकदा चैका राज्ञी गर्भमधारयत् ।&lt;br&gt;&#xA;तद्बुद्ध्वा स नृपोऽपृच्छदित्यन्तःपुररक्षिणः ।। ६०&lt;br&gt;&#xA;वर्षद्वयं प्रविष्टस्य वर्ततेऽन्तःपुरेऽत्र मे ।&lt;br&gt;&#xA;तदेषा गर्भसंभूतिः कुतः संप्रति कथ्यताम ।। ६१&lt;br&gt;&#xA;अथोचुस्ते प्रवेशोऽत्र पुंसोऽन्यस्यास्ति न प्रभो ।&lt;br&gt;&#xA;शिववर्मा तु ते मन्त्री प्रविशत्यनिवारितः ।। ६२&lt;br&gt;&#xA;तच्छ्रुत्वाचिन्तयद्राजा नूनं द्रोही स एव मे ।&lt;br&gt;&#xA;प्रकाशं च हते तस्मिन्नपवादो भवेन्मम ।। ६३&lt;br&gt;&#xA;इत्यालोच्य स तं युक्त्या शिववर्माणमीश्वरः ।&lt;br&gt;&#xA;सामन्तस्यान्तिकं सख्युः प्राहिणोद्भोगवर्मणः ।। ६४&lt;br&gt;&#xA;तद्वधं तस्य लेखेन संदिश्य तदनन्तरम् ।&lt;br&gt;&#xA;निगूढं स नृपस्तत्र लेखहारं व्यसर्जयत् ।। ६५&lt;br&gt;&#xA;याते मन्त्रिणि सप्ताहे गते भीत्या पलायिता ।&lt;br&gt;&#xA;सा राज्ञी रक्षिभिर्लब्धा पुंसा स्त्रीरूपिणा सह ।। ६६&lt;br&gt;&#xA;आदित्यवर्मा तद्बुद्ध्वा सानुतापोऽभवत्तदा ।&lt;br&gt;&#xA;किं मया तादृशो मन्त्री घातितोऽकारणादिति ।। ६७&lt;br&gt;&#xA;अत्रान्तरे स च प्राप निकटं भोगवर्मणः ।&lt;br&gt;&#xA;शिववर्मा स चोपागाल्लेखमादाय पूरुषः ।। ६८&lt;br&gt;&#xA;वाचयित्वा च तं लेखमेकान्ते शिववर्मणे ।&lt;br&gt;&#xA;शशंस वधनिर्देशं भोगवर्मा विधेर्वशात् ।। ६९&lt;br&gt;&#xA;शिववर्माप्यवोचत्तं सामन्तं मन्त्रिसत्तमः ।&lt;br&gt;&#xA;त्वं व्यापादय मां नो चेन्निहन्म्यात्मानमात्मना ।। ७०&lt;br&gt;&#xA;तच्छ्रुत्वा विस्मयाविष्टो भोगवर्मा जगाद तम् ।&lt;br&gt;&#xA;किमेतद्ब्रूहि मे विप्र शापितोऽसि न वक्षि चेत् ।। ७१&lt;br&gt;&#xA;अथ वक्ति स्म तं मन्त्री हन्येयं यत्र भूपते ।&lt;br&gt;&#xA;तत्र द्वादश वर्षाणि देशे देवो न वर्षति ।। ७२&lt;br&gt;&#xA;तच्छ्रुत्वा मन्त्रिभिः सार्धं भोगवर्मा व्यचिन्तयत् ।&lt;br&gt;&#xA;दुष्टः स राजा देशस्य नाशमस्माकमिच्छति ।। ७३&lt;br&gt;&#xA;किं हि तत्र न सन्त्येव वधका गुप्तगामिनः ।&lt;br&gt;&#xA;तस्मान्मन्त्री न वध्योऽसौ रक्ष्यः स्वात्मवधादपि ।। ७४&lt;br&gt;&#xA;इति संमन्त्र्य दत्त्वा च रक्षकान्भोगवर्मणा ।&lt;br&gt;&#xA;शिववर्मा ततो देशात्प्रेषितोऽभूत्ततः क्षणात् ।। ७५&lt;br&gt;&#xA;एवं प्रत्याययौ जीवन्स मन्त्री प्रज्ञया स्वया ।&lt;br&gt;&#xA;शुद्धिश्चात्यान्यतो जाता नहि धर्मोऽन्यथा भवेत् ।। ७६&lt;br&gt;&#xA;इत्थं तवापि शुद्धिः स्यात्तिष्ठ तावद्गृहे मम ।&lt;br&gt;&#xA;कात्यायन नृपोऽप्येष सानुतापो भविष्यति ।। ७७&lt;br&gt;&#xA;इत्युक्तः शकटालेन च्छन्नोऽहं तस्य वेश्मनि ।&lt;br&gt;&#xA;प्रतीक्षमाणोऽवसरं तान्यहान्यत्यवाहयम् ।। ७८&lt;br&gt;&#xA;तस्याथ योगनन्दस्य काणभूतेः कदाचन ।&lt;br&gt;&#xA;पुत्रो हिरण्यगुप्ताख्यो मृगयायै गतोऽभवत् ।। ७९&lt;br&gt;&#xA;अश्ववेगात्प्रयातस्य कथंचिदूरमन्तरम् ।&lt;br&gt;&#xA;एकाकिनो वने तस्य वासरः पर्यहीयत ।। ८०&lt;br&gt;&#xA;ततश्च तां निशां नेतुं वृक्षमारोहति स्म सः ।&lt;br&gt;&#xA;क्षणात्तत्रैव चारोहदृक्षः सिंहेन भीषितः ।। ८१&lt;br&gt;&#xA;स दृष्ट्वा राजपुत्रं तं मतिं मानुषभाषया ।&lt;br&gt;&#xA;मा भैषीर्मम मित्त्रं त्वमित्युक्त्वा निर्भयं व्यधात् ।। ८२&lt;br&gt;&#xA;विस्रम्भादृक्षवाक्येन राजपुत्रोऽथ सुप्तवान् ।&lt;br&gt;&#xA;ऋक्षस्तु जाग्रदेवासीदधः सिंहोऽथ सोऽब्रवीत् ।। ८३&lt;br&gt;&#xA;ऋक्ष मानुषमेतं मे क्षिप यावद्व्रजाम्यहम् ।&lt;br&gt;&#xA;ऋक्षस्ततोऽब्रवीत्पाप न मित्रं घातयाम्यहम् ।। ८४&lt;br&gt;&#xA;क्रमादृक्षे प्रसुप्ते च राजपुत्रे च जाग्रति ।&lt;br&gt;&#xA;पुनः सिंहोऽब्रवीदेतमृक्षं मे क्षिप मानुष ।। ८५&lt;br&gt;&#xA;तच्छ्रुत्वात्मभयात्तेन सिंहस्याराधनाय सः ।&lt;br&gt;&#xA;क्षिप्तोऽपि नापतच्चित्रमृक्षो दैवप्रबोधितः ।। ८६&lt;br&gt;&#xA;मित्त्रद्रोहिन्भवोन्मत्त इति शापमदाच्च सः ।&lt;br&gt;&#xA;तस्य राजसुतस्यैतद्वृत्तान्तावगमावधिम् ।। ८७&lt;br&gt;&#xA;प्राप्यैव स्वगृहं प्रातरुन्मत्तोऽभून्नृपात्मजः ।&lt;br&gt;&#xA;योगनन्दश्च तद्दृष्ट्वा विषादं सहसागमत् ।। ८८&lt;br&gt;&#xA;अब्रवीच्च स कालेऽस्मिञ्जीवेद्वररुचिर्यदि ।&lt;br&gt;&#xA;इदं ज्ञायेत तत्सर्वं धिङ्मे तद्वधपाटवम् ।। ८९&lt;br&gt;&#xA;तच्छ्रुत्वा वचनं राज्ञः शकटालो व्यचिन्तयत् ।&lt;br&gt;&#xA;हन्त कात्यायनस्यायं लब्धः कालः प्रकाशने ।। ९०&lt;br&gt;&#xA;न सोऽत्र मानी तिष्ठेच्च राजा मयि च विश्वसेत् ।&lt;br&gt;&#xA;इत्यालोच्य स राजानमब्रवीद्याचिताभयः ।। ९१&lt;br&gt;&#xA;राजन्नलं विषादेन जीवन्वररुचिः स्थितः ।&lt;br&gt;&#xA;योगनन्दस्ततोऽवादीद्द्रुतमानीयतामिति ।। ९२&lt;br&gt;&#xA;अथाहं शकटालेन योगनन्दान्तिकं हठात् ।&lt;br&gt;&#xA;आनीतस्तं तथाभूतं राजपुत्रं व्यलोकयम् ।। ९३&lt;br&gt;&#xA;मित्त्रद्रोहः कृतोऽनेन देवेत्युक्त्वा तथैव सः ।&lt;br&gt;&#xA;सरस्वतीप्रसादेन वृत्तान्तः कथितो मया ।। ९४&lt;br&gt;&#xA;ततस्तच्छापमुक्तेन स्तुतोऽहं राजसूनुना ।&lt;br&gt;&#xA;त्वया कथमिदं ज्ञातमित्यपृच्छत्स भूपतिः ।। ९५&lt;br&gt;&#xA;अधाहमवदं राजल्ँलक्षणैरनुमानतः ।&lt;br&gt;&#xA;प्रतिभातश्च पश्यन्ति सर्वं प्रज्ञावतां धियः ।। ९६&lt;br&gt;&#xA;तद्यथा तिलको ज्ञातस्तथा सर्वमिदं मया ।&lt;br&gt;&#xA;इति मद्वचनात्सोऽभूद्राजा लज्जानुतापवान् ।।&lt;br&gt;&#xA;14&lt;br&gt;&#xA;अथानादृतसत्कारः परिशुद्ध्यैव लाभवान् ।&lt;br&gt;&#xA;स्वगृहं गतवानस्मि शीलं हि विदुषां धनम् ।। ९८&lt;br&gt;&#xA;प्राप्तस्यैव च तत्रत्यो जनोऽरोदीत्पुरो मम ।&lt;br&gt;&#xA;अभ्येत्य मां समुद्भान्तमुपवर्षोऽब्रवीत्ततः ।। ९९&lt;br&gt;&#xA;राजा हतं निशम्य त्वामुपकोशाग्निसाद्वपुः ।&lt;br&gt;&#xA;अकरोदथ मातुस्ते शुचा हृदयमस्फुटत् ।। १००&lt;br&gt;&#xA;तच्छ्रुत्वाभिनवोद्भूतशोकावेगविचेतनः ।&lt;br&gt;&#xA;सद्योऽहमपतं भूमौ वातरुग्ण इव द्रुमः ।। १०१&lt;br&gt;&#xA;क्षणाच्च गतवानस्मि प्रलापानां रसज्ञताम् ।&lt;br&gt;&#xA;प्रियबन्धुविनाशोत्थः शोकाग्निः कं न तापयेत् ।। १०२&lt;br&gt;&#xA;आ संसारं जगत्यस्मिन्नेका नित्या ह्यनित्यता ।&lt;br&gt;&#xA;तदेतामैश्वरीं मायां किं जानन्नपि मुह्यसि ।। १०३&lt;br&gt;&#xA;इत्यादिभिरुपागत्य वर्षेण वचनैरहम् ।&lt;br&gt;&#xA;बोधितोऽथ यथातत्त्वं कथंचिद्धृतिमाप्तवान् ।। १०४&lt;br&gt;&#xA;ततो विरक्तहृदयस्त्यक्त्वा सर्वं निबन्धनम् ।&lt;br&gt;&#xA;प्रशमैकसहायोऽहं तपोवनमशिश्रियम् ।। १०५&lt;br&gt;&#xA;दिवसेष्वथ गच्छत्सु तत्तपोवनमेकदा ।&lt;br&gt;&#xA;अयोध्यात उपागच्छद्विप्र एको मयि स्थिते ।। १०६&lt;br&gt;&#xA;स मया योगनन्दस्य राज्यवार्तामपृच्छयत ।&lt;br&gt;&#xA;प्रत्यभिज्ञाय मां सोऽथ सशोकमिदमब्रवीत् ।। १०७&lt;br&gt;&#xA;शृणु नन्दस्य यद्वृत्तं तत्सकाशाद्गते त्वयि ।&lt;br&gt;&#xA;लब्ध्वावकाशस्तत्राभूच्छकटालश्चिरेण सः ।। १०८&lt;br&gt;&#xA;स चिन्तयन्वधोपायं योगनन्दस्य युक्तितः ।&lt;br&gt;&#xA;क्षितिं खनन्तमद्राक्षीच्चाणक्याख्यं द्विजं पथि ।। १०९&lt;br&gt;&#xA;किं भुवं खनसीत्युक्ते तेन विप्रोऽथ सोऽब्रवीत् ।&lt;br&gt;&#xA;दर्भमुन्मूलयाम्यत्र पादो ह्येतेन मे क्षतः ।। ११०&lt;br&gt;&#xA;तच्छ्रुत्वा सहसा मन्त्री कोपनं क्रूरनिश्चयम् ।&lt;br&gt;&#xA;तं विप्रं योगनन्दस्य वधोपायममन्यत ।। १११&lt;br&gt;&#xA;नाम पृष्ट्वाब्रवीत्तं च हे ब्रह्मन्दापयामि ते ।&lt;br&gt;&#xA;अहं त्रयोदशीश्राद्धं गृहे नन्दस्य भूपतेः ।। ११२&lt;br&gt;&#xA;दक्षिणातः सुवर्णस्य लक्षं तव भविष्यति ।&lt;br&gt;&#xA;भोक्ष्यसे धुरि चान्येषामेहि तावद्गृहं मम ।। ११३&lt;br&gt;&#xA;इत्युक्त्वा शकटालस्तं चाणक्यमनयद्गृहम् ।&lt;br&gt;&#xA;श्राद्धाहेऽदर्शयत्तं च राज्ञे स श्रद्दधे च तम् ।। ११४&lt;br&gt;&#xA;ततः स गत्वा चाणक्यो धुरि श्राद्ध उपाविशत् ।&lt;br&gt;&#xA;सुबन्धुनामा विप्रश्च तामैच्छद्धुरमात्मनः ।। ११५&lt;br&gt;&#xA;तद्गत्वा शकटालेन विज्ञप्तो नन्दभूपतिः ।&lt;br&gt;&#xA;अवादीन्नापरो योग्यः सुबन्धुर्धुरि तिष्ठतु ।। ११६&lt;br&gt;&#xA;आगत्यैतां चं राजाज्ञां शकटालो भयानतः ।&lt;br&gt;&#xA;न मेऽपराध इत्युक्त्वा चाणक्याय न्यवेदयत् ।। ११७&lt;br&gt;&#xA;सोऽथ कोपेन चाणक्यो ज्वलन्निव समन्ततः ।&lt;br&gt;&#xA;निजां मुक्त्वा शिखां तत्र प्रतिज्ञामकरोदिमाम् ।। ११८&lt;br&gt;&#xA;अवश्यं हन्त नन्दोऽयं सप्तभिर्दिवसैर्मया ।&lt;br&gt;&#xA;विनाश्यो बन्धनीया च ततो निर्मन्युना शिखा ।। ११९&lt;br&gt;&#xA;इत्युक्तवन्तं कुपिते योगनन्दे पलायितम् ।&lt;br&gt;&#xA;अलक्षितं स्वगेहे तं शकटालो न्यवेशयत् ।। १२०&lt;br&gt;&#xA;तत्रोपकरणे दत्ते गुप्तं तेनैव मन्त्रिणा ।&lt;br&gt;&#xA;स चाणक्यो द्विजः क्वापि गत्वा कृत्यामसाधयत् ।। १२१&lt;br&gt;&#xA;तद्वशाद्योगनन्दोऽथ दाहज्वरमवाप्य सः ।&lt;br&gt;&#xA;सप्तमे दिवसे प्राप्ते पञ्चत्वं समुपागमत् ।। १२२&lt;br&gt;&#xA;हत्वा हिरण्यगुप्तं च शकटालेन तत्सुतम् ।&lt;br&gt;&#xA;पूर्वनन्दसुते लक्ष्मीश्चन्द्रगुप्ते निवेशिता ।। १२३&lt;br&gt;&#xA;मन्त्रित्वे तस्य चाभ्यर्थ्य बृहस्पतिसमं धिया ।&lt;br&gt;&#xA;चाणक्यं स्थापयित्वा तं स मन्त्री कृतकृत्यताम् ।। १२४&lt;br&gt;&#xA;मन्वानो योगनन्दस्य कृतवैरप्रतिक्रियः ।&lt;br&gt;&#xA;पुत्रशोकेन निर्विण्णः प्रविवेश महद्वनम् ।। १२५&lt;br&gt;&#xA;इति तव मुखाच्छ्रुत्वा विप्रस्य सुतरामहम् ।&lt;br&gt;&#xA;काणभूते गतः खेदं सर्वमालोक्य चञ्चलम् ।। १२६&lt;br&gt;&#xA;खेदाच्चाहमिमां द्रष्टुमागतो विन्ध्यवासिनीम् ।&lt;br&gt;&#xA;तत्प्रसादेन दृष्ट्वा त्वां स्मृता जातिर्मया सखे ।। १२७&lt;br&gt;&#xA;प्राप्तं दिव्यं च विज्ञानं मयोक्ता ते महाकथा ।&lt;br&gt;&#xA;इदानीं क्षीणशापोऽहं यतिष्ये देहमुज्झितुम् ।। १२८&lt;br&gt;&#xA;त्वं च संप्रति तिष्ठेह यावदायाति तेऽन्तिकम् ।&lt;br&gt;&#xA;शिष्ययुक्तो गुणाढ्याख्यस्त्यक्तभाषात्रयो द्विजः ।। १२९&lt;br&gt;&#xA;सोऽपि ह्यहमिव क्रोधाद्देव्या शप्तो गणोत्तमः ।&lt;br&gt;&#xA;माल्यवान्नाम मत्पक्षपाती मर्त्यत्वमागतः ।। १३०&lt;br&gt;&#xA;तस्मै महेश्वरोक्तैषा कथनीया महाकथा ।&lt;br&gt;&#xA;ततस्ते शापनिर्मुक्तिस्तस्य चापि भविष्यति ।। १३१&lt;br&gt;&#xA;एवं वररुचिस्तत्र काणभूतेर्निवेद्य सः ।&lt;br&gt;&#xA;प्रतस्थे देहमोक्षाय पुण्यं बदरिकाश्रमम् ।। १३२&lt;br&gt;&#xA;गच्छन्ददर्श गङ्गायां सोऽथ शाकाशिनं मुनिम् ।&lt;br&gt;&#xA;तत्समक्षं च तस्यर्षेः कुशेनाभूत्करक्षतिः ।। १३३&lt;br&gt;&#xA;ततोऽस्य रुधिरं निर्यत्तेन शाकरसीकृतम् ।&lt;br&gt;&#xA;अहंकारपरीक्षार्थं कौतुकात्स्वप्रभावतः ।। १३४&lt;br&gt;&#xA;तद्दृष्ट्वा हन्त सिद्धोऽस्मीत्यगाद्दर्पमसौ मुनिः ।&lt;br&gt;&#xA;ततो वररुचिः किंचिद्विहस्येव जगाद तम् ।। १३५&lt;br&gt;&#xA;जिज्ञासनाय रक्तं ते मया शाकरसीकृतम् ।&lt;br&gt;&#xA;यावन्नाद्याप्यहंकारः परित्यक्तस्त्वया मुने ।। १३६&lt;br&gt;&#xA;ज्ञानमार्गे ह्यहंकारः परिघो दुरतिक्रमः ।&lt;br&gt;&#xA;ज्ञानं विना च नास्त्येव मोक्षो व्रतशतैरपि ।। १३७&lt;br&gt;&#xA;स्वर्गस्तु न मुमुक्षूणां क्षयी चित्तं विलोभयेत् ।&lt;br&gt;&#xA;तस्मादहंकृतित्यागाज्ज्ञाने यत्नं मुने कुरु ।। १३८&lt;br&gt;&#xA;विनीयैवं मुनिं तेन प्रणतेन कृतस्तुतिः ।&lt;br&gt;&#xA;तं बदर्याश्रमोद्देशं शान्तं वररुचिर्ययौ ।। १३९&lt;br&gt;&#xA;अथ स निविडभक्त्या तत्र देवीं शरण्यां शरणमुपगतोऽसौ मर्त्यभावं मुमुक्षुः ।&lt;br&gt;&#xA;प्रकटितनिजमूर्तिः सापि तस्मै शशंस स्वयमनलसमुत्थां धारणां देहमुक्त्यै ।। १४०&lt;br&gt;&#xA;दग्ध्वा शरीरमथ धारणया तया तद्दिव्यां गतिं वररुचिः स निजां प्रपेदे ।&lt;br&gt;&#xA;विन्ध्याटवीभुवि ततः स च काणभूतिरासीदमीप्सितगुणाढ्यसमागमोत्कः ।। १४१&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके पञ्चमस्तरङ्गः&lt;/p&gt;</description>
    </item>
    <item>
      <title>००६</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/006/</guid>
      <description>&lt;p&gt;षष्ठस्तरङ्गः ।&lt;br&gt;&#xA;तत स मर्त्यवपुषा माल्यवान्विचरन्वने ।&lt;br&gt;&#xA;नाम्ना गुणाढ्यः सेवित्वा सातवाहनभूपतिम् ।। १&lt;br&gt;&#xA;संस्कृताद्यास्तदग्रे च भाषास्तिस्रः प्रतिज्ञया ।&lt;br&gt;&#xA;त्यक्त्वा खिन्नमना द्रष्टुमाययौ विन्ध्यवासिनीम् ।। २&lt;br&gt;&#xA;तदादेशेन गत्वा च काणभूतिं ददर्श सः ।&lt;br&gt;&#xA;ततो जातिं निजां स्मृत्वा प्रबुद्धः सहसाभवत् ।। ३&lt;br&gt;&#xA;आश्रित्य भाषां पैशाचीं भाषात्रयविलक्षणाम् ।&lt;br&gt;&#xA;श्रावयित्वा निजं नाम काणभूतिं च सोऽब्रवीत् ।। ४&lt;br&gt;&#xA;पुष्पदन्ताच्छ्रुतां दिव्यां शीघ्रं कथय मे कथाम् ।&lt;br&gt;&#xA;येन शापं तरिष्यावस्त्वं चाहं च समं सखे ।। ५&lt;br&gt;&#xA;तच्छ्रुत्वा प्रणतो हृष्टः काणभूतिरुवाच तम् ।&lt;br&gt;&#xA;कथयामि कथां किं तु कौतुकं मे महत्प्रभो ।। ६&lt;br&gt;&#xA;आजन्मचरितं तावच्छंस मे कुर्वनुग्रहम् ।&lt;br&gt;&#xA;इति तेनार्थितो वक्तुं गुणाढ्योऽथ प्रचक्रमे ।। ७&lt;br&gt;&#xA;प्रतिष्ठानेऽस्ति नगरं सुप्रतिष्ठितसंज्ञकम् ।&lt;br&gt;&#xA;तत्राभूत्सोमशर्माख्यः कोऽपि ब्राह्मणसत्तमः ।। ८&lt;br&gt;&#xA;वत्सश्च गुल्मकश्चैव तस्य द्वौ तनयौ सखे ।&lt;br&gt;&#xA;जायेते स्म तृतीया च श्रुतार्था नाम कन्यका ।। ९&lt;br&gt;&#xA;कालेन ब्राह्मणः सोऽथ सभार्यः पञ्चतां गतः ।&lt;br&gt;&#xA;तत्पुत्रौ तौ स्वसारं तां पालयन्तावतिष्ठताम् ।। १०&lt;br&gt;&#xA;सा चाकस्मात्सगर्भाभूत्तद्दृष्ट्वा वत्सगुल्मयोः ।&lt;br&gt;&#xA;तत्रान्यपुरुषाभावाच्छङ्कान्योन्यमजायत ।। ११&lt;br&gt;&#xA;ततः श्रुतार्था चित्तज्ञा भ्रातरौ तावभाषत ।&lt;br&gt;&#xA;पापशङ्का न कर्तव्या शृणुतं कथयामि वाम् ।। १२&lt;br&gt;&#xA;कुमारः कीर्तिसेनाख्यो नागराजस्य वासुकेः ।&lt;br&gt;&#xA;भ्रातुः पुत्रोऽस्ति तेनाहं दृष्टा स्नातुं गता सती ।। १३&lt;br&gt;&#xA;ततः स मदनाक्रान्तो निवेद्यान्वयनामनी ।&lt;br&gt;&#xA;गान्धर्वेण विवाहेन मां भार्यामकरोत्तदा ।। १४&lt;br&gt;&#xA;विप्रजातेरयं तस्मान्मम गर्भ इति स्वसुः ।&lt;br&gt;&#xA;श्रुत्वा कः प्रत्ययोऽत्रेति वत्सगुल्माववोचताम् ।। १५&lt;br&gt;&#xA;ततो रहसि सस्मार सा तं नागकुमारकम् ।&lt;br&gt;&#xA;स्मृतमात्रागतः सोऽथ वत्सगुल्मावभाषत ।। १६&lt;br&gt;&#xA;भार्या कृता मयैवेयं शापभ्रष्टा वराप्सराः ।&lt;br&gt;&#xA;युष्मत्स्वसा युवां चैव शापेनैव च्युतौ भुवि ।। १७&lt;br&gt;&#xA;पुत्रो जनिष्यते चात्र युष्मत्स्वसुरसंशयम् ।&lt;br&gt;&#xA;ततोऽस्याः शापनिर्मुक्तिर्युवयोश्च भविष्यति ।। १८&lt;br&gt;&#xA;इत्युक्त्वान्तर्हितः सोऽभूत्ततः स्तोकैश्च वासरैः ।&lt;br&gt;&#xA;श्रुतार्थायाः सुतो जातस्तं हि जानीहि मां सखे ।। १९&lt;br&gt;&#xA;गणावतारो जातोऽयं गुणाढ्यो नाम ब्राह्मणः ।&lt;br&gt;&#xA;इति तत्कालमुदभूदन्तरिक्षात्सरस्वती ।। २०&lt;br&gt;&#xA;क्षीणशापास्ततस्ते च जननीमातुला मम ।&lt;br&gt;&#xA;कालेन पञ्चतां प्राप्ता गतश्चाहमधीरताम् ।। २१&lt;br&gt;&#xA;अथ शोकं समुत्सृज्य बालोऽपि गतवानहम् ।&lt;br&gt;&#xA;स्वावष्टम्भेन विद्यानां प्राप्तये दक्षिणापथम् ।। २२&lt;br&gt;&#xA;कालेन तत्र संप्राप्य सर्वा विद्याः प्रसिद्धिमान् ।&lt;br&gt;&#xA;स्वदेशमागतोऽभूवं दर्शयिष्यन्निजान्गुणान् ।। २३&lt;br&gt;&#xA;प्रविशंश्च चिरात्तत्र नगरे सुप्रतिष्ठिते ।&lt;br&gt;&#xA;अपश्यं शिष्यसहितः शोभां कामप्यहं तदा ।। २४&lt;br&gt;&#xA;क्वचित्सामानि छन्दोगा गायन्ति च यथाविधि ।&lt;br&gt;&#xA;क्वचिद्विवादो विप्राणामभूद्वेदविनिर्णये ।। २५&lt;br&gt;&#xA;योऽत्र द्यूतकलां वेत्ति तस्य हस्तगतो निधिः ।&lt;br&gt;&#xA;इत्यादिकैतवैर्द्यूतमस्तुवन्कितवाः क्वचित् ।। २६&lt;br&gt;&#xA;अन्योन्यं निजवाणिज्यकलाकौशलवादिनाम् ।&lt;br&gt;&#xA;क्वचिच्च वणिजां मध्ये वणिगेकोऽब्रवीदिदम् ।। २७&lt;br&gt;&#xA;अर्थैः संयमवानर्थान्प्राप्नोति कियदद्भुतम् ।&lt;br&gt;&#xA;मया पुनर्विनैवार्थं लक्ष्मीरासादिता पुरा ।। २८&lt;br&gt;&#xA;गर्भस्थस्य च मे पूर्वं पिता पञ्चत्वमागतः ।&lt;br&gt;&#xA;मन्मातुश्च तदा पापैर्गोत्रजैः सकलं हृतम् ।। २९&lt;br&gt;&#xA;ततः सा तद्भयाद्गत्वा रक्षन्ती गर्भमात्मनः ।&lt;br&gt;&#xA;तस्थौ कुमारदत्तस्य पितृमित्रस्य वेश्मनि ।। ३०&lt;br&gt;&#xA;तत्र तस्याश्च जातोऽहं साध्व्या वृत्तिनिबन्धनम् ।&lt;br&gt;&#xA;ततश्चावर्धयत्सा मां कृच्छ्रकर्माणि कुर्वती ।। ३१&lt;br&gt;&#xA;उपाध्यायमथाभ्यर्थ्य तयाकिंचन्यदीनया ।&lt;br&gt;&#xA;क्रमेण शिक्षितश्चाहं लिपिं गणितमेव च ।। ३२&lt;br&gt;&#xA;वणिक्पुत्रोऽसि तत्पुत्र वाणिज्यं कुरु सांप्रतम् ।&lt;br&gt;&#xA;विशाखिलाख्यो देशेऽस्मिन्वणिक्चास्ति महाधनः ।। ३३&lt;br&gt;&#xA;दरिद्राणां कुलीनानां भाण्डमूल्यं ददाति सः ।&lt;br&gt;&#xA;गच्छ याचस्व तं मूल्यमिति माताब्रवीच्च माम् ।। ३४&lt;br&gt;&#xA;ततोऽहमगमं तस्य सकाशं सोऽपि तत्क्षणम् ।&lt;br&gt;&#xA;इत्यवोचत्क्रुधा कंचिद्वणिक्पुत्रं विशाखिलः ।। ३५&lt;br&gt;&#xA;मूषको दृश्यते योऽयं गतप्राणोऽत्र भूतले ।&lt;br&gt;&#xA;एतेनापि हि पण्येन कुशलो धनमर्जयेत् ।। ३६&lt;br&gt;&#xA;दत्तास्तव पुनः पाप दीनारा बहवो मया ।&lt;br&gt;&#xA;दूरे तिष्ठतु तद्वृद्धिस्त्वया तेऽपि न रक्षिताः ।। ३७&lt;br&gt;&#xA;तच्छ्रुत्वा सहसैवाहं तमवोचं विशाखिलम् ।&lt;br&gt;&#xA;गृहीतोऽयं मया त्वत्तो भाण्डमूल्याय मूषकः ।। ३८&lt;br&gt;&#xA;इत्युक्त्वा मूषकं हस्ते गृहीत्वा संपुटे च तम् ।&lt;br&gt;&#xA;लिखित्वास्य गतोऽभूवमहं सोऽप्यहसद्वणिक् ।। ३९&lt;br&gt;&#xA;चणकाञ्जलियुग्मेन मूल्येन स च मूषकः ।&lt;br&gt;&#xA;मार्जारस्य कृते दत्तः कस्यचिद्वणिजो मया ।। ४०&lt;br&gt;&#xA;कृत्वा तांश्चणकान्भृष्टान्गृहीत्वा जलकुम्भिकाम् ।&lt;br&gt;&#xA;अतिष्ठं चत्वरे गत्वा छायायां नगराद्बहिः ।। ४१&lt;br&gt;&#xA;तत्र श्रान्तागतायाम्भः शीतलं चणकांश्च तान् ।&lt;br&gt;&#xA;काष्ठभारिकसंघाय सप्रश्रयमदामहम् ।। ४२&lt;br&gt;&#xA;एकैकः काष्ठिकः प्रीत्या काष्ठे द्वे द्वे ददौ मम ।&lt;br&gt;&#xA;विक्रीतवानहं तानि नीत्वा काष्ठानि चापणे ।। ४३&lt;br&gt;&#xA;ततः स्तोकेन मूल्येन क्रीत्वा तांश्चणकांस्ततः ।&lt;br&gt;&#xA;तथैव काष्ठिकेभ्योऽहमन्येद्युः काष्ठमाहरम् ।। ४४&lt;br&gt;&#xA;एवं प्रतिदिनं कृत्वा प्राप्य मूल्यं क्रमान्मया ।&lt;br&gt;&#xA;काष्ठिकेभ्योऽखिलं दारु क्रीतं तेभ्यो दिनत्रयम् ।। ४५&lt;br&gt;&#xA;अकस्मादथ संजाते काष्ठच्छेदेऽतिवृष्टिभिः ।&lt;br&gt;&#xA;मया तद्दारु विक्रीतं पणानां बहुभिः शतैः ।। ४६&lt;br&gt;&#xA;तेनैव विपणिं कृत्वा धनेन निजकौशलात् ।&lt;br&gt;&#xA;कुर्वन्वणिज्यां क्रमशः संपन्नोऽस्मि महाधनः ।। ४७&lt;br&gt;&#xA;सौवर्णो मूषकः कृत्वा मया तस्मै समर्पितः ।&lt;br&gt;&#xA;विशाखिलाय सोऽपि स्वां कन्यां मह्यमदात्ततः ।। ४८&lt;br&gt;&#xA;अत एव च लोकेऽस्मिन्प्रसिद्धो मूषकाख्यया ।&lt;br&gt;&#xA;एवं लक्ष्मीरियं प्राप्ता निर्धनेन सता मया ।। ४९&lt;br&gt;&#xA;तच्छ्रुत्वा तत्र तेऽभूवन्वणिजोऽन्ये सविस्मयाः ।&lt;br&gt;&#xA;धीर्न चित्रीयते कस्मादभित्तौ चित्रकर्मणा ।। ५०&lt;br&gt;&#xA;क्वचित्प्रतिग्रहप्राप्तहेममाषाष्टको द्विजः ।&lt;br&gt;&#xA;छन्दोगः कश्चिदित्युक्तो विटप्रायेण केनचित् ।। ५१&lt;br&gt;&#xA;ब्राह्मण्याद्भोजनं तावदस्ति ते तत्त्वयामुना ।&lt;br&gt;&#xA;लोकयात्रा सुवर्णेन वैदग्ध्यायेह शिक्ष्यताम् ।। ५२&lt;br&gt;&#xA;को मां शिक्षयतीत्युक्ते तेन मुग्धेन सोऽब्रवीत् ।&lt;br&gt;&#xA;यैषा चतुरिका नाम वेश्या तस्या गृहं व्रज ।। ५३&lt;br&gt;&#xA;तत्र किं करवाणीति द्विजेनोक्तो विटोऽब्रवीत् ।&lt;br&gt;&#xA;स्वर्णं दत्त्वा प्रयुञ्जीथा रञ्जयन्साम किंचन ।। ५४&lt;br&gt;&#xA;श्रुत्वेत्यगच्छच्छन्दोगो द्रुतं चतुरिकागृहम् ।&lt;br&gt;&#xA;उपाविशत्प्रविश्यात्र कृतप्रत्युद्गतिस्तया ।। ५५&lt;br&gt;&#xA;मामद्य लोकयात्रां त्वं शिक्षयैतेन सांप्रतम् ।&lt;br&gt;&#xA;इति जल्पन्स तत्तस्य स्वर्णमर्पितवान्द्विजः ।। ५६&lt;br&gt;&#xA;प्रहसत्यथ तत्रस्थे जने किंचिद्विचिन्त्य सः ।&lt;br&gt;&#xA;गोकर्णसदृशौ कृत्वा करावाबद्धसारणौ ।। ५७&lt;br&gt;&#xA;तारस्वरं तथा साम गायति स्म जडाशयः ।&lt;br&gt;&#xA;यथा तत्र मिलन्ति स्म विटा हास्यदिदृक्षवः ।। ५८&lt;br&gt;&#xA;ते चावोचञ्शृगालोऽयं प्रविष्टोऽत्र कुतोऽन्यथा ।&lt;br&gt;&#xA;तच्छीघ्रमर्धचन्द्रोऽस्य गलेऽस्मिन्दीयतामिति ।। ५९&lt;br&gt;&#xA;अर्धचन्द्रं शरं मत्वा शिरश्छेदभयाद्द्रुतम् ।&lt;br&gt;&#xA;शिक्षिता लोकयात्रेति गर्जन्स निरगात्ततः ।। ६०&lt;br&gt;&#xA;तत्सकाशं ततोऽगच्छद्येनासौ प्रेषितोऽभवत् ।&lt;br&gt;&#xA;वृत्तान्तं चावदत्तस्मै सोऽपि चैनमभाषत ।। ६१&lt;br&gt;&#xA;साम सान्त्वं मयोक्तं ते वेदस्यावसरोऽत्र कः ।&lt;br&gt;&#xA;किं वा धाराधिरूढं हि जाड्यं वेदजडे जने ।। ६२&lt;br&gt;&#xA;एवं विहस्य गत्वा च तेनोक्ता सा विलासिनी ।&lt;br&gt;&#xA;द्विपदस्य पशोरस्य तत्सुवर्णतृणं त्यज ।। ६३&lt;br&gt;&#xA;हसन्त्या च तया त्यक्तं सुवर्णं प्राप्य स द्विजः ।&lt;br&gt;&#xA;पुनर्जातमिवात्मानं मन्वानो गृहमागतः ।। ६४&lt;br&gt;&#xA;एवंप्रायाण्यहं पश्यन्कौतुकानि पदे पदे ।&lt;br&gt;&#xA;प्राप्तवान्राजभवनं महेन्द्रसदनोपमम् ।। ६५&lt;br&gt;&#xA;ततश्चान्तः प्रविष्टोऽहं शिष्यैरग्रे निवेदितः ।&lt;br&gt;&#xA;आस्थानस्थितमद्राक्षं राजानं सातवाहनम् ।। ६६&lt;br&gt;&#xA;शर्ववर्मप्रभृतिभिर्मन्त्रिभिः परिवारितम् ।&lt;br&gt;&#xA;रत्नसिंहासनासीनममरैरिव वासवम् ।। ६७&lt;br&gt;&#xA;विहितस्वस्तिकारं मामुपविष्टमथासने ।&lt;br&gt;&#xA;राज्ञा कृतादरं चैव शर्ववर्मादयोऽस्तुवन् ।। ६८&lt;br&gt;&#xA;अयं देव भुवि ख्यातः सर्वविद्याविशारदः ।&lt;br&gt;&#xA;गुणाढ्य इति नामास्य यथार्थमत एव हि ।। ६९&lt;br&gt;&#xA;इत्यादि तत्स्तुतिं श्रुत्वा मन्त्रिभिः सातवाहनः ।&lt;br&gt;&#xA;प्रीतः सपदि सत्कृत्य मन्त्रित्वे मां न्ययोजयत् ।। ७०&lt;br&gt;&#xA;अथाह राजकार्याणि चिन्तयन्नवसं सुखम् ।&lt;br&gt;&#xA;शिष्यानध्यापयंस्तत्र कृतदारपरिग्रहः ।। ७१&lt;br&gt;&#xA;कदाचित्कौतुकाद्भ्राम्यन्स्वैरं गोदावरीतटे ।&lt;br&gt;&#xA;देवीकृतिरिति ख्यातमुद्यानं दृष्टवानहम् ।। ७२&lt;br&gt;&#xA;तच्चातिरम्यमालोक्य क्षितिस्थमिव नन्दनम् ।&lt;br&gt;&#xA;उद्यानपालः पृष्टोऽभून्मया तत्र तदागमम् ।। ७३&lt;br&gt;&#xA;स च मामब्रवीत्स्वामिन्वृद्धेभ्यः श्रूयते यथा ।&lt;br&gt;&#xA;पूर्वं मौनी निराहारो द्विजः कश्चित्समाययौ ।। ७४&lt;br&gt;&#xA;स दिव्यमिदमुद्यानं सदेवभवनं व्यधात् ।&lt;br&gt;&#xA;ततोऽत्र ब्राह्मणाः सर्वे मिलन्ति स्म सकौतुकाः ।। ७५&lt;br&gt;&#xA;निर्बन्धात्तैः स पृष्टः स्वं वृत्तान्तमवदीद्द्विजः ।&lt;br&gt;&#xA;अस्तीह भरुकच्छाख्यो विषयो नर्मदातटे ।। ७६&lt;br&gt;&#xA;तस्मिन्नहं समुत्पन्नो विप्रस्तस्य च मे पुरा ।&lt;br&gt;&#xA;न भिक्षामप्यदात्कश्चिद्दरिद्रस्यालसस्य च ।। ७७&lt;br&gt;&#xA;अथ खेदाद्गृहं त्यक्त्वा विरक्तो जीवितं प्रति ।&lt;br&gt;&#xA;भ्रान्त्वा तीर्थान्यहं द्रष्टुमगच्छं विन्ध्यवासिनीम् ।। ७८&lt;br&gt;&#xA;दृष्ट्वा ततश्च तां देवीमिति संचिन्तितं मया ।&lt;br&gt;&#xA;लोकः पशूपहारेण प्रीणाति वरदामिमाम् ।। ७९&lt;br&gt;&#xA;अहं त्वात्मानमेवेह हन्मि मूर्खमिमं पशुम् ।&lt;br&gt;&#xA;निश्चित्येति शिरश्छेत्तुं मया शस्त्रमगृह्यत ।। ८०&lt;br&gt;&#xA;तत्क्षणं सा प्रसन्ना मां देवी स्वयमभाषत ।&lt;br&gt;&#xA;पुत्र सिद्धोऽसि मात्मानं वधीस्तिष्ठ ममान्तिके ।। ८१&lt;br&gt;&#xA;इति दैवीवरं लब्ध्वा संप्राप्ता दिव्यता मया ।&lt;br&gt;&#xA;ततः प्रभृति नष्टा मे बुभुक्षा च तृषा सह ।। ८२&lt;br&gt;&#xA;कदाचिदथ देवी मां तत्रस्थं स्वयमादिशत् ।&lt;br&gt;&#xA;गत्वा पुत्र प्रतिष्ठाने रचयोद्यानमुत्तमम् ।। ८३&lt;br&gt;&#xA;इत्युक्त्वा सैव मे बीजं दिव्यं प्रादात्ततो मया ।&lt;br&gt;&#xA;इहागत्य कृतं कान्तमुद्यानं तत्प्रभावतः ।। ८४&lt;br&gt;&#xA;पाल्यमेतच्च युष्माकमित्युक्त्वा स तिरोदधे ।&lt;br&gt;&#xA;इति निर्मितमुद्यानमिदं देव्या पुरा प्रभो ।। ८५&lt;br&gt;&#xA;उद्यानपालादित्येवं तद्देशे देव्यनुग्रहम् ।&lt;br&gt;&#xA;आकर्ण्य विस्मयाविष्टो गृहाय गतवानहम् ।। ८६&lt;br&gt;&#xA;एवमुक्ते गुणाढ्येन काणभूतिरभाषत ।&lt;br&gt;&#xA;सातवाहन इत्यस्य कस्मान्नामाभवत्प्रभो ।। ८७&lt;br&gt;&#xA;ततोऽब्रवीद्गुणाढ्योऽपि शृण्वेतत्कथयामि ते ।&lt;br&gt;&#xA;दीपकर्णिरिति ख्यातो राजाभूत्प्राज्यविक्रमः ।। ८८&lt;br&gt;&#xA;तस्य शक्तिमती नाम भार्या प्राणाधिकाभवत् ।&lt;br&gt;&#xA;रतान्तसुप्तामुद्याने सर्पस्तां जातु दष्टवान् ।। ८९&lt;br&gt;&#xA;गतायामथ पञ्चत्वं तस्यां तद्गतमानसः ।&lt;br&gt;&#xA;अपुत्रोऽपि स जग्राह ब्रह्मचर्यव्रतं नृपः ।। ९०&lt;br&gt;&#xA;ततः कदाचिद्राज्यार्हपुत्रासद्भावदुःखितम् ।&lt;br&gt;&#xA;इत्यादिदेश तं स्वप्ने भगवानिन्दुशेखरः ।। ९१&lt;br&gt;&#xA;अटव्यां द्रक्ष्यसि भ्राम्यन्सिहारूढं कुमारकम् ।&lt;br&gt;&#xA;तं गृहीत्वा गृहं गच्छेः स ते पुत्रो भविष्यति ।। ९२&lt;br&gt;&#xA;अथ प्रबुद्धस्तं स्वप्नं स्मरन्राजा जहर्ष सः ।&lt;br&gt;&#xA;कदाचिच्च ययौ दूरामटवीं मृगयारसात् ।। ९३&lt;br&gt;&#xA;ददर्श तत्र मध्याह्ने सिंहारूढं स भूपतिः ।&lt;br&gt;&#xA;बालकं पद्मसरसस्तीरे तपनतेजसम् ।। ९४&lt;br&gt;&#xA;अथ राजा स्मरन्स्वप्नमवतारितबालकम् ।&lt;br&gt;&#xA;जलाभिलाषिणं सिंहं जघानैकशरेण तम् ।। ९५&lt;br&gt;&#xA;स सिंहस्तद्वपुस्त्यक्त्वा सद्योऽभूत्पुरुषाकृतिः ।&lt;br&gt;&#xA;कष्टं किमेतद्ब्रूहीति राज्ञा पृष्टो जगाद च ।। ९६&lt;br&gt;&#xA;धनदस्य सखा यक्षः सातो नामास्मि भूपते ।&lt;br&gt;&#xA;सोऽहं स्नान्तीमपश्यं प्राग्गङ्गायामृषिकन्यकाम् ।। ९७&lt;br&gt;&#xA;सापि मां वीक्ष्य संजातमन्मथाभूदहं तथा ।&lt;br&gt;&#xA;गान्धर्वेण विवाहेन ततो भार्या कृता मया ।। ९८&lt;br&gt;&#xA;तच्च तद्बान्धवा बुद्ध्वा तां च मां चाशपन्क्रुधा ।&lt;br&gt;&#xA;सिंहौ भविष्यतः पापौ स्वेच्छाचारौ युवामिति ।। ९९&lt;br&gt;&#xA;पुत्रजन्मावधिं तस्याः शापान्तं मुनयो व्यधुः ।&lt;br&gt;&#xA;मम तु त्वच्छराघातपर्यन्तं तदनन्तरम् ।। १००&lt;br&gt;&#xA;अथावां सिंहमिथुनं संजातौ सापि कालतः ।&lt;br&gt;&#xA;गर्भिण्यभूत्ततो जाते दारकेऽस्मिन्व्यपद्यत ।। १०१&lt;br&gt;&#xA;अयं च वर्धितोऽन्यासां सिंहीनां पयसा मया ।&lt;br&gt;&#xA;अद्य चाहं विमुक्तोऽस्मि शापाद्बाणाहतस्त्वया ।। १०२&lt;br&gt;&#xA;तद्गृहाण महासत्त्वं मया दत्तममुं सुतम् ।&lt;br&gt;&#xA;अयं ह्यर्थः समादिष्टस्तैरेव मुनिभिः पुरा ।। १०३&lt;br&gt;&#xA;इत्युक्त्वान्तर्हिते तस्मिन्सातनामनि गुह्यके ।&lt;br&gt;&#xA;स राजा तं समादाय बालं प्रत्याययौ गृहम् ।। १०४&lt;br&gt;&#xA;सातेन यस्मादूढोऽभूत्तस्मात्तं सातवाहनम् ।&lt;br&gt;&#xA;नाम्ना चकार कालेन राज्ये चैनं न्यवेशयत् ।। १०५&lt;br&gt;&#xA;ततस्तस्मिन्गतेऽरण्यं दीपकर्णौ क्षितीश्वरे ।&lt;br&gt;&#xA;संवृत्तः सार्वभौमोऽसौ भूपतिः सातवाहनः ।। १०६&lt;br&gt;&#xA;एवमुक्त्वा कथां मध्ये काणभूत्यनुयोगतः ।&lt;br&gt;&#xA;गुणाढ्यः प्रकृतं धीमाननुस्मृत्याब्रवीत्पुनः ।। १०७&lt;br&gt;&#xA;ततः कदाचिदध्यास्त वसन्तसमयोत्सवे ।&lt;br&gt;&#xA;देवीकृतं तदुद्यानं स राजा सातवाहनः ।। १०८&lt;br&gt;&#xA;विहरन्सुचिरं तत्र महेन्द्र इव नन्दने ।&lt;br&gt;&#xA;वापीजलेऽवतीर्णोऽभूत्क्रीडितुं कामिनीसखः ।। १०९&lt;br&gt;&#xA;असिञ्चत्तत्र दयिताः सहेलं करवारिभिः ।&lt;br&gt;&#xA;असिच्यत स ताभिश्च वशाभिरिव वारणः ।। ११०&lt;br&gt;&#xA;मुखैर्धौताञ्जनाताम्रनेत्रैर्जह्नुजलाप्लुतैः ।&lt;br&gt;&#xA;अङ्गैः सक्ताम्बरव्यक्तविभागैश्च तमङ्गनाः ।। १११&lt;br&gt;&#xA;विदलत्पत्रतिलकाः स चक्रे वनमध्यगाः ।&lt;br&gt;&#xA;च्युताभरणपुष्पास्ता लता वायुरिव प्रियाः ।। ११२&lt;br&gt;&#xA;अथैका तस्य महिषी राज्ञः स्तनभरालसा ।&lt;br&gt;&#xA;शिरीषसुकुमाराङ्गी क्रीडन्ती क्लममभ्यगात् ।। ११३&lt;br&gt;&#xA;सा जलैरभिषिञ्चन्तं राजानमसहा सती ।&lt;br&gt;&#xA;अब्रवीन्मोदकैर्देव परिताडय मामिति ।। ११४&lt;br&gt;&#xA;तच्छ्रुत्वा मोदकान्राजा द्रुतमानाययद्बहून् ।&lt;br&gt;&#xA;ततो विहस्य सा राज्ञी पुनरेवमभाषत ।। ११५&lt;br&gt;&#xA;राजन्नवसरः कोऽत्र मोदकानां जलान्तरे ।&lt;br&gt;&#xA;उदकैः सिञ्च मा त्वं मामित्युक्तं हि मया तव ।। ११६&lt;br&gt;&#xA;संधिमात्रं न जानासि माशब्दोदकशब्दयोः ।&lt;br&gt;&#xA;न च प्रकरणं वेत्सि मूर्खस्त्वं कथमीदृशः ।। ११७&lt;br&gt;&#xA;इत्युक्तः स तया राजा शब्दशास्त्रविदा नृपः ।&lt;br&gt;&#xA;परिवारे हसत्यन्तर्लज्जाक्रान्तो झगित्यभूत् ।। ११८&lt;br&gt;&#xA;परित्यक्तजलक्रीडो वीतदर्पश्च तत्क्षणम् ।&lt;br&gt;&#xA;जातावमानो निर्लक्षः प्राविशन्निजमन्दिरम् ।। ११९&lt;br&gt;&#xA;ततश्चिन्तापरो मुह्यन्नाहारादिपराङ्मुखः ।&lt;br&gt;&#xA;चित्रस्थ इव पृष्टोऽपि नैव किंचिदभाषत ।। १२०&lt;br&gt;&#xA;पाण्डित्यं शरणं वा मे मृत्युर्वेति विचिन्तयन् ।&lt;br&gt;&#xA;शयनीयपरित्यक्तगात्रः संतापवानभूत् ।। १२१&lt;br&gt;&#xA;अकस्मादथ राज्ञस्तां दृष्ट्वावस्थां तथाविधाम् ।&lt;br&gt;&#xA;किमेतदिति संभ्रान्तः सर्वः परिजनोऽभवत् ।। १२२&lt;br&gt;&#xA;ततोऽहं शर्ववर्मा च ज्ञातवन्तौ क्रमेण ताम् ।&lt;br&gt;&#xA;अत्रान्तरे स च प्रायः पर्यहीयत वासरः ।। १२३&lt;br&gt;&#xA;अस्मिन्काले न च स्वस्थो राजेत्यालोच्य तत्क्षणम् ।&lt;br&gt;&#xA;आवाभ्यां राजहंसाख्य आहूतो राजचेटकः ।। १२४&lt;br&gt;&#xA;शरीरवार्तां भूपस्य स च पृष्टोऽब्रवीदिदम् ।&lt;br&gt;&#xA;नेदृशो दुर्मनाः पूर्वं दृष्टो देवः कदाचन ।। १२५&lt;br&gt;&#xA;विष्णुशक्तिदुहित्रा च मिथ्यापण्डितया तया ।&lt;br&gt;&#xA;विलक्षीकृत इत्याहुर्देव्योऽन्याः कोपनिर्भरम् ।। १२६&lt;br&gt;&#xA;एतत्तस्य मुखाच्छ्रुत्वा राजचेटस्य दुर्मनाः ।&lt;br&gt;&#xA;शर्ववर्मद्वितीयोऽहं संशयादित्यचिन्तयम् ।। १२७&lt;br&gt;&#xA;व्याधिर्यदि भवेद्राज्ञः प्रविशेयुश्चिकित्सकाः ।&lt;br&gt;&#xA;आधिर्वा यदि तत्रास्य कारणं नोपलभ्यते ।। १२८&lt;br&gt;&#xA;नास्त्येव हि विपक्षोऽस्य राज्ये निहतकण्टके ।&lt;br&gt;&#xA;अनुरक्ताः प्रजाश्चैता न हानिः परिदृश्यते ।। १२९&lt;br&gt;&#xA;तत्कस्मादेष खेदः स्यादीदृशः सहसा प्रभोः ।&lt;br&gt;&#xA;एवं विचिन्तिते धीमाञ्शर्ववर्मेदमब्रवीत् ।। १३०&lt;br&gt;&#xA;अहं जानामि राज्ञोऽस्य मन्युर्मौर्ख्यानुतापतः ।&lt;br&gt;&#xA;मूर्खोऽहमिति पाण्डित्यं सदैवायं हि वाञ्छति ।। १३९&lt;br&gt;&#xA;उपलब्धो मया चैष पूर्वमेव तदाशयः ।&lt;br&gt;&#xA;राज्ञ्यावमानितश्चाद्य तन्निमित्तमिति श्रुतम् ।। १३२&lt;br&gt;&#xA;एवमन्योन्यमालोच्य तां रात्रिमतिवाह्य च ।&lt;br&gt;&#xA;प्रातरावामगच्छाव वासवेश्म महीपतेः ।। १३३&lt;br&gt;&#xA;तत्र सर्वस्य रुद्धेऽपि प्रवेशे कथमप्यहम् ।&lt;br&gt;&#xA;प्राविशं मम पश्चाच्च शर्ववर्मा लघुक्रमम् ।। १३४&lt;br&gt;&#xA;उपविश्याथ निकटे विज्ञप्तः स मया नृपः ।&lt;br&gt;&#xA;अकारणं कथं देव वर्तसे विमना इति ।। १३५&lt;br&gt;&#xA;तच्छ्रुत्वापि तथैवासीत्स तूष्णीं सातवाहनः ।&lt;br&gt;&#xA;शर्ववर्मा ततश्चेदमद्भुतं वाक्यमब्रवीत् ।। १३६&lt;br&gt;&#xA;श्रुतं मम स्यात्क्वापीति प्रागुक्तं देव मे त्वया ।&lt;br&gt;&#xA;तेनाहं कृतवानद्य स्वप्नमाणवकं निशि ।। १३७&lt;br&gt;&#xA;स्वप्ने ततो मया दृष्टं नभसश्च्युतमम्बुजम् ।&lt;br&gt;&#xA;तच्च दिव्येन केनापि कुमारेण विकासितम् ।। १३८&lt;br&gt;&#xA;ततश्च निर्गता तस्माद्दिव्या स्त्री धवलाम्बरा ।&lt;br&gt;&#xA;तव देव मुखं सा च प्रविष्टा समनन्तरम् ।। १३९&lt;br&gt;&#xA;इयद्दृष्ट्वा प्रबुद्धोऽस्मि मन्ये सा च सरस्वती ।&lt;br&gt;&#xA;देवस्य वदने साक्षात्संप्रविष्टा न संशयः ।। १४०&lt;br&gt;&#xA;एवं निवेदितस्वप्ने शर्ववर्मणि तत्क्षणम् ।&lt;br&gt;&#xA;मामस्तमौनः साकूतमवदत्सातवाहनः ।। १४१&lt;br&gt;&#xA;शिक्षमाणः प्रयत्नेन कालेन कियता पुमान् ।&lt;br&gt;&#xA;अधिगच्छति पाण्डित्यमेतन्मे कथ्यतां त्वया ।। १४२&lt;br&gt;&#xA;मम तेन विना ह्येषा लक्ष्मीर्न प्रतिभासते ।&lt;br&gt;&#xA;विभवैः किं नु मूर्खस्य काष्ठस्याभरणैरिव ।। १४३&lt;br&gt;&#xA;ततोऽहमवदं राजन्वर्षैर्द्वादशभिः सदा ।&lt;br&gt;&#xA;ज्ञायते सर्वविद्यानां मुखं व्याकरणं नरैः ।। १४४&lt;br&gt;&#xA;अहं तु शिक्षयामि त्वां वर्षषट्केन तद्विभो ।&lt;br&gt;&#xA;श्रुत्वैतत्सहसा सेर्ष्यं शर्ववर्मा किलावदत् ।। १४५&lt;br&gt;&#xA;सुखोचितो जनः क्लेशं कथं कुर्यादियच्चिरम् ।&lt;br&gt;&#xA;तदहं मासषट्केन देव त्वां शिक्षयाभि तत् ।। १४६&lt;br&gt;&#xA;श्रुत्वैतदसंभाव्यं तमवोचमहं रुषा ।&lt;br&gt;&#xA;षड्भिर्मासैस्त्वया देवः शिक्षितश्चेत्ततो मया ।। १४७&lt;br&gt;&#xA;संस्कृतं प्राकृतं तद्वद्देशभाषा च सर्वदा ।&lt;br&gt;&#xA;भाषात्रयमिदं त्यक्तं यन्मनुष्येषु संभवेत् ।। १४८&lt;br&gt;&#xA;शर्ववर्मा ततोऽवादीन्न चेदेवं करोम्यहम् ।&lt;br&gt;&#xA;द्वादशाब्दान्वहाम्येष शिरसा तव पादुके ।। १४९&lt;br&gt;&#xA;इत्युक्त्वा निर्गते तस्मिन्नहमप्यगमं गृहम् ।&lt;br&gt;&#xA;राजाप्युभयतः सिद्धिं मत्वाश्वस्तो बभूव स ।। १५०&lt;br&gt;&#xA;विहस्तः शर्ववर्मा च प्रतिज्ञां तां सुदुस्तराम् ।&lt;br&gt;&#xA;पश्यन्सानुशयः सर्वं स्वभार्यायै शशंस तत् ।। १५१&lt;br&gt;&#xA;सापि तं दुःखितावोचत्संकटेऽस्मिंस्तव प्रभो ।&lt;br&gt;&#xA;विना स्वामिकुमारेण गतिरन्या न दृश्यते ।। १५२&lt;br&gt;&#xA;तथेति निश्चयं कृत्वा पश्चिमे प्रहरे निशि ।&lt;br&gt;&#xA;शर्ववर्मा निराहारस्तत्रैव प्रस्थितोऽभवत् ।। १५३&lt;br&gt;&#xA;तच्च चारमुखाद्बुद्ध्वा मया प्रातर्निवेदितम् ।&lt;br&gt;&#xA;राज्ञे सोऽपि तदाकर्ण्य किं भवेदित्यचिन्तयत् ।। १५४&lt;br&gt;&#xA;ततस्तं सिंहगुप्ताख्यो राजपुत्रो हितोऽब्रवीत् ।&lt;br&gt;&#xA;त्वयि खिन्ने तदा देव निर्वेदो मे महानभूत् ।। १५५&lt;br&gt;&#xA;ततः श्रेयोनिमित्तं ते चण्डिकाग्रे निजं शिरः ।&lt;br&gt;&#xA;छेत्तुं प्रारब्धवानस्मि गत्वास्मान्नगराद्बहिः ।। १५६&lt;br&gt;&#xA;मैवं कृथा नृपस्येच्छा सेत्स्यत्येवेत्यवारयत् ।&lt;br&gt;&#xA;वागन्तरिक्षादथ मां तन्मन्ये सिद्धिरस्ति ते ।। १५७&lt;br&gt;&#xA;इत्युक्त्वा नृपमामन्त्र्य सत्वरं शर्ववर्मणः ।&lt;br&gt;&#xA;पश्चाच्चारद्वयं सोऽथ सिंहगुप्तो व्यसर्जयत् ।। १५८&lt;br&gt;&#xA;सोऽपि वातैकभक्षः सन्कृतमौनः सुनिश्चयः ।&lt;br&gt;&#xA;प्राप स्वामिकुमारस्य शर्ववर्मान्तिकं क्रमात् ।। १५९&lt;br&gt;&#xA;शरीरनिरपेक्षेण तपसा तत्र तोषितः ।&lt;br&gt;&#xA;प्रसादमकरोत्तस्य कार्तिकेयो यथेप्सितम् ।। १६०&lt;br&gt;&#xA;आगत्याग्रे ततो राज्ञे चाराभ्यां स निवेदितः ।&lt;br&gt;&#xA;सिंहगुप्तविसृष्टाभ्यामुदयः शर्ववर्मणः ।। १६१&lt;br&gt;&#xA;तच्छ्रुत्वा मम राज्ञश्च विषादप्रमदौ द्वयोः ।&lt;br&gt;&#xA;अभूतां मेघमालोक्य हंसचातकयोरिव ।। १६२&lt;br&gt;&#xA;आगत्य शर्ववर्माथ कुमारवरसिद्धिमान् ।&lt;br&gt;&#xA;चिन्तितोपस्थिता राज्ञे सर्वा विद्याः प्रदत्तवान् ।। १६३&lt;br&gt;&#xA;प्रादुरासंश्च तास्तस्य सातवाहनभूपतेः ।&lt;br&gt;&#xA;तत्क्षणं किं न कुर्याद्धि प्रसादः पारमेश्वरः ।। १६४&lt;br&gt;&#xA;अथ तमखिलविद्यालाभमाकर्ण्य राज्ञः प्रमुदितवति राष्ट्रे तत्र कोऽप्युत्सवोऽभूत् ।&lt;br&gt;&#xA;अपि पवनविधूतास्तत्क्षणोल्लास्यमानाः प्रतिवसति पताका बद्धनृत्ता इवासन् ।। १६५&lt;br&gt;&#xA;राजार्हरत्ननिचयैरथ शर्ववर्मा तेनार्चितो गुरुरिति प्रणतेन राज्ञा ।&lt;br&gt;&#xA;स्वामीकृतश्च विषये मरुकच्छनाम्नि कूलोपकण्ठविनिवेशिनि नर्मदायाः ।। १६६&lt;br&gt;&#xA;योऽग्रे चारमुखेन षण्मुखवरप्राप्तिं समाकर्णय-&lt;br&gt;&#xA;त्संतुष्यात्मसमं श्रिया नरपतिस्तं सिंहगुप्तं व्यधात् ।&lt;br&gt;&#xA;राज्ञीं तामपि विष्णुशक्तितनयां विद्यागमे कारणं&lt;br&gt;&#xA;देवीनामुपरि प्रसह्य कृतवान्प्रीत्याभिषिच्य स्वयम् ।। १६७&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके षष्ठस्तरङ्गः ।&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/007/</guid>
      <description>&lt;p&gt;सप्तमस्तरङ्गः ।&lt;br&gt;&#xA;ततो गृहीतमौनोऽहं राजान्तिकमुपागमम् ।&lt;br&gt;&#xA;तत्र च श्लोकमपठद्द्विजः कश्चित्स्वयं कृतम् ।। १&lt;br&gt;&#xA;तं चाचष्ट स्वयं राजा सम्यक्संस्कृतया गिरा ।&lt;br&gt;&#xA;तत्रालोक्य च तत्रस्थो जनः प्रमुदितोऽभवत् ।। २&lt;br&gt;&#xA;ततः स शर्ववर्माणं राजा सविनयोऽब्रवीत् ।&lt;br&gt;&#xA;स्वयं कथय देवेन कथं तेऽनुग्रहः कृतः ।। ३&lt;br&gt;&#xA;तच्छ्रुत्वानुग्रहं राज्ञः शर्ववर्माभ्यभाषत ।&lt;br&gt;&#xA;इतो राजन्निराहारो मौनस्थोऽहं तदा गतः ।। ४&lt;br&gt;&#xA;ततोऽध्वनि मनाक्छेषे जाते तीव्रतपःकृशः ।&lt;br&gt;&#xA;क्लान्तः पतितवानस्मि निःसंज्ञो धरणीतले ।। ५&lt;br&gt;&#xA;उत्तिष्ठ पुत्र सर्वं ते संपत्स्यत इति स्फुटम् ।&lt;br&gt;&#xA;शक्तिहस्तः पुमानेत्य जाने मामब्रवीत्तदा ।। ६&lt;br&gt;&#xA;तेनाहममृतासारसंसिक्त इव तत्क्षणम् ।&lt;br&gt;&#xA;प्रबुद्धः क्षुत्पिपासादिहीनः स्वस्थ इवाभवम् ।। ७&lt;br&gt;&#xA;अथ देवस्य निकटं प्राप्य भक्तिभराकुलः ।&lt;br&gt;&#xA;स्नात्वा गर्भगृहं तस्य प्रविष्टोऽभूवमुन्मनाः ।। ८&lt;br&gt;&#xA;ततोऽन्तः प्रभुणा तेन स्कन्देन मम दर्शनम् ।&lt;br&gt;&#xA;दत्तं ततः प्रविष्टा मे मुखे मूर्ता सरस्वती ।। ९&lt;br&gt;&#xA;अथासौ भगवान्साक्षात्षड्भिराननपङ्कजैः ।&lt;br&gt;&#xA;सिद्धो वर्णसमाम्नाय इति सूत्रमुदैरयत् ।। १०&lt;br&gt;&#xA;20&lt;br&gt;&#xA;तच्छ्रुत्वैव मनुष्यत्वसुलभाच्चापलाद्बत ।&lt;br&gt;&#xA;उत्तरं सूत्रमभ्यूह्य स्वयमेव मयोदितम्।।११&lt;br&gt;&#xA;अथाब्रवीत्स देवो मां नावदिष्यः स्वयं यदि ।&lt;br&gt;&#xA;अभविष्यदिदं शास्त्रं पाणिनीयोपमर्दकम् ।। १२&lt;br&gt;&#xA;अधुना स्वल्पतन्त्रत्वात्कातन्त्राख्यं भविष्यति ।&lt;br&gt;&#xA;मद्वाहनकलापस्य नाम्ना कालापकं तथा ।। १३&lt;br&gt;&#xA;इत्युक्त्वा शब्दशास्त्रं तत्प्रकाश्याभिनवं लघु ।&lt;br&gt;&#xA;साक्षादेव स मां देवः पुनरेवमभाषत ।। १४&lt;br&gt;&#xA;युष्मदीयः स राजापि पूर्वजन्मन्यभूदृषिः ।&lt;br&gt;&#xA;भरद्वाजमुनेः शिष्यः कृष्णसंज्ञो महातपाः ।। १५&lt;br&gt;&#xA;तुल्याभिलाषामालोक्य स चैकां मुनिकन्यकाम् ।&lt;br&gt;&#xA;ययावकस्मात्पुष्पेषुशरघातरसज्ञताम् ।। १६&lt;br&gt;&#xA;अतः स शप्तो मुनिभिरवतीर्ण इहाधुना ।&lt;br&gt;&#xA;सा चावतीर्णा देवीत्वे तस्यैव मुनिकन्यका ।। १७&lt;br&gt;&#xA;इत्थमृष्यवतारोऽयं नृपतिः सातवाहनः ।&lt;br&gt;&#xA;दृष्टे त्वय्यखिला विद्या प्राप्स्यत्येव त्वदिच्छया ।। १८&lt;br&gt;&#xA;अक्लेशलभ्या हि भवन्त्युत्तमार्था महात्मनाम् ।&lt;br&gt;&#xA;जन्मान्तरार्जिताः स्फारसंस्काराक्षिप्तसिद्धयः ।। १९&lt;br&gt;&#xA;इत्युक्त्वान्तर्हिते देवे निरगच्छमहं बहिः ।&lt;br&gt;&#xA;तण्डुला मे प्रदत्ताश्च तत्र देवोपजीविभिः ।।२&lt;br&gt;&#xA;ततोऽहमागतो राजंस्तण्डुलास्ते च मे पथि ।&lt;br&gt;&#xA;चित्रं तावन्त एवासन्भुज्यमाना दिने दिने ।। २१&lt;br&gt;&#xA;एवमुक्त्वा स्ववृत्तान्तं विरते शर्ववर्मणि ।&lt;br&gt;&#xA;उदतिष्ठन्नृपः स्नातुं प्रहृष्टः सातवाहनः ।। २२&lt;br&gt;&#xA;ततोऽहं कृतमौनत्वाद्व्यवहारबहिष्कृतः ।&lt;br&gt;&#xA;अनिच्छन्तं तमामन्त्र्य प्रणामेनैव भूपतिम् ।। २३&lt;br&gt;&#xA;निर्गत्य नगरात्तस्माच्छिष्यद्वयसमन्वितः ।&lt;br&gt;&#xA;तपसे निश्चितो द्रष्टुमागतो विन्ध्यवासिनीम् ।। २४&lt;br&gt;&#xA;स्वप्नादेशेन देव्या च तयैव प्रेषितस्ततः ।&lt;br&gt;&#xA;विन्ध्याटवीं प्रविष्टोऽहं त्वां द्रष्टुं भीषणामिमाम् ।। २५&lt;br&gt;&#xA;पुलिन्दवाक्यादासाद्य सार्थं दैवात्कथंचन ।&lt;br&gt;&#xA;इह प्राप्तोऽहमद्राक्षं पिशाचान्सुबहूनमून् ।। २६&lt;br&gt;&#xA;अन्योन्यालापमेतेषां दूरादाकर्ण्य शिक्षिता ।&lt;br&gt;&#xA;मया पिशाचभाषेयं मौनमोक्षस्य कारणम् ।। २७&lt;br&gt;&#xA;उपगम्य ततश्चैतां त्वां श्रुत्वोज्जयिनीगतम् ।&lt;br&gt;&#xA;प्रतिपालितवानस्मि यावदभ्यागतो भवान् ।। २८&lt;br&gt;&#xA;दृष्ट्वा त्वां स्वागतं कृत्वा चतुर्थ्या भूतभाषया ।&lt;br&gt;&#xA;मया जातिः स्मृतेत्येष वृत्तान्तो मेऽत्र जन्मनि ।। २९&lt;br&gt;&#xA;एवमुक्ते गुणाढ्येन काणभूतिरुवाच तम् ।&lt;br&gt;&#xA;त्वदागमो मया ज्ञातो यथाद्य निशि तच्छृणु ।। ३०&lt;br&gt;&#xA;राक्षसो भूतिवर्माख्यो दिव्यदृष्टिः सखास्ति मे ।&lt;br&gt;&#xA;गतवानस्मि चोद्यानमुज्जयिन्यां तदास्पदम् ।। ३१&lt;br&gt;&#xA;तत्रासौ निजशापान्तं प्रति पृष्टो मयाब्रवीत् ।&lt;br&gt;&#xA;दिवा नास्ति प्रभावो नस्तिष्ठ रात्रौ वदाम्यतः ।। ३२&lt;br&gt;&#xA;तथेति चाहं तत्रस्थः प्राप्तायां निशि वल्गताम् ।&lt;br&gt;&#xA;तमपृच्छं प्रसङ्गेन भूतानां हर्षकारणम् ।। ३३&lt;br&gt;&#xA;पुरा विरिञ्चसंवादे यदुक्तं शंकरेण तत् ।&lt;br&gt;&#xA;शृणु वच्मीति मामुक्त्वा भूतिवर्माथ सोऽब्रवीत् ।। ३४&lt;br&gt;&#xA;दिवा नैषां प्रभावोऽस्ति ध्वस्तानामर्कतेजसा ।&lt;br&gt;&#xA;यक्षरक्षःपिशाचानां तेन हृष्यन्त्यमी निशि ।। ३५&lt;br&gt;&#xA;न पूज्यन्ते सुरा यत्र न च विप्रा यथोचितम् ।&lt;br&gt;&#xA;भुज्यतेऽविधिना वापि तत्रैते प्रभवन्ति च ।। ३६&lt;br&gt;&#xA;अमांसभक्षः साध्वी वा यत्र तत्र न यान्त्यमी ।&lt;br&gt;&#xA;शुचीञ्शूरान्प्रबुद्धांश्च नाक्रामन्ति कदाचन ।। ३७&lt;br&gt;&#xA;इत्युक्त्वा मे स तत्कालं भूतिवर्माब्रवीत्पुनः ।&lt;br&gt;&#xA;गच्छागतो गुणाढ्यस्ते शापमोक्षस्य कारणम् ।। ३८&lt;br&gt;&#xA;श्रुत्वैतदागतश्चास्मि त्वं च दृष्टो मया प्रभो ।&lt;br&gt;&#xA;कथयाम्यधुना तां ते पुष्पदन्तोदितां कथाम् ।। ३९&lt;br&gt;&#xA;किं त्वेकं कौतुकं मेऽस्ति कथ्यतां केन हेतुना ।&lt;br&gt;&#xA;स पुष्पदन्तस्त्वं चापि माल्यवानिति विश्रुतः ।। ४०&lt;br&gt;&#xA;काणभूतेरिति श्रुत्वा गुणाढ्यस्तमभाषत ।&lt;br&gt;&#xA;गङ्गातीरेऽग्रहारोऽस्ति नाम्ना बहुसुवर्णकः ।। ४१&lt;br&gt;&#xA;तत्र गोविन्ददत्ताख्यो ब्राह्मणोऽभूद्बहुश्रुतः ।&lt;br&gt;&#xA;तस्य भार्याग्निदत्ता च बभूव पतिदेवता ।। ४२&lt;br&gt;&#xA;स कालेन द्विजस्तस्यां पञ्च पुत्रानजीजनत् ।&lt;br&gt;&#xA;ते च मूर्खाः सुरूपाश्च बभूवुरभिमानिनः ।। ४३&lt;br&gt;&#xA;अथ गोविन्ददत्तस्य गृहानतिथिराययौ ।&lt;br&gt;&#xA;विप्रो वैश्वानरो नाम वैश्वानर इवापरः ।। ४४&lt;br&gt;&#xA;गोविन्ददत्ते तत्कालं गृहादपि बहिः स्थिते ।&lt;br&gt;&#xA;तत्पुत्राणामुपागत्य कृतं तेनाभिवादनम् ।। ४५&lt;br&gt;&#xA;हासमात्रं च तैस्तस्य कृतं प्रत्यभिवादनम् ।&lt;br&gt;&#xA;ततः स कोपान्निर्गन्तुं प्रारेभे तद्गृहाद्द्विजः ।। ४६&lt;br&gt;&#xA;आगतेनाथ गोविन्ददत्तेन स तथाविधः ।&lt;br&gt;&#xA;क्रुद्धः पृष्टोऽनुनीतोऽपि जगादैवं द्विजोत्तमः ।। ४७&lt;br&gt;&#xA;पुत्रास्ते पतिता मूर्खास्तत्संपर्काद्भवानपि ।&lt;br&gt;&#xA;तस्मान्न भोक्ष्ये त्वद्गेहे प्रायश्चित्तं नु मे भवेत् ।। ४८&lt;br&gt;&#xA;अथ गोविन्ददत्तस्तमुवाच शपथोत्तरम् ।&lt;br&gt;&#xA;न स्पृशाम्यपि जात्वेतानहं कुतनयानिति ।। ४९&lt;br&gt;&#xA;21&lt;br&gt;&#xA;तद्भार्यापि तथैवैत्य तमुवाचातिथिप्रिया ।&lt;br&gt;&#xA;ततः कथंचिदातिथ्यं तत्र वैश्वानरोऽग्रहीत् ।।&lt;br&gt;&#xA;तद्दृष्ट्वा देवदत्ताख्यस्तस्यैकस्तनयस्तदा ।&lt;br&gt;&#xA;अभूद्गोविन्ददत्तस्य नैर्घृण्येनानुतापवान् ।। ५१&lt;br&gt;&#xA;व्यर्थं जीवितमालोक्य पितृभ्यामथ दूषितम् ।&lt;br&gt;&#xA;सनिर्वेदः स तपसे ययौ बदरिकाश्रमम् ।। ५२&lt;br&gt;&#xA;ततः पर्णाशनः पूर्वं धूमपश्चाप्यनन्तरम् ।&lt;br&gt;&#xA;तस्थौ चिराय तपसे तोषयिष्यन्नुमापतिम् ।। ५३&lt;br&gt;&#xA;ददौ च दर्शनं तस्य शंभुस्तीव्रतपोर्जितः ।&lt;br&gt;&#xA;तस्यैवानुचरत्वं च स वव्रे वरमीश्वरात् ।। ५४&lt;br&gt;&#xA;विद्याः प्राप्नुहि भोगांश्च भुवि भुङ्क्ष्व ततस्तव ।&lt;br&gt;&#xA;भविताभिमतं सर्वमिति शंभुस्तमादिशत् ।। ५५&lt;br&gt;&#xA;ततः स गत्वा विद्यार्थी पुरं पाटलिपुत्रकम् ।&lt;br&gt;&#xA;सिषेवे वेदकुम्भाख्यमुपाध्यायं यथाविधि ।। ५६&lt;br&gt;&#xA;तत्रस्थं तमुपाध्यायपत्नी जातु स्मरातुरा ।&lt;br&gt;&#xA;हठाद्वव्रे बत स्त्रीणां चञ्चलाश्चित्तवृत्तयः ।। ५७&lt;br&gt;&#xA;तेन संत्यज्य तं देशमनङ्गकृतविप्लवः ।&lt;br&gt;&#xA;स देवदत्तः प्रययौ प्रतिष्ठानमतन्द्रितः ।। ५८&lt;br&gt;&#xA;तत्र वृद्धमुपाध्यायं वृद्धया भार्ययान्वितम् ।&lt;br&gt;&#xA;मन्त्रस्वाम्याख्यमभ्यर्थ्य विद्याः सम्यगधीतवान् ।। ५९&lt;br&gt;&#xA;कृतविद्यं च तं तत्र ददर्श नृपतेः सुता ।&lt;br&gt;&#xA;सुशर्माख्यस्य सुभगं श्रीर्नाम श्रीरिवाच्युतम् ।। ६०&lt;br&gt;&#xA;सोऽपि तां दृष्टवान्कन्यां स्थितां वातायनोपरि ।&lt;br&gt;&#xA;विहरन्तीं विमानेन चन्द्रस्येवाधिदेवताम् ।। ६१&lt;br&gt;&#xA;बद्धाविव तयान्योन्यं मारशृङ्खलया दृशा ।&lt;br&gt;&#xA;नापसर्तुं समर्थौ तौ बभूवतुरुभावपि ।। ६२&lt;br&gt;&#xA;साथ तस्यैकयाङ्गुल्या मूर्तयेव स्मराज्ञया ।&lt;br&gt;&#xA;इतो निकटमेहीति संज्ञां चक्रे नृपात्मजा ।। ६३&lt;br&gt;&#xA;ततः समीपं तस्याश्च ययावन्तःपुराच्च सः ।&lt;br&gt;&#xA;सा च चिक्षेप दन्तेन पुष्पमादाय तं प्रति ।। ६४&lt;br&gt;&#xA;संज्ञामेतामजानानो गूढां राजसुताकृताम् ।&lt;br&gt;&#xA;स कर्तव्यविमूढः सन्नुपाध्यायगृहं ययौ ।। ६५&lt;br&gt;&#xA;लुलोठ तत्र धरणौ न किंचिद्वक्तुमीश्वरः ।&lt;br&gt;&#xA;तापेन दह्यमानोऽन्तर्मूकः प्रमुषितो यथा ।। ६६&lt;br&gt;&#xA;वितर्क्य कामजैश्चिह्नैरुपाध्यायेन धीमता ।&lt;br&gt;&#xA;युक्त्या पृष्टः कथंचिच्च यथावृत्तं शशंस सः ।। ६७&lt;br&gt;&#xA;तद्बुद्ध्वा तमुपाध्यायो विदग्धो वाक्यमब्रवीत् ।&lt;br&gt;&#xA;दन्तेन पुष्पं मुञ्चन्त्या तया संज्ञा कृता तव ।। ६८&lt;br&gt;&#xA;यदेतत्पुष्पदन्ताख्यं पुष्पाढ्यं सुरमन्दिरम् ।&lt;br&gt;&#xA;तत्रागत्य प्रतीक्षेथाः सांप्रतं गम्यतामिति ।। ६९&lt;br&gt;&#xA;श्रुत्वेति ज्ञानसंज्ञार्थः स तत्याज शुचं युवा ।&lt;br&gt;&#xA;ततो देवगृहस्यान्तस्तस्य गत्वा स्थितोऽभवत् ।। ७०&lt;br&gt;&#xA;साप्यष्टमीं समुद्दिश्य तत्र राजसुता ययौ ।&lt;br&gt;&#xA;एकैव देवं द्रष्टुं च गर्भागारमथाविशत् ।। ७१&lt;br&gt;&#xA;दृष्टोऽत्र द्वारपट्टस्य पश्चात्सोऽथ प्रियस्तया ।&lt;br&gt;&#xA;गृहीतानेन चोत्थाय सा कण्ठे सहसा ततः ।। ७२&lt;br&gt;&#xA;चित्रं त्वया कथं ज्ञाता सा संज्ञेत्युदिते तया ।&lt;br&gt;&#xA;उपाध्यायेन सा ज्ञाता न मयेति जगाद सः ।। ७३&lt;br&gt;&#xA;मुञ्च मामविदग्धस्त्वमित्युक्त्वा तत्क्षणात्क्रुधा ।&lt;br&gt;&#xA;मन्त्रभेदभयात्साथ राजकन्या ततो ययौ ।। ७४&lt;br&gt;&#xA;सोऽपि गत्वा विविक्ते तां दृष्टनष्टां स्मरन्प्रियाम् ।&lt;br&gt;&#xA;देवदत्तो वियोगाग्निविगलज्जीवितोऽभवत् ।। ७५&lt;br&gt;&#xA;दृष्ट्वा तं तादृशं शंभुः प्राक्प्रसन्नः किलादिशत् ।&lt;br&gt;&#xA;गणं पञ्चशिखं नाम तस्याभीप्सितसिद्धये ।। ७६&lt;br&gt;&#xA;स चागत्य समाश्वास्य स्त्रीवेषं तं गणोत्तमः ।&lt;br&gt;&#xA;अकारयत्स्वयं चाभूद्वृद्धब्राह्मणरूपधृत् ।। ७७&lt;br&gt;&#xA;ततस्तेन समं गत्वा तं सुशर्ममहीपतिम् ।&lt;br&gt;&#xA;जनकं सुदृशस्तस्याः स जगाद गणाग्रणीः ।। ७८&lt;br&gt;&#xA;पुत्रो मे प्रोषितः क्वापि तमन्वेष्टुं व्रजाम्यहम् ।&lt;br&gt;&#xA;तन्मे स्नुषेयं निक्षेपो राजन्संप्रति रक्ष्यताम् ।। ७९&lt;br&gt;&#xA;तच्छ्रुत्वा शापभीतेन तेनादाय सुशर्मणा ।&lt;br&gt;&#xA;स्वकन्यान्तःपुरे गुप्ते स्त्रीति संस्थापितो युवा ।।८०&lt;br&gt;&#xA;ततः पञ्चशिखे याते स्वप्रियान्तःपुरे वसन् ।&lt;br&gt;&#xA;स्त्रीवेषः स द्विजस्तस्या विस्रम्भास्पदतां ययौ ।। ८१&lt;br&gt;&#xA;एकदा चोत्सुका रात्रौ तेनात्मानं प्रकाश्य सा ।&lt;br&gt;&#xA;गुप्तं गान्धर्वविधिना परिणीता नृपात्मजा ।। ८२&lt;br&gt;&#xA;तस्यां च धृतगर्भायां तं द्विजं स गणोत्तमः ।&lt;br&gt;&#xA;स्मृतमात्रागतो रात्रौ ततोऽनैषीदलक्षितम् ।। ८३&lt;br&gt;&#xA;ततस्तस्य समुत्सार्य यूनः स्त्रीवेषमाशु तम् ।&lt;br&gt;&#xA;प्रातः पञ्चशिखः सोऽभूत्पूर्ववद्ब्राह्मणाकृतिः ।। ८४&lt;br&gt;&#xA;तेनैव सह गत्वा च सुशर्मनृपमभ्यधात् ।&lt;br&gt;&#xA;अद्य प्राप्तो मया राजन्पुत्रस्तद्देहि मे स्नुषाम् ।। ८५&lt;br&gt;&#xA;ततः स राजा तां बुद्ध्वा रात्रौ क्वापि पलायिताम् ।&lt;br&gt;&#xA;तच्छापभयसंभ्रान्तो मन्त्रिभ्य इदमब्रवीत् ।। ८६&lt;br&gt;&#xA;न विप्रोऽयमयं कोऽपि देवो मद्वञ्चनागतः ।&lt;br&gt;&#xA;एवंप्राया भवन्तीह वृत्तान्ताः सततं यतः ।। ८७&lt;br&gt;&#xA;तथा च पूर्वं राजाभूत्तपस्वी करुणापरः ।&lt;br&gt;&#xA;दाता धीरः शिबिर्नाम सर्वसत्त्वाभयप्रदः ।। ८८&lt;br&gt;&#xA;22&lt;br&gt;&#xA;तं वञ्चयितुमिन्द्रोऽथ कृत्वा श्येनवपुः स्वयम् ।&lt;br&gt;&#xA;मायाकपोतवपुषं धर्ममन्वपतद्द्रुतम् ।। ८९&lt;br&gt;&#xA;कपोतश्च भयाद्गत्वा शिबेरङ्कमशिश्रियत् ।&lt;br&gt;&#xA;मनुष्यवाचा श्येनोऽथ स तं राजानमब्रवीत् ।। ९०&lt;br&gt;&#xA;राजन्भक्ष्यमिदं मुञ्च कपोतं क्षुधितस्य मे ।&lt;br&gt;&#xA;अन्यथा मां मृतं विद्धि कस्ते धर्मस्ततो भवेत् ।। ९१&lt;br&gt;&#xA;ततः शिबिरुवाचैनमेष मे शरणागतः ।&lt;br&gt;&#xA;अत्याज्यस्तद्ददाम्यन्यन्मांसमेतत्समं तव ।। ९२&lt;br&gt;&#xA;श्येनो जगाद यद्येवमात्ममांसं प्रयच्छ मे ।&lt;br&gt;&#xA;तथेति तत्प्रहृष्टः सन्स राजा प्रत्यपद्यत ।। ९३&lt;br&gt;&#xA;यथा यथा च मांसं स्वमुत्कृत्यारोपयन्नृपः ।&lt;br&gt;&#xA;तथा तथा तुलायां स कपोतोऽभ्यधिकोऽभवत् ।। ९४&lt;br&gt;&#xA;ततः शरीरं सकलं तुलां राजाध्यरोपयत् ।&lt;br&gt;&#xA;साधु साधु शमं त्वेतद्दिव्या वागुदभूत्ततः ।। ९५&lt;br&gt;&#xA;इन्द्रधर्मौ ततस्त्यक्त्वा रूपं श्येनकपोतयोः ।&lt;br&gt;&#xA;तुष्टाव क्षतदेहं तं राजानं चक्रतुः शिबिम् ।। ९६&lt;br&gt;&#xA;दत्त्वा चास्मै वरानन्यांस्तावन्तर्धानमीयतुः ।&lt;br&gt;&#xA;एवं मामपि कोऽप्येष देवो जिज्ञासुरागतः ।। ९७&lt;br&gt;&#xA;इत्युक्त्वा सचिवान्स्वैरं स सुशर्मा महीपतिः ।&lt;br&gt;&#xA;तमुवाच भयप्रह्वो विप्ररूपं गणोत्तमम् ।। ९८&lt;br&gt;&#xA;अभयं देहि साद्यैव स्नुषा ते हारिता निशि ।&lt;br&gt;&#xA;माययैव गता क्वापि रक्ष्यमाणाप्यहर्निशम् ।। ९९&lt;br&gt;&#xA;कृच्छ्रात्स दययेवाथ विप्ररूपी गणोऽब्रवीत् ।&lt;br&gt;&#xA;तर्हि पुत्राय राजन्मे देहि स्वां तनयामिति ।। १००&lt;br&gt;&#xA;तच्छ्रुत्वा शापभीतेन राज्ञा तस्मै निजा सुता ।&lt;br&gt;&#xA;सा दत्ता देवदत्ताय ततः पञ्चशिखो ययौ ।। १०१&lt;br&gt;&#xA;देवदत्तोऽपि तां भूयः प्रकाशं प्राप्य वल्लभाम् ।&lt;br&gt;&#xA;जजृम्भेऽनन्यपुत्रस्य श्वशुरस्य विभूतिषु ।। १०२&lt;br&gt;&#xA;कालेन तस्य पुत्रं च दौहित्रमभिषिच्य सः ।&lt;br&gt;&#xA;राज्ये महीधरं नाम सुशर्मा शिश्रिये वनम् ।। १०३&lt;br&gt;&#xA;ततो दृष्ट्वा सुतैश्वर्यं कृतार्थः स तपोवनम् ।&lt;br&gt;&#xA;राजपुत्र्या तया साकं देवदत्तोऽप्यशिश्रियत् ।। १०४&lt;br&gt;&#xA;तत्राराध्य पुनः शंभुं त्यक्त्वा मर्त्यकलेवरम् ।&lt;br&gt;&#xA;तत्प्रसादेन तस्यैव गणभावमुपागतः ।। १०५&lt;br&gt;&#xA;प्रियादन्तोज्झितात्पुष्पात्संज्ञां न ज्ञातवान्यतः ।&lt;br&gt;&#xA;अतः स पुष्पदन्ताख्यः संपन्नो गणसंसदि ।। १०६&lt;br&gt;&#xA;तद्भार्या च प्रतीहारी देव्या जाता जयाभिधा ।&lt;br&gt;&#xA;इत्थं स पुष्पदन्ताख्यो मदाख्यामधुना शृणु ।। १०७&lt;br&gt;&#xA;यः स गोविन्ददत्ताख्यो देवदत्तपिता द्विजः ।&lt;br&gt;&#xA;तस्यैव सोमदत्ताख्यः पुत्रोऽहमभवं पुरा ।। १०८&lt;br&gt;&#xA;तेनैव मन्युना गत्वा तपश्चाहं हिमाचले ।&lt;br&gt;&#xA;अकार्षं बहुभिर्माल्यैः शंकरं नन्दयन्सदा ।। १०९&lt;br&gt;&#xA;तथैव प्रकटीभूतात्प्रसन्नादिन्दुशेखरात् ।&lt;br&gt;&#xA;त्यक्तान्यभोगलिप्सेन तद्गणत्वं मया वृतम् ।। ११०&lt;br&gt;&#xA;यः पूजितोऽस्मि भवता स्वयमाहृतेन माल्येन दुर्गवनभूमिसमुद्भवेन ।&lt;br&gt;&#xA;तन्माल्यवानिति भविष्यसि मे गणस्त्वमित्यादिशच्च स विभुर्गिरिजापतिर्माम् ।। १११&lt;br&gt;&#xA;अथ मर्त्यवपुर्विमुच्य पुण्यां सहसा तद्गणतामहं प्रपन्नः ।&lt;br&gt;&#xA;इति धूर्जटिना कृतं प्रसादादभिधानं मम माल्यवानितीदम् ।। ११२&lt;br&gt;&#xA;सोऽहं गतः पुनरिहाद्य मनुष्यभावं शापेन शैलदुहितुर्बत काणभूते ।&lt;br&gt;&#xA;तन्मे कथां हरकृतां कथयाधुना त्वं येनावयोर्भवति शापदशोपशान्तिः ।। ११३&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बके सप्तमस्तरङ्गः ।&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/somadevaH_kathA-sarit-sAgaraH/mUlam/01/008/</guid>
      <description>&lt;p&gt;अष्टमस्तरङ्गः ।&lt;br&gt;&#xA;एवं गुणाढ्यवचसा साथ सप्तकथामयी ।&lt;br&gt;&#xA;स्वभाषया कथा दिव्या कथिता काणभूतिना ।। १&lt;br&gt;&#xA;तथैव च गुणाढ्येन पैशाच्या भाषया तया ।&lt;br&gt;&#xA;निबद्धा सप्तभिर्वर्षैर्ग्रन्थलक्षाणि सप्त सा ।। २&lt;br&gt;&#xA;मैतां विद्याधरा हार्षुरिति तामात्मशोणितैः ।&lt;br&gt;&#xA;अटव्यां मष्यभावाच्च लिलेख स महाकविः ।। ३&lt;br&gt;&#xA;तथा च श्रोतुमायातैः सिद्धविद्याधरादिभिः ।&lt;br&gt;&#xA;निरन्तरमभूत्तत्र सवितानमिवाम्बरम् ।। ४&lt;br&gt;&#xA;गुणाढ्येन निबद्धां च तां दृष्ट्वैव महाकथाम् ।&lt;br&gt;&#xA;जगाम मुक्तशापः सन्काणभूतिर्निजां गतिम् ।। ५&lt;br&gt;&#xA;पिशाचा येऽपि तत्रासन्नन्ये तत्सहचारिणः ।&lt;br&gt;&#xA;तेऽपि प्रापुर्दिवं सर्वे दिव्यामाकर्ण्य तां कथाम् ।। ६&lt;br&gt;&#xA;प्रतिष्ठां प्रापणीयैषा पृथिव्यां मे बृहत्कथा ।&lt;br&gt;&#xA;अयमर्थोऽपि मे देव्या शापान्तोक्तावुदीरितः ।। ७&lt;br&gt;&#xA;तत्कथं प्रापयाम्येनां कस्मै तावत्समर्पये ।&lt;br&gt;&#xA;इति चाचिन्तयत्तत्र स गुणाढ्यो महाकविः ।। ८&lt;br&gt;&#xA;23&lt;br&gt;&#xA;अथैको गुणदेवाख्यो नन्दिदेवाभिधः परः ।&lt;br&gt;&#xA;तमूचतुरुपाध्यायं शिष्यावनुगतावुभौ ।।९&lt;br&gt;&#xA;तत्काव्यस्यार्पणस्थानमेकः श्रीसातवाहतः ।&lt;br&gt;&#xA;रसिको हि वहेत्काव्यं पुष्पामोदमिवानिलः ।।१०&lt;br&gt;&#xA;एवमस्त्विति तौ शिष्यावन्तिकं तस्य भूपतेः ।&lt;br&gt;&#xA;प्राहिणोत्पुस्तकं दत्त्वा गुणाढ्यो गुणशालिनौ ।।११&lt;br&gt;&#xA;स्वयं च गत्वा तत्रैव प्रतिष्ठानपुराद्बहिः ।&lt;br&gt;&#xA;कृतसंकेत उद्याने तस्थौ देवीविनिर्मिते ।।१२&lt;br&gt;&#xA;तच्छिष्याभ्यां च गत्वा तत्सातवाहनभूपतेः ।&lt;br&gt;&#xA;गुणाढ्यकृतिरेषेति दर्शितं काव्यपुस्तकम् ।।१३&lt;br&gt;&#xA;पिशाचभाषां तां श्रुत्वा तौ च दृष्ट्वा तदाकृती ।&lt;br&gt;&#xA;विद्यामदेन सासूयं स राजैवमभाषत ।।१४&lt;br&gt;&#xA;प्रमाणं सप्तलक्षाणि पैशाचं नीरसं वचः ।&lt;br&gt;&#xA;शोणितेनाक्षरन्यासो धिक्पिशाचकथामिमाम् ।।१५&lt;br&gt;&#xA;ततः पुस्तकमादाय गत्वा ताभ्यां यथागतम् ।&lt;br&gt;&#xA;शिष्याभ्यां तद्गुणाढ्याय यथावृत्तमकथ्यत ।।१६&lt;br&gt;&#xA;गुणाढ्योऽपि तदाकर्ण्य सद्यः खेदवशोऽभवत् ।&lt;br&gt;&#xA;तत्त्वज्ञेन कृतावज्ञः क नामान्तर्न तप्यते ।। १७&lt;br&gt;&#xA;सशिष्यश्च ततो गत्वा नातिदूरं शिलोच्चयम् ।&lt;br&gt;&#xA;विविक्तरम्यभूभागमग्निकुण्डं व्यधात्पुरः ।। १८&lt;br&gt;&#xA;तत्राग्नौ पत्त्रमेकैकं शिष्याभ्यां साश्रु वीक्षितः ।&lt;br&gt;&#xA;वाचयित्वा स चिक्षेप श्रावयन्मृगपक्षिणः ।। १९&lt;br&gt;&#xA;नरवाहनदत्तस्य चरितं शिष्ययोः कृते ।&lt;br&gt;&#xA;ग्रन्थलक्षं कथामेकां वर्जयित्वा तदीप्सिताम् ।। २०&lt;br&gt;&#xA;तस्मिंश्च तां कथां दिव्यां पठत्यपि दहत्यपि ।&lt;br&gt;&#xA;परित्यक्ततृणाहाराः शृण्वन्तः साश्रुलोचनाः ।। २१&lt;br&gt;&#xA;आसन्नभ्येत्य तत्रैव निश्चला बद्धमण्डलाः ।&lt;br&gt;&#xA;निखिलाः खलु सारङ्गवराहमहिषादयः ।। २२&lt;br&gt;&#xA;अत्रान्तरे च राजाभूदस्वस्थः सातवाहनः ।&lt;br&gt;&#xA;दोषं चास्यावदन्वैद्याः शुष्कमांसोपभोगजम् ।। २३&lt;br&gt;&#xA;आक्षिप्तास्तन्निमित्तं च सूपकारा बभाषिरे ।&lt;br&gt;&#xA;अस्माकमीदृशं मांसं ददते लुब्धका इति ।। २४&lt;br&gt;&#xA;पृष्टाश्च लुब्धका ऊचुर्नातिदूरे गिरावितः ।&lt;br&gt;&#xA;पठित्वा पत्त्रमेकैकं कोऽप्यग्नौ क्षिपति द्विजः ।। २५&lt;br&gt;&#xA;तत्समेत्य निराहाराः शृण्वन्ति प्राणिनोऽखिलाः ।&lt;br&gt;&#xA;नान्यतो यान्ति तेनैषां शुष्कं मांसमिदं क्षुधा ।। २६&lt;br&gt;&#xA;इति व्याधवचः श्रुत्वा कृत्वा तानेव चाग्रतः ।&lt;br&gt;&#xA;स्वयं स कौतुकाद्राजा गुणाढ्यस्यान्तिकं ययौ ।। २७&lt;br&gt;&#xA;ददर्श तं समाकीर्णं जटाभिर्वनवासतः ।&lt;br&gt;&#xA;प्रशान्तशेषशापाग्निधूमिकाभिरिवाभितः ।। २८&lt;br&gt;&#xA;अथैनं प्रत्यभिज्ञाय सबाष्पमृगमध्यगम् ।&lt;br&gt;&#xA;नमस्कृत्य च पप्रच्छ तं वृत्तान्तं महीपतिः ।। २९&lt;br&gt;&#xA;सोऽपि स्वं पुष्पदन्तस्य राज्ञे शापादिचेष्टितम् ।&lt;br&gt;&#xA;ज्ञानी कथावतारं तमाचख्यौ भूतभाषया ।। ३०&lt;br&gt;&#xA;ततो गणावतारं तं मत्वा पादानतो नृपः ।&lt;br&gt;&#xA;ययाचे तां कथां तस्माद्दिव्यां हरमुखोद्गताम् ।। ३१&lt;br&gt;&#xA;अथोवाच स तं भूपं गुणाढ्यः सातवाहनम् ।&lt;br&gt;&#xA;राजन्षड्ग्रन्थलक्षाणि मया दग्धानि षट् कथाः ।। ३२&lt;br&gt;&#xA;लक्षमेकमिदं त्वस्ति कथैका सैव गृह्यताम् ।&lt;br&gt;&#xA;मच्छिष्यौ तव चात्रैतौ व्याख्यातारौ भविष्यतः ।। ३३&lt;br&gt;&#xA;इत्युक्त्वा नृपमामन्त्र्य त्यक्त्वा योगेन तां तनुम् ।&lt;br&gt;&#xA;गुणाढ्यः शापनिर्मुक्तः प्राप दिव्यं निजं पदम् ।। ३४&lt;br&gt;&#xA;अथ तां गुणाढ्यदत्तामादाय कथां बृहत्कथां नाम्ना ।&lt;br&gt;&#xA;नृपतिरगान्निजनगरं नरवाहनदत्तचरितमयीम् ।। ३५&lt;br&gt;&#xA;गुणदेवनन्दिदेवौ तत्र च तौ तत्कथाकवेः शिष्यौ ।&lt;br&gt;&#xA;क्षितिकनकवस्त्रवाहनभवनधनैः संविभेजे सः ।। ३६&lt;br&gt;&#xA;ताभ्यां सह च कथां तामाश्वास्य स सातवाहनस्तस्याः ।&lt;br&gt;&#xA;तद्भाषयावतारं वक्तुं चक्रे कथापीठम् ।। ३७&lt;br&gt;&#xA;सा च चित्ररसनिर्भरा कथा विस्मृतामरकथा कुतूहलात् ।&lt;br&gt;&#xA;तद्विधाय नगरे निरन्तरां ख्यातिमत्र भुवनत्रये गता ।। ३८&lt;br&gt;&#xA;इति महाकविश्रीसोमदेवभट्टविरचिते कथासरित्सागरे कथापीठलम्बकेऽष्टमस्तरङ्गः ।&lt;br&gt;&#xA;समाप्तश्चायं कथापीठलम्बकः प्रथमः ।&lt;/p&gt;</description>
    </item>
  </channel>
</rss>
