<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | हंसदूतम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/haMsadUtam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/haMsadUtam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/haMsadUtam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="हंसदूतम्">
  <meta property="og:description" content="[[हंसदूतम्	Source: EB]]
[
हंसदूतम्
दुकूलं बिभ्राणो दलितहरितालद्युतिभरं
जवापुष्पश्रेणीरुचिरुचिरपादाम्बुजतलः ।
तमालश्यामाङ्गो दवहसितलीलाञ्चितमुखः
परानन्दाभोगः स्फुरतु हृदि मे कोऽपि पुरुषः ॥१
यदा यातो गोपीहृदयमदनो नन्दसदनान्
मुकुन्दो गान्दिन्यास्तनयमनुविन्दन्मधुपुरीम् ।
तदामान्क्षीच्चिन्तासरिति घनघूर्णापरिचयैर्
अगाधायां बाधामयपयसि राधा विरहिणी ॥२
कदाचित्खेदाग्निं विघटयितुमन्तर्गतमसौ
सहालीभिर्लेभे तरलितमना यामुनतटीम् ।
चिरादस्याश्चित्तं परिचितकुटीरकलनाद्
अवस्था तस्तार स्फुटमथ सुषुप्तेः प्रियसखी ॥३
तदा निष्पन्दाङ्गी कलितनलिनीपल्लवकुलैः
परीणाहात्प्रेमनामकुशलशताशङ्किहृदयैः ।
दृगम्भोगम्भीरीकृतमिहिरपुत्रीलहरीभिः
विलीना धुलीनामुपरि परिवव्रे परिजनैः ॥४
ततस्तां न्यस्ताङ्गीमुरसि ललितायाः कमलिनी
पलाशैः कालिन्दीसलिलशिशिरैर्वीजिततनुम् ।
परावृतश्वासाङ्कुरचलितकण्ठिं कलयतां
सखीसन्दोहानां प्रमदभरशाली ध्वनिरभूत् ॥५
निधायाङ्के पङ्केरुहदलविटङ्कस्य ललिता
ततो राधां नीराहरणसरणौ न्यस्तचरणा ।
मिलन्तं कालिन्दीपुलिनभुवि खेलाञ्चितगतिं
ददर्शाग्रे कंचिन्मधुरविरुतं श्वेतगरुतम् ॥६">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="हंसदूतम्">
  <meta itemprop="description" content="[[हंसदूतम्	Source: EB]]
[
हंसदूतम्
दुकूलं बिभ्राणो दलितहरितालद्युतिभरं
जवापुष्पश्रेणीरुचिरुचिरपादाम्बुजतलः ।
तमालश्यामाङ्गो दवहसितलीलाञ्चितमुखः
परानन्दाभोगः स्फुरतु हृदि मे कोऽपि पुरुषः ॥१
यदा यातो गोपीहृदयमदनो नन्दसदनान्
मुकुन्दो गान्दिन्यास्तनयमनुविन्दन्मधुपुरीम् ।
तदामान्क्षीच्चिन्तासरिति घनघूर्णापरिचयैर्
अगाधायां बाधामयपयसि राधा विरहिणी ॥२
कदाचित्खेदाग्निं विघटयितुमन्तर्गतमसौ
सहालीभिर्लेभे तरलितमना यामुनतटीम् ।
चिरादस्याश्चित्तं परिचितकुटीरकलनाद्
अवस्था तस्तार स्फुटमथ सुषुप्तेः प्रियसखी ॥३
तदा निष्पन्दाङ्गी कलितनलिनीपल्लवकुलैः
परीणाहात्प्रेमनामकुशलशताशङ्किहृदयैः ।
दृगम्भोगम्भीरीकृतमिहिरपुत्रीलहरीभिः
विलीना धुलीनामुपरि परिवव्रे परिजनैः ॥४
ततस्तां न्यस्ताङ्गीमुरसि ललितायाः कमलिनी
पलाशैः कालिन्दीसलिलशिशिरैर्वीजिततनुम् ।
परावृतश्वासाङ्कुरचलितकण्ठिं कलयतां
सखीसन्दोहानां प्रमदभरशाली ध्वनिरभूत् ॥५
निधायाङ्के पङ्केरुहदलविटङ्कस्य ललिता
ततो राधां नीराहरणसरणौ न्यस्तचरणा ।
मिलन्तं कालिन्दीपुलिनभुवि खेलाञ्चितगतिं
ददर्शाग्रे कंचिन्मधुरविरुतं श्वेतगरुतम् ॥६">
  <meta itemprop="wordCount" content="2434">
  <meta name="twitter:card" content="summary">
  <meta name="twitter:title" content="हंसदूतम्">
  <meta name="twitter:description" content="[[हंसदूतम्	Source: EB]]
[
हंसदूतम्
दुकूलं बिभ्राणो दलितहरितालद्युतिभरं
जवापुष्पश्रेणीरुचिरुचिरपादाम्बुजतलः ।
तमालश्यामाङ्गो दवहसितलीलाञ्चितमुखः
परानन्दाभोगः स्फुरतु हृदि मे कोऽपि पुरुषः ॥१
यदा यातो गोपीहृदयमदनो नन्दसदनान्
मुकुन्दो गान्दिन्यास्तनयमनुविन्दन्मधुपुरीम् ।
तदामान्क्षीच्चिन्तासरिति घनघूर्णापरिचयैर्
अगाधायां बाधामयपयसि राधा विरहिणी ॥२
कदाचित्खेदाग्निं विघटयितुमन्तर्गतमसौ
सहालीभिर्लेभे तरलितमना यामुनतटीम् ।
चिरादस्याश्चित्तं परिचितकुटीरकलनाद्
अवस्था तस्तार स्फुटमथ सुषुप्तेः प्रियसखी ॥३
तदा निष्पन्दाङ्गी कलितनलिनीपल्लवकुलैः
परीणाहात्प्रेमनामकुशलशताशङ्किहृदयैः ।
दृगम्भोगम्भीरीकृतमिहिरपुत्रीलहरीभिः
विलीना धुलीनामुपरि परिवव्रे परिजनैः ॥४
ततस्तां न्यस्ताङ्गीमुरसि ललितायाः कमलिनी
पलाशैः कालिन्दीसलिलशिशिरैर्वीजिततनुम् ।
परावृतश्वासाङ्कुरचलितकण्ठिं कलयतां
सखीसन्दोहानां प्रमदभरशाली ध्वनिरभूत् ॥५
निधायाङ्के पङ्केरुहदलविटङ्कस्य ललिता
ततो राधां नीराहरणसरणौ न्यस्तचरणा ।
मिलन्तं कालिन्दीपुलिनभुवि खेलाञ्चितगतिं
ददर्शाग्रे कंचिन्मधुरविरुतं श्वेतगरुतम् ॥६">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/haMsadUtam\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/haMsadUtam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/haMsadUtam/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/haMsadUtam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/haMsadUtam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/haMsadUtam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/haMsadUtam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/haMsadUtam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/haMsadUtam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/haMsadUtam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/haMsadUtam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/haMsadUtam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/haMsadUtam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/haMsadUtam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/haMsadUtam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/haMsadUtam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/haMsadUtam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/haMsadUtam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/haMsadUtam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/haMsadUtam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/haMsadUtam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/haMsadUtam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/haMsadUtam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/haMsadUtam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/haMsadUtam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/haMsadUtam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/haMsadUtam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/haMsadUtam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/haMsadUtam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/haMsadUtam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/haMsadUtam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/haMsadUtam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/haMsadUtam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/haMsadUtam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/haMsadUtam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/haMsadUtam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/haMsadUtam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/haMsadUtam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/haMsadUtam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/haMsadUtam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/haMsadUtam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/haMsadUtam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/haMsadUtam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/haMsadUtam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/haMsadUtam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/haMsadUtam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/haMsadUtam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> हंसदूतम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="हंसदूतम्">हंसदूतम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/haMsadUtam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[हंसदूतम्	Source: <a href="https://www.ebharatisampat.in/readbook3.php?bookid=NjAxNjIzOTg4NTkzOTAz&amp;pageno=MjI0MjQyNjk5NTk=">EB</a>]]</p>
<p>[</p>
<p><em><strong>हंसदूतम्</strong></em></p>
<p>दुकूलं बिभ्राणो दलितहरितालद्युतिभरं<br>
जवापुष्पश्रेणीरुचिरुचिरपादाम्बुजतलः ।<br>
तमालश्यामाङ्गो दवहसितलीलाञ्चितमुखः<br>
परानन्दाभोगः स्फुरतु हृदि मे कोऽपि पुरुषः ॥१</p>
<p>यदा यातो गोपीहृदयमदनो नन्दसदनान्<br>
मुकुन्दो गान्दिन्यास्तनयमनुविन्दन्मधुपुरीम् ।<br>
तदामान्क्षीच्चिन्तासरिति घनघूर्णापरिचयैर्<br>
अगाधायां बाधामयपयसि राधा विरहिणी ॥२</p>
<p>कदाचित्खेदाग्निं विघटयितुमन्तर्गतमसौ<br>
सहालीभिर्लेभे तरलितमना यामुनतटीम् ।<br>
चिरादस्याश्चित्तं परिचितकुटीरकलनाद्<br>
अवस्था तस्तार स्फुटमथ सुषुप्तेः प्रियसखी ॥३</p>
<p>तदा निष्पन्दाङ्गी कलितनलिनीपल्लवकुलैः<br>
परीणाहात्प्रेमनामकुशलशताशङ्किहृदयैः ।<br>
दृगम्भोगम्भीरीकृतमिहिरपुत्रीलहरीभिः<br>
विलीना धुलीनामुपरि परिवव्रे परिजनैः ॥४</p>
<p>ततस्तां न्यस्ताङ्गीमुरसि ललितायाः कमलिनी<br>
पलाशैः कालिन्दीसलिलशिशिरैर्वीजिततनुम् ।<br>
परावृतश्वासाङ्कुरचलितकण्ठिं कलयतां<br>
सखीसन्दोहानां प्रमदभरशाली ध्वनिरभूत् ॥५</p>
<p>निधायाङ्के पङ्केरुहदलविटङ्कस्य ललिता<br>
ततो राधां नीराहरणसरणौ न्यस्तचरणा ।<br>
मिलन्तं कालिन्दीपुलिनभुवि खेलाञ्चितगतिं<br>
ददर्शाग्रे कंचिन्मधुरविरुतं श्वेतगरुतम् ॥६</p>
<p>तदालोकस्तोकोच्छ्वसितहृदया सादरमसौ<br>
प्रणामं शंसन्ती लघु लघु समासाद्य सविधम् ।<br>
धृतोत्कण्ठा सद्यो हरिसदसि सन्देशहरणे<br>
वरं दूतं मेने तमतिललितं हन्त ललिता ॥७</p>
<p>अमर्षात्प्रेमेर्ष्यां सपदि दधती कंसमथने<br>
प्रवृत्ता हंसाय स्वमभिलषितं शंसितुमसौ ।<br>
न तस्या दोषोऽयं यदिह विहगं प्रार्थितवती<br>
न कस्मिन् विश्रम्भं दिशति हरिभक्तिप्रणयिता ॥८</p>
<p>पवित्रेषु प्रायो विरचयसि तोयेषु वसतिं<br>
प्रमोदं नालीके वहसि विशदात्मा स्वयमसि ।<br>
ततोऽहं दुःखार्ता शरणमबला त्वां गतवती<br>
न याच्ञा सत्पक्षे व्रजति हि कदाचिद्विफलताम् ॥९</p>
<p>चिरं विस्मृत्यास्मान् विरहदहनज्वालविकलाः<br>
कलावान् सानन्दं वसति मुखरायां मधुरिपुः ।<br>
तदेतं सन्देशं स्वमनसि स्वमाधाय निखिलं<br>
भवान् क्षिप्रं तस्य शरणपदवीं सङ्गमयतु ॥१०</p>
<p>निरस्तप्रत्यूहं भवतु भवतो वर्त्मनि शिवं<br>
समुत्तिष्ठ क्षिप्रं मनसि मुदमाधाय सदरम् ।<br>
अधस्ताद्धावन्तो लघु लघु समुत्ताननयनैर्<br>
भवन्तं वीक्षन्तां कुतुकतरला गोपशिशवः ॥११</p>
<p>स वैदग्धीसिन्धुः कठिनमतिना दानपतिना<br>
यया निन्ये तूर्णं पशुपयुवतीजीवनपतिः ।<br>
तया गन्तव्या ते निखिलजगदेकप्रथितया<br>
पदव्या भव्यानां तिलक किल दाशार्हनगरी ॥१२</p>
<p>गलद्बाष्पासारप्लुतधवलगण्डा मृगदृशो<br>
विदूयन्ते यत्र प्रमदमदनावेशविवशाः ।<br>
त्वया विज्ञातव्या हरिचरणसङ्गप्रणयिनो<br>
ध्रुवं सा चक्राङ्कीरतिसख शताङ्गस्य पदवी ॥१३</p>
<p>पिबन् जम्बूश्यामं मिहिरदुहितुर्वारि मधुरं<br>
मृणालीर्भुञ्जानो हिमकरकणाकोमलरुचः ।<br>
क्षणं हृष्टस्तिष्ठन्निविडविटपे शाखिनि सखे<br>
सुखेन प्रस्थानं रचयतु भवान् वृष्णिनगरे ॥१४</p>
<p>बलादाक्रन्दन्ती रतपथिकमक्रूरमिलितं<br>
विदूरादाभीरीततिरनुययौ येन रमणम् ।<br>
तमादौ पन्थानं रचय चरितार्था भवतु ते<br>
विराजन्ती सर्वोपरि परमहंसस्थितिरियम् ॥१५</p>
<p>अकस्मादस्माकं हरिरपहरन्नंशुकचयं<br>
यमारूढो गूढप्रणयलहरीं कन्दलयितुम् ।<br>
तवाश्रान्तस्यान्तःस्थगितरविबिम्बः किसलयैः<br>
कदम्बः कादम्ब त्वरितमवलम्बः स भविता ॥१६</p>
<p>किरन्ती लावण्यं दिशि दिशि शिखण्डस्तवकिनी<br>
दधाना साधीयः कनकविमलज्योतिवसनम् ।<br>
तमालश्यामाङ्गी सरलमुरलीचुम्बितमुखी<br>
जगौ चित्रं यत्र प्रकटपरमानन्दलहरी ॥१७</p>
<p>तया भूयः क्रीडारभसविकसद्वल्लववधूर्<br>
वपुर्वल्ली भ्रश्यन्मृगमदकणश्यामलिकया ।<br>
विधातव्यो हल्लीसकदलितमल्ललतिकया<br>
समन्तादुल्लासस्तव मनसि रासस्थलिकया ॥१८</p>
<p>तदन्ते वासन्तीविरचितमनङ्गोत्सवकला<br>
चतुःशालं शौरेः स्फुरति न दृशौ तत्र विकिरेः ।<br>
तदालोकोद्भेदिप्रमदभवविस्मारितगति<br>
क्रिये जाते तावत्त्वयि बत हता गोपवनिता ॥१९</p>
<p>मम स्यादर्थानां क्षतिरिह विलम्बाद्यदपि ते<br>
विलोकेथाः सर्वं तदपि हरिकेलिस्थलमिदम् ।<br>
तवेयं व्यर्था भवतु शुचिता कः स हि सखे<br>
गुणो यश्चाणूरद्विषि मतिनिवेशाय न भवेत् ॥२०</p>
<p>सकृद्वंशीनादश्रवणमिलिताभीर्वनिता<br>
रहःक्रीडासाक्षी प्रतिपदलतासद्मसुभगः ।<br>
स धेनूनां बन्धुर्मधुमथनखट्टायितशिलः<br>
करिष्यत्यानन्दं सपदि तव गोवर्धनगिरिः ॥२१</p>
<p>तमेवाद्रिं चक्राङ्कितकरपरिष्वङ्गिरसिकं<br>
महीचक्रे शङ्केमहि शिखरिणां शेखरतया ।<br>
अरातिं ज्ञातीनां ननु हरिहरं यः परिभवन्<br>
यथार्थं स्वं नाम व्यधित गोवर्धन इति ॥२२</p>
<p>तमालस्यालोकाद्गिरिपरिसरे सन्ति चपलाः<br>
पुलिन्द्यो गोविन्दस्मरणरभसोत्तप्तवपुषः ।<br>
शनैस्तासां तापं क्षणमपनयन् यास्यति भवान्<br>
अवश्यं कालिन्दीसलिलशिशिरैः पक्षपवनैः ॥२३</p>
<p>तदन्ते श्रीकान्तस्मरणसमरघाटीपुलकिता<br>
कदम्बानां वाटी रसिकपरिपाटी स्फुरयति ।<br>
त्वमासीनस्तस्यां न यदि परितो नन्दसि ततो<br>
बभूव व्यर्था ते घनरसनिवासव्यसनिता ॥२४</p>
<p>शरन्मेघश्रेणीप्रतिभटमरिष्टासुरशिरश्<br>
चिरं शुष्कं वृन्दावनपरिसरे द्रक्ष्यति भवान् ।<br>
यदारोढुं दूरान्मिलति किल कैलासशिखरि<br>
भ्रमाक्रान्तस्वान्तो गिरिशसुहृदः किङ्करगणः ॥२५</p>
<p>रुवन् याहि स्वैरं चरमदशया चुम्बितरुचो<br>
नितम्बिन्यो वृन्दावनभुवि सखे सन्ति बहवः ।<br>
परावर्तिष्यन्ते तुलितमुरजिन्नूपुररवात्<br>
तवाध्वानात्तासां बहिरपि गताः क्षिप्रमसवः ॥२६</p>
<p>त्वमासीनः शाखान्तरमिलितचण्डत्विषि सुखं<br>
दधीथा भाण्डीरे क्षणमपि घनश्यामलरुचौ ।<br>
ततो हंसं बिभ्रन्निखिलनभसश्चित्रमिषया<br>
स वर्धिष्णुं विष्णुं कलितदरचक्रं तुलयिता ॥२७</p>
<p>त्वमष्टाभिर्नेत्रैर्विगलदमलप्रेमसलिलैर्<br>
मुहुः सिक्तस्तम्बां चतुर चतुरास्यस्थितिभुवम् ।<br>
जिहीथाः विख्यातां स्फुतमिह भवद्बान्धवरथं<br>
प्रविष्टं मंस्यन्ते विधिमटविदेव्यस्त्वयि गते ॥२८</p>
<p>उदञ्चन्नेत्राम्भःप्रसरलहरीपिच्छिलपथ<br>
स्खलत्पादन्यासप्रणिहितविलम्बाकुलधियः ।<br>
हरौ यस्मिन्मग्ने त्वरितयमुनाकुलगमन<br>
स्पृहाक्षिप्ता गोप्यो ययुरनुपदं कामपि दशाम् ॥२९</p>
<p>मुहुर्लस्यक्रीडाप्रमदमिलदाहोपुरुषिका<br>
विकाशेन भ्रष्टैः फणिमणिकुलैर्धूमलरुचौ ।<br>
पुरस्तस्मिन्नीपद्रुमकुसुमकिञ्जल्कसुरभौ<br>
त्वया पुण्ये पेयं मधुरमुदकं कालियह्रदे ॥३०</p>
<p>तृणावर्तारातेर्विरहदवसन्तापिततनोः<br>
सदाभीरीवृन्दप्रणयबहुमानोन्नतिविदः ।<br>
विधातव्यो नव्यस्तवकभरसंवर्धितशुचस्<br>
त्वया वृन्दादेव्याः परमविनयाद्वन्दनविधिः ॥३१</p>
<p>इति क्रान्त्वा केकाकृतविरुतमेकादशवनं<br>
घनीभूतं चुतैर्व्रज मधुवनं द्वादशमिदम् ।<br>
पुरी यस्मिन्नास्ते यदुकुलभुवां निर्मययशो<br>
भराणां धाराभिर्वलितधरित्रीपरिसरा ॥३२</p>
<p>निकेतैराकीर्णा गिरिशगिरिडिम्भप्रतिभटैर्<br>
अवष्टम्भस्तम्भावलिविलसितैः पुष्पितवना ।<br>
निविष्टा कालिन्दीतटभुवि तवाधासाति सखे<br>
समस्तादानन्दं मधुरजलवृन्दा मधुपुरी ॥३३</p>
<p>वृषः शम्भोर्यस्यां दशति नवमेकत्र यवसं<br>
विरिञ्चेरन्यस्मिन् गिलति कलहंसो विसलताम् ।<br>
क्वचित्क्रोञ्चारातेः कवलयति केकी विषधरं<br>
विलीढे शल्लक्या वलरिपुकरी पल्लवमितः ॥३४</p>
<p>अरोधिष्ठाः कायान्न हि विचलितां प्रच्छदपटीं<br>
विमुक्तामज्ञासीः पथि पथि न मुक्तावलिमपि ।<br>
अयि श्रीगोविन्दस्मरणमदिरामत्तहृदये<br>
सतीति ख्यातिस्ते हसति कुलटानां कुलमिदम् ॥३५<br>
असव्यं बिभ्राणा पदमधूतलाक्षारसमसौ<br>
प्रयाताहं मुग्धे विरम मम वेशैः किमधुना ।<br>
अमन्दादाशङ्के सखि पुरपुरन्ध्रिकलकलाद्<br>
अलिन्दाग्रे वृन्दावनकुसुमधन्वा विजयते ॥३६<br>
अयं लीलापाङ्गस्नपितपुरवीथीपरिसरो<br>
नवाशोकोत्तंसश्चलति पुरतः कंसविजयी ।<br>
किमस्मानेतस्मिन्मणिभवनपृष्ठाद्विनुदती<br>
त्वमेका स्तब्धाक्षी स्थगयसि गवाक्षावलिमपि ॥३७</p>
<p>मुहुः शून्यां दृष्टिं वहसि ध्यायसि सदा<br>
शृणोषि प्रत्यक्षं नवपरिजनविज्ञापनशतम् ।<br>
ततः शङ्के पङ्केरुहमुखि ययौ श्यामलरुचिः<br>
स यूनो मूर्तं सम्भव नयनवीथीपथिकताम् ॥३८</p>
<p>विलज्जं मा रोदीरिह सखि पुनर्यास्यति हरि<br>
स्तवापङ्गक्रीडानिविडपरिचर्याग्रहिलताम् ।<br>
इति स्वैरं यस्यां पथि पथि मुरारेरभिनव<br>
प्रवेशे नारीणां रतिरभसजल्पा ववृधिरे ॥३९</p>
<p>सखे साक्षाद्दामोदरवदनचन्द्रावकलन<br>
स्फुरत्प्रेमानन्दप्रकरलहरीचुम्बितधियः ।<br>
मुहुरत्राभीरीसमुदयशिरोन्यस्तविपद<br>
स्तवाक्ष्णोरानन्दं विदधीत पुरा पौरवनिताः ॥४०</p>
<p>अथ भ्रामं भ्रामं क्रमघटनया सङ्कटतरान्<br>
निवासान् वृष्णीनामनुसर पुरीमधवसितम् ।<br>
मुरारातेर्यत्र स्थगितगगणाभिर्विजयते<br>
पताभिः सन्तापितभुवनमन्तःपुरवरम् ॥४१</p>
<p>यदुत्सङ्गे तुङ्गस्फटिकरचिताः सन्ति परितो<br>
मरालामाणिक्यप्रकरघटितत्रौटिचरणाः ।<br>
सुहृद्बुद्ध्या हंसाः कलितमधुरस्याम्बुजभुवः<br>
समर्यादं येषां सपदि परिचर्यां विदधीत ॥४२</p>
<p>चिरान्मृग्यन्तीनां पशुपरमणीनामपि कुलैर्<br>
अलब्धं कालिन्दीपुलिनविपिने {लीनमण्डितः} ।<br>
सदा लोकोल्लासिस्मितपरिचितास्यं सहचरि<br>
स्फुरन्तं वीक्षिष्ये पुनरपि किमग्रे मुरभिदम् ॥४३</p>
<p>विषादं मा कार्षीद्रुतिमवितत्थव्याहृतिरसौ<br>
समागन्ता राधे धृतनवशिखण्डस्तव सखा ।<br>
इति ब्रूते यस्यां शुकमिथुनमिन्द्रानुजकृते<br>
यदाभीरिवृन्दैरुपधृतमभूदुद्धवकरे ॥४४</p>
<p>घनश्यामा भ्राम्यत्युपरि हरिहर्मस्य शिखिभिः<br>
कृतस्तोत्रा मुग्धैरगुरुरचिता धूमलतिका ।<br>
तदालोकाद्धीर स्फुरति तव चेन्मानसरुचिर्<br>
जितं तर्हि स्वैरं जलसहनिवासप्रियतया ॥४५</p>
<p>ततो मध्ये कक्षं प्रति नवगवाक्षस्तवकिनं<br>
चलन्मुक्तालम्बस्फुरितममलस्तम्भनिवहम् ।<br>
भवान् द्रष्टा हेमोल्लिखितदशमस्कन्धचरितो<br>
ल्लसद्भित्तिप्रान्तं मुरविजयिनः केलिनिलयम् ॥४६</p>
<p>अलिन्दे यस्यास्ते मरकतमयी यष्टिरमला<br>
शयालुर्यां रात्रौ मदकलकलापी कलयति ।<br>
निराटङ्कस्त्स्याः शिखरमधिरुह्य श्रमनुदं<br>
प्रतीक्षेथा भ्रातर्वरमवसरं यादवपतेः ॥४७</p>
<p>निविष्टः पलाङ्के मृदुलतरतुलीधवलिते<br>
त्रिलोकलक्ष्मीणां ककुदि दरसातीकृततनूः ।<br>
अमन्दं पूर्णेन्दुप्रतिममुपधानं प्रमुदितो<br>
निधायाग्रे तस्मिन्नुपहितकफोनिद्वयभरम् ॥४८</p>
<p>उदञ्चत्कालिन्दीसलिलसुभगं भावुकरुचिः<br>
कपोलान्तः प्रेक्ष्यन्मणिमकरमुद्रामधुरिमा ।<br>
वसानः कौशेयं जितकनकलक्ष्मी परिमलं<br>
मुकुन्दस्ते साक्षात्प्रमदसुधया सेक्ष्यति दृशोः ॥४९</p>
<p>विकद्रुः पौराणीरखिलकुलवृद्धो यदुपतेर्<br>
अदूरादासीनो मधुरभनितीर्गास्यति सदा ।<br>
पुरस्तादाभीरीगणभयदनामा स कठिनो<br>
मणिस्तम्भालम्बी कुरुकुलकथां सङ्कलयिता ॥५०</p>
<p>शिनीनामुत्तंसः कलितकृतवर्माप्युभयतः<br>
प्रणेष्यते बालव्यजनयुगलान्दोलनविधिम् ।<br>
स जानुभ्यामष्टापदभुवनमवष्टभ्य भविता<br>
गुरोः शिष्यो नूनं पदकमलसंवाहनरतः ॥५१</p>
<p>विहङ्गेन्द्रो युग्मीकृतकरसरोजो भुवि पुरः<br>
कृतासङ्गो भावी प्रजविनि निर्देशेऽर्पितमनाः ।<br>
छदद्वन्द्वे यस्य ध्वनति मथुरावासिबटवो<br>
व्यदस्यन्ते सामस्वरजनितमन्योन्यकलहम् ॥५२</p>
<p>न निर्वक्तुं दामोदरपदकनिष्ठाङ्गुलिनख<br>
द्युतीनां लावण्यं भवति चतुरास्योऽपि चतुरः ।<br>
तथापि स्त्रीप्रज्ञासुलभतरलत्वादहमसौ<br>
प्रवृत्ता तन्मूर्तिस्तवरतिमहासाहसवशे ॥५३</p>
<p>विराजन्ते यस्यव्रजशिशुकुलस्तेयविकल<br>
स्वयम्भूचूडाग्रैर्लुलितशिखराः पादनखराः ।<br>
क्षणं यानालोक्य प्रकटपरमानन्दविवशः<br>
स देवर्षिर्मुक्तानपि तनुभृतः शोचति भृशम् ॥५४</p>
<p>सरोजानां व्यूहः श्रियमभिलषन् यस्य पदयो<br>
र्ययौ रागाढ्यानां विधुरमुदवासव्रतविधिम् ।<br>
हिमं वन्दे नीचैरनुचितविधानव्यसनिनां<br>
यदेषां प्राणान्तं दमनमनुवर्षं प्रणयति ॥५५</p>
<p>रुचीनमुल्लासैर्मरकतमयस्थूलकदली<br>
कदम्बाहंकारं कवलयति यस्योरुयुगलम् ।<br>
यदालानस्तम्भद्यूउतिमवललम्बे कलवतां<br>
मदादुद्दामानां पशुपरमणीचित्तकरिणीम् ॥५६</p>
<p>सखे यस्याभीरीनयनसफरीजीवनविधौ<br>
निदानं गाम्भीर्यप्रसरकलिता नाभिसरसी ।<br>
यतः कल्पस्यादौ सजलजनकोत्पत्तिवडभी<br>
गभीरान्तः कक्षाधृतभुवनमम्भोरुहमभूत् ॥५७</p>
<p>द्युतिं धत्ते यस्य त्रिवलिलतिकासङ्कटतरं<br>
सखे दामश्रेणीक्षपणरचनाभिज्ञमुदरम् ।<br>
यशोदा यस्यान्तः सुरनरभुजङ्गैः परिवृतं<br>
मुखद्वारा वारद्वयमवलुलोके त्रिभुवनम् ॥५८</p>
<p>उरौ यस्य स्फारं स्फुरति वनमालावलयितं<br>
वितन्वानं तन्वीजनमनसि सद्यो मनसिजम् ।<br>
मरीचीभिर्यस्मिन् रविनिवहतुल्योऽपि वहते<br>
सदा खद्योताभां भुवनमधुरः कौस्तुभमणिः ॥५९</p>
<p>समन्तादुन्मीलद्वलभिदुपलस्तम्भयुगल<br>
प्रभाजैत्रं केशिद्विजदलितकेयूरललितम् ।<br>
मदक्लाम्यद्गोपीपटलहटकण्ठग्रहपरं<br>
भुजद्वन्द्व,ं यस्य स्फुटसुरभिगन्धं विजयते ॥६०</p>
<p>जिहीते साम्राज्यं जगति नवलावण्यलहरी<br>
परीपाकस्यान्तर्मुदितमदनावेशमधुरम् ।<br>
नटद्भ्रूवल्लीकं स्मितनवसुधाकेलिसदनं<br>
स्फुरन्मुक्तापङ्क्तिप्रतिमरदनं यस्य वदनम् ॥६१</p>
<p>किमेभिर्व्याहारैः कलय कथयामि स्फुटमहं<br>
सखे निःसन्देहं परिचयपदं केवलमिदम् ।<br>
परानन्दो यस्मिन्नयनपदवीभ्राजि भविता<br>
त्वया विज्ञातव्या मधुररव सोऽयं मधुरिपुः ॥६२</p>
<p>विलोकेथाः कृष्णः मदकलमरालीरतिकला<br>
विमुग्ध व्यामुग्धं यदि पुरवधूविभ्रमभरैः ।<br>
तदा नास्मान् ग्राम्याः प्रवणपदवीं तस्य गमयेः<br>
सुधापूर्णं चेतः कथमपि न तक्रं मृगयते ॥६३</p>
<p>यदा वृन्दारण्यस्मरणलहरीहेतुरमणं<br>
पिकानां वेवेष्टि प्रतिहरितमुच्चैः कुहुरुतम् ।<br>
वहन्ते वा वाताः स्फुरति गिरिमल्लीपरिमला<br>
स्तदैवास्माकीनां गिरमुपहरेथा मुरभिदि ॥६४</p>
<p>पुरातिष्ठन् गोष्ठान्निखिलरमणीभ्यः प्रियतया<br>
भवान् यस्यां गोपीरमण विदधे गौरवभरम् ।<br>
सखी तस्या विज्ञापयति ललिता धीरललित<br>
प्रणम्य श्रीपादाम्बुजकनकपीठीपरिसरे ॥६५</p>
<p>प्रयत्नादाबाल्यं नवकमलिनीपल्लवकुलै<br>
स्त्वया भूयो यस्याः कृतमहह संवर्धनमभूत् ।<br>
चिरादूधोभारं स्फुरणपरमाक्रान्तजघना<br>
बभूव प्रष्ठौही मुरमथन सेयं कपलिका ॥६६</p>
<p>समीपे नीपानां त्रिचतुरदला हन्त गमिता<br>
त्वया या माकन्दप्रियसहचरीभावनियतिम् ।<br>
इयं सा वासन्ती गलदमलमाध्वीकपटली<br>
मिषादग्रे गोपीरमण रुदती रोदयती नः ॥६७</p>
<p>प्रसूतो देवक्या मधुमथन यः कोऽपि पुरुषः<br>
स यातो गोपालाभ्युदयपरमानन्दवसतिम् ।<br>
धृतो यो गान्धिन्या कठिनजठरे सम्प्रति ततः<br>
समन्तादेवास्तं शिव शिव गता गोकुलकथा ॥६८</p>
<p>अरिष्टेनोद्धताः पशुपसुदृशो याति विपदं<br>
तृणावर्ताक्रान्तो रचयति भयं चत्वरचयः ।<br>
अमी व्योमीभूता व्रजवसतिभूमी परिसरा<br>
वहन्ते सन्तापं मुरहर विदूरं त्वयि गते ॥६९</p>
<p>त्वया नागन्तव्यं कथमपि हरे गोष्ठमधुना<br>
लता श्रेणी वृन्दावनभुवि यतोऽभूद्विषमयी ।<br>
प्रसूनानां गन्धं मधुमथन तदा वातनिहितं<br>
भजन् सद्यो मूर्च्छां वहति निवहो गोपसुदृशाम् ॥७०</p>
<p>कथं सङ्गोऽस्माभिः सह समुचितः सम्प्रति हरे<br>
रयं ग्राम्या नार्यस्त्वमसि नृपकन्यार्चितपदः ।<br>
गतः कालो यस्मिन् पशुपरमणीसङ्गमकृते<br>
भवान् व्यग्रस्तस्थौ तमसि गृहवाटिविटपिनि ॥७१</p>
<p>वयं त्यक्ताः स्वामिन् यदि तव किं दूषणमिदं<br>
निसर्गः श्यामानामयमतितरां दुष्परिहरः ।<br>
कुहूकण्ठैरण्डावधि सह निवासात्परिचिता<br>
विसृज्यन्ते सद्यः कलितनवपक्षैर्वलिभुजः ॥७२</p>
<p>अयं पूर्वो रङ्गः किल परिचितो यस्य तरसा<br>
रसादाख्यातव्यं परिकलय तन्नाटकमिदम् ।<br>
मया प्रष्टव्योऽसि प्रथममिति वृन्दावनपते<br>
किमाहा राधेति स्मरसि हतकं वर्णयुगलम् ॥७३</p>
<p>अये कुञ्जद्रोणीकुहरगृहमेधिन् किमधुना<br>
परोक्षं वक्ष्यन्ते पशुपरमणीदुर्नियतयः ।<br>
प्रवीणा गोपीनां तव चरणपद्मेऽपि यदियं<br>
ययौ राधा साधारणसमुचितप्रश्नपदवीम् ॥७४</p>
<p>त्वया गोष्ठं गोष्ठीतिलक किल चेद्विस्मृतमिदं<br>
न तूर्णं धूमोर्णापतिरपि विधत्ते यदि कृपाम् ।<br>
अहर्वृन्दं वृन्दावनकुसुमपालीपरिमलैर्<br>
दरालोकं शोकास्पदमिव कथं नेष्यति सखी ॥७५</p>
<p>तरङ्गैः कुर्वाणा शमनभगिनीलाघवमसौ<br>
नदीं कांचिद्गोष्ठे नयनजलपूरैरजनयत् ।<br>
इतीवास्या द्वेषादभिमतदशाप्रार्थनमयीं<br>
मुरारे विज्ञप्तिं निशमयति मानी न शमनः ॥७६</p>
<p>कृताकृष्टिक्रीडं किमपि तव रूपं मम सखी<br>
सकृद्दृष्ट्वा दूरादहितहितबोधोज्झितमतिः ।<br>
हता सेयं प्रेमानलमनु विशन्ती सरभसं<br>
पतङ्गीवात्मानं मुरहर मुहुर्दाहितवती ॥७७</p>
<p>मया वाच्यः किं वा त्वमिह निजदोषात्परमसौ<br>
ययौ मन्दा वृन्दावनकुसुमबन्धो विधुरताम् ।<br>
यदर्थं दुःखाग्निर्विकृशति तमद्यापि हृदयान्<br>
न यस्माद्दुर्मेधा लवमपि भवन्तं दवयति ॥७८</p>
<p>त्रिवक्राहो धन्या हृदयमिव ते स्वं पुरमसौ<br>
समासाद्य स्वैरं यदिह विलसन्ती निवसति ।<br>
ध्रुवं पुण्यभ्रंशादजनि सरलेयं मम सखी<br>
प्रवेशस्तत्राभूत्क्षणमपि यदस्या न सुलभः ॥७९</p>
<p>किमाविष्टा भूतैः सपदि यदि वाक्रूरफणिना<br>
क्षतापस्मारेण च्युतमतिरकस्मात्किमपतत् ।<br>
इति व्यग्रैरस्यां गुरुभिरभितः कीचकरव<br>
श्रवादस्पन्दायां मुरहर विकल्पा विदधिरे ॥८०</p>
<p>नवीनेयं सम्प्रत्यकुशलपरीपाकलहरी<br>
निरीणर्ति स्वैरं मम सहचरीचित्तकुहरे ।<br>
जगन्नेत्रश्रेणीमधुरमथुरायां निवसत<br>
श्चिरादार्ता वार्तामपि तव यदेषा न लभते ॥८१</p>
<p>जनान् सिद्धादशान्नमति भजते मान्त्रिकगणान्<br>
विधत्ते शुश्रूषामधिकविनयेनौषधविदाम् ।<br>
त्वदीक्षादीक्षायै परिचरति भक्त्या गिरिसुतां<br>
मनीषा हि व्यग्रा किमपि शुभहेतुं न मनुते ॥८२</p>
<p>पशूनां पातारं भुजगरिपुपुत्रप्रणयिनं<br>
स्मरोद्वर्धिक्रीडं निविडघनसारद्युतिहरम् ।<br>
सदाभ्यर्णे नन्दीश्वरगिरिभुवो रङ्गरसिकं<br>
भवन्तं कंसारे भजति भवदाप्त्यै मम सखी ॥८३</p>
<p>भवन्तं सन्तप्ता विदलिततमालाङ्कुररसै<br>
र्विलिख्य भ्रूभङ्गीकृतमदनकोदण्डकदनम् ।<br>
निधासयन्ती कण्ठे तव निजभुजावल्लरीमसौ<br>
धरन्यामुन्मीलज्जाडिमनिविडाङ्गी विलुठति ॥८४</p>
<p>कदाचिन्मूढेयं निविडभवदीयस्मृतिमदा<br>
दमन्दादात्मानं कलयति भवन्तं मम सखी ।<br>
तथास्या राधाया विरहदहनाकल्पितधियो<br>
मुरारे दुःसाध्या क्षणमपि न बाधा विरमति ॥८५</p>
<p>त्वया सन्तापानामुपरि परिमुक्तातिरभसा<br>
दिदानीमापेदे तदपि तव चेष्टां प्रियसखी ।<br>
यदेषा कंसारे भिदुरहृदयं त्वामवयति<br>
सतीनां मूर्धन्या भिदुरहृदयाभूदनुदिनम् ॥८६</p>
<p>समक्षं सर्वेषां विहरसि मदाधिप्रणयिनाम्<br>
इति श्रुत्वा नूनं गुरुतरसमाधिं कलयति ।<br>
सदा कंसाराते भजसि यमिनां नेत्रपदवीम्<br>
इति व्यक्तं सज्जीभवति यममालोचितुमपि ॥८७</p>
<p>मुरारे कालिन्दीसलिलदलदिन्दीवररुचे<br>
मुकुन्द श्रीवृन्दावनमदन वृन्दारकमणे ।<br>
व्रजानन्दिन्नन्दीश्वरदयित नन्दात्मज हरे<br>
सदेति क्रन्दन्ती परिजनशुचं कन्दलयति ॥८८</p>
<p>समन्तादुत्तप्तस्तव विरहदावाग्निशिखरया<br>
कृतोद्वेगः पञ्चाशुगमृगयुवेध व्यतिकरैः ।<br>
तनूभूतं सद्यस्तनुवनमिदं हास्यति हरे<br>
हठादद्य श्वो वा मम सहचरीप्राणहरिणः ॥८९</p>
<p>पयोराशिस्फीतत्विषि हिमकरोत्तंसमधुरे<br>
दधाने दृग्भङ्ग्या स्मरविजयिरूपं मम सखी ।<br>
हरे दत्तस्वान्ता भवति तदिमां किं प्रभवति<br>
स्मरो हन्तुं किन्तु व्यथयति भवानेव कुतुकी ॥९०</p>
<p>विजानीमे भावं पशुपरमणीनां यदुमणे<br>
न जानीमः कस्मात्तदपि तव माया रचयति ।<br>
समन्तादध्यात्मं यदिह पवनव्याधेरलप<br>
द्बलादस्यास्तेन व्यसनकुलमेव द्विगुणितम् ॥९१</p>
<p>गुरोरन्तेवासी स भजति यदूनां सचिवतां<br>
सखीयं कालिन्दी किल भवति कालस्य भगिनी ।<br>
भवेदन्यः को वा नरपतिपुरे मत्परिचितो<br>
दशामस्याः शंसन् यदुतिलक यस्त्वामनुनयेत् ॥९२</p>
<p>विशीर्णाङ्गीमन्तर्व्रणविलुठनादुत्कलिकया<br>
परीतां भूयस्या सततमुपरागव्यतिकराम् ।<br>
परिध्वस्तामोदां विरमितसमस्तालिकुतुकां<br>
विधो पादस्पर्शादपि सुखय राधाकुमुदिनीम् ॥९३</p>
<p>विपत्तिभ्यः प्राणान् कथमपि भवत्सङ्गमसुख<br>
स्पृहाधीना शौरे मम सहचरी रक्षितवती ।<br>
अतिक्रान्ते सम्प्रत्यवधिदिवसे जीवनविधौ<br>
हताशा निःशङ्कं वितरति दृशौ चुतमुकुले ॥९४</p>
<p>प्रतीकारारम्भश्लथमतिभिरुद्यत्परिणते<br>
र्विमुक्ताया व्यक्तस्मरकदनभाजः परिजनैः ।<br>
अमुञ्चन्ती सङ्गं कुवलयदृशः केवलमसौ<br>
कलादद्य प्राणानवति भवाशासहचरी ॥९५</p>
<p>अये रासक्रीडारसिक मम सख्यां नवनवा<br>
पुरा बद्धा येन प्रणयलहरी हन्त गहना ।<br>
स चेन्मुक्तापेक्षस्त्वमपि धिगिमां तुलशकलं<br>
यदेतस्या नासानिहितमिदमद्यापि चलति ॥९६</p>
<p>मुकुन्द भ्रान्ताक्षी किमपि यदसंकल्पितशतं<br>
विधत्ते तद्वक्तुं जगति मनुजः कः प्रभवति ।<br>
कदाचित्कल्याणी विलपति य उत्कण्ठितमति<br>
स्तदाख्यामि स्वामिन् गमय मकरोत्तंसपदवीम् ॥९७</p>
<p>अभूत्कोऽपि प्रेमा मयि मुररिपोर्यः सखि पुरा<br>
परां कर्मापेक्षामपि तदवलम्बान्न गणयेत् ।<br>
तथेदानीं हा धिक्समजनि तटस्थः स्फुटमहं<br>
भजे लज्जां येन क्षणमपि पुनर्जीवितुमपि ॥९८</p>
<p>गरीयान्मे प्रेमा त्वयि परमिति स्नेहलघुता<br>
न जीविष्यामीति प्रणयगरिमख्यापनविधिः ।<br>
कथं नायासीति स्मरणपरिपाटीप्रकटनं<br>
हरौ सन्देशाय प्रियसखि न मे वागवसरः ॥९९</p>
<p>अमी कुञ्जः पूर्वं न मम दधिरे कामपि मुदं<br>
द्रुमालीयं चेतः सखि न कतिशो नन्दितवती ।<br>
इदानीं पश्यैते युगपदपतापं विदधते<br>
प्रभो मुक्तोपेक्षे भजति न हि को वा विमुखताम् ॥१००</p>
<p>कदा प्रेमोन्मीलन्मदनमदिराक्षी समुदयात्<br>
बलादाकर्षन्तं मधुरमुरलीकाकलिकया ।<br>
मुहुर्भ्राम्यच्चिल्लीचुलुकितकुलस्त्रीव्रतमहं<br>
विलोकेयं लीलामदमिलदपाङ्गी मुरभिदम् ॥१०१</p>
<p>ययौ कालः कल्याण्यधिकलितकेली परिमलां<br>
विलासार्थी यस्मिन्नचलकुहरे लीनवपुषम् ।<br>
स मां धृत्वा धूर्तः कृतकपटरोषां सखि हठा<br>
दकार्षीदाकर्षन्नुरसि शशिलेखाशतवृताम् ॥१०२</p>
<p>राणद्भृङ्गश्रेणीसुहृदि शरदारम्भमधुरे<br>
वनान्ते चान्द्रीभिः किरणलहरीभिर्धवलिते ।<br>
कदा प्रेमोद्दण्डस्मरकलहवैतण्डिकमहं<br>
करिष्ये गोविन्दं निविडभुजबन्धप्रणयिनम् ॥१०३</p>
<p>मनो मे हा कष्टं ज्वलति किमहं हन्त करवै<br>
न पारं नावारं किमपि कलयाम्यस्य जलधेः ।<br>
इयं वन्दे मूर्ध्ना सपदि तमुपायं कथय मां<br>
{पतामृष्ये} यस्माद्धृतिकणिकयापे क्षणिकया ॥१०४</p>
<p>प्रयातो मां हित्वा यदि कठिनचूडामणिरसौ<br>
पर्यातु स्वच्छन्दं मम समयधर्मः किल गतिः ।<br>
इदं सोढुं का वा प्रभवति यतः स्वप्नकपटा<br>
दिहायातो वृन्दावनभुवि कलान्मां रमयति ॥१०५</p>
<p>अनौचित्यं तस्य व्यथयति मनो हन्त मथुरां<br>
त्वमासाद्य स्वैरं चपलहृदयं वारय हरिम् ।<br>
सखि स्वप्नारम्भे पुनरपि यथा विभ्रम मदा<br>
दिहायातो धूर्तः क्षपयति न मे किङ्किनिगुणम् ॥१०६</p>
<p>अयि स्वप्नो दूरे विरमतु समक्षं शृणु हठा<br>
दविश्वस्ता मा भूरिह सखि मनोविभ्रमधिया ।<br>
वयस्यस्ते गोवर्धनविपिनमासाद्य कुतुका<br>
दकाण्डे यद्भूयः स्मरकलहपाण्डित्यमतनोत् ॥१०७</p>
<p>अमर्षाद्धावन्तीं गहनकुहरे सूचितपथां<br>
तुलाकोटिक्वानैश्चकितपदपातद्विगुणितैः ।<br>
विधीर्षन्मां हर्षोत्तरलनयनान्तः स कुतुकी<br>
न वंशीमज्ञासीद्भुवि करसरोजाद्विगलिताम् ॥१०८</p>
<p>अशक्तां गन्तव्ये कलितनवचेलाञ्चलतया<br>
लतालीभिः पुष्पस्मितशवलिताभिर्विरुदतीम् ।<br>
परीहासारम्भी प्रियसखि स मां लम्बितमुखीं<br>
प्रपेदे चुम्बाय स्फुरदधरबिम्बस्तव सखा ॥१०९</p>
<p>ततोऽहं धम्मिल्ले स्थगितमुरलीका सखि शनै<br>
रलीकामर्षेण भ्रमदविरलभ्रूरुदचलम् ।<br>
कचाकृष्टिक्रीडाक्रमपरिचिते चौर्यचरिते<br>
हरिर्लब्धोपाधिः प्रसभमनयन्मां गिरिदरीम् ॥११०</p>
<p>कदाचिद्वासन्तीकुहरभुवि धृष्टः सरभसं<br>
हसन् पृष्ठालम्बी स्थगयति कराभ्यां मम दृशौ ।<br>
दिधीर्षौ जातेर्ष्यं मयि सखि तदीयाङ्गुलिशिखां<br>
न जाने कुत्रायं व्रजति कितवानां किल गुरुः ॥१११</p>
<p>अतीतेयं वार्ता विरमतु पुरः पश्य सरले<br>
वयस्यस्ते सोऽयं स्मितमधुरिमोन्मृष्टवदनः ।<br>
भुजस्तम्भोल्लासादभिमतपरीरम्भरभसः<br>
स्मरक्रीडासिन्धुः क्षिपति मयि बन्धुककुसुमम् ॥११२</p>
<p>तदुत्तिष्ठ व्रीडावति निविडमुक्तालतिकया<br>
वधानेमं धूर्तं सखि मधुपुरीं याति न यथा ।<br>
इति प्रेमोन्मीलद्भवदनुभवारूढजडिमा<br>
सखीनामाक्रन्दं न किल कतिशः कन्दलयति ॥११३</p>
<p>अहो कष्ट्ऽं बाल्यादहमिह सखीं दुष्टहृदया<br>
मुहुर्मानग्रन्थिं सहजसरलां ग्राहितवती ।<br>
तदारम्भाद्गोपीगणरतिगुरो निर्भरमसौ<br>
न लेभे लुब्धापि त्वदमलभुजस्तम्भरभसम् ॥११४</p>
<p>अलिन्दे कालिन्दीकमलसुरभौ कुञ्जवसते<br>
र्वसन्तीं वासन्तीनवपरिमलोद्गारिचिकुराम् ।<br>
त्वदुत्सङ्गे निद्रासुखमुकुलिताक्षीं पुनरिमां<br>
कदाहं सेविष्ये किशलयकलापव्यजनिनी ॥११५</p>
<p>धृतानन्दांवृन्दावनपरिसरे शारदनिशा<br>
विलासोल्लासेन ग्लपितकवरीफुल्लकुसुमाम् ।<br>
तव स्कन्धोपान्ते विनिहितभुजावल्लरिमहं<br>
कदा कुञ्जे लीना रहसि विहसिष्यामि सुमुखीम् ॥११६</p>
<p>विदूरादाहर्तुं कुसुममुपयामि त्वमधुना<br>
पुरस्तीरे तीरे कलय तुलसीपल्लवमिदम् ।<br>
इति व्याजादेनां विदितभवदीयस्थितिरहं<br>
कदा कुञ्जे गोपीरमण गमयिष्यामि समये ॥११७</p>
<p>इति श्रीकंसारेः पदकमलयोर्गोकुलकथां<br>
निवेद्य प्रत्येकं भज परिजनेषु प्रणयिताम् ।<br>
निजाङ्के कादम्बीसहचर वहन्मण्डनतया<br>
न यानुच्चैः प्रेमप्रवणमनुजग्राह भगवान् ॥११८</p>
<p>मिलद्भङ्गीं हंसीरमण वनमालां प्रथमतो<br>
मुदा क्षेमं पृच्छन्निदमुपहरेथा मम वचः ।<br>
चिरं कंसारातेरुरसि सहवासप्रणयिनीं<br>
किमेनामेनाक्षीं गुणवति विसस्मार भवती ॥११९</p>
<p>इदं किं वा हन्त स्मरसि रसिके खण्डनरुषा<br>
परीताङ्गी गोवर्धनगिरिनितम्बे मम सखी ।<br>
भिया सम्भ्रान्ताक्षं यदिह विचकर्ष त्वयि बला<br>
द्गृहीत्वा विभ्रश्यन्नवशिखिशिखं गोकुलपतिम् ॥१२०</p>
<p>ततः सम्भाषेथाः श्रुतिमकरमुद्रामिति मुदा<br>
भवत्यां कर्तव्यः किमिति कुशलप्रश्नजडिमा ।<br>
रुचिस्मेरा या त्वं रचयसि सदा चुम्बनकलाम्<br>
अपाङ्गेन स्पृष्टा सखि मुररिपोर्गण्डमुकुरे ॥१२१</p>
<p>निवासस्ते देवि श्रवणलतिकायामिति धिया<br>
प्रयत्नात्त्वामेव प्रणयहृदया यामि शरणम् ।<br>
परोक्षं वृष्णीनां निभृतनिभृतं कर्णकुहरे<br>
हरेः काकून्मिश्रां कथय सखि राधाविधुरताम् ॥१२२</p>
<p>परीरम्भं प्रेम्णा मम सविनयं कौस्तुभमणौ<br>
ब्रुवाणः कुर्वीथाः पतगवर विज्ञापनमिदम् ।<br>
अगाधा राधायामपि तव सखे विस्मृतिरभूत्<br>
कथं वा कल्याणं वहति तरले हि प्रणयिता ॥१२३</p>
<p>मुहुः कूजत्काञ्चीमणिवलयमञ्जीरमुरली<br>
रवालम्बो भ्राम्यद्युवतीकुलगीतैः सुरमणे ।<br>
स किं साक्षाद्भावी पुनरपि हरेस्ताण्डवरसै<br>
रमन्दः कालिन्दीपुलिनभुवि तौर्यात्रिकभरः ॥१२४</p>
<p>नवीनस्त्वं कम्बो पशुपरमणीभिः परिचयं<br>
न धत्से राधायाः गुणगरिमगन्धोऽपि न कृती ।<br>
तथापि त्वां याचे हृदयनिहितं दोहदमहं<br>
वहन्ते हि क्लान्ते प्रणयमवदातप्रकृतयः ॥१२५</p>
<p>गृहीत्वा गोविन्दं जलधिहृदयानन्दन सखे<br>
सुखेन श्रीवृन्दावनपरिसरे नन्दतु भवान् ।<br>
कथं वा ते गोष्ठं भवतु दयितं हन्त बलवान्<br>
यदेतस्मिन् वेणोर्जयति चिरसौभाग्यमहिमा ॥१२६</p>
<p>इति प्रेमोद्गारप्रवणमनुनीय क्रमवशां<br>
परीवारान् भ्रातर्निशमयति चाणूरमथने ।<br>
पुनः कोपोद्भिन्नप्रणयचटुलं तस्य निकटे<br>
कथामाचक्षीथाः दशभिरवतारैर्विलसिताम् ॥१२७</p>
<p>ग्रहीतुं त्वां प्रेमामिषपरिवृतं चित्तवडिशं<br>
महामीन क्षिप्रं नाधित रसपूरे मम सखी ।<br>
विवेकाख्यं छित्त्वा गुणमथ तदग्रासि भवता<br>
हताशेयं किं वा शिव शिव विधातुं प्रभवति ॥१२८</p>
<p>वराकीयं दृष्ट्वा सुभगवपुषो विभ्रमभरं<br>
तवाभ्यर्णं भेजे परमकुतुकोल्लासितमतिः ।<br>
तिरोधाय स्वाङ्गं प्रकटयसि यत्त्वं कठिनतां<br>
तदेतत्किं न स्यात्तव कमठमूर्तेः समुचितम् ॥१२९</p>
<p>सदा कंसारते स्फुरति चिरमद्यापि भवतः<br>
स्फुटं क्रोडाकारे वपुषि निविडप्रेमलहरी ।<br>
यतः सा सैरन्ध्री मलयरुहपङ्कप्रणयिनी<br>
त्वया क्रोडीचक्रे परमरभसादात्मदयिता ॥१३०</p>
<p>चिरादन्तर्भूता नरहरिमयी मूर्तिरभित<br>
स्तदीयो व्यापारस्तव तु न ययौ विस्मृतिपथम् ।<br>
विनीतप्रह्लादस्त्वमिह परमक्रूरचरिते<br>
प्रसक्तो यद्भूयः परहृदयभेदं जनयसि ॥१३१</p>
<p>यदात्मानं दर्पादगणितगुरुर्वामन मुदा<br>
मनोराज्येनाढ्यं त्वयि वलितया कल्पितवती ।<br>
प्रपेदे तस्येदं फलमुचितमेव प्रियसखी<br>
विदूरे यत्क्षिप्ता प्रणयमयपाशे निगडिता ॥१३२</p>
<p>इयं नाथ क्रूरा भृगुपतनमकङ्क्षति ततो<br>
यदस्यां कठिनां तव समुचितं तद्भृगुपते ।<br>
असौ ते दुर्बोधा कृतिरिह भवद्विस्मृतिपथं<br>
यतो जातः साक्षाद्गुरुरपि स नन्दीश्वरपतिः ॥१३३</p>
<p>निरानन्दा गावश्चिरमुपसृता दूषणकुलैः<br>
खरायन्ते सद्यो रघुतिलक गोवर्धनतटीः ।<br>
विराधत्वं घोषो व्रजति भवदीयप्रवसना<br>
दिदानीं मारीचः स्फुटमिह नरीणर्ति परितः ॥१३४</p>
<p>प्रसन्नः कालोऽयं पुनरुदयितुं रासभजनै<br>
र्विलासिन्नद्यापि स्फुटमनपराधा वयमपि ।<br>
वितन्वानः कान्तिं वपुषि शरदाकाशवलितां<br>
कृतो न त्वं सीरध्वज भजसि वृन्दावनमिदम् ॥१३५</p>
<p>न रागं सर्वज्ञ क्वचिदपि विधत्ते रतिपतिं<br>
मुहुर्द्वेष्टि द्रोहं कलयति बलादिष्टविधये ।<br>
चिरं ध्यानासक्ता निवसति सदा सौगतरति<br>
स्तथाप्यस्यां हंहो सदयहृदय त्वं न दयसे ॥१३६</p>
<p>परिक्लेशम्लेच्छान् समदमधुपाली मधुरया<br>
निकृन्तत्रोन्तप्रणयकलिकाखड्गलतया ।<br>
त्वमासीनः कल्किन्निह चतुरगोपाहितरतिः<br>
सदेशं कुर्वीथाः प्रतिमुदितवीराधिकमिदम् ॥१३७</p>
<p>इति प्रेमोद्घाटसम्पुटितवचो भङ्गिरखिलं<br>
त्वमावेद्य क्लिद्यन्मुखपरिसरो लोचनजलैः ।<br>
ततो गोविन्दस्य प्रतिवचनमाध्वीकपदपी<br>
मुपासीनो दृग्भ्यां क्षणमवधीथाः खगपते ॥१३८</p>
<p>प्रणेतव्यो दृष्टेरनुभवपथं नन्दतनयो<br>
विधेयो गोपीनां भुवनमहितानामुपकृतिः ।<br>
इयं यामैर्गम्या चतुर मथुरापि त्रिचतुरै<br>
रिति द्वैधं नान्तः कलय कलहंसीकुलपते ॥१३९</p>
<p>अपूर्वा यस्यान्तर्विलसति मुदा सारलरुचि<br>
र्विवेक्तुं शक्येते सपदि मिलिते येन पयसी ।<br>
कथं कारं युक्तो भवतु भवतस्तस्य कृतिना<br>
विलम्बः कादम्बीरमण मथुरासङ्गमविधौ ॥१४०</p>
<p>प्रपन्नः प्रेमाणं प्रभवति सदा भागवतभाक्<br>
पराचीनो जन्मावधिभवरसाद्भक्तिमधुरः ।<br>
चिरं कोऽपि श्रीमान् जयति विदितः शाकरतया<br>
धुरीणो धीराणामधिधरणि वैयासकिरिव ॥१४१</p>
<p>रसानामाधारैरपरिचितदोषः सहृदयै<br>
र्मुरारातेः क्रीडानिविडघटनारूपमहितः ।<br>
प्रबन्धोऽयं बन्धोरखिलजगतां तस्य सरसां<br>
प्रभोरन्तः सान्द्रां प्रमदलहरीं पल्लवयतु ॥१४२</p>
<p>]</p>

  </div>
</article>


        

        



    <aside class="card border noPrint" id="section-tree-item-laxyam_padyam_haMsadUtam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/haMsadUtam/">हंसदूतम् </a>
            <a data-toggle="collapse" href="#section-tree-item-body-laxyam_padyam_haMsadUtam_md" role="button" aria-expanded="false" aria-controls="section-tree-item-body-laxyam_padyam_haMsadUtam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_haMsadUtam_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-3223</li>
            
            <li>source_url: https://www.ebharatisampat.in/readbook3.php?bookid=NjAxNjIzOTg4NTkzOTAz&amp;pageno=MjI0MjQyNjk5NTk=</li>
            
            <li>sub-domain: पद्यम्</li>
            
            <li>title: हंसदूतम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
