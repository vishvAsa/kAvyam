<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ३७ चन्द्रिका</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="३७ चन्द्रिका">
  <meta property="og:description" content="०१ वणिग्वरः कश्चिदुवास वित्तवान् हरेः कृपापात्रगतो स्वकर्मणा ।
प्रियासमेतो नगरे महापुरे स्वधर्ममाश्रित्य सुनन्दनाभिधः ॥ १ ॥
सुनन्दनस्याप्रतिमा वधूः क्षमा स्वभर्तुरिष्टा गुणरूपसम्पदा ।
परस्परश्रीप्रथनेन बन्धुरौ निशामृगाङ्काविव तौ बभूवतुः ॥ २ ॥
तयोर्द्वयोर्धर्म्यसुखेषु सक्तयोरजायतापूर्वसुखप्रदा सुता ।
प्रमोदयन्ती पितरौ स्वलीलया शरीरबद्धार्जितसत्कृतिर्यथा ॥ ३ ॥
सुतप्तजाम्बूनदवर्णभास्वरा शिरीषपुष्पादपि कोमलाकृतिः ।
विलोकनेनैव महार्घहर्षदा यथार्थनाम्नी खलु चन्द्रिकाभिधा ॥ ४ ॥
शिशुर्जनन्याः स्तनपानवाञ्छया यदा रजन्यामरुदत् पिता द्रुतम् ।
प्रियात्मजाप्रेमतुलानवस्थितो प्रसुप्तपत्नीं कथमप्यबोधयत् ॥ ५ ॥
यदार्भकः सर्तुमथ प्रवर्तते पुरः प्रयासेन शनैः स्ववक्षसा ।
त्रिविक्रमक्रान्तिनिभस्तयोस्तदा हिमालयारोहणवन्महोत्सवः ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="३७ चन्द्रिका">
  <meta itemprop="description" content="०१ वणिग्वरः कश्चिदुवास वित्तवान् हरेः कृपापात्रगतो स्वकर्मणा ।
प्रियासमेतो नगरे महापुरे स्वधर्ममाश्रित्य सुनन्दनाभिधः ॥ १ ॥
सुनन्दनस्याप्रतिमा वधूः क्षमा स्वभर्तुरिष्टा गुणरूपसम्पदा ।
परस्परश्रीप्रथनेन बन्धुरौ निशामृगाङ्काविव तौ बभूवतुः ॥ २ ॥
तयोर्द्वयोर्धर्म्यसुखेषु सक्तयोरजायतापूर्वसुखप्रदा सुता ।
प्रमोदयन्ती पितरौ स्वलीलया शरीरबद्धार्जितसत्कृतिर्यथा ॥ ३ ॥
सुतप्तजाम्बूनदवर्णभास्वरा शिरीषपुष्पादपि कोमलाकृतिः ।
विलोकनेनैव महार्घहर्षदा यथार्थनाम्नी खलु चन्द्रिकाभिधा ॥ ४ ॥
शिशुर्जनन्याः स्तनपानवाञ्छया यदा रजन्यामरुदत् पिता द्रुतम् ।
प्रियात्मजाप्रेमतुलानवस्थितो प्रसुप्तपत्नीं कथमप्यबोधयत् ॥ ५ ॥
यदार्भकः सर्तुमथ प्रवर्तते पुरः प्रयासेन शनैः स्ववक्षसा ।
त्रिविक्रमक्रान्तिनिभस्तयोस्तदा हिमालयारोहणवन्महोत्सवः ॥ ६ ॥">
  <meta itemprop="wordCount" content="4028">
  <meta name="twitter:card" content="summary">
  <meta name="twitter:title" content="३७ चन्द्रिका">
  <meta name="twitter:description" content="०१ वणिग्वरः कश्चिदुवास वित्तवान् हरेः कृपापात्रगतो स्वकर्मणा ।
प्रियासमेतो नगरे महापुरे स्वधर्ममाश्रित्य सुनन्दनाभिधः ॥ १ ॥
सुनन्दनस्याप्रतिमा वधूः क्षमा स्वभर्तुरिष्टा गुणरूपसम्पदा ।
परस्परश्रीप्रथनेन बन्धुरौ निशामृगाङ्काविव तौ बभूवतुः ॥ २ ॥
तयोर्द्वयोर्धर्म्यसुखेषु सक्तयोरजायतापूर्वसुखप्रदा सुता ।
प्रमोदयन्ती पितरौ स्वलीलया शरीरबद्धार्जितसत्कृतिर्यथा ॥ ३ ॥
सुतप्तजाम्बूनदवर्णभास्वरा शिरीषपुष्पादपि कोमलाकृतिः ।
विलोकनेनैव महार्घहर्षदा यथार्थनाम्नी खलु चन्द्रिकाभिधा ॥ ४ ॥
शिशुर्जनन्याः स्तनपानवाञ्छया यदा रजन्यामरुदत् पिता द्रुतम् ।
प्रियात्मजाप्रेमतुलानवस्थितो प्रसुप्तपत्नीं कथमप्यबोधयत् ॥ ५ ॥
यदार्भकः सर्तुमथ प्रवर्तते पुरः प्रयासेन शनैः स्ववक्षसा ।
त्रिविक्रमक्रान्तिनिभस्तयोस्तदा हिमालयारोहणवन्महोत्सवः ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/gorUru-shrInivAsa-mUrtiH\/chandrikA\/37_chandrikA\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/gorUru-shrInivAsa-mUrtiH\/chandrikA\/37_chandrikA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ३७ चन्द्रिका</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३७ चन्द्रिका">३७ चन्द्रिका</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/gorUru-shrInivAsa-mUrtiH/chandrikA/37_chandrikA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="०१">०१</h2>
<p>वणिग्वरः कश्चिदुवास वित्तवान् हरेः कृपापात्रगतो स्वकर्मणा ।<br>
प्रियासमेतो नगरे महापुरे स्वधर्ममाश्रित्य सुनन्दनाभिधः ॥ १ ॥</p>
<p>सुनन्दनस्याप्रतिमा वधूः क्षमा स्वभर्तुरिष्टा गुणरूपसम्पदा ।<br>
परस्परश्रीप्रथनेन बन्धुरौ निशामृगाङ्काविव तौ बभूवतुः ॥ २ ॥</p>
<p>तयोर्द्वयोर्धर्म्यसुखेषु सक्तयोरजायतापूर्वसुखप्रदा सुता ।<br>
प्रमोदयन्ती पितरौ स्वलीलया शरीरबद्धार्जितसत्कृतिर्यथा ॥ ३ ॥</p>
<p>सुतप्तजाम्बूनदवर्णभास्वरा शिरीषपुष्पादपि कोमलाकृतिः ।<br>
विलोकनेनैव महार्घहर्षदा यथार्थनाम्नी खलु चन्द्रिकाभिधा ॥ ४ ॥</p>
<p>शिशुर्जनन्याः स्तनपानवाञ्छया यदा रजन्यामरुदत् पिता द्रुतम् ।<br>
प्रियात्मजाप्रेमतुलानवस्थितो प्रसुप्तपत्नीं कथमप्यबोधयत् ॥ ५ ॥</p>
<p>यदार्भकः सर्तुमथ प्रवर्तते पुरः प्रयासेन शनैः स्ववक्षसा ।<br>
त्रिविक्रमक्रान्तिनिभस्तयोस्तदा हिमालयारोहणवन्महोत्सवः ॥ ६ ॥</p>
<p>तडित्प्रभावत्स्फुरदुज्ज्वलस्मितं प्रदर्शयन्तीं तनयां यदृच्छया ।<br>
क्षमा निजाङ्के विनिवेश्य निर्वृता मुहुर्मुहुश्चुम्बति नैव तृप्यति ॥ ७ ॥</p>
<p>वचोभिरप्यर्थविवर्जितैः शिशोः पिता त्वभिप्रायचयान् हि बुध्यते ।<br>
यथाम्बरे मेघपरम्पराकृताववैति बालो मृगरूपशृङ्खलाम् ॥ ८ ॥</p>
<p>स्वकायमुद्धृत्य करौ धरातले निवेश्य जानुद्वयमप्यसौ सुता ।<br>
यदा परिक्रामति वीक्षितुं जगन्निमज्जतस्तौ खलु हर्षसागरे ॥ ९ ॥</p>
<p>विनाश्रयं तिष्ठति चन्द्रिकाद्य वै अहो परिक्रामति भित्तिमाश्रिता ।<br>
विनावलम्बं चलितुं प्रवर्तते पुरः स्वशक्त्येत्यभवन्समुत्सवाः ॥ १० ॥</p>
<p>कुतूहलप्रेरितचेष्टनोद्यता सुता यदा भ्राम्यति वेश्मनि द्रुतम् ।<br>
तया कृतो नूपुरशिञ्जितस्वनः कुटुम्बसङ्गीतलयः प्रतीयते ॥ ११ ॥</p>
<p>मनोज्ञमस्पष्टमुदीरितं तया क्षमा यदाम्बेति पदं प्रशुश्रुवे ।<br>
विवेद सौख्यं परमं तथा मुनिर्महेशसालोक्यपदे यथा भजेत् ॥ १२ ॥</p>
<p>यदा सुता प्रश्नसुमैः शतैः क्षमामवाकिरद्रम्यपदैर्निरन्तरम् ।<br>
तदुत्तरप्राप्तिमुपेक्ष्य चुम्बिता मुखेऽम्बया वाक्प्रतिबन्धनाशया ॥ १३ ॥</p>
<p>पुराणरामायणभारतोद्धृताः कथाः पिता श्रावयति स्म चन्द्रिकाम् ।<br>
प्रदोषकाले नलिनैः सहात्मजाविलोचने मीलत इत्यपेक्षया ॥ १४ ॥</p>
<h2 id="०२">०२</h2>
<p>याते काले चन्द्रिकाभूत्कुमारी शालां यान्ती हृद्यमित्रैः समेता ।<br>
पित्रोस्तस्या इङ्गितेष्टार्थसिद्धौ प्रेम्णा सर्वं कुर्वतोरात्मतृप्त्यै ॥ १५ ॥</p>
<p>पुत्र्यां शुभ्रैः हासकल्लोलफेनैरानन्दाब्धौ मज्जयन्त्यामुभौ तौ ।<br>
व्याधिग्राहः प्राहरत् द्राक्क्षमां तामीर्ष्याग्रस्तं किं भवेद्दैवमेवम् ॥ १६ ॥</p>
<p>व्याधेर्बाधां दुस्सहां सा कथञ्चित् सोढुं येते चन्द्रिकाक्षोभभीत्या ।<br>
आप्तानां वै शोभनाकांक्षया यत् कुर्वन्त्याशाबाधनं सम्भवेत्तत् ॥ १७ ॥</p>
<p>व्याधिव्याधो वागुरां ग्लानिरूपां प्रक्षिप्यास्याः कोमले श्लक्ष्णदेहे<br>
भामिन्येणीं रोदयामास यावत् वैद्यान् भर्तानाययत्तावदेव ॥ १८ ॥</p>
<p>वैद्या रुग्णां नैकरीत्या परीक्ष्य काम्यादन्यं निर्णयं प्राप्तवन्तः ।<br>
रोगस्तस्या भेषजातीतवृत्तिं प्राप्तस्तस्माद्दुर्गमः स्वास्थ्यमार्गः ॥ १९ ॥</p>
<p>वैद्या ऊचुर्नैगमं ते प्रियाया भैषज्यार्थं कुर्महे सर्वयत्नान् ।<br>
दैवायत्तं स्वास्थ्यमस्या इदानीं नोपेक्ष्यः स्यादादितो व्याधिवह्निः ॥ २० ॥</p>
<p>काले काले सेव्यमाना स्वभर्त्रा मृत्योर्भीताऽभक्षयत् श्रद्दधाना ।<br>
सर्वान् जायून्वैद्यदत्तान् तथापि ग्रीष्मे कुल्येवाभजत्कार्श्यमाशु ॥ २१ ॥</p>
<p>आर्ता तन्वी म्लानपुष्पोपमा सा स्वास्थ्यप्राप्तिं काङ्क्षमाणा कथञ्चित् ।<br>
द्रष्टुं याता तापसं सुप्रसिद्धं दीनानां वै ज्ञानिनो विष्णुकल्पाः ॥ २२ ॥</p>
<p>पूज्य ज्ञानिन्नाश्रितानां शरण्यं दीना चाहं प्रश्रिता त्वां प्रपद्ये ।<br>
व्याधित्रस्तामेकपुत्रीं च साध्वीं कारुण्याब्धे पाहि मामित्यवोचत्॥ २३ ॥</p>
<p>सिद्धो वृद्धो तां दयापूर्णदृष्ट्याऽपश्यत् पश्चात् मीलिताक्षो बभूव ।<br>
पश्यन्ती सा तं मुनिं ध्यानमग्नं भ्रान्ते चित्ते कामपि प्राप शान्तिम् ॥ २४ ॥</p>
<p>शूलं व्याधेस्तत्क्षणादेव नष्टं दीप्ते दीपे ध्वान्तवत् गेहकक्षे ।<br>
विस्मृत्याधिं शान्तचित्ता ययाचे साधौ पश्यत्यञ्जसोन्मील्य नेत्रे ॥ २५ ॥</p>
<p>आश्चर्यं मे ग्लानिरन्तर्दधाति त्वत्प्रेमौघप्लाविता वल्लरीव ।<br>
स्वार्थं किञ्चित् कामये नापि भूयात् पुत्र्याः स्वामिन् जीवने सद्विभूतिः ॥ २६ ॥</p>
<p>ज्ञानी तस्याः प्रार्थनां स्मेरवक्त्रः शृण्वन् तां स्वप्रेमदृष्ट्याभ्यषिञ्चत् ।<br>
वत्से माभीरित्यवोचत्तथैव प्रादात् पुत्र्यै गुह्यमन्त्रोपदेशम् ॥ २७ ॥</p>
<p>मन्त्रं तावत् त्वं प्रयुङ्क्ष्व त्रिरेव बाले नो चेत् निष्फलत्वं स गच्छेत्<br>
तस्मात् भूयात् दत्तमन्त्रप्रयोगः कृच्छ्रेष्वेव स्वल्पकार्ये न वत्से ॥ २८ ॥</p>
<p>इत्थं सिद्धश्चन्द्रिकां बोधयित्वा हर्षोत्सिक्तां तां क्षमामित्यवोचत् ।<br>
ब्रह्माण्डेऽस्मिन् शाश्वतं नास्ति किञ्चिन्निश्चिन्ताभूर्न्यस्य भारं रमेशे ॥ २९ ॥</p>
<p>साधुप्रोक्तां वाचमास्वादयन्ती पुत्र्या साकं सा क्षमा शान्तचित्ता ।<br>
प्रत्यावृत्ता स्वालयं नष्टभीतिः सन्तः पोष्यश्रेयसे सिद्धहस्ताः ॥ ३० ॥</p>
<p>चित्तं तस्या शारदाकाशतुल्यं स्वच्छं शान्तं सर्वदाभूत्तथापि ।<br>
प्राप्तिस्तस्याः संसृतौ सीमितासीत् रोगार्तागादूर्ध्वलोकं जवेन ॥ ३१ ॥</p>
<p>तस्याः पुत्र्याः शोकसंप्लावितायाः को वा लोके सान्त्वनं हन्त कुर्यात् ।<br>
मातृप्राया का भवेदर्भकस्य मातानन्या देहिनां सर्ववन्द्या ॥ ३२॥</p>
<p>मातू रूपं दृश्यते सर्वतोऽस्याः वाण्यस्पष्टं श्रूयते सर्वकाले ।<br>
स्पर्शः स्निग्धो भासते स्वप्नमध्ये वात्सल्यार्द्राह्वानशैली न लब्धा ॥ ३३ ॥</p>
<p>बाष्पार्द्राक्षीमात्मजां सान्त्वयित्वा कोपाक्रान्तां स्मेरवक्त्रां चकार ।<br>
क्षुद्बाधां स्वां लीलया नावलोक्य प्रादादन्नं पीडयन्त्यै सुतायै ॥ ३४ ॥</p>
<p>सोढ्वा पुत्र्या दुर्नयं बाल्यजातं तस्यै वृत्तिं सज्जनानां शशास ।<br>
स्वच्छायायामाश्रितां वृक्षवत् सा पुत्रीं सम्यक् सर्वकाले ररक्ष ॥ ३५ ॥</p>
<p>सर्वं कालात् क्षीणतां गच्छतीति प्राज्ञानां सद्भाषितस्यानुरोधात् ।<br>
शान्ता भूत्वा चन्द्रिका जन्मदस्य सेवां कर्तुं गूढबाधा प्रयेते ॥ ३६ ॥</p>
<p>तातस्सोऽपि स्वात्मजाप्रीणनार्थं पत्नीप्रेम्णा वञ्चितोऽपि स्वदुःखम् ।<br>
गूहन्तस्याः शिक्षणारोग्यवृद्ध्यै पुत्रीवक्त्रस्मेरबिम्बैर्ननन्द ॥ ३७ ॥</p>
<p>काले याते नैगमो कामविद्धो भार्यामन्यां लब्धुमिच्छामवाप ।<br>
चित्रं नैतज्जीविनां स्त्रीसुखेच्छा सर्वेच्छासु प्रायशो दुर्निवार्या ॥ ३८ ॥</p>
<h2 id="०३">०३</h2>
<p>चन्द्रिकापि युवतिप्रभां दधौ फुल्लदुच्चकुचकुड्मलश्रिया ।<br>
प्रापतुश्च जघने विशालतां कापि मोहकरुचिर्मुखे बभौ ॥ ३९ ॥</p>
<p>लोलमुग्धपरिधावकेक्षणैर्वायुनुन्नतनुनीलकुन्तलैः ।<br>
भीरुताक्तमृदुहासविभ्रमैर्नूपुरध्वनितमन्दसङ्क्रमैः॥४०॥</p>
<p>आचकर्ष वनिता अपि क्षणाच्चन्द्रिका ससुखमायतेक्षणा ।<br>
किं पुनर्युवजनान् महापुरे यौवनज्वरसुतप्तदेहिनः ॥ ४१ ॥</p>
<p>चन्द्रिकामहमपश्यमापणे नेत्रमेलनकृतौ तया सह ।<br>
प्राप्तसौख्यमतुलंत्वितीरितं स्निग्धयूनि तरुणेन केनचित् ॥ ४२ ॥</p>
<p>मद्गृहस्य पुरतः प्रयाति सा प्रत्यहं मम हि भाग्यदेवता ।<br>
इत्यवोचदपरः कृती युवा यौवनस्य विविधा गतिर्ध्रुवम् ॥ ४३ ॥</p>
<p>एकदाथ नगरस्य वाटिकां कामदिग्धमनसा सुनन्दनः ।<br>
सञ्चचार निभृतं यदृच्छया कांश्चन स्त्रियमपश्यदागताम् ॥ ४४ ॥</p>
<p>सापि तं मुहुरवेक्ष्य नैगमं क्षौमवस्त्रवररत्नभूषितम् ।<br>
स्वेङ्गितप्रकटने ह्यशक्ततां प्राप्य पादपतलं गता ह्रिया ॥ ४५ ॥</p>
<p>ऐक्षत प्रकटसंगमेच्छया नैगमः पृथुनितम्बशालिनीम्।<br>
मध्यमे वयसि संस्थितां स्त्रियं भामिनीमतनुसंहतस्तनीम् ॥ ४६ ॥</p>
<p>चूष्यवस्त्विव हि योषितो वपुर्निर्निमेषनयनेन पीयते ।<br>
तस्य वीक्षणविधानलज्जिता दृष्टिपातमवनौ करोति सा ॥ ४७ ॥</p>
<p>आससाद मदनाभिपीडितो तां स्त्रियं विटपिमूलवर्तिनीम् ।<br>
कासि देवि वद जन्म कुत्र ते श्रावयेति वनितां जगाद सः ॥ ४८ ॥</p>
<p>मत्पिता दिवमगात् पुरैव मामात्मजासहितनष्टभर्तृकाम् ।<br>
विद्ध्यनाथवनितां कलाभिधामित्युवाच ललनामणिः ह्रिया ॥ ४९ ॥</p>
<p>मामवेहि वणिजं सुनन्दनं प्राप्तवित्तबलवैभवं जनम् ।<br>
गेहिनी मम गता दिवं रुजा मां विहाय तनयां च दुःखिताम् ॥ ५० ॥</p>
<p>भामिनि त्वदनुरागयाचकं मां वृणीष्व ससुखं सह त्वया<br>
मद्गृहे तवसुता च वत्स्यतीत्यब्रवीत्स ललनां सुनन्दनः ॥ ५१ ॥</p>
<p>तस्य रूपविभवैश्च मोहिता पञ्चबाणविशिखाभिपीडिता ।<br>
कामवह्निशमनार्थमादृता स्वीचकार वचनं रतार्थिनः ॥ ५२ ॥</p>
<p>आलिलिङ्ग सुदृढं स कामिनीं तं चुचुम्ब वदनेऽनपत्रपा ।<br>
तत्क्षणादभवतां परस्परं कामतर्पणविधौ सहायकौ ॥ ५३ ॥</p>
<h2 id="०४">०४</h2>
<p>अपूर्णकामः स समानकामां गान्धर्वमार्गप्रगृहीतपाणिः ।<br>
द्वितीयभार्यां तनुजाद्वितीयां सुनन्दनः स्वालयमानिनाय ॥ ५४ ॥</p>
<p>दाम्पत्यसौख्ये निरतौ प्रकामं तौ दम्पती यापयतः स्म कालम् ।<br>
सखीं स्वसारं सुमुखीमुमाख्यां लब्ध्वाऽतुषद्विस्मितचन्द्रिकापि ॥ ५५ ॥</p>
<p>अन्योन्यसङ्गात्प्रथमानहर्षे सख्यौ सदा द्वेऽचरतां नगर्याम् ।<br>
तयोर्विहाराध्ययनानि चापि परस्परोपस्थितिमाश्रितानि ॥ ५६ ॥</p>
<p>दिनेषु गच्छत्सु धनार्जनार्थं वणिग्जगामान्यपुरीं कदाचित् ।<br>
लुण्टाकवर्गैरभिहन्यमानस्तत्रार्दितो जीवितमुत्ससर्ज ॥ ५७ ॥</p>
<p>सौदामनीघातनिभं कठोरं वृत्तान्तमाकर्ण्य मृतेः स्वभर्तुः |<br>
पपात सद्यो भुवि मन्दभाग्या चक्रन्द चोच्चैः शिशुवत् कला सा ॥ ५८ ॥</p>
<p>द्वितीयवैधव्यमवाप्य योषित्स्वभागधेयानि भृशं जगर्हे ।<br>
मां प्राप्य दैवोपहतामधन्यां हा नाथ मृत्योर्वशमाप्तवान् त्वम् ॥ ५९ ॥</p>
<p>गाथास्ति पापी यदि याति सिन्धुं तत्रापि गुल्फौ न जलेन सिक्तौ ।<br>
त्वां सद्गुणाढ्यं परिणीय यन्मे वैधव्यदुःखं पुनरप्यवाप्तम् ॥ ६० ॥</p>
<p>लब्ध्वा तरोराश्रयमार्तवल्ली ननन्द धृत्वा स्मितकुड्मलानि ।<br>
तस्याः सुखं तत् क्षणिकं बभूव बभञ्ज वृक्षं सहसा गजेन्द्रः ॥ ६१ ॥</p>
<p>उत्तुङ्गसौधान् विरचय्य चित्ते तत्रावसं वैभवदर्पयुक्ता ।<br>
अहंत्विदानीं विभवैर्विहीना कथं करिष्यामि कुटुम्बरक्षाम् ॥ ६२ ॥</p>
<p>इत्थं प्रलप्य प्रणता चिरेण पुत्र्यौ निरीक्ष्याश्रुमुखी कुमार्यौ ।<br>
तयोर्भविष्यच्छुभकामनार्थं कृच्छ्रेण सा तत्र समाहिताभूत् ॥ ६३ ॥</p>
<p>पुत्री पुरैवाभिहता नियत्या मातुर्वियोगादधुना पितुश्च ।<br>
मृतिं दुरन्तां सहसा निशम्य दुःखाम्बुधौ गाढतरं ममज्ज ॥ ६४ ॥</p>
<p>मात्रा विहीना कृपणा सुतप्ता कथं सहिष्ये जनकस्य मृत्युम् ।<br>
दैवं हतं हन्ति पुनः सदेति तथ्यं वचो हन्त मयानुभूतम् ॥ ६५ ॥</p>
<p>वृक्षान्निपत्य व्रणितं शयानं बुभुक्षितो द्रागवधीन्मृगेन्द्रः ।<br>
दारिद्र्यकूपे पतितं क्षुधार्तं ददंश घोरः क्षयरोगसर्पः ॥ ६६ ॥</p>
<p>पितः कथं मामबलां विहाय गन्तासि कृत्वा तनयामनाथाम् ।<br>
वात्सल्यपूर्णामृततुल्यवाग्भिः को प्रीणयेन्मां सततं त्वदन्यः । ६७ ॥</p>
<p>एवं प्रकामं रुदती कुमारी स्वबाष्पधारार्द्रमुखी त्रियामाः।<br>
निनाय नैकाः प्रततान्धकारे निरस्तनिद्रा हृदि चन्द्रिका सा ॥ ६८ ॥</p>
<p>शरीरयात्रा पुरतो हि गच्छेत् दुःखं सुखं चाविगणय्य लोके ।<br>
कलापि कौटुम्बधुरं वहन्ती वाणिज्यवृत्तौ निरता बभूव ॥ ६९ ॥</p>
<p>कदापि पूर्वं न नियुक्तचित्ता वाणिज्यकार्ये गृहिणी कला सा ।<br>
एकाकिनी पण्यकलानभिज्ञा भर्तुः पदे कर्तुमियेष वृत्तिम् ॥ ७० ॥</p>
<p>आवर्तपूर्णां सरितं गभीरां कथं तरेत् संप्लवनासमर्थः।<br>
भर्तृक्रियाकौशलसंश्रिता श्रीः काले गते क्षीणतरा बभूव ॥ ७१ ॥</p>
<p>दासाश्च दास्यः भृतिमात्रतुष्टा भृतिं विना तत्यजुराप्तसेवाम् ।<br>
अन्याश्रयं भक्तुमनन्यमार्गा मृगा इवारण्यमवग्रहार्तम् ॥ ७२ ॥</p>
<p>कर्माण्यनेकानि गृहोचितानि भूमार्जनादिश्रमसाधितानि ।<br>
भृत्यैर्विनासन्नकृतानि गेहे यदा कलागात् कुपथं तदैव ॥ ७३ ॥</p>
<p>सुखोचितां भर्तृसुतां विमाता न्ययोजयत् कर्मणि दासयोग्ये ।<br>
सम्पद्यमानासु विपत्सु नॄणां मनांसि नूनं कलुषीभवन्ति ॥ ७४ ॥</p>
<p>क्व गार्हकार्यं क्व च पेलवाङ्गी किं मार्जनाय प्रभवेत् शिरीषम् ।<br>
मयूरपिच्छं खननाय वा किं चन्द्रातपस्तण्डुलशोषणाय ॥ ७५ ॥</p>
<p>सा चन्द्रिका पाककलानभिज्ञा नियोजिता पाकगृहे विमात्रा ।<br>
सर्वाणि दैनंदिनखादनानि पक्तुं सकाले खलु निस्सहाया ॥ ७६ ॥</p>
<p>प्रक्षालनं वेश्मतलस्य पात्रसम्मार्जनं चांशुकधावनं च।<br>
सर्वाणि कार्याणि हि चन्द्रिकाया भारा अभूवन् विधिदुर्विपाकात् ॥ ७७ ॥</p>
<h2 id="०५">०५</h2>
<p>यस्या हस्तौ कन्दुकक्रीडयास्तां रक्तावद्यप्रापतुः कृष्णवर्णम् ।<br>
स्थालीवेश्मक्षालनाच्चन्द्रिकायाः काले हन्त श्लक्ष्णतां त्यक्तवन्तौ ॥ ७८ ॥</p>
<p>या लेखन्या पत्रपृष्ठे व्यलेखीत् सा शोधन्या मार्जने न्यस्तचित्ता ।<br>
या विद्यार्थं पाठशालां प्रपेदे साद्य क्रेतुं पण्यशालामुपैति ॥ ७९ ॥</p>
<p>यस्या वक्त्रं सर्वदासीत्स्मिताक्तं म्लानं त्वद्य त्रासपूर्णं विवर्णम् ।<br>
यासीत् कन्या प्रस्फुरच्चञ्चलाक्षी साभूद्दीना व्याघ्रभीता मृगीव ॥ ८० ॥</p>
<p>रत्नस्यूतानर्घवासांसि यस्याः शर्वर्यां च प्रास्फुरन्नभ्रदीप्त्या ।<br>
अद्याप्रातः पाककर्माविलानि म्लानिं प्रापुः पात्रनिर्णेककार्यात् ॥ ८१ ॥</p>
<p>आपूर्वाह्नं याऽस्वपीत्त्यक्तचिन्ता सा जागर्ति द्राक् हि सूर्योदयात् प्राक् ।<br>
कष्टं नो चेत् दण्डनं सा सहेत निःसन्देहं तर्जनां वा विमातुः ॥ ८२ ॥</p>
<p>बाहुं वामं चन्द्रिका स्वोपधानं कृत्वा श्रान्ता वल्लरीकोमलाङ्गी ।<br>
आर्तास्वप्सीत्कर्कशे दारुतल्पे या शेते स्म प्रस्तरे पिच्छपूर्णे ॥ ८३ ॥</p>
<p>योमासीत्प्राक्चन्द्रिकायाः सखीव सा मेने तामात्मकर्मार्थदासीम् ।<br>
तस्या भूषावेशरूपक्रियासु दासीवत्तां चन्द्रिका सेवते स्म ॥ ८४ ॥</p>
<p>इत्थं दासीकर्मसु न्यस्तचित्ता श्रान्ता कार्यात् सज्वराभूत्कदाचित् ।<br>
मान्द्यं तस्या वीक्षमाणा विमाता भूयो भूयो दण्डयामास तन्वीम् ॥ ८५ ॥</p>
<p>कोपाविष्टान्यानि कार्याणि चैव कर्तुं तामाज्ञापयत् निर्घृणा सा ।<br>
यस्या आसीन्नित्यकार्यंह्यशक्यं तस्या साध्यं किं भवेद्भिन्नकार्यम् ॥ ८६ ॥</p>
<p>एकत्रासन् श्यामलाः पात्रपुञ्जा अन्यत्रासन् कश्मला वस्त्रमालाः ।<br>
किं कर्तव्यं चिन्तयन्तीत्यकस्मात् सस्मारार्ता पूर्ववाक्यानि साधोः ॥ ८७ ॥</p>
<p>एकान्ते सा साधुवर्योपदिष्टं मन्त्रं भक्त्या कौतुकाक्रान्तचित्ता ।<br>
नेत्रे रक्ते मीलयन्ती जजाप तापग्रस्ता बद्धपद्मासनार्ता ॥ ८८ ॥</p>
<p>मन्त्रं सञ्जप्यादरेणाञ्जलिं च बद्ध्वा चक्षुष्यायताक्ष्युन्मिमील ।<br>
यावत्तावत्काचनाप्राकृता स्त्री प्रत्यक्षाभूत्बिभ्रती दिव्यदीप्तिम् ॥ ८९ ॥</p>
<p>ज्योत्स्नाशुभ्रस्मेरवक्त्रा बभासे देवी काष्ठा दीपयन्ती स्वकान्त्या ।<br>
दृग्भ्यां सान्द्रां प्रेमपीयूषधारां सिञ्चन्त्यार्तक्लेशसन्तापहन्त्रीम् ॥ ९० ॥</p>
<p>मन्द्रस्पष्टश्लक्ष्णवर्णाभिरामैर्वात्सल्याक्तप्रेमपूर्णैर्वचोभिः ।<br>
वीणानादान्मञ्जुलैः सान्त्वयन्ती भीतां कन्यां दिव्ययोषिद्बभाषे ॥ ९१ ॥</p>
<p>मा भीर्वत्से विद्धि मां त्वत्सहायां मातृप्रायां त्वत्सुखोदर्ककर्त्रीम् ।<br>
प्रोक्तैर्मन्त्रैः सत्वरावाहितास्मि किं ते कार्यं किं च कृच्छ्रं वदास्ति ॥ ९२ ॥</p>
<p>तस्या देव्याः स्नेहलिप्तैर्वचोभिर्नष्टे तापे भीरुतां द्राग्विहाय ।<br>
देवीं भक्त्या चन्द्रिका सम्प्रणम्य मन्दं मन्दं प्रश्रिता प्रत्युवाच ॥ ९३ ॥</p>
<p>देवि त्वं मे प्रार्थनां पूरयस्व कृत्स्नं मह्यं कार्यजातं विमात्रा ।<br>
दत्तं क्षिप्रं त्वत्प्रसादात्समाप्तिं यान्तु प्रीता मद्विमाता भवेच्च ॥ ९४ ॥</p>
<p>वत्से कार्यस्थानमादेशयेति प्रोक्ता यावत् पाकशालां निनाय ।<br>
गच्छ्न्त्यग्रे चन्द्रिका तावदेवापश्यत् भ्रान्ता कल्पनातीतदृश्यम् ॥ ९५ ॥</p>
<p>पात्राण्यासन् प्रस्फुरद्वज्रशोभीन्यग्रेऽपूर्वस्वच्छवासांस्यभूवन् ।<br>
स्वच्छो धौतः पाकशालातलश्च सन्निर्वृत्तं दुष्करं कार्यजातम् ॥ ९६ ॥</p>
<p>कार्यं सर्वं तत्परावृत्तदृष्ट्यां देव्यै तस्यां दर्शयन्त्यां क्षणेन ।<br>
अन्तर्धानं दिव्यरूपागमत्सा संवृष्याभ्रं व्योम वै द्राक् जहाति ॥ ९७ ॥</p>
<p>तृप्ता दृष्ट्वा कार्यजातं समाप्तं देवी याता दृक्पथादित्यतुष्टा ।<br>
द्वन्द्वेनेत्थं बाधिता चन्द्रिका सा मन्त्रं व्यर्थं क्षुद्रकार्ये शुशोच ॥ ९८ ॥</p>
<p>मन्त्रः पूतो द्विर्विवेकात्प्रयोज्यो यस्मात्यावज्जीवमानन्दलाभः ।<br>
भूयादित्थं चिन्तयामास तन्वी बध्नन्त्यज्ञा मक्षिकाः स्थूलरज्ज्वा ॥ ९९ ॥</p>
<p>सर्वं कार्यं चित्तवेगात् समाप्तं पश्यन्त्या वै श्लाघिता सा विमात्रा ।<br>
दिष्ट्या देव्या दिव्यसान्निध्यलाभात् वृत्तं कार्यं हीति नावेत् कला सा ॥ १०० ॥</p>
<h2 id="०६">०६</h2>
<p>मन्त्रहूतविबुधस्त्रियमाप्तां संकटाग्निशमनेऽतिसमर्थाम् ।<br>
मातरं स्वबलदां गणयन्ती चन्द्रिकाथ दिनकर्मसु मग्ना ॥ १०१ ॥</p>
<p>चित्ततृप्तिरभजत् कृतकृत्यां शान्तता भुवमिवाशु दिनान्ते ।<br>
चन्द्रिकां स्मितमुखीं सुकुमारीं सर्वतो निजरुचिं प्रकिरन्तीम् ॥ १०२ ॥</p>
<p>दास्यवृत्त्युचितवस्त्रवसानाप्यार्यभोग्यरुचिरूपगुणाढ्या ।<br>
पश्यतां सपदि गण्यजनानां मानसं मृदुमतिः प्रममन्थ ॥ १०३ ॥</p>
<p>दास्यभावमनुसृत्य विमातुः पुत्रिकामनुचरत्यतिदृप्ताम् ।<br>
चन्द्रिका पथि जवेन यदा तामापिबन्ति तरुणाः शितदृग्भ्याम् ॥१०४ ॥</p>
<p>कुन्तलालकतरङ्गविलासं पश्यतो युवजनस्य तरुण्याः ।<br>
मानसेऽपि जनयत्यनिवार्यं वीचिजालमभिलाषमनोज्ञम् ॥ १०५ ॥</p>
<p>मन्थरालसगतिर्वनितायाः सुप्तकाममनयत्तरुणानाम् ।<br>
जागरस्थितिमनूह्यविधायां मन्मथस्य तरुणेषु हि दृष्टिः ॥ १०६ ॥</p>
<p>मण्डितापि वसनैर्बहुमूल्यैरात्मजा तु शुशुभे न कलायाः ।<br>
मत्सराविलमतिर्विजगर्हे चन्द्रिकां युवजने निरतेति ॥ १०७ ॥</p>
<p>चन्द्रिकां स्वनिलयेत्वसहायां मित्रभावमधिगम्य ययाचे ।<br>
कोऽपि सुन्दरतनुस्तनुरूपः स्वेच्छयाश्रयमुपेत्य बिडालः ॥ १०८ ॥</p>
<p>मोहकध्वनिमदम्यविलासं स्निग्धशुभ्रमृदुरोमविशिष्टम् ।<br>
चन्द्रिका निजमित्रमवेदीत् तुल्यशीलविषयेषु सुसख्यम् ॥ १०९ ॥</p>
<p>चन्द्रिकामनुसरन्गृहकार्ये व्यापृतां मृदुपदैरनिशं सः ।<br>
मावमाविति वदन् दरभीतः पृच्छतीव न ददासि पयः किम्? ॥ ११० ॥</p>
<p>चन्द्रिका यदि ददाति न दुग्धं सत्वरं पदतले वनितायाः ।<br>
प्रश्रितं विलुठति स्म बुभुक्षुः प्रेमचोदकदृशः परिषिञ्चन् ॥ १११ ॥</p>
<p>दीयते यदि पयो निजपात्रे सत्वरं पिबति मीलितनेत्रः ।<br>
चिन्तयन्निव धरा लयमीयात्तेन किं मम पयो यदि लब्धम् ॥ ११२ ॥</p>
<p>चन्द्रिकाङ्कमधिरुह्य दिनान्ते कन्दुकाकृतिमवाप्य स शेते ।<br>
मूकजन्तुरनुरागनिबद्धः स्निह्यति ह्यतिशयेन मनुष्ये ॥ ११३ ॥</p>
<p>मूषकान् निशि हिनस्ति सखेलं पाककोष्ठविघसादनदक्षान् ।<br>
प्रीणयन् स्वकलया निजगोप्त्रीं चन्द्रिकां सपदि मूषकभीताम् ॥ ११४ ॥</p>
<p>इत्थमीप्सितपरस्परबन्धौ तौ दिनान्क्षपयतः कृतकृत्यौ ।<br>
कोऽ‍वगच्छति हरेरभिलाषं मित्रताह्यसहजापि सुखान्ता ॥ ११५ ॥</p>
<h2 id="०७">०७</h2>
<p>तत्रासीत्कथितमहापुरे नृपालः<br>
सद्वृत्तः प्रथितयशा गुणाभिरामः ।<br>
चन्द्राख्यः स्वविषयपालने धुरीणः<br>
सन्तुष्यन् प्रियहितकर्मभिः स्वपौरान् ॥ ११६ ॥</p>
<p>तस्यासीन्मदननिभो युवा तनूजो<br>
विद्यावान् विनयखनिस्त्रिविक्रमाख्यः ।<br>
यं दृष्ट्वा पुरललनागणः प्रदध्यौ<br>
सासूयं वरयति कामयं सुधन्याम् ॥ ११७ ॥</p>
<p>चन्द्रस्तं तनुजमपूर्वरूपभाजं<br>
तारुण्ये निरुपमशोभया ज्वलन्तम् ।<br>
द्रष्टुं द्राक् समुचितकन्यया समेतं<br>
दाम्पत्ये समरसशालिनं व्यकाङ्क्षीत् ॥ ११८ ॥</p>
<p>पुत्रं सोऽगदतनुरागपूर्णवाचा<br>
विद्यायाः समधिगतोऽसि वत्स पारम् ।<br>
तस्मात्त्वं परिणययोग्य इत्यवैमि<br>
तन्वीं त्वं सदृशगुणां वधूं वृणीष्व ॥ ११९ ॥</p>
<p>उक्तिं तामतिसुखदां निशम्य पुत्रो<br>
मानार्थं सपदि नियन्त्रितानुभावः ।<br>
स्वोद्वाहं निरुपमकन्ययानुमेने<br>
तारुण्ये परिणयवाक् सुखावहा वै ॥ १२० ॥</p>
<p>सद्वंश्यास्तनय चिनोम्यहं त्वदर्थं<br>
सद्वृत्ताः रुचिरमुखीश्च राजपुत्रीः ।<br>
तासु त्वं वरय यदृच्छया मनोज्ञां<br>
कन्यां या तव भविता हि धर्मपत्नी ॥ १२१ ॥</p>
<p>इत्युक्तः सविनयमब्रवीन्नरेशं<br>
भूगर्भे न भवति किं प्रशस्तवज्रः ।<br>
अब्धौ किं वदतु लभामहे न मुक्ता<br>
ओषध्यो गहनवनान्तरे न किं स्युः ॥ १२२ ॥</p>
<p>व्यासस्य प्रथितमुनेः किमाभिजात्यं<br>
बालघ्नः सगरसुतो न किं कुलीनः ।<br>
विश्वासो मितचयने न मेऽस्ति पुर्या-<br>
मस्यां ते तृणकुटजेऽपि मे प्रिया स्यात् ॥ १२३ ॥</p>
<p>श्लाघित्वा स्वसुतविवक्षितं नृपालः<br>
सम्मन्त्र्य स्वहितजनैर्विवाहकार्ये ।<br>
पुत्रार्थे परिणयघोषणामसाध्नो-<br>
देवं तन्नगरभटैः प्रगे विधेयैः ॥ १२४ ॥</p>
<p>भोः पौराः श्रुणुत नृपस्य घोषणां भो<br>
उद्वाहो नृपतनयस्य निश्चितोऽस्ति ।<br>
आयान्तु त्वरितपदेन पौर्णमास्यां<br>
प्रासादं निशि समलङ्कृताः कुमार्यः ॥ १२५ ॥</p>
<p>आयान्तु त्वरितपदेन पौरकन्या<br>
युष्मासु प्रभुतनयो मनोज्ञकन्याम् ।<br>
संपन्नामुचितगुणैश्च रूपलक्ष्म्या<br>
ज्योत्स्नायां वरयति पौरनृत्यरङ्गे ॥ १२६ ॥</p>
<p>इत्येवं नरपतिघोषणां निशम्य<br>
कन्यायाः किल जननी प्ररूढमोहा ।<br>
एकैका मधुमथनं रहः ययाचे<br>
पुत्री मे भवतु नरेशपुत्रपत्नी ॥ १२७ ॥</p>
<p>श्रुत्वैतत्सपदि कलाप्युमां स्वपुत्रीं<br>
भूषाभिर्नृपसदनोचितैश्च वस्त्रैः ।<br>
औत्सुक्यादलमकरोद्वृथाभिलाषा<br>
मातॄणां निजतनयाः सदा मनोज्ञाः ॥ १२८ ॥</p>
<p>संश्रुत्य श्रवणसुखामपूर्ववार्ता-<br>
मुत्कण्ठां ह्यलभत चन्द्रिकाप्यवर्ण्याम् ।<br>
किं राज्ञः प्रियतनयस्य कम्रपाणेः<br>
संस्पर्शात्ततपुलका न मामकीनाः ॥ १२९ ॥</p>
<p>उद्युक्तां जनपसुतस्य नृत्यगोष्ठी-<br>
मौत्सुक्यादपरिमिताज्जवेन गन्तुम् ।<br>
वैमात्रीं प्रणतमुखी मिथो ययाचे<br>
गच्छेयं नृपसदनं त्वया सहाहम् ॥ १३० ॥</p>
<p>मात्सर्यं कथमपि गूहितुं प्रवृत्ता<br>
व्याचष्टे स्म मधुरसावहासवाग्भिः ।<br>
हञ्जे त्वां नृपसुत एव नाययेद्वै<br>
मृग्यन्ते तव सदृशाः कुलीननार्यः॥ १३१ ॥</p>
<p>श्रुत्वा तामभिभवकारिणीं दुरुक्तिं<br>
दासीव व्यथितमतिर्विनम्रमौलिः ।<br>
नोवाच प्रतिवचनं प्रसह्य कोष्ठं<br>
तत्याज प्रणतजनस्य को विकल्पः ॥ १३२ ॥</p>
<p>आयाता पुरललनासु पौर्णमासी<br>
प्रत्याशाकुवलयिनीर्विकासयन्ती ।<br>
ऐश्वर्याप्लुतसदनेषु संस्थितासु<br>
दारिद्र्योपहततृणावृतोटजेषु ॥ १३३ ॥</p>
<p>संसिक्ता हिमसलिलेन राजरथ्या<br>
आमोदा मलयजचन्दनप्रसूताः ।<br>
प्रासादा युवजनहर्षघोषजुष्टाः<br>
पौराणां मुदमवदन्निवापुरान्तम् ॥ १३४ ॥</p>
<p>औत्सुक्यं निरवधिकं गृहे कलायाः<br>
सम्भ्रान्ते खलु विदधे कलामुमां च ।<br>
स्मर्तव्यं बहु नरपस्य सन्निधाने<br>
वाग्दोषा दुरभिरुचिश्च गूहितव्याः ॥ १३५ ॥</p>
<p>नासाग्रे स्फुरदमलो मनोज्ञवज्रः<br>
कण्ठे चाप्रतिमरुचिः प्रलम्बमाला ।<br>
नाभ्यन्ते कनकमयी महार्घकाञ्ची<br>
नैराश्यं किमु कथयन्त्यहो ह्युमायाः ॥ १३६ ॥</p>
<p>गच्छन्त्यां तुरगरथेन सज्जितेन<br>
वैमात्र्यां नरपगृहं सह स्वमात्रा ।<br>
दिङ्मूढा चिरमरुदत्स्वमन्दभाग्ये<br>
मार्जालं हृदि परिरभ्य चन्द्रिकार्ता ॥ १३७ ॥</p>
<p>मार्जालः परिपतति स्म सान्त्वनार्थं<br>
मा शोचीरिति वदतीव तामुपेत्य ।<br>
तिर्यञ्चः स्वहितजनस्य सर्वभावान्<br>
जानन्ति प्रकृतिगतेङ्गितावबोधात् ॥ १३८ ॥</p>
<p>पश्यन्ती दरचकिता बिडाललीलां<br>
सस्माराभयवचनं मुनेः पुरोक्तम् ।<br>
प्रागेव प्रकटितसार्थकप्रयोगं<br>
संस्मृत्यामितसुषमामवाप तन्वी ॥ १३९ ॥</p>
<p>चित्ते तं समुचितसूचकं बिडालं<br>
वन्दित्वा प्रशमितधीर्दृढप्रतिज्ञा ।<br>
आसीना स्थिरकमलासनेऽजपत्सा<br>
साधूक्तं प्रणतवपुः क्रमेण मन्त्रम् ॥१४०॥</p>
<h2 id="०८">०८</h2>
<p>प्रसह्य देवी स्फुरदुज्ज्वलप्रभा या प्रादुरासीत् जपकर्षिता पुरा ।<br>
प्रत्यक्षतां प्राप्य जगाद चन्द्रिकां वत्से प्रियं किं करवाणि तद्वद ॥ १४१ ॥</p>
<p>चन्द्रप्रभायामधुना नृपात्मजो वृणोति पत्नीं नृपपालिते वने ।<br>
यास्याम्यहं तत्र यथा विभूषिता मातः कुरु त्वं करुणानिधे तथा ॥ १४२ ॥</p>
<p>इति ब्रुवाणां परिरभ्य चन्द्रिकामाघ्राय मूर्ध्नि प्रजगाद देवता।<br>
कूष्माण्डमेकं गृहवाटिकाज्जवादुपानयापक्वमपेतमार्दवम् ॥ १४३ ॥</p>
<p>मार्जालमप्यादिशतार्द्रलोचनं षण्मूषकानानय जीविनो द्रुतम् ।<br>
वनात् बिलाद्वाथ महानसाद्वा त्वत्स्वामिनीभाव्यसुखप्रदास्ते ॥ १४४ ॥</p>
<p>श्रुत्वा निदेशं स दधाव निष्कुटं कुतूहलोत्साहभयप्रचोदितः ।<br>
वक्त्रे गृहीत्वा पृथुलान् बिलेशयान् क्षणात्प्रतीयाय कृतार्थतोद्धतः ॥ १४५ ॥</p>
<p>अत्रान्तरे सम्भ्रमनुत्तसाध्वसा प्रत्यागता गेहवनात् गृहान्तरम् ।<br>
प्रगृह्य कूष्माण्डमखण्डवर्तुलं चन्द्रोपमं मन्दजवेन चन्द्रिका ॥ १४६ ॥</p>
<p>ततक्ष कूष्माण्डमपूर्वकौशलान्निरूपयामास रथाकृतिं दृढाम् |<br>
निमेषमात्रेण रथं नृपोचितं देवी महान्तं ससृजे स्फुरद्ध्वजम् ॥ १४७ ॥</p>
<p>आदर्शवत् श्लक्ष्णमपूर्वसुन्दरं सुवर्णलिप्तप्रतिमाभिशोभितम् ।<br>
महेन्द्रयानोपममैक्षतोत्सुका तं निर्निमेषा रथमेव चन्द्रिका ॥ १४८ ॥</p>
<p>सुराङ्गना द्राक् चतुरस्तुरङ्गमान् संस्पृश्य मार्जालधृतान् बिलेशयान् ।<br>
व्यकल्पयत् पुष्टबलिष्ठबन्धुरान् प्रकाशयन्ती निजहस्तलाघवम् ॥ १४९ ॥</p>
<p>विधाय सूतं सिततोत्रशोभितं तथाखुनैकेन दृढेन लीलया ।<br>
अन्येन योधं शितखड्गधारिणं रथाभिपालं तरुणं विनिर्ममे ॥ १५० ॥</p>
<p>निमेषमात्रेण चकार चन्द्रिकां विभूषणैः पार्थिवकन्यकोचितैः ।<br>
महार्घरत्नैः खचितैर्विभूषितां स्फुरत्प्रभामुष्टभवृन्ददीप्तिभिः ॥ १५१ ॥</p>
<p>सुवर्णसूत्रोतदुकूलनिर्मितस्वरङ्गनारोचककञ्चुकावृता ।<br>
बभूव सद्यो लसदुज्ज्वलप्रभा देवीकृपाधारबलेन चन्द्रिका ॥ १५२ ॥</p>
<p>सामोदपुष्पैः सुविविक्तवर्णकैः शिरोरुहा दक्षतयैव मण्डिताः ।<br>
नेत्रे सुपक्ष्मेऽभजतां मनोज्ञतां तस्याः सुनीलाञ्जनसूक्ष्मरेखया ॥ १५३ ॥</p>
<p>रक्तौष्ठलेपेन जपासुमत्विषं सुखेन नारङ्गदलोपमाधरौ ।<br>
अवापतुश्चन्द्रिकयाप्यलक्षितौ प्रसारयन्तौ तरुणार्कवद्द्युतिम् ॥ १५४ ॥</p>
<p>अलञ्चकारारुणवर्णचर्चिते तस्याः पदे स्फाटिकपादुकाद्वयम् ।<br>
रम्यं घनीभूतशशिप्रभानिभं कामप्यनूह्यश्रियमावहन्निजाम् ॥ १५५ ॥</p>
<p>अयं दिवास्वप्न इति भ्रमे स्थितां जगाद देवी स्मितपूर्वमादरात् ।<br>
वत्से रथेन व्रज राजमन्दिरं सुसज्जितेन प्रसभं सुनिर्भया ॥ १५६ ॥</p>
<p>परं तु मा विस्मर यामदुन्दुभिर्निशीथमाख्याति न यावदञ्जसा ।<br>
तावन्निवर्तस्व गृहं नृपालयान्नो चेत्विनश्येत्सकलं च कल्पितम् ॥ १५७ ॥</p>
<p>भूयाच्छुभं ते गमने मतिं कुरु प्रसन्नवक्त्रा स्मितदीप्तपद्धतिः ।<br>
इति ब्रुवाणा दिवमुत्पपात ह प्रसह्य देवी चपलेव भास्वरा ॥ १५८ ॥</p>
<p>मार्जालमापृच्छ्य सखायमुत्सुका रथान्तरे रत्नकुथास्तृते तले ।<br>
निविश्य सूतं विनयेन चन्द्रिका दिदेश गन्तुं नृपसौधमञ्जसा ॥ १५९ ॥</p>
<p>रथ्यासु पौरा ललनां रथस्थितामवेक्ष्य तारापथतः समागताम् ।<br>
चन्द्रांशुमूर्तिं निशि विस्मयाकुलास्तां निष्कलङ्कां नियतं हि मेनिरे ॥ १६० ॥</p>
<p>दृष्टिप्रसूनैरनुरागसौरभैस्तामर्चमर्चं प्रथमानयौवनाः ।<br>
स्थिता ध्वजालङ्कृतराजपद्धतौ न लेभिरे तृप्तिमनङ्गचोदिताः ॥ १६१ ॥</p>
<p>कन्याः कुलीना गुणरूपशोभिताः समानकामा नृपपुत्रलोभने ।<br>
म्लानत्वमापुः प्रसमीक्ष्य चन्द्रिकां कुशेशयानीव दिनात्यये भृशम् ॥ १६२ ॥</p>
<p>कस्यात्मजेयं नरपस्य सुन्दरी कुतो रथोऽयं सुरयानसन्निभः ।<br>
यदीक्षते राजसुतो मनागिमां भवेदनङ्गज्वरबाधितो ध्रुवम् ॥ १६३ ॥</p>
<p>वृथास्मदीयं सकलं प्रसाधनं विनापि तेनेयमुषेव दीपयेत् ।<br>
इति ब्रुवाणा ललना हतेप्सिता न गूहितुं शेकुरवार्यमत्सरम् ॥ १६४ ॥</p>
<p>रथे नृपावाससमीपमागते बद्धाञ्जलिः प्रत्युदगात्ससम्भ्रमम् ।<br>
वहन् रथस्थां वनितां स्वदृष्टिभिः राजप्रतीहारगणः सुशिक्षितः ॥ १६५ ॥</p>
<p>सौभाग्यवान्नूनमिमां मनोहरां नृपस्य पुत्रो वरयेत् हरीच्छया ।<br>
प्रजल्पतीत्थं बहुशो मिथो जने रथात्प्रसन्नावततार चन्द्रिका ॥ १६६ ॥</p>
<p>यदा शनैः साचलदायतेक्षणा नितम्बिनी मन्दगतिर्नृपालयम् ।<br>
तस्या अभिख्यामृतपानकाङ्क्षिणः समागता राजपथस्य पार्श्वयोः ॥ १६७ ॥</p>
<p>तस्यां चरन्त्यां नृपपालिते वने छायास्तरूणां सहसा तिरोहिताः ।<br>
तस्या रुचा सज्जनसन्निधेः खलु प्रायेण धावन्ति भयार्तदुर्जनाः ॥ १६८ ॥</p>
<h2 id="०९">०९</h2>
<p>नृपपालितपुष्पवाटिकामगमन् पौरसुता निशामुखे ।<br>
अमरालयरोहणे रता इव लक्ष्योन्नतिसंप्रचोदिताः ॥ १६९ ॥</p>
<p>यदि मां वरयेन्नृपात्मजो मम पूर्वार्जितपुण्यसञ्चयः ।<br>
भविता यदि नो तथापि मे रुचिरोद्यानवनाभिवीक्षणम् ॥ १७० ॥</p>
<p>इति मानसतर्कबोधिताः परिणामे विगतस्पृहा मुदा ।<br>
व्यचरन्सविलासमङ्गना नरपालोपवने सुविस्मिताः ॥ १७१ ॥</p>
<p>नरपोपवने कलामुमा भवती पश्यति चन्द्रिकानिभाम् ।<br>
किमु कामपि सुष्ठु भूषितां विचरन्तीमिति विस्मिताब्रवीत् ॥ १७२ ॥</p>
<p>क्व भवेदिह दीनसेविका दिनकार्येषु रता गृहे भवेत् ।<br>
त्यज मोहमियं सुमध्यमा नरपालस्य सुता हि कस्यचित् ॥ १७३ ॥</p>
<p>इति मातुरुदीरितेन सा मनसि प्राप्तशमा कथञ्चन ।<br>
स्वविधावभजत्स्पृहामुमा युवतीनां सुपतिर्वरेप्सितम् ॥ १७४ ॥</p>
<p>अथ राजसुते सुभूषिते स्ववयस्यैः सह नन्दनोपमम् ।<br>
कुसुमोपवनं समागते जनघोषो गगनान्तमस्पृशत् ॥ १७५ ॥</p>
<p>विटपाश्रितरम्यबर्हिणान् क्वचिदुन्मत्तनदच्छिलीमुखान् |<br>
क्वचिदायतशीतशाद्वलान् क्वचिदामोदवहान् सुमोद्गमान् ॥ १७६ ॥</p>
<p>क्वचिदुल्लसदातवीरुधः फलभारानततुङ्गपादपान् ।<br>
विविधाकृतिवर्णमोहकैः कुसुमैरावृतगुल्मसञ्चयान् ॥ १७७ ॥</p>
<p>अवलोकयतोऽभितो मुदा नृपपुत्रस्य हृदालयं द्रुतम् ।<br>
मदनः प्रविवेश लीलया निभृतं योषिदपाङ्घवर्त्मना ॥ १७८ ॥</p>
<p>नवयौवनशोभिनीः स्त्रियो मणिरत्नाभरणैर्विभूषिताः ।<br>
विचरन्तीः सविलासमुत्सुका नृपपुत्रः प्रददर्श सर्वतः ॥ १७९ ॥</p>
<p>चपलामिव योषितां गणे स्फुरदाह्लादकरूपशालिनीम् ।<br>
दरहासविलासमोहिनीं कमनीयां स ददर्श चन्द्रिकाम् ॥ १८० ॥</p>
<p>स्मरसायकलक्ष्यतां गतः स शनैरायतलोचनोऽभ्यगात् ।<br>
स्मयमानमुखः प्रसन्नधीरबलां वेपथुमूर्तमानिनीम् ॥ १८१ ॥</p>
<p>भयकारणमस्ति नात्र ते ललने त्वत्सुहृदित्यवेहि माम् ।<br>
मम मानसराज्ञि देहि मे तव पाणिग्रहणे कृतार्थताम् ॥ १८२ ॥</p>
<p>मम हस्तपरिग्रहक्रियामनुजानासि यदि प्रभावति ।<br>
प्रणयार्णववीचिसंप्लवे परिषिक्तं कुरुषे चिराय माम् ॥ १८३ ॥</p>
<p>इति राजकुमारभाषितं श्रवणानन्दकरं निशम्य सा ।<br>
कुरुते न मतिं करार्पणे न निराकर्तुमनर्घयाचनाम् ॥ १८४ ॥</p>
<p>कदलीव मरुज्जवाहता प्रचकम्पे सुभृशं कृशोदरी ।<br>
अवलम्बनहेतुनेव तत्करमाशु प्रणयी समग्रहीत् ॥ १८५ ॥</p>
<p>तरुणस्य कराग्रसङ्गमात् पुलकस्वेदयुगेन बाधिता ।<br>
तनुसंहननश्रिया प्रिया भजते कामपि नव्यभोग्यताम् ॥ १८६ ॥</p>
<p>प्रसभं विचकर्ष किं बलादथवा तामवहद्भुजान्तरे ।<br>
स्वयमेव गतानुसृत्य तं क्षणमुग्धा न किमप्यवेत्तदा ॥ १८७ ॥</p>
<p>रजनीचररश्मिरञ्जिते वरनृत्योचितभव्यकुट्टिमे<br>
मुदितेन ननर्त चन्द्रिका नृपपुत्रेण सहोत्सवप्रिया ॥ १८८ ॥</p>
<p>नृपपुत्रसुहृद्गणैः सह प्रणनर्तुः प्रमदाः समुत्सुकाः ।<br>
न हि कापि भवत्यतर्पिता तरुणोत्साहमयं नृपाङ्गणम् ॥ १८९ ॥</p>
<p>किमुवाच मिथस्त्रिविक्रमः किमभूतात्महृदुत्थमुत्तरम् ।<br>
सुतरां न हि वेत्ति चन्द्रिका क्षणिके स्वर्गसुखे परिप्लुता ॥ १९० ॥</p>
<p>न च वेत्ति हि कालधावनं न च सा क्लाम्यति नर्तने रता ।<br>
नववर्षजलार्द्रबर्हिणाननुकृत्य प्रचचाल लीलया ॥ १९१ ॥</p>
<p>अथ नर्तनहर्षसागरे प्लवमाना सहसा ससाध्वसम् ।<br>
घनगर्जितवत्भयावहं व्यशृणोत्घोरनिशीथदुन्दुभिम् ॥ १९१ ॥</p>
<p>हरिणीव मृगेन्द्रगर्जनश्रवणार्ता झटिति प्रमुच्य सा ।<br>
नृपपुत्रकरं भयद्रुता तमनापृच्छ्य दधाव मण्डपात् ॥ १९२ ॥</p>
<p>अवितर्कितनिर्गमात् स्त्रियाः मतिशून्ये भवति त्रिविक्रमे ।<br>
स्मृतवत्यथ देवतावचः स्वरथं प्राद्रवदार्तभामिनी ॥ १९३ ॥</p>
<p>अगमद्वनिता यदा द्रुतं व्यगलत् स्फाटिकवामपादुका ।<br>
त्वरयाकुलमानसाबला न वराकी तदवेद्रथोन्मुखा ॥ १९४ ॥</p>
<p>गृहमेत्य रथादवातरद्वनिता यावदहो तिरोऽभवत् ।<br>
सकलो रथवाजिसारथिप्रकरस्तावदतर्क्यमायया ॥ १९५ ॥</p>
<p>वसनं च दुकूलनिर्मितं सहसा दासजनोचितं क्षणात् ।<br>
अभवन्मणिरत्नभूषणान्यगमन्मन्त्रहतान्यदृश्यताम् ॥ १९६ ॥</p>
<p>सुतया सह नर्तनाङ्गणात् गृहमेत्य स्वनियोगतत्पराम् ।<br>
अवलोक्य जहर्ष चन्द्रिकां गतशङ्का स्वसुखोद्यता कला ॥ १९७ ॥</p>
<h2 id="१०">१०</h2>
<p>नृपसुते स्मरमार्गणदारिते विलपति प्रिययैव विनाकृते ।<br>
नृपभटास्त्वरया हि समानयन्नुपवनाधिगतां मणिपादुकाम् ॥ १९८ ॥</p>
<p>व्यलपतित्थमवेक्ष्य स पादुकां कथमसि त्वमिहाद्य निशामुखे ।<br>
सुमपदां स्खलितां च विसृज्य तामुपवने पदपांसुभिरावृता ॥ १९९ ॥</p>
<p>कथय कुत्र गता मम हृत्प्रिया कथय नाम कुलं च मम स्त्रियाः ।<br>
कथमहो मम मानसनायिकां पथि विहाय वने न विलज्जसे ॥ २०० ॥</p>
<p>इतरथा न भवेत्तव दर्शनं मम गतिर्हि भवेदतिदुस्सहा ।<br>
नियतिरेव गतस्य तु कारणं लघयसि त्वमिमां मम वेदनाम् ॥ २०१ ॥</p>
<p>प्रियसुतं विलपन्तमथाब्रवीत् सपदि सान्त्वयितुं धरणीपतिः<br>
तनुज कातरतां त्यज मा शुचः प्रियतमामचिरात्परिणेष्यसे ॥ २०२ ॥</p>
<p>प्रियतमाधृतराजतुपानहा तदनुरूपपदा खलु मृग्यते ।<br>
मम भटैर्निपुणैः प्रतिमन्दिरं द्रुतमुपेत्य पुरेऽद्य सुनिश्चयम् ॥ २०३ ॥</p>
<p>नृपनिदेशधरैर्हि तथैव सा प्रकटिता नगरे मणिपादुका ।<br>
युवतयोह्ययतन्त समुत्सुका बृहदभूत्पदमानमुपानहः ॥ २०४ ॥</p>
<p>श्रुतवती नरपस्य सुनिश्चयं नृपभटान् स्वगृहं समुपाहरत् ।<br>
निजपदेन कला मणिपादुकां समधिरोढुमुमां समचूचुदत् ॥ २०५ ॥</p>
<p>रमयितुं जननीमिव निश्चिता अयतताप्तुमशक्यमुमा वृथा ।<br>
क्व तनुगात्रवती मणिपादुका क्व पृथुलश्चरणो जडयोषितः ॥ २०६ ॥</p>
<p>तदनु मन्दमभाषत चन्द्रिका हतदशां विनयेन भिया कलाम् ।<br>
अभिलषे नितरामनुमन्यताम् अनुपमामधिरोढुमुपानहम्॥२०७ ॥</p>
<p>अयि कथं कृपणा मणिपादुकां समधिरोढुमिमां खलु वाञ्छसि ।<br>
प्रथितसत्कुलजोचितभाजनं भजति भृत्यजनस्य न लभ्यताम् ॥ २०८ ॥</p>
<p>इति वचो भणितं कलया यदा नृपभटैः प्रसभं समुदीरितम् ।<br>
भवति नात्र मनागपि भिन्नता भृतकवर्गजनोऽप्यनुमुद्यते ॥ २०९ ॥</p>
<p>स्मितमुखी दृढनिश्चयचोदिता सपदि तां स्फुरदुज्ज्वलपादुकाम् । \<br>
अधिरुरोह सलीलमलज्जिता नृपभटोत्थमुदा सह चन्द्रिका ॥ २१० ॥</p>
<h2 id="११">११</h2>
<p>अथ राजभटाः प्रफुल्लवक्त्रा विनयोपेतगिरा समाह्वयन्स्ताम् ।<br>
शृणु देवि पुरेशपुत्रपत्नी भवितासि त्वममोघभाग्यशक्त्या ॥ २११ ॥</p>
<p>परिधानमनाविलं वसाना दृढमच्छिद्रमितो नृपालयं त्वम् ।<br>
व्रज शीघ्रमुदेति भाग्यसूर्यो नृपपुत्रास्यमिषेण तावकीनः ॥ २१२ ॥</p>
<p>शृणुत क्षितिपालयं व्रजामि प्रसभं कामदुघां समर्च्य देवीम् ।<br>
समयः प्रतिपाल्यतां भवद्भिः कृपयेति प्रणतावदद्विनम्रा ॥ २१३ ॥</p>
<p>प्रमदाऽतुलभक्तिभावपूर्णा मुनिदत्तं प्रबलं जजाप मन्त्रम् ।<br>
स्वतनुं प्रणिधाय नैजकक्षे रहसि स्वस्थमना निमील्य नेत्रे ॥ २१४ ॥</p>
<p>सपदि स्मिततोयसिक्तवक्त्रा विबुधस्त्री शुभमूर्तिराविरासीत् ।<br>
तनये वद किं मयाद्य कार्यं करुणा मे त्वयि सर्वदेत्यवादीत् ॥ २१५ ॥</p>
<p>कुरु राजसभार्हभूषणैर्मा जननीं मे भगिनीं च भूषितास्त्वम् ।<br>
सृज देवि तथा रथं ससूतं शृणु याच्ञामिति चन्द्रिका ययाचे ॥ २१६ ॥</p>
<p>सुकरः खलु पुत्रि ते नियोगः कृतमित्येव मयात्र विद्धि भक्ते ।<br>
इति यावदुवाच देवता स्त्री सकलं सृष्टमभूत् हि तावदेव ॥ २१७ ॥</p>
<p>लसदुज्ज्वलभूषणैर्विविक्तैर्विमलक्षौमपरिच्छदैश्च रामाः।<br>
सुरयोषिदमोघमाययैव क्षणमात्रेण विभूषिता बभूवुः ॥ २१८ ॥</p>
<p>पुरुहूतनियन्तृतुल्यसूतो दृढपुष्टाकृतयस्सितास्तुरङ्गाः ।<br>
कनकोदकलिप्तशृङ्गयुक्तो लघुघण्टासहितो रथश्च सिद्धाः ॥ २१९ ॥</p>
<p>तनये तव वाञ्छितं प्रपूर्णं सकलं स्थास्यति सृष्टमत्र तावत् ।<br>
नववस्त्रविभूषणानि राजा सुखितो दास्यति वो शुभाय यावत् ॥ २२० ॥</p>
<p>इति यावदुवाच दिव्ययोषित् क्षणदेव प्रसभंह्यभूददृश्या ।<br>
अनिरीक्ष्यगतेन तावदेव प्रजहत्याशु कृतिस्थलं कृतार्थाः ॥ २२१ ॥</p>
<p>उमया सह लज्जिता विमाता प्रसमीक्ष्याचरणं हि चन्द्रिकायाः ।<br>
अपकारकृतां कृतोपकारो बहुशो वर्धयते सतां प्रवृत्तिम् ॥ २२२ ॥</p>
<p>निजमित्रमनुद्धतं बिडालं रथमारुह्य सहर्षमाह्वयन्ती ।<br>
सह तेन जगामचाङ्गनाभ्यां वृतबाला जनपालयं जवेन ॥ २२३ ॥</p>
<p>रुरुधे रथमाशु चन्द्रिकायाः प्रतिहारः नृपमन्दिरस्य मार्गे ।<br>
अवदत् प्रतिषिध्यतेऽस्य जन्तोर्नृपसौधे नरपाज्ञया प्रवेशः ॥ २२४ ॥</p>
<p>यदि चेत् शृणु मे प्रियो बिडालः प्रतिषिद्धोऽस्ति मया सह प्रवेष्टुम् ।<br>
जनपः कृपया त्वया निवेद्यो न भवेत् सौधवरे मम प्रवेशः ॥ २२५ ॥</p>
<p>दरविस्मयरोषरञ्जितास्यो दृढमेतद्वचनं निशम्य तन्व्याः ।<br>
त्वरया नृपनिश्चयोपलब्ध्यै प्रतिहारो नृपसन्निधिं जगाम ॥ २२६ ॥</p>
<p>अवगम्य समाकुलेन राजा प्रतिहारेण यथावदुक्तमर्थम् ।<br>
स्मितपूर्वमभाषत प्रहृष्टो घनगम्भीररवेण सान्त्वयन् तम् ॥ २२७ ॥</p>
<p>प्रतिहार न तत्र कापि चिन्ता नियमो मे न हि युज्यतेऽबलायाम् ।<br>
भविता खलु सा मम स्नुषा भो अनुयान्तु प्रमदां शतं बिडालाः ॥ २२८ ॥</p>
<p>यदि मूकमृगेषु वृत्तिरस्या इयती प्रेममयी भवेत्तदानीम् ।<br>
भविता नियतं प्रसन्नदृष्टिः करुणार्द्रा नगरप्रजास्वमुष्याः ॥ २२९ ॥</p>
<p>स्थिरता हृदयस्य वै प्रशस्या ललनायाः स्वबिडालपालनार्थम् ।<br>
नृपपुत्रकरावलम्बनाशा स्थगिताहो कुरुते हि कापि नान्या ॥ २३० ॥</p>
<p>नियमः परिपालितस्त्वयाहं बहु मन्ये तव गाढकर्मनिष्ठाम् ।<br>
व्रज नायय सादरं सुभाग्यां मम पुत्रस्य समक्षमाशु तन्वीम् ॥ २३१॥</p>
<p>नृपवाक्यचमत्कृतिप्रहृष्टः प्रतिहारः पुलकावृतार्द्रगात्रः ।<br>
समवाप्तुमुदीरितां नृपाज्ञां प्रणतो बद्धकराञ्जलिश्चचाल ॥ २३२ ॥</p>
<p>१२
अथ नृपतनयः स्मरेण विद्धो निजदयितागमनस्य रम्यवार्ताम् ।<br>
स्वसहचरजनैर्निशम्य हृष्टो दिनकरतप्तमहीव वर्षपाते ॥ २३३ ॥</p>
<p>अनुपमदयितां निनीषमाणो जनपसुतः प्रययौ सुहृत्समेतः ।<br>
निजभवनमुखे स्थितां सुकन्यां वदनरुचैव दिशो प्रदीपयन्तीम् ॥ २३४ ॥</p>
<p>अतिशयभयसिक्तवामपाणिं स्वकरतले परिगृह्य चन्द्रिकायाः ।<br>
स्वपितृभवनमेव लज्जितां तां पितृनमनाय निनाय राजपुत्रः ॥ २३५ ॥</p>
<p>अविरतमनुयाति तां बिडाले अनयदुभे ललना कलामुमां च ।<br>
नरपतिनिलयं न कैः प्रशस्या स्वजनवदन्यजनेषु वृत्तिरस्याः ॥ २३६ ॥</p>
<p>दयितनिजसुतं प्रियासमेतं प्रणतममोघशुभाशिषां वचोभिः ।<br>
नरपतिरमितोत्सवोऽभ्यषिञ्चत् किमिह सुखं जनकस्य पुत्रभूतेः ॥ २३७ ॥</p>
<p>सुतपरिणयमङ्गलार्थसिद्ध्यै निजसचिवं च समादिदेश राजा ।<br>
भवतु सकलवैधकार्यजातं नगरजनस्य सुखार्थमित्यवोचत् ॥ २३८ ॥</p>
<p>समुचितसुजने विमातृपुत्रीं घटयितुमैच्छतुमां च चन्द्रिका सा ।<br>
सविनयमवदत्स्वरागपात्रं यदि भवितेदमहं ध्रुवं सुहृष्टा ॥ २३९ ॥</p>
<p>स्वसुतपरिणये निविष्टचित्तश्चतुरमतिस्सचिवस्तदा बभाषे ।<br>
निरवधिकगुणो युवा सुरूपी मम सुत एव भवेदुमोपयन्ता ॥ २४० ॥</p>
<p>अभजत हृदयं सुखं कलाया निजतनुजोपयमप्रकल्पनोत्थम् ।<br>
विकचसुमरुचिं बभाज तन्व्या मुखमनिरीक्षितमङ्गलादुमायाः ॥ २४१ ॥</p>
<p>तदनु सपदि मन्दहासमूर्तिः सचिवसुतो गिरिशाभिधो बभाषे ।<br>
प्रियतमपदवीं दधीत रम्या यदि मयि मत्सुखमेत्यपूर्वकाष्ठाम् ॥ २४२ ॥</p>
<p>विकसितकुसुमे पपात भृङ्गो नवमकरन्दपिपासितो हि दिष्ट्या।<br>
रुचिकरमभवत्भिषक्प्रदत्तं शिवदयया हितमातुरस्य पथ्यम् ॥ २४३ ॥</p>
<p>न किमपि ललना शशाक वक्तुं विलसदपाङ्गदृशो भृशं किलोचुः ।<br>
स्मितसहितपरस्परेक्षणैस्तत् तरुणयुगं निजसम्मतिं बभाषे ॥ २४४ ॥</p>
<p>१३
पौरान्न्यमज्जयतलौकिकहर्षसिन्धौ<br>
पृथ्वीशपुत्रसुखदामलचन्द्रिकाभा ।<br>
संश्रुत्य ते नृपपथेषु विवाहयुग्म-<br>
वार्तां मिथो शुभकरीं बहुधा शशंसुः ॥ २४५ ॥</p>
<p>उद्वाहसंभ्रमविधिं पथि घुष्यमाणां<br>
श्रुत्वा भटैर्निजसुखाय यदृच्छयैव ।<br>
कर्माणि वृत्तिसहजानि विहाय पौराः<br>
रथ्यास्वलङ्करणकर्मणि संप्रवृत्ताः ॥ २४६ ॥</p>
<p>कैश्चित्स्वसौधशिखरेषु च चत्वरेषु<br>
संस्थापिता गगनचुम्बिलसत्पताकाः ।<br>
कुड्यानि सद्मनिकरस्य सुधावलेपैः<br>
नूत्नश्रियंह्युदवहन् पुरि राजमार्गे ॥ २४७ ॥</p>
<p>रथ्याः सुगन्धिहिमशीतलवारिसेकैः<br>
अम्लानपुष्पनिचयग्रथितार्द्रहारैः ।<br>
कन्दर्पचित्रफलकैर्निशि दीपवृक्षैः<br>
कामप्यपूर्वसुषमामतुलामवापुः ॥ २४८ ॥</p>
<p>पौराः प्रभोर्वरनिमन्त्रणमाददानाः<br>
स्वस्थानयोग्यमणिमौक्तिकभूषिताङ्गाः ।<br>
स्वच्छप्रशस्तवसनाः शतशो समेताः<br>
देवेशसद्मनिभराजतराजसौधे ॥ २४९ ॥</p>
<p>राज्ञ्यासह स्वप्रकृतीः स्वयमेव राजा<br>
सप्रश्रयं ह्यससभाजत राजसौधे ।<br>
चन्द्रो नभस्युडुगणान् दयितान् ससन्ध्यः<br>
सुस्वागतं न किमसौ वदति प्रदोषे ॥ २५० ॥</p>
<p>कन्याद्वयी परिणये धनिकैश्च दीनैः<br>
औद्वाहिकैर्बहुविधैरभिवर्षिताभूत् ।<br>
आशीर्भिरीप्सितफलप्रदवेदवाक्यैः<br>
नोपायनं खलु सुखाय यथा सदाशीः ॥ २५१ ॥</p>
<p>सन्तर्पयन्ति सकलान् स्म नरेशसूदाः<br>
स्वाद्वोदनैश्च घृतभर्जितभक्ष्यभोज्यैः ।<br>
द्राक्षाम्रदाडिमरसोद्धृतचोष्यपेयैः<br>
ताम्बूलपूगमधुसंस्कृतचर्व्यलेह्यैः ॥ २५२ ॥</p>
<p>नात्राभवत् परिणतो न युवा न बालः<br>
योऽन्नप्रदानमनुभूय न तृप्तिमाप |<br>
नैवाभवच्च युवतिः स्थविरा कुमारी<br>
योपायनं न परिगृह्य विवेद तुष्टिम् ॥ २५३ ॥</p>
<p>राजस्नुषाभिमतमेतदिति ब्रुवाणैः<br>
तत्तत्पशूचितनवीनसुसिद्धखाद्यैः ।<br>
सम्प्रीणिता नगरगोव्रजपक्षिवृन्दाः<br>
मार्जालकुक्करगणा धरणीशभृत्यैः ॥ २५४ ॥</p>
<p>बध्वौ स्वभर्तृसहितेऽमितभोगभाग्ये<br>
पादार्चनाय जननीमभिजग्मतुस्ते ।<br>
दुःखं सुखं च युगपत् ह्यनुभूय माता<br>
वर्षातपाहतधरेव बभौ विमूढा ॥ २५५ ॥</p>
<p>सप्रश्रयं स्वजननीं प्रणिपत्य पुत्र्यौ<br>
बाष्पावरुद्धवचसागदतां विनम्रे ।<br>
अद्यप्रभृत्यपगतं तव कृच्छ्रजातं<br>
मातस्त्वमास्व ससुखं भवनेऽस्मदीये ॥ २५६ ॥</p>
<p>माता विहस्य जनसंसदि सानुतापं<br>
लज्जानुलिप्तवचसा न्यगदत्स्वपुत्र्यौ ।<br>
तुष्टास्मि भोः सपदि चन्द्रिकयोपदिष्टा<br>
नास्तीह कार्यमधुना मम जागृताहम् ॥ २५७ ॥</p>
<p>वाराणसीं जिगमिषामि ममात्मशान्त्यै<br>
पायात् हरिः पुरजनान् सकलांश्च युष्मान् ।<br>
यस्यांघ्रियुग्ममनिशं मनुजाः स्मरन्तः<br>
विन्दन्ति शाश्वतसुखं तमहं श्रयामि ॥ २५८ ॥</p>
<p>एकाकिनी नु कथमेषि विहाय पुत्र्यौ<br>
मा गा इह क्षपय कालमिति ब्रुवाणाम्।<br>
पुत्रीमुमामवददीप्सितनिर्णयां मां<br>
रुन्धे न कोऽपि शमथं भज मा शुचस्त्वम् ॥ २५९ ॥</p>
<p>मातुः श्रुत्वा गिरिवदचलं निश्चयं तं बिडालः<br>
तस्याः क्रोडं प्रति यतमनाः पुप्लुवे चन्द्रिकाङ्कात् ।<br>
एकाकिन्यै सहचरसुखं रक्षणं च प्रदातुं<br>
तिर्यग्जन्तुः स्वऋजुचरितैर्दर्शयेत्तथ्यमार्गम् ॥ २६० ॥</p>
<p>मार्जारेणान्वहमनुसृतागात् कला पुण्यकाशीं<br>
भर्त्राश्वस्ता प्रियसहचरी चन्द्रिका दीपयन्ती ।<br>
राज्ञः सौधं पुरजनपदान् स्मेरवक्त्रा बभासे<br>
भुञ्जानेष्टान् युवसमुचितान् धर्म्यकामान् समृद्धान् ॥ २६१ ॥</p>

  </div>
</article>


        

        



    <aside class="card border noPrint" id="section-tree-item-laxyam_padyam_gorUru-shrInivAsa-mUrtiH_chandrikA_37_chandrikA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/">३७ चन्द्रिका </a>
            <a data-toggle="collapse" href="#section-tree-item-body-laxyam_padyam_gorUru-shrInivAsa-mUrtiH_chandrikA_37_chandrikA_md" role="button" aria-expanded="false" aria-controls="section-tree-item-body-laxyam_padyam_gorUru-shrInivAsa-mUrtiH_chandrikA_37_chandrikA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_gorUru-shrInivAsa-mUrtiH_chandrikA_37_chandrikA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३७ चन्द्रिका</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
