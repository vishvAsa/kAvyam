<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;चन्द्रिका on काव्ये विश्वासटिप्पन्यः</title>
    <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/</link>
    <description>Recent content in &#43;चन्द्रिका on काव्ये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/index.xml" rel="self" type="application/rss+xml" />
    <item>
      <title>०१ कान्ते जागृहि</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/01_kAnte_jAgRhi/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/01_kAnte_jAgRhi/</guid>
      <description>&lt;p&gt;कान्ते जागृहि जागृहि त्वमधुना गीतं मम श्रावय&lt;br&gt;&#xA;प्राची दिक् प्रतिभाति धौतवसना रक्ताञ्चलाडम्बरा ।&lt;br&gt;&#xA;गातुं वाञ्छति सप्तवर्णसहितं सङ्गीतमाकर्णय&lt;br&gt;&#xA;स्वापं मुञ्च मुदा कुरुष्व तरसा त्वन्नादसम्मेलनम् ॥ १ ॥&lt;/p&gt;&#xA;&lt;p&gt;कान्ते जागृहि भास्करस्य मधुरं काव्यं नवीनं शृणु&lt;br&gt;&#xA;प्रस्तौति प्रथमानुरागकथनं वध्वा उषाया रविः ।&lt;br&gt;&#xA;आस्वादस्व मयि प्रचोदय कवेर्नैपुण्यमप्राकृतं&lt;br&gt;&#xA;सत्काव्यंह्यनुवर्त्यते खलु बुधैः साहित्यसंसेवकैः ॥ २ ॥&lt;/p&gt;&#xA;&lt;p&gt;कान्ते जागृहि भास्करो मृदुकरैर्निर्माति चित्रं शुभं&lt;br&gt;&#xA;देव्या आगमनं दिशां प्रकटयन्त्याः स्वानुरागं रवौ ।&lt;br&gt;&#xA;शीघ्रं लोकय चित्रभानुरचितं सद्वर्णसंयोजनं&lt;br&gt;&#xA;पत्रं चानय तूलिकां प्रतिकृतिं कर्तुं यते वल्लभे ॥ ३ ॥&lt;/p&gt;</description>
    </item>
    <item>
      <title>०२ नगरोपवनम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/02_nagaropavanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/02_nagaropavanam/</guid>
      <description>&lt;p&gt;खगकूजितजृम्भणैः शनैः तनुजाड्यं जहतीव तन्द्रिलाः ।&lt;br&gt;&#xA;नगरोपवनस्थपादपाः प्रथमार्कारुणरश्मिचुम्बिताः ॥ १ ॥&lt;/p&gt;&#xA;&lt;p&gt;ललनागणरोचकं वपुर्द्युतिमल्लब्धुममेयलालसाः ।&lt;br&gt;&#xA;तरुणाः श्वसितैर्विवर्धितैः पथि धावन्ति ककुद्मवृन्दवत् ॥ २ ॥&lt;/p&gt;&#xA;&lt;p&gt;मृदुशीतलमारुतो लताः परिरभ्यानतपुष्परञ्जिताः ।&lt;br&gt;&#xA;अमलानिलसेवने रतान् पथि संतोषयते विहारिणः ॥ ३ ॥&lt;/p&gt;&#xA;&lt;p&gt;हिमसीकरमौक्तिकाचितैः हरितार्द्रैर्मृदुनव्यशाद्वलैः ।&lt;br&gt;&#xA;धरणी कमनीयतां प्रगे भजते कञ्चुकितेव सुन्दरी ॥ ४ ॥&lt;/p&gt;&#xA;&lt;p&gt;मृगमत्स्यविहङ्गरूपतां भजमानाः वनपालशिक्षया ।&lt;br&gt;&#xA;नरकौशलशक्तिसूचका तरुगुल्मा रमयन्ति बालकान् ॥ ५ ॥&lt;/p&gt;&#xA;&lt;p&gt;प्रतिमा नरपस्य कस्यचित्गतकालेष्वनुभूय मान्यताम् ।&lt;br&gt;&#xA;अथ कालविपर्ययादहो मलनीरैरभिषिच्यते द्विजैः ॥ ६ ॥&lt;/p&gt;&#xA;&lt;p&gt;रजनीं विजने महापथे क्षपयित्वा भषणे निरर्गले ।&lt;br&gt;&#xA;तरुणातपवाञ्छयाधुना स्वपिति श्वा तुहिनार्द्रशाद्वले ॥ ७ ॥&lt;/p&gt;</description>
    </item>
    <item>
      <title>०३ पतिपत्नीसंलापः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/03_patipatnIsaMlApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/03_patipatnIsaMlApaH/</guid>
      <description>&lt;p&gt;कच्चित् प्रिये स्मरसि तानि दिनानि वीथ्यां&lt;br&gt;&#xA;वर्षागमेऽविगणय्य वचो गुरूणाम् ।&lt;br&gt;&#xA;स्थित्वा गृहाद्बहिरनर्गलवृष्टिपाते&lt;br&gt;&#xA;आवामभूव सुतरामुदकार्द्रवस्त्रौ ॥ १ ॥&lt;/p&gt;&#xA;&lt;p&gt;कच्चित्प्रिय स्मरसि यद्भवता तदानीं&lt;br&gt;&#xA;त्वत्पांसुपङ्किलकरेण समन्दहासम् ।&lt;br&gt;&#xA;मुद्राङ्किता सुविशदा खलु मे कपोले&lt;br&gt;&#xA;बाष्पाम्बुरुद्धनयनाभवमस्मये च ॥ २ ॥&lt;/p&gt;&#xA;&lt;p&gt;कच्चित्प्रिये स्मरसि ते प्रणयाज्जनन्या&lt;br&gt;&#xA;यत्स्वादुभक्ष्यमशनाय तव प्रदत्तम् ।&lt;br&gt;&#xA;विद्यालयेऽहनि मया सह तत्त्वमादः&lt;br&gt;&#xA;बाल्योचितप्रहसनप्रकरोपदंशम् ॥ ३ ॥&lt;/p&gt;&#xA;&lt;p&gt;कच्चित्प्रिय स्मरसि यद्भवदीयमात्रा&lt;br&gt;&#xA;संप्रेषिते चणकजीरकभक्तभक्ष्ये ।&lt;br&gt;&#xA;संदश्य रक्तमरिचं त्वयि बद्धदृष्टिः&lt;br&gt;&#xA;बाष्पप्रवाहपरिरुद्धविलोकनासम् ॥ ४ ॥&lt;/p&gt;&#xA;&lt;p&gt;कच्चित् प्रिये स्मरसि मे गुरुणा परीक्षा-&lt;br&gt;&#xA;काले त्वया सह वृथालपने निषिद्धे । \&lt;br&gt;&#xA;आगत्य मद्गृहमपूर्वसुमप्रदान-&lt;br&gt;&#xA;व्याजेन ते स्मितरुचा नितरामलिम्पः ॥ ५ ॥&lt;/p&gt;</description>
    </item>
    <item>
      <title>०४ उत्सवदीपः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/04_utsavadIpaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/04_utsavadIpaH/</guid>
      <description>&lt;p&gt;रूपं न मे पूर्वमधः सरस्याः कस्याश्चिदासं किल पङ्कपिण्डम् ।&lt;br&gt;&#xA;चन्द्रं न सूर्यं न कदाप्यजानां रावो हि सर्वत्र जलेचराणाम् ॥ १ ॥&lt;/p&gt;&#xA;&lt;p&gt;पद्मिन्यथैका मयि लग्नमूला व्याजेन मन्मार्दवघोषणस्य ।&lt;br&gt;&#xA;पीत्वा रसं मे बहिरागता च प्रसह्य सूर्यं खलु पर्यणैषीत् ॥ २ ॥&lt;/p&gt;&#xA;&lt;p&gt;सूर्यांशुसंस्पर्शनलभ्यबोधश्चिराय नासीन्मम मन्दभाग्यात् ।&lt;br&gt;&#xA;अव्यक्तहेतोः सलिलं सरस्याः क्रमेण नष्टं जलजा हताश्च ॥ ३ ॥&lt;/p&gt;&#xA;&lt;p&gt;रवेरपश्यं खलु तीक्ष्णरश्मीन् क्षुद्रत्वमुर्व्याश्च तदैककाले ।&lt;br&gt;&#xA;चूर्णोऽभवं मार्दवभावहीनः श्रुता मया निष्ठुरवाग्जनानाम् ॥ ४ ॥&lt;/p&gt;&#xA;&lt;p&gt;कश्चिन्नरो मां किल मर्दयित्वा पद्भ्यां अवादीन्नरमन्यमुच्चैः ।&lt;br&gt;&#xA;अत्रैव पद्मं कमनीयमासीत् तन्नाद्य खल्वित्यह मामुपेक्ष्य ॥ ५ ॥&lt;/p&gt;</description>
    </item>
    <item>
      <title>०५ दीपोत्सवः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/05_dIpotsavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/05_dIpotsavaH/</guid>
      <description>&lt;p&gt;१&#xA;प्रावृट् प्रयाता शिशिरो न चागतो वृक्षा हरित्पर्णमयाः पुरे वने ।&lt;br&gt;&#xA;रोमाञ्चितोर्वी नवशाद्वलावृता प्रतीक्षते द्राक् शरदः समागमम् ॥ १ ॥&lt;/p&gt;&#xA;&lt;p&gt;नद्यो भृशं पङ्किलवालुकायुता चलन्ति पद्यासु दृढं कृषीवलाः ।&lt;br&gt;&#xA;श्यामप्रभाशोभितकाननाञ्चला दीपोत्सवोऽयं धरणीं समागतः ॥ २ ॥&lt;/p&gt;&#xA;&lt;p&gt;दृष्ट्वाम्बुपूर्णां सरसीं कृषीवलो क्षेत्रे मुदा नृत्यति फुल्लनेत्रवान् ।&lt;br&gt;&#xA;तटाकवीचीषु विधाय मन्दिरान् मनोहरान् दैवदयां प्रशंसति ॥ ३ ॥&lt;/p&gt;&#xA;&lt;p&gt;मन्दानिलप्रेङ्खितसस्यमञ्जरीः संवीक्ष्य बालार्कमयूखदीपिताः ।&lt;br&gt;&#xA;कृषीवलस्तुष्यति धान्यसम्पदं विभावयन्** **हस्तगतां मृदं स्पृशन् ॥ ४ ॥&lt;/p&gt;&#xA;&lt;p&gt;&lt;strong&gt;२&lt;/strong&gt;&lt;br&gt;&#xA;संखाद्य शादं गृहमागतायाः संश्रुत्य गोः कण्ठरवं स्वमातुः ।&lt;br&gt;&#xA;वत्सो द्रुतं कृन्तति रज्जुबन्धं सानन्दमम्बां त्वरयाभ्युपैति ॥ ५ ॥&lt;/p&gt;</description>
    </item>
    <item>
      <title>०६ यत्र चित्तं त्वभीतम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/06_yatra_chittaM_tvabhItam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/06_yatra_chittaM_tvabhItam/</guid>
      <description>&lt;p&gt;शीर्षं यत्रास्त्यनवनमितं यत्र चित्तं त्वभीतं&lt;br&gt;&#xA;ज्ञानं मुक्तं न जगदखिलं क्षुद्रभित्तिप्रभिन्नम् ।&lt;br&gt;&#xA;आनैपुण्यं प्रभवति सदा यत्र कार्यप्रवृत्तिः&lt;br&gt;&#xA;वाणी यत्र प्रवहति हृदस्सत्यगर्भात् सदैव ॥&lt;/p&gt;&#xA;&lt;p&gt;नीचाचाराभिधमरुतले सद्विवेकस्य धारा&lt;br&gt;&#xA;नष्टा नैवाविरतविकसद्भावनाकार्यशीलम् ।&lt;br&gt;&#xA;चेतो यत्रामितकरुणया ते प्रभो तत्र नाके&lt;br&gt;&#xA;स्वातन्त्र्याख्ये कुरु जनक हे जागृतं भारतं मे ॥&lt;/p&gt;&#xA;&lt;p&gt;[बॆङ्गाली/इंग्लिश्; रबीन्द्रनाथ ठाकुर्; गीताञ्जलि]&lt;/p&gt;</description>
    </item>
    <item>
      <title>०७ स्वरजालम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/07_svarajAlam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/07_svarajAlam/</guid>
      <description>&lt;p&gt;कियती रुचिरा गीतिस्तव हे सद्गुणसम्पन्न! केवलमहं ते ।&lt;br&gt;&#xA;विस्मित अवाग्भवन्नेवाकर्णयामि रुचिरगीतिम् ॥ १ ॥&lt;/p&gt;&#xA;&lt;p&gt;स्वरभाभिर्भू व्याप्ता प्रसृता गगने स्वरप्राणाः ।&lt;br&gt;&#xA;स्वरगङ्गा भिन्दन्ती शिलाः प्रवहति द्रुतमोजसा ॥ २ ॥&lt;/p&gt;&#xA;&lt;p&gt;अहमपि गायानीति हि ममाभिलाषस्त्वया सह सुतीव्रः ।&lt;br&gt;&#xA;परिणमति न मे कण्ठस्तव स्वरे खलु न सञ्चरति ॥ ३ ॥&lt;/p&gt;&#xA;&lt;p&gt;मम परितः स्वरजालं तव त्वयैव प्रसारितं तस्मिन् ।&lt;br&gt;&#xA;विनिबद्धोऽहं विस्मितचित्तः शृणोमि सुगुणशालिन् ॥ ४ ॥&lt;/p&gt;&#xA;&lt;p&gt;[बॆङ्गाली/इंग्लिश्: रबीन्द्रनाथ ठाकुरः: गीताञ्जलि]&lt;/p&gt;</description>
    </item>
    <item>
      <title>०८ शिशुदृष्टिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/08_shishudRShTiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/08_shishudRShTiH/</guid>
      <description>&lt;p&gt;मातः कथयसि लिखति ग्रन्थान् बहुरुचिरान् तव पितेति बहुशो मे ।&lt;br&gt;&#xA;तेषु किमपि नावगतं भवति कथय किमिदमित्थं स्यात् ॥ १ ॥&lt;/p&gt;&#xA;&lt;p&gt;कथयति तुभ्यं सायं यत्तदवगतस्त्वया भवति वद किम् ।&lt;br&gt;&#xA;कथयसि मे चित्रकथाः एवं न रचयति पिता कुतः ॥ २ ॥&lt;/p&gt;&#xA;&lt;p&gt;कच्चित्तस्याम्बायाः कथाः श्रुताः स्मृतिपथादमुष्य गताः ।&lt;br&gt;&#xA;किन्नरपिशाचगुह्यकजनपानां रुचिरवृत्तान्ताः ॥ ३ ॥&lt;/p&gt;&#xA;&lt;p&gt;यदि विस्मरति स्नानं तदा त्वमाह्वयसि तं पुनः श्लक्ष्णम् ।&lt;br&gt;&#xA;सोष्माहारार्थं च स तथापि तिष्ठति लिखन्नेव ॥ ४ ॥&lt;/p&gt;&#xA;&lt;p&gt;प्रविशामि यदि तदीयां कक्षां केल्यै विगर्हसे मां त्वम्।&lt;br&gt;&#xA;स्तोकरवमपि न सहसे वदसि पिता कार्यमग्न इति ॥ ५ ॥&lt;/p&gt;</description>
    </item>
    <item>
      <title>०९ शिशुस्मितम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/09_shishusmitam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/09_shishusmitam/</guid>
      <description>&lt;p&gt;लसत्स्मितं पश्य शिशोर्मुखेऽङ्के सुप्तस्य मातुः सुचिरं प्रशान्तम् ।&lt;br&gt;&#xA;वदास्ति हे तत्सदृशं किमन्यत्समस्तलोके शिशिरं मनोज्ञम् ॥ १ ॥&lt;/p&gt;&#xA;&lt;p&gt;सोमाच्च सौम्यं मधुनश्च मिष्टं सुगन्धि तत् केतकपुष्पगन्धात् ।&lt;br&gt;&#xA;वीणानिनादात् खलु मञ्जुलं तत् कौशेयवस्त्रान्मृदु सर्वकाले ॥ २ ॥&lt;/p&gt;</description>
    </item>
    <item>
      <title>१० शिशवः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/10_shishavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/10_shishavaH/</guid>
      <description>&lt;p&gt;शिशुं परिष्वज्य जगाद माता “शिशून् समुद्दिश्य वद प्रभो माम्” ।&lt;br&gt;&#xA;“तवार्भकास्ते न भवन्ति मात आत्मस्पृहालोः खलु जीवितस्य ॥ १ ॥&lt;/p&gt;&#xA;&lt;p&gt;भवन्ति बालाश्च बहिः प्रयान्ति द्वारेण ते त्वन्न भवेयुरत्र ।&lt;br&gt;&#xA;त्वत्स्वं न ते यद्यपि ते वसन्ति साकं त्वया मानिनि कांश्चनाब्दान् ॥ २ ॥&lt;/p&gt;&#xA;&lt;p&gt;वात्सल्यदात्री न तु चिन्तनानां दात्री भवेस्ते स्वमनोऽधिराजाः ।&lt;br&gt;&#xA;तेषां शरीराणि हि वासयेस्त्वं परं न चेतांसि कदापि तेषाम् ॥ ३ ॥&lt;/p&gt;&#xA;&lt;p&gt;श्वोभाविलोके खलु ते वसन्ति स्वप्नेऽप्यगम्यं भुवनं त्वया तत् ।&lt;br&gt;&#xA;यतस्व मा त्वत्सदृशांश्च कर्तुम् तत्साम्यमाप्तुं यदि चेत् यतेथाः ॥ २ ॥&lt;/p&gt;</description>
    </item>
    <item>
      <title>११ शाकटिकगीतम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/11_shAkaTikagItam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/11_shAkaTikagItam/</guid>
      <description>&lt;p&gt;सम्पश्यन्तौ धूम्रमेघान् मनोज्ञान्नीलाकाशे चञ्चलास्पष्टरूपान् ।&lt;br&gt;&#xA;चूतान् नीपान् पुष्पितानत्र मार्गे यातं गावौ यातमध्वा सुदीर्घः ॥ १ ॥&lt;/p&gt;&#xA;&lt;p&gt;संजिघ्रन्तौ गन्धवत्पुष्पवृन्दान्वन्यान् रथ्यापार्श्वभागप्ररूढान् ।&lt;br&gt;&#xA;मन्ये शीघ्रं गच्छथो ज्ञातमार्गे यातं गावौ यातमध्वा सुदीर्घः ॥ २ ॥&lt;/p&gt;&#xA;&lt;p&gt;शृण्वन्तौ मद्गायनं हृत्समुत्थं कांस्यग्रीवाकिङ्किणीनादतालम् ।&lt;br&gt;&#xA;मार्गे नृत्यत्भृङ्गगुञ्जासमेतं यातं गावौ यातमध्वा सुदीर्घः ॥ ३ ॥&lt;/p&gt;&#xA;&lt;p&gt;वारं वारं स्पृश्यमाणौ कराभ्याम् ईशास्तित्वस्मारणार्थं मयैवम् ।&lt;br&gt;&#xA;नो चेन्मन्दं पादरंहो भवेद्वै यातं गावौ यातमध्वा सुदीर्घः ॥ ४ ॥&lt;/p&gt;&#xA;&lt;p&gt;घोषे बालाः स्वागतं व्याहरन्ति शादं क्षेत्रादाहृतं नव्यमार्द्रम् ।&lt;br&gt;&#xA;अस्मद्गेहे संभ्रमादत्स्यथो द्राक् यातं गावौ यातमध्वा सुदीर्घः ॥ ५ ॥&lt;/p&gt;</description>
    </item>
    <item>
      <title>१२ एकाकिनी लवननिरता</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/12_ekAkinI_lavananiratA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/12_ekAkinI_lavananiratA/</guid>
      <description>&lt;p&gt;[इदं नूतनं वृत्तं &lt;strong&gt;सुलयचरणा&lt;/strong&gt;नाम यस्य लक्षणमित्थं भवति ।&#xA;सुलयचरणायां गणा प्राक्त्रिमात्रो तत्परम् ।&lt;br&gt;&#xA;चतुर्मात्रौ इतरथा पञ्चमात्रस्त्वन्तिमे ॥&lt;/p&gt;&#xA;&lt;p&gt;(३### ४५/४)]&lt;br&gt;&#xA;पश्य पार्वतबालिका किमपि मधुरं गायति ।&lt;br&gt;&#xA;असौ तत्रैकाकिनी क्षेत्रलवने व्यापृता ॥ १ ॥&lt;/p&gt;&#xA;&lt;p&gt;गच्छ वा विरमस्व बध्नाति लूनान् लीलया ।&lt;br&gt;&#xA;स्वनति सैका शोकदां मधुरगीतिं कामपि ॥ २ ॥&lt;/p&gt;&#xA;&lt;p&gt;गायनेनाप्लाविताकर्णय त्वमुपत्यका ।&lt;br&gt;&#xA;कोऽप्यकूजत् स्वागतं कोकिलो न कदाचन ॥ ३ ॥&lt;/p&gt;&#xA;&lt;p&gt;क्लान्तपान्थगणाय सुश्राव्यगीतिमियत्प्रियाम् ।&lt;br&gt;&#xA;पुष्पकाले सान्द्रवननिःशब्दतां खलु चूर्णयन् ॥ ४ ॥&lt;/p&gt;&#xA;&lt;p&gt;कोऽपि कच्चिन्मां वदेत् सा नु किं वा गायति? ।&lt;br&gt;&#xA;किमपि करुणं प्राक्तनं समरचरितं कथयति? ॥ ५ ॥&lt;/p&gt;</description>
    </item>
    <item>
      <title>१३ अनुरागतत्त्वम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/13_anurAgatattvam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/13_anurAgatattvam/</guid>
      <description>&lt;p&gt;स्रोतांसि नद्या सह संगतानि नदी समेता खलु सागरेण ।&lt;br&gt;&#xA;श्लिष्यन्ति वाता गगने मिथस्ते चिराय युक्ता कमनीयरागैः ॥ १ ॥&lt;/p&gt;&#xA;&lt;p&gt;एकाकिनो केऽत्र भवन्ति लोके प्रायेण सर्वेऽपि मिथो मिलन्ति ।&lt;br&gt;&#xA;सैवेश्वरेच्छा यदि सत्यमेतत् त्वया सहाहं न कथं मिलेयम् ॥ २ ॥&lt;/p&gt;&#xA;&lt;p&gt;चुम्बन्ति शैला गगनं तरङ्गा अन्योन्यमालिङ्ग्य जले भ्रमन्ति ।&lt;br&gt;&#xA;पुष्पं न किञ्चित् सहते ह्यवज्ञां यद्यन्यपुष्पेण तिरस्कृतं चेत् ॥ ३ ॥&lt;/p&gt;&#xA;&lt;p&gt;श्लिष्टा धरा सूर्यकरैः सुगाढं पाथोनिधिं चुम्बति चन्द्ररश्मिः ।&lt;br&gt;&#xA;व्यर्थानि तान्यत्र हि चुम्बनानि न चुम्बसि त्वं यदि मामिदानीम् ॥ ४ ॥&lt;/p&gt;</description>
    </item>
    <item>
      <title>१४ निद्रे!</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/14_nidre/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/14_nidre/</guid>
      <description>&lt;p&gt;संख्याता नितरां मयाऽविनिवहे सर्वे शनैरेकशः&lt;br&gt;&#xA;दृष्टं नीलनभः मनस्यविरतं ज्योत्स्नानुलिप्तं वनम् ।&lt;br&gt;&#xA;ओघस्य स्वनितं सहस्रकणिकोद्भूतं समाकर्णितम् ।&lt;br&gt;&#xA;निद्रे त्वं न तथापि मामुपगता को वापराधो मम ॥ १ ॥&lt;/p&gt;&#xA;&lt;p&gt;पूर्वस्यां दिशि पर्वतादरुणिताभाऽऽगन्तुमेवेहते&lt;br&gt;&#xA;आद्यः शालिवने विहंगमरवो दूराद् हि संश्रूयते ।&lt;br&gt;&#xA;देवि त्वद्विरहात्प्रतप्तमधुना सङ्गम्य पाहि द्रुतं&lt;br&gt;&#xA;निद्रे देहि ममाखिलकटुक्लेशघ्नमालिङ्गनम् ॥ २ ॥&lt;/p&gt;&#xA;&lt;p&gt;विश्रान्तिं प्रददासि कायहृदयव्यापारखिन्नाय वै&lt;br&gt;&#xA;इत्याहुः सकलामयार्तिशमने श्रेष्ठा सहाया सखी ।&lt;br&gt;&#xA;अद्य त्वं किमुपेक्षसे जनमिमं त्वत्सङ्गमाकाङ्क्षिणं&lt;br&gt;&#xA;तूर्णं मीलितलोचनं सुनिभृतं मां चुम्ब खेदापहे ॥ ३ ॥&lt;/p&gt;&#xA;&lt;p&gt;[इंग्लिश्; वर्ड्‍स्‍वर्त्; स्लीप्]&lt;/p&gt;</description>
    </item>
    <item>
      <title>१५ पितुरुपदेशः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/15_piturupadeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/15_piturupadeshaH/</guid>
      <description>&lt;p&gt;“त्वं चिन्तयसि यत् सर्वमन्येषां मा प्रकाशय । \&lt;br&gt;&#xA;समयानुचितं कर्म मा कुरुष्व कदाचन ॥ १ ॥ \&lt;br&gt;&#xA;भजस्व सर्वैः सौहार्दं तथापि त्यज संस्तवम् । \&lt;br&gt;&#xA;दृढं वृणीष्व मित्राणि संपरीक्ष्य न चान्यथा ॥ २ ॥ \&lt;br&gt;&#xA;मा विनोदमयीं चर्यां कुरु सर्वैः सुहृज्जनैः । \&lt;br&gt;&#xA;निवार्ये कलहे बुद्धिं मा कृथाः पुत्र सर्वथा ॥ ३ ॥  \&lt;br&gt;&#xA;वैरं यद्यनिवार्यं चेत् भूयात् संग्राममाजयम् । \&lt;br&gt;&#xA;सर्वान् त्वं शृण्ववहितः परं तु मितवाक् भव ॥ ४ ॥  \&lt;br&gt;&#xA;वस्त्रं यथार्जनं विन्द दैन्यरिक्तं न चोज्ज्वलम् ।  \&lt;br&gt;&#xA;नरस्य परिधानेन शीलमेवावगम्यते ॥ ५ ॥  \&lt;br&gt;&#xA;मा भवेरुत्तमर्णस्त्वमधमर्णश्च मा भवेः । \&lt;br&gt;&#xA;मित्रं नष्टं धनं नष्टं ऋणदातुरनेकशः ॥ ६ ॥&lt;/p&gt;</description>
    </item>
    <item>
      <title>१६ मूढतिम्मुजल्पनम्-१</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/16_mUDhatimmujalpanam-1/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/16_mUDhatimmujalpanam-1/</guid>
      <description>&lt;p&gt;[मूलम्:कन्नड; डीवीजी; मन्कुतिम्मन कग्ग]&lt;br&gt;&#xA;चित्ते स्वलाभपरता जठरे बुभुक्षा&lt;br&gt;&#xA;तालाद्वयं सुनिभृतं खलु सृष्टियन्त्रे ।&lt;br&gt;&#xA;उन्मूलयन्नुडुगणान् रचयन्श्च कोटान्&lt;br&gt;&#xA;तत्त्वां करोत्यनृजुं बत मूढतिम्मो ॥ १ ॥&lt;/p&gt;&#xA;&lt;p&gt;[मूले पद्यसंख्या : ३८४]&lt;br&gt;&#xA;बालस्य वातिजरठस्य पुराणिकस्य&lt;br&gt;&#xA;रूपे स्पृहास्ति न हि कस्य पुरोहितस्य ।&lt;br&gt;&#xA;सर्वे समीक्ष्य मुकुरे रहसि स्वबिंबं&lt;br&gt;&#xA;कुर्वन्ति वक्त्रविकृतिं खलु मूढतिम्मो ॥ २ ॥&lt;/p&gt;&#xA;&lt;p&gt;[प सं : ४४२]&lt;br&gt;&#xA;कस्मिंश्चिदन्धविपिने प्रकृतिः प्रसूने&lt;br&gt;&#xA;वल्ल्याः स्वचित्ररचनाप्रतिभां प्रयुङ्क्ते ।&lt;br&gt;&#xA;कुर्वन्ति ये गुणमयं सकलं स्वकर्म&lt;br&gt;&#xA;ते जीविते हि कृतिनो खलु मूढतिम्मो ॥ ३ ॥&lt;/p&gt;</description>
    </item>
    <item>
      <title>१७ मूढतिम्मुजल्पनम्-२</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/17_mUDhatimmujalpanam-2/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/17_mUDhatimmujalpanam-2/</guid>
      <description>&lt;p&gt;[मूलम्:कन्नड; डीवीजी; मन्कुतिम्मन कग्ग]&#xA;[इदं मात्रागणवृत्तं मूलकृतावेव प्रयुक्तमत्र मया अर्कनाम्ना अभिहितं यस्य लक्षणमिदम् ।&lt;br&gt;&#xA;पञ्चमात्रा गणाः सन्ति चत्वारोऽत्र&lt;br&gt;&#xA;प्रथमपादे चापि पादे तृतीये ।&lt;br&gt;&#xA;द्वितीये त्रयो ते चतुर्मात्रो ततः&lt;br&gt;&#xA;चरमे त्रयो गुरुश्चार्काभिधे ॥]&lt;br&gt;&#xA;ताराः सहस्राणि सन्ति चेन्नभसि किं&lt;br&gt;&#xA;करदीप एव पान्थस्य निशि शरणम् ।&lt;br&gt;&#xA;दूरे स्थितं दैवमस्तु खलु मानुषो&lt;br&gt;&#xA;मित्रमिच्छति कमपि मूढतिम्मो ॥ २ ॥&lt;/p&gt;&#xA;&lt;p&gt;[मूले पद्य संख्या ४२४]&lt;br&gt;&#xA;बन्धनं न हि भवति जन्तुषु मिथो प्रेम&lt;br&gt;&#xA;आंशिकस्त्वेकलो युगलं सुपूर्णम् ।&lt;br&gt;&#xA;द्विगुणयति सौख्यं च दुःखं विभक्तं च&lt;br&gt;&#xA;बन्धुता हरिकृपा मूढतिम्मो ॥ ३ ॥&lt;/p&gt;</description>
    </item>
    <item>
      <title>१८ कवेऽवगच्छ</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/18_kave-vagachCha/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/18_kave-vagachCha/</guid>
      <description>&lt;p&gt;विज्ञानभूतं जगतः सुकाब्यं व्यनाशयन्नीरससत्यशोधे ।&lt;br&gt;&#xA;हृदो महत्त्वं खलु नष्टमास्ते जिज्ञासयेति त्यज गाढशङ्काम् ॥ १ ॥&lt;/p&gt;&#xA;&lt;p&gt;कवेऽवगच्छ द्विगुणीकृता वै हृदो प्रतिष्ठा भुवि तेन सम्यक् ।&lt;br&gt;&#xA;ब्रह्माण्डकोष्ठे ह्युडुवृन्दपुञ्जा भवन्त्यनेके बृहतश्च तेषु ॥ २ ॥&lt;/p&gt;&#xA;&lt;p&gt;आकाशगङ्गा त्वणुरेव तस्मात् परं त्वणीयान् खलु सौरवृन्दः ।&lt;br&gt;&#xA;तत्रास्ति पृथ्वीत्वणुका च तस्यामणिष्ठभूतः खलु मर्त्यजन्तुः ॥ ३ ॥&lt;/p&gt;&#xA;&lt;p&gt;विज्ञानमेतन्मनुजस्य गाढं पराक्रमद्योतकमेव विद्धि ।&lt;br&gt;&#xA;स्वाणिष्ठभावे प्रतताभिमानः हृदो महत्त्वस्य जयध्वजश्च ॥ ४ ॥&lt;/p&gt;</description>
    </item>
    <item>
      <title>१९ विश्वसांयात्रिकः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/19_vishvasAMyAtrikaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/19_vishvasAMyAtrikaH/</guid>
      <description>&lt;p&gt;[वायेजर्‍नाम अन्तरिक्षयानमुद्दिश्य]&lt;br&gt;&#xA;षट्त्रिंशद्वर्षदेशीयं नभोमण्डलभेदिनम् ।&lt;br&gt;&#xA;विश्वसांयात्रिकं यन्त्रं प्रशंसामो भुविस्थिताः ॥ १ ॥&lt;/p&gt;&#xA;&lt;p&gt;“यदा त्वं भुवि सञ्जातः गुरुशुक्रग्रहेक्षणे ।&lt;br&gt;&#xA;विनियुक्तोऽभवः पश्चात् वीक्ष्य त्वत्कार्यदक्षताम् ॥ २ ॥&lt;/p&gt;&#xA;&lt;p&gt;युरेनसं च नेप्च्यूनमीक्षितुं त्वां नियुञ्जते ।&lt;br&gt;&#xA;विज्ञाः त्वदीयजनकाः कृता सम्यक् च तत्कृतिः ॥ ३ ॥&lt;/p&gt;&#xA;&lt;p&gt;एकाकी त्वमिदानीं भोः अतीत्य रविमण्डलम् ।&lt;br&gt;&#xA;कुत्र गच्छसि किं ज्ञातुं मानवानां समृद्धये ॥ ४ ॥&lt;/p&gt;&#xA;&lt;p&gt;मनुजानां मनीषायाः प्रतिरूपं ह्यसंशयम् ।&lt;br&gt;&#xA;त्रयस्त्रिंशत्सहस्राणां मैलानि क्राम्यसि द्रुतम् ॥ ५ ॥&lt;/p&gt;&#xA;&lt;p&gt;घटिकायां तथा त्वत्तः पृथिवीं प्रेषिता द्युतिः ।&lt;br&gt;&#xA;घटिकानां सप्तदशात् पश्चादायाति मेदिनीम् ॥ ६ ॥&lt;/p&gt;</description>
    </item>
    <item>
      <title>२० विज्ञानसंस्कृतिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/20_vijnAnasaMskRtiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/20_vijnAnasaMskRtiH/</guid>
      <description>&lt;p&gt;[पञ्चमात्राग्रथितगणचतुष्टयमत्र&lt;br&gt;&#xA;तादृशाः पञ्चपादाः षष्ठपादे तु&lt;br&gt;&#xA;अधिकगुरुरन्तेऽस्ति षट्पदीत्यभिधीयते]&lt;br&gt;&#xA;कुत इदं कथमिदं किमिदं कदा कुत्र&lt;br&gt;&#xA;सम्पद्यते इति प्रविचार्य सर्वतः&lt;br&gt;&#xA;कृत्वा प्रयोगांश्च मेयानि मित्वा च&lt;br&gt;&#xA;मतिमूलतर्कविधिनैव संशोध्य खलु&lt;br&gt;&#xA;परिशीलनं विना न श्रद्धधानाश्च&lt;br&gt;&#xA;विज्ञानसंस्कृतेस्ताडयत जयडिण्डिमम् ॥ १ ॥&lt;/p&gt;&#xA;&lt;p&gt;किं ववौ मारुतो मन्थरं मृदुलं च&lt;br&gt;&#xA;किं रवेरातपः प्रखरतां नाभजत्&lt;br&gt;&#xA;किं पुष्पवृष्टिरभवन्नभोमण्डलात्&lt;br&gt;&#xA;गलिलियो गलिलै यदा जनिमवाप्तवान्&lt;br&gt;&#xA;यस्माद् हि विज्ञानसंस्कृतिः प्रारभत&lt;br&gt;&#xA;तत्संस्कृतेरेव ताडयत जयडिण्डिमम् ॥ २ ॥&lt;/p&gt;&#xA;&lt;p&gt;प्रक्रियामुपयुज्य गणितस्य समुचिते&lt;br&gt;&#xA;प्रतिरूपसर्जने सरलतामवलम्ब्य&lt;br&gt;&#xA;दृष्टतथ्यानां निरूपणे सक्षमाः&lt;br&gt;&#xA;नूत्नतथ्याविष्करणनिपुणकल्पनाः&lt;br&gt;&#xA;विरचयन् विज्ञानसंस्कृतिर्विजयते&lt;br&gt;&#xA;तत्संस्कृतेरेव ताडयत जयडिण्डिमम् ॥ ३ ॥&lt;/p&gt;</description>
    </item>
    <item>
      <title>२१ गूगलस्तवः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/21_gUgalastavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/21_gUgalastavaH/</guid>
      <description>&lt;p&gt;[गूगल्‍नाम्नः अन्तर्जालतन्त्रस्य प्रशंसा]&lt;br&gt;&#xA;“कुत्र किं क्रीयते वस्तु कुत्र विक्रीयते च तत् ।&lt;br&gt;&#xA;किं मूल्यं च भवेन्मित्र” “गूगलं शरणं व्रज” ॥ १ ॥&lt;/p&gt;&#xA;&lt;p&gt;“अस्वस्थमद्यमेऽपत्यं को गदः किं च भेषजम् ।&lt;br&gt;&#xA;कुत्रास्ति वैद्यो मे ब्रूहि” “गूगलं शरणं व्रज” ॥ २ ॥&lt;/p&gt;&#xA;&lt;p&gt;“भोजनाय क्व गच्छाम किं खाद्यं तत्र लभ्यते ।&lt;br&gt;&#xA;किं मूल्यं च कियद्दूरं” “गूगलं शरणं व्रज” ॥ ३ ॥&lt;/p&gt;&#xA;&lt;p&gt;“चलचित्रालयं कुत्र तत्र किं चित्रदर्शनम् ।&lt;br&gt;&#xA;तत्र दर्शनवेला का” “गूगलं शरणं व्रज” ॥ ४ ॥&lt;/p&gt;&#xA;&lt;p&gt;“कुत्रास्म्यहमिदानीं भोः कियद्दूरं हि मद्गृहम् ।&lt;br&gt;&#xA;वर्त्मना केन गच्छानि” “गूगलं शरणं व्रज” ॥ ५ ॥&lt;/p&gt;</description>
    </item>
    <item>
      <title>२२ सिकन्दरस्य चरमयात्रा</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/22_sikandarasya_charamayAtrA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/22_sikandarasya_charamayAtrA/</guid>
      <description>&lt;p&gt;विजित्य नानाक्षितिपान् सलीलं सिकन्दरः शौर्यवतां वरिष्ठः । रक्तप्रवाहार्जितवित्तराशीनादाय दृप्तः स्वपुरीं प्रतस्थे ॥ १ ॥&lt;/p&gt;&#xA;&lt;p&gt;मार्गे गदग्रस्तमिमं नरेशं निष्णातवैद्या उपचेरुरार्तम् ।&lt;br&gt;&#xA;तथापि कालेन विधेर्विपाकान्नृपः क्रमेण क्षयतां प्रपेदे ॥ २ ॥&lt;/p&gt;&#xA;&lt;p&gt;तल्पे शयानः मरणावसन्नः चिन्ताग्निना भूरि विदह्यमानः ।&lt;br&gt;&#xA;आनाय्य सेनाधिपतीन् बलिष्ठान् शनैरवोचत् स मृदुस्वरेण ॥ ३ ॥&lt;/p&gt;&#xA;&lt;p&gt;भो मे प्रियाः पश्यत मां शयानं महौजसं क्ष्मापतिसार्वभौमम् ।&lt;br&gt;&#xA;अशक्तमल्पायुषमल्पवीर्यं चर्मास्थिशेषं शिशुवद् हि पाल्यम् ॥ ४ ॥&lt;/p&gt;&#xA;&lt;p&gt;दूरेस्थितां मातरमुत्सुकेन द्रष्टुं मयाऽशक्यमधन्यतायाः ।&lt;br&gt;&#xA;यूयं त्विदानीं कुरुत प्रपूर्णान् त्रयोऽभिलाषान् मम साभियोगम् ॥५ ॥&lt;/p&gt;</description>
    </item>
    <item>
      <title>२३ मण्डेलाय श्रद्धाञ्जलिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/23_maNDelAya_shraddhAnjaliH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/23_maNDelAya_shraddhAnjaliH/</guid>
      <description>&lt;p&gt;यो जज्ञेऽसितवर्णभूपतिकुलेऽवाङाफ्रिकाभूस्थले&lt;br&gt;&#xA;येन श्वेतजनप्रशासनविरोधार्थं कृतो विग्रहः ।&lt;br&gt;&#xA;यो श्वेतैः बहुवत्सरावधि तनुद्वीपे निबद्धो ऽभवत्&lt;br&gt;&#xA;यो पश्चात् सकलैः सितासितजनैर्देशेषु सम्भावितः ॥ १ ॥&lt;/p&gt;&#xA;&lt;p&gt;राष्टाध्यक्षपदं मुदा सविनयं धीरेण येनार्जितम्&lt;br&gt;&#xA;नोबेल्भारतरत्नपदवीभाग्यो महान् निःस्पृहः ।&lt;br&gt;&#xA;गान्धीमार्गचरः सदा स्मितमुखो लोकप्रियः सज्जनः&lt;br&gt;&#xA;मण्डेलाख्यमहोदयाय भवते श्रद्धाञ्जलिं दद्महे ॥ २ ॥&lt;/p&gt;</description>
    </item>
    <item>
      <title>२४ साहं भीतिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/24_sAhaM_bhItiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/24_sAhaM_bhItiH/</guid>
      <description>&lt;p&gt;अज्ञानान्मे जननमभवत् पोषिता दुर्नयेन&lt;br&gt;&#xA;नैराश्यं मे दयिततनुजः सोदरः कालनाशः ।&lt;br&gt;&#xA;शत्रुर्वृद्धेरलघुकरणं पीडने च प्रजानाम्&lt;br&gt;&#xA;साहं भीतिर्हृदयवसतिः कण्टकं लोकमार्गे ॥ १ ॥&lt;/p&gt;&#xA;&lt;p&gt;नैकान् वर्णान् खलु सरटवद्धारयन्ती सलीलम्&lt;br&gt;&#xA;प्रख्यातास्मीत्यवहितमतिः कुत्रचित् गाढशङ्का ।&lt;br&gt;&#xA;आशाभङ्‍क्त्री  खलु युवजने ध्वंसिनी सुस्पृहायाः&lt;br&gt;&#xA;लक्ष्यच्छेत्री सरलमनुजानन्वहं क्लेशयामि ॥ २ ॥&lt;/p&gt;&#xA;&lt;p&gt;एकः स्वामी यमहमनिशं संस्मरन्ती प्रवेपे&lt;br&gt;&#xA;येनाज्ञप्ता मनुजमनसः सत्वरं प्रद्रवामि ।&lt;br&gt;&#xA;ख्यातो लोके कुशलमतिभिर्विश्वजेता विवेकः&lt;br&gt;&#xA;तं हे मर्त्या व्रजत शरणं शून्यतां यामि शीघ्रम् ॥ ३ ॥&lt;/p&gt;&#xA;&lt;p&gt;[इंग्लिश्: अन्तर्जालम्]&lt;/p&gt;</description>
    </item>
    <item>
      <title>२५ तुष्टिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/25_tuShTiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/25_tuShTiH/</guid>
      <description>&lt;p&gt;[३### ५४-४]&lt;br&gt;&#xA;चित्रशलभमभिधावसि चेत्त्वम् तं ग्रहीष्यसि कदापि न मित्र ।&lt;br&gt;&#xA;त्वं भविष्यसि यदा निरपेक्षः स्वैरमेव स उपैति खलु त्वाम् ॥ १ ॥&lt;/p&gt;&#xA;&lt;p&gt;तद्वदेव यदि वाञ्छसि तुष्टिं तां तु कदाप्यनुसृत्य न गच्छेः ।&lt;br&gt;&#xA;यद्युदास इव तिष्ठसि चेत्त्वाम् स्वेच्छयैव खलु सा त्वभिधावेत् ॥ २ ॥&lt;/p&gt;</description>
    </item>
    <item>
      <title>२६ गृध्रशशौ</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/26_gRdhrashashau/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/26_gRdhrashashau/</guid>
      <description>&lt;p&gt;उत्तुङ्गवृक्षे ससुखं निषण्णं गृध्रं क्रियाहीनमवेक्ष्य कञ्चित् ।&lt;br&gt;&#xA;धरानिविष्टः शशकस्तमूचे साध्या नु किं निष्क्रियता मयापि ॥ १ ॥&lt;/p&gt;&#xA;&lt;p&gt;किं संशयं मित्र, सुखेन तिष्ठेत्युक्तो स भूमौ निषसाद तूष्णीम् ।&lt;br&gt;&#xA;हन्त क्षुधार्तेन स जम्बुकेन व्यापादितो भक्षित एव तूर्णम् ॥२ ॥&lt;/p&gt;&#xA;&lt;p&gt;उच्चैः स्थितस्यैव हि जीवयात्रा सिद्ध्येन्न  कुर्वन्नपि कर्म किञ्चित् ।&lt;br&gt;&#xA;अन्योऽनुवृत्तिं यदि कर्तुंमिच्छेत् ध्रुवं विनश्येत् शशवत् स शीघ्रम् ॥ ३ ॥&lt;/p&gt;&#xA;&lt;p&gt;[ इंग्लिश्:अन्तर्जालम्]&lt;/p&gt;</description>
    </item>
    <item>
      <title>२७ बस्ततुरङ्गमौ</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/27_bastaturangamau/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/27_bastaturangamau/</guid>
      <description>&lt;p&gt;कृषीवलः पालयति स्म कश्चित् बस्तं हयं चैव गृहे स्वकीये ।&lt;br&gt;&#xA;यदा हयस्त्वामयपीडितोऽभूत् स वाजिवैद्यं त्वरयानिनाय । १ ॥&lt;/p&gt;&#xA;&lt;p&gt;परीक्ष्य वैद्यः प्रसभं तुरङ्गमयच्छदस्मै अगदं महार्घम् ।&lt;br&gt;&#xA;बभाण भोः खादय जायुनेममश्वं सयत्नं दिवसत्रयं त्वम् । २॥&lt;/p&gt;&#xA;&lt;p&gt;भवेत् तुरंगः सबलो निरीतिः भवेः सहर्षस्त्वमपि प्रसन्नः ।&lt;br&gt;&#xA;यद्यन्यथा चेत् प्रसभं तुरङ्गं हन्या न यावत् प्रसरेत् विकारः । ३॥&lt;/p&gt;&#xA;&lt;p&gt;विषक्रिमिग्रस्तहयात् यथान्यजीवी लभेन्नामयदोषमाशु ।&lt;br&gt;&#xA;तथाप्रमत्तस्त्वमिमं तुरंगं दिनत्रयं पालय सानुकम्पम् ॥ ४ ॥&lt;/p&gt;&#xA;&lt;p&gt;आदेशमेनं श्रुतवान् समीपे स्थितः स बस्तोऽवहितस्तदानीम् ।&lt;br&gt;&#xA;कृषीवलस्त्वश्वमखादयत्तम् दिनेऽगदेन प्रथमे यथोक्तम्  ॥ ५ ॥&lt;/p&gt;</description>
    </item>
    <item>
      <title>२८ शुनकगीतम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/28_shunakagItam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/28_shunakagItam/</guid>
      <description>&lt;p&gt;आत्मन्यप्यधिकं मयि त्वमनिशं सक्तो ददासि स्वकं&lt;br&gt;&#xA;कृत्स्नं यद्यपि ते मदीयमणुकं खाद्यं स्थलं प्रेम च ।&lt;br&gt;&#xA;दत्तं मे वदनं यदानवरतप्रेम्णा त्वया लिह्यते&lt;br&gt;&#xA;स्वर्गानन्दविडम्बनं मम तदा धन्योऽस्मि हे कुक्कुर ॥ १ ॥&lt;/p&gt;&#xA;&lt;p&gt;सत्यं त्वं न भवेर्मदीयमखिलं बह्वाश्रयं जीवितं&lt;br&gt;&#xA;संपूर्णं न भवेत् तथापि शुनक त्वत्स्पर्शसौख्यं विना ।&lt;br&gt;&#xA;प्रेत्य त्वं यदि यास्यसि प्रियसख स्वर्गेतरं सत्पदं&lt;br&gt;&#xA;स्वर्गं चापि विहाय तत्पदमहं गन्तास्मि निस्संशयम् ॥ २ ॥&lt;/p&gt;</description>
    </item>
    <item>
      <title>२९ गरुडस्तुतिः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/29_garuDastutiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/29_garuDastutiH/</guid>
      <description>&lt;p&gt;या दूरदृष्टिस्तव भक्ष्यजन्तौ तथैव लक्ष्ये हि ममापि सम्भवेत् ।&lt;br&gt;&#xA;यथात्सि जन्तुं स्वमुखेनविद्धं तथैव भुञ्ज्यां ममपाणिनार्जितम् ॥ १ ॥&lt;/p&gt;&#xA;&lt;p&gt;यथाद्वितीयः डयसेऽम्बरे त्वं तथैव धैर्यॆण महत्वमाप्नुयाम् ।&lt;br&gt;&#xA;नैतद्विचित्रं यदभूर्गरुत्मन् वाहो हरेः सद्गुणवारिधे नमो ॥ २ ॥&lt;/p&gt;</description>
    </item>
    <item>
      <title>३० विहगः मधुकरश्च</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/30_vihagaH_madhukarashcha/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/30_vihagaH_madhukarashcha/</guid>
      <description>&lt;p&gt;श्रमार्जितं त्वन्मधु मिष्टमन्ये सुखेन मर्त्याः खलु चोरयन्ति ।&lt;br&gt;&#xA;कथं न खिन्नोऽसि वदेति पृष्टः खगेन कश्चिन्मधुपः कदाचित् ॥ १ ॥&lt;/p&gt;&#xA;&lt;p&gt;मुष्णन्तु मूढा मम किं मनुष्या करोमि भूयो मधु लीलयाहम् ।&lt;br&gt;&#xA;यावन्न मुष्टं मम कर्मदाक्ष्यं मुष्टं न किञ्चित् विहगेत्युवाच ॥ २ ॥&lt;/p&gt;&#xA;&lt;p&gt;[ इंग्लिश्: अन्तर्जालम्]&lt;/p&gt;</description>
    </item>
    <item>
      <title>३१ स्वल्पाभावात् संभवेत् सर्वनाशः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/31_svalpAbhAvAt_saMbhavet_sarvanAshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/31_svalpAbhAvAt_saMbhavet_sarvanAshaH/</guid>
      <description>&lt;p&gt;कीलाभावान्नोपयुक्तं खुरत्रं तस्याभावान्नोपयुक्तस्तुरङ्गः ।&lt;br&gt;&#xA;अश्वाभावात् प्राचलन्नैव सादी युद्धे हानिः प्राभवत् साद्यभावात् ॥ १ ॥&lt;/p&gt;&#xA;&lt;p&gt;युद्धे घातात् राज्यमेव प्रणष्टं कीलाभावादेव राज्यस्य नाशः ।&lt;br&gt;&#xA;स्वल्पाभावात् संभवेत् सर्वनाशः हन्तानूह्या हेतुकार्यप्रणाली ॥ २ ॥&lt;/p&gt;&#xA;&lt;p&gt;[इंग्लिश्;नर्सरि रैम् ]&lt;/p&gt;</description>
    </item>
    <item>
      <title>३२ छिद्रान्वेषी</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/32_ChidrAnveShI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/32_ChidrAnveShI/</guid>
      <description>&lt;p&gt;“कृतकशुकोऽयं व्यथयति मां सुभृशं केन निर्मितो वद मे ।&lt;br&gt;&#xA;कर्ता कर्मण्यपटुः संशीतिर्मम न तत्रास्ति ॥ १ ॥&lt;/p&gt;&#xA;&lt;p&gt;कृतका खगा मया कति सुभगा विहिता क्व चारुता तेषाम् ।&lt;br&gt;&#xA;क्वेदं वैरूप्यं भोः अपसारयतेममधुनैव ॥ २ ॥&lt;/p&gt;&#xA;&lt;p&gt;किमिदं शुकस्य तुण्डं, को निगदति कंठ इति शुकस्येमम् ।&lt;br&gt;&#xA;शुकपक्षौ किमिमौ वद? पादौ वक्रौ नखा निम्नाः ॥ ३ ॥&lt;/p&gt;&#xA;&lt;p&gt;इत्थं जल्पति सुचिरं कृतकविहगकृतिविचक्षणे सहसा ।&lt;br&gt;&#xA;तमभिभवन्निव कीरः तरसोदपतद्गवाक्षाद्वै ॥ ४ ॥&lt;/p&gt;</description>
    </item>
    <item>
      <title>३३ कोऽसौ विकारः?</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/33_ko-sau_vikAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/33_ko-sau_vikAraH/</guid>
      <description>&lt;p&gt;कार्याय कोष्ठं प्रविशामि पश्चादहं कुतोऽत्रेति विचिन्तयामि ।&lt;br&gt;&#xA;कुत्रापि गोप्यं तु निवेश्य पश्चात् तद्वस्तु कुत्रेति गृहे ह्यटामि ॥ १ ॥&lt;/p&gt;&#xA;&lt;p&gt;वृद्धेन मित्रेण चिरं प्रभाषे किं नाम तस्येति च तर्कयामि ।&lt;br&gt;&#xA;करोमि किं वैद्य वदेति पृष्टोऽगदद्धनं देहि ततो वदामि ॥ २ ॥&lt;/p&gt;</description>
    </item>
    <item>
      <title>३४ अतिथिसत्कारः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/34_atithisatkAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/34_atithisatkAraH/</guid>
      <description>&lt;p&gt;“स्वागतं स्वागतं तुभ्यं चिराद्दर्शनमागताः ।&lt;br&gt;&#xA;अद्यास्माकं दिनं धन्यमतर्कितसुखावहम् ॥ १ ॥&lt;/p&gt;&#xA;&lt;p&gt;[मयाद्य किं कृतं पापं तत्फलोऽयं समागमः ।&lt;br&gt;&#xA;धनव्ययस्तथा कालहरणं मे भवेद्ध्रुवम्] ॥ २ ॥&lt;/p&gt;&#xA;&lt;p&gt;अलङ्कुरुत सन्मान्या आसनानि यथासुखम् ।&#xA;[पर्याप्तान्यासनान्यत्र न भवेयुरिति स्पृहा]॥ ३ ॥&lt;/p&gt;&#xA;&lt;p&gt;आनन्दोदधिमग्नोऽहं त्वद्बालाश्चागता इति ।&#xA;[मर्कटास्ते विनष्टं स्यात् सर्वं वस्त्वत्र खण्डितम्] ॥ ४ ॥&lt;/p&gt;&#xA;&lt;p&gt;ददाम पेयं किं भक्ष्यं ब्रूथ वाञ्छथ निस्त्रपाः।&#xA;[भक्षयिष्यन्ति पास्यन्ति सर्वं सद्यो यदर्पितम्] ॥ ५ ॥&lt;/p&gt;&#xA;&lt;p&gt;पुत्र्या मे गायनं यूयं श्रोतुमर्हथ सुस्वरम् ।&#xA;[कृतार्थोऽस्मि सुतां श्रुत्वा पलायन्ते यदि द्रुतम्] ॥ ६ ॥&lt;/p&gt;</description>
    </item>
    <item>
      <title>३५ महान्त ऊचुः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/35_mahAnta_UchuH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/35_mahAnta_UchuH/</guid>
      <description>&lt;p&gt;तरोरधश्चेद्यदि मुष्टिमानमन्नं सुरायाश्चषकं च काव्यम् ।&lt;br&gt;&#xA;त्वं गानलोला मम पार्श्वतोऽसि स्वर्गायते काननमेव कान्ते ॥ १ ॥&lt;/p&gt;&#xA;&lt;p&gt;कुरु प्रपूर्णं मधुपानपात्रं प्रयाति कालः प्रसभं प्रिये त्वम् ।&lt;br&gt;&#xA;श्वो न प्रसूतं च विचेतनं ह्यो यद्यद्य मिष्टं वद किन्नु ताभ्याम् ॥ २ ॥&lt;/p&gt;&#xA;&lt;p&gt;[इंग्लिश्: ऎड्वर्ड् फ़िथ्स् जॆराल्ड्: रुबयत् आफ़् उमर् खयाम्]&#xA;पद्भ्यां हि गच्छन् यदि कुक्कुरः सखे&lt;br&gt;&#xA;जनप्रशंसां लभते कदाचन ।&lt;br&gt;&#xA;सा केवलं तस्य गतेः सुशक्यतां&lt;br&gt;&#xA;न चारुतां सूचयतीति निश्चितम् ॥&lt;/p&gt;&#xA;&lt;p&gt;[इंग्लिश्: सामुयल् जान्सन्]&lt;br&gt;&#xA;बहवः पुरुषा लोके मूढा एव भवन्ति वै ।&lt;br&gt;&#xA;योऽभिप्रायः बहूनां सः मौढ्यजन्यो भवेदतः ॥&lt;/p&gt;</description>
    </item>
    <item>
      <title>३६ मुक्तकाः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/36_muktakAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/36_muktakAH/</guid>
      <description>&lt;p&gt;इयं हि प्रार्थना भूयात् प्रत्यहं मे कृपानिधे ।&lt;br&gt;&#xA;यादृशं सुखमस्त्यद्य श्वोऽस्तु मे तादृशं प्रभो ॥ १ ॥&lt;/p&gt;&#xA;&lt;p&gt;कृतं तत् गतं तत् न कार्यं न गम्यं ममात्रास्ति किञ्चित् ।&lt;br&gt;&#xA;हर त्वं द्रुतं मां त्वदीयं परिष्वङगमेव प्रतीक्षे ॥ २ ॥&lt;/p&gt;&#xA;&lt;p&gt;पुत्रे शालां प्रयाते गतवति पितरि क्रेतुमगदम्&lt;br&gt;&#xA;याच्ञामादृत्य भर्तुः निधुवनसुखमिच्छोः प्रियतमा ।&lt;br&gt;&#xA;भुक्ता श्रान्ता सुतृप्ता स्वपिति रमणमाश्लिष्य सुचिरम्&lt;br&gt;&#xA;स्वेदक्लिन्नापराह्णे विगलितपरिधानाऽमितरतिः ॥ ३ ॥&lt;/p&gt;&#xA;&lt;p&gt;[म्रौभ्नौ पश्चात् यनौगुः मुनियतिसहिता रम्यचरणा ।&#xA;अस्मिन् रम्यचरणानाम्नि नववृत्ते मगणरगणौ तदनु भगणनगणौ पश्चात् यगणनगणौ अन्ते&lt;br&gt;&#xA;गुरुश्च भवन्ति । मुनियतिसहिता सप्ताक्षरान्ते यतिश्च संभवति ।]&lt;br&gt;&#xA;दयितेक्षणगुणबद्धः स्वोद्योगाय तरुणो जिगमिषुः किम् ।&lt;br&gt;&#xA;स्वगृहाद्बहिर्गतो वा न हि देहल्येव जानीते ॥ ४ ॥&lt;/p&gt;</description>
    </item>
    <item>
      <title>३७ चन्द्रिका</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/37_chandrikA/</guid>
      <description>&lt;h2 id=&#34;०१&#34;&gt;०१&lt;/h2&gt;&#xA;&lt;p&gt;वणिग्वरः कश्चिदुवास वित्तवान् हरेः कृपापात्रगतो स्वकर्मणा ।&lt;br&gt;&#xA;प्रियासमेतो नगरे महापुरे स्वधर्ममाश्रित्य सुनन्दनाभिधः ॥ १ ॥&lt;/p&gt;&#xA;&lt;p&gt;सुनन्दनस्याप्रतिमा वधूः क्षमा स्वभर्तुरिष्टा गुणरूपसम्पदा ।&lt;br&gt;&#xA;परस्परश्रीप्रथनेन बन्धुरौ निशामृगाङ्काविव तौ बभूवतुः ॥ २ ॥&lt;/p&gt;&#xA;&lt;p&gt;तयोर्द्वयोर्धर्म्यसुखेषु सक्तयोरजायतापूर्वसुखप्रदा सुता ।&lt;br&gt;&#xA;प्रमोदयन्ती पितरौ स्वलीलया शरीरबद्धार्जितसत्कृतिर्यथा ॥ ३ ॥&lt;/p&gt;&#xA;&lt;p&gt;सुतप्तजाम्बूनदवर्णभास्वरा शिरीषपुष्पादपि कोमलाकृतिः ।&lt;br&gt;&#xA;विलोकनेनैव महार्घहर्षदा यथार्थनाम्नी खलु चन्द्रिकाभिधा ॥ ४ ॥&lt;/p&gt;&#xA;&lt;p&gt;शिशुर्जनन्याः स्तनपानवाञ्छया यदा रजन्यामरुदत् पिता द्रुतम् ।&lt;br&gt;&#xA;प्रियात्मजाप्रेमतुलानवस्थितो प्रसुप्तपत्नीं कथमप्यबोधयत् ॥ ५ ॥&lt;/p&gt;&#xA;&lt;p&gt;यदार्भकः सर्तुमथ प्रवर्तते पुरः प्रयासेन शनैः स्ववक्षसा ।&lt;br&gt;&#xA;त्रिविक्रमक्रान्तिनिभस्तयोस्तदा हिमालयारोहणवन्महोत्सवः ॥ ६ ॥&lt;/p&gt;</description>
    </item>
    <item>
      <title>३८ वृत्तकुसुमार्पणम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/38_vRttakusumArpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/38_vRttakusumArpaNam/</guid>
      <description>&lt;details&gt;&lt;summary&gt;विस्तारः (द्रष्टुं नोद्यम्)&lt;/summary&gt;&#xA;&lt;p&gt;श्रीमती डा। मृदुला अश्विन् महोदयया संगीतं पद्यमिदम् &lt;a href=&#34;https://www.youtube.com/watch?v=BKzrC4a5BEo&#34;&gt;१&lt;/a&gt; &lt;a href=&#34;https://www.youtube.com/watch?v=BKzrC4a5BEo&#34;&gt;२&lt;/a&gt; इत्यत्र जालस्थले वर्तते ।&lt;/p&gt;&#xA;&lt;/details&gt;&#xA;&lt;p&gt;पूर्वार्धम्&#x9;_&#x9;_&lt;/p&gt;&#xA;&lt;p&gt;योगमुद्रामुपारूढं नरसिंहं हृदि स्मरन् ।&lt;/p&gt;&#xA;&lt;p&gt;वृत्तलक्षणजिज्ञासुः नामसंकीर्तनं हरेः ॥१॥&lt;/p&gt;&#xA;&lt;p&gt;कुर्वन्नाप्नोत्ववगमं वृत्तानां लक्षणे जवात् ।&lt;/p&gt;&#xA;&lt;p&gt;इति सञ्चिन्त्य यतते कर्तुमेषां कृतिं ह्रिया ॥२॥&lt;/p&gt;&#xA;&lt;p&gt;गोरूरुग्रामसञ्जातः शेल्वपिल्लैसुतोऽल्पधीः ।&lt;/p&gt;&#xA;&lt;p&gt;मूर्त्युपाह्वः श्रीनिवासः सावधानं निबोधत ॥३॥&lt;/p&gt;&#xA;&lt;p&gt;प्रारम्भकांशाः शास्त्रस्य पूर्वार्धेऽत्र दर्शिताः ।&lt;/p&gt;&#xA;&lt;p&gt;ह्रस्वाक्षरोच्चारणाय यः कालः समपेक्षितः ॥४॥&lt;/p&gt;&#xA;&lt;p&gt;स एकमात्रामित इत्युच्यते पूर्वसूरिभिः।&lt;/p&gt;&#xA;&lt;p&gt;दीर्घाक्षरमनुस्वारविसर्गान्ताक्षराणि च ॥५॥&lt;/p&gt;&#xA;&lt;p&gt;मात्राद्वयमितानीति च्छन्दःशास्त्रे निगद्यते।&lt;/p&gt;&#xA;&lt;p&gt;संयुक्ताक्षरपृष्ठस्थं द्विमात्रमिति गण्यते ॥६॥&lt;/p&gt;&#xA;&lt;p&gt;ह्रस्वाक्षरं चेत्त्पादान्ते द्विमात्रं तदपि स्मृतम् ।&lt;/p&gt;&#xA;&lt;p&gt;एकमात्रामितः कालः लघुरित्यादृतैर्बुधैः ॥७॥&lt;/p&gt;</description>
    </item>
    <item>
      <title>३९ ते हि मे दिवसा गताः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/39_te_hi_me_divasA_gatAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/39_te_hi_me_divasA_gatAH/</guid>
      <description>&lt;p&gt;मम कोशे कञ्चुकस्य मध्वाशैः पृथुलीकृते ।&lt;/p&gt;&#xA;&lt;p&gt;मित्रैस्संपीड्यमानस्य तानदत्वा प्रधावतः॥&lt;/p&gt;&#xA;&lt;p&gt;जनन्यामाह्वयन्त्यां मां दुग्धपानाय नैकशः।&lt;/p&gt;&#xA;&lt;p&gt;गोलीक्रीडानिमग्नस्य रुष्टां तां कुर्वतो तदा ॥&lt;/p&gt;&#xA;&lt;p&gt;ममानुकुर्वतस्तातं वदनक्षौरकर्मणि ।&lt;/p&gt;&#xA;&lt;p&gt;फेनदिग्धमुखस्यापहसितस्याम्बया भृशम् ॥&lt;/p&gt;&#xA;&lt;p&gt;भ्रात्रा जितस्य क्रीडायां रुदतोऽश्रूणि मुञ्चतः।&lt;/p&gt;&#xA;&lt;p&gt;मात्रा समाश्वासितस्य ते हि मे दिवसा गताः ॥ १ ॥&lt;/p&gt;&#xA;&lt;p&gt;ईर्ष्यया गणिते दक्षमुद्दिश्य सहपाठिनम् ।&lt;/p&gt;&#xA;&lt;p&gt;मिथ्यारोपं कृतवतो गुरुणा दण्डितस्य च॥&lt;/p&gt;&#xA;&lt;p&gt;फलचौर्यकृतौ सायमुद्यतस्याम्रनिष्कुटे ।&lt;/p&gt;&#xA;&lt;p&gt;मम पित्रैव दृष्टस्य ताडितस्य च निर्दयम् ॥&lt;/p&gt;&#xA;&lt;p&gt;पश्यन्तीनां बालिकानां कर्तुम् धृत्या प्रलोभनम् ।&lt;/p&gt;&#xA;&lt;p&gt;वेगदीर्घीकृताङ्गस्य नद्यां प्लवनकर्मणि ॥&lt;/p&gt;&#xA;&lt;p&gt;ग्रीष्मावकाशे संप्राप्ते निरतस्य दिवा सदा ।&lt;/p&gt;&#xA;&lt;p&gt;तरुवानरखेलायां ते हि मे दिवसा गताः ॥ २ ॥&lt;/p&gt;</description>
    </item>
    <item>
      <title>४० क्रिकेटोपाख्यानम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/40_krikeTopAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/40_krikeTopAkhyAnam/</guid>
      <description>&lt;p&gt;सूतं  पुराणिकं  विज्ञं    पप्रच्छुस्तापसा  वने  ।&lt;/p&gt;&#xA;&lt;p&gt;अस्माभिर्भारते  देशे   कथाश्रवणवञ्चिताः ।&lt;/p&gt;&#xA;&lt;p&gt;क्रिकेट खेलां रुचिरां  खेलिष्यन्तीति वै  श्रुतम्  ।&lt;/p&gt;&#xA;&lt;p&gt;केयं  खेला  कथं  मर्त्याः  खेलिष्यन्ति  युगे  कलौ ॥ १-२ ॥&lt;/p&gt;&#xA;&lt;p&gt;कृपयाऽचक्ष्व  सर्वज्ञ  परं  कौतूहलं  हि  नः  ।&lt;/p&gt;&#xA;&lt;p&gt;उवाच  सूतः  प्रहसन्  मुनयः  शृणुतोत्सुकाः ॥ ३ ॥&lt;/p&gt;&#xA;&lt;p&gt;संग्रहेणैव  वक्ष्यामि  न  शक्यं  विस्तृतेरितम्  ।&lt;/p&gt;&#xA;&lt;p&gt;गणौ खेलत अन्योन्यं जिगीषू सौहृदान्वितौ ॥ ४ ॥&lt;/p&gt;&#xA;&lt;p&gt;गणे तत्रान्यतरस्मिन्सन्त्यैकादशखेलकाः ।&lt;/p&gt;&#xA;&lt;p&gt;खेलनोपस्करा दण्डो विकेटः  कन्दुकस्त्रयः॥ ५ ॥&lt;/p&gt;&#xA;&lt;p&gt;लम्बदण्डत्रयं  स्निग्धं  स्टम्प नाम्नेरितं  बुधैः ।&lt;/p&gt;&#xA;&lt;p&gt;बेलौ   सूक्ष्मौ दारुकृतौ  स्टम्पस्योपरि  तिष्ठतः ।&lt;/p&gt;&#xA;&lt;p&gt;बेलस्टम्पसमाहारो  विकेट इति  कीर्तितः ॥ ६ ॥&lt;/p&gt;</description>
    </item>
    <item>
      <title>४१ आर्योपवनम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/41_Aryopavanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/41_Aryopavanam/</guid>
      <description>&lt;p&gt;आयान्त्वार्याःस्वागतमुपवनमारादुदारमृदुहृदयाः ।&lt;/p&gt;&#xA;&lt;p&gt;पश्यन्त्वस्मिन् तरवो भवन्ति गुल्मा श्चवल्लर्यः ॥ १ ॥&lt;/p&gt;&#xA;&lt;p&gt;वनपालरोपितलताः कतिपय तरवो निसर्गसंवृद्धाः ।&lt;/p&gt;&#xA;&lt;p&gt;सुरभीनि सुमान्यत्र  प्रकृष्टवर्णानिचान्यत्र ॥ २ ॥&lt;/p&gt;&#xA;&lt;p&gt;गन्धरहितानि पेशलवर्णयुतानि कुसुमानि सन्त्यस्मिन् ।&lt;/p&gt;&#xA;&lt;p&gt;तान्यपि कदाचिदुचितागदेषु बहुशःप्रयुक्तानि ॥ ३ ॥&lt;/p&gt;&#xA;&lt;p&gt;स्तम्बादिपादपा अपि दृश्यन्तेऽत्र बहुशो निरुद्देशाः।&lt;/p&gt;&#xA;&lt;p&gt;जीवानामुद्देशो जीवनमेवेतिकथयन्तः ॥ ४ ॥&lt;/p&gt;&#xA;&lt;p&gt;आरामा नैके कुत अधुनायमपर इहेति मा पृच्छेः ।&lt;/p&gt;&#xA;&lt;p&gt;वनपस्तुष्टिं विन्दति रोपणकर्मणि न संशीतिः ॥ ५ ॥&lt;/p&gt;&#xA;&lt;p&gt;शाद्वल न त्वं भविता गुरुर्न कुसुमं फलं न ददासि भोः ।&lt;/p&gt;&#xA;&lt;p&gt;कथमपि कुत्रापि त्वं जीवन् चिरं क्षपयसि कालम् ॥ ६ ॥&lt;/p&gt;&#xA;&lt;p&gt;रुग्ण कुतस्त्वं धावसि वैद्यस्यगृहं गृहोपवनमेहि ।&lt;/p&gt;</description>
    </item>
    <item>
      <title>४२ मां ताडयत्युत्सुका</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/42_mAM_tADayatyutsukA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/42_mAM_tADayatyutsukA/</guid>
      <description>&lt;p&gt;चायं सुस्मितफेनभासरुचिरं सुप्तप्रबुद्धाय मे&lt;/p&gt;&#xA;&lt;p&gt;स्वौष्ठस्पर्शमधु प्रपूर्णचषके दत्ते किलामोदवत्।&lt;/p&gt;&#xA;&lt;p&gt;कच्चित्वत्प्रणयस्य पात्रमभवं ब्रूहीति पृष्टा मया&lt;/p&gt;&#xA;&lt;p&gt;शस्त्रीकृत्य निजोपधानमबला मां ताडयत्युत्सुका ॥ १ ॥&lt;/p&gt;&#xA;&lt;p&gt;दूरादागतमाननाङ्कितमुदा द्वार्येव संपृच्छति&lt;/p&gt;&#xA;&lt;p&gt;क्लान्तः किम् सफलः श्रमः पिबसि किंचात्सीति मन्दस्मिता।&lt;/p&gt;&#xA;&lt;p&gt;कच्चित्वत्प्रणयस्य पात्रमभवं ब्रूहीति पृष्टा मया&lt;/p&gt;&#xA;&lt;p&gt;शस्त्रीकृत्य निजोपधानमबला मां ताडयत्युत्सुका ॥ २ ॥&lt;/p&gt;&#xA;&lt;p&gt;व्याघातैर्बहुभिर्युते  सफलतां  कार्येऽहमाप्नोमि  चेत्&lt;/p&gt;&#xA;&lt;p&gt;मुञ्चत्याकुलतां  प्रसह्य विजहत्यानन्दबाष्पं  प्रिया  ।&lt;/p&gt;&#xA;&lt;p&gt;कच्चित्वत्प्रणयस्य पात्रमभवं ब्रूहीति पृष्टा मया&lt;/p&gt;&#xA;&lt;p&gt;शस्त्रीकृत्य निजोपधानमबला मां ताडयत्युत्सुका ॥  ३  ॥&lt;/p&gt;&#xA;&lt;p&gt;मातुर्गेहमहं व्रजामि कतिचिद्रात्रीरिति प्रस्थिता&lt;/p&gt;&#xA;&lt;p&gt;आगत्यैव परेद्यवि त्वदशने  चिन्तेति  मां  भाषते।&lt;/p&gt;&#xA;&lt;p&gt;कच्चित्वत्प्रणयस्य पात्रमभवं ब्रूहीति पृष्टा मया&lt;/p&gt;</description>
    </item>
    <item>
      <title>४३ कोविडष्टकम्</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/43_koviDaShTakam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/43_koviDaShTakam/</guid>
      <description>&lt;p&gt;चीनादेशे जनिमभजत क्रूरकर्मा कदाचित्&lt;/p&gt;&#xA;&lt;p&gt;शीघ्रं तत्र प्रसरणदशामन्वभूत् &lt;strong&gt;कोविडाख्यः&lt;/strong&gt; ।&lt;/p&gt;&#xA;&lt;p&gt;व्याधिः सद्यो निखिलजगति स्थापयन्स्वाम्यभावं&lt;/p&gt;&#xA;&lt;p&gt;निर्दाक्षिण्यं प्रदिशति जनान्  दुर्बलान् मृत्युलोकं ॥ १ ॥&lt;/p&gt;&#xA;&lt;p&gt;कोविड्-रोगप्रसरणजवह्रासहेतोः समूहे&lt;/p&gt;&#xA;&lt;p&gt;बाहुद्वन्द्वात्समधिकदशामाप्नुयात्सन्निकर्षः ।&lt;/p&gt;&#xA;&lt;p&gt;वक्त्रं नासां नियमितविधौ सम्यगाच्छाद्य गच्छेत्&lt;/p&gt;&#xA;&lt;p&gt;जेतुं &lt;strong&gt;कोविड्गदम&lt;/strong&gt;नुपमं नान्यदस्त्यद्य वर्त्म ॥ २ ॥&lt;/p&gt;&#xA;&lt;p&gt;रोद्धुं व्याधेः प्रसरणजवं स्तम्भिते कृत्यजाले&lt;/p&gt;&#xA;&lt;p&gt;भ्रष्टः कार्यात्स्वजननिलयं गन्तुमिच्छुः क्षुधार्तः।&lt;/p&gt;&#xA;&lt;p&gt;पद्भ्यामेव प्रचलति शनैर्वञ्चितो लोकयानात्&lt;/p&gt;&#xA;&lt;p&gt;सर्वं व्यस्तं जगति गुरुणा व्याधिना &lt;strong&gt;कोविडेन&lt;/strong&gt; ॥ ३ ॥&lt;/p&gt;&#xA;&lt;p&gt;व्याधिग्रस्ते स्थविरजनके वैद्यशालां प्रविष्टे&lt;/p&gt;&#xA;&lt;p&gt;पुत्रो व्याधिप्रसरणभियाऽदृश्यतां याति सद्यः ।&lt;/p&gt;&#xA;&lt;p&gt;मृत्युग्रस्तं स्पृशति न सुतो बन्धुवर्गो न भार्या&lt;/p&gt;&#xA;&lt;p&gt;कष्टं हन्त्रे  मम नम इदं व्याधये &lt;strong&gt;कोविडाय&lt;/strong&gt; ॥ ४ ॥&lt;/p&gt;</description>
    </item>
    <item>
      <title>४४ विज्ञानसूक्तयः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/44_vijnAnasUktayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/44_vijnAnasUktayaH/</guid>
      <description>&lt;p&gt;अविरलघनतां ये लोहवत् प्राप्तवन्तो&lt;/p&gt;&#xA;&lt;p&gt;स्वकृतिजलविमग्नाः कर्मदक्षा भवन्ति।&lt;/p&gt;&#xA;&lt;p&gt;सुविरलघनतां ये काष्ठवत् प्राप्तवन्तः&lt;/p&gt;&#xA;&lt;p&gt;स्वकृतिषु न विमग्नास्तेऽपवाह्या भवन्ति॥१॥&lt;/p&gt;&#xA;&lt;p&gt;अन्योन्यसङ्कर्षणचोदितौ यथा न्यूटन्-विधिं पालयतो धराविधू ।&lt;/p&gt;&#xA;&lt;p&gt;आचार्यशिष्यौ चरतस्तथादृतौ परस्पराकर्षणबद्धमानसौ ॥ २ ॥&lt;/p&gt;&#xA;&lt;p&gt;जीवन्मुक्तो बाष्पनिभः सर्वं व्याप्नोति लीलया ।&lt;/p&gt;&#xA;&lt;p&gt;क्वथ्यमानाम्बुसङ्काशो  मुक्तिमार्गानुगो मुनिः ॥ ३ ॥&lt;/p&gt;&#xA;&lt;p&gt;मृत्कुम्भे निहितं वारि यथा ग्रीष्मेऽपि शीतलम् ।&lt;/p&gt;&#xA;&lt;p&gt;भवतापेऽपि शान्तं स्यात् तथैव वशिनो मनः ॥ ४ ॥&lt;/p&gt;&#xA;&lt;p&gt;अवक्रयष्टिरुदकेऽलम्बं तिष्ठति चेत्तदा&lt;/p&gt;&#xA;&lt;p&gt;वक्रीभूत इवाभाति पश्यताम् पयसस्तले  ॥&lt;/p&gt;&#xA;&lt;p&gt;न यष्टिर्वक्रतां याति साधुनी पश्यतोऽक्षिणी&lt;/p&gt;&#xA;&lt;p&gt;विज्ञानदृष्ट्या पश्येश्चेत् भ्रमाभासो निरस्यते ॥ ५-६ ॥&lt;/p&gt;&#xA;&lt;p&gt;अल्पेन चन्द्रेण तिरोहितो भवेत्&lt;/p&gt;</description>
    </item>
    <item>
      <title>४५ कोविड्-गद-मुक्तकानि</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/45_koviD-gada-muktakAni/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/45_koviD-gada-muktakAni/</guid>
      <description>&lt;p&gt;देवालये करोनाया वैद्य एवार्चको भवेत् ।&lt;/p&gt;&#xA;&lt;p&gt;सेनिटैसर् हि तीर्थः स्यात् क्लोरोक्वीन् हि निवेदनम् ॥ १ ॥&lt;/p&gt;&#xA;&lt;p&gt;सर्वधर्मान् परित्यज्य विज्ञानं शरणं व्रज ।&lt;/p&gt;&#xA;&lt;p&gt;तदेव कोविदात् कृच्छ्रात् मोक्षयिष्यति मा शुचः ॥ २ ॥&lt;/p&gt;&#xA;&lt;p&gt;कोविड्गदनिरोधार्थं विस्मृत्य प्रथितं वचः ।&lt;/p&gt;&#xA;&lt;p&gt;मुखप्रक्षालनात्पूर्बं हस्तप्रक्षालनं कुरु ॥ ३ ॥&lt;/p&gt;&#xA;&lt;p&gt;काव्याज्जगत्कोविदभूतशस्तं  तप्तं  ज्वरान्निःश्वसनेऽपि रुद्धम् ।&lt;/p&gt;&#xA;&lt;p&gt;देवी सुवस्त्रावृतवक्त्रनासा बाहुद्वयादेव विलोकयन्ती ॥ ४ ॥&lt;/p&gt;&#xA;&lt;p&gt;तदाभूत् पूर्वाह्ने जननिबिडपार्श्वो नृपपथः&lt;/p&gt;&#xA;&lt;p&gt;चतुष्चक्रैर्व्याप्तः सततघनघंटारवकरैः ।&lt;/p&gt;&#xA;&lt;p&gt;इदानीं सुप्तः किं नहि भयजमूर्छाप्रतिहतः&lt;/p&gt;&#xA;&lt;p&gt;करोनाभीतोऽसौ गतरवनिशीथभ्रमकरः ॥ ५ ॥&lt;/p&gt;&#xA;&lt;p&gt;यावदेति न भुवोऽयमासुरोऽपूर्वभीकरगदोऽथ कोविदः ।&lt;/p&gt;&#xA;&lt;p&gt;तावदुल्बणमनोजबाधितां प्रार्थये नतशिराः न मां स्पृश ॥ ६ ॥&lt;/p&gt;</description>
    </item>
    <item>
      <title>४६ download syndrome</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/46_download_syndrome/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/46_download_syndrome/</guid>
      <description>&lt;details open&gt;&lt;summary&gt;विश्वास-प्रस्तुतिः&lt;/summary&gt;&#xA;&lt;p&gt;मध्ये बहूनां रोगानाम्&lt;br&gt;&#xA;एष मे बाधतेतराम् ।&lt;br&gt;&#xA;डौन्-लोड् सिन्ड्रोम् इत्यवैमि&lt;br&gt;&#xA;प्रधानं यस्य लक्षणम् ॥&lt;br&gt;&#xA;भवतीत्थं यदा यद् यत्&lt;br&gt;&#xA;&amp;ldquo;डौन्-लोडबल्&amp;rdquo; इति श्रुतम् ।&lt;br&gt;&#xA;तत् तत् तदैव तत्रैव&lt;br&gt;&#xA;डौन्-लोड् कर्तुं यते द्रुतम् ॥&lt;br&gt;&#xA;डौन्-लोड् कृतानां ग्रन्थानां&lt;br&gt;&#xA;संख्या ऽगण्येति मे मतिः।&lt;br&gt;&#xA;तेषाम् उद्घाटनायापि&lt;br&gt;&#xA;समयो नास्ति मे यदि ।&lt;br&gt;&#xA;का वार्ताध्ययनस्य स्यात्&lt;br&gt;&#xA;चिन्तयन्त्व् इह पण्डिताः ॥&lt;br&gt;&#xA;यः कालो मुद्रितग्रन्थ-&lt;br&gt;&#xA;पठने यापितो भवेत् ।&lt;br&gt;&#xA;तम् एव भक्षयत्य् एष&lt;br&gt;&#xA;व्याधिः किं करवाण्य् अहम् ॥&lt;br&gt;&#xA;शान्तं पापं भवेद् अन्यः&lt;br&gt;&#xA;कोऽप्य् एतद् व्याधिपीडितः ।&lt;br&gt;&#xA;को भिषक् किं भेषजं च&lt;br&gt;&#xA;कृपया बोधयेद् इमम् ॥&lt;/p&gt;</description>
    </item>
    <item>
      <title>४७ आयाहि बन्धो</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/47_AyAhi_bandho/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/47_AyAhi_bandho/</guid>
      <description>&lt;p&gt;त्वरितमृदुपद्भ्यां त्वमायाहि बन्धो&lt;/p&gt;&#xA;&lt;p&gt;दौवारिको नास्त्यनावृतं द्वारम् ॥ १ ॥&lt;/p&gt;&#xA;&lt;p&gt;आगच्छ निःस्वनं स्वागतं ते स्यात्&lt;/p&gt;&#xA;&lt;p&gt;प्रतीक्षा मदीया सफलं भवेद्द्राक् ॥ २ ॥&lt;/p&gt;&#xA;&lt;p&gt;बालस्य निद्रेव तूर्णमायाहि&lt;/p&gt;&#xA;&lt;p&gt;आगच्छ मेघवत् गर्जनं मा भूत् ॥ ३ ॥&lt;/p&gt;&#xA;&lt;p&gt;आगच्छ चोर इव धरणीं प्लवन्त्वम्&lt;/p&gt;&#xA;&lt;p&gt;कोऽपि पश्येन्न शृणुयान्न कोऽप्यत्र ॥ ४ ॥&lt;/p&gt;&#xA;&lt;p&gt;यद्दर्शनीयमिह तदहं त्वपश्यम्&lt;/p&gt;&#xA;&lt;p&gt;यद्घ्राणयोग्यमिह तदहं त्वजिघ्रम् ॥ ५ ॥&lt;/p&gt;&#xA;&lt;p&gt;अशृणवमहं श्रव्यमत्रयल्लोके&lt;/p&gt;&#xA;&lt;p&gt;स्पृश्यानि स्पृष्टानि भोज्यमपि भुक्तं ॥ ६ ॥&lt;/p&gt;&#xA;&lt;p&gt;नोदनमवश्यं न कर्षणं चापि&lt;/p&gt;&#xA;&lt;p&gt;सज्जोऽस्मि निर्भरो त्वामनुसरामि ॥ ७ ॥&lt;/p&gt;&#xA;&lt;p&gt;पश्य मां तव हसितचञ्चलितदृग्भ्यां&lt;/p&gt;&#xA;&lt;p&gt;नयतु मां ते मृदुलहस्तावलम्बम् ॥ ८ ॥&lt;/p&gt;</description>
    </item>
    <item>
      <title>४७ मुक्तकमाला</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/47_muktakamAlA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/47_muktakamAlA/</guid>
      <description>&lt;p&gt;जनानामस्मिता माया जगत्यस्मिन्निरर्थके ।&lt;/p&gt;&#xA;&lt;p&gt;हन्तेयं भणितिश्चापि कल्पिता मायया तया ॥ १ ॥&lt;/p&gt;&#xA;&lt;p&gt;ब्ला ब्लाब्लेति सुपुष्टबस्तरटनं कुर्वन् पुरीचत्वरे&lt;/p&gt;&#xA;&lt;p&gt;भृत्यश्लाघनदर्पितो बहुमुखो दक्षः स्वनिर्वाचने ।&lt;/p&gt;&#xA;&lt;p&gt;सर्वान् तोषयते जनान् सुमधुरासत्यैः स्ववित्तार्जने&lt;/p&gt;&#xA;&lt;p&gt;शूरो विन्दति राजनीतिचतुरः श्रेयः सदास्मिन्युगे ॥ २ ॥&lt;/p&gt;&#xA;&lt;p&gt;माता क्रन्दत्यधीरा ममशिशुरनघः कुत्र गतवान्&lt;/p&gt;&#xA;&lt;p&gt;अन्यत्रार्तो जनन्यै त्वविरतमबलो  रोदिति शिशुः ।&lt;/p&gt;&#xA;&lt;p&gt;सर्वे पृष्टा रमण्यायि वद किमिह दृष्टो मम पतिः&lt;/p&gt;&#xA;&lt;p&gt;कस्मै देवाय भूयान्मम नमनमिदानीं वद सखे ॥ ३ ॥&lt;/p&gt;&#xA;&lt;p&gt;उपयासि तमसि राधां रजसा लिप्तश्च चरसि गोपालः ।&lt;/p&gt;&#xA;&lt;p&gt;पुलिनेषु पङ्किलस्त्वं तथापि सत्त्वगुणपूर्णः किम् ॥ ४ ॥&lt;/p&gt;</description>
    </item>
    <item>
      <title>४८ लज्जातिरोहिता प्रहेलिका</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/48_lajjAtirohitA_prahelikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/48_lajjAtirohitA_prahelikA/</guid>
      <description>&lt;p&gt;भजतीनकरस्पर्शात् तन्द्रिता कृशतां यदा ।&lt;/p&gt;&#xA;&lt;p&gt;भ्राजमाने नभस्यर्के छाया भवति ते कृशा ॥&lt;/p&gt;&#xA;&lt;p&gt;सुषमां गगनं विन्दत्यागते गवि काननात् ।&lt;/p&gt;&#xA;&lt;p&gt;विश्रान्तं सुलभं शेते भुवनं तमसावृतम् ॥&lt;/p&gt;&#xA;&lt;p&gt;पुष्पावृतारण्यदेशाः दिने शीतजलं हितम् ।&lt;/p&gt;&#xA;&lt;p&gt;तृप्तो जलावृतो लोकः हृद्या शारदयामिनी ॥&lt;/p&gt;&#xA;&lt;p&gt;जने सूर्यकरौत्सुक्यं  शिवरात्रिमहस्तदा ।&lt;/p&gt;&#xA;&lt;p&gt;लज्जातिरोहितामेकां - - - - - - - - ॥&lt;/p&gt;</description>
    </item>
    <item>
      <title>४९ कविपरिचयः</title>
      <link>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/49_kaviparichayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/kAvyam/laxyam/padyam/gorUru-shrInivAsa-mUrtiH/chandrikA/49_kaviparichayaH/</guid>
      <description>&lt;p&gt;गॊरूरु-श्रीनिवासमूर्ताव् इतोऽप्य् &lt;a href=&#34;https://vishvAsa.github.io/kAvyam/notes/sapiens/branches/Aryan/satem/indo-iranian/indo-aryan/jAti-varNa-practice/v1/persons/sage-bloodlines/atriH/&#34;&gt;अत्र&lt;/a&gt; । इह तत्कृतः परिचयः प्रस्तूयते।&lt;/p&gt;&#xA;&lt;figure class=&#34;thumbnail&#34;&gt;&#xA;&#xA;    &lt;a href=&#34;https://vishvAsa.github.io/kAvyam/notes/sapiens/branches/Aryan/satem/indo-iranian/indo-aryan/jAti-varNa-practice/v1/persons/sage-bloodlines/atriH/images/gorUru-shrInivAsa-mUrti.png&#34; target=&#34;_blank&#34; rel=&#34;noopener&#34;&gt;&#xA;        &lt;img src=&#34;https://vishvAsa.github.io/kAvyam/notes/sapiens/branches/Aryan/satem/indo-iranian/indo-aryan/jAti-varNa-practice/v1/persons/sage-bloodlines/atriH/images/gorUru-shrInivAsa-mUrti.png&#34; alt=&#34;&#34; title=&#34;&#34;&gt;&#xA;    &lt;/a&gt;&#xA;&#xA;    &#xA;&#xA;&lt;/figure&gt;&#xA;&lt;details open&gt;&lt;summary&gt;विश्वास-प्रस्तुतिः&lt;/summary&gt;&#xA;&lt;p&gt;स्फटिक-स्वच्छ-सलिला&lt;br&gt;&#xA;नदी हेमवती शुभा ।&lt;br&gt;&#xA;कर्णाटके प्रवहति&lt;br&gt;&#xA;क्षेत्र-जीवाश्रया सती ॥१ ॥&lt;br&gt;&#xA;न्यग्रोधाम्र-वनोपेते&lt;br&gt;&#xA;तीरे यस्या विहङ्गमाः ।&lt;br&gt;&#xA;रटन्तो निर्भयं नित्यम्&lt;br&gt;&#xA;उत्पतन्ति सहस्रशः ॥ २ ॥&lt;br&gt;&#xA;गावश् च ग्राम-वृषभा&lt;br&gt;&#xA;यस्याः शीतल-वारिणा ।&lt;br&gt;&#xA;सिक्ता यस्यां निमज्जन्ति&lt;br&gt;&#xA;हृष्टाः पुष्टाः पदे पदे ॥ ३ ॥&lt;br&gt;&#xA;ग्राम-कन्या वृथालापाः&lt;br&gt;&#xA;कुच-कुम्भ-भरानताः ।&lt;br&gt;&#xA;वहन्ति लीलया यस्या&lt;br&gt;&#xA;वारि कुम्भैः शिरःस्थितैः ॥ ४ ॥&lt;br&gt;&#xA;यां सूर्य-ताप-सन्तप्ताः&lt;br&gt;&#xA;पोगण्डा ग्रीष्म-वासरे ।&lt;br&gt;&#xA;सलीलम् अवगाहन्ते&lt;br&gt;&#xA;दर्शयन्तः स्व-पौरुषम् ॥ ५ ॥&lt;br&gt;&#xA;यां शुभजलां विप्राः&lt;br&gt;&#xA;सेवन्ते  व्रतिनो नदीम् ।&lt;br&gt;&#xA;सन्ध्याकाले ऽर्घ्यदानार्थं&lt;br&gt;&#xA;स्नानार्थं च विशेषतः ॥ ६ ॥&lt;br&gt;&#xA;तस्याः स्रवन्त्याः पूर्वा-&lt;br&gt;&#xA;ऽभिमुखं वामे मनोहरः ।&lt;br&gt;&#xA;नृसिंहो योग-मुद्रायाम्&lt;br&gt;&#xA;आसीनः कमलासनः ॥ ७ ॥&lt;br&gt;&#xA;प्रतीच्य्-अभिमुखो भक्तैः&lt;br&gt;&#xA;सेव्यते ऽहर्-निशं मुदा ।&lt;br&gt;&#xA;भक्तानाम् आश्रयस् तेषाम्&lt;br&gt;&#xA;आर्ति-नाश-व्रते स्थितः ॥ ८ ॥&lt;/p&gt;</description>
    </item>
  </channel>
</rss>
