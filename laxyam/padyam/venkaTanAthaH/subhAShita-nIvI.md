+++
title = "सुभाषीतनीवी"
unicode_script = "devanagari"
+++

<details><summary>ಶ್ರೀನಿವಾಸಮೂರ್ತಿ - ಪ್ರಸ್ತಾವನೆ</summary>

**ಶ್ರೀಮಾನ್ ನಿಗಮಾನ್ತಮಹಾದೇಶಿಕರು ರಚಿಸಿದ**
 ಸುಭಾಷಿತನೀವೀ (ಸುಭಾಷಿತಗಳ ಗಂಟು)  
ಜಿ ಎಸ್ ಶ್ರೀನಿವಾಸಮೂರ್ತಿಯವರು ಬರೆದಿರುವ  
ಕನ್ನಡ ಭಾವಾರ್ಥ ಟಿಪ್ಪಣಿಗಳೊಡನೆ

Title: Subhaashitaniivii  
Author: Sri Vedantadesika  
Language of text: Sanskrit   
Language of translation: Kannada  
Script: Kannada  
Translator: G S S Murthy [murthygss@gmail.com](mailto:murthygss@gmail.com)  
Tags: Subhashita, Subhashitaniivi, Vedantadeshika, G S S Murthy

> **ಕವಿ-ತಾರ್ಕಿಕರ ಸಿಂಗ ನಿಗಮಾನ್ತದೇಶಿಕರು |**
> **ನೆಲಸಲೆನ್ಮನದಿ ವೇಂಕಟನಾಥರನುಗಾಲ ||**

ಶ್ರೀ ಯತಿವರ್ಯ ರಾಮಾನುಜರ ವಿಶಿಷ್ಟಾದ್ವೈತಸಿದ್ಧಾನ್ತದ ಪ್ರತಿಪಾದನೆಗೆ ಮತ್ತು ಸರ್ವತೋಮುಖವಾದ ವಿಕಾಸಕ್ಕೆ ಯಶಸ್ವಿಯಾಗಿ ದುಡಿದ ಮಹಾನುಭಾವರಲ್ಲಿ ಶ್ರೀನಿಗಮಾನ್ತಮಹಾದೇಶಿಕರು ಅಗ್ರಗಣ್ಯರು. ೧೩ನೇ ಶತಮಾನದ ಉತ್ತರಾರ್ಧದಲ್ಲಿ ತಮಿಳುನಾಡಿನ ಕಾಂಚೀಪುರದ ಭಾಗವಾದ ತೂಪ್ಪಿಲ್ ಎಂಬ ಅಗ್ರಹಾರದಲ್ಲಿ  ಜನಿಸಿ ೧೦೧ ವರ್ಷಗಳಕಾಲ ರಾಮಾನುಜಸಿದ್ಧಾನ್ತದ ಪ್ರತಿಪಾದನೆಗಾಗಿ ಶಿಷ್ಯರಿಗೆ ಕಾಲಕ್ಷೇಪ, ಜನತೆಗೆ ಪ್ರವಚನ, ವಿದ್ವಾಂಸರೊಡನೆ ವಾಕ್ಯಾರ್ಥ, ಅಮೂಲ್ಯ ಗ್ರಂಥರಚನೆ, ಭಗವದಾರಾಧನೆ ಇವುಗಳನ್ನು ಸಫಲವಾಗಿ ನಡೆಸಿದ ಈ ಮಹಾತ್ಮರು ತಮಿಳುನಾಡಿನಲ್ಲಿಯೇ, ಮುಖ್ಯವಾಗಿ ಕಾಂಚೀಪುರ, ತಿರುವಹೀಂದ್ರಪುರ ಮತ್ತು ಶ್ರೀರಂಗ ಈ ಊರುಗಳಲ್ಲಿ, ತಮ್ಮ ಜೀವನದ ಹೆಚ್ಚುಭಾಗವನ್ನು ಕಳೆದರು. ಈಸವೀ ೧೩೨೭ರಲ್ಲಿ ಶ್ರೀರಂಗದ ಶ್ರೀರಂಗನಾಥನ ದೇವಸ್ಥಾನವನ್ನು ಮಹಮ್ಮದೀಯ ದರೋಡೆಕಾರರು ದೋಚಿದಾಗ, ನೊಂದ ದೇಶಿಕರು ಕನ್ನಡನಾಡಿನ ಮೇಲುಕೋಟೆ ಮತ್ತು ಸತ್ಯಾಗಾಲಗಳಲ್ಲಿ ಕೆಲವು ವರ್ಷಗಳು ನೆಲಸಿದ್ದರು. ಇವರು ವಿದ್ಯಾರಣ್ಯರ ಸಮಕಾಲೀನರಾಗಿದ್ದು, ಇವರಿಬ್ಬರಲ್ಲಿ ಪರಸ್ಪರ ಗೌರವ ವಿಶ್ವಾಸ ಇದ್ದಿತೆಂಬುದರಲ್ಲಿ ಸಂಶಯವಿಲ್ಲ. ವಿಶಿಷ್ಟಾದ್ವೈತಸಿದ್ಧಾನ್ತಕ್ಕೆ ಸಂಬಂಧಿಸಿದಂತೆ ಪ್ರಕರಣಗ್ರಂಥಗಳಿಗೆ, ಭಾಷ್ಯಗಳಿಗೆ ವ್ಯಾಖ್ಯಾನಗಳನ್ನು ರಚಿಸಿರುವದಲ್ಲದೆ ಸ್ವತಂತ್ರ ತತ್ತ್ವಗ್ರಂಥಗಳನ್ನೂ ಅನೇಕ ಸ್ತೋತ್ರಗಳನ್ನೂ ರಚಿಸಿರುವ ಈ ಮಹಾನುಭಾವರು ದಾರ್ಶನಿಕರು, ಗೃಹಸ್ಥರಾಗಿಯೇ ಮಹಾವಿರಕ್ತ ಭಗವದ್ಭಕ್ತರು, ಅದ್ವಿತೀಯ ವಿದ್ವಾಂಸರು ಆಗಿರುವುದಲ್ಲದೆ ಮಹಾಕವಿಗಳೂ ಕೂಡ. ಇವರು ಸಂಸ್ಕೃತವಲ್ಲದೆ ತಮಿಳಿನಲ್ಲೂ ಪ್ರಾಕೃತದಲ್ಲೂ ಕೃತಿಗಳನ್ನು ರಚಿಸಿದ್ದಾರೆ. ಇವರು ರಚಿಸಿರುವ ಕೃತಿಗಳು ನೂರಕ್ಕೂ ಹೆಚ್ಚು. ಇವರ ಸಮಕಾಲೀನ ವಿದ್ವಾಂಸರು ಇವರ ಕುಶಾಗ್ರಪ್ರತಿಭೆ, ಇವರ ವಿದ್ವತ್ತಿನ ವಿಸ್ತಾರ ಅಗಾಧತೆ ಇವುಗಳಿಗೆ ಮಣಿದು ಇವರ "ಕವಿತಾರ್ಕಿಕಸಿಂಹ", "ಸರ್ವತಂತ್ರಸ್ವತಂತ್ರ" ಎಂಬ ಬಿರುದುಗಳಿಗೆ ಮನ್ನಣೆಯಿತ್ತರು. ಇವರ ಹುಟ್ಟಿನ ಹೆಸರು "ವೆಂಕಟನಾಥ" ಎಂದಾದರೂ ಇವರನ್ನು "ನಿಗಮಾನ್ತಮಹಾದೇಶಿಕ" "ವೇದಾನ್ತಾಚಾರ್ಯ" ಎಂದೇ ಕರೆಯುವುದು ಸಂಪ್ರದಾಯವಾಯಿತು.

ಇವರ ಶ್ರೀಕೃಷ್ಣನ ಚರಿತೆಯನ್ನವಲಂಬಿಸಿದ ಯಾದವಾಭ್ಯುದಯ ಮಹಾಕಾವ್ಯದ ಘನತೆಗೆ ರಮಣೀಯತೆಗೆ  ಕುವಲಯಾನಂದವೆಂಬ ಪ್ರಸಿದ್ಧ ಅಲಂಕಾರಶಾಸ್ತ್ರದ ಗ್ರಂಥವನ್ನು ರಚಿಸಿದ ಅದ್ವೈತಿಗಳಾದ ಅಪ್ಪಯ್ಯದೀಕ್ಷಿತರು ಈ ಕಾವ್ಯಕ್ಕೆ ವ್ಯಾಖ್ಯಾನವನ್ನು ರಚಿಸಿರುವುದೇ ನಿದರ್ಶನ.  ಶ್ರೀರಂಗನಾಥರ ಪಾದುಕೆಗಳನ್ನು ಸ್ತುತಿಸುವ ಪಾದುಕಾಸಹಸ್ರವೆಂಬ ೧೦೦೮ ಶ್ಲೋಕಗಳ ಇವರ ಅಪೂರ್ವವಾದ ಕಾವ್ಯಕ್ಕೂ  ಅಪ್ಪಯ್ಯದೀಕ್ಷಿತರು ವ್ಯಾಖ್ಯಾನ ಬರೆದಿರುತ್ತಾರೆ. ಕಾಳಿದಾಸನ ಮೇಘಸಂದೇಶವನ್ನು ಹೋಲುವ ಇವರ ಹಂಸಸಂದೇಶವೆಂಬ ಖಂಡಕಾವ್ಯದಲ್ಲಿ ವಿರಹಿ ಶ್ರೀರಾಮಚಂದ್ರನು ಸೀತಾದೇವಿಗೆ ಹಂಸವೊಂದರ ಮುಖೇನ ಕಳುಹಿಸಿದ  ಸಂದೇಶವು ಹೃದಯಂಗಮವಾಗಿ ವರ್ಣಿತವಾಗಿದೆ. ವಿಶಿಷ್ಟಾದ್ವೈತತತ್ತ್ವನ್ನು ಬೋಧಿಸುವ ಇವರ ಸಂಕಲ್ಪಸೂರ್ಯೋದಯವೆಂಬ ಸುದೀರ್ಘವಾದ ನಾಟಕವೂ ಕೂಡ ಪ್ರಸಿದ್ಧವಾದುದು. ಪ್ರಕೃತ, ಇವರ ಸುಭಾಷಿತನೀವಿಯೂ  ಕೂಡ ಮನೋಹರವಾದ ಸುಭಾಷಿತಗಳ ಖಂಡಕಾವ್ಯ. ಸಜ್ಜನರ ಬಗ್ಗೆ ಸಜ್ಜನರಿಗಾಗಿ ಸಜ್ಜನೋತ್ತಮರು ಬರೆದಿರುವ ಅಮೂಲ್ಯ ಕಾವ್ಯ.

ಈ ಕಾವ್ಯ ಸುಭಾಷಿತಗಳ ನೀವಿ. "ನೀವಿ" ಎಂದರೆ ಗಂಟು, ಹಣದಗಂಟು, ಥೈಲಿಯೆಂದು. ಸ್ತ್ರೀಯರು ಸೀರೆಗೆ ಸೊಂಟದಲ್ಲಿ ಹಾಕಿಕ್ಕೊಳ್ಳುವ ಗಂಟು ಕೂಡ ನೀವಿ. ಹಣದಗಂಟಿನ ಮೌಲ್ಯ ಗಂಟಿನ ಗಾತ್ರವನ್ನವಲಂಬಿಸಿರುವುದಿಲ್ಲ. ಹಣವನ್ನು ಪಡೆಯಲು ಗಂಟನ್ನು ಬಿಚ್ಚುವ ಪ್ರಯಾಸ ಮಾಡಬೇಕು. ಅದೇರೀತಿ ಸುಭಾಷಿತನೀವಿಯ ಅಂತರಾರ್ಥಗಳನ್ನು ಪಡೆಯಲು ಪ್ರಯಾಸ ಪಡಬೇಕು. ಓದುಗರಿಗೆ ಸರಸ್ವತಿಯು ಒಲಿದಿದ್ದರೇನೇ ಈ ಸುಭಾಷಿತನೀವಿಯ ಬಂಧಮೋಕ್ಷವು ಸಾಧ್ಯ ಎಂಬ ಅರ್ಥವೂ ಸ್ಫುರಿಸುತ್ತದೆ.

ಈ ಕಾವ್ಯದಲ್ಲಿ ೧೨ ಅಧ್ಯಾಯಗಳಿವೆ. ಅಧ್ಯಾಯವನ್ನು ಪದ್ಧತಿಯೆಂದು ಕರೆಯಲಾಗಿದೆ. ಒಂದೊಂದು ಪದ್ಧತಿಯಲ್ಲೂ ೧೨ ಶ್ಲೋಕಗಳಿವೆ, ಕಾವ್ಯದ ಅಂತ್ಯಶ್ಲೋಕವೂ ಸೇರಿ ಈ ಕಾವ್ಯದಲ್ಲಿ ಒಟ್ಟು ೧೪೫ ಶ್ಲೋಕಗಳು ಮಾತ್ರ. ಮೊದಲು ದುರ್ಗುಣಗಳನ್ನು, ದುರ್ಜನರನ್ನು ದೂರಮಾಡಿದರೇನೇ ಸದ್ಗುಣಗಳಿಗೆ, ಸಜ್ಜನರ ಸಂಗಕ್ಕೆ ಪಾತ್ರರಾಗಬಹುದು ಎಂಬುದನ್ನು ತೋರಿಸುವುದಕ್ಕಾಗಿ ಮೊದಲ ಐದು ಪದ್ಧತಿಗಳು ದುರ್ಗುಣಗಳ, ದುರ್ಜನರ ವೈಖರಿಯ ವೈವಿಧ್ಯತೆಗೆ ಮೀಸಲಾಗಿವೆ. ಮಿಕ್ಕ ಏಳು ಪದ್ಧತಿಗಳು ಸಜ್ಜನರ, ಸತ್ಕವಿಗಳ ಆಚಾರ, ವ್ಯವಹಾರಗಳನ್ನು ಅನೇಕ ದೃಷ್ಟಿಕೋಣಗಳಿಂದ ಪ್ರತಿಪಾದಿಸುತ್ತವೆ.

ಮೊದಲನೆಯ ಪದ್ಧತಿಯನ್ನು ಆರ್ಯಾವೃತ್ತದಲ್ಲಿ ರಚಿಸಲಾಗಿದೆ. ಉಳಿದೆಲ್ಲ ಪದ್ಧತಿಗಳು ಹೆಚ್ಚು ಬಳಕೆಯ ಅನುಷ್ಟುಪ್ ಛಂದಸ್ಸಿನಲ್ಲೇ ರಚಿತವಾಗಿವೆ. ಎಲ್ಲ ಪದ್ಧತಿಗಳ ನಿಗಮನಶ್ಲೋಕಗಳು ವೃತ್ತಗಳಾಗಿವೆ. ಕ್ಲಿಷ್ಟಪದಗಳಿಲ್ಲದೆ ಲಲಿತವಾದ ಶೈಲಿಯಲ್ಲಿ ರಚಿತವಾಗಿದ್ದರೂ ಶ್ಲೋಕಗಳ ಭಾವಾರ್ಥವನ್ನು ಗ್ರಹಿಸುವುದು ಅಷ್ಟು ಸುಲಭವಲ್ಲ. ಇದಕ್ಕೆ ಎರಡು ಕಾರಣಗಳು. ಒಂದು, ಶ್ಲೇಷೆಯ ಪ್ರಯೋಗ. ಎರಡನೆಯದು ಭಾವವನ್ನು ಅನ್ಯೋಕ್ತಿಯ ಮೂಲಕ ತಿಳಿಸುವ ವಿಧಾನ.

ಪ್ರಾಯಶಃ ಶ್ಲೇಷೆಯ ಪ್ರಯೋಗಬಾಹುಳ್ಯ ಸಂಸ್ಕೃತ ವಾಙ್ಮಯದಲ್ಲಿ ಇರುವಂತೆ ಮತ್ತಾವ ಭಾಷೆಯಲ್ಲಿಯೂ ಇಲ್ಲ. ಇದಕ್ಕೆ ಶ್ಲೇಷೆ ಸಂಸ್ಕೃತ ಭಾಷೆಯ ಅನ್ತರ್ಗುಣವಾಗಿರುವುದೇ ಕಾರಣ. ಸಂಸ್ಕೃತದಲ್ಲಿ ಅನೇಕ ಶಬ್ದಗಳಿಗೆ ಒಂದಕ್ಕಿಂತ ಹೆಚ್ಚು ಅರ್ಥವುಂಟು. ಅಮರಕೋಶದಲ್ಲಿ ನಾನಾರ್ಥವರ್ಗದಲ್ಲಿ ಈ ಶಬ್ದಗಳನ್ನೂ ಈ ಶಬ್ದಗಳ ಎಲ್ಲ ಅರ್ಥಗಳನ್ನೂ ವಿವರವಾಗಿ ಕೊಡಲಾಗಿದೆ. ಅಷ್ಟೇ ಅಲ್ಲದೆ, ಸಮಾಸ ಸಂಧಿ ಪ್ರಕ್ರಿಯೆಗಳಿಂದ ಗುಂಫಿತವಾದ ಪದಸಮೂಹವನ್ನು ಅನೇಕವಿಧವಾಗಿ ಒಡೆಯಬಹುದು. ಬೇರೆ ಬೇರೆ ವಿಧದಲ್ಲಿ ಮಾಡಿದ ಪದವಿಭಾಗ ಬೇರೆ ಬೇರೆ ಅರ್ಥವನ್ನು ಕೊಡುವ ಸಾಧ್ಯತೆ ಇದೆ. ಶ್ಲೇಷೆಯ ವೈಖರಿ ಈ ಕಿರು ಕಾವ್ಯದಲ್ಲಿ ಹೇರಳವಾಗಿ ದೊರಕುತ್ತದೆ. ವಾಲ್ಮೀಕಿ, ಕಾಳಿದಾಸ ಮುಂತಾದ ಪ್ರಾಚೀನ ಕವಿಗಳಲ್ಲಿ ಶ್ಲೇಷೆಯ ಪ್ರಯೋಗವು ಅಲ್ಲಿ ಇಲ್ಲಿ ಕಂಡು ಬಂದರೂ, ಹೆಚ್ಚಾಗಿ ಭಾರವಿ, ಮಾಘ, ಬಾಣ, ಶ್ರೀಹರ್ಷ ಮುಂತಾದ ಮಧ್ಯಕಾಲೀನ ಕವಿಗಳಲ್ಲಿ ಕಾಣಬರುತ್ತದೆ. ಶ್ಲೇಷೆಯನ್ನು ಉಪಯೋಗಿಸಿಕ್ಕೊಂಡು ಉಚಿತವಾದ ಸಮರ್ಪಕವಾದ ಬೇರೆ ಬೇರೆ ಅರ್ಥಗಳು ಬರುವಂತೆ ಶ್ಲೋಕಗಳನ್ನು ರಚಿಸುವುದು ಭಾಷೆಯಲ್ಲಿ ಪೂರ್ಣಪಾಂಡಿತ್ಯವಿಲ್ಲದೆ ಇದ್ದವರಿಗೆ ದುಸ್ಸಾಧ್ಯ. ಅದರಲ್ಲೂ, ಒಂದು ಅರ್ಥ ಉಪಮಾನಕ್ಕೆ ಅನ್ವಯವಾಗುವಂತೆಯೂ, ಮತ್ತೊಂದು ಅರ್ಥ ಉಪಮೇಯಕ್ಕೆ ಅನ್ವಯವಾಗುವಂತೆಯೂ ಶ್ಲೋಕವನ್ನು ರಚಿಸುವುದು ಪಂಡಿತರಿಗೂ ಶ್ರಮಸಾಧ್ಯ. ಶ್ಲೇಷೆಯ ಕಸರತ್ತಿನಲ್ಲಿ ಕೆಲವುಸಲ ಅರ್ಥವು ಕುಂಠಿತವಾಗುವುದೂ ಉಂಟು. ಅದಕ್ಕಾಗಿಯೇ ಕೆಲವು ಕಾವ್ಯಮೀಮಾಂಸಕರು ಶ್ಲೇಷೆಗೆ ಹೆಚ್ಚು ಬೆಲೆ ಕೊಡುವುದಿಲ್ಲ.

ಶ್ಲೇಷೆಯಿರುವ ಪದಗಳೆಲ್ಲವನ್ನೂ ಭಾಷಾಂತರಿಸದೆ ಹಾಗೆಯೇ ಇನ್ನೊಂದು ಭಾಷೆಯಲ್ಲಿ ಅಳವಡಿಸಿಕ್ಕೊಳ್ಳುವ ಸಾಧ್ಯತೆಯಿದ್ದರೆ ಮಾತ್ರ ಶ್ಲೇಷೆಯ ಚಮತ್ಕಾರವನ್ನು ಭಾಷಾಂತರದಲ್ಲಿ ಉಳಿಸಿಕ್ಕೊಳ್ಳಬಹುದು. ವಿಶೇಷ ಸಂದರ್ಭಗಳಲ್ಲಿ ಇದು ಸಾಧ್ಯವಾಗಬಹುದು. ಸಾಮಾನ್ಯವಾಗಿ ಮೂಲದಲ್ಲಿ ಶ್ಲೇಷೆಯಿದ್ದರೆ ಅದನ್ನು ಶ್ಲೇಷೆಯ ಚಮತ್ಕಾರದ ಸಹಿತ ಭಾಷಾಂತರಿಸುವುದು ಸಾಧ್ಯವಿಲ್ಲವೆಂದೇ ಹೇಳಬಹುದು. ಮೂರು ಪರಿಮಾಣ (dimension)ದ ಕಟ್ಟಡವೊಂದನ್ನು ಎರಡು ಪರಿಮಾಣದ ಕಾಗದದ ಪುಟದಮೇಲೆ ಪ್ರತಿನಿಧಿಸುವುದಕ್ಕಾಗಿ plan, elevation and  sideview ಎಂಬ ಮೂರು ಚಿತ್ರಗಳಾಗಿ ಒಡೆಯುತ್ತಾರೆ. ಅದೇ ರೀತಿ ಶ್ಲೇಷೆಯಿರುವ ಮೂಲಕ್ಕೆ ಬೇರೆ ಭಾಷೆಯಲ್ಲಿ ಎರಡು ಅರ್ಥಗಳನ್ನು ಬೇರೆ ಬೇರೆ ಬರೆಯಬೇಕಾಗಿ ಬರುತ್ತದೆ. ಶ್ಲೇಷೆಯ ಚಮತ್ಕಾರ ಭಾಷಾಂತರದಲ್ಲಿ ಮಾಯವಾಗುವುದರಿಂದ ಮೂಲ ಸುವರ್ಣಮಯವಾಗಿದ್ದರೆ ಭಾಷಾಂತರ ಸೀಸಮಯವಾಗಿ ಕಂಡೀತು. ಇಷ್ಟಾದರೂ ಎರಡೂ ಅರ್ಥಗಳನ್ನು ಓದಿಕ್ಕೊಂಡು  ಸುಂದರವಾದ ಮೂಲ ಮೂರ್ತಿಯ ನೆರಳನ್ನಾದರೂ ನಾವು ನೋಡಬಹುದು.

ಮೇಲೆ ಹೇಳಿದಂತೆ ಈ ಕಾವ್ಯದಲ್ಲಿ ಅನ್ಯೋಕ್ತಿಯ ಪ್ರಯೋಗವಿದೆ. ತಿಳಿಸಬೇಕಾದ ನೀತಿಯನ್ನು ನೇರವಾಗಿ ಉಪದೇಶಿಸದೆ ಮತ್ತಾವುದೋ ಪ್ರಾಕೃತಿಕ ಸಂದರ್ಭವನ್ನು ವರ್ಣಿಸಿ ವ್ಯಂಗ್ಯವಾಗಿ ಸೂಚಿಸುತ್ತಾರೆ. ಕನ್ನಡ ಭಾಷೆಯಲ್ಲಿ ಅನೇಕ ಗಾದೆಗಳು ಅನ್ಯೋಕ್ತಿಗಳಾಗಿವೆ. ಉದಾಹರಣೆಗೆ, "ಹಿತ್ತಲ ಗಿಡ ಮದ್ದಲ್ಲ", "ನಾಯಿ ಬೊಗಳಿದರೆ ದೇವಲೋಕ ಹಾಳೇ?" ಎಂಬ ಗಾದೆಗಳಲ್ಲಿ ಬರಿಯ ವಾಚ್ಯಾರ್ಥದಲ್ಲಿ ಎನೂ ಹುರುಳಿಲ್ಲ. ಈ ಗಾದೆಗಳನ್ನು ಯಾವ ಸಂದರ್ಭದಲ್ಲಿ ಉಪಯೋಗಿಸಬೇಕೆಂಬುದು ಯಾರಿಗೆ ತಾನೇ ತಿಳಿಯದು? ಇದೇ ಮಾದರಿಯಲ್ಲಿ ಸಂಸ್ಕೃತದಲ್ಲಿ ರಚಿಸಿರುವ ಶ್ಲೋಕವನ್ನು ಅನ್ಯೋಕ್ತಿ ಅಥವಾ ಅನ್ಯಾಪದೇಶ ಎನ್ನುತ್ತಾರೆ. ಸಂಸ್ಕೃತದ ಮಧ್ಯಕಾಲೀನ ಕವಿಗಳನೇಕರು ನೂರು ಅನ್ಯೋಕ್ತಿಗಳನ್ನು ರಚಿಸಿ ಅನ್ಯೋಕ್ತಿಶತಕವೆಂಬ ಹೆಸರಿನಲ್ಲಿ ಕೃತಿಗಳನ್ನು ರಚಿಸಿದ್ದಾರೆ. ದೇಶಿಕರು ಈ ಕೃತಿಯಲ್ಲಿ ಶ್ಲೇಷೆಯನ್ನೂ ಅನ್ಯೋಕ್ತಿಯನ್ನೂ ಹೆಣೆದು ಒಂದು ವಾಚ್ಯಾರ್ಥ ಅನ್ಯೋಕ್ತಿಯಾದರೆ, ಇನ್ನೊಂದು ವಿವಕ್ಷಿತ ನೀತಿಬೋಧಕ ಅರ್ಥವಾಗಿರುವಂತೆ ಶ್ಲೋಕಗಳನ್ನು ರಚಿಸಿದ್ದಾರೆ. ಕೆಲವು ಶ್ಲೋಕಗಳು ತೋರಿಕೆಗೆ ಒಗಟೆಯಂತಿದ್ದು ಕೊಂಚ ಶ್ರಮಪಟ್ಟು ಶ್ಲೋಕದಲ್ಲಿರುವ ಶ್ಲೇಷೆಯನ್ನು ಅರಿತುಕ್ಕೊಂಡು ಒಗಟೆಯನ್ನು ಬಿಡಿಸಿಕ್ಕೊಳ್ಳಬೇಕಾಗುತ್ತದೆ.

ಸುಭಾಷಿತನೀವಿಗೆ ಹಲವು ವ್ಯಾಖ್ಯಾನಗಳಿವೆ. ಶ್ರೀನಿವಾಸಾಚಾರ್ಯರೆಂಬುವರು "ರತ್ನಪೇಟಿಕಾ" ಎಂಬ ವಿಸ್ತಾರವಾದ ವ್ಯಾಖ್ಯಾನವನ್ನು ಬರೆದಿರುತ್ತಾರೆ. ಈ ವ್ಯಾಖ್ಯಾನ ಈಗ ದೊರೆತಿರುವ ಇನ್ನುಳಿದ ವ್ಯಾಖ್ಯಾನಗಳಿಂತ ಹಳೆಯದು. ನರಸಿಂಹಾಚಾರ್ಯರೆಂಬುವರು ಮತ್ತೊಂದು ವ್ಯಾಖ್ಯಾನವನ್ನು ಬರೆದಿರುವರೆಂದು ತಿಳಿದುಬಂದಿದೆ. ಶ್ರೀನಿವಾಸತಾತಾಚಾರ್ಯರೆಂಬುವರು ಬಹಳ ವಿಸ್ತೃತವಾದ "ಹೃದ್ಯಾರ್ಥದೀಪಿಕಾ" ಎಂಬ ವ್ಯಾಖ್ಯಾನವನ್ನು ಬರೆಯುವ ಪ್ರಯತ್ನ ಮಾಡಿ, ಈ ವ್ಯಾಖ್ಯಾನ ಮೊದಲ ಮೂರು ಪದ್ಧತಿಗಳಿಗೆ ಮಾತ್ರ ಸೀಮಿತವಾಗಿದೆ. ವಾತ್ಸ್ಯ ವರದಾಚಾರ್ಯರೆಂಬುವರು "ನಾನಾರ್ಥದರ್ಶಿನೀ" ಎಂಬ ವ್ಯಾಖ್ಯಾನವನ್ನು ರಚಿಸಿ, ತಮಿಳಿನಲ್ಲಿಯೂ ಭಾವಾರ್ಥವನ್ನು ಕೊಟ್ಟಿರುತ್ತಾರೆ. ಸಂಸ್ಕೃತಜ್ಞರಿಗೆ ಚಿರಪರಿಚಿತರಾದ ಡಾ. ಕೆ. ಎಸ್. ನಾಗರಾಜನ್ ರವರ ಇಂಗ್ಲಿಷ್ ಅನುವಾದದಿಂದ ಕೂಡಿದ ಪುಸ್ತಕವೊಂದು ಮುದ್ರಿತವಾಗಿದೆ. ಕನ್ನಡದಲ್ಲಿ ಕೂಡ ಅನುವಾದದ ರಚನೆಯಾಗಿ  ಮುದ್ರಿತವಾಗಿದ್ದಿರಬಹುದು.

ಪ್ರಕೃತ ಈ ನನ್ನ ಪ್ರಯತ್ನದಲ್ಲಿ ಪ್ರತಿಯೊಂದು ಶ್ಲೋಕಕ್ಕೂ ಕನ್ನಡದಲ್ಲಿ ಭಾವಾರ್ಥವನ್ನು ಕೊಡಲಾಗಿದೆ. ಈ ಕೃತಿಯ ಹಲವಾರು ಶ್ಲೋಕಗಳಿಗೆ ಪಾಠಾಂತರಗಳಿವೆ. ಇಲ್ಲಿ ಸೂಕ್ತವೆಂದು ತೋರಿದ ಒಂದೇ ಒಂದು ಪಾಠವನ್ನು ಕೊಟ್ಟು ಅದರ ಭಾವಾರ್ಥವನ್ನು ಕೊಡಲಾಗಿದೆ. ಶ್ಲೇಷೆಯಿದ್ದ ಶ್ಲೋಕಗಳಿಗೆ, ಅನ್ಯೋಕ್ತಿಯಿದ್ದರೆ ಎರಡು ಅರ್ಥಗಳನ್ನೂ ಬೇರೆ ಬೇರೆ ಕೊಡಲಾಗಿದೆ. ಮೊದಲನೆಯ ಅರ್ಥ ತೋರಿಕೆಯ ಅನ್ಯೋಕ್ತಿ, ಎರಡನೆಯದು ನೀತಿಬೋಧಕ ಅರ್ಥ. ಮೇಲೆ ಹೇಳಿದ ವ್ಯಾಖ್ಯಾನಗಳಲ್ಲಿ ಅನೇಕ ಶ್ಲೋಕಗಳಿಗೆ ನಾಲ್ಕಾರು ಅರ್ಥಗಳನ್ನು ಕೊಡಲಾಗಿದೆ. ಉದಾಹರಣೆಗೆ, ಹೃದ್ಯಾರ್ಥದೀಪಿಕೆಯಲ್ಲಿ ಒಂದು ಶ್ಲೋಕಕ್ಕೆ (೨.೧೦) ೧೫ ಅರ್ಥಗಳನ್ನು ಕೊಟ್ಟಿದ್ದಾರೆ. ಈ ನನ್ನ ಕಿರುಪ್ರಯತ್ನದಲ್ಲಿ ಆ ಎಲ್ಲ ಅರ್ಥಗಳನ್ನೂ ಕೊಡುವ ಪ್ರಯಾಸಕ್ಕೆ ಕೈಹಾಕಿಲ್ಲ. ಭಾವಾರ್ಥವು ಶ್ಲೋಕದ ಅನ್ವಯಾರ್ಥಕ್ಕೆ ಕನ್ನಡ ವಾಕ್ಯಗ್ರಥನದ ಮರ್ಯಾದೆಯನ್ನು ಮೀರದೆ ಆದಷ್ಟು ಸಮೀಪವಾಗಿರುವಂತೆ ಭಾವಾರ್ಥವನ್ನು ಬರೆಯಲು ಪ್ರಯತ್ನಿಸಿದ್ದೇನೆ. ಭಾವಾರ್ಥದ ಕೆಳಗೆ ಕೊಟ್ಟಿರುವ ಟಿಪ್ಪಣಿ ಭಾವಾರ್ಥವನ್ನು ಸ್ಪಷ್ಟಪಡಿಸುವುದಕ್ಕಾಗಿ ಉಪಯುಕ್ತವಾದ ವಿಷಯಗಳ ಸಂಗ್ರಹ. ಸಂಸ್ಕೃತದಲ್ಲಿ ಅಭಿರುಚಿಯೂ ಸಾಕಷ್ಟು ಜ್ಞಾನವೂ ಇರುವವರಿಗೆ ಅನುಕೂಲವಾಗಲೆಂದು, ಶ್ಲೇಷೆಯಿರುವ ಪದಗಳಿಗೆ ಅವುಗಳ ಉಚಿತ ಅರ್ಥಗಳನ್ನೂ ಟಿಪ್ಪಣಿಯಲ್ಲಿ ಕೊಡಲಾಗಿದೆ. ನನ್ನ ಈ ಪ್ರಯತ್ನಕ್ಕೆ ಮುಖ್ಯವಾದ ಅಧಾರ ಮೇಲೆ ಹೇಳಿದ "ಹೃದ್ಯಾರ್ಥದೀಪಿಕಾ" ಮತ್ತು "ನಾನಾರ್ಥದರ್ಶಿನೀ" ಎಂಬ ಎರಡು ವ್ಯಾಖ್ಯಾನಗಳನ್ನೂ ಒಳಗೊಂಡ ಉಭಯವೇದಾನ್ತಗ್ರನ್ಥಮಾಲೆಯಲ್ಲಿ ೧೯೭೧ರಲ್ಲಿ ಪ್ರಕಟವಾಗಿರುವ "ಸುಭಾಷಿತನೀವೀ" ಪುಸ್ತಕ.

ಈ ಪ್ರಯತ್ನಕ್ಕೆ ನಾನು ಹೇಗೆ ಕೈಹಾಕಿದೆ ಎಂಬ ಬಗ್ಗೆ ಕೆಲವು ವಾಕ್ಯಗಳು ಅನುಚಿತವಾಗಲಾರದು. ನನ್ನ ತಂದೆ ವಿದ್ಯಾವಿನಯಸಂಪನ್ನರೂ ಭಗವದ್ಭಕ್ತರೂ ಆದ ಕೀರ್ತಿಶೇಷ ಗೊರೂರು ಶೆಲ್ವಪಿಳ್ಳೈ ಅವರಿಗೆ ಅವರ ಮಧ್ಯವಯಸ್ಸಿನಲ್ಲಿ ಯಾದೃಚ್ಛಿಕವಾಗಿ ತಿರುವಹೀಂದ್ರಪುರದಲ್ಲಿ ಜರುಗುತ್ತಿದ್ದ ದೇಶಿಕತಿರುನಕ್ಷತ್ರದ ಕೈಂಕರ್ಯಗಳನ್ನು ಸಂದರ್ಶಿಸುವ ಸುಯೋಗ ಒದಗಿತು. ಅಲ್ಲಿಯ ಉತ್ಸವಗಳ ವೈಭವಗಳನ್ನೂ ನೆರೆದಿದ್ದ ಶ್ರೀವೈಷ್ಣವರ ಶ್ರದ್ಧೆ ಭಕ್ತಿಭಾವಗಳನ್ನೂ ಕಂಡು ಆಶ್ಚರ್ಯ ಚಕಿತರಾದರು. ಹೆಚ್ಚಾಗಿ, ತಮ್ಮ ಸಂಸ್ಕೃತ ಡಾಕ್ಟರೇಟಿಗಾಗಿ ವೇದಾನ್ತದೇಶಿಕರ ಜೀವನ ಮತ್ತು ಕೃತಿಗಳನ್ನೇ ವಸ್ತುವನ್ನಾಗಿ ಆರಿಸಿಕ್ಕೊಂಡು, ಇದಕ್ಕಾಗಿ ಸ್ವತಃ ವೇದಾನ್ತದೇಶಿಕರು ಜೀವಿಸಿದ್ದ ಸ್ಥಳಗಳನ್ನು ಸಂದರ್ಶಿಸಲೂ, ಶ್ರೀವೈಷ್ಣವಧರ್ಮದ ವಾತಾವರಣವನ್ನು ಅನುಭವಿಸಲೂ, ತಮಿಳುನಾಡಿನ ವಿದ್ವಾಂಸರಲ್ಲಿ ದೇಶಿಕಪಂಥದ ಬಗ್ಗೆ ಹೆಚ್ಚು ವಿಷಯಗಳನ್ನು ತಿಳಿದುಕ್ಕೊಳ್ಳುವುದಕ್ಕಾಗಿಯೂ ಅಲ್ಲಿ ಬಂದಿದ್ದ ಸತ್ಯವ್ರತಸಿಂಗ್ ಎಂಬ ಒಬ್ಬ ಯುವಕ ಉತ್ತರದೇಶೀಯರನ್ನು ಅಲ್ಲಿ ಭೇಟಿ ಮಾಡಿದರು. ಸತ್ಯವ್ರತಸಿಂಗ್ ಅವರ ಸಂಸ್ಕೃತದಲ್ಲಿ ನಿರರ್ಗಳವಾಗಿ ಸಂಭಾಷಣೆಯನ್ನು ಮಾಡುವ ವೈಖರಿಗೆ ಬೆರಗಾದರು. (ಡಾ. ಸತ್ಯವ್ರತಸಿಂಗ್ ಅವರು ವೇದಾನ್ತದೇಶಿಕರ ಜೀವನ ಮತ್ತು ಅವರ ದರ್ಶನದ ಬಗ್ಗೆ ಇಂಗ್ಲಿಷಿನಲ್ಲಿ ಒಂದು ಉದ್ಗ್ರಂಥವನ್ನು ಬರೆದಿದ್ದಾರೆ.) ಅಲ್ಲಿಯವರಿಗೆ ನಾಮಮಾತ್ರೇಣ ಶ್ರೀವೈಷ್ಣವರಾಗಿದ್ದ ನಮ್ಮ ತಂದೆ ಸಂಸ್ಕೃತವನ್ನು ಕಲಿಯಬೇಕೆಂದೂ ದೇಶಿಕರ ಗ್ರಂಥಗಳ ಪರಿಚಯಮಾಡಿಕ್ಕೊಳ್ಳಬೇಕೆಂದೂ ಸಂಕಲ್ಪಮಾಡಿದರು. ಆಪ್ತರೂ ಬಂಧುಗಳೂ ಆದ ಹೆಸರಾಂತ ಗಾಂಧೀವಾದಿ ಕೀರ್ತಿಶೇಷ ವಿದ್ವಾನ್ ಜಿ.ಕೆ. ನರಸಿಂಹಾಚಾರ್ ಅವರಲ್ಲಿಯೂ ಗೊರೂರಿನ ಸ್ಕೂಲಿಗೆ ಉಪಾಧ್ಯಾಯರಾಗಿ ಬಂದಿದ್ದ ಕೀರ್ತಿಶೇಷ ವಿದ್ವಾನ್ ಎಚ್. ವಿ. ನಾರಾಯಣಶಾಸ್ತ್ರಿ (ಇವರು ಬೆಂಗಳೂರಿನ ಸಂಸ್ಕೃತಕಾಲೇಜೀನ ಪ್ರಾಧ್ಯಾಪಕರಾಗಿ ನಿವೃತ್ತರಾದರು) ಯವರಲ್ಲಿಯೂ ಸಂಸ್ಕೃತವನ್ನು ವ್ಯಾಸಂಗ ಮಾಡಿದರು. ತಮ್ಮ ಅಧ್ಯಯನಕ್ಕಾಗಿ ಸಂಸ್ಕೃತಗ್ರಂಥಗಳನ್ನೂ ಶ್ರೀವೈಷ್ಣವಮತಗ್ರಂಥಗಳನ್ನೂ ತರಿಸಿಕ್ಕೊ&lt;ಡು ಒಂದು ಚಿಕ್ಕ ಪುಸ್ತಕಭಾಂಡಾರವನ್ನೇ ಮಾಡಿಕ್ಕೊಂಡರು. ತದನಂತರ ಗೊರೂರಿನಲ್ಲಿ ವಾಸಿಸಲು ಬಂದ ಉಭಯವೇದಾಂತಿ ಕೀರ್ತಿಶೇಷ ವಿದ್ವಾನ್ ನುಗ್ಗೆಹಳ್ಳಿ ರಾಮಸ್ವಾಮಿ ಅಯ್ಯಂಗಾರ್ಯರಲ್ಲಿ ಅಧ್ಯಯನ ನಡೆಸಿ ಶ್ರೀವೈಷ್ಣವ ಮತಗ್ರಂಥಗಳ ಮತ್ತು ದೇಶಿಕರ ಗ್ರಂಥಗಳ ಪರಿಚಯವನ್ನು ಮಾಡಿಕ್ಕೊಂಡರು. ಇಲ್ಲಿ ಸ್ಮರಿಸಿರುವ ವಿದ್ವಾಂಸರೆಲ್ಲರೂ ಪ್ರಾತಃಸ್ಮರಣೀಯರು.

ಚಿಕ್ಕ ವಯಸ್ಸಿನಲ್ಲೇ ಸಂಸ್ಕೃತವನ್ನು ಕಲಿಯದಿದ್ದಕ್ಕಾಗಿ ವಿಷಾದಿಸುತ್ತಿದ್ದ ನಮ್ಮ ತಂದೆ ನನ್ನನ್ನು ಚಿಕ್ಕವಯಸ್ಸಿನಲ್ಲೇ ಸಂಸ್ಕೃತವನ್ನು ಕಲಿಯಲು ಪ್ರೋತ್ಸಾಹಿಸಿದರು. ಇದರ ಫಲವಾಗಿ ನಾನು ನಾರಾಯಣಶಾಸ್ತ್ರಿಯವರಲ್ಲಿಯೂ, ತದನಂತರ ರಾಮಸ್ವಾಮಿ ಅಯ್ಯಂಗಾರ್ಯರಲ್ಲಿಯೂ ಸಂಸ್ಕೃತ ಪಾಠವನ್ನು ಹೇಳಿಸಿಕ್ಕೊಂಡೆ. ನಾನು ಹೈಸ್ಕೂಲಿನಲ್ಲಿ ವಿದ್ಯಾರ್ಥಿಯಾಗಿದ್ದಾಗ ರಾಮಸ್ವಾಮಿ ಅಯ್ಯಂಗಾರ್ಯರು ನನಗೆ ಸುಭಾಷಿತನೀವಿಯ ಪಾಠ ಹೇಳಿದರು. ಆ ವಯಸ್ಸಿನಲ್ಲಿ ನನಗೆ ಅವರು ಹೇಳಿಕೊಟ್ಟುದರಲ್ಲಿ ಹೆಚ್ಚು ತಲೆಗೆ ಹೋದ ಹಾಗೆ ನೆನಪಿಲ್ಲ. ಆದರೂ ಆಗ ಉರುಹೊಡೆದಿದ್ದ ಶ್ಲೋಕಗಳಲ್ಲಿ ಕೆಲವು ಈಗಲೂ ನೆನಪಿನಲ್ಲಿವೆ. ನಾನು ಸರಕಾರೀ ಕೆಲಸದಿಂದ ನಿವೃತ್ತನಾದ ಮೇಲೆ ತಂದೆಯವರ ಪುಸ್ತಕಭಂಡಾರದಲ್ಲಿ ದೊರೆತ ಸುಭಾಷಿತನೀವಿಯೇ ಈ ಪ್ರಯತ್ನಕ್ಕೆ ಪ್ರಚೋದಕ.

ಇತ್ತೀಚೆಗೆ ಮೇಲುಕೋಟೆಯಲ್ಲಿರುವ "Academy of Sanskrit Research" ಸಂಸ್ಥೆಯ ಡೈರಕ್ಟರ್ ಆಗಿರುವ ಫ್ರೊಫ಼ೆಸರ್ ವೀರನಾರಾಯಣ ಪಾಂಡುರಂಗಿಯವರ ಪರಿಚಯವು ನನ್ನ ಸುಯೋಗದಿಂದ ನನಗೆ ಒದಗಿತು. ಅವರಿಗೆ ಈ ಮೇಲ್ ಮೂಲಕ ನಾನು ಬರೆದಿದ್ದ ಭಾವಾರ್ಥ,ಟಿಪ್ಪಣಿಗಳನ್ನು ಕೂಡಿದ ಸುಭಾಷಿತನೀವಿಯ ಕರಡು ಪ್ರತಿಯನ್ನು ಕಳುಹಿಸಿಕೊಟ್ಟು ಸಮಯ ಒದಗಿದರೆ ಓದಬಹುದೆಂದು ಸೂಚಿಸಿದೆ. ನನ್ನ ಸೌಭಾಗ್ಯದಿಂದ ಅವರಿಗೆ ಆ ಪ್ರತಿಯನ್ನು ಓದಲು ಸಮಯ ಒದಗಿತು. ಓದಿದ್ದಲ್ಲದೆ ತಮ್ಮ ಮೆಚ್ಚುಗೆಯನ್ನೂ ವ್ಯಕ್ತಪಡಿಸಿ ಇದನ್ನು ಮೇಲುಕೋಟೆ ಅಕಡೆಮಿಯು ನನ್ನ ಒಪ್ಪಿಗೆಯಿದ್ದರೆ ಪ್ರಕಾಶಿಸಲು ಸಿದ್ಧವಿದೆಯೆಂದೂ ತಿಳಿಸಿದರು. ರೋಗಿಯು ಬಯಸುತ್ತಿದ್ದ ಹಾಲನ್ನವನ್ನೇ ವೈದ್ಯರು ಸಲಹೆಮಾಡಿದಂತೆ ಆಯಿತು. ವಿಶಿಷ್ಟಾದ್ವೈತ ದರ್ಶನಕ್ಕೆ ಸಂಬಂಧಿಸಿದಂತೆ ಅನೇಕ ದಶಕಗಳಿಂದ ಅಮೂಲ್ಯ ಸೇವೆಮಾಡುತ್ತಿರುವ ಮೇಲುಕೋಟೆ ಸಂಸ್ಥೆಯು ಹೀಗೆ ನನ್ನ ಕಿರುಪ್ರಯತ್ನಕ್ಕೆ ಮನ್ನಣೆ ಕೊಟ್ಟಿರುವುದು ನನ್ನ ಸುಕೃತಫಲವೇ ಸರಿ. ಮೇಲುಕೋಟೆಯ Academy of Sanskrit Research ಸಂಸ್ಥೆಗೂ ಸಂಸ್ಥೆಯ ಡೈರಕ್ಟರ್ ಆಗಿರುವ ಪ್ರೊಫ಼ೆಸರ್ ವೀರನಾರಾಯಣ ಪಾಂಡುರಂಗಿಯವರಿಗೂ ನನ್ನ ಹೃತ್ಪೂರ್ವಕ ಕೃತಜ್ಞತೆಗಳನ್ನು ಸಮರ್ಪಿಸುತ್ತೇನೆ.

ಶ್ರೀಕೃಷ್ಣಾರ್ಪಣಮಸ್ತು.  
ಇತಿ ಸಜ್ಜನವಿಧೇಯ,  
ಜಿ ಎಸ್ ಶ್ರೀನಿವಾಸಮೂರ್ತಿ  
**[murthygss@gmail.com]**

**ನನ್ನ ಬಾಲ್ಯದಲ್ಲಿ ನನ್ನ ಸಂಸ್ಕೃತ ಅಧ್ಯಯನದ ಅಂಗವಾಗಿ**  
**ನನಗೆ ಸುಭಾಷಿತನೀವಿಯನ್ನು ಅಧ್ಯಾಪಿಸಿದ**  
**ಕೀರ್ತಿಶೇಷ ವಿದ್ವಾನ್ ನುಗ್ಗೆಹಳ್ಳಿ ರಾಮಸ್ವಾಮಿ ಅಯ್ಯಂಗಾರ್ಯರ ನೆನಪಿಗೆ**

ಶ್ರೀಮತೇ ರಾಮಾನುಜಾಯ ನಮಃ

श्रीमान् वेंकटनाथार्यः कवितार्किककेसरी।  
वेदान्ताचार्यवर्यो मे सन्निधत्तां सदा हृदि॥
</details>

## ०१ अनिपुणपद्धतिः

<details open><summary>विश्वास-प्रस्तुतिः</summary>

प्रथमसुजनाय पुंसे मह्यमपि प्रथमदुर्जनाय नमः ।  
सर्वं हतः कृतं यौ सकृदुपकारापकाराभ्याम् ॥ १-१ ॥
</details>

<details><summary>मूलम्</summary>

प्रथमसुजनाय पुंसे मह्यमपि प्रथमदुर्जनाय नमः ।  
सर्वं हतः कृतं यौ सकृदुपकारापकाराभ्याम् ॥ १-१ ॥
</details>

ಭಾವಾರ್ಥ: ಒಂದೇ ಸಲ ಉಪಕಾರಮಾಡುವುದರಿಂದ ಅಲ್ಲಿಯವರಿಗೂ ಮಾಡಿದ ಎಲ್ಲ ಉಪಕಾರಗಳನ್ನೂ ನಾಶಪಡಿಸುವವನಾದ ಸೌಜನ್ಯಶೀಲರಲ್ಲಿ ಪ್ರಥಮನಾದ ಪುರುಷೋತ್ತಮನಿಗೆ ನಮಸ್ಕಾರವು. ಹಾಗೆಯೇ ಒಂದೇ ಸಲ ಕೆಡುಕನ್ನು ಮಾಡುವುದರಿಂದ ಅಲ್ಲಿಯವರಿಗೂ ಮಾಡಿದ ಉಪಕಾರಗಳೆಲ್ಲವನ್ನೂ ನಾಶಪಡಿಸುವ ನನಗೂ ನಮಸ್ಕಾರವು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸುಭಾಷಿತಗಳ ಗಂಟು ಸುಭಾಷಿತನೀವೀ. ಈ ಕಿರುಕಾವ್ಯವನ್ನು ನಿಗಮಾನ್ತದೇಶಿಕರು ರಾಜಮಹೇಂದ್ರಿಯ ರಾಜನಾದ ಶಿಂಗ ಭೂಪಾಲನಿಗೆ ಅವನು ದೇಶಿಕರಬಳಿ ಕಳುಹಿಸಿಕೊಟ್ಟ ವೈಷ್ಣವರಜೊತೆಯಲ್ಲಿ ಕಳುಹಿಸಿಕೊಟ್ಟರೆಂದು ವ್ಯಾಖ್ಯಾನಕಾರರು ಬರೆದಿದ್ದಾರೆ. ಈ ಕಾವ್ಯದಲ್ಲಿ ಹನ್ನೆರಡು ಪದ್ಧತಿಗಳು ಇವೆ. ಪದ್ಧತಿಯೆಂದರೆ ಮಾರ್ಗ ಅಥವಾ ಸಾಲು ಎಂದು. ಸಂಸ್ಕೃತಕೃತಿಗಳಲ್ಲಿ ಅಧ್ಯಾಯಗಳನ್ನು ಪದ್ಧತಿಯೆಂದು ಕರೆಯುವುದುಂಟು. ಪ್ರತಿ ಪದ್ಧತಿಯಲ್ಲೂ ಹನ್ನೆರಡು ಶ್ಲೋಕಗಳಿವೆ. ಒಟ್ಟು ಈ ಕಿರು ಕಾವ್ಯದಲ್ಲಿ ೧೪೪ ಶ್ಲೋಕಗಳು ಮಾತ್ರ. ಕಾವ್ಯದ ಎಲ್ಲ ಶ್ಲೋಕಗಳೂ ನೀತಿಬೊಧಕಗಳೇ. ಮೊದಲು ಐದು ಪದ್ಧತಿಗಳಲ್ಲಿ ದುರ್ವೃತ್ತಿ ದುರ್ಗುಣಗಳನ್ನು ವಿವರಿಸಲಾಗಿದೆ. ಉಳಿದ ಏಳು ಪದ್ಧತಿಗಳು ಸದ್ವೃತ್ತಿ ಸುಗುಣಗಳ ಪ್ರಶಂಸೆಗೆ ಮೀಸಲು.

ಈ ಮೊದಲಿನ ಪದ್ಧತಿಯ ಹೆಸರು ಅನಿಪುಣಪದ್ಧತಿಯೆಂದು. ಅನಿಪುಣ ಎಂದರೆ ಜಾಣನಲ್ಲದವ, ಅವಿವೇಕಿ, ದಡ್ಡ. ಎಲ್ಲ ದುರ್ಗುಣಗಳಿಗೂ ಅವಿವೇಕವೇ ಮೂಲವೆಂದು ಅನಿಪುಣತೆಯನ್ನೇ ಆಚಾರ್ಯರು ಮೊದಲು ಎತ್ತಿಕ್ಕೊಂಡಿದ್ದಾರೆ.

ಈ ಮೊದಲಿನ ಶ್ಲೋಕದಲ್ಲಿ ವೇದಾನ್ತದೇಶಿಕರು ಪುರುಷೋತ್ತಮನನ್ನು ನಮಸ್ಕರಿಸಿ ತಮ್ಮನ್ನೇ ಪುರುಷಾಧಮರೆಂದು ಹೇಳಿಕ್ಕೊಂಡು ತಮಗೂ ನಮಸ್ಕಾರವನ್ನು ಸಲ್ಲಿಸಿಕ್ಕೊಳ್ಳುತ್ತಾರೆ. ಪ್ರಾಯಶಃ ಕವಿ ಈ ವಿಧವಾಗಿ ನೈಚ್ಯಾನುಸಂಧಾನ ಮಾಡಿಕ್ಕೊಂಡು ತನ್ನನ್ನೇ ನಮಸ್ಕರಿಸಿಕ್ಕೊಳ್ಳುವುದನ್ನು ನಾವು ಇನ್ನೆಲ್ಲೂ ಕಾಣಲಾರೆವು. ಇದು ದೇಶಿಕರ ಅಪೂರ್ವಸೃಜನಶೀಲತೆಯನ್ನು ಎತ್ತಿ ತೋರಿಸುತ್ತದೆ.

ಭಗವಂತ ಪ್ರತ್ಯುಪಕಾರಗಳನ್ನು ಅಪೇಕ್ಷಿಸದೆ ನಿರುಪಾಧಿಕವಾಗಿ ಉಪಕಾರಮಾಡುವವ. ಶ್ರೀರಾಮ  "ನ ಸ್ಮರತ್ಯಪಕಾರಾಣಾಂ ಶತಮಪ್ಯಾತ್ಮವತ್ತಯಾ" ಎಲ್ಲರೂ ತನ್ನವರೇ ಎಂಬ ಭಾವದಿಂದ ನೂರಾರು ತಪ್ಪುಗಳನ್ನು ಇತರರು ಮಾಡಿದ್ದರೂ ಕೂಡ ಅವುಗಳನ್ನು ನೆನೆಯುವುದಿಲ್ಲ. ಈ ಜೀವಿಯಾದರೋ ಭಗವಂತ ಮಾಡಿದ ಉಪಕಾರಗಳನ್ನೆಲ್ಲಾ ಒಂದೇ ಅಪಕಾರದಿಂದ ನಾಶಮಾಡಲು ಹೊರಡುವ ಕೃತಘ್ನ.

ಈ ಕಿರು ಕಾವ್ಯಕ್ಕೆ ಅನೇಕ ವ್ಯಾಖ್ಯಾನಗಳಿವೆ. ರವಿ ಕಾಣದ್ದನ್ನು ಕವಿ ಕಂಡ ಎಂಬಂತೆ ಕೆಲವು ಸಲ ಕವಿ ಕಾಣದ್ದನ್ನೂ ವ್ಯಾಖ್ಯಾನಕಾರರು ಕಾಣುವುದು ಉಂಟು. ಈ ಶ್ಲೋಕದಲ್ಲೂ ಅನೇಕ ಅರ್ಥಗಳು ಧ್ವನಿಸುತ್ತವೆಂದು ವ್ಯಾಖ್ಯಾನಕಾರರು ಹೇಳುತ್ತಾರೆ. ಅವುಗಳಲ್ಲಿ ಕೆಲವು ಹೀಗೆ: (೧) ಈ ಶ್ಲೋಕದಲ್ಲಿ ತಮಗೇ ಸಲ್ಲಿಸಿಕ್ಕೊಳ್ಳುವ ನಮಸ್ಕಾರ ನಮಸ್ಕಾರಕ್ಕೆ ಪಾತ್ರನಾದವನ ಸಹವಾಸ ಸಾಕಪ್ಪ ಎಂಬ ಅರ್ಥದಲ್ಲಿ! ಕನ್ನಡದಲ್ಲಿಯೂ ಮಾತನಾಡುವಾಗ," ಅವನಿಗೆ ನಮೋ ನಮಃ" ಎಂದು ಹೇಳಿದರೆ ಹೇಳುವ ವಿಧಾನದಿಂದ ವ್ಯಂಗ್ಯವಾಗಿ "ಅವನ ಸಹವಾಸ ಬೇಡವಪ್ಪ" ಎಂಬ ಅರ್ಥ ಸ್ಫುರಿಸುವುದಿಲ್ಲವೇ? ಹಾಗೆ. (೨) ತನಗೂ ಆ ಭಗವಂತನಿಗೂ ಒಟ್ಟಿಗೆ ನಮಸ್ಕಾರ ಸಲ್ಲಿಸಿರುವುದರಿಂದ ಪರಮಾತ್ಮನಿಗೂ ಜೀವಾತ್ಮನಿಗೂ ಅಭೇದವನ್ನು ಕಲ್ಪಿಸಿದಂತಾಗಿ ಅದ್ವೈತತತ್ತ್ವವೂ ತೋರಿಬರುತ್ತದೆ.
</details>

<details open><summary>विश्वास-प्रस्तुतिः</summary>

प्रमितिपरिष्कृतिमुद्रा सहृदयहृदये समर्पिता कविभिः ।  
भवति सुभाषितनीवी परगुणचोरैरहार्यार्था ॥ १-२ ॥
</details>

<details><summary>मूलम्</summary>

प्रमितिपरिष्कृतिमुद्रा सहृदयहृदये समर्पिता कविभिः ।  
भवति सुभाषितनीवी परगुणचोरैरहार्यार्था ॥ १-२ ॥
</details>

ಭಾ: ಕವಿಗಳಿಂದ ಸಹೃದಯರ ಹೃದಯದಲ್ಲಿ ಸಮರ್ಪಿತವಾದ, ತರ್ಕಬದ್ಧವಾಗಿರುವುದು ಮತ್ತು ರಸಾಲಂಕಾರಗಳಿಂದ ಪರಿಷ್ಕೃತವಾಗಿರುವುದು ಇವೇ ಗುರುತಾಗಿ ಉಳ್ಳ ಸುಭಾಷಿತನೀವಿಯ ಅರ್ಥವನ್ನು ಕದಿಯುವುದು ಇತರಕವಿಗಳ ರಚನಾಗುಣಗಳನ್ನು ಕದಿಯುವ ಕೃತಿಚೋರರಿಂದ ಸಾಧ್ಯವಾಗದು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರು ಬಳಕೆಮಾಡುವ ಪದಗಳು ಸರಳವಾದರೂ ವಾಕ್ಯದ ಅರ್ಥ ಸ್ಫುಟವಾಗುವುದಕ್ಕೆ ಸಹೃದಯನು ಮನಸ್ಸಿನಲ್ಲಿ ಮಂಥನಮಾಡಬೇಕಾಗುತ್ತದೆಂಬುದಕ್ಕೆ ಈ ಶ್ಲೋಕವೇ ಉದಾಹರಣೆಯಾದೀತು. ಈ ಶ್ಲೋಕದಲ್ಲಿ, ಈ ಕೃತಿಯಲ್ಲಿನ ಅನೇಕ ಶ್ಲೋಕಗಳಂತೆ ಶ್ಲೇಷೆಯಿದೆ. ನೀವೀ ಎಂದರೆ ಹಣದ ಗಂಟು ಅಥವಾ ಮೂಲಧನ. ಶ್ಲೇಷೆಯ ಮೂಲಕ ಸುಭಾಷಿತನೀವಿಗೂ ಹಣದ ಗಂಟಿಗೂ ಸಾದೃಶ್ಯವನ್ನು ತೋರಿಸಿದ್ದಾರೆ. ಪ್ರಮಿತಿ ಎಂದರೆ ಅಳತೆ ಅಥವಾ ಎಣಿಕೆಮಾಡುವುದು.

ಹಣದ ಗಂಟನ್ನು ಹಣವನ್ನು ಎಣಿಸಿ(ಪ್ರಮಿತಿ) ಅದನ್ನು ಥೈಲಿಯಲ್ಲಿ ಭದ್ರಪಡಿಸಿ(ಪರಿಷ್ಕೃತಿ) ಮೇಲೆ ಮುದ್ರೆ (ಮುದ್ರಾ) ಹಾಕುವುದರಿಂದ ಹಣದಗಂಟಿನ ಒಳಗಿನ ಹಣ(ಅರ್ಥ)ವನ್ನು ಇತರರು ಕದಿಯುವುದು ದುಸ್ಸಾಧ್ಯ ವಾಗುವುದಿಲ್ಲವೇ? ಅದೇ ರೀತಿ ಸುಕವಿಗಳು ತರ್ಕಬದ್ಧವಾಗಿ, ಪರಿಷ್ಕೃತವಾಗಿ ರಚಿಸಿದ ಸುಭಾಷಿತನೀವಿಯೂ ಕೂಡ ಕೃತಿಚೌರ್ಯಕ್ಕೆ ಬಾರದು. ಈ ಶ್ಲೋಕವು ತಮ್ಮ ಈ ಕೃತಿಗೇ ಅನ್ವಯಿಸಿದರೂ ಸುಕವಿಗಳು ರಚಿಸುವ ಸುಭಾಷಿತಗ್ರಂಥಗಳೆಲ್ಲಕ್ಕೂ ಅನ್ವಯವಾಗುವಂತೆ "ಕವಿಭಿಃ" ಎಂದು ಬಹುವಚನವನ್ನು ಉಪಯೋಗಿಸಿದ್ದಾರೆ.

ಈ ಶ್ಲೋಕದಲ್ಲಿ ಈ ಕೃತಿಯ ಪರಿಮಿತಿಯನ್ನು ಗೂಢವಾಗಿ ತೋರಿಸಲಾಗಿದೆಯೆನ್ನುತ್ತಾರೆ ವ್ಯಾಖ್ಯಾನಕಾರರು. ವಿವರಣೆಯನ್ನು ಈ ಕಾವ್ಯದ ಕಡೆಯ ಶ್ಲೋಕದಲ್ಲಿ ಕೊಡಲಾಗಿದೆ.

ಶ್ರೀವೈಷ್ಣವ ಸಂಪ್ರದಾಯಕ್ಕನುಗುಣವಾದ ಇನ್ನು ಕೆಲವು ಅರ್ಥಗಳನ್ನೂ ವ್ಯಾಖ್ಯಾನಕಾರರು ತೋರಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

पश्यति परेषु दोषान् असतोऽपि जनः सतोऽपि नैव गुणान् ।  
विपरीतमिदं स्वस्विन् महिमा मोहाञ्जनस्यैषः ॥ १-३ ॥
</details>

<details><summary>मूलम्</summary>

पश्यति परेषु दोषान् असतोऽपि जनः सतोऽपि नैव गुणान् ।  
विपरीतमिदं स्वस्विन् महिमा मोहाञ्जनस्यैषः ॥ १-३ ॥
</details>

ಭಾ : (ಅವಿವೇಕಿಯಾದ) ಮಾನವ  ಇತರರಲ್ಲಿ, ಇಲ್ಲದ ದೋಷಗಳನ್ನು ಕಾಣುತ್ತಾನೆ, ಇರುವ ಸುಗುಣಗಳನ್ನು ಕಾಣುವುದಿಲ್ಲ. ತನ್ನಲ್ಲಿಯೇ ಆದರೋ ಅವನ ಚರ್ಯೆ ತದ್ವಿರುದ್ಧ; ಅರ್ಥಾತ್ ತನ್ನಲ್ಲಿ ಇಲ್ಲದ ಗುಣಗಳನ್ನು ಕಾಣುತ್ತಾನೆ, ಇರುವ ದೋಷಗಳನ್ನು ಕಾಣುವುದಿಲ್ಲ. ಈ ವೈಪರೀತ್ಯವು ಮೋಹವೆಂಬ ಕಾಡಿಗೆಯ ಪ್ರಭಾವವು.

ಟಿ : ಅಞ್ಜನವೆಂದರೆ ಕಣ್ಣಿಗೆ ಹಾಕಿಕ್ಕೊಳ್ಳುವ ಕಾಡಿಗೆ. ಆದರೆ, ಸಂಸ್ಕೃತ ವಾಙ್ಮಯದಲ್ಲಿ ವಿಶೇಷ ಅಞ್ಜನವೊಂದರ ಪ್ರಸ್ತಾಪ ಬರುತ್ತದೆ. ಈ ಅಞ್ಜನವನ್ನು ಕಣ್ಣಿಗೆ ಹಾಕಿಕ್ಕೊಂಡರೆ ಕಾಣದ ವಸ್ತುಗಳೆಲ್ಲಾ ಕಾಣುವುದೆಂದೂ, ಕತ್ತಲಿನಲ್ಲಿಯೂ ವಸ್ತುಗಳನ್ನು ಕಾಣಬಹುದೆಂದೂ ಪ್ರತೀತಿ. ಈ ಶ್ಲೋಕದಲ್ಲಿ ಮೋಹವೆಂಬ ಅಞ್ಜನದ ಪ್ರಭಾವದಿಂದ ಆಗುವ ದೃಷ್ಟಿವೈಪರೀತ್ಯವನ್ನು ಬಣ್ಣಿಸಲಾಗಿದೆ.

ಇಲ್ಲಿ ಅದ್ವೈತಮತದ ಖಂಡನೆಯು ಧ್ವನಿತವಾಗಿದೆ. ಅದ್ವೈತಿಗಳು ಪರಬ್ರಹ್ಮನಲ್ಲಿ ಇಲ್ಲದ ಮಾಯಾ ಅವಿದ್ಯಾ ಮುಂತಾದ ದೋಷಗಳನ್ನು ಹೊರಿಸಿ ಅವನಲ್ಲಿರುವ ಷಡ್ಗುಣಗಳೇ ಮೊದಲಾದ ಗುಣಗಳ ಅಸ್ತಿತ್ತ್ವವನ್ನು ಇಲ್ಲವೆಂದು, ಜೀವಾತ್ಮನಲ್ಲಿ ಇಲ್ಲದ ಪರಬ್ರಹ್ಮೈಕ್ಯತೆಯನ್ನು ಹೊರಿಸಿ ಇರುವ ಅವಿದ್ಯಾದಿ ದೋಷಗಳನ್ನು ಇಲ್ಲವೆಂದು ಹೇಳುವುದು ಭ್ರಮೆ ತಾನೇ?

<details open><summary>विश्वास-प्रस्तुतिः</summary>

यत्र पयःप्रभृति स्वं भुक्त्वासत्यानुषक्तधीश्चोरः ।  
पशुवृत्तिगणे तस्मिन्नपि नाम यशोदया वृत्तम् ॥ १-४ ॥
</details>

<details><summary>मूलम्</summary>

यत्र पयःप्रभृति स्वं भुक्त्वासत्यानुषक्तधीश्चोरः ।  
पशुवृत्तिगणे तस्मिन्नपि नाम यशोदया वृत्तम् ॥ १-४ ॥
</details>

ಭಾ: ಹಾಲು ಮೊದಲಾದ ಭೋಗಗಳನ್ನು ಅನುಭವಿಸಿ ಅನುಭವಿಸಿದುದೆಲ್ಲಾ ಸುಳ್ಳೆಂದು ಹೇಳುವುದರಲ್ಲಿ ನಿರತನಾದ ಕಳ್ಳನಿರುವ ಪಾಶವೀವೃತ್ತಿಯವರ ಗುಂಪಿನಲ್ಲಿ  ಯಶಸ್ಸೂ ದಯೆಯೂ ಸದಾಚಾರವೂ ಇರುವುದೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ಪಯಃ = ಹಾಲು", "ಚೋರಃ", "ಪಶುವೃತ್ತಿ = ಗೋಪಾಲನ", "ಯಶೋದಯಾ" ಎಂಬ ಪದಗಳಿಂದ ಕೃಷ್ಣಲೀಲೆಯು ಅಪ್ರಸ್ತುತವಾಗಿ ಭಾಸವಾಗುತ್ತದೆ. ಹಾಲು ಮುಂತಾದುವನ್ನು ಕದ್ದು ಕುಡಿದು ಕುಡಿಯಲಿಲ್ಲವೆಂದು ಹೇಳುವ ಕೃಷ್ಣನಿದ್ದ ಗೊಲ್ಲರ ಗುಂಪಿನಲ್ಲಿ ಯಶೋದೆ ಇದ್ದಳಲ್ಲವೆ?
</details>

<details open><summary>विश्वास-प्रस्तुतिः</summary>

हरिकरपुष्करहंसं हारमणीनां प्रसूतिमिव लक्ष्म्याः ।  
पित्तेन पाञ्चजन्यं पीतं पश्यन् भिषज्यतु कम् ॥ १-५ ॥
</details>

<details><summary>मूलम्</summary>

हरिकरपुष्करहंसं हारमणीनां प्रसूतिमिव लक्ष्म्याः ।  
पित्तेन पाञ्चजन्यं पीतं पश्यन् भिषज्यतु कम् ॥ १-५ ॥
</details>

ಭಾ: ಕಾಮಾಲೆಯ ರೋಗದಿಂದ ಪೀಡಿತನಾದ ವೈದ್ಯನು ವಿಷ್ಣುವಿನ ಕರಕಮಲದಲ್ಲಿ ಹಂಸದಂತಿರುವ, ಲಕ್ಷ್ಮಿಯ ಹಾರದ ಮುತ್ತುಗಳಿಗೆ ಜನ್ಯಸ್ಥಾನದಂತಿರುವ ಪಾಞ್ಚಜನ್ಯವನ್ನು ಹಳದಿಯಾಗಿ ಕಾಣುತ್ತಾನೆ. ಅಂತಹವನು  ಯಾರಿಗೆ ತಾನೇ ಔಷಧವನ್ನು ಮಾಡಿಯಾನು?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ವಿಷ್ಣುವಿನ ಕೈಯಲ್ಲಿರುವ ಪಾಞ್ಚಜನ್ಯಕ್ಕಿಂತಲೂ ಬಿಳುಪಾದುದು ಇನ್ನು ಯಾವುದೂ ಇರಲಿಕ್ಕಿಲ್ಲ. ಅಂತಹ ಅಸದೃಶ ಶ್ವೇತವರ್ಣವನ್ನೇ ಹಳದಿಯನ್ನಾಗಿ ನೋಡುವ ವೈದ್ಯನ ವ್ಯಾಧಿಯ ಉಲ್ಬಣತೆ ಪರಮಾವಧಿಯನ್ನು ಮುಟ್ಟಿದ್ದೀತು. ತಮ್ಮಲ್ಲಿರುವ ದೋಷಗಳನ್ನು ಇತರರಲ್ಲಿ ಕಾಣುವ ಮೂಢರು ಬೇರೆಯವರ ದೋಷಗಳನ್ನು ಸರಿಪಡಿಸುವುದಕ್ಕಾಗುತ್ತದೆಯೇ ಎನ್ನುವುದನ್ನು ಅನ್ಯೋಕ್ತಿಯ ಮೂಲಕ ದೇಶಿಕರು ತಿಳಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

स्फटिकस्स्वभावशुद्धः स एव सन् वहति सर्वमारोपम् ।  
तदपि न तत्रानास्था तदुपाधिषु वा भवत्यास्था ॥ १-६ ॥
</details>

<details><summary>मूलम्</summary>

स्फटिकस्स्वभावशुद्धः स एव सन् वहति सर्वमारोपम् ।  
तदपि न तत्रानास्था तदुपाधिषु वा भवत्यास्था ॥ १-६ ॥
</details>

ಭಾ: ಸ್ವಚ್ಛವಾದ ಮತ್ತು ಪಾರದರ್ಶಕವಾದ ಸ್ಫಟಿಕ ಮಣಿಯು ತನ್ನಲ್ಲಿ ಆರೋಪಿಸಿದ ಎಲ್ಲ ಬಣ್ಣಗಳನ್ನೂ ತಳೆಯುತ್ತದೆ. ಹಾಗಾದರೂ (ಬಲ್ಲವರು) ಆ ಸ್ಫಟಿಕಮಣಿಯಲ್ಲಿ ಅನಾದರಣೆಯನ್ನಾಗಲಿ ಬಣ್ಣಗಳನ್ನು ಆರೋಪಿಸಿದ ಇತರೆ ವಸ್ತುಗಳಲ್ಲಿ ಆದರಣೆಯನ್ನಾಗಲಿ ತೋರಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸ್ಫಟಿಕಮಣಿಯ ಹತ್ತಿರ ಕೆಂಪು ಗುಲಾಬಿಯನ್ನಿಟ್ಟರೆ ಆ ಮಣಿಯು ಬೆಳಕಿನ ಪ್ರತಿಫಲನದಿಂದ ಕೆಂಪಾಗಿ ಕಾಣುತ್ತದೆ. ಹಳದಿ ಗುಲಾಬಿಯನ್ನಿಟ್ಟರೆ ಹಳದಿಯಾಗಿ ಕಾಣುತ್ತದೆ. ಇದನ್ನು ತಿಳಿದವರು ಸ್ಫಟಿಕಮಣಿಯು ಬಣ್ಣ ಬದಲಾಸುವಂತಹ ಪದಾರ್ಥವೆಂದು ಅನಾದರಣೆಯನ್ನಾಗಲಿ, ಈ ವರ್ಣವ್ಯತ್ಯಯಕ್ಕೆ ಕಾರಣವಾದ ಗುಲಾಬಿಯಲ್ಲಿ ಇಲ್ಲದ ಆದರಣೆಯನ್ನಾಗಲಿ ತೋರಿಸುವುದಿಲ್ಲ. ಇದರ ಅಂತರಾರ್ಥ ಹೀಗೆ: ಪರಿಶುದ್ಧಮನಸ್ಕನು ದುಷ್ಟರು ಹೊರಿಸಿದ ಆರೋಪಗಳನ್ನೆಲ್ಲಾ ಪ್ರತ್ಯುತ್ತರಕೊಡದೆ ಹೊರುತ್ತಾನೆ. ಬಲ್ಲವರು ಅಂತಹವನಲ್ಲಿ ಅನಾದರಣೆಯನ್ನಾಗಲಿ ಆರೋಪಿಗಳಲ್ಲಿ ಆದರಣೆಯನ್ನಾಗಲಿ ತೋರಿಸುವುದಿಲ್ಲ.

ಶುದ್ಧಬ್ರಹ್ಮವು ಸೃಷ್ಟಿ-ಸ್ಥಿತಿ-ಲಯದ ಮೂಲಕ ಅನೇಕ ವಿಕಾರವನ್ನು ತಳೆದರೂ, ಬ್ರಹ್ಮಜ್ಞಾನಿಯು ಬ್ರಹ್ಮದ ಶುದ್ಧತ್ತ್ವವನ್ನು ತಿಳಿದವನಾಗಿ ಮೋಕ್ಷಕ್ಕಾಗಿ ಅದನ್ನೇ ಆಶ್ರಯಿಸುತ್ತಾನೆ, ಈ ಸಂಸಾರದಲ್ಲಿ ಆಸ್ಥೆಯನ್ನು ತೋರಿಸುವುದಿಲ್ಲ ಎಂಬ ವೇದಾಂತಾರ್ಥವೂ ಧ್ವನಿಸುತ್ತದೆ.
</details>

<details open><summary>विश्वास-प्रस्तुतिः</summary>

स्थलपरिशेषितजलधेः सविधे सञ्जातडंबरं जलदम् ।  
प्रहसन्ति पाण्ड्यनद्यः शुक्तिमुखैः मौक्तिकस्त्यानैः ॥ १-७ ॥
</details>

<details><summary>मूलम्</summary>

स्थलपरिशेषितजलधेः सविधे सञ्जातडंबरं जलदम् ।  
प्रहसन्ति पाण्ड्यनद्यः शुक्तिमुखैः मौक्तिकस्त्यानैः ॥ १-७ ॥
</details>

ಭಾ: ಭೂತಲವನ್ನು ಬಿಟ್ಟು ಸಮುದ್ರದ ನೀರನ್ನೆಲ್ಲಾ ಕುಡಿದ ಅಗಸ್ತ್ಯಮುನಿಯ ಸನಿಯದಲ್ಲಿ ಮೋಡವು ಗರ್ಜಿಸುತ್ತಿದೆ. (ಇದನ್ನು ನೋಡಿ) ಪಾಂಡ್ಯದೇಶದ ನದಿಗಳು ಮುತ್ತಿನಿಂದ ತುಂಬಿದ ಮುತ್ತಿನಚಿಪ್ಪಿನ ಮುಖಗಳಿಂದ ನಗುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಅಲ್ಪಜ್ಞನೊಬ್ಬ ಮಹಾಪಂಡಿತನ ಎದುರಿನಲ್ಲಿ ತನ್ನ ಬಡಾಯಿಯನ್ನು ಕೊಚ್ಚಿಕ್ಕೊಳ್ಳುತ್ತಿದ್ದರೆ, ಸುತ್ತಲಿರುವ ಜನರು ನಗುವುದಿಲ್ಲವೆ? ಎಂಬ ಭಾವವನ್ನು ಇಲ್ಲಿ ಅನ್ಯೋಕ್ತಿಯ ಮೂಲಕ ಹೇಳಲಾಗಿದೆ. ಅಗಸ್ತ್ಯಮುನಿವರ್ಯರು ಸಮುದ್ರವನ್ನೇ ಆಪೋಶನವನ್ನಾಗಿ ತೆಗೆದುಕೊಂಡ ಪುರಾಣದ ಕಥೆ ಇಲ್ಲಿ ಪ್ರಸ್ತುತ. ದಕ್ಷಿಣದೇಶದ ನದಿಗಳ ದಡದಲ್ಲಿ ಅಥವಾ ಮುಖದಲ್ಲಿ ಇರುವ ಪ್ರಚುರವಾದ ಮುತ್ತುಗಳು ನದಿಗಳು ನಗುವಂತೆ ತೋರುತ್ತವೆ ಎಂಬ ಉತ್ಪ್ರೇಕ್ಷೆ. "ಜಲದಮ್" ಎಂಬುದು ನಪುಂಸಕ ಲಿಙ್ಗ. "ನದೀ" ಸ್ತ್ರೀಲಿಙ್ಗ. ಸ್ತ್ರೀಯರು ಕೂಡ ಮಹಾಪ್ರಾಜ್ಞನ ಸಮ್ಮುಖದಲ್ಲಿ ಜಂಬ ಕೊಚ್ಚಿಕ್ಕೊಳ್ಳುತ್ತಿರುವ ಒಬ್ಬನನ್ನು ನಪುಂಸಕಪ್ರಾಯನನ್ನಾಗಿ ತಿಳಿದು ನಗುತ್ತಾರೆ ಎಂಬುದು ಧ್ವನಿತ.
</details>

<details open><summary>विश्वास-प्रस्तुतिः</summary>

प्रतिपन्नवामदृष्टिस्स्तन इव कश्चित् समुन्नतोऽप्यधिकम् ।  
पतनमधिगम्य समये परिहासरसावहो भवति ॥ १-८ ॥
</details>

<details><summary>मूलम्</summary>

प्रतिपन्नवामदृष्टिस्स्तन इव कश्चित् समुन्नतोऽप्यधिकम् ।  
पतनमधिगम्य समये परिहासरसावहो भवति ॥ १-८ ॥
</details>

ಭಾ: ಅತ್ಯುಚ್ಛ್ರಾಯಸ್ಥಿತಿಯಲ್ಲಿದ್ದರೂ ಕೂಡ ಮನುಷ್ಯನೊಬ್ಬನು ಒಂದು ಸಮಯದಲ್ಲಿ ದುರದೃಷ್ಟದಿಂದ ನಡತೆಯಲ್ಲಿ ಎಡವಿ ಬಿದ್ದು ಹಾಸ್ಯಕ್ಕೆ ಪಾತ್ರನಾಗುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಿಂದ ಅನೇಕ ವ್ಯಙ್ಗ್ಯಾರ್ಥಗಳನ್ನು ವ್ಯಾಖ್ಯಾನಕಾರರು ಹಿಂಡಿದ್ದಾರೆ. ಅವುಗಳಲ್ಲಿ ಎರಡು ಹೀಗಿವೆ: (೧) ಪ್ರತಿಪತ್+ನವಾ+ಆಮ+ದ್ಟೃಃ ಮತ್ತು ಪರಿ+ಹಾಸ+ರಸಾವಹಃ ಎಂಬುದಾಗಿ ಪದಚ್ಛೇದ ಮಾಡಿಕ್ಕೊಂಡರೆ, ಚಂದ್ರನು ಶುಕ್ಲಪಕ್ಷದಲ್ಲಿ ಪ್ರಥಮಾತಿಥಿಯಿಂದ ಅಮಾವಾಸ್ಯೆಯವರೆಗೂ ಅಧಿಕಾಧಿಕವಾಗಿ ಶೋಭಿಸುತ್ತಿರುವವನು ಕೃಷ್ಣಪಕ್ಷದಲ್ಲಿ ಹೆಂಗಸಿನ ಸ್ತನದಂತೆ ಕ್ಷೀಣನಾಗುತ್ತಾ ಸುತ್ತಲೂ ಸಂತಸವನ್ನು ಸೂಸುತ್ತಾನೆ. (ಈ ಅರ್ಥವು ಮುಖ್ಯಾರ್ಥಕ್ಕೆ ಪೋಷಕವಾಗುವುದಿಲ್ಲ.) (೨) ಸ್ತನೇ+ಇವ ಮತ್ತು ಸಮುತ್+ನತಃ ಎಂದು ಪದಚ್ಛೇದಮಾಡುವುದರಿಂದ ರಾಮಾಯಣದ ಕಾಕಾಸುರವೃತ್ತಾಂತವು ಧ್ವನಿಸುತ್ತದೆ. ಸೀತೆಯ ಸ್ತನದಲ್ಲಿ ಪ್ರೀತಿಯಿರುವವನಂತೆ ಇದ್ದ ಕಾಕಾಸುರನು ಅನೇಕರಲ್ಲಿ ಶರಣಾಗತನಾಗಿ ಕಡೆಗೆ ಶ್ರೀರಾಮನ ಪಾದದಡಿಯಲ್ಲಿ ಬಿದ್ದು ಹಾಸ್ಯಕ್ಕೆ ಈಡಾದನು.
</details>

<details open><summary>विश्वास-प्रस्तुतिः</summary>

बहु विदधत्युपकारान् गुप्त्या दुरितं प्रकाश्य पिदधति च ।  
सुहृदि विहिताहितमतिर्यन्न प्रत्युपकरोति न तत् ॥ १-९ ॥
</details>

<details><summary>मूलम्</summary>

बहु विदधत्युपकारान् गुप्त्या दुरितं प्रकाश्य पिदधति च ।  
सुहृदि विहिताहितमतिर्यन्न प्रत्युपकरोति न तत् ॥ १-९ ॥
</details>

ಭಾ:  ಇರುವ ದೋಷಗಳನ್ನು ಇತರರಿಗೆ ಪ್ರಕಾಶಪಡಿಸದೆ ಗುಟ್ಟಿನಲ್ಲಿ ತನಗೆ ತಿಳಿಯಪಡಿಸಿ ಅನೇಕ ಉಪಕಾರಗಳನ್ನು ಮಾಡುವ ಸ್ನೇಹಿತನಲ್ಲಿ ಅಹಿತಭಾವನೆಯನ್ನು ತೋರಿಸುವುದು ಅವನು ಮಾಡಿದ ಉಪಕಾರಗಳಿಗೆ ಪ್ರತ್ಯುಪಕಾರವಲ್ಲವು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಹೀಗೂ ಅರ್ಥಮಾಡಬಹುದು:- ನಿಜವಾದ ಸ್ನೇಹಿತನನ್ನು ಅಹಿತೈಷಿಯೆಂದು ಎಣಿಸಿ ಅವನಿಗೆ ಪ್ರತ್ಯುಪಕಾರ ಮಾಡದೆ ಇರುವುದೆಂಬುದು ಒಂದೇ ಅಲ್ಲ. ಹಿತೈಷಿಯೆಂದು ಎಣಿಸಿಯೂ ಅವನಿಗೆ ಪ್ರತ್ಯುಪಕಾರಮಾಡದೇ ಇರುವುದೂ ಉಂಟು.
</details>

<details open><summary>विश्वास-प्रस्तुतिः</summary>

एधान् दहन्ति शान्तान् येभ्यः सिद्ध्येयुरसितवर्त्मानः ।  
अगणितनिजप्रकाशैः किमाश्रयाशैरनाश्यमिह ॥ १-१० ॥
</details>

<details><summary>मूलम्</summary>

एधान् दहन्ति शान्तान् येभ्यः सिद्ध्येयुरसितवर्त्मानः ।  
अगणितनिजप्रकाशैः किमाश्रयाशैरनाश्यमिह ॥ १-१० ॥
</details>

ಭಾ: ಅಗ್ನಿಜ್ವಾಲೆಗಳು ಅವುಗಳ ಸಿದ್ಧಿಗೇ ಮುಂದೆ ಉಪಕಾರಮಾಡುವಂತಹ ಶಾನ್ತವಾಗಿರುವ ಕಟ್ಟಿಗೆಗಳನ್ನು ಸುಡುತ್ತವೆ. ಗಣನೀಯವಲ್ಲದ ಪ್ರಕಾಶವಿರುವ, ತನ್ನನ್ನು ಆಶ್ರಯಿಸಿರುವುಗಳನ್ನೇ ತಿನ್ನುವಂತಹ ಬೆಂಕಿಯು ಏನನ್ನು ತಾನೇ ನಾಶಮಾಡದೆ ಬಿಡುತ್ತದೆ?  ಅದೇರೀತಿ, ಅಸ್ವಚ್ಛಮಾರ್ಗವನ್ನು ಹಿಡಿದಿರುವ ಅವಿವೇಕಿಗಳು ತಮಗೇ ಮುಂದೆ ಉಪಕಾರಮಾಡುವಂತಹ ಶಾಂತಚಿತ್ತರಾದ ಪೋಷಕರನ್ನು ನಾಶಮಾಡುತ್ತಾರೆ. ತಮ್ಮಪ್ರಕಾಶಕ್ಕೇ ಕಾರಣಭೂತರಾದವರನ್ನು ಲೆಕ್ಕಿಸದೆ  ಆಶ್ರಯಿಸಿರುವವರನ್ನೇ ನುಂಗುವವರಿಂದ ಏನು ತಾನೇ ನಾಶವಾಗದೇ ಹೋಗುತ್ತದೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯ ಮೂಲಕ ಬೆಂಕಿಗೂ ಅವಿವೇಕಿಗೂ ಸಾದೃಶ್ಯವನ್ನು ತೋರಿದ್ದಾರೆ. ಅಸಿತವರ್ತ್ಮಾ=ಕೃಷ್ಣವರ್ತ್ಮಾ=(ಬೆಂಕಿ, ಅಸ್ವಚ್ಛದಾರಿಯನ್ನು ಹಿಡಿದವನು); ಏಧಾ=(ಕಟ್ಟಿಗೆ, ವೃದ್ಧಿಗೆ ಸಹಾಯಕ); ಶಾನ್ತ=(ಆರಿರುವ, ಶಾಂತಮನಸ್ಕರು); ಅಗಣಿತನಿಜಪ್ರಕಾಶಃ=(ಸೂರ್ಯನ ಪ್ರಕಾಶಕ್ಕೆ ಹೋಲಿಸಿದರೆ ಲೆಕ್ಕಕ್ಕೆ ಬರದ ಪ್ರಕಾಶವುಳ್ಳ, ತನಗೆ ಬೆಳಕು ನೀಡಿದವರನ್ನು ಕಡೆಗೆಣಿಸಿದವ); ಆಶ್ರಯಾಶಃ=(ಬೆಂಕಿ, ಆಶ್ರಯಿಸಿರುವವರನ್ನು ನುಂಗುವವನು).

ಮತ್ತೊಂದು ವಿಶೇಷ: ಕೃತಘ್ನ ಎಂದರೆ ಮಾಡಿದ ಉಪಕಾರಕ್ಕೆ ಬದಲಾಗಿ ಅಪಕಾರವನ್ನೆಸಗಿದವ. ಕ್ರಿಯಮಾಣಘ್ನ ಎಂದರೆ ಈಗ ಮಾಡುತ್ತಿರುವ ಉಪಕಾರಕ್ಕೆ ಬದಲಾಗಿ ಅಪಕಾರವನ್ನು ಎಸಗುತ್ತಿರುವವ. ಕರಿಷ್ಯಮಾಣಘ್ನ ಎಂದರೆ ಮುಂದೆ ಮಾಡಲಾಗುವ ಉಪಕಾರಕ್ಕೆ ಬದಲಾಗಿ ಅಪಕಾರಮಾಡುವವ. ಈ ಶ್ಲೋಕದ ಪೂರ್ವಾರ್ಧದಲ್ಲಿ "ಸಿದ್ಧ್ಯೇಯುಃ" ಎಂಬ ಭವಿಷ್ಯತ್ ಕಾಲದ ಪ್ರಯೋಗವು ಕರಿಷ್ಯಮಾಣಘ್ನನಿಗೆ ಅನ್ವಯಿಸುತ್ತದೆ. "ಆಶ್ರಯಾಶೈಃ"  ಪದಕ್ಕೆ "ಈಗ ಆಶ್ರಯಿಸಿರುವವರನ್ನು ನುಂಗುವ" ಎಂಬ ಅರ್ಥ ಬರುವುದರಿಂದ ಉತ್ತರಾರ್ಧವು ಕ್ರಿಯಮಾಣಘ್ನನಿಗೆ ಅನ್ವಯಿಸುತ್ತದೆ. ಮೊದಲನೆಯ ಶ್ಲೋಕದಲ್ಲಿಯೇ ಕೃತಘ್ನನ ಪ್ರಸ್ತಾವವಾಗಿದೆ. ಇಲ್ಲಿ ಉಳಿದಿಬ್ಬರ ಪ್ರಸ್ತಾವವೂ ಆದಹಾಗೆ ಆಯ್ತು. ಶ್ರೀ ರಾಮಾನುಜರು ಅನುಗ್ರಹಿಸಿರುವ "ಕೃತಾನ್ ಕ್ರಿಯಮಾಣಾನ್ ಕರಿಷ್ಯಮಾಣಾನ್ ಚ ಸರ್ವಾನ್ ಅಶೇಷತಃ ಕ್ಷಮಸ್ವ" ಎಂಬುದನ್ನು ಇಲ್ಲಿ ನೆನೆಯಬಹುದು.
</details>

<details open><summary>विश्वास-प्रस्तुतिः</summary>

नवदलपुटे कल्प्या यस्य प्रभोरपि तल्पधीः  
नटपरिबृढो यस्याधस्तात् श्रमं शमयिष्यते ।  
वटविटपिनस्तस्याङ्कूरान् अनुत्कटपल्लवान्  
स्थपुटचटकापेक्षी भिक्षुः प्रतिक्षणमीक्षते ॥ १-११ ॥
</details>

<details><summary>मूलम्</summary>

नवदलपुटे कल्प्या यस्य प्रभोरपि तल्पधीः  
नटपरिबृढो यस्याधस्तात् श्रमं शमयिष्यते ।  
वटविटपिनस्तस्याङ्कूरान् अनुत्कटपल्लवान्  
स्थपुटचटकापेक्षी भिक्षुः प्रतिक्षणमीक्षते ॥ १-११ ॥
</details>

ಭಾ: ಭಗವಂತನಿಗೆ ಯಾವ ಮರದ ಎಲೆಯ ಮೇಲೆ ಮಲಗುವ ಮನಸ್ಸಾಯಿತೋ, ಯಾವ ಮರದ ಕೆಳಗೆ ನಟವರನಾದ ಈಶ್ವರನು ಬಳಲಿಕೆಯನ್ನು ಆರಿಸಿಕ್ಕೊಳ್ಳುವನೋ, ಅಂತಹ ಆಲದಮರದ ಇನ್ನೂ ಹೊಮ್ಮದಿರುವ ಎಳೆಯ ಚಿಗುರುಗಳನ್ನು ಒಬ್ಬ ಭಿಕ್ಷುಕನು ವಂಕುಡೊಂಕಾದ  ದೊನ್ನೆಯನ್ನು ಮಾಡಿಕೊಳ್ಳುವುದಕ್ಕಾಗಿ ಪ್ರತಿಕ್ಷಣವೂ (ಎವೆಯಿಕ್ಕದೆ) ನೋಡುತ್ತಾನೆ. ಆಲದ ಮರದ ಮಹತ್ತ್ವವನ್ನರಿಯದ ಭಿಕ್ಷುಕನೊಬ್ಬ ಹೇಗೆ ಆ ಮರದ ಎಲೆಗಳನ್ನು ಒಂದು ಕ್ಷುಲ್ಲ ಉಪಯೋಗಕ್ಕಾಗಿ ಆಶಿಸುತ್ತಾನೋ ಅದೇ ರೀತಿ ಅವಿವೇಕಿಯು ಭಗವಂತನಲ್ಲಿ ಕ್ಷುಲ್ಲ ಐಹಿಕ ಸುಖಗಳಿಗಾಗಿ ಮೊರೆಹೋಗುತ್ತಾನೆ ಎಂಬುದು ಇಲ್ಲಿನ ಅಂತರಾರ್ಥ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ಚಟಕ" ಎಂಬ ಪದವನ್ನು "ದೊನ್ನೆ" ಎಂಬ ಅರ್ಥದಲ್ಲಿ ಉಪಯೋಗಿಸಲಾಗಿದೆ. ಆದರೆ, ಈ ಪದವು ವಿ.ಎಸ್. ಆಪ್ಟೆ ಯವರ ವಿದ್ಯಾರ್ಥಿಗಳ ಸಂಸ್ಕೃತ-ಇಂಗ್ಲಿಷ್ ಕೋಶದಲ್ಲಿಯಾಗಲಿ, ಚಕ್ರವರ್ತಿ ಶ್ರೀನಿವಾಸಗೋಪಾಲಾಚಾರ್ಯರ ಶಬ್ದಾರ್ಥಕೌಸ್ತುಭದಲ್ಲಾಗಲಿ ಬಂದಿಲ್ಲ. ಅಮರಕೋಶದಲ್ಲಿ ಈ ಪದಕ್ಕೆ ಪಕ್ಷಿವಿಶೇಷ (ಗುಬ್ಬಚ್ಚಿ) ಎಂಬ ಅರ್ಥವನ್ನು ಕೊಟ್ಟಿದೆ. ಮುಂದೆ ಎರಡನೆಯ ಪದ್ಧತಿಯಲ್ಲಿ ೧೧ನೇ ಶ್ಲೋಕದಲ್ಲಿ "ಚಟಕ" ಎಂಬ ಪದವು ಗುಬ್ಬಚ್ಚಿ ಎಂಬುವ ಅರ್ಥದಲ್ಲಿ ಪ್ರಯುಕ್ತವಾಗಿದೆ. "ಚಷಕ"ವೆಂದರೆ ಪಾನಪಾತ್ರೆ. "ಚಟಕ"ವು "ಚಷಕ"ದ ಬದಲಾಗಿ ಲೇಖಕಪ್ರಮಾದದಿಂದ ಮೂಲದಲ್ಲಿ ಸೇರಿಹೋಗಿದೆಯೇ? "ಚಷಕ" ಎಂಬ ಪದದಿಂದ ಧ್ವನ್ಯರ್ಥ ಪುಷ್ಟಿಯಾಗುತ್ತದೆ ಎಂದು ಅನಿಸುತ್ತದೆ. ಪಂಡಿತರು ಗಮನಿಸಬೇಕು.
</details>

<details open><summary>विश्वास-प्रस्तुतिः</summary>

निरवधिगुणग्रामे निरागसि वागसि-  
स्फुरणमुषितालोका लोका वदन्ति सदन्तिके ।  
वरतनुहतिं वालिद्रोहं मनागपसर्पणं  
परिमितगुणे स्पष्टावद्ये मुधा किमुदासते ॥ १-१२ ॥
</details>

<details><summary>मूलम्</summary>

निरवधिगुणग्रामे निरागसि वागसि-  
स्फुरणमुषितालोका लोका वदन्ति सदन्तिके ।  
वरतनुहतिं वालिद्रोहं मनागपसर्पणं  
परिमितगुणे स्पष्टावद्ये मुधा किमुदासते ॥ १-१२ ॥
</details>

ಭಾ:   "ವಾಗಸಿ" ಅಂದರೆ ಮಾತು ಎಂಬ ಕತ್ತಿ. ಆ ಕತ್ತಿಯ ಹೊಳಪಿನಿಂದ ನಷ್ಟವಾದ ವಿವೇಕವುಳ್ಳ ಜನರು  ಅನಂತಗುಣಗಳುಳ್ಳ ಪಾಪರಹಿತನಾದ ಶ್ರೀರಾಮನಲ್ಲಿ ಸ್ತ್ರೀಹತ್ಯೆಯ ದೋಷವನ್ನೂ (ತಾಟಕಾವಧ), ವಾಲಿಯಲ್ಲಿ ದ್ರೋಹವೆಸಗಿದ ದೋಷವನ್ನೂ, (ಖರದೂಷಣರೊಡನೆ ಯುದ್ಧ ಮಾಡುವಾಗ) ಸ್ವಲ್ಪ ಹಿಂದಕ್ಕೆ ಹೆಜ್ಜೆ ಸರಿದನೆಂಬ ದೋಷವನ್ನೂ ಸಜ್ಜನರ ಸಮ್ಮುಖದಲ್ಲಿ ಹೇಳುತ್ತಾರೆ. ಅಂತಹವರು ಅಲ್ಪಗುಣಗಳುಳ್ಳ ಸ್ಪಷ್ಟವಾಗಿ ತಪ್ಪುಮಾಡಿರುವ ಮನುಷ್ಯನಲ್ಲಿ (ದೋಷಗಳನ್ನು ಹೇಳದೆ) ಸುಮ್ಮನೆ ಉದಾಸೀನರಾಗಿರುತ್ತಾರೆಯೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕವು ದೇಶಿಕರ "ಸಂಕಲ್ಪಸೂರ್ಯೋದಯ"ದಲ್ಲಿಯೂ ಬರುತ್ತದೆ.

|| ಇತಿ ಅನಿಪುಣಪದ್ಧತಿಃ ಪ್ರಥಮಾ ||

|| इति अनिपुणपद्धतिः प्रथमा ||
</details>

## ०२  दृप्तपद्धतिः 

<details open><summary>विश्वास-प्रस्तुतिः</summary>

तदेव गृह्यतां नाम च्छागमण्डूकरासभैः ।  
तिसॄणां तावता हंत मूर्तीनां किमिहागतम् ॥ २-१ ॥
</details>

<details><summary>मूलम्</summary>

तदेव गृह्यतां नाम च्छागमण्डूकरासभैः ।  
तिसॄणां तावता हंत मूर्तीनां किमिहागतम् ॥ २-१ ॥
</details>

ಭಾ: ದೃಪ್ತನೆಂದರೆ ಕೊಬ್ಬಿದವನು ಎಂದು ಅರ್ಥ. ಈ ಪದ್ಧತಿಯಲ್ಲಿ ಅಹಙ್ಕಾರದ ಅನೇಖಮುಖಗಳ ಪರಿಚಯವಾಗುತ್ತದೆ.

ಆಡಿಗೆ "ಅಜ" ಎಂಬ ಹೆಸರೂ, ಕಪ್ಪೆಗೆ "ಹರಿ" ಎಂಬ ಹೆಸರೂ, ಕತ್ತೆಗೆ "ಹರ" ಅಥವಾ "ಖರ" ಎಂಬ ಹೆಸರೂ ಇರಲಿ. ಹಾಗೆ ಇದ್ದ ಮಾತ್ರಕ್ಕೇ ಬ್ರಹ್ಮ, ವಿಷ್ಣು ಮತ್ತು ಮಹೇಶ್ವರರಿಗೆ ಏನು ತಾನೇ ಹಾನಿಯಾದೀತು?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮೂಲದಲ್ಲಿ ಅಜ,ಹರಿ,ಹರ (ಖರ) ಎಂಬ ಹೆಸರುಗಳನ್ನು ನಿರ್ದೇಶಿಸಿಲ್ಲವಾದರೂ ಸುಲಭವಾಗಿ ಊಹ್ಯ. ಅಮರಕೋಶದಲ್ಲಿ "ಅಜಾವಿಷ್ಣುಹರಚ್ಛಾಗಾ","ಯಮಾನಿಲೇಂದ್ರಚಂದ್ರಾರ್ಕವಿಷ್ಣುಸಿಂಹಾಂಶುವಾಜಿಷು ಶುಕಾಹಿಕಪಿಭೇಕೇಷು ಹರಿಃ" ಎಂದೂ , ರತ್ನಮಾಲಾಕೋಶದಲ್ಲಿ "ಖರಾ ರುದ್ರಾಗ್ನಿರಾಸಭಾಃ" ಎಂದೂ, ವೈಜಯಂತೀ ಕೋಶದಲ್ಲಿ "ಹರಾ ರುದ್ರಾಗ್ನಿಗರ್ದಭಾಃ" ಎಂದೂ ಕೊಟ್ಟಿದೆ."ಅಜ" ಎಂಬ ಪದಕ್ಕೆ ಬ್ರಹ್ಮ,ಆಡು ಎಂದೂ, "ಹರಿ" ಎಂಬುದಕ್ಕೆ ವಿಷ್ಣು,ಕಪ್ಪೆ ಎಂದೂ "ಹರ" ಅಥವಾ "ಖರ" ಎಂಬುದಕ್ಕೆ ಈಶ್ವರ,ಕತ್ತೆ ಎಂದೂ ಅರ್ಥಗಳು ಬರುತ್ತವೆ. ಕೊಬ್ಬಿದವರು ಮಹಾಪುರುಷರ ಹೆಸರಿಟ್ಟುಕೊಂಡ ಮಾತ್ರಕ್ಕೇ ಅವರಿಗೆ ಮಹಾಪುರುಷತ್ತ್ವ ಬಾರದು, ಮಹಾಪುರುಷರ ಮಹತ್ತ್ವವೂ ಕಡಿಮೆಯಾಗದು.
</details>

<details open><summary>विश्वास-प्रस्तुतिः</summary>

अण्डजाः पुण्डरीकेषु समुद्रेषु जनार्दनाः ।  
नीलकंठाश्च शैलेषु निवसन्तु न तेन ते ॥ २-२ ॥
</details>

<details><summary>मूलम्</summary>

अण्डजाः पुण्डरीकेषु समुद्रेषु जनार्दनाः ।  
नीलकंठाश्च शैलेषु निवसन्तु न तेन ते ॥ २-२ ॥
</details>

ಭಾ: ಅಂಡಜ ಎಂದರೆ ಮೊಟ್ಟೆಯನ್ನೊಡೆದು ಹುಟ್ಟುವ ಹಂಸಗಳು ಕಮಲಗಳಲ್ಲಿಯೂ ಜನಾರ್ದನ ಎಂದರೆ ಜನರನ್ನು ಹಿಂಸಿಸುವ ಮೊಸಳೆಗಳು ಸಮುದ್ರಗಳಲ್ಲಿಯೂ ನೀಲಕಂಠ ಎಂದರೆ ನೀಲಿಬಣ್ಣದ ಕತ್ತುಳ್ಳ ನವಿಲುಗಳು ಪರ್ವತಗಳಲ್ಲಿಯೂ ವಾಸವಾಗಿರಲಿ. ಹಾಗೆ ವಾಸವಾಗಿರುವುದರಿಂದ ಅವುಗಳು ಅಂಡಜನಾದ ಬ್ರಹ್ಮನಾಗಿ, ಜನಾರ್ದನನಾದ ವಿಷ್ಣುವಾಗಿ, ನೀಲಕಂಠನಾದ ಈಶ್ವರನಾಗಿ ಆಗುತ್ತವೆಯೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕಳೆದ ಶ್ಲೋಕದಲ್ಲಿ ನಾಮೈಕ್ಯತೆಯಿಂದ ಮಹತ್ತ್ವಬರುವುದಿಲ್ಲವೆಂದು ಹೇಳಿ ಈ ಶ್ಲೋಕದಲ್ಲಿ ನಾಮೈಕ್ಯತೆಯ ಜೊತೆಗೆ ಸ್ಥಾನೈಕ್ಯತೆಯಿದ್ದರೂ ಕೂಡ ಮಹತ್ತ್ವ ಬಾರದು ಎಂಬುದನ್ನು ಶ್ಲೇಷೆಯ ಮೂಲಕ ಉಪಪಾದಿಸಲಾಗಿದೆ. ಹಂಸಕ್ಕೆ ಮತ್ತು ಬ್ರಹ್ಮನಿಗೆ "ಅಂಡಜ" ಎಂಬ ನಾಮ ಒಂದೇ, ವಾಸಸ್ಥಾನವೂ ಒಂದೇ ಅರ್ಥಾತ್ ಕಮಲ. ಹಾಗೆಯೇ ಮೊಸಳೆಗೂ ವಿಷ್ಣುವಿಗೂ "ಜನಾರ್ದನ" ಎಂಬ ಒಂದೇ ನಾಮ, ವಾಸಸ್ಥಾನ ಕೂಡ ಒಂದೇ, ಸಮುದ್ರ. ಅದೇರೀತಿ ನವಿಲಿಗೂ ಈಶ್ವರನಿಗೂ "ನೀಲಕಂಠ' ಎಂಬ ಒಂದೇ ನಾಮ, ವಾಸಸ್ಥಾನವೂ ಒಂದೇ, ಪರ್ವತ. ಹಾಗಾದ ಮಾತ್ರಕ್ಕೆ ಹಂಸವು ಬ್ರಹ್ಮನಾಗುವುದಿಲ್ಲ, ಮೊಸಳೆ ವಿಷ್ಣುವಾಗುವುದಿಲ್ಲ, ನವಿಲು ಈಶ್ವರನಾಗುವುದಿಲ್ಲ.
</details>

<details open><summary>विश्वास-प्रस्तुतिः</summary>

कामं लिखतु संस्थानं कश्चिद्रूपं च भास्वतः ।  
अभित्तिविहितालंबमालोकं विलिखेत् कथम् ॥ २-३ ॥
</details>

<details><summary>मूलम्</summary>

कामं लिखतु संस्थानं कश्चिद्रूपं च भास्वतः ।  
अभित्तिविहितालंबमालोकं विलिखेत् कथम् ॥ २-३ ॥
</details>

ಭಾ: ಒಬ್ಬ (ಕಲಾವಿದ) ಸೂರ್ಯನ ಆಕಾರವನ್ನೂ ಅವನ ಸನ್ನಿವೇಶವನ್ನೂ ಯಥೇಚ್ಛೆಯಿಂದ (ಒಂದು ಗೋಡೆಯಮೇಲೆ) ಚಿತ್ರಿಸಲಿ. ಗೋಡೆಯನ್ನು ಅವಲಂಬಿಸದ ಸೂರ್ಯನ ತೇಜಸ್ಸನ್ನು ಹೇಗೆ ತಾನೇ ಚಿತ್ರಿಸುತ್ತಾನೆ? ಮಹಾಮಹಿಮರ ರೂಪ ಸನ್ನಿವೇಶಗಳನ್ನು ಅನುಕರಿಸಬಹುದು. ಹಾಗೆ ಅನುಕರಿಸುವುದರಿಂದ ಅವರ ಸಹಜತೇಜಸ್ಸನ್ನು ಅನುಕರಿಸುವುದಕ್ಕಾಗುವುದಿಲ್ಲವಷ್ಟೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕಃ+ಚಿದ್ರೂಪಮ್, ಭಾಃ+ಸ್ವತಃ, ಆ+ಲೋಕಮ್ ಎಂದು ಪದವಿಭಾಗಮಾಡಿ ವ್ಯಾಖ್ಯಾನಕಾರರು ಕಾಣುವ ಮತ್ತೊಂದು ಅರ್ಥ ಹೀಗೆ: (ಸಂಸ್ಥಾನಮ್) ದೇವಮನುಷ್ಯಾದಿ ಆಕಾರವನ್ನು ಎಷ್ಟು ಬೇಕಾದರೂ ಬರೆಯಲಿ. (ಆಲೋಕಮ್)ವಿಶ್ವದ ಎಲ್ಲೆಯವರೆಗೂ ಸ್ವತಃ ಭಾಸಮಾನವಾದ ಅಭೇದ್ಯವಾಗಿ ಜ್ಞಾನಕ್ಕೆ ಗೋಚರವಾಗುವ ಚಿದ್ರೂಪವಾದ ಆತ್ಮಾವನ್ನು ಯಾರು ತಾನೇ ಹೇಗೆ ತಾನೇ ಬರೆದಾರು?
</details>

<details open><summary>विश्वास-प्रस्तुतिः</summary>

अपि सत्पथनिष्ठानाम् आशाः पूरयतामपि ।  
अगस्त्यवृत्तिर्मेघानां हंत मालिन्यकारणम्॥ २-४ ॥
</details>

<details><summary>मूलम्</summary>

अपि सत्पथनिष्ठानाम् आशाः पूरयतामपि ।  
अगस्त्यवृत्तिर्मेघानां हंत मालिन्यकारणम्॥ २-४ ॥
</details>

ಭಾ: "ಸತ್ಪಥನಿಷ್ಠಾನಾಮ್" ಎಂದರೆ ನಕ್ಷತ್ರಮಾರ್ಗದಲ್ಲಿರುವ (ಸತ್ಪಥದಲ್ಲಿಯೇ ನಿಷ್ಠವಾದ) ಮೋಡಗಳು "ಆಶಾಃ ಪೂರಯತಾಮಪಿ" ದಿಕ್ಕುಗಳನ್ನೆಲ್ಲಾ ಆವರಿಸಿದರೂ ( ತಮ್ಮ ಶಿಷ್ಯವರ್ಗದ ಆಸೆಗಳನ್ನು ಪೂರೈಸಿದರೂ) ಅಗಸ್ತ್ಯಮುನಿಯ ಅನುಕರಣೆಯಿಂದ, ಅಯ್ಯೋ, ಮಲಿನವಾದವು (ಅಪಯಶಸ್ಸನ್ನು ಪಡೆದವು).

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದ ಭಾವಕ್ಕೆ ಶ್ಲೇಷೆಯೇ ಆಧಾರ. ಮೇಘಗಳು ಸತ್ಪಥನಿಷ್ಠವಾಗಿದ್ದರೂ ಆಶಾಪೂರಕಗಳಾಗಿದ್ದರೂ ಅಗಸ್ತ್ಯವೃತ್ತಿಯಿಂದ ಮಲಿನವಾದವು. ಅಗಸ್ತ್ಯಮುನಿ ಸಮುದ್ರವನ್ನೇ ಆಪೋಷನವನ್ನಾಗಿ ತೆಗೆದುಕ್ಕೊಂಡರು ಎಂಬ ಪುರಾಣವೃತ್ತಾನ್ತವನ್ನು ಎತ್ತಿಕ್ಕೊಂಡು, ಮೇಘಗಳು ಅಗಸ್ತ್ಯರಂತೆ ತಾವೂ ಸಮುದ್ರವನ್ನು ಹೀರುವೆವೆಂಬ ಪ್ರಯತ್ನ ಮಾಡುವುದಕ್ಕೆ ಹೋಗಿ ಕಪ್ಪುಬಣ್ಣವನ್ನು ಪಡೆದುಕ್ಕೊಂಡವು ಅಷ್ಟೆ ಎಂದು ಉತ್ಪ್ರೇಕ್ಷೆ ಮಾಡಿ, ಶ್ಲೇಷೆಯ ಮೂಲಕ ಜ್ಞಾನಸಾಧಕರು ನಿಷ್ಠರಾಗಿದ್ದರೂ ಅವರ ಶಿಷ್ಯವರ್ಗಕ್ಕೆ ಸಾಕಷ್ಟು ಫಲಗಳನ್ನು ಒದಗಿಸಿಕ್ಕೊಟ್ಟಿದ್ದರೂ ತಮಗೆ ಎಟುಕದ ಸಾಧನೆಗಳನ್ನು ಮಾಡುವುದಕ್ಕೆ ಹೋಗುವುದರಿಂದ ಅವರಿಗೆ ಅಪಯಶಸ್ಸು ಬಂದೀತು ಎಂದು ದೇಶಿಕರು ಇಲ್ಲಿ ಎಚ್ಚರಿಕೆಯನ್ನು ಕೊಡುತ್ತಿದ್ದಾರೆ.
</details>

<details open><summary>विश्वास-प्रस्तुतिः</summary>

अस्तु तावदगस्त्यस्य जह्नोर्महिमनिह्नवः ।  
का कथा तस्य बालस्य विश्वग्रासेऽप्यतृप्यतः ॥ २-५ ॥
</details>

<details><summary>मूलम्</summary>

अस्तु तावदगस्त्यस्य जह्नोर्महिमनिह्नवः ।  
का कथा तस्य बालस्य विश्वग्रासेऽप्यतृप्यतः ॥ २-५ ॥
</details>

ಭಾ: (ಸಮುದ್ರವನ್ನೇ ಕುಡಿದ) ಅಗಸ್ತ್ಯರ ಮಹಿಮೆಯು (ಗಂಗೆಯನ್ನು ಕುಡಿದ) ಜಹ್ನುಮುನಿಯ ಮಹಿಮೆಯನ್ನು ಮರೆಸಲಿ. ವಿಶ್ವವನ್ನೇ ತುತ್ತಾಗಿ ತೆಗೆದುಕ್ಕೊಂಡರೂ ತೃಪ್ತಿ ಪಡದ ಆ (ವಟಪತ್ರಶಾಯಿ ವಿಷ್ಣುವಿನ) ಮಹಿಮೆಯ ವಿಷಯದಲ್ಲಿ ಏನು ಹೇಳೋಣ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಒಬ್ಬ ಮನುಷ್ಯ ಎಷ್ಟೇ ಆಶ್ಚರ್ಯಕರ ಅಭೂತಪೂರ್ವ ಸಾಹಸಗಳನ್ನು ಮಾಡಿದರೂ, ಅದಕ್ಕಿಂತ ಆಶ್ಚರ್ಯಕರವಾದ ಅಭೂತಪೂರ್ವವಾದ ಕಾರ್ಯಗಳನ್ನು ಮಾಡುವ ಮತ್ತೊಬ್ಬ ಇದ್ದೇ ಇರುತ್ತಾನೆ. ಆದುದರಿಂದ ಯಾರೂ ತಮ್ಮ ಸಾಧನೆಗಳ ವಿಷಯದಲ್ಲಿ ಹೆಮ್ಮೆಪಡುವುದು ಅನುಚಿತ ಎಂದು ಅಗಸ್ತ್ಯ, ಜಹ್ನುಮುನಿ, ಶ್ರೀ ವಿಷ್ಣು ಇವರ ಪೌರಾಣಿಕ ಕಥೆಗಳನ್ನು ನೆನಪು ಮಾದಿಕೊಡುವ ಮೂಲಕ ದೇಶಿಕರು ಇಲ್ಲಿ ತಿಳಿಸುತ್ತಿದ್ದಾರೆ.
</details>

<details open><summary>विश्वास-प्रस्तुतिः</summary>

दष्टसारङ्गयूथोऽपि दंष्ट्रानखरवानपि ।  
भूभृत्कटकसंस्थोऽपि सारमेयो न सिह्मति ॥ २-६ ॥
</details>

<details><summary>मूलम्</summary>

दष्टसारङ्गयूथोऽपि दंष्ट्रानखरवानपि ।  
भूभृत्कटकसंस्थोऽपि सारमेयो न सिह्मति ॥ २-६ ॥
</details>

ಭಾ: ಜಿಂಕೆಗಳ (ಆನೆಗಳ) ಹಿಂಡನ್ನು ಕಡಿದರೂ ಕೋರೆ ಹಲ್ಲು ಮತ್ತು ಉಗುರುಗಳಿಂದ ಕೂಡಿದ್ದರೂ ರಾಜರ (ಪರ್ವತಗಳ) ಬಿಡಾರ (ತಪ್ಪಲುಪ್ರದೇಶ)ಗಳಲ್ಲಿ ನೆಲೆಸಿದ್ದರೂ ನಾಯಿಯು ಸಿಹ್ಮವಾಗುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲೇಷೆಯ ಮೂಲಕ ನಾಯಿಗೂ ಸಿಂಹಕ್ಕೂ ಹೋಲಿಕೆಯನ್ನು ತೋರಿಸಿ, ಹಾಗೆ ತೋರಿದ ಹೋಲಿಕೆಯಿಂದ ಮಾತ್ರ ನಾಯಿಯು ಸಿಂಹವಾಗುವುದಿಲ್ಲವಲ್ಲ ಅದೇ ರೀತಿ ಬಾಹ್ಯ ಆಲೋಕಕ್ಕೆ ಸಾಮ್ಯ ಕಂಡರೂ ಡಂಭಾಚಾರಿಗಳು ನಿಜವಾದ ಅನ್ತಸ್ಸತ್ತ್ವವಿರುವ ಮಹಾತ್ಮರಿಗೆ ಸರಿಸಾಟಿಯಾಗುವುದಿಲ್ಲವೆಂದು ಅನ್ಯಾಪದೇಶದ ಮೂಲಕ ದೇಶಿಕರು ಇಲ್ಲಿ ಧ್ವನಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

सत्पथे च्छादयन् मित्रमपि व्यालस्तमोमयः ।  
अतीतपर्वा जगतामदृश्यः सहसा भवेत् ॥ २-७ ॥
</details>

<details><summary>मूलम्</summary>

सत्पथे च्छादयन् मित्रमपि व्यालस्तमोमयः ।  
अतीतपर्वा जगतामदृश्यः सहसा भवेत् ॥ २-७ ॥
</details>

ಭಾ: ತಮೋಗುಣಪೂರ್ಣನಾದ ದುಷ್ಟನು ಸನ್ಮಾರ್ಗದಲ್ಲಿರುವ ಸ್ನೇಹಿತನನ್ನು ಕೂಡ ತಿರಸ್ಕರಿಸಿ ಮೇರೆ ಮೀರಿದರೆ ಛಾಯಾರೂಪಿಯಾದ ರಾಹುವು ನಕ್ಷತ್ರಮಾರ್ಗದಲ್ಲಿರುವ ಸೂರ್ಯನನ್ನು ಮರೆಮಾಡಿದರೆ ಅಮಾವಾಸ್ಯೆಯು ಮುಗಿದಕೂಡಲೇ ಅದೃಶ್ಯನಾಗುವಂತೆ ಸಜ್ಜನರ ಕಣ್ಣಿಗೆ ಬೀಳುವುದಕ್ಕೆ ಯೋಗ್ಯನಾಗುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯ ಮೂಲಕ ದುಷ್ಟನಿಗೂ ರಾಹುವಿಗೂ ಸಾದೃಶ್ಯವನ್ನು ತರಲಾಗಿದೆ. ಶ್ಲೇಷೆಯ ವಿನ್ಯಾಸ ಹೀಗೆ:- ತಮೋಮಯಃ (ತಮೋಗುಣಮಯನಾದ,ಛಾಯಾರೂಪಿಯಾದ), ವ್ಯಾಲಃ (ದುಷ್ಟನು,ದುಷ್ಟ ರಾಹುವು), ಸತ್ಪಥೇ (ಸನ್ಮಾರ್ಗದಲ್ಲಿ,ನಕ್ಷತ್ರಮಾರ್ಗದಲ್ಲಿ)

ಮಿತ್ರಮ್ (ಸ್ನೇಹಿತನನ್ನು, ಸೂರ್ಯನನ್ನು) ಛಾದಯನ್ ( ತಿರಸ್ಕರಿಸಿ, ಮರೆಮಾಡಿ) ಅತೀತಪರ್ವಾ (ಮೇರೆಮೀರಿ, ಅಮಾವಾಸ್ಯೆಯನ್ನು ದಾಟಿ),  ಜಗತಾಮ್ (ಜನರಿಗೆ, ಜಗತ್ತಿಗೆ).
</details>

<details open><summary>विश्वास-प्रस्तुतिः</summary>

धुर्याणामपि सत्कार्यगुणशालिविमर्दिनाम् ।  
अनागमविदां युक्तमपनीतेर्निवारणम् ॥ २-८ ॥
</details>

<details><summary>मूलम्</summary>

धुर्याणामपि सत्कार्यगुणशालिविमर्दिनाम् ।  
अनागमविदां युक्तमपनीतेर्निवारणम् ॥ २-८ ॥
</details>

ಭಾ: (೧) ಹೊರೆಯನ್ನು ಹೊರುವುದರಲ್ಲಿ ಎಷ್ಟೇ ಸಮರ್ಥವಾಗಿದ್ದರೂ ಧಾನ್ಯದಿಂದ ತುಂಬಿದ ಭತ್ತದ ಸಸಿಗಳನ್ನು ತುಳಿದುಹಾಕುವ ರಾಸುಗಳನ್ನು ಅವುಗಳ ವಿಧ್ವಂಸಕ ಕೃತ್ಯದಿಂದ ಹೊಡೆದಟ್ಟುವುದು ನ್ಯಾಯವು (೨) ಕೆಲವು ದೃಪ್ತರು ಒಳ್ಳೆಯಕೆಲಸಗಳನ್ನು ಮಾಡುವ ಗುಣಶಾಲಿಗಳಾದವರನ್ನು  ಹಿಂಸಿಸುತ್ತಾರೆ.ಅವರು ಮುಂದೆ ಏನು ಬರುವುದೆನ್ನುವುದನ್ನು ಅರಿಯರು. ಅಂತಹವರ ಅನ್ಯಾಯವನ್ನು ತಡೆಗಟ್ಟುವುದು, ಅವರು ಕಾರ್ಯನಿರ್ವಹಣೆಯಲ್ಲಿ ಸಮರ್ಥರಾಗಿದ್ದರೂ ಕೂಡ, ನ್ಯಾಯವು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯ ವಿನ್ಯಾಸ ಈ ರೀತಿ ಇದೆ: ಧುರ್ಯಾಣಾಮ್ ( ಹೊರೆಯನ್ನು ಹೊರುವುದರಲ್ಲಿ ಸಮರ್ಥವಾದ, ಕಾರ್ಯನಿರ್ವಹಣೆಯಲ್ಲಿ ಸಮರ್ಥರಾದ), ಸತ್ಕಾರ್ಯಗುಣಶಾಲಿವಿಮರ್ದಿನಾಮ್  (ಒಳ್ಳೆಯ ಫಸಲಿನಿಂದ ತುಂಬಿದ ಭತ್ತದ ಸಸಿಗಳನ್ನು ತುಳಿದುಹಾಕುವ, ಸತ್ಕಾರ್ಯವನ್ನು ಮಾಡುವ ಗುಣಶಾಲಿಗಳಾದ ಜನರನ್ನು ಹಿಂಸಿಸುವ). ಇನ್ನೊಂದು ಅಪ್ರಕೃತ ಅದ್ವೈತಮತಖಂಡನೆಯೂ ದ್ಯೋತವಾಗುತ್ತದೆ: ನಾಸ್ತಿಕಮತಗಳನ್ನು ಖಂಡಿಸುವುದರಲ್ಲಿ ಸಮರ್ಥರಾದರೂ ಕೂಡ ಸತ್ಕಾರ್ಯ, ಸಗುಣಬ್ರಹ್ಮ ವಾದಗಳನ್ನು ಒಪ್ಪದ ಆಗಮಶಾಸ್ತ್ರವನ್ನು ತಿಳಿಯದ ಅದ್ವೈತಿಗಳನ್ನು ತಡೆಗಟ್ಟುವುದು ನ್ಯಾಯವೇ ಸರಿ!
</details>

<details open><summary>विश्वास-प्रस्तुतिः</summary>

बलोत्तरेण हरिणा नागमल्लविभेदिना ।  
सृगालः साम्यमाकांक्षन् शौर्याधिक्यं न विन्दति ॥ २-९ ॥
</details>

<details><summary>मूलम्</summary>

बलोत्तरेण हरिणा नागमल्लविभेदिना ।  
सृगालः साम्यमाकांक्षन् शौर्याधिक्यं न विन्दति ॥ २-९ ॥
</details>

ಭಾ: (೧) ನರಿಯು ಆನೆಗಳ ಕಪೋಲಸ್ಥಳವನ್ನು ಭೇದಿಸುವ ಮಹಾಬಲಶಾಲಿಯಾದ ಸಿಂಹದೊಡನೆ ಸಮತೆಗಾಗಿ ಆಸೆಪಡುವುದರಿಂದ ತನ್ನ ಪರಾಕ್ರಮದಲ್ಲಿ ವೃದ್ಧಿಯನ್ನು ಹೊಂದುವುದಿಲ್ಲ. (೨) ಕಾಲಿಯವೆಂಬ ಸರ್ಪವನ್ನೂ ( ಕುವಲಯಾಪೀಡವೆಂಬ ಆನೆಯನ್ನೂ ) ಚಾಣೂರಮುಷ್ಟಿಕರೆಂಬ ಮಲ್ಲರನ್ನೂ ದಮಿಸಿದ  ಬಲಾನುಜ ಕೃಷ್ಣನೊಡನೆ ಸಾಮ್ಯಕ್ಕಾಗಿ ಆಶಿಸುವ ಸೃಗಾಲನು (ಪೌಣ್ಡ್ರಕವಾಸುದೇವ) ತನ್ನ ಶೌರ್ಯದಲ್ಲಿ ವೃದ್ಧಿಯನ್ನು ಹೊಂದುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಲ್ಲಿ ಶ್ಲೇಷೆ ಈ ರೀತಿ: ಬಲೋತ್ತರೇಣ ( ಮಹಾಬಲಶಾಲಿಯಾದ, ಬಲರಾಮನ ತಮ್ಮನಾದ), ಹರಿಣಾ ( ಸಿಂಹ, ಕೃಷ್ಣ), ನಾಗಮಲ್ಲವಿಭೇದಿನಾ ( ಆನೆಯ ಕಪೋಲಸ್ಥಲವನ್ನು ಭೇದಿಸುವ, ಸರ್ಪ (ಆನೆ)ಮತ್ತು ಮಲ್ಲರುಗಳನ್ನು ದಮಿಸಿದ), ಸೃಗಾಲಃ (ನರಿ, ಪೌಣ್ಡ್ರಕವಾಸುದೇವನೆಂದು ಕುಖ್ಯಾತನಾದ ಸೃಗಾಲನೆಂಬ ರಾಜ). ಪೌಣ್ಡ್ರಕವಾಸುದೇವನು ಶಂಖಚಕ್ರಗಳನ್ನು ಧರಿಸಿ, ಗರುಡವಾಹನನಾಗಿ ಕೃಷ್ಣನಿಗೆ ಸಲ್ಲುವ ಪೂಜೆ, ಗೌರವಗಳು ತನಗೇ ಸಲ್ಲಬೇಕೆಂದು ಆಶಿಸಿದ ಪೌರಾಣಿಕ ಕಥೆಯನ್ನು ಪ್ರಸ್ತಾಪಿಸಿ ಹಾಗೆ ಮಹಾಪುರುಷರ ಬಾಹ್ಯಾನುಕರಣೆಯಿಂದ ಯಾವ ಪ್ರಯೋಜನವೂ ಇಲ್ಲವೆಂಬುದನ್ನು ಇಲ್ಲಿ ದೇಶಿಕರು ಮತ್ತೆ ಒತ್ತಿ ಹೇಳಿದ್ದಾರೆ.
</details>

<details open><summary>विश्वास-प्रस्तुतिः</summary>

सुदर्शनभृता कश्चिदजहत्कीर्तिमत्सरः ।  
महाशान्तपदाकर्षी जलजन्तुर्निगृह्यते ॥ २-१० ॥
</details>

<details><summary>मूलम्</summary>

सुदर्शनभृता कश्चिदजहत्कीर्तिमत्सरः ।  
महाशान्तपदाकर्षी जलजन्तुर्निगृह्यते ॥ २-१० ॥
</details>

ಭಾ: (೧) ಸುದರ್ಶನಚಕ್ರಧಾರಿಯಾದ ಶ್ರೀವಿಷ್ಣುವು ಕೆಸರಿನಿಂದ ತುಂಬಿದ ಕೆರೆಯಲ್ಲೇ ಇರುವ, ಮಹಾಶಾನ್ತಸ್ವಭಾವಿಯಾದ ಗಜರಾಜನ ಕಾಲನ್ನು ಸೆಳೆಯುವ,ಒಂದು ಜಲಜನ್ತುವನ್ನು (ಮೊಸಳೆಯನ್ನು) ನಿಗ್ರಹಿಸುತ್ತಾನೆ. (೨) ಇತರರ ಕೀರ್ತಿಯಲ್ಲಿ ಮಾತ್ಸರ್ಯವನ್ನು ತೊರೆಯಲಾಗದೇ ಇರುವ, ಮಹಾಶಾನ್ತಸ್ವಭಾವಿಗಳ ಸ್ಥಾನಗಳನ್ನು ತನ್ನ ಅಪಲಾಪಕ್ಕೆ ಸೆಳೆಯಲು ನೋಡುವ, ಜಡಮನುಷ್ಯನೊಬ್ಬನನ್ನು ಸದ್ದರ್ಶನಪಟುವು ನಿಗ್ರಹಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯ ಪ್ರಕಾರ ಈ ರೀತಿ: ಸುದರ್ಶನಭೃತಾ ( ಸದ್ದರ್ಶನಶಾಲಿಯಾದವನಿಂದ, ಸುದರ್ಶನಚಕ್ರಧಾರಿಯಿಂದ); ಅಜಹತ್ಕೀರ್ತಿಮತ್ಸರಃ (ಅಜಹತ್+ಕೀರ್ತಿ+ಮತ್ಸರಃ, ಅಜಹತ್+ಕೀರ್ತಿಮತ್(ಕೆಸರಿನಿಂದತುಂಬಿದ)+ಸರಃ (ಕೆರೆ) ); ಮಹಾಶಾನ್ತ+ಪದ(ಸ್ಥಾನ, ಕಾಲು)+ಆರ್ಕ. ಸಮೀಚೀನ ಸಿದ್ಧಾನ್ತದಲ್ಲಿ ಶ್ರದ್ಧೆಯಿರುವವರು ಅಂತಹ ಮಹಾನುಭಾವರನ್ನು ಅಲ್ಲಗಳೆಯುವ ಮಾತ್ಸರ್ಯಪೂರಿತರಾದ ಜನರಿಗೆ ಸೋಲರಾರರೆಂದು ದೇಶಿಕರು ಇಲ್ಲಿ ತಿಳಿಸುತ್ತಿದ್ದಾರೆ.
</details>

<details open><summary>विश्वास-प्रस्तुतिः</summary>

गतिर्व्योम्ना किं तद्गरुडमभिटीकेत चटकः  
पिबत्वंभः क्षारं न खलु कलशीसूनुरलसः ।  
कलः कंठे नादः क इव मशके किन्नरपतेः  
कथञ्चित्साधर्म्यं क्षिपति न हि साधर्म्यनियमम् ॥ २-११ ॥
</details>

<details><summary>मूलम्</summary>

गतिर्व्योम्ना किं तद्गरुडमभिटीकेत चटकः  
पिबत्वंभः क्षारं न खलु कलशीसूनुरलसः ।  
कलः कंठे नादः क इव मशके किन्नरपतेः  
कथञ्चित्साधर्म्यं क्षिपति न हि साधर्म्यनियमम् ॥ २-११ ॥
</details>

ಭಾ: ಗುಬ್ಬಚ್ಚಿಯು ಆಗಸದಲ್ಲಿ ಹಾರುತ್ತದೆಯೆಂದ ಮಾತ್ರಕ್ಕೆ ಗರುಡನಿಗೆ ಸರಿಸಾಟಿಯಾದೀತೇ? ಅಲಸರೋಗಗ್ರಸ್ತನು ಉಪ್ಪು ನೀರನ್ನು ಕುಡಿದ ಮಾತ್ರಕ್ಕೆ ಅಗಸ್ತ್ಯಮುನಿಯಾಗುವುದಿಲ್ಲವಲ್ಲ! ಸೊಳ್ಳೆಯ ಕಂಠದಿಂದ ನಾದ ಬಂದ ಮಾತ್ರಕ್ಕೆ ಗಾನಪಟುವಾದ ಕಿನ್ನರರಾಜನಿಗೆ ತಾನೆ ಏನು ಹಾನಿ? ಹೇಗಾದರೂ ಪಡೆದ ಯಾವುದೋ ಒಂದು ಸಾಧರ್ಮ್ಯದಿಂದ ಸಹಜವೈಧರ್ಮ್ಯಕ್ಕೆ ಹಾನಿಯಾದೀತೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ದುರ್ಬಲಜಠರಾಗ್ನಿಯುಳ್ಳ ರೋಗಿಯನ್ನು ಅಲಸನೆಂದು ಕರೆದಿದೆಯೆಂದೂ, ಆಯುರ್ವೇದದಲ್ಲಿ ಈ ರೋಗಕ್ಕೆ ಕ್ಷಾರಯುತ ಆಹಾರ ಸೇವನೆಯಿಂದ ಪರಿಹಾರವೆಂದೂ  ವ್ಯಾಖ್ಯಾನಕಾರರು ತಿಳಿಸುತ್ತಾರೆ. ಈ ವಿಷಯ ತಜ್ಞಗ್ರಾಹ್ಯ.
</details>

<details open><summary>विश्वास-प्रस्तुतिः</summary>

निमीलयतु लोचने न हि तिरस्कृतो भास्करः  
श्रवः स्थगयतु स्थिरं परभृतः किमु ध्वांक्षति ।  
स्वयम् भ्रमतु बालिशो न खलु बंभ्रमीति क्षितिः  
कदर्थयतु मुष्टिभिः कथय किं नभः क्षुभ्यते ॥ २-१२ ॥
</details>

<details><summary>मूलम्</summary>

निमीलयतु लोचने न हि तिरस्कृतो भास्करः  
श्रवः स्थगयतु स्थिरं परभृतः किमु ध्वांक्षति ।  
स्वयम् भ्रमतु बालिशो न खलु बंभ्रमीति क्षितिः  
कदर्थयतु मुष्टिभिः कथय किं नभः क्षुभ्यते ॥ २-१२ ॥
</details>

ಭಾ: ಒಬ್ಬ ಎಳಕು ಮನುಷ್ಯ ತನ್ನ ಕಣ್ಣುಗಳನ್ನು ಮುಚ್ಚಿಕ್ಕೊಂಡಿದ್ದ ಮಾತ್ರಕ್ಕೆ ಸೂರ್ಯನಿಗೆ ತಿರಸ್ಕಾರವಾದೀತೇ? ( ಕೇಳುವವನು ) ಕಿವಿಗಳನ್ನು ಮುಚ್ಚಿಕ್ಕೊಂಡ ಮಾತ್ರಕ್ಕೆ ಕೋಗಿಲೆಯು ಕಾಗೆಯಾದೀತೇ? (ಕಾಗೆಯಂತೆ ಕೂಗೀತೇ?), ತಾನು ನಿಂತಲ್ಲೇ ತಿರುಗಿದರೆ ಭೂಮಿಯು ತಿರುಗಿದಂತಾಯಿತೇ? ತನ್ನ ಮುಷ್ಟಿಯಿಂದ ಆಕಾಶದತ್ತ ಪ್ರಹಾರ ಮಾಡಿದರೆ ಆಕಾಶ ನಡುಗೀತೇ?.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ನಾಯಿ ಬೊಗಳಿದರೆ ದೇವಲೋಕ ಹಾಳೇ" ಎಂಬ ಕನ್ನಡದ ಗಾದೆಯ ಅರ್ಥವನ್ನೇ ಈ ಶ್ಲೋಕವು ಪ್ರತಿಪಾದಿಸುತ್ತದೆ. ಒಟ್ಟಿನಲ್ಲಿ ಈ ದೃಪ್ತಪದ್ಧತಿಯಲ್ಲಿ ದೇಶಿಕರು ಹುರುಳಿಲ್ಲದ ಡಂಭಾಚಾರ ಮತ್ತು ಅದರೊಡನಾಡಿ ಅಸೂಯೆಯ ಅನೇಕಮುಖಗಳನ್ನು ಸೂಕ್ತ ಅನ್ಯಾಪದೇಶಗಳ ಮೂಲಕ ಮನೋಜ್ಞವಾಗಿ ಚಮತ್ಕಾರದಿಂದ ಬಣ್ಣಿಸಿದ್ದಾರೆ

|| ಇತಿ ದೃಪ್ತಪದ್ಧತಿಃ ದ್ವಿತೀಯಾ ||

|| इति दृप्तपद्धतिर्द्वितीया ||
</details>

## ०३ खलपद्धतिः

<details open><summary>विश्वास-प्रस्तुतिः</summary>

परचित्तैकनिरताः पुत्रादिष्वप्यसङ्गिनः ।  
योगिनामनुकुर्वन्ति विशृङ्खलधियः खलाः ॥ ३-१ ॥
</details>

<details><summary>मूलम्</summary>

परचित्तैकनिरताः पुत्रादिष्वप्यसङ्गिनः ।  
योगिनामनुकुर्वन्ति विशृङ्खलधियः खलाः ॥ ३-१ ॥
</details>

ಭಾ:  ಖಲ ಎಂದರೆ ಕೆಟ್ಟವನು ಅಥವಾ ದುರ್ಜನ. ಈ ಪದ್ಧತಿ ಕೆಟ್ಟವರ ವಿಷಯವಾಗಿ. "ದುರ್ಜನಸಂಗವ ಬಿಡೋ ಬಿಡೋ" ಎಂಬುದೇ ಈ ಪದ್ಧತಿಯ ತಿರುಳು.

ಪರ ಎಂದರೆ ಮತ್ತೊಬ್ಬರ ವಿಷಯವಾಗಿ ಯೋಚನೆಮಾಡುವುದರಲ್ಲೇ ಯಾವಾಗಲೂ ನಿರತರಾಗಿರುವ, ಸ್ವಂತ ಮಕ್ಕಳೇ ಮೊದಲಾದವರಲ್ಲಿ ಕೂಡ ಆಸಕ್ತಿಯಿಲ್ಲದ, ಮನಸ್ಸನ್ನು ಹಿಡಿತದಲ್ಲಿ ಇಟ್ಟುಕೊಳ್ಳದ ದುರ್ಜನರು ಪರ ಎಂದರೆ ಪರಬ್ರಹ್ಮನಲ್ಲೇ ನಿರತವಾದ ಮನಸ್ಸುಳ್ಳ, ಪುತ್ರಾದಿಗಳಲ್ಲಿಯೂ ವ್ಯಾಮೋಹವಿಲ್ಲದ, ಸಂಸಾರಬಂಧನಗಳನ್ನು ತೊರೆದ ಯೋಗಿಗಳನ್ನು ಅನುಕರಿಸುತ್ತಾರೆ!

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಪದಪ್ರಯೋಗದ ಚಮತ್ಕಾರದಿಂದ ದುರ್ಜನರಿಗೂ ಯೋಗಿಗಳಿಗೂ ಸಾಮ್ಯದ ತೋರಿಕೆ!

ಇಬ್ಬರೂ ಪರಚಿತ್ತೈಕನಿರತರು, ಇಬ್ಬರಿಗೂ ಪುತ್ರಾದಿಗಳಲ್ಲಿ ಅಸಂಗ, ಇಬ್ಬರೂ ವಿಶೃಂಖಲಮನಸ್ಸುಳ್ಳವರು! ವಾಸ್ತವತೆಗೂ ತೋರಿಕೆಗೂ ಅಜಗಜಾಂತರ.
</details>

<details open><summary>विश्वास-प्रस्तुतिः</summary>

आत्मार्थं युक्तचित्तानां मित्रमंडलभेदिनाम् ।  
अतिलंघितलोकानां न बंधः केनचित् क्वचित् ॥ ३-२ ॥
</details>

<details><summary>मूलम्</summary>

आत्मार्थं युक्तचित्तानां मित्रमंडलभेदिनाम् ।  
अतिलंघितलोकानां न बंधः केनचित् क्वचित् ॥ ३-२ ॥
</details>

ಭಾ: (೧) ಆತ್ಮಯೋಗದಲ್ಲಿ ನಿರತರಾದ, ಸೂರ್ಯಮಂಡಲವನ್ನು ಭೇದಿಸಿ ಮುಂದೆ ಹೋಗುವ,ಬ್ರಹ್ಮಲೋಕವೇ ಮೊದಲಾದ ಲೋಕಗಳನ್ನು ದಾಟುವ ಯೋಗಿಗಳಿಗೆ ಎಲ್ಲಿಯಾಗಲಿ ಯಾರೊಡನೆಯಾಗಲಿ ಬಂಧವಿರುವುದಿಲ್ಲ. (೨) ಸ್ವಂತ ಪ್ರಯೋಜನದಲ್ಲಿಯೇ ನಿರತವಾದ ಮನಸ್ಸುಳ್ಳ, ಸ್ನೇಹಿತರ ಗುಂಪನ್ನು ಒಡೆಯುವ, ಸಮಾಜದ ಕಟ್ಟಲೆಗಳನ್ನು ಮೀರುವ ದುರ್ಜನರಿಗೆ ಎಲ್ಲಿಯಾಗಲಿ ಯಾರೊಡನೆಯಾಗಲಿ ಬಂಧವಿರುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಹಿಂದಿನ ಶ್ಲೋಕದಲ್ಲಿ ಮುನಿಜನಕ್ಕೂ ದುರ್ಜನರಿಗೂ ಇರುವ ತೋರಿಕೆಯ ಸಾಮ್ಯವನ್ನು ಈ ಶ್ಲೋಕದಲ್ಲೂ ಶ್ಲೇಷೆಯ ಧ್ವನಿಯ ಮೂಲಕ ತೋರಿಸಲಾಗಿದೆ. ಸಿದ್ಧಿಯನ್ನು ಪಡೆದ ಯೋಗಿಗಳು ಮರಣಹೊಂದಿದಮೇಲೆ ಸೂರ್ಯಮಂಡಲದಾಚೆ ಅರ್ಚಿರಾದಿ ಮಾರ್ಗದಲ್ಲಿ ಬ್ರಹ್ಮಲೋಕವೇ ಮೊದಲಾದ ಲೋಕಗಳನ್ನು ದಾಟಿ ಪರಮಾತ್ಮನ ಪರಮಪದವನ್ನು ಸೇರುವರು ಎಂಬುದು ವೈದಿಕಸನಾತನಧರ್ಮಿಗಳ ನಂಬಿಕೆಯಾಗಿರುತ್ತದೆ. ಈ ನಂಬಿಕೆಯನ್ನು ಈ ಶ್ಲೋಕದಲ್ಲಿ ಪ್ರಸ್ತಾಪಿಸಿ ದೇಶಿಕರು ತಮ್ಮ ವಾಕ್ಯಗ್ರಥನಕೌಶಲದಿಂದ ಶ್ಲೇಷೆಯ ಮೂಲಕ ಅಂತಹ ಬ್ರಹ್ಮಜ್ಞಾನಿಗಳಿಗೂ ದುರ್ಜನರಿಗೂ ತೋರಿಕೆಯ ಸಾಮ್ಯವನ್ನು ರಚಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

स्नेहः शैत्यं प्रसादश्च कोशत्यागश्च जायते ।  
आसन्नपरपीडार्थं निस्त्रिंशस्यासितात्मनः ॥ ३-३ ॥
</details>

<details><summary>मूलम्</summary>

स्नेहः शैत्यं प्रसादश्च कोशत्यागश्च जायते ।  
आसन्नपरपीडार्थं निस्त्रिंशस्यासितात्मनः ॥ ३-३ ॥
</details>

ಭಾ: (೧) ರಿಪುಗಳು ಸನ್ನಿಹಿತರಾದಾಗ ಅವರನ್ನು ಹಿಂಸಿಸಲು ಕಪ್ಪುಬಣ್ಣದ ಕತ್ತಿಗೆ ಎಣ್ಣೆಯ ಸಂಪರ್ಕವೂ ಮಸೆಯುವಿಕೆಯೂ ಹೊಳಪುಕೊಡೋಣವೂ ಒರೆಯಿಂದ ಹೊರಕ್ಕೆ ತೆಗೆಯೋಣವೂ ಉಂಟಾಗುತ್ತವೆ. (೨) ಕಲಂಕಿತಮನಸ್ಸುಳ್ಳ ದುರ್ಜನನು ಸಮೀಪದಲ್ಲಿರುವ ಇತರರನ್ನು ಹಿಂಸಿಸಲಿಕ್ಕಾಗಿ ಸ್ನೇಹವನ್ನೂ, ತಂಪನ್ನೂ ಪ್ರಸನ್ನತೆಯನ್ನೂ ಧನತ್ಯಾಗವನ್ನೂ ತೋರಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲೇಷೆಯ ಲಾಸ್ಯ ಈ ಶ್ಲೋಕದಲ್ಲೂ. ಈ ಶ್ಲೋಕದಲ್ಲಿ ಎರಡು ಅರ್ಥವುಳ್ಳ ಪದಗಳು: ಸ್ನೇಹ= (ಗೆಳೆತನ, ಜಿಡ್ಡು); ಶೈತ್ಯ=(ತಂಪು, ಮಸೆಯುವಿಕೆ); ಪ್ರಸಾದ= (ಪ್ರಸನ್ನತೆ, ಹೊಳಪು); ಕೋಶ= (ಧನದ ಭಂಡಾರ, ಕತ್ತಿಯ ಒರೆ); ಪರ= (ಇತರರು, ಶತ್ರು); ನಿಸ್ತ್ರಿಂಶ= (ದುರ್ಜನ, ನೀಳ್ಗತ್ತಿ); ಅಸಿತ= (ಕಲಂಕಿತ, ಕಪ್ಪಾದ). ದುರ್ಜನನು ಇತರರ ವಿನಾಶಕ್ಕಾಗಿ ಅಂತಹವರು ಸನ್ನಿಹಿತರಾದಾಗ (ಅವರನ್ನು ಬಲೆಗೆ ಹಾಕಿಕ್ಕೊಳ್ಳಲು) ಅವರಲ್ಲಿ ಕಪಟ ಸ್ನೇಹ, ಮಾರ್ದವ ಮತ್ತು ಪ್ರಸನ್ನತೆಯನ್ನೂ ತೋರಿ ಅವರಿಗಾಗಿ ಧನತ್ಯಾಗವನ್ನೂ ಮಾಡುತ್ತಾನೆ. ಇದಕ್ಕೆ ಶ್ಲೇಷೆಯ ಧ್ವನಿಯ ಮೂಲಕ ಸಾಮ್ಯ ಯುದ್ಧಕಾಲದಲ್ಲಿ ಪ್ರಯೋಗಕ್ಕೆ ಮೊದಲು ಎಣ್ಣೆಯಿಂದ ತಿಕ್ಕಿ, ಅಲಗು ಚೂಪಾಗುವುದಕ್ಕೆ ಮಸೆದು, ಹೊಳೆಯುತ್ತಿರುವಂತೆ ಸಿದ್ಧ ಮಾಡಿಟ್ಟುಕ್ಕೊಂಡಿರುವ ನೀಳ್ಗತ್ತಿಯನ್ನು ಒರೆಯಿಂದ ಹೊರತೆಗೆಯುವಿಕೆ.
</details>

<details open><summary>विश्वास-प्रस्तुतिः</summary>

जनित्वाऽपि महावंशे निम्नगा वक्रचेष्टिताः ।  
वैपरीत्यं वितन्वन्ति समेषु विषमेषु च ॥ ३-४ ॥
</details>

<details><summary>मूलम्</summary>

जनित्वाऽपि महावंशे निम्नगा वक्रचेष्टिताः ।  
वैपरीत्यं वितन्वन्ति समेषु विषमेषु च ॥ ३-४ ॥
</details>

ಭಾ: (೧)ದೊಡ್ಡ ಬಿದಿರು ಮೆಳೆಗಳಿಗೆ ವಾಸಸ್ಥಾನವಾದ ಪರ್ವತದಲ್ಲಿ ಹುಟ್ಟಿ ಇಳಿಕಲಿನಲ್ಲಿ ಹರಿದುಹೋಗುವ ಡೊಂಕುಡೊಂಕಾಗಿ ಹರಿಯುವ ನದಿಗಳು ಸಮತಲಪ್ರದೇಶಗಳನ್ನು ಹಳ್ಳದಿಬ್ಬಗಳನ್ನುಳ್ಳದಾಗಿಯೂ ಹಳ್ಳದಿಬ್ಬಗಳುಳ್ಳ ಪ್ರದೇಶಗಳನ್ನು ಸಮವಾಗಿಯೂ ಮಾಡಿ ಪ್ರತಿಕೂಲವಾಗಿ ನಡೆದುಕ್ಕೊಳ್ಳುತ್ತವೆ. (೨) ಸತ್ಕುಲಪ್ರಸೂತರಾದರೂ ನೀಚಮನೋಭಾವವುಳ್ಳ ಕುಟಿಲಗಾಮಿಗಳು ಸಾಧುಗಳಲ್ಲಿ ಹಗೆತನವನ್ನೂ ಅಸಾಧುಗಳಲ್ಲಿ ಮೈತ್ರಿಯನ್ನೂ ವ್ಯತ್ಯಸ್ತವಾಗಿ ಆಚರಿಸುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಸ್ಪಷ್ಟವಾಗಿ ಎರಡು ಅರ್ಥ ಬರುವ ಪದ "ವಂಶ" ಎಂಬುದು ಒಂದೇ. ವಂಶ= (ಕುಲ, ಬಿದಿರು). "ನಿಮ್ನ", "ವಕ್ರ" ಮತ್ತು "ವಿಷಮ" ಪದಗಳು ರೂಢರೂಪಕದ ಬಲದಿಂದ ಕೆಟ್ಟವನ ಗುಣಗಳ ನಿರೂಪಣೆಯಲ್ಲಿ ಬಳಕೆಗೆ ಬಂದಿವೆ. ನದಿಗಳ ಅನ್ಯಾಪದೇಶದಿಂದ ಶ್ಲೇಷೆಯ ಬಲದಲ್ಲಿ ಈ ಶ್ಲೋಕದ ಅರ್ಥ ದುರ್ಜನರಿಗೆ ಅನ್ವಯವಾಗುತ್ತದೆ.
</details>

<details open><summary>विश्वास-प्रस्तुतिः</summary>

उत्पथादुन्नताः केचित् बहुभङ्गभ्रमाकुलाः ।  
तटस्थानपि निघ्नन्ति तरसा भिन्नसेतवः ॥ ३-५ ॥
</details>

<details><summary>मूलम्</summary>

उत्पथादुन्नताः केचित् बहुभङ्गभ्रमाकुलाः ।  
तटस्थानपि निघ्नन्ति तरसा भिन्नसेतवः ॥ ३-५ ॥
</details>

ಭಾ: (೧) ತಮ್ಮ ಸಹಜ ಮಾರ್ಗವನ್ನು ತೊರೆದು ಉಕ್ಕಿ ಹರಿಯುವ ಕೆಲವು ನದಗಳು ಅನೇಕ ಅಲೆಗಳಿಂದ ಸುಳಿಗಳಿಂದ ಕಲುಷಿತಗಳಾಗಿ ಅಣೆಕಟ್ಟುಗಳನ್ನು ಒಡೆದು ಅತಿವೇಗದಿಂದ ದಡದಲ್ಲಿರುವ ಮರಗಳನ್ನು ಕೂಡ ಹಾಳುಮಾಡುತ್ತವೆ. (೨) ಸಹಜಮಾರ್ಗವನ್ನು ತೊರೆದು ಉಚ್ಛ್ರಾಯಸ್ಥಿತಿಗೆ ಬಂದಿರುವ ಕೆಲವರು ಅನೇಕವಾದ ವಂಚನೆ, ಭ್ರಮೆಗಳಿಂದ ಕಲುಷಿತರಾಗಿ ಸಮಾಜದ ತಡೆಗಳನ್ನೆಲ್ಲಾ ಮುರಿದು  ಪ್ರತಿಕೂಲರಲ್ಲದವರನ್ನು  ಕೂಡ ಕ್ಷಣಕಾಲದಲ್ಲಿಯೇ ಹಾಳುಮಾಡುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಪ್ರವಾಹದಿಂದ ಉಕ್ಕಿ ಹರಿಯುವ ನದಗಳು ದಡದಲ್ಲಿರುವ ಮರಗಳನ್ನು ಕೂಡ ನಾಶಮಾಡುವುದನ್ನು ಪ್ರಸ್ತಾಪಿಸಿ, ಅನ್ಯಾಪದೇಶದಿಂದ ದುಷ್ಟ ಜನರು ದುರ್ಮಾರ್ಗಗಳ ಮೂಲಕ ಮೇಲಕ್ಕೆ ಬಂದು ವಂಚನೆ ಭ್ರಮೆಗಳಿಂದ ಕೂಡಿದವರಾಗಿ ಸಮಾಜದ ಕಟ್ಟುಗಳನ್ನೆಲ್ಲಾ ಮುರಿದು ತಮಗೆ ಎದುರಾಗದೆ ಇರುವ ತಟಸ್ಥಜನರನ್ನು ಕೂಡ ನಾಶಿಸುತ್ತಾರೆ ಎಂದು ದೇಶಿಕರು ತಿಳಿಸುತ್ತಿದ್ದಾರೆ. "ನದೀ" ಮತ್ತು ಅದರ ಪರ್ಯಾಯ ಪದಗಳು ಸ್ತ್ರೀಲಿಂಗವಾದುದರಿಂದ, ಇಲ್ಲಿ ಪುಲ್ಲಿಂಗದ ಪ್ರಯೋಗವಿರುವುದರಿಂದ ಈ ಶ್ಲೋಕ "ನದ"ಗಳಿಗೆ (ಪಶ್ಚಿಮಾಭಿಮುಖವಾಗಿ ಹರಿಯುವ ಹೊಳೆಗಳು) ಅನ್ವಯಿಸುತ್ತದೆ. ಅನ್ಯಾಪದೇಶಕ್ಕೆ ಭಙ್ಗ (ಅಲೆ, ವಂಚನೆ), ಭ್ರಮ ( ಸುಳಿ, ಭ್ರಮೆ) ಎಂಬ ಪದಗಳು ಶ್ಲೇಷೆಯ ಮೂಲಕ ಪುಷ್ಟಿಯನ್ನು ಕೊಡುತ್ತವೆ.
</details>

<details open><summary>विश्वास-प्रस्तुतिः</summary>

केनचिद्दान्तकृत्येन कुलगोत्रविमर्दिनम् ।  
मदेन बहुधा भिन्नं मातङ्गं मन्यते जनः ॥ ३-६ ॥
</details>

<details><summary>मूलम्</summary>

केनचिद्दान्तकृत्येन कुलगोत्रविमर्दिनम् ।  
मदेन बहुधा भिन्नं मातङ्गं मन्यते जनः ॥ ३-६ ॥
</details>

ಭಾ: (೧) ತನ್ನ ದಂತಕ್ರೀಡೆಯಿಂದ ಕುಲಪರ್ವತಗಳನ್ನೇ  ಹಾಳುಮಾಡುವ ಆನೆಯನ್ನು ಮದದಿಂದ ಬಹುವಿಚಿತ್ರವಾಗಿ ವರ್ತಿಸುತ್ತಿರುವುದನ್ನಾಗಿ ಜನರು ತಿಳಿಯುತ್ತಾರೆ. (೨) ಸನ್ಯಾಸಿಗೆ ತಕ್ಕ ಯಾವುದೋ ಒಂದು ಕೆಲಸವನ್ನೆಸಗಿ ತನ್ನ ಕುಲಗೋತ್ರಕ್ಕೇ ಧಕ್ಕೆಯನ್ನು ತಂದು ಮದದಿಂದ ಬಹಳಮಟ್ಟಿಗೆ ಭಿನ್ನಚರಿತ್ರನಾಗಿರುವವನನ್ನು ಜನರು ಅಸ್ಪೃಶ್ಯನಂತೆ ಕಾಣುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆರುವ ಪದಗಳು: ದಾನ್ತ= ( ಸನ್ಯಾಸಿ, ದಂತಕ್ಕೆ ಸಂಬಂಧಿಸಿದ); ಗೋತ್ರ= (ಗೋತ್ರ, ಪರ್ವತ); ಮಾತಙ್ಗ= (ಅಸ್ಪೃಶ್ಯ, ಆನೆ). ಸ್ವಧರ್ಮದಲ್ಲಿ ನಿರತರಾಗಿರುವುದು ಸರ್ವಸಮ್ಮತವೆಂಬುದೇ ಈ ಶ್ಲೋಕದ ಆಶಯ.
</details>

<details open><summary>विश्वास-प्रस्तुतिः</summary>

अनेकमुखपापात्मा छलसंदर्शिताश्रमः ।  
कर्बुरप्रकृतिः कश्चित् कापेयकलहोचितः ॥ ३-७ ॥
</details>

<details><summary>मूलम्</summary>

अनेकमुखपापात्मा छलसंदर्शिताश्रमः ।  
कर्बुरप्रकृतिः कश्चित् कापेयकलहोचितः ॥ ३-७ ॥
</details>

ಭಾ: (೧) ಕಪಟತೆಯಿಂದ ಶ್ರೀರಾಮನ ಆಶ್ರಮವನ್ನು ಸಂದರ್ಶಿಸಿದ ಅನೇಕಮುಖ ಎಂದರೆ ದಶಾನನನಾದ ಪಾಪಿಷ್ಠ ರಾಕ್ಷಸನೊಬ್ಬನು ಕಪಿಯೊಡನೆ ಕಲಹಕ್ಕೆ ಯೋಗ್ಯನಾದನು. (೨) ಅನೇಕವಿಧವಾದ ಪಾಪಗಳನ್ನು ಮಾಡಿದ, ಕಪಟತೆಯಿಂದ ಸನ್ಯಾಸ ಅಥವಾ ಬ್ರಹ್ಮಚರ್ಯ ಆಶ್ರಮಗಳನ್ನು ಹೊರತೋರುವ ಒಬ್ಬಾನೊಬ್ಬ ಪಾಪಪ್ರಕೃತಿಯುಳ್ಳ ಮನುಷ್ಯನು ಕಪಿಗಳಂತೆ ವಿನಾಕಾರಣ ಕಲಹದಲ್ಲಿ ತೊಡಗುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕರ್ಬುರ ಎಂಬ ಪದಕ್ಕೆ ಪಾಪಿಷ್ಠ ಮತ್ತು ರಾಕ್ಷಸ ಎಂಬ ಎರಡು ಅರ್ಥಗಳು ಇವೆ.
</details>

<details open><summary>विश्वास-प्रस्तुतिः</summary>

छलिनं सत्कथानर्हं स्वात्मोपहतजातिकम् ।  
न निगृह्णाति यः काले सोऽपि सभ्यैर्निगृह्यते ॥ ३-८ ॥
</details>

<details><summary>मूलम्</summary>

छलिनं सत्कथानर्हं स्वात्मोपहतजातिकम् ।  
न निगृह्णाति यः काले सोऽपि सभ्यैर्निगृह्यते ॥ ३-८ ॥
</details>

ಭಾ: (೧) ಛಲ ಜಾತಿ ಮೊದಲಾದ ದೋಷಗಳಿಂದ ಕೂಡಿದ ವಾದವನ್ನು ಮಾಡುವ ವಾದಿಯನ್ನು ಅಲ್ಲೇ ಆಗಲೇ ಪ್ರತಿವಾದಿಯು ತಪ್ಪುಗಳನ್ನು ತೋರಿಸಿ ಸೋಲಿಸದಿದ್ದರೆ ನೆರೆದಿರುವ ಸಭಾಸದರು ಪ್ರತಿವಾದಿಯೇ ಸೋತನೆಂದು ಪರಿಗಣಿಸುತ್ತಾರೆ. (೨) ಯಾವನು ಛಲಸ್ವಭಾವವುಳ್ಳ, ಸತ್ಕಥಾಶ್ರವಣಕ್ಕೆ ಅನರ್ಹನಾದ, ತನ್ನ ವರ್ತನೆಯಿಂದ ತನ್ನ ಜಾತಿಗೇ ಹಾನಿಯನ್ನು ತಂದ ಮನುಷ್ಯನನ್ನು ಸಕಾಲದಲ್ಲಿ ನಿಗ್ರಹಿಸುವುದಿಲ್ಲವೋ ಅಂತಹವನನ್ನು ಇತರ ಸಭ್ಯರು ನಿಗ್ರಹಿಸುತ್ತಾರಲ್ಲವೇ?.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ನ್ಯಾಯದರ್ಶನದ ಹಲವು ಪಾರಿಭಾಷಿಕ ಶಬ್ದಗಳು ಉಪಯುಕ್ತವಾಗಿವೆ. ಅವು ಹೀಗೆ. ಕಥಾ: ತತ್ತ್ವನಿರ್ಣಯಕ್ಕಾಗಿ ವಾದಿ ಪ್ರತಿವಾದಿಗಳು ಪೂರ್ವಪಕ್ಷ ಸಿದ್ಧಾಂತ ರೂಪವಾಗಿ ಯುಕ್ತಿಯಿಂದ ಆಡುವ ಮಾತು. ಛಲ: ವಾದಿಯು ಹೇಳಿದ ಶಬ್ದಕ್ಕೆ ಬೇರೆ ಅರ್ಥವನ್ನು ಕಲ್ಪಿಸಿ ಪ್ರತಿವಾದಿಯು ಹೇಳುವ ದೂಷಣೆ. ಜಾತಿ: ತನ್ನ ವಾದಕ್ಕೇ ಹಾನಿಮಾಡುವ ಉತ್ತರ. ನಿಗ್ರಹ: ವಾದದಲ್ಲಿ ದೋಷಯುಕ್ತವಾಗಿ ವಾದಿಸಿ ಸೋಲುವುದು. ದುರ್ಜನನನ್ನು ಸಕಾಲದಲ್ಲಿ ನಿಗ್ರಹಿಸದೇ ಹೋಗುವುದು ಮಹಾದೋಷವಾಗಿ ಪರಿಣಮಿಸುತ್ತದೆ ಎಂಬುದೇ ಈ ಶ್ಲೋಕದ ಭಾವ.
</details>

<details open><summary>विश्वास-प्रस्तुतिः</summary>

अकिञ्चित्कारिणां दीनैराक्रुष्टगुणकर्मणाम् ।  
अघाय गतसत्त्वानां दर्शनस्पर्शनादिकम् ॥ ३-९ ॥
</details>

<details><summary>मूलम्</summary>

अकिञ्चित्कारिणां दीनैराक्रुष्टगुणकर्मणाम् ।  
अघाय गतसत्त्वानां दर्शनस्पर्शनादिकम् ॥ ३-९ ॥
</details>

ಭಾ: (೧) ನಿಶ್ವಾಸ ಉಚ್ಛ್ವಾಸ ವೇ ಆದಿಯಾದ ಯಾವುದೇ ದೇಹವ್ಯಾಪಾರಗಳು ಇಲ್ಲವಾಗಿವೆ. ಸುತ್ತಮುತ್ತಲಿನ ನೊಂದವರು ಅವರ ಗುಣಕರ್ಮಗಳನ್ನು ಗಟ್ಟಿಯಾಗಿ ಹೇಳಿಕ್ಕೊಳ್ಳುತ್ತಿದ್ದಾರೆ. ಅಂತಹ ನಿರ್ಜೀವಗಳನ್ನು (ಶವಗಳನ್ನು) ನೋಡುವುದಾಗಲಿ ಮುಟ್ಟುವುದಾಗಲಿ ಪಾಪಕರವು. (೨) ಪರಹಿತಕ್ಕಾಗಿ ಯತ್ಕಿಞ್ಚಿದಪಿ ಮಾಡದವರ ದುರ್ಗುಣಗಳನ್ನು ದುಷ್ಕರ್ಮಗಳನ್ನು ದೀನರು ಪರೋಕ್ಷದಲ್ಲಿ ಗಟ್ಟಿಯಾಗಿ ಹೇಳುತ್ತಾರೆ. (ಅಥವಾ, ದೀನರು ಭಯದಿಂದ ಅವರ ಸಮಕ್ಷ ಅವರಲ್ಲಿಲ್ಲದ ಗುಣಗಳನ್ನು , ಅವರು ಮಾಡದ ಕೆಲಸಗಳನ್ನು ಅವರಲ್ಲಿ ಆರೋಪಿಸಿ ಗಟ್ಟಿಯಾಗಿ ಹೊಗಳುತ್ತಾರೆ.) ಅಂತಹ ಸತ್ತ್ವಗುಣವಿಹೀನರಾದ ದುರ್ಜನರನ್ನು ನೋಡುವುದಾಗಲಿ ಸಂಪರ್ಕವಾಗಲಿ ಪಾಪಕರವು. ಅರ್ಥಾತ್, ಶವದ ದರ್ಶನ ಸಂಪರ್ಕಗಳು ಹೇಗೆ ವರ್ಜ್ಯವೋ ಅದೇ ರೀತಿ ದುರ್ಜನರ ದರ್ಶನ ಸಂಪರ್ಕಗಳೂ ವರ್ಜ್ಯ.

<details open><summary>विश्वास-प्रस्तुतिः</summary>

निगिरन्तो जगत्प्राणान् उद्गिरन्तो मुखैर्विषम् ।  
दूरतः परिहर्तव्या द्विजिह्वा जिह्मवृत्तयः ॥ ३-१० ॥
</details>

<details><summary>मूलम्</summary>

निगिरन्तो जगत्प्राणान् उद्गिरन्तो मुखैर्विषम् ।  
दूरतः परिहर्तव्या द्विजिह्वा जिह्मवृत्तयः ॥ ३-१० ॥
</details>

ಭಾ: (೧) ಗಾಳಿಯನ್ನು ನುಂಗುತ್ತಲೂ ಬಾಯಿಯಿಂದ ವಿಷವನ್ನು ಉಗುಳುತ್ತಲೂ ಡೊಂಕು ಡೊಂಕಾಗಿ ಹರಿದುಹೋಗುವ ಹಾವುಗಳನ್ನು ದೂರದಿಂದಲೇ ನಿವಾರಿಸಬೇಕು. (೨) ಜಗತ್ತಿನ ಜೀವಗಳನ್ನು ನುಂಗುತ್ತಲೂ (ನಾಶಪಡಿಸುತ್ತಲೂ), ತಮ್ಮ ಮುಖಗಳಿಂದ ವಿಷಪ್ರಾಯವಾದ ಮಾತುಗಳನ್ನು ಹೊರಗೆಡಹುತ್ತಲೂ, ಕುಟಿಲವ್ಯಾಪಾರವುಳ್ಳ, ಪರಸ್ಪರವಿರುದ್ಧವಾಗಿ ಮಾತುಗಳನ್ನಾಡುವ ದುರ್ಜನರನ್ನು ದೂರದಿಂದಲೇ ತೊರೆಯಬೇಕು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಪ್ರಾಣ= (ಗಾಳಿ, ಜೀವ); ದ್ವಿಜಿಹ್ವ= (ಸರ್ಪ, ಎರಡು ಮಾತನಾಡುವವ). ಹಾವಿನ ಸಹವಾಸದಂತೆ ದುರ್ಜನಸಹವಾಸವೂ ತ್ಯಾಜ್ಯ.
</details>

<details open><summary>विश्वास-प्रस्तुतिः</summary>

अधिकोन्नतैरपि सुदारुणान्वितैः  
असकृत्-भ्रमत्-पशुगणांघ्रिपीडितैः ।  
विधिसिद्धनैकगुणसस्यसम्पदां  
विरसैः स्वभावकठिनैरलं खलैः ॥ ३-११ ॥
</details>

<details><summary>मूलम्</summary>

अधिकोन्नतैरपि सुदारुणान्वितैः  
असकृत्-भ्रमत्-पशुगणांघ्रिपीडितैः ।  
विधिसिद्धनैकगुणसस्यसम्पदां  
विरसैः स्वभावकठिनैरलं खलैः ॥ ३-११ ॥
</details>

ಭಾ: (೧) ಹೆಚ್ಚು ಎತ್ತರದಲ್ಲಿರುವ, ಮೇಟಿಕಂಬದಿಂದ ಕೂಡಿದ, ಬಾರಿ ಬಾರಿಗೂ ತಿರುಗುತ್ತಿರುವ ಪಶುಗಳ ಕಾಲಿನಿಂದ ತುಳಿಯಲ್ಪಟ್ಟ, ಒಣಗಿ ಸ್ವಭಾವದಿಂದಲೇ ಗಟ್ಟಿಯಾಗಿರುವ ಕಣದ ಸಂಸರ್ಗವು ದೈವದತ್ತಗುಣಗಳನ್ನು ಹೊಂದಿರುವ ಧಾನ್ಯದ ಕಂತೆಗೆ ಬೇಕಿಲ್ಲ. (೨) ಸಮಾಜದಲ್ಲಿ ದೊಡ್ಡ ಅಂತಸ್ತನ್ನು ಪಡೆದ, ಕ್ರೂರಿಗಳಿಂದ ಸುತ್ತುವರಿಯಲ್ಪಟ್ಟ, ಬಾರಿ ಬಾರಿಗೂ ತಮ್ಮಹಿಂದೆ ತಿರುಗುತ್ತಿರುವ ಮೂಢರುಗಳಿಂದ ಹಿಡಿಯಲ್ಪಟ್ಟ ಪಾದಗಳುಳ್ಳ, ಕಲಹಪ್ರಿಯರಾದ, ಸ್ವಭಾವದಿಂದಲೇ ಕಠಿನಮನಸ್ಕರಾದ  ದುರ್ಜನರ ಸಹವಾಸವು ದೈವವಶಾತ್ ಸ್ವಯಂ ಪ್ರಾಪ್ತವಾದ ವಿವಿಧಗುಣಗಳುಳ್ಳ ಧಾನ್ಯಸಂಪತ್ತಿಯನ್ನು ಪಡೆದ ಸಜ್ಜನರಿಗೆ ಬೇಕಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಲ್ಲಿ ಶ್ಲೇಷೆ ಹೀಗೆ: ಸು-ದಾರುಣಾ= ಅತ್ಯಂತಕ್ರೂರಿಗಳಾದ, ಸು-[ದಾರು]ಣಾ= ದೃಢವಾದ ಮರದಿಂದ[ಮೇಟಿಕಂಬದಿಂದ] ಕೂಡಿದ), ಖಲ= (ದುರ್ಜನ, ಕಣ). ಕಣವನ್ನು ಸಾಮಾನ್ಯವಾಗಿ ಗದ್ದೆ, ಹೊಲಗಳಿಗಿಂತಲೂ ಎತ್ತರದ ಪ್ರದೇಶದಲ್ಲಿ ಅಣಿಮಾಡುತ್ತಾರೆ. ಕಣದ ಮಧ್ಯೆ ಮೇಟಿಯೆಂಬ ಒಂದು ಕಂಬವಿರುತ್ತದೆ. ಮೇಟಿಗೆ ಕಟ್ಟಿದ ಎತ್ತುಗಳು ಕಣದಲ್ಲಿ ಹಾಸಿದ ಧಾನ್ಯಭರಿತ ಹುಲ್ಲನ್ನು ತುಳಿದು ಅದರಿಂದ ಧಾನ್ಯವನ್ನು ಬೇರ್ಪಡಿಸುತ್ತವೆ. ಕಣದ ನೆಲವು ಒಣಗಿ,ಗಟ್ಟಿಯಾಗಿರುತ್ತದೆ.  ಬೇಸಾಯದ ಕಣಕ್ಕೆ ಸಂಬಂಧಿಸಿದ ಈ ಎಲ್ಲ ವಿಷಯಗಳನ್ನು ಈ ಶ್ಲೋಕದಲ್ಲಿ ಹೆಣೆದು ದೇಶಿಕರು ದುರ್ಜನರಿಗೂ ಕಣಕ್ಕೂ ಶ್ಲೇಷೆಯ ಮೂಲಕ ಸಾದೃಶ್ಯವನ್ನು ಕಲ್ಪಿಸಿದ್ದಾರೆ. ಒಟ್ಟಿನಲ್ಲಿ ಸಾರಾಂಶ ಇಷ್ಟು: ಯದೃಚ್ಛಾಲಾಭಸಂತುಷ್ಟರಾಗಿ ಇರುವ ಸಜ್ಜನರಿಗೆ ಐಶ್ವರ್ಯಮದಮತ್ತರಾಗಿ ಕಠಿನಹೃದಯರಾಗಿರುವವರ ಸಂಗಕ್ಕಿಂತ ಅವರನ್ನು ದೂರದಲ್ಲಿಟ್ಟಿರುವುದೇ ಲೇಸು.

**ಉಷ್ಣೇ ಶೀತಲತಾಮುಪೇತ್ಯ ಶಿಶಿರೇ ಪ್ರಾಪ್ತೇ ಭಜನ್ತ್ಯುಷ್ಣ**ತಾಂ
</details>

<details open><summary>विश्वास-प्रस्तुतिः</summary>

मुक्ताहारनिषेविता अपि न तद्-वृत्त्यै दिशन्त्यंतरम्  
बन्धे गाढविमर्दनॆऽपि न जहत्यन्योन्यसंपीडनम् ।  
उष्णे शीतलतामुपेत्य शिशिरे प्राप्ते भजन्त्युष्णतां  
कामान्तःपुरचेटिकाकुचतटीकाठिन्यवन्तः खलाः ॥ ३-१२ ॥
</details>

<details><summary>मूलम्</summary>

मुक्ताहारनिषेविता अपि न तद्-वृत्त्यै दिशन्त्यंतरम्  
बन्धे गाढविमर्दनॆऽपि न जहत्यन्योन्यसंपीडनम् ।  
उष्णे शीतलतामुपेत्य शिशिरे प्राप्ते भजन्त्युष्णतां  
कामान्तःपुरचेटिकाकुचतटीकाठिन्यवन्तः खलाः ॥ ३-१२ ॥
</details>

ಭಾ: ದುರ್ಜನರು ಆಹಾರವನ್ನು ಬಿಟ್ಟು (ಹಗಲಿರುಳು ತಮ್ಮ) ಸೇವೆ ಮಾಡುತ್ತಿದ್ದವರಿಗೂ ಕೂಡ ಅವರ ಜೀವನೋಪಾಯಕ್ಕೆ ಅವಕಾಶವನ್ನು ಕೊಡುವುದಿಲ್ಲ. ಬಂಧನ ಮತ್ತು ತೀವ್ರಪ್ರಹಾರಗಳಿಗೆ ಒಳಗಾದರೂ ಕೂಡ ತಮ್ಮತಮ್ಮಲ್ಲಿ ಕಲಹವನ್ನು ಬಿಡುವುದಿಲ್ಲ. ಜಾಣರೆದುರಿಗೆ ತಣ್ಣಗಾಗಿ, ತಣ್ಣಗಿರುವರೆದುರಿಗೆ ಕ್ರೌರ್ಯವನ್ನು ತೋರಿ ಕಾಮಾರ್ಥವಾಗಿ ಇಟ್ಟುಕ್ಕೊಂಡಿರುವ ಅನ್ತಃಪುರದಲ್ಲಿನ ದಾಸಿಯ ಸ್ತನಪ್ರದೇಶದಂತೆ ಕಠಿಣತೆಯುಳ್ಳವರು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದುರ್ಜನರು ದಾಸಿಯರ ಸ್ತನಪ್ರದೇಶಗಳಂತೆ ಕಠಿಣರು ಎಂಬ ಹೇಳಿಕೆಗೆ ಶ್ಲೇಷೆಯ ಮೂಲಕ ಪುಷ್ಟಿ ಕೊಡುವ ವಿಶೇಷಣಗಳು ಹೀಗೆ: ಮುಕ್ತಾಹಾರನಿಷೇವಿತಾ ಅಪಿ= ಮುತ್ತಿನ ಹಾರದಿಂದ ಸೇವಿತವಾದರೂ, ತದ್-ವೃತ್ತ್ಯೈ= ಅದರ ಇರುವಿಕೆಗೆ, ಅನ್ತರಮ್ ನ ದಿಶನ್ತಿ= ಸ್ಥಲವನ್ನು ಕೊಡುವುದಿಲ್ಲ. ಬನ್ಧೇ ಗಾಢವಿಮರ್ದನೇಽಪಿ= ಆಲಿಂಗನ ಮಾಡಿಕ್ಕೊಳ್ಳುವಾಗ ಮರ್ದಿತವಾದರೂ ಅನ್ಯೋನ್ಯಸಂಪೀಡನಮ್ ನ ಜಹತಿ= ಪರಸ್ಪರಸಮ್ಮರ್ದವನ್ನು ತೊರೆಯುವುದಿಲ್ಲ, ಉಷ್ಣೇ=ಸೆಖೆಯ ಕಾಲದಲ್ಲಿ ತಂಪನ್ನು ನೀಡಿ ಶಿಶಿರೇ= ಛಳಿಗಾಲದಲ್ಲಿ ಶಾಖವನ್ನು ನೀಡುತ್ತವೆ, ಸ್ತನಪ್ರದೇಶಗಳು ಪ್ರೇಮಿಗಳ ಸ್ಪರ್ಶಕ್ಕೆ ಕಠಿನ= ಗಟ್ಟಿಯಾಗಿರುತ್ತವೆ. ದುರ್ಜನರು ಕಠಿನ=ಕ್ರೂರರಾಗಿರುತ್ತಾರೆ. ಅನ್ತಃಪುರಚೇಟಿಕಾ ಎಂಬ ಪದಕ್ಕೆ ಉತ್ತಮ ಸ್ತ್ರೀ ಎಂಬ ಸಾಮಾನ್ಯ ಅರ್ಥ ಅಷ್ಟೆ.

|| ಇತಿ ಖಲಪದ್ಧತಿಃ ತೃತೀಯಾ ||

|| इति खलपद्धतिस्तृतीया ||
</details>

## ०४ दुर्वृत्तपद्धतिः

<details open><summary>विश्वास-प्रस्तुतिः</summary>

गुणजालप्रकर्षेऽपि धीवरत्त्वेऽपि जन्मतः ।  
सर्वतीर्थावगाहेऽपि नीचवृत्तिर्न शस्यते ॥ ४-१ ॥
</details>

<details><summary>मूलम्</summary>

गुणजालप्रकर्षेऽपि धीवरत्त्वेऽपि जन्मतः ।  
सर्वतीर्थावगाहेऽपि नीचवृत्तिर्न शस्यते ॥ ४-१ ॥
</details>

ಭಾ: ದುರ್ವೃತ್ತಿ ಎಂದರೆ ಕೆಟ್ಟ ಆಚಾರ. ಈ ಪದ್ಧತಿಯಲ್ಲಿ ಕೆಟ್ಟ ಆಚಾರವಿದ್ದರೆ ಬೇರೆ ಎಷ್ಟೇ ಗುಣಗಳಿರಲಿ ಅವಕ್ಕೆ ಬೆಲೆ ಬಾರದು ಎಂಬ ವಿಷಯವು ವಸ್ತು.

(೧) ಬೇಕಾದಷ್ಟು ನೂಲಿನ ಬಲೆಗಳನ್ನು ಹೊಂದಿದ್ದರೂ ಹುಟ್ಟಿನಿಂದ ಬೆಸ್ತನಾಗಿದ್ದರೂ ಅನೇಕ ತೀರ್ಥಪ್ರದೇಶಗಳಲ್ಲಿ ಮುಳುಗಿದ್ದರೂ ನೀರಿನ ಕೆಳಗಿನ ಮೀನುಹಿಡಿಯುವನು ಪ್ರಶಂಸಾರ್ಹನಲ್ಲ. (೨) (ಒಬ್ಬನಿಗೆ) ಅನೇಕಗುಣಗಳ ಆಧಿಕ್ಯವಿದ್ದರೂ ಹುಟ್ಟಿನಿಂದ ಬಂದ ಪ್ರತಿಭೆಯಿದ್ದರೂ ಅನೇಕತೀರ್ಥಗಳಲ್ಲಿ ಮಿಂದಿದ್ದರೂ ಕೀಳ್ಮಟ್ಟದ ವ್ಯವಹಾರವಿದ್ದರೆ ಅಂತಹವನು ಪ್ರಶಂಸಾರ್ಹನಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ದ್ವ್ಯರ್ಥಕ ಪದಗಳು ಇವು: ಗುಣ= ( ನೂಲು, ಗುಣ ); ಧೀವರ= ( ಬೆಸ್ತ, ಪ್ರತಿಭಾವಂತ ).
</details>

<details open><summary>विश्वास-प्रस्तुतिः</summary>

द्विजराजाङ्कसंस्थोऽपि सन्मार्गाचारवानपि ।  
विशुद्धिरहितः कश्चित् न विन्दत्यकलङ्कताम् ॥ ४-२ ॥
</details>

<details><summary>मूलम्</summary>

द्विजराजाङ्कसंस्थोऽपि सन्मार्गाचारवानपि ।  
विशुद्धिरहितः कश्चित् न विन्दत्यकलङ्कताम् ॥ ४-२ ॥
</details>

ಭಾ: (೧) "ದ್ವಿಜರಾಜ" ( ಚಂದ್ರ) ನೆಂಬ ಪದವಿಯನ್ನು ಪಡೆದಿದ್ದರೂ, ನಕ್ಷತ್ರಮಾರ್ಗದಲ್ಲಿ ಚಲಿಸುವವನಾದರೂ, ಕಲೆಯುಳ್ಳವನಾದುದರಿಂದ ಚಂದ್ರನಿಗೆ ಕಲಙ್ಕಿತನೆಂಬುದು ತಪ್ಪಿದ್ದಲ್ಲ. (೨) ಬ್ರಾಹ್ಮಣಶ್ರೇಷ್ಠನೆಂಬ ಸ್ಥಾನ ಪಡೆದಿದ್ದರೂ, ಸದಾಚಾರವನ್ನುಳ್ಳವನಾಗಿದ್ದರೂ, ನಿಷಿದ್ಧ ಕಾರ್ಯವನ್ನೆಸಗಿದರೆ ಅಂತಹವನಿಗೆ ಕಲಙ್ಕತೆಯು ತಪ್ಪಿದ್ದಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ದ್ವ್ಯರ್ಥಕ ಶಬ್ದಗಳು: ದ್ವಿಜರಾಜ= ( ಚಂದ್ರ, ಬ್ರಾಹ್ಮಣಶ್ರೇಷ್ಠ ); ಸನ್ಮಾರ್ಗ= ( ನಕ್ಷತ್ರಮಾರ್ಗ, ಸದ್ವೃತ್ತಿ, ).
</details>

<details open><summary>विश्वास-प्रस्तुतिः</summary>

अवक्रस्तारकाधीशः परिपूर्णः प्रियोदयः ।  
प्राचीं दिशमतिक्रम्य पतनं प्रतिपद्यते ॥ ४-३ ॥
</details>

<details><summary>मूलम्</summary>

अवक्रस्तारकाधीशः परिपूर्णः प्रियोदयः ।  
प्राचीं दिशमतिक्रम्य पतनं प्रतिपद्यते ॥ ४-३ ॥
</details>

ಭಾ: (೧) ತನ್ನ ಉದಯದಿಂದ ಜನರಿಗೆ ಪ್ರಿಯವನ್ನು ತರುವ, ವಕ್ರತೆಯಿಲ್ಲದೆ ಪರಿಪೂರ್ಣನಾದ (ಹುಣ್ಣಿಮೆಯ) ಚಂದ್ರನು ಪೂರ್ವ ದಿಕ್ಕನ್ನು ದಾಟಿದಮೇಲೆ ಪತನವನ್ನು ಅನುಭವಿಸುತ್ತಾನೆ (ಅಸ್ತಮಯನಾಗುತ್ತಾನೆ). (೨) ಋಜುಸ್ವಭಾವವುಳ್ಳ, ಇತರರ ಕಷ್ಟವನ್ನು ಪಾರುಮಾಡುವವರಲ್ಲಿ ಮುಖಂಡನಾಗಿರುವ, (ತಾನೇ) ಪರಿಪೂರ್ಣನಾದ, (ಇತರರಿಗೆ) ಪ್ರಿಯವನ್ನು ತರುವ (ಮನುಷ್ಯನೂ ಕೂಡ) ಪೂರ್ವಿಕರು ತೋರಿಸಿದ ಮಾರ್ಗವನ್ನು ಮೀರಿ ನಡೆದರೆ ಪತನವನ್ನು ಹೊಂದುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ತಾರಕಾಧೀಶಃ= (ತಾರೆಗಳೊಡೆಯ ಚಂದ್ರ, ಪಾರುಮಾಡುವವರಲ್ಲಿ ಮುಖಂಡ); ಪ್ರಾಚೀ= ( ಪೂರ್ವದಿಕ್ಕು, ಹಿಂದಿನಕಾಲ).
</details>

<details open><summary>विश्वास-प्रस्तुतिः</summary>

पततां हन्त केषाञ्चित्त् भजते मलिनात्मनाम् ।  
विशुद्धवर्णयोगोऽपि विपरीतनिमित्तताम्॥ ४-४ ॥
</details>

<details><summary>मूलम्</summary>

पततां हन्त केषाञ्चित्त् भजते मलिनात्मनाम् ।  
विशुद्धवर्णयोगोऽपि विपरीतनिमित्तताम्॥ ४-४ ॥
</details>

ಭಾ: (೧) ರೂಪದಲ್ಲಿ ಕಪ್ಪಾದ ಹಕ್ಕಿಗಳಿಗೆ (ಕಾಗೆಗಳಿಗೆ) ಶುಭ್ರವರ್ಣವು ಬಂದರೆ ಅದೂ ಪ್ರತಿಕೂಲಕ್ಕೆ ಕಾರಣವಾಗುತ್ತದೆಯಲ್ಲವೆ!(೨) ಅಧೋಗತಿಯಲ್ಲಿರುವ ಮಲಿನಮನಸ್ಕರಿಗೆ ಶ್ರೇಷ್ಠವರ್ಣದವರೊಡನೆ ಸಂಸರ್ಗವು ಪ್ರತಿಕೂಲಕ್ಕೆ ಕಾರಣವಾಗುತ್ತದೆಯಲ್ಲವೆ!

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದ: ಪತತಾಮ್= (ಹಕ್ಕಿಗಳಿಗೆ, ಅಧೋಗತಿಯಲ್ಲಿರುವವರಿಗೆ). ದುಷ್ಟರು ಶಿಷ್ಟರೊಡನೆ ಬೆರೆತರೆ ಸಮಾಜಕ್ಕೇ ಪ್ರತಿಕೂಲವಾಗುತ್ತದೆ. ಬಿಳಿಯ ಕಾಗೆಯ ದರ್ಶನವು ರಾಷ್ಟ್ರಕ್ಕೇ ಅಹಿತವೆಂದು ಜ್ಯೋತಿಶ್ಶಾಸ್ತ್ರದಲ್ಲಿ ಹೇಳಿದೆ, " ಪುಚ್ಛನಕ್ಷತ್ರಮಂಡೂಕಂ ಶ್ವೇತವರ್ಣಂ ಚ ವಾಯಸಮ್ | ರಾತ್ರಾವಿನ್ದ್ರಧನುರ್ದೃಷ್ಟ್ವಾ ತದ್ರಾಷ್ಟ್ರಂ ಪರಿವರ್ಜಯೇತ್ ||".
</details>

<details open><summary>विश्वास-प्रस्तुतिः</summary>

पतनानंतरं कृच्छ्रात् प्ररूढः शुद्धिमानपि ।  
द्विजः संछाद्यते कश्चिदधरेणापि रागिणा ॥ ४-५ ॥
</details>

<details><summary>मूलम्</summary>

पतनानंतरं कृच्छ्रात् प्ररूढः शुद्धिमानपि ।  
द्विजः संछाद्यते कश्चिदधरेणापि रागिणा ॥ ४-५ ॥
</details>

ಭಾ: (೧) ಬಿದ್ದ ಹಲ್ಲು ಕಷ್ಟದಿಂದ ಮತ್ತೆ ಶುಭ್ರವಾಗಿ ಬೆಳೆದರೂ ಅದನ್ನು ಕೆಂಪಾದ ತುಟಿಯು ಮುಚ್ಚಿಬಿಡುತ್ತದೆಯಲ್ಲವೆ? (೨) ದ್ವಿಜನೊಬ್ಬನು (ಬ್ರಾಹ್ಮಣ ಕ್ಷತ್ರಿಯ ವೈಶ್ಯ) ಪತಿತನಾದ ಬಳಿಕ ಕೃಚ್ಛ್ರಾದಿ ಪ್ರಾಯಶ್ಚಿತ್ತ ಕರ್ಮಗಳನ್ನೆಸಗಿ ಶುದ್ಧಿಯನ್ನು ಹೊಂದಿ ಮತ್ತೆ ಪ್ರಸಿದ್ಧನಾದರೂ, ಅಂತಹವನನ್ನು  ಕೀಳ್ಮಟ್ಟದ ಪಾಪಿಯು ಮರೆಮಾಡುವುದಿಲ್ಲವೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಒಬ್ಬನು ಪಾಪಕಾರ್ಯವನ್ನು ಮಾಡಿ ಅದಕ್ಕೆ ಪ್ರಾಯಶ್ಚಿತ್ತವನ್ನೆಸಗಿ ಮತ್ತೆ ಸನ್ಮಾರ್ಗಕ್ಕೆ ಬಂದರೂ ಜನರು ಅವನ ಪಾಪಕಾರ್ಯವನ್ನು ಮರೆಯುವುದಿಲ್ಲ. ಆದುದರಿಂದ ಪಾಪಕಾರ್ಯವನ್ನು ಮಾಡದಿರುವುದೇ ಲೇಸು ಎಂಬುದೇ ಈ ಶ್ಲೋಕದ ತಾತ್ಪರ್ಯ. ಇಲ್ಲಿ ದ್ವ್ಯರ್ಥಕ ಪದಗಳು: ಕೃಚ್ಛ್ರ= (ಕಷ್ಟ, ಪ್ರಾಜಾಪತ್ಯ ಚಾನ್ದ್ರಾಯಣ ಮುಂತಾದ ವ್ರತ ); ದ್ವಿಜ= ( ಹಲ್ಲು, ಉಪನಯನ ಕರ್ಮಕ್ಕೆ ಬಾಧ್ಯತೆಯಿರುವವನು ); ಅಧರ= ( ಕೆಳದುಟಿ, ಕೆಳಗಿನ ).
</details>

<details open><summary>विश्वास-प्रस्तुतिः</summary>

जोषमेकपदे स्थित्वा सन्निकृष्टान् क्षणात् घसन् ।  
बहिर्दर्शितसंशुद्धिः बकव्याहारमर्हति ॥ ४-६ ॥
</details>

<details><summary>मूलम्</summary>

जोषमेकपदे स्थित्वा सन्निकृष्टान् क्षणात् घसन् ।  
बहिर्दर्शितसंशुद्धिः बकव्याहारमर्हति ॥ ४-६ ॥
</details>

ಭಾ:(೧) ಮೌನವಾಗಿ ಒಂದೇ ಕಾಲಿನಲ್ಲಿ ನಿಂತು ಹತ್ತಿರದಲ್ಲಿರುವವುಗಳನ್ನು ಕ್ಷಣಕಾಲದಲ್ಲಿ ಮುಳುಗಿ ತೋರಿಕೆಗೆ ಶ್ವೇತವರ್ಣವಾದ  ಪ್ರಾಣಿಯನ್ನು ಬಕವೆಂದು ಕರೆಯುತ್ತಾರೆ. (೨) ಒಂದೇ ಸ್ಥಲದಲ್ಲಿ ಮೌನಿಯಾಗಿದ್ದು ನಂಬಿ ಹತ್ತಿರಕ್ಕೆ ಬಂದವರನ್ನು ಕ್ಷಣಕಾಲದಲ್ಲಿ ಕಬಳಿಸಿ ( ಮೋಸ ಮಾಡಿ) ತೋರಿಕೆಗೆ ಶುದ್ಧನಂತೆ ಕಾಣುವವನನ್ನು ಬಕವೃತ್ತಿಯವನೆಂದು ಕರೆಯುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕಪಟಸನ್ಯಾಸವನ್ನು ಬಕವೃತ್ತಿಯೆಂದು ಕರೆಯುವುದು ಲೋಕವಿದಿತ.
</details>

<details open><summary>विश्वास-प्रस्तुतिः</summary>

द्विजस्य सितपक्षस्य कवेरपि निरस्यते ।  
अहंस इति साजात्यं गतिशब्दितवृत्तिभिः ॥ ४-७ ॥
</details>

<details><summary>मूलम्</summary>

द्विजस्य सितपक्षस्य कवेरपि निरस्यते ।  
अहंस इति साजात्यं गतिशब्दितवृत्तिभिः ॥ ४-७ ॥
</details>

ಭಾ: (೧) ಹಕ್ಕಿಯಾಗಿರುವುದರಿಂದ, ಬೆಳ್ಳನೆಯ ರೆಕ್ಕೆಗಳನ್ನು ಹೊಂದಿರುವುದರಿಂದ, ನೀರಿನಲ್ಲಿರುವುದರಿಂದ ಬಕ ಪಕ್ಷಿಯ ಹಂಸದೊಡನೆ ಸಜಾತೀಯತೆಯನ್ನು ಅದರ ನಡೆ, ಕೂಗು, ಮತ್ತು ಇರುವಿಕೆಗಳು ಹಂಸವಲ್ಲವೆಂದು ತಳ್ಳಿಹಾಕುತ್ತವೆ. (೨) ತಾನು ದ್ವಿಜ, ನಿಸ್ಸಂಶಯವಾದ ಅಭಿಪ್ರಾಯಗಳುಳ್ಳವನು ಮತ್ತು ಕವಿ ಆದುದರಿಂದ ಮತ್ತೊಬ್ಬ ನಿಷ್ಠ  ಸಾತ್ತ್ವಿಕ ಮೇಧಾವಿಯೊಬ್ಬನಿಗೆ ಸಮನು ಎಂಬ ಸಾಜಾತ್ಯವನ್ನು ಆತನ ಚರ್ಯೆ,ವಾಕ್ ಮತ್ತು ವೃತ್ತಿಗಳು ತಳ್ಳಿಹಾಕುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯಿರುವ ಶಬ್ದಗಳು: ದ್ವಿಜ= (ಹಕ್ಕಿ, ತ್ರಿವರ್ಣೀ); ಸಿತಪಕ್ಷ= (ಬಿಳಿಯ ರೆಕ್ಕೆಯುಳ್ಳದು, ಕೊನೆಮುಟ್ಟಿದ ಪಕ್ಷವುಳ್ಳ ಅರ್ಥಾತ್ ನಿಸ್ಸಂಶಯ ಅಭಿಪ್ರಾಯಗಳುಳ್ಳ); ಅಹಂಸ= ( ಹಂಸವಲ್ಲ, ಅಹಂ ಸಃ ಅರ್ಥಾತ್ ನಾನೇ ಅವನು). "ಬಾಯಿ ಬಿಟ್ಟರೆ ಬಣ್ಣಗೇಡು" ಎಂಬ ಗಾದೆ ಕಾಗೆ,ಕೋಗಿಲೆಗಳಿಗೂ ಬಕ, ಹಂಸಗಳಿಗೂ ಅನ್ವಯಿಸುತ್ತದೆ.

ದೇಶಿಕರು ಮಹಾನಿಷ್ಠರು, ಮಹಾಸಾಧ್ವಿಗಳು, ಮಹಾಕವಿಗಳೂ ಕೂಡ. ಅವರೊಡನೆ ಸಮತ್ತ್ವವನ್ನು ಬಯಸುತ್ತಿದ್ದ ಮತ್ತಾರೋ ಒಬ್ಬ ಸಮಕಾಲೀನ ಕವಿಗೂ ಇದನ್ನು ಈಗ ನಾವು ಅನ್ವಯಿಸಬಹುದು.
</details>

<details open><summary>विश्वास-प्रस्तुतिः</summary>

अव्यवस्थितवृत्तानाम् अभिन्नश्रुतिचक्षुषाम् ।  
अधर्मार्जितभोगानाम् आशीरप्यहितोचिता ॥ ४-८ ॥
</details>

<details><summary>मूलम्</summary>

अव्यवस्थितवृत्तानाम् अभिन्नश्रुतिचक्षुषाम् ।  
अधर्मार्जितभोगानाम् आशीरप्यहितोचिता ॥ ४-८ ॥
</details>

ಭಾ: (೧) ಬೆಟ್ಟದಲ್ಲಿ ವಾಸಿಸುವ, ಕಿವಿ ಕಣ್ಣುಗಳು ಒಂದೇ ಆಗಿಯುಳ್ಳ, ಪೂರ್ವಾರ್ಜಿತ ಅಧರ್ಮದಿಂದ ಹೆಡೆಯನ್ನು ಹೊಂದಿರುವ ಸರ್ಪಗಳ ವಿಷದ ಹಲ್ಲುಗಳು ಸರ್ಪತ್ವಕ್ಕೆ ಉಚಿತವೇ ಸರಿ. (೨) ನಡತೆಯಲ್ಲಿ ಸ್ಥಿರತೆಯಿಲ್ಲದವರ, ಶ್ರವಣೇಂದ್ರಿಯ ಗ್ರಾಹ್ಯ ವೆಲ್ಲವೂ ಚಕ್ಷುರಿಂದ್ರಿಯಗ್ರಾಹ್ಯವೆನ್ನುವವರ, ಅಧರ್ಮದಿಂದ ಐಹಿಕಭೋಗಗಳನ್ನು ಸಂಪಾದಿಸಿಕ್ಕೊಂಡಿರುವವರ ಆಶೀರ್ವಾದವೂ ಕೂಡ ಹಿತಕ್ಕೆ ಯೋಗ್ಯವಲ್ಲವು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆಯ ಪದಗಳು: ಅವ್ಯವಸ್ಥಿತ= (ಅವಿ+ಅವಸ್ಥಿತ ಬೆಟ್ಟದಲ್ಲಿರುವ, ಅ+ವ್ಯವಸ್ಥಿತ ಅರ್ಥಾತ್ ನಡತೆಯಲ್ಲಿ ಸ್ಥಿರತೆಯಿಲ್ಲದ); ಅಭಿನ್ನಶ್ರುತಿಚಕ್ಷುಷ್= ಹಾವು [ಭಾರತೀಯ ಪುರಾತನ ವಾಙ್ಮಯದಲ್ಲಿ ಸರ್ಪಗಳು ಕಣ್ಣಿನಿಂದಲೇ ಕೇಳುತ್ತವೆಯೆಂಬ ಒಂದು ಅವೈಜ್ಞಾನಿಕ ನಂಬಿಕೆಯಿದೆ. ಅದಕ್ಕೇ ಹಾವಿಗೆ ಸಂಸ್ಕೃತದಲ್ಲಿ "ಚಕ್ಷುಶ್ಶ್ರವಾಃ" ಎಂಬ ಸಮಾನಾರ್ಥಕ ಪದವಿದೆ], ಚಾರ್ವಾಕ [ಚಾರ್ವಾಕರಿಗೆ ಚಾಕ್ಷುಷಪ್ರಮಾಣವೂ ಶಬ್ದಪ್ರಮಾಣವೂ ಒಂದೇ. ಕಣ್ಣಿಗೆ ಕಾಣದ ಶ್ರುತಿಗ್ರಾಹ್ಯ ಪರಲೋಕದಲ್ಲಿ ಅವರಿಗೆ ನಂಬಿಕೆಯಿಲ್ಲ]); ಆಶೀಃ= (ಹಾವಿನ ವಿಷದ ಹಲ್ಲು, ಆಶೀರ್ವಾದ); ಅಹಿತೋಚಿತಾ= ( ಅಹಿ+ತಾ+ಉಚಿತಾ ಅರ್ಥಾತ್ ಸರ್ಪತ್ವಕ್ಕೆ ಯೋಗ್ಯ, ಅ+ಹಿತೋಚಿತಾ ಹಿತಕ್ಕೆ ಉಚಿತವಲ್ಲದ).
</details>

<details open><summary>विश्वास-प्रस्तुतिः</summary>

दुष्टैरारोपितः कश्चिदनर्थक्रिययाऽन्वितः ॥
असत्कारॆण गृह्येत विरुद्धाकारवेदिभिः ॥ ४-९ ॥
</details>

<details><summary>मूलम्</summary>

दुष्टैरारोपितः कश्चिदनर्थक्रिययाऽन्वितः ॥
असत्कारॆण गृह्येत विरुद्धाकारवेदिभिः ॥ ४-९ ॥
</details>

ಭಾ: (೧) ದೃಷ್ಟ್ಯಾದಿ ದೋಷಯುಕ್ತರು ಯಾವುದೋ ವಸ್ತುವಿನಲ್ಲಿ ಆ ವಸ್ತುವಿಗೆ ಸಂಬಂಧಿಸದ ಕ್ರಿಯೆಯಿಂದ ಕೂಡಿರುವುದೆಂಬ ಆರೋಪವನ್ನು ಮಾಡಿದರೆ  ಆ ಆರೋಪಕ್ಕೆ ವಿರುದ್ಧವಾದ ತಥ್ಯತೆಯನ್ನು ತಿಳಿದವರು ಆರೋಪವು ಅಸತ್ ಎಂದರೆ ಸುಳ್ಳು ಎಂದು ಗ್ರಹಿಸುತ್ತಾರೆ. (೨) ದುಷ್ಟರು ಒಬ್ಬನ ಮೇಲೆ ಮಾಡಬಾರದಕೃತ್ಯವನ್ನೆಸಗಿದನೆಂಬ ಆರೋಪವನ್ನು ಹೊರಿಸಿದರೆ, ಅವನನ್ನು ಅವನ ವಿಷಯದಲ್ಲಿ ತಥ್ಯತೆಯನ್ನು ಅರಿತವರೂ ಕೂಡ (ದುರ್ಜನರ ಭಯದಿಂದ?) ಸತ್ಕರಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಮೊದಲನೆಯ ಅರ್ಥ ತರ್ಕ ಶಾಸ್ತ್ರಕ್ಕೆ ಸಂಬಂಧಿಸಿದೆ. ಭಾರತೀಯ ತರ್ಕ ಶಾಸ್ತ್ರದಲ್ಲಿ "ಶುಕ್ತೌ ರಜತತ್ವಾರೋಪಃ" (ಕಪ್ಪೆಯ ಚಿಪ್ಪನ್ನು ಬೆಳ್ಳಿಯೆಂದು ತಿಳಿಯುವುದು) ಮತ್ತು "ರಜ್ಜೌ ಸರ್ಪತ್ವಾರೋಪಃ" (ಹಗ್ಗವನ್ನು ಹಾವೆಂದು ತಿಳಿಯುವುದು), ಭ್ರಮೆಗೆ ಸಾಮಾನ್ಯ ಉದಾಹರಣೆಗಳು. "ಸತ್ಕಾರ್ಯ" ಮತ್ತು "ಅಸತ್ಕಾರ್ಯ" ಇವುಗಳಿಗೂ ಭಾರತೀಯ ದರ್ಶನಗಳಲ್ಲಿ ಪಾರಿಭಾಷಿಕ ಅರ್ಥಗಳಿವೆ. ಹೆಚ್ಚಿಗೆ ವಿವರ ಪ್ರಾಜ್ಞವಿದಿತ, ಪ್ರಾಯಶಃ ಅಪ್ರಕೃತ ಕೂಡ.
</details>

<details open><summary>विश्वास-प्रस्तुतिः</summary>

तमस्स्वभावमलिनं वृत्त्यालोकोज्झिताश्रयम् ।  
दण्ड्यं मित्रेण राज्ञा च दृष्टदोषान्वयं विदुः ॥ ४-१० ॥
</details>

<details><summary>मूलम्</summary>

तमस्स्वभावमलिनं वृत्त्यालोकोज्झिताश्रयम् ।  
दण्ड्यं मित्रेण राज्ञा च दृष्टदोषान्वयं विदुः ॥ ४-१० ॥
</details>

ಭಾ: (೧) ಸ್ವಭಾವದಿಂದಲೇ ಮಲಿನನಾದ, ತನ್ನ ವರ್ತನೆಯಿಂದ   ಚಂದ್ರಸೂರ್ಯರು ದೃಷ್ಟಿಗೆ ಬೀಳದಂತೆ ಮಾಡಿದ  ರಾಹುವು ಸೂರ್ಯನಿಂದಲೂ ಚಂದ್ರನಿಂದಲೂ ದಂಡ್ಯನು ಎಂದು (ಜನರು) ತಿಳಿಯುತ್ತಾರೆ. (೨) ತಮೋಗುಣದ ಸ್ವಭಾವದಿಂದ ಮಲಿನಮನಸ್ಕನಾದ, ಜನರು ಒಪ್ಪದ ಕಸುಬನ್ನು ಆಶ್ರಯಿಸಿದ, ಎಲ್ಲರೂ ಕಂಡಂತೆ ದೋಷಿಯಾದ ಮನುಷ್ಯನನ್ನು ಸ್ನೇಹಿತನೋ ಇಲ್ಲವೇ ರಾಜನೋ ದಂಡಿಸಬೇಕು ಎಂದು (ಜನರು) ತಿಳಿಯುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿರುವ ಶ್ಲಿಷ್ಟ ಪದಗಳು: ತಮಃ= ( ರಾಹು, ತಮೋಗುಣ); ವೃತ್ತ್ಯಾಲೊಕೋಜ್ಝಿತಾಶ್ರಯಮ್= (ವೃತ್ತ್ಯಾ+ಆಲೋಕೋಜ್ಝಿತಾಶ್ರಯಮ್, ವೃತ್ತ್ಯಾ+ಲೋಕೋಜ್ಝಿತಾಶ್ರಯಮ್, ); ಮಿತ್ರ= (ಸೂರ್ಯ, ಸ್ನೇಹಿತ ); ರಾಜನ್= (ಚಂದ್ರ, ರಾಜ, ). ಇಲ್ಲಿ ನಿರ್ದಿಷ್ಟವಾಗಿರುವ ಪೌರಾಣಿಕ ಕಥೆ: ಸಮುದ್ರಮಥನದಿಂದ ದೊರೆತ ಅಮೃತವನ್ನು ಶ್ರೀವಿಷ್ಣುವು ದೇವತೆಗಳಿಗೆ ಹಂಚುತ್ತಿದ್ದಾಗ ರಾಕ್ಷಸನಾದ ರಾಹುವು ದೇವತೆಗಳ ಮಧ್ಯೆ ಮೋಸದಿಂದ ಕುಳಿತಿರುವುದನ್ನು ಸೂರ್ಯ ಚಂದ್ರರು ಕಂಡು ಹಿಡಿದು ಈ ವಿಷಯವನ್ನು ವಿಷ್ಣುವಿಗೆ ತಿಳಿಸಲಾಗಿ ವಿಷ್ಣುವು ಕೋಪಗೊಂಡು ರಾಹುವಿನ ಶಿರಶ್ಛೇದನ ಮಾಡಿದನು. ಅಂದಿನಿಂದ ರಾಹು (ಶಿರಸ್ಸು) ಕೇತು(ದೇಹ)ಗಳಾಗಿ ಸೂರ್ಯ ಚಂದ್ರರನ್ನು ಕಾಡುತ್ತಾರೆ.

ಭಾ: (೧) ಒಲೆಯೇ ಮನೆಯಾಗಿ ಉಳ್ಳ (ಬೀದಿಯ ನಾಯಿಗಳು) ಮನೆಗಳ ಹೊರಗೇ ಅಲೆದಾಡುತ್ತಾ ನಾಚಿಕೆಯಿಲ್ಲದೆ ಕಾಮಕೇಳಿಯಲ್ಲಿ ತೊಡಗಿ ಕೋಪವನ್ನು ಉಂಟುಮಾಡುತ್ತಾ ಜನರನ್ನು ನಾಚುವಂತೆ ಮಾಡುತ್ತವೆ. (೨) ತಮ್ಮ ಜಾತಿಯೊಂದನ್ನೇ ಶರಣಾಗಿರುವ, ಸಜ್ಜನರಿಂದ ಬಹಿಷ್ಕೃತರಾದ, ನಾಚಿಕೆಯಿಲ್ಲದೆ ನೀಚವೃತ್ತಿಯನ್ನು ಆಶ್ರಯಿಸಿರುವ ಕೆಲವರು ವಿನಾಕಾರಣ ಅಲೆದಾಡುತ್ತಾ ಕೋಪವನ್ನು ಉಂಟುಮಾಡುತ್ತಾ  ಇತರೆ ಜನರು ನಾಚುವಂತೆ ಮಾಡುತ್ತಾರೆ.

ಟಿ: ದ್ವ್ಯರ್ಥಕ ಪದಗಳು: (೧) ಜಾತಿ=(ಒಲೆ, ಜಾತಿ); ಶರಣ= (ಮನೆ, ಆಶ್ರಯ); ಜಘನ್ಯ= (ಜಘನಪ್ರದೇಶಕ್ಕೆ ಸಂಬಂಧಿಸಿದ, ಕೀಳ್ಮಟ್ಟದ). ಇಲ್ಲಿ ಶ್ಲೇಷೆಯ ಧ್ವನಿಯ ಮೂಲಕ ತಮ್ಮ ಜಾತಿಗೆ ಯೋಗ್ಯವಲ್ಲದ ಕೀಳ್ಮಟ್ಟದ ಕಸುಬನ್ನು ಅವಲಂಬಿಸಿ ನಾಮಮಾತ್ರಕ್ಕೆ ತಮ್ಮ ಜಾತಿಯನ್ನು ಹೊಂದಿರುವ ಜನರನ್ನು ಬೀದಿಯ ನಾಯಿಗಳಿಗೆ ಹೋಲಿಸಿದೆ.
</details>

<details open><summary>विश्वास-प्रस्तुतिः</summary>

आलोकावधि यद्वशेन सुगतिं विंदन्ति भूतान्यसौ  
दृष्टिः स्नेहविशेषतो वितनुते वंशे भुजंगभ्रमम् ।  
दक्षा भोगिषु केषुचित् विषमिता दृष्टिं निहन्तुं क्षणात्  
तामप्याशु विनाशयेत् क्षणरुचिः काचित् क्षणस्फूर्जतुः ॥ ४-१२ ॥
</details>

<details><summary>मूलम्</summary>

आलोकावधि यद्वशेन सुगतिं विंदन्ति भूतान्यसौ  
दृष्टिः स्नेहविशेषतो वितनुते वंशे भुजंगभ्रमम् ।  
दक्षा भोगिषु केषुचित् विषमिता दृष्टिं निहन्तुं क्षणात्  
तामप्याशु विनाशयेत् क्षणरुचिः काचित् क्षणस्फूर्जतुः ॥ ४-१२ ॥
</details>

ಭಾ: (೧)ಯಾವ ಕಣ್ಣಿನ ಸಹಾಯದಿಂದ ಬೆಳಕಿರುವವರೆಗೂ ಜನ್ತುಗಳಿಗೆ ಗಮನಕ್ರಿಯೆಯು ಸುಲಭವೋ ಅದೇ ಕಣ್ಣು ಜಿಡ್ಡಿನಸಂಸರ್ಗದಿಂದ ಬಿದಿರಿನಲ್ಲಿ ಹಾವೆಂಬ ಭ್ರಮೆಯನ್ನು ಉಂಟುಮಾಡುತ್ತದೆ. ಅದೇ ಕಣ್ಣು ಭೋಗಿಗಳಲ್ಲಿ (ಹಾವುಗಳಲ್ಲಿ, ಕ್ಷೌರಕರಲ್ಲಿ) ವಿಷಮಿತವಾದರೆ (ವಿಷವನ್ನು ಹೊಂದಿ, ಏರುಪೇರಾಗಿ) ಕ್ಷಣದಲ್ಲಿಯೇ  ಕಣ್ಣನ್ನು ಹಾಳುಮಾಡಬಲ್ಲದು. ಆ ಕಣ್ಣನ್ನೇ ಕ್ಷಣಕಾಲ ಮಿಂಚುವ ಸಿಡಿಲು ವೇಗದಲ್ಲಿ ನಾಶಪಡಿಸೀತು. (೨)  ಮಹಾಪುರುಷನೊಬ್ಬನ ಯಾವ ದೃಷ್ಟಿಯ ದೆಸೆಯಿಂದ ಲೋಕಗಳ ಎಲ್ಲೆಯವರೆಗೂ ಪ್ರಾಣಿಗಳು ಸದ್ಗತಿಯನ್ನು ಹೊಂದುತ್ತವೋ ಆ ದೃಷ್ಟಿಯೇ ಸದ್ವಂಶಸ್ಥನೊಬ್ಬನು ಸ್ತ್ರೀಗಳೊಡನೆ ಸ್ನೇಹಪರನಾಗಿದ್ದರೆ ಅವನನ್ನು ವಿಟನೆಂದು ಪರಿಗಣಿಸುತ್ತದೆ. ಅದೇ ದೃಷ್ಟಿಯು ವಿಷಮಿತವಾದರೆ ಕೆಲವು ಭೋಗಾಸಕ್ತರಲ್ಲಿ ಕ್ಷಣಮಾತ್ರದಲ್ಲಿ ದೃಷ್ಟಿಯನ್ನು ಹಾಳುಮಾಡಬಲ್ಲದು. ಆ ದೃಷ್ಟಿಯನ್ನೇ ಸಿಡಿಲಿನಂತೆ ಬಂದ ಕ್ಷಣಕಾಲ ಪ್ರಿಯವೆನಿಸುವ ಒಂದು ಆಸೆಯು ನಾಶಪಡಿಸಬಲ್ಲದು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರು ಈ ಶ್ಲೋಕವನ್ನು ಒಂದು ಒಗಟಿನಂತೆ ಬರೆದಂತಿದೆ. ಅಂತಹ ಕ್ಲಿಷ್ಟ ಪದಗಳಿಲ್ಲದೆ ಹೋದರೂ ವಾಕ್ಯಾರ್ಥವು ಎಟುಕಿದರೂ ಶ್ಲೋಕದ ಭಾವ ತಿರುಳು ದುರ್ಗ್ರಾಹ್ಯ.  ಸಿದ್ಧಪುರುಷನೊಬ್ಬನ ಕಟಾಕ್ಷದಿಂದ ಅನೇಕರಿಗೆ ಶುಭವುಂಟಾಗುತ್ತದೆ. ಆದರೆ, ಯಾರೋ ಒಬ್ಬರ ಮೇಲಿನ ಅನುರಾಗವಿಶೇಷದಿಂದ ಆ ಸಿದ್ಧನು ಭ್ರಮೆಯಿಂದ ಸದ್ವಂಶಸ್ಥನೊಬ್ಬನನ್ನು ವಿಟನೆಂದು ಪರಿಗಣಿಸಿಯಾನು. ಕ್ರೋಧವಶನಾಗಿ ಅವನು ಭೋಗಾಸಕ್ತರಾದ ಅನುಯಾಯಿಗಳಿಗೆ ಕೆಡುಕನ್ನು ಕೂಡಾ ಮಾಡಿಯಾನು. ಅಂತಹವನು ಇಂದ್ರಿಯಚಾಪಲ್ಯಕ್ಕೆ ಸಿಕ್ಕಿ ತನ್ನ ಸಿದ್ಧಿಯನ್ನೇ ಕಳೆದುಕ್ಕೊಂಡಾನು. ಒಟ್ಟಿನಲ್ಲಿ, ಸಿದ್ಧ ಪುರುಷನೊಬ್ಬನು ಸಾಧಿಸಿಕ್ಕೊಂಡ ಸಿದ್ಧಿಯನ್ನು ಉಳಿಸಿಕ್ಕೊಳ್ಳಬೇಕಾದರೆ ದುರ್ವೃತ್ತಿಯಿಂದ ದೂರವಿರಬೇಕು, ಸಿದ್ಧಿಯು ಸತತಸಾಧನೆಯಿಲ್ಲದೆ ಉಳಿದುಕ್ಕೊಳ್ಳುವುದಿಲ್ಲ ಎಂಬುದೇ ಶ್ಲೋಕದ ಅಂತರಾರ್ಥವೆಂದೆನಿಸುತ್ತದೆ.

|| ಇತಿ ದುರ್ವೃತ್ತಪದ್ಧತಿಃ ಚತುರ್ಥೀ ||

॥ इति दुर्वृत्तपद्धतिश्चतुर्थी ॥
</details>

## ०५ असेव्यपद्धतिः

<details open><summary>विश्वास-प्रस्तुतिः</summary>

कठिनः कृशमूलश्च दुर्लभो दक्षिणेतरः ।  
कश्चित् कल्याणगोत्रोऽपि मनुष्यैर्नोपजीव्यते ॥ ५-१ ॥
</details>

<details><summary>मूलम्</summary>

कठिनः कृशमूलश्च दुर्लभो दक्षिणेतरः ।  
कश्चित् कल्याणगोत्रोऽपि मनुष्यैर्नोपजीव्यते ॥ ५-१ ॥
</details>

ಭಾ: ದುರ್ಜನರು ಸೇವಿಸಲು ಅಯೋಗ್ಯರು ಅಸೇವ್ಯರು ಎಂಬ ವಿಷಯವನ್ನು ಉಪಪಾದಿಸುವುದರಿಂದ ಈ ಪದ್ಧತಿಯ ಹೆಸರು ಅಸೇವ್ಯಪದ್ಧತಿ ಎಂದು.

(೧) ನಿಶ್ಚಲವಾಗಿಯೂ, ಸೂಕ್ಷ್ಮವಾದ ಬುಡವುಳ್ಳದ್ದಾಗಿಯೂ, ದುರ್ಗಮವಾಗಿಯೂ ಇರುವ ಉತ್ತರದಿಕ್ಕಿನಲ್ಲಿರುವ ಮೇರು ಪರ್ವತವನ್ನು ಜನರು ಸೇವಿಸುವುದಿಲ್ಲ. (೨) ಕ್ರೂರನಾಗಿಯೂ, ಅಲ್ಪಮೂಲಧನದಿಂದ ಮೇಲೆ ಬಂದವನಾಗಿಯೂ, ಜನರಿಗೆ ದುರ್ಲಭನಾಗಿಯೂ, ಅಪ್ರಾಮಾಣಿಕನಾಗಿಯೂ ಇರುವವನು ಒಳ್ಳೆಯ ಕುಲದವನಾದರೂ ಜನರು ಅಂತಹವನನ್ನು ಸೇವಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಕಠಿನ= ( ನಿಶ್ಚಲ, ಕ್ರೂರ); ದಕ್ಷಿಣೇತರಃ= (ಉತ್ತರ ದಿಕ್ಕು, ಅಪ್ರಾಮಾಣಿಕ); ಕಲ್ಯಾಣಗೋತ್ರ= (ಮೇರು ಪರ್ವತ, ಸತ್ಕುಲಪ್ರಸೂತ). ಭಾರತೀಯ ವಾಙ್ಮಯದಲ್ಲಿ ಮೇರು ಪರ್ವತವು ಅತ್ಯಂತ ಉತ್ತರಕ್ಕಿರುವ ಪರ್ವತವೆಂದೂ ಅದರ ಬುಡವು ಬಹಳ ಸೂಕ್ಷ್ಮವೆಂದೂ ಭೂಮಿಯ ಭ್ರಮಣಕ್ಕೆ ಮೇರು ಪರ್ವತವೇ ಅಕ್ಷವೆಂದೂ ಹೇಳಲಾಗಿದೆ. ಈಗಿನ ಜ್ಞಾನಕ್ಕೆ ಸಾಮಞ್ಜಸ್ಯ ಕಲ್ಪಿಸಬೇಕಾದರೆ, ಭೂಮಿಯ ಉತ್ತರ ಧ್ರುವವನ್ನೇ ಮೇರು ಪರ್ವತವೆಂದು ಭಾವಿಸಬಹುದು.
</details>

<details open><summary>विश्वास-प्रस्तुतिः</summary>

दृष्टपङ्का प्रतिपदं स्यादल्पसरसस्स्थितिः ।  
काले घनरसैर्योगेऽप्यसेव्या जीवितार्थिभिः ॥ ५-२ ॥
</details>

<details><summary>मूलम्</summary>

दृष्टपङ्का प्रतिपदं स्यादल्पसरसस्स्थितिः ।  
काले घनरसैर्योगेऽप्यसेव्या जीवितार्थिभिः ॥ ५-२ ॥
</details>

ಭಾ: (೧) ಹೆಜ್ಜೆ ಹೆಜ್ಜೆಗೂ ಕೆಸರಿರುವ ಚಿಕ್ಕ ಹೊಂಡವು ಮಳೆಗಾಲದಲ್ಲಿ ಮಳೆಯ ನೀರಿನಿಂದ ತುಂಬಿದರೂ ಅದರ ನೀರು ಕುಡಿಯುವುದಕ್ಕೆ ಯೋಗ್ಯವಾಗುವುದಿಲ್ಲ. (೨) ಅಲ್ಪನೊಡನೆ ಸರಸದಿಂದಿರೋಣವು ಪ್ರತಿಯೊಂದು ನಡೆಯಲ್ಲಿಯೂ ಪಾಪಯುಕ್ತವಾಗಿರುವುದರಿಂದ ಆ ಅಲ್ಪನಿಗೆ ಕಾಲಕ್ರಮೇಣ ದೃಢವಾದ ಸುವರ್ಣದ ಯೋಗಬಂದರೂ ಜೀವನೋಪಾಯವನ್ನು ಅಪೇಕ್ಷಿಸುವರು ಅವನನ್ನು ಸೇವಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದ್ವ್ಯರ್ಥಕ ಪದಗಳು : ಪಙ್ಕ= (ಕೆಸರು,ಪಾಪ); ಸರಸಃ=(ಸರಸ್ಸಿನ, ಸರಸವಾದ); ಘನ= (ಮೋಡ,ದೃಢವಾದ); ರಸ= (ನೀರು,ಚಿನ್ನ); ಜೀವಿತ= (ನೀರು,ಜೀವನೋಪಾಯ).
</details>

<details open><summary>विश्वास-प्रस्तुतिः</summary>

स्वतः सत्त्वविहीनानां सत्तयैवापराध्यताम् ।  
कथङ्कारं प्रतीकारः कल्पकोटिशतैरपि ॥ ५-३ ॥
</details>

<details><summary>मूलम्</summary>

स्वतः सत्त्वविहीनानां सत्तयैवापराध्यताम् ।  
कथङ्कारं प्रतीकारः कल्पकोटिशतैरपि ॥ ५-३ ॥
</details>

ಭಾ: ಸ್ವತಃ ಸತ್ತ್ವಗುಣವಿಲ್ಲದವರಾಗಿ ಅವರ ಅಸ್ತಿತ್ತ್ವವನ್ನೇ ಅಪರಾಧಗಳಿಗೆ ಮೀಸಲಾಗಿ ಇಟ್ಟಿರುವವರಿಗೆ (ಅಥವಾ ಇತರರ ಸತ್ತ್ವಗುಣದಿಂದಲೇ ಕೆರಳಿ ಅಪರಾಧಗಳನ್ನು ಮಾಡುವವರಿಗೆ) ನೂರು ಕೋಟಿ ಕಲ್ಪಗಳಲ್ಲಿಯೂ ಕೂಡ ಪ್ರತೀಕಾರವು ಸಾಧ್ಯವೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕಲ್ಪವೆಂದರೆ ಬ್ರಹ್ಮನ ಸೃಷ್ಟಿಕಾಲ, ಬ್ರಹ್ಮನ ಹಗಲು. ಕೋಷ್ಟಕದ ಪ್ರಕಾರ ೪೩೨ ಕೋಟಿ ವರ್ಷಗಳಿಗೆ ಒಂದು ಕಲ್ಪ. ಇಲ್ಲಿ ಅನಂತ ವರ್ಷಗಳಾದರೂ ಅಂತಹವರಿಗೆ ಪ್ರತೀಕಾರ ಅಸಾಧ್ಯ ವೆಂಬ ಅರ್ಥದಲ್ಲಿ ಉಪಯುಕ್ತವಾಗಿದೆ.
</details>

<details open><summary>विश्वास-प्रस्तुतिः</summary>

अपि संतापशमनाः शुद्धाः सुरभिशीतलाः ।  
भुजङ्गसङ्गात् जायन्ते भीषणाः चंदनद्रुमाः ॥ ५-४ ॥
</details>

<details><summary>मूलम्</summary>

अपि संतापशमनाः शुद्धाः सुरभिशीतलाः ।  
भुजङ्गसङ्गात् जायन्ते भीषणाः चंदनद्रुमाः ॥ ५-४ ॥
</details>

ಭಾ: (೧) ಚಂದನದ ಮರಗಳು ಶಾಖವನ್ನು ನಿವಾರಿಸುವುವಾದರೂ, ಶುಭ್ರವರ್ಣವುಳ್ಳವಾದರೂ, ಅವುಗಳ ಗಂಧವು ತಂಪನ್ನುಂಟುಮಾಡುವುದಾದರೂ, ಅವು ಸರ್ಪಗಳೊಡನೆ ಇರುವುದರಿಂದ ಜನರಲ್ಲಿ ಭಯವನ್ನು ಉಂಟುಮಾಡುತ್ತವೆ. (೨) ಚಂದನ ವೃಕ್ಷದ ಕಾಂತಿಯುಳ್ಳ, ಇತರರ ದುಃಖವನ್ನು ಪರಿಹರಿಸುವ, ಶುದ್ಧಮನಸ್ಕರಾದ, ಪ್ರಖ್ಯಾತಿಯಿಂದ ತಂಪನ್ನು ಸೂಸುವ (ಸಜ್ಜನರು) ವಿಟಪುರುಷರ ಸಂಗದಿಂದ ಜನರಿಗೆ ಭಯವನ್ನು ಉಂಟು ಮಾಡುತ್ತಾರೆ. ಎಷ್ಟೇ ಸಜ್ಜನರಾದರೂ ದುರ್ಜನರನ್ನು ಹತ್ತಿರ ಸೇರಿಸಿಕ್ಕೊಂಡರೆ ಅವರಿಗೆ ಕಲಂಕ ತಪ್ಪಿದ್ದಲ್ಲ ವೆಂಬುದೇ ತಾತ್ಪರ್ಯ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲಿಷ್ಟ ಪದಗಳು: ಭುಜಙ್ಗ= (ಸರ್ಪ,ವಿಟ); ಚಂದನದ್ರುಮಾಃ= (ಚಂದನ+ದ್ರುಮಾಃ, ಚಂದನ+ದ್ರು+ಮಾಃ). ದ್ರುಮ, ದ್ರು ಎರಡು ಪದಗಳಿಗೂ ವೃಕ್ಷವೆಂಬ ಅರ್ಥ. ಚಂದನ ವೃಕ್ಷಗಳು ಸರ್ಪಗಳನ್ನು ಆಕರ್ಷಿಸುತ್ತವೆ ಎಂಬುದು ವೈಜ್ಞಾನಿಕ ತಥ್ಯವಿರಲಾರದು; ಪ್ರಾಯಶಃ ಕವಿಸಮಯವೇ.
</details>

<details open><summary>विश्वास-प्रस्तुतिः</summary>

नीचानुसरणान्मन्ये निसर्गपरिशुद्धयोः ।  
गतिः कुटिलतां याति गङ्गायमुनयोरिव ॥ ५-५ ॥
</details>

<details><summary>मूलम्</summary>

नीचानुसरणान्मन्ये निसर्गपरिशुद्धयोः ।  
गतिः कुटिलतां याति गङ्गायमुनयोरिव ॥ ५-५ ॥
</details>

ಭಾ:  ಸಹಜವಾಗಿ ನಿರ್ಮಲವಾಗಿರುವ ಗಙ್ಗಾ-ಯಮುನಾ ನದಿಗಳು ತಗ್ಗು ಪ್ರದೇಶದ ಕಡೆಗೆ ಹರಿಯುವುದರಿಂದ ಅವುಗಳ ಗಮನವು ಕುಟಿಲವಾಗುವಂತೆ ಸ್ವಭಾವತಃ ಶುದ್ಧರಾದ ಇಬ್ಬರು ನೀಚನೊಬ್ಬನ ಅನುಸರಣೆ ಮಾಡುವುದರಿಂದ (ಅವರಿಬ್ಬರಲ್ಲಿನ ಪರಸ್ಪರ) ತಿಳುವಳಿಕೆಯು ಕುಟಿಲವಾಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲಿಷ್ಟ ಪದ: ನೀಚಾನುಸರಣ= (ತಗ್ಗಿನ ಕಡೆ ಹರಿಯುವುದು, ನೀಚರನ್ನು ಅನುಸರಿಸುವುದು); ಗತಿಃ= (ಗಮನ, ತಿಳುವಳಿಕೆ).
</details>

<details open><summary>विश्वास-प्रस्तुतिः</summary>

मित्रे भवति वैमुख्यं मैत्री दोषाकरेण च ।  
अपि तीर्थप्रसूतानां कैरवाणां रजोभृताम् ॥ ५-६ ॥
</details>

<details><summary>मूलम्</summary>

मित्रे भवति वैमुख्यं मैत्री दोषाकरेण च ।  
अपि तीर्थप्रसूतानां कैरवाणां रजोभृताम् ॥ ५-६ ॥
</details>

ಭಾ: (೧) ನಿರ್ಮಲವಾದ ನೀರಿನಲ್ಲಿ ಬೆಳೆದರೂ ಪರಾಗದಿಂದ ತುಂಬಿದ ಬಿಳಿ ನೈದಲೆಗಳಿಗೆ ಸೂರ್ಯನಲ್ಲಿ ವಿಮುಖತೆಯೂ ಚಂದ್ರನಲ್ಲಿ ಮೈತ್ರಿಯೂ ಉಂಟಾಗುತ್ತದೆ. (೨) ಸದ್ಗುರುಪ್ರಸೂತರಾದರೂ ರಜೋಗುಣಭರಿತರಾದ ವಂಚಕರಿಗೆ ಹಿತೈಷಿಗಳಲ್ಲಿ ತಿರಸ್ಕಾರವೂ ದೋಷಪೂರಿತರಾದವರಲ್ಲಿ ಗೆಳೆತನವೂ ಉಂಟಾಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆ ಹೀಗೆ: ಮಿತ್ರ= (ಸೂರ್ಯ,ಹಿತೈಷಿ); ದೋಷಾಕರ= (ಚಂದ್ರ,ದುಷ್ಟ ); ತೀರ್ಥ= (ಪುಣ್ಯತೀರ್ಥ,ಗುರು); ಕೈರವ= (ಬಿಳಿನೈದಿಲೆ,ವಂಚಕ); ರಜಃ=(ಪರಾಗ,ರಜೋಗುಣ ). ಬಿಳಿ ನೈದಿಲೆಗಳು ರಾತ್ರಿಯ ಹೊತ್ತು ಅರಳಿ ಬೆಳಗಿನಲ್ಲಿ ಮೊಗ್ಗುವುದರಿಂದ ಅದಕ್ಕೆ ಸೂರ್ಯನೊಡನೆ ಹಗೆತನ ಮತ್ತು ಚಂದ್ರನೊಡನೆ ಗೆಳೆತನ ಎನ್ನುತ್ತಾರೆ.
</details>

<details open><summary>विश्वास-प्रस्तुतिः</summary>

अपि निर्मुक्तभोगेन स्वान्तस्स्थविषयेक्षया ।  
असद्भावाय जायेत जिह्मगेन सहासिका ॥ ५-७ ॥
</details>

<details><summary>मूलम्</summary>

अपि निर्मुक्तभोगेन स्वान्तस्स्थविषयेक्षया ।  
असद्भावाय जायेत जिह्मगेन सहासिका ॥ ५-७ ॥
</details>

ಭಾ: (೧)  ವಕ್ರ ವಕ್ರವಾಗಿ ಚಲಿಸುವ ಹಾವಿನೊಡನೆ ಸಹವಾಸವು ಅದು ಹೆಡೆಯ ಪೊರೆಯನ್ನು ಬಿಟ್ಟಿದ್ದರೂ ತನ್ನೊಳಗಿರುವ ವಿಷದಿಂದ ಕೂಡಿದ ನೋಟದ ದೆಸೆಯಿಂದ (ನಮ್ಮ) ಅಸ್ತಿತ್ವಕ್ಕೇ ಧಕ್ಕೆಯಾಗುತ್ತದೆ. (೨) ಕುಟಿಲಮನಸ್ಕನೊಡನೆ ಸಹವಾಸವು, ಅವನು ಸುಖಭೋಗಗಳಿಂದ ವಿಮುಕ್ತನಾಗಿದ್ದರೂ ಕೂಡ ಅವನ ಅಂತರಂಗದಲ್ಲಿನ ವಿಷಯಾಸಕ್ತಿಯಿಂದ ದೋಷವಾದೀತು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ನಿರ್ಮುಕ್ತ= (ಪೊರೆ ಬಿಟ್ಟ, ವಿಮುಕ್ತ); ಭೋಗ= (ಹೆಡೆ, ವಿಷಯಸುಖ); ಅಸದ್ಭಾವ= (ಇಲ್ಲದಿರೋಣ, ದೋಷ); ಜಿಹ್ಮಗ= (ಹಾವು, ಕುಟಿಲಮನಸ್ಕ).
</details>

<details open><summary>विश्वास-प्रस्तुतिः</summary>

मण्डूकराविणं सर्पं गोमुखं च मृगादनम् ।  
असुहृत्त्वेन मन्येत मानयन्तं च वैरिणम् ॥ ५-८ ॥
</details>

<details><summary>मूलम्</summary>

मण्डूकराविणं सर्पं गोमुखं च मृगादनम् ।  
असुहृत्त्वेन मन्येत मानयन्तं च वैरिणम् ॥ ५-८ ॥
</details>

ಭಾ: ಕಪ್ಪೆಯಂತೆ ಕೂಗುವ ಹಾವನ್ನೂ ಗೋಮುಖವುಳ್ಳ ವ್ಯಾಘ್ರವನ್ನೂ ಸ್ನೇಹಿತನಂತೆ ವರ್ತಿಸುವ ಶತ್ರುವನ್ನೂ ಗೆಳೆತನಕ್ಕೆ ಪಾತ್ರವಲ್ಲವೆಂದು ಪರಿಗಣಿಸಬೇಕು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮಂಡೂಕರಾವೀ ಸರ್ಪಗಳೂ ಗೋಮುಖ ವ್ಯಾಘ್ರಗಳೂ ಮಾನವರಲ್ಲೇ ಎಂಬುದು ಸುಸ್ಪಷ್ಟ.
</details>

<details open><summary>विश्वास-प्रस्तुतिः</summary>

घोरास्त्यक्तमिथोवैराः सौकर्यवदुपद्रवे ।  
दंडेनापि न भज्येरन् पापकुंडलिमंडलाः ॥ ५-९ ॥
</details>

<details><summary>मूलम्</summary>

घोरास्त्यक्तमिथोवैराः सौकर्यवदुपद्रवे ।  
दंडेनापि न भज्येरन् पापकुंडलिमंडलाः ॥ ५-९ ॥
</details>

ಭಾ: (೧) ತಮ್ಮ ಬೊಗಳುವಿಕೆಯಿಂದ ಭಯವನ್ನುಂಟುಮಾಡುವ,   ಹಂದಿಗಳನ್ನು ಹಿಂಸಿಸುವುದಕ್ಕಾಗಿ ತಮ್ಮ ತಮ್ಮಲ್ಲಿರುವ ದ್ವೇಷವನ್ನು ಬಿಟ್ಟಿರುವ, ಪಾಪಕೃತ್ಯಕ್ಕಾಗಿ ಸುತ್ತುಹಾಕಿಕ್ಕೊಂಡಿರುವ (ಗುಂಪುಗಟ್ಟಿಕ್ಕೊಂಡಿರುವ) ನಾಯಿಗಳು ದೊಣ್ಣೆಯ ಹೊಡೆತಕ್ಕೂ ಜಗ್ಗುವುದಿಲ್ಲ. (೨) ಭಯಂಕರರಾದ,  ಸುಲಭವಾಗಿ ಹಿಂಸಿಸಬಹುದಾದವರ ವಿಷಯದಲ್ಲಿ ತಮ್ಮ ತಮ್ಮೊಳಗಿನ ವೈರವನ್ನು ತ್ಯಜಿಸಿರುವ, ಪಾಪಕೃತ್ಯಕ್ಕಾಗಿ ಸುತ್ತುಗಟ್ಟಿಕ್ಕೊಂಡಿರುವ (ದುರ್ಜನರು) ದಂಡೋಪಾಯಕ್ಕೂ ಜಗ್ಗುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲೇಷೆಯಿರುವ ಪದಗಳು: ಸೌಕರ್ಯವತ್= (ಹಂದಿಯಗುಣವುಳ್ಳ ಅಂದರೆ ಹಂದಿ, ಸುಕರವಾದ); ದಂಡ= (ದೊಣ್ಣೆ, ದಂಡೋಪಾಯ); ಮಂಡಲ= (ನಾಯಿ, ಗುಂಪಾಗಿರುವ).
</details>

<details open><summary>विश्वास-प्रस्तुतिः</summary>

अनाकलितमानुष्याः क्षमासंस्पर्शवर्जिताः ।  
प्रतिबुद्धैर्न सेव्यन्ते पूर्वदेवविरोधिनः ॥ ५-१० ॥
</details>

<details><summary>मूलम्</summary>

अनाकलितमानुष्याः क्षमासंस्पर्शवर्जिताः ।  
प्रतिबुद्धैर्न सेव्यन्ते पूर्वदेवविरोधिनः ॥ ५-१० ॥
</details>

ಭಾ: (೧) ಮನುಷ್ಯರ ಉಡುಪು ಹಾಕಿಕ್ಕೊಳ್ಳುವುದೇ ಮೊದಲಾದ ಸಾಮಾನ್ಯಧರ್ಮಗಳನ್ನು ಲೆಕ್ಕಿಸದ, ಇವರು ತಕ್ಕವರು ಇವರು ಅಸ್ಪೃಶ್ಯರು ಎಂಬ ತುಲನಾತ್ಮಕ ಮನೋಭಾವವಿಲ್ಲದ, ಪುರಾಣಪ್ರಥಿತರಾದ ದೇವರನ್ನು ವಿರೋಧಿಸುವ ದಿಗಂಬರರನ್ನು ಸನಾತನಧರ್ಮಿಗಳು ಸೇವಿಸುವುದಿಲ್ಲ. (೨) ಮನುಷ್ಯತ್ವದ ಶ್ರೇಷ್ಠತೆಯನ್ನು ಪರಿಗಣಿಸದ, ಕಿಞ್ಚಿದಪಿ ಕ್ಷಮಾಗುಣವನ್ನು ತೋರದ, ತಾಯಿತಂದೆಗಳೇ ಮೊದಲಾದ ಪೂರ್ವಪುರುಷರುಗಳನ್ನು ವಿರೋಧಿಸುವ (ದುರ್ಜನರನ್ನು) ಜ್ಞಾನಿಗಳು ಸೇವಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲೇಷೆ: ಕ್ಷಮಾಸಂಸ್ಪರ್ಶ= (ಕ್ಷಮ+ಅಸಂಸ್ಪರ್ಶ, ಕ್ಷಮಾ+ಸಂಸ್ಪರ್ಶ). ಇಲ್ಲಿ ಮೊದಲನೆಯ ಅರ್ಥ ಜೈನಮತವಿರೋಧಕವಾಗಿದೆ. ಇದು ನೀತಿಗ್ರಂಥದಲ್ಲಿ ಅಪ್ರಕೃತವೆನ್ನಿಸಬಹುದು. ವಿಶಿಷ್ಟಾದ್ವೈತ ಮತವನ್ನು ಎತ್ತಿಹಿಡಿಯುವುದರಲ್ಲಿ ನಿಷ್ಠುರತೆಗೆ ಹಿಂಜರಿಯದ ದೇಶಿಕರು ಈ ಅರ್ಥವನ್ನು ಅಳವಡಿಸಿಕ್ಕೊಂಡಿರುವುದು ಸೋಜಿಗವೇನಲ್ಲ.
</details>

<details open><summary>विश्वास-प्रस्तुतिः</summary>

अमित्रे विश्वासः श्वपचकरके सौमिकरसः  
कपाले गङ्गांभः खलपरिषदङ्के सुजनता ।  
परिक्षीणाचारे श्रुतमनुपनीते च निगमः  
स्वतस्सिद्धां शुद्धिं त्यजति विपरीतं च फलति ॥ ५-११ ॥
</details>

<details><summary>मूलम्</summary>

अमित्रे विश्वासः श्वपचकरके सौमिकरसः  
कपाले गङ्गांभः खलपरिषदङ्के सुजनता ।  
परिक्षीणाचारे श्रुतमनुपनीते च निगमः  
स्वतस्सिद्धां शुद्धिं त्यजति विपरीतं च फलति ॥ ५-११ ॥
</details>

ಭಾ: ಶತ್ರುವಿನಲ್ಲಿ ನಂಬಿಕೆ, ನಾಯಮಾಂಸವನ್ನು ತಿನ್ನುವವನ ಪಾತ್ರೆಯಲ್ಲಿ ಯಜ್ಞಾರ್ಥವಾದ ಸೋಮಲತೆಯ ರಸ, ಕಪಾಲದಲ್ಲಿ ಗಂಗೆಯ ತೀರ್ಥ, ದುಷ್ಟರ ಗುಂಪಿನೊಡನೆ ಸೌಜನ್ಯ, ಆಚಾರವನ್ನು ಕಳೆದುಕ್ಕೊಂಡವನಲ್ಲಿ ವೇದಾರ್ಥಜ್ಞಾನ, ಉಪನಯನವಾಗದವನಲ್ಲಿ ವೇದಪಾಠ, ಇವೆಲ್ಲವೂ ಸಹಜವಾದ ಪವಿತ್ರತೆಯನ್ನು ಕಳೆದುಕ್ಕೊಳ್ಳುವುದಲ್ಲದೆ ಹಾನಿಗೂ ಎಡೆಕೊಡುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಪ್ರಸ್ತುತ ದುರ್ಜನರ ವಿಷಯವಾಗಿ ಜನಸಾಮಾನ್ಯರಿಗೆ ನೀತಿಬೋಧೆಯಾದುದರಿಂದ, ಇಲ್ಲಿ ದುಷ್ಟರ ಗುಂಪಿನೊಡನೆ ಸೌಜನ್ಯ ಮಾಡಬಾರದೆಂಬುದೇ ಪ್ರಧಾನಾರ್ಥ. ಉಳಿದವೆಲ್ಲವೂ ದುರ್ಜನಸಹವಾಸದಷ್ಟೇ ಹಾನಿಕರವಾಗಿರುವ ನಿದರ್ಶಕ ಪ್ರಸಂಗಗಳು.
</details>

<details open><summary>विश्वास-प्रस्तुतिः</summary>

तरतु विवित्सयाऽब्धिमधिरोहतु शैलतटे  
धमतु च धातुवर्गमधिगच्छतु शस्त्रमुखम् ।  
तदिदमरुन्तुदं यदुत बह्ववधाय भिया  
धन-मद-मेदुर-क्षितिभृदङ्गण-चंक्रमणम् ॥ ५-१२ ॥
</details>

<details><summary>मूलम्</summary>

तरतु विवित्सयाऽब्धिमधिरोहतु शैलतटे  
धमतु च धातुवर्गमधिगच्छतु शस्त्रमुखम् ।  
तदिदमरुन्तुदं यदुत बह्ववधाय भिया  
धन-मद-मेदुर-क्षितिभृदङ्गण-चंक्रमणम् ॥ ५-१२ ॥
</details>

ಭಾ: ಹಣವನ್ನು ಪಡೆಯುವ ಆಸೆಯಿಂದ ಸಮುದ್ರವನ್ನು ದಾಟಲಿ, ಬೆಟ್ಟವನ್ನು ಹತ್ತಲಿ, ಲೋಹಗಳನ್ನು ಕರಗಿಸಲು ತಿದಿಯನ್ನು ಒತ್ತಲಿ, ಶಸ್ತ್ರಗಳ ಪ್ರಯೋಗವನ್ನು ಕಲಿಯಲಿ. ಇವುಗಳಲ್ಲಿ ಯಾವುದೂ ಜಾಗರೂಕನಾಗಿ ಭಯಪಟ್ಟುಕ್ಕೊಂಡು ಧನಮದದಿಂದ ಕೊಬ್ಬಿದ ರಾಜನಮನೆಯ ಅಂಗಳದಲ್ಲಿ ಅಲೆದಾಡುವುದರಷ್ಟು ಮನೋವೇಧಕಗಳಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಹಣದ ಆಸೆಗಾಗಿ ಧನಮದಾಂಧ ದುರ್ಜನರ ಮನೆಯ ಬಾಗಿಲಿಗೆ ಅಲೆಯುವುದಕ್ಕಿಂತ ಯಾವುದೋ ಕಷ್ಟಕರವಾದ ಮತ್ತು ಸಾಹಸಕರವಾದ ಕಸುಬೇ ಲೇಸು ಎಂಬುದೇ ಈ ಶ್ಲೋಕದ ಭಾವ. ದೇಶಿಕರು ಈ ಶ್ಲೋಕವನ್ನು ಹೆಚ್ಚು ಬಳಕೆಯಲ್ಲಿಲ್ಲದ ೧೭ ಅಕ್ಷರ ೨೨ ಮಾತ್ರೆಗಳುಳ್ಳ ಕುಟಕವೆಂಬ ವೃತ್ತದಲ್ಲಿ ರಚಿಸಿದ್ದಾರೆ.

|| ಇತಿ ಅಸೇವ್ಯಪದ್ಧತಿಃ ಪಂಚಮೀ ||

॥ इत्यसेव्यपद्धतिः पञ्चमी ॥
</details>

## ०६ महापुरुषपद्धतिः

<details open><summary>विश्वास-प्रस्तुतिः</summary>

सतामेव खपुष्पत्वं येषां यत्सदसत्त्वयोः ।  
न जातु तस्य तत्ताभ्यामिति तेषां स विश्वदृक्  ॥ ६-१ ॥
</details>

<details><summary>मूलम्</summary>

सतामेव खपुष्पत्वं येषां यत्सदसत्त्वयोः ।  
न जातु तस्य तत्ताभ्यामिति तेषां स विश्वदृक्  ॥ ६-१ ॥
</details>

ಭಾ: ದೇಶಿಕರು ಕಳೆದ ಐದು ಪದ್ಧತಿಗಳಲ್ಲಿ ದುರ್ಜನರನ್ನು ವರ್ಣಿಸಿ ಇನ್ನುಳಿದ ಏಳು ಪದ್ಧತಿಗಳಲ್ಲಿ ಸಜ್ಜನರನ್ನು  ವರ್ಣಿಸುತ್ತಾರೆ. ಈ ಆರನೆ ಪದ್ಧತಿಯಲ್ಲಿ ಮಹಾಪುರುಷರ ಗುಣಗಳನ್ನು ತೋರಿಸುತ್ತಾರೆ:

(೧) (ಹಗಲಿನಲ್ಲಿ) ಯಾವನ ಇರುವಿಕೆಯಿಂದ ನಕ್ಷತ್ರಗಳಿಗೆ ಆಕಾಶಕುಸುಮದಂತೆ ಸತ್ತೆಯೇ ಇಲ್ಲವೋ, (ಇರುಳಿನಲ್ಲಿ) ಯಾವನ ಇಲ್ಲದೆ ಇರುವುದರಿಂದ ನಕ್ಷತ್ರಗಳು ಆಕಾಶದಲ್ಲಿ ಪುಷ್ಪಗಳಂತೆ (ಕಂಗೊಳಿಸುತ್ತವೋ), ಯಾವನಿಗೆ ನಕ್ಷತ್ರಗಳ ಇರುವಿಕೆಯಾಗಲಿ ಇಲ್ಲದೆ ಇರುವುದಾಗಲಿ ನಿಷ್ಪರಿಣಾಮಕಾರಿಯೋ ಅವನೇ ವಿಶ್ವವನ್ನೆಲ್ಲಾ ಬೆಳಗುವ ಸೂರ್ಯನು. (೨) ಯಾವನ ಇರುವಿಕೆಯಿಂದ ಮತ್ತು ಇಲ್ಲದೆ ಇರುವುದರಿಂದ (ಇತರೆ) ಸಜ್ಜನರು ಆಕಾಶಕುಸುಮದಂತೆ ಅವರ ಸತ್ತೆಯೇ ಇಲ್ಲದಂತೆ ಆಗುತ್ತಾರೋ ಮತ್ತು (ಇತರೆ) ಸಜ್ಜನರ ಇರುವಿಕೆಯಾಗಲಿ ಇಲ್ಲದಿರುವುದಾಗಲಿ ಯಾವನಿಗೆ ನಿಷ್ಪರಿಣಾಮಕಾರಿಯೋ ಅವನೇ ಸರ್ವಜ್ಞನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲೋಕದ ತಿರುಳನ್ನು ಅರಿಯಲು ಕೊಂಚ ವಿವರಣೆ ಅಗತ್ಯ. ಮಹಾಪ್ರಾಜ್ಞನ ಸಾನ್ನಿಧ್ಯದಲ್ಲಿ ಇತರೆ ಪ್ರಾಜ್ಞರು ಶೋಭಿಸುವುದಿಲ್ಲ ಹಾಗಾದರೂ ಮಹಾಪ್ರಾಜ್ಞನ ಸಾನ್ನಿಧ್ಯವು ಇತರೆ ಪ್ರಾಜ್ಞರಿಗೆ ಅತ್ಯಾವಶ್ಯಕ ಕೂಡ. ಇತರೆ ಪ್ರಾಜ್ಞರು ಇರಲಿ ಬಿಡಲಿ ಮಹಾಪ್ರಾಜ್ಞನಿಗೆ ಯಾವ ಪರಿಣಾಮವೂ ಇಲ್ಲ. ಇತರೆ ಪ್ರಾಜ್ಞರಿಗೆ ಮಹಾಪ್ರಾಜ್ಞನ ಸನ್ನಿಧಿಯಲ್ಲಿ ಆಕಾಶಕುಸುಮದಂತೆ ತಮ್ಮ ಸತ್ತೆಯೇ ಇಲ್ಲದಂತಾಗುತ್ತದೆಂದು ಕೊಂಚ ಉತ್ಪ್ರೇಕ್ಷೆ ಮಾಡಿ ಹೇಳಲಾಗಿದೆ. ಅಂತಹ ಮಹಾಪುರುಷರ ಮಾರ್ಗದರ್ಶನ ಇಲ್ಲದೆ ಹೋದರೂ ಸಜ್ಜನರ ಸತ್ತೆಗೆ ಧಕ್ಕೆಯೇ. ಇದಕ್ಕೆ ಶ್ಲೇಷೆಯ ಮೂಲಕ ದೃಷ್ಟಾನ್ತವನ್ನು ದೇಶಿಕರು ಕೊಟ್ಟಿದ್ದಾರೆ. ಸೂರ್ಯನ ಪ್ರಖರತೆಯಲ್ಲಿ ನಕ್ಷತ್ರಗಳು ಆಕಾಶಕುಸುಮದಂತೆ ಇಲ್ಲವಾಗುತ್ತವೆ. ಸೂರ್ಯನು ಇಲ್ಲದೆ ಇದ್ದರೆ ಆಕಾಶಕುಸುಮ ಅಂದರೆ ಆಕಾಶದಲ್ಲಿ ಪುಷ್ಪಗಳಂತೆ ಕಂಗೊಳಿಸುತ್ತವೆ! (ಇಲ್ಲಿ ಶ್ಲೇಷೆಯ ಚಮತ್ಕಾರವನ್ನು ಸವಿಯಬೇಕು.)  ನಕ್ಷತ್ರಗಳು ಇರಲಿ ಬಿಡಲಿ ಸೂರ್ಯನ ಪ್ರಭೆಗೆ ಯಾವ ಪರಿಣಾಮವೂ ಇಲ್ಲ.
</details>

<details open><summary>विश्वास-प्रस्तुतिः</summary>

सन्नियोगेन शिष्टानां वर्णादीनां स्वसूत्रतः ।  
प्रवृत्तिं च निवृत्तिं च न भिन्द्यात् साधुशब्दवित्  ॥ ६-२ ॥
</details>

<details><summary>मूलम्</summary>

सन्नियोगेन शिष्टानां वर्णादीनां स्वसूत्रतः ।  
प्रवृत्तिं च निवृत्तिं च न भिन्द्यात् साधुशब्दवित्  ॥ ६-२ ॥
</details>

ಭಾ: (೧) ಸಮೀಚೀನ ಶಬ್ದ ಜ್ಞಾನವುಳ್ಳ ವ್ಯಾಕರಣ ಪಂಡಿತನು ಪಾಣಿನಿಯ ಸೂತ್ರಕ್ಕನುಸಾರವಾಗಿ ವರ್ಣಗಳಿಗೆ ಒಟ್ಟಿಗೆ ವಿಧಿಸಿರುವ ವಿಧಿಗಳನ್ನು ಒಡೆಯದೆ ಒಟ್ಟಿಗೇ ಪ್ರವರ್ತಿಸಬೇಕು ಇಲ್ಲವೆ ನಿವರ್ತಿಸಬೇಕು. (೨) ಸಾಧುವೆಂಬ ಹೆಸರನ್ನು ಪಡೆದವನು ವರ್ಣಾಶ್ರಮವಿಷಯದಲ್ಲಿ ಆಯಾಯಾ ಆಪಸ್ತಂಬವೇ ಮೊದಲಾದ ಸೂತ್ರಗಳು ಒಟ್ಟಿಗೆ ಹೇಳಿರುವ ವಿಧಿಗಳನ್ನು ಒಡೆಯದೆ ಅವುಗಳನ್ನು ಒಟ್ಟಿಗೇ ನಡೆಸಬೇಕು ಇಲ್ಲದಿದ್ದರೆ ಒಟ್ಟಿಗೇ ಕೈಬಿಡಬೇಕು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲಿಷ್ಟ ಪದಗಳು: ವರ್ಣ= ( ವ್ಯಾಕರಣಕ್ಕೆ ಸಂಬಂಧಿಸಿದ ವರ್ಣ, ಧರ್ಮಶಾಸ್ತ್ರದಲ್ಲಿ ಹೇಳಿರುವ ವರ್ಣ ); ಸಾಧುಶಬ್ದವಿತ್= (ಶಬ್ದಗಳ ಯಥಾರ್ಥಜ್ಞಾನವನ್ನು ಪಡೆದವನು, ಸಾಧುವೆಂಬ ಶಬ್ದವನ್ನು ಪಡೆದವನು). ಇಲ್ಲಿನ ಎರಡು ಅರ್ಥಗಳೂ ಶಾಸ್ತ್ರಜ್ಞರಿಗೇ ಸಂಬಂಧಿಸಿದುದು. ಮೊದಲನೆಯದು ವ್ಯಾಕರಣಶಾಸ್ತ್ರಜ್ಞರಿಗೆ, ಎರಡನೆಯದು ಧರ್ಮಶಾಸ್ತ್ರಜ್ಞರಿಗೆ.
</details>

<details open><summary>विश्वास-प्रस्तुतिः</summary>

मुक्तानुगुणवृत्तानां भजतां पावनीं गतिम् ।  
नित्यं विष्णुपदे सक्तिः तारकाणां सितात्मनाम्  ॥ ६-३ ॥
</details>

<details><summary>मूलम्</summary>

मुक्तानुगुणवृत्तानां भजतां पावनीं गतिम् ।  
नित्यं विष्णुपदे सक्तिः तारकाणां सितात्मनाम्  ॥ ६-३ ॥
</details>

ಭಾ: (೧) ಮುತ್ತಿನಂತೆ ಗುಂಡಗಿರುವ, ಪರಿಶುದ್ಧವಾದ ಸ್ವರೂಪವುಳ್ಳ, ಬೆಳ್ಳಗಿರುವ ನಕ್ಷತ್ರಗಳು ವಿಷ್ಣುಪದ ಎಂದರೆ ಆಕಾಶದಲ್ಲಿಯೇ ಯಾವಾಗಲೂ ಇರುತ್ತವೆ. (೨) ಸಂಸಾರಬಂಧನದಿಂದ ಮುಕ್ತರಾದವರಿಗೆ ತಕ್ಕ ಆಚಾರವುಳ್ಳ, ಪವಿತ್ರವಾದ ದಾರಿಯನ್ನು ಹಿಡಿದಿರುವ, ನಿಷ್ಕಳಂಕಮನಸ್ಸುಳ್ಳ, ಆಶ್ರಯಿಸಿರುವವರನ್ನು ಸಂಸಾರಸಾಗರದಾಚೆ ದಾಟಿಸುವ ಆಚಾರ್ಯರು ಸದಾ ವಿಷ್ಣುವಿನ ಪಾದಗಳಲ್ಲೇ ಆಸಕ್ತರಾಗಿರುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲೇಷೆ ಇರುವ ಪದಗಳು: ಮುಕ್ತ= (ಮುತ್ತು, ಸಂಸಾರಬಂಧನದಿಂದ ಬಿಡಿಸಿಕ್ಕೊಂಡವನು); ವೃತ್ತ= (ಗುಂಡಗೆ, ನಡತೆ); ವಿಷ್ಣುಪದ= (ಆಕಾಶ, ವಿಷ್ಣುವಿನ ಪಾದಗಳು); ತಾರಕ= (ತಾರೆ, ದಾಟಿಸುವ); ಸಿತ= (ಬೆಳ್ಳನೆಯ, ನಿಷ್ಕಲಂಕ).
</details>

<details open><summary>विश्वास-प्रस्तुतिः</summary>

धर्मसेतुनिविष्टानाम् अचलानां गरीयसाम्  
दक्षिणोत्तरवृत्तीनां दृष्टिः पापनिवर्तिनी  ॥ ६-४ ॥
</details>

<details><summary>मूलम्</summary>

धर्मसेतुनिविष्टानाम् अचलानां गरीयसाम्  
दक्षिणोत्तरवृत्तीनां दृष्टिः पापनिवर्तिनी  ॥ ६-४ ॥
</details>

ಭಾ: (೧) ಶ್ರೀರಾಮನಿಂದ ಧರ್ಮಸ್ಥಾಪನೆಗಾಗಿ ಕಟ್ಟಲಾದ, ಅಲುಗಾಡಿಸಲು ಅಸಾಧ್ಯವಾದ, ಅತಿಭಾರವಾದ, ದಕ್ಷಿಣ-ಉತ್ತರವಾಗಿರುವ ಸೇತುವಿನ ದರ್ಶನವು ಎಲ್ಲ ಪಾಪಗಳನ್ನೂ ಪರಿಹರಿಸುವುದು. (೨) ಧರ್ಮದ ಮರ್ಯಾದೆಗೆ ಸೀಮಿತರಾದ, ಚಂಚಲತೆಯಿಲ್ಲದ, ಹೆಚ್ಚು ಘನತೆಯುಳ್ಳ, ಸರಳವಾದ ಶ್ರೇಷ್ಠವಾದ ಆಚಾರವುಳ್ಳ ಆಚಾರ್ಯರ ಕಟಾಕ್ಷವು ಎಲ್ಲ ಪಾಪಗಳನ್ನೂ ಪರಿಹರಿಸುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲಿಷ್ಟ ಪದಗಳು: ಅಚಲ= (ಚಲಿಸದ, ಚಂಚಲತೆಯಿಲ್ಲದ); ಗರೀಯಸ್= (ಹೆಚ್ಚು ಭಾರವಾದ, ಹೆಚ್ಚು ಘನತೆಯುಳ್ಳ); ದಕ್ಷಿಣ= ( ದಕ್ಷಿಣ ದಿಕ್ಕು, ಸರಳವಾದ); ಉತ್ತರ= ( ಉತ್ತರ ದಿಕ್ಕು, ಶ್ರೇಷ್ಠ).
</details>

<details open><summary>विश्वास-प्रस्तुतिः</summary>

अनङ्गीकृतकामानाम् अनुमानार्हवर्ष्मणाम् ।  
धृतनिर्मलतीर्थानां भूतिलेपो विभूषणम्  ॥ ६-५ ॥
</details>

<details><summary>मूलम्</summary>

अनङ्गीकृतकामानाम् अनुमानार्हवर्ष्मणाम् ।  
धृतनिर्मलतीर्थानां भूतिलेपो विभूषणम्  ॥ ६-५ ॥
</details>

ಭಾ: (೧) ಕಾಮದೇವನನ್ನು ಸುಟ್ಟು ಅವನನ್ನು ಅನಙ್ಗನನ್ನಾಗಿ ಮಾಡಿದ, ಉಮಾದೇವಿಯನ್ನಲ್ಲದೆ ಬೇರೆ ಯಾರಿಗೂ ತಕ್ಕುದಲ್ಲವಾದ ಶರೀರವುಳ್ಳ, ಶಿರಸ್ಸಿನಲ್ಲಿ ಸ್ವಚ್ಛಗಙ್ಗಾತೀರ್ಥವನ್ನು ಧರಿಸಿರುವ ಶಿವನಿಗೆ ಬೂದಿಯ ಲೇಪವೂ ಕೂಡ ಭೂಷಣವೇ ಸರಿ. (೨) ಕಾಮವನ್ನು ಅಂಗೀಕರಿಸದ ಅರ್ಥಾತ್ ಕಾಮಾರ್ಥಕರ್ಮಗಳನ್ನು ಮಾಡದ, ಆ ಸಂಕಲ್ಪವನ್ನನುಸರಿಸಿಯೇ ಗೌರವಕ್ಕೆ ಪಾತ್ರವಾದ ಶರೀರವುಳ್ಳ,  ಶುದ್ಧ ಶಾಸ್ತ್ರಗಳನ್ನು ಗ್ರಹಿಸಿರುವ ಮಹಾತ್ಮರಿಗೆ ಐಶ್ವರ್ಯದ ಅನುಭವವೂ ಅಲಂಕಾರವೇ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಗೌರವಾರ್ಥವಾಗಿ ಶಿವನಿಗೆ ಬಹುವಚನವು ಉಪಯುಕ್ತವಾಗಿದೆ. ಇಲ್ಲವೆ, ಏಕಾದಶ ರುದ್ರರು ಎಂಬರ್ಥದಲ್ಲೂ ಬಹುವಚನ ಪ್ರಯುಕ್ತವಾಗಿದೆ ಎನ್ನಬಹುದು. ಶ್ಲಿಷ್ಟ ಪದಗಳು: (ಅನಙ್ಗೀ+ಕೃತ+ಕಾಮಾನಾಮ್, ಅನ್+ಅಙ್ಗೀಕೃತ+ ಕಾಮಾನಾಮ್); (ಅನ್+ಉಮಾ+ನ+ಅರ್ಹ+ವರ್ಷ್ಮ, ಅನು+ಮಾನಾರ್ಹ+ವರ್ಷ್ಮ); ತೀರ್ಥ= (ಪಾವನವಾದ ಗಙ್ಗೆ, ಶಾಸ್ತ್ರ); ಭೂತಿ= (ಬೂದಿ, ಐಶ್ವರ್ಯ). ನಿಷ್ಕಾಮಕರ್ಮನಿಗೆ ಭಗವಂತನ ಅನುಗ್ರಹದಿಂದ ಏನೇ ಎಷ್ಟೇ ಐಶ್ವರ್ಯ ಬಂದರೂ ಅವೆಲ್ಲ ಲೇಪ ಮಾತ್ರ ಎಂಬ ಧ್ವನಿಯು "ಭೂತಿಲೇಪ" ಎಂಬ ಪದದ ಪ್ರಯೋಗದಿಂದ ಸೊಗಸಾಗಿ ಮೂಡಿಬಂದಿದೆ.

ಅನನ್ತಖ್ಯಾತಿಸಂಪನ್ನಃ ಶುದ್ಧಸತ್ತ್ವಃ ಸಧೀಬಲಃ |

ಧತ್ತೇ ಬಹುಮುಖಂ ಭೋಗಂ ಶ್ರುತಿದೃಷ್ಟಿಃ ಸ್ಥಿರಾಶಯಃ  || ೬-೬ ||
</details>

<details open><summary>विश्वास-प्रस्तुतिः</summary>

अनन्तख्यातिसम्पन्नः शुद्धसत्त्वः सधीबलः ।  
धत्ते बहुमुखं भोगं श्रुतिदृष्टिः स्थिराशयः ॥ ६-६ ॥
</details>

<details><summary>मूलम्</summary>

अनन्तख्यातिसम्पन्नः शुद्धसत्त्वः सधीबलः ।  
धत्ते बहुमुखं भोगं श्रुतिदृष्टिः स्थिराशयः ॥ ६-६ ॥
</details>

ಭಾ: (೧) ಅನನ್ತನೆಂದು ಪ್ರಖ್ಯಾತನಾದ, ಸ್ವರೂಪದಲ್ಲಿ ಶುಕ್ಲವರ್ಣನಾದ, ಜ್ಞಾನ ಮತ್ತು ಬಲ ಎಂಬ ಗುಣಗಳಿಂದ ಕೂಡಿದ, ಕಣ್ಣಿನಿಂದಲೇ ಕೇಳುವ, ಭೂಮಿಯಮೇಲೆ ಮಲಗುವ (ಆದಿಶೇಷನು) ಬಹುಮುಖವಾದ ಹೆಡೆಗಳನ್ನು ಹೊಂದಿದ್ದಾನೆ. (೨) ಎಲ್ಲೆಯಿಲ್ಲದ ಪ್ರಖ್ಯಾತಿಯುಳ್ಳ, ಶುದ್ಧಸತ್ತ್ವಗುಣಾತ್ಮಕನಾದ, ಜ್ಞಾನ ಮತ್ತು ಕರ್ಮಾನುಷ್ಠಾನಕ್ಕೆ ಬೇಕಾದ ಬಲ ಇವೆರಡನ್ನೂ ಹೊಂದಿರುವ, ವೇದಗಳೇ ದರ್ಶನಸಾಧನವಾದ, ನಿಶ್ಚಲವಾದ ಅಭಿಪ್ರಾಯವುಳ್ಳ ಮಹಾತ್ಮನು ಬಹುಮುಖವಾದ ಭೋಗಗಳನ್ನು ಅನುಭವಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮಹಾಪುರುಷನು ಭಗವದನುಗ್ರಹದಿಂದ ಒದಗಿಬಂದ ಐಶ್ವರ್ಯಮೂಲವಾದ ಭೋಗಗಳನ್ನು ಅನುಭವಿಸುತ್ತಾನೆ ಎಂದು ಅರ್ಥಮಾಡಬಹುದು. ಅಂತಹ ಮಹಾಪುರುಷನಿಗೆ ಒದಗಿಬಂದ ಬ್ರಹ್ಮಾನನ್ದವೇ ಎಲ್ಲ ಭೋಗಗಳಿಗೂ ಸಮವೆಂದಾದರೂ ಅರ್ಥಮಾಡಬಹುದು. ಶ್ಲೇಷೆಯಿರುವ ಪದಗಳು: ಅನನ್ತ= (ಆದಿಶೇಷ, ಎಲ್ಲೆಯಿಲ್ಲದ); ಶುದ್ಧಸತ್ತ್ವಃ= (ಶುಭ್ರವರ್ಣಸ್ವರೂಪ, ಸಾತ್ತ್ವಿಕ); ಭೋಗ= (ಹೆಡೆ, ಐಹಿಕಸುಖ); ಶ್ರುತಿದೃಷ್ಟಿಃ= (ಕಣ್ಣಿನಿಂದ ಕೇಳುವ, ವೇದವೇ ಆಧಾರವಾದ ದರ್ಶನವುಳ್ಳವನು); ಸ್ಥಿರಾಶಯಃ= (ಸ್ಥಿರಾ+ಶಯಃ, ಸ್ಥಿರ+ಆಶಯಃ).

ಅಹಾರ್ಯಃ ಸರ್ವಮಧ್ಯಸ್ಥಃ ಕಾಞ್ಚನದ್ಯುತಿಮುದ್ವಹನ್ |

ಸತ್ಪ್ರದಕ್ಷಿಣಯೋಗ್ಯತ್ವಮ್ ಉಪಯಾತಿ ಮಹೋನ್ನತಃ  || ೬-೭ ||
</details>

<details open><summary>विश्वास-प्रस्तुतिः</summary>

अहार्यः सर्वमध्यस्थः काञ्चनद्युतिमुद्वहन् ।  
सत्प्रदक्षिणयोग्यत्वम् उपयाति महोन्नतः  ॥ ६-७ ॥
</details>

<details><summary>मूलम्</summary>

अहार्यः सर्वमध्यस्थः काञ्चनद्युतिमुद्वहन् ।  
सत्प्रदक्षिणयोग्यत्वम् उपयाति महोन्नतः  ॥ ६-७ ॥
</details>

ಭಾ: (೧) ಎಲ್ಲ ಭೂಭಾಗಗಳಿಗೂ ಮಧ್ಯದಲ್ಲಿರುವ, ಅತ್ಯಂತ ಎತ್ತರವಾದ (ಮೇರು) ಪರ್ವತವು ಚಿನ್ನದ ಬಣ್ಣವನ್ನು ಹೊಮ್ಮುತ್ತಾ ನಕ್ಷತ್ರಗಳು ತನ್ನ ಸುತ್ತಲೂ ತಿರುಗುವಂತಹ ಯೋಗ್ಯತೆಯನ್ನು ಹೊಂದಿದೆ. (೨) ದೃಢವಾದ ಜ್ಞಾನವುಳ್ಳ, ಎಲ್ಲ ಮತಭೇದಗಳಿಗೂ ಮಧ್ಯಸ್ಥನಾದ ಮಹಾತ್ಮನು ಯಾವುದೋ ಒಂದು ಅನಿರ್ವಚನೀಯ ಕಾಂತಿಯನ್ನು ತಳೆದು ಸಜ್ಜನರಿಂದ ಪ್ರದಕ್ಷಿಣೆ ಮಾಡಿಸಿಕ್ಕೊಳ್ಳಲು ಯೋಗ್ಯನಾಗುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸರ್ವಮಧ್ಯಸ್ಥಃ ಎಂಬಲ್ಲಿ ಮಹಾತ್ಮನ ಪರವಾದ ಅರ್ಥದಲ್ಲಿ "ಮಧ್ಯಸ್ಥ" ಎಂದರೆ ಸತ್ಯಕ್ಕೂ ಅಸತ್ಯಕ್ಕೂ ಮಧ್ಯೆ ಎಂಬ ಅರ್ಥವಲ್ಲ. ಪೂರ್ವಾಗ್ರಹವಿಲ್ಲದೆ ಸತ್ಯ ಎಲ್ಲಿದೆಯೋ ಅದನ್ನು ಒಪ್ಪುವವನು, ಸತ್ಯನಿಷ್ಠ ಎಂದೇ ಅರ್ಥ. ಹಿಂದೆ ೫.೧ನೇ ಶ್ಲೋಕದಲ್ಲಿ ಪ್ರಸ್ತಾಪಿಸಿದ ಮೇರು ಪರ್ವತವನ್ನೇ ಇಲ್ಲೂ ಪ್ರಸ್ತಾಪಿಸಿದ್ದಾರೆ. ಶ್ಲಿಷ್ಟ ಪದಗಳು: ಅಹಾರ್ಯಃ= (ಪರ್ವತ, ದೃಢಜ್ಞಾನವುಳ್ಳವನು); ಕಾಞ್ಚನ= (ಚಿನ್ನ, ಯಾವುದೋ ಒಂದನ್ನು); ಸತ್= (ನಕ್ಷತ್ರ, ಸಜ್ಜನ);
</details>

<details open><summary>विश्वास-प्रस्तुतिः</summary>

पुण्यगंधाः सुमनसः प्रबुद्धाः समयागमे ।  
शिरसा परिगृह्यन्ते सादरं त्रिदशैरपि   ॥ ६-८ ॥
</details>

<details><summary>मूलम्</summary>

पुण्यगंधाः सुमनसः प्रबुद्धाः समयागमे ।  
शिरसा परिगृह्यन्ते सादरं त्रिदशैरपि   ॥ ६-८ ॥
</details>

ಭಾ: (೧) ತಮ್ಮ ಜಾತಿಗೆ ಉಚಿತವಾದ ಕಾಲದಲ್ಲಿ ಅರಳಿ ಪರಿಮಳವನ್ನು ಬೀರುವ (ಚಂಪಕ) ಪುಷ್ಪಗಳನ್ನು ದೇವತೆಗಳೂ ಕೂಡ ಆದರದಿಂದ ತಲೆಯಲ್ಲಿ ಮುಡಿದುಕ್ಕೊಳ್ಳುತ್ತಾರೆ. (೨) ತಮ್ಮ ಪುಣ್ಯವೇ ಬಲವಾಗಿಯುಳ್ಳ, ಶುದ್ಧಮನಸ್ಕರಾದ, ಸಿದ್ಧಾಂತಶಾಸ್ತ್ರಜ್ಞಾನದಲ್ಲಿ ಪರಿಣತರಾದ ಮಹಾತ್ಮರುಗಳನ್ನು ದೇವತೆಗಳೂ ಕೂಡ ಗೌರವದಿಂದ ಶಿರಸಾ ನಮಸ್ಕರಿಸುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಪುಣ್ಯಗಂಧ= (ಸೊಗಸಾದ ಪರಿಮಳವುಳ್ಳ, (ಚಂಪಕವೃಕ್ಷ), ಪುಣ್ಯವೇ ಬಲವಾಗಿಯುಳ್ಳ); ಸುಮನಸಃ= (ಪುಷ್ಪಗಳು, ಶುದ್ಧಮನಸ್ಕರು); ಸಮಯ= (ಉಚಿತ ಕಾಲ, ಸಿದ್ಧಾನ್ತ).
</details>

<details open><summary>विश्वास-प्रस्तुतिः</summary>

अनुकर्तुमपह्नोतुम् अतिवर्तितुमीक्षितुम् ।  
अशक्ये तेजसां पत्यौ मित्रता नु मतिक्षमा  ॥ ६-९ ॥** **

ಭಾ: ಅನುಕರಿಸುವುದಕ್ಕಾಗಲಿ ಮರೆಮಾಚುವುದಕ್ಕಾಗಲಿ ಮೀರುವುದಕ್ಕಾಗಲಿ ಅಷ್ಟೇ ಅಲ್ಲ ಸುಮ್ಮನೆ ಎವೆಯಿಕ್ಕದೆ ನೋಡುವುದಕ್ಕಾಗಲಿ ಅಸಾಧ್ಯನಾದ (೧) (ಪಞ್ಚಮಹಾಭೂತಗಳಲ್ಲಿ ಒಂದಾದ) ತೇಜಸ್ಸಿಗೇ ಒಡೆಯನಾದ ಸೂರ್ಯನಿಗೆ "ಮಿತ್ರ" ಎಂಬ ಪದವು ಒಪ್ಪುತ್ತದಲ್ಲವೇ? (೨) ತೇಜಸ್ವಿಗಳಲ್ಲಿ ಅಗ್ರಗಣ್ಯನಾದ ಮಹಾಪುರುಷನಲ್ಲಿ ಸ್ನೇಹವು ಸರಿಯಲ್ಲವೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ತೇಜಸ್ವಿಗಳೊಡನೆ ಗೆಳೆತನವು ಉಚಿತವೆಂಬುದೇ ಈ ಶ್ಲೋಕದ ಭಾವ. ಶ್ಲಿಷ್ಟ ಪದಗಳು: ಮಿತ್ರ= ( ಸೂರ್ಯ, ಸ್ನೇಹಿತ); ಮಿತ್ರತಾ ನು ಮತಿಕ್ಷಮಾ= (ಮಿತ್ರತಾ+ ಅನುಮತಿಕ್ಷಮಾ, ಮಿತ್ರತಾ+ ನು + ಮತಿಕ್ಷಮಾ). ಇಲ್ಲಿ "ಅನುಮತಿ" ಎಂಬ ಪದಕ್ಕೆ ಶುಕ್ಲ ಚತುರ್ದಶಿಯಿಂದ ಕೂಡಿದ ಪೂರ್ಣಿಮೆ ಎಂಬ ಅರ್ಥವೂ ಉಂಟು. ಈ ಅರ್ಥದಿಂದ ಭಾವಾರ್ಥಕ್ಕೆ ಪುಷ್ಟಿ ಹೇಗೆ ಬರುವುದೆಂಬುದು ಅಸ್ಪಷ್ಟ.

अहितुंडिकवृत्तीनाम् अशेषा भोगिनः पदम् ।  
न संवर्ताग्निसारथ्ये स्थाता यन्मुखमारुतः ॥ ६-१० ॥
</details>
</details>

<details><summary>मूलम्</summary>

अनुकर्तुमपह्नोतुम् अतिवर्तितुमीक्षितुम् ।  
अशक्ये तेजसां पत्यौ मित्रता नु मतिक्षमा  ॥ ६-९ ॥** **

ಭಾ: ಅನುಕರಿಸುವುದಕ್ಕಾಗಲಿ ಮರೆಮಾಚುವುದಕ್ಕಾಗಲಿ ಮೀರುವುದಕ್ಕಾಗಲಿ ಅಷ್ಟೇ ಅಲ್ಲ ಸುಮ್ಮನೆ ಎವೆಯಿಕ್ಕದೆ ನೋಡುವುದಕ್ಕಾಗಲಿ ಅಸಾಧ್ಯನಾದ (೧) (ಪಞ್ಚಮಹಾಭೂತಗಳಲ್ಲಿ ಒಂದಾದ) ತೇಜಸ್ಸಿಗೇ ಒಡೆಯನಾದ ಸೂರ್ಯನಿಗೆ "ಮಿತ್ರ" ಎಂಬ ಪದವು ಒಪ್ಪುತ್ತದಲ್ಲವೇ? (೨) ತೇಜಸ್ವಿಗಳಲ್ಲಿ ಅಗ್ರಗಣ್ಯನಾದ ಮಹಾಪುರುಷನಲ್ಲಿ ಸ್ನೇಹವು ಸರಿಯಲ್ಲವೇ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ತೇಜಸ್ವಿಗಳೊಡನೆ ಗೆಳೆತನವು ಉಚಿತವೆಂಬುದೇ ಈ ಶ್ಲೋಕದ ಭಾವ. ಶ್ಲಿಷ್ಟ ಪದಗಳು: ಮಿತ್ರ= ( ಸೂರ್ಯ, ಸ್ನೇಹಿತ); ಮಿತ್ರತಾ ನು ಮತಿಕ್ಷಮಾ= (ಮಿತ್ರತಾ+ ಅನುಮತಿಕ್ಷಮಾ, ಮಿತ್ರತಾ+ ನು + ಮತಿಕ್ಷಮಾ). ಇಲ್ಲಿ "ಅನುಮತಿ" ಎಂಬ ಪದಕ್ಕೆ ಶುಕ್ಲ ಚತುರ್ದಶಿಯಿಂದ ಕೂಡಿದ ಪೂರ್ಣಿಮೆ ಎಂಬ ಅರ್ಥವೂ ಉಂಟು. ಈ ಅರ್ಥದಿಂದ ಭಾವಾರ್ಥಕ್ಕೆ ಪುಷ್ಟಿ ಹೇಗೆ ಬರುವುದೆಂಬುದು ಅಸ್ಪಷ್ಟ.

अहितुंडिकवृत्तीनाम् अशेषा भोगिनः पदम् ।  
न संवर्ताग्निसारथ्ये स्थाता यन्मुखमारुतः ॥ ६-१० ॥
</details>
</details>

ಭಾ: ಯಾವುಗಳ ವದನದಿಂದ ಬರುವ ಗಾಳಿಯು ಪ್ರಲಯಕಾಲದ ಅಗ್ನಿಗೆ ಸಹಾಯಕವಾಗಿ ಆಗುವುದಿಲ್ಲವೋ ಅಂತಹ, ಆದಿಶೇಷನ ಹೊರತಾದ, ಸರ್ಪಗಳೆಲ್ಲವೂ ಹಾವಾಡಿಗನ ಆಟದ ವೃತ್ತಿಗೆ ಪಾಲಾಗುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಯಾವ ರೀತಿಯಲ್ಲಿ ಆದಿಶೇಷನು ಹಾವಾಡಿಗನ ಪುಂಗಿಗೆ ಮಣಿಯುವುದಿಲ್ಲವೋ ಅದೇರೀತಿ   ಮಹಾಪುರುಷನು ಸಾಧಾರಣ ಜನರ ಮೋಹಕ ರಂಜಕ ವಾಕ್ಕಿಗಾಗಲಿ ಕೃತ್ಯಗಳಿಗಾಗಲಿ ಮಾರುಹೋಗುವುದಿಲ್ಲ ಎಂಬುದು ಧ್ವನಿತ. "ಭೋಗಿ" ಎಂಬ ಪದಕ್ಕೆ ಸರ್ಪ ಮತ್ತು ಐಹಿಕಸುಖಾಸಕ್ತ ಎಂಬ ಎರಡು ಅರ್ಥಗಳು ಇರುವುದು ಈ ಧ್ವನಿಗೆ ಪುಷ್ಟಿಯನ್ನು ಕೊಡುತ್ತದೆ. ಆದಿಶೇಷನ ಫೂತ್ಕಾರವು ಪ್ರಲಯಕಾಲದ ಅಗ್ನಿಗೆ ಉತ್ತೇಜಕವಾಗುತ್ತದೆಂಬುದು ಪೌರಾಣಿಕ ಕಥೆ.

** ಗರುತ್ಮತಿ ಸುಪಕ್ಷತಾಂ ಗಿರಿಧುರಂಧರೇ ಧೀರ**ತಾಮ್
</details>

<details open><summary>विश्वास-प्रस्तुतिः</summary>

गरुत्मति सुपक्षतां गिरिधुरंधरे धीरताम्  
उदन्वति गभीरताम् अमृतदीधितौ सौम्यताम् ।  
विवस्वति च दीप्ततां विधिरुपादधानश्चिरात्  
अनर्घगुणचित्रितं किमपि चित्रमासूत्रयत्   ॥ ६-११ ॥
</details>

<details><summary>मूलम्</summary>

गरुत्मति सुपक्षतां गिरिधुरंधरे धीरताम्  
उदन्वति गभीरताम् अमृतदीधितौ सौम्यताम् ।  
विवस्वति च दीप्ततां विधिरुपादधानश्चिरात्  
अनर्घगुणचित्रितं किमपि चित्रमासूत्रयत्   ॥ ६-११ ॥
</details>

ಭಾ: ಗರುಡನಲ್ಲಿ ಸುಪಕ್ಷತ್ವವನ್ನೂ ( ಬಲಿಷ್ಠವಾದ ರೆಕ್ಕೆಗಳನ್ನು,  ಉಚಿತವಾದ ಅಭಿಮತವನ್ನು), ಪರ್ವತಶ್ರೇಷ್ಠನಾದ ಹಿಮವನ್ತನಲ್ಲಿ ಧೈರ್ಯವನ್ನೂ, ಸಾಗರದಲ್ಲಿ ಗಾಂಭೀರ್ಯವನ್ನೂ, ಚಂದ್ರನಲ್ಲಿ ಸೌಮ್ಯತೆಯನ್ನೂ, ಸೂರ್ಯನಲ್ಲಿ ಪ್ರಕಾಶವನ್ನೂ ಅಳವಡಿಸಿದ ವಿಧಿಯು ಬಹಳ ಕಾಲ ಕಳೆದ ಮೇಲೆ ಅಮೌಲ್ಯಗುಣಗಳಿಂದ ಚಿತ್ರಿತವಾದ ಯಾವುದೋ ಒಂದು ಅನಿರ್ವಚನೀಯ ಚಿತ್ರವನ್ನು ಪೋಣಿಸಿದನು. ಅಂದರೆ ವಿಧಿಯು ಬಿಡಿ ಬಿಡಿಯಾಗಿ ಬೇರೆ ಬೇರೆ ಭೂತಗಳಲ್ಲಿ ಅಳವಡಿಸಿದ್ದ ಶ್ರೇಷ್ಠ ಗುಣಗಳನ್ನೆಲ್ಲಾ  ಒಂದೆಡೆ  ಮಹಾಪುರುಷನಲ್ಲಿ ಕ್ರೋಢೀಕರಿಸಿತು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರಿಗೆ ಈ ಶ್ಲೋಕರಚನೆಯಲ್ಲಿ ವಾಲ್ಮೀಕಿಮಹರ್ಷಿಯು ಮಾಡಿರುವ ಶ್ರೀರಾಮಚಂದ್ರನ ಗುಣಗಾನ ಮನಸ್ಸಿನಲ್ಲಿತ್ತು ಎಂಬುದು ಸ್ಪಷ್ಟ.  ವಾಲ್ಮೀಕಿರಾಮಾಯಣದಲ್ಲಿ " ಸಮುದ್ರ ಇವ ಗಾಂಭೀರ್ಯೇ ಧೈರ್ಯೇಣ ಹಿಮವಾನಿವ", " ಸೋಮವತ್ ಪ್ರಿಯದರ್ಶನಃ", "ದೀಪ್ತಃ ಸೂರ್ಯ ಇವಾಂಶುಭಿಃ" ಇತ್ಯಾದಿ ಶ್ರೀರಾಮನ ಗುಣಗಾನ ಬರುತ್ತದೆಂಬುದನ್ನು ನೆನೆಯಬಹುದು.

ಪ್ರಶಸ್ತಿಂ ವಿನ್ದನ್ತಿ ಪ್ರಶಮ-ಸುಖ-ದಿವ್ಯಾಮೃತ-ಸರಿತ್-

ಪ್ರಲೀನೋದನ್ಯಾನಾಂ ಪರಿಷದಿ ನ ಸಂಪತ್ತಿಸರಿತಃ |

ಅಮಿತ್ರೋಪಕ್ಷೇಪ-ಕ್ಷಣ-ವಿಗಲದ್-ಆತ್ಮೀಯ-ಪೃತನಾ-

ದೃಢಾಮರ್ದ-ತ್ರಸ್ಯದ್-ದ್ರವಿಡ-ಭಟ-ಜಂಘಾ-ಜವ-ಭೃತಃ  || ೬-೧೨ ||
</details>

<details open><summary>विश्वास-प्रस्तुतिः</summary>

प्रशस्तिं विन्दन्ति प्रशम-सुख-दिव्यामृत-सरित्-  
प्रलीनोदन्यानां परिषदि न संपत्तिसरितः ।  
अमित्रोपक्षेप-क्षण-विगलद्-आत्मीय-पृतना-  
दृढामर्द-त्रस्यद्-द्रविड-भट-जंघा-जव-भृतः  ॥ ६-१२ ॥
</details>

<details><summary>मूलम्</summary>

प्रशस्तिं विन्दन्ति प्रशम-सुख-दिव्यामृत-सरित्-  
प्रलीनोदन्यानां परिषदि न संपत्तिसरितः ।  
अमित्रोपक्षेप-क्षण-विगलद्-आत्मीय-पृतना-  
दृढामर्द-त्रस्यद्-द्रविड-भट-जंघा-जव-भृतः  ॥ ६-१२ ॥
</details>

ಭಾ: ಸುದೃಢವಾದ ಇಂದ್ರಿಯನಿಗ್ರಹದ ಸುಖವೆಂಬ ದಿವ್ಯವಾದ ಅಮೃತಸಿಂಧುವಿನಲ್ಲಿ ಕರಗಿಹೋಗಿರುವ ಬಾಯಾರಿಕೆಯುಳ್ಳ ಮಹಾಪುರುಷರ ಗೋಷ್ಠಿಯಲ್ಲಿ ಶತ್ರುವಿನ ಬೆದರಿಕೆಯಿಂದ ಕ್ಷಣಮಾತ್ರದಲ್ಲಿ ಚದುರಿದ ತಮ್ಮ ಕಡೆಯ ಸೈನ್ಯದ ನೂಕಿನಲ್ಲಿ ಹೆದರಿದ ದ್ರವಿಡಸೈನ್ಯದ  ಕಾಲಾಳುಗಳ ತೊಡೆಯ ವೇಗವನ್ನು ಹೊಂದಿರುವ ಐಹಿಕಸಂಪತ್ತಿಯೆಂಬ ನದಿಗಳು ಹೊಗಳಿಸಿಕ್ಕೊಳ್ಳುವುದಿಲ್ಲ. ಅರ್ಥಾತ್, ಇಂದ್ರಿಯನಿಗ್ರಹದಿಂದ ಒದಗಿರುವ ಆನಂದವೆಂಬ ಅಮೃತಸಿನ್ಧುವಿನಲ್ಲಿ ಮಹಾಪುರುಷರ ಆಸೆಯೆಂಬ ಬಾಯಾರಿಕೆಯು ಅಡಗಿದೆ.  ಐಹಿಕಸಂಪತ್ತಿಗಳು ವೇಗದಿಂದ ಹರಿಯುತ್ತಿರುವ ಕ್ಷುದ್ರನದಿಯಂತೆ. ಅಮೃತಸಿಂಧುವಿನ ಪಾನವಿರುವಾಗ ಅಂತಹ ಕ್ಷುದ್ರನದಿಯ ಗೊಡವೆ ಯಾಕೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಲ್ಲಿ ದೇಶಿಕರು ದ್ರವಿಡ ಸೈನ್ಯದ ಕಾಲಾಳುಗಳನ್ನು ಗೇಲಿಮಾಡಿದ್ದಾರೆ. ಎದುರು ಸೈನ್ಯದ ಬೆದರಿಕೆಗೇ ಹೆದರಿ ಚದುರಿಹೋಗುವ ಸೈನ್ಯ. ಆ ಸೈನ್ಯದ ನೂಕುನುಗ್ಗಲಿನಲ್ಲಿ ಹೆದರಿ ಕಾಲಿಗೆ ಬುದ್ಧಿ ಹೇಳುವ ಕಾಲಾಳು. ಆ ಕಾಲಾಳಿನ ತೊಡೆಯ ವೇಗವನ್ನು ಹೋಲುತ್ತದೆ ಕ್ಷುದ್ರನದಿಯ ವೇಗ. ದ್ರವಿಡ ಸೈನ್ಯವೆಂದರೆ ಯಾವ ಸೈನ್ಯವು ಉದ್ದಿಷ್ಟವೆನ್ನುವುದು ಅಸ್ಪಷ್ಟ. ಅವರ ಕಾಲದಲ್ಲಿ ಒಂದು ಸಮಯದಲ್ಲಿ ತುರುಷ್ಕರ ಹಾವಳಿಯಿಂದ ಶ್ರೀರಂಗನಾಥನ ದೇವಸ್ಥಾನಕ್ಕೆ ಹಾನಿಯಾಗಿತ್ತು. ಆ ಸಂದರ್ಭ ಇದಕ್ಕೆ ಪ್ರೇರಕವಾಗಿರಬಹುದು. ಕಾಲಾಳಿನ ಓಟದ ವರ್ಣನೆ ಪಾಶ್ಚಾತ್ಯ ಕಾವ್ಯ ಮೀಮಾಂಸಕರು ಹೇಳುವ ಹೋಮರಿಕ್ ಉಪಮಾನವನ್ನು ನೆನಪಿಗೆ ತರುತ್ತದೆ.

||ಇತಿ ಮಹಾಪುರುಷಪದ್ಧತಿಃ ಷಷ್ಠೀ ||

॥ इति महापुरुषपद्धतिः षष्ठी ॥
</details>

## ०७ समचित्तपद्धतिः

<details open><summary>विश्वास-प्रस्तुतिः</summary>

पुंसः कस्यचिदास्थाने द्विजेन्द्रः सूरिसेविते ।  
गुणवत् पक्षपातेऽपि मध्ये तिष्ठति मानभृत्  ॥ ७-१ ॥
</details>

<details><summary>मूलम्</summary>

पुंसः कस्यचिदास्थाने द्विजेन्द्रः सूरिसेविते ।  
गुणवत् पक्षपातेऽपि मध्ये तिष्ठति मानभृत्  ॥ ७-१ ॥
</details>

ಭಾ: ಸುಖ ದುಃಖಗಳಲ್ಲಿ, ಲಾಭಾಲಾಭಗಳಲ್ಲಿ, ದುಷ್ಟಸಜ್ಜನರಲ್ಲಿ ಏಕಪ್ರಕಾರವಾದ ಶಾನ್ತಮನೋಭಾವವೇ ಮಹಾಪುರುಷನ ಲಕ್ಷಣವೆಂಬುದನ್ನು ಈ ಸಮಚಿತ್ತಪದ್ಧತಿಯಲ್ಲಿ ದೇಶಿಕರು ವಿವರಿಸುತ್ತಾರೆ.

(೧) ಅದ್ವಿತೀಯನಾದ ಪುರುಷನ (ಪುರುಷೋತ್ತಮನ) ಸಭೆಯಲ್ಲಿ  (ವೈಕುಂಠದಲ್ಲಿ) ನಿತ್ಯಸೂರಿಗಳು ಸೇವಿಸುತ್ತಿರಲು ಪಕ್ಷಿರಾಜನಾದ ಗರುಡನು ಸ್ವಭಾವತಃ ರೆಕ್ಕೆಗಳನ್ನು ಬಡಿಯುವುದಾಗಿದ್ದರೂ ಸಭಾಮಾನನಿಷ್ಠನಾಗಿ ಮಧ್ಯದಲ್ಲಿ ಕದಲದೆ ನಿಂತಿದ್ದಾನೆ. (೨) ಪಂಡಿತರಿಂದ ಕೂಡಿದ ಯಾವನೋ ಒಬ್ಬ ಪುರುಷನ ಆಸ್ಥಾನದಲ್ಲಿ ಬ್ರಾಹ್ಮಣಶ್ರೇಷ್ಠನು ಗುಣವಿಶಿಷ್ಟವಾದ ಪಕ್ಷದಲ್ಲಿ ಆಸಕ್ತಿಯಿದ್ದರೂ ಸಭೆಯ ಮರ್ಯಾದೆಯನ್ನು ಕಾಪಾಡಲಿಕ್ಕಾಗಿ ಮಧ್ಯಸ್ಥನಾಗಿರುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ಕಸ್ಯಚಿತ್" ಎಂಬ ಪದಕ್ಕೆ ಮೊದಲನೆಯ ಅರ್ಥದಲ್ಲಿ "ಅದ್ವಿತೀಯ' ಎಂಬ ಅರ್ಥವನ್ನು ವಾತ್ಸ್ಯ ವೀರರಾಘವಾಚಾರ್ಯರ ವ್ಯಾಖ್ಯಾನದಲ್ಲಿ ಕೊಟ್ಟಿದೆ. ಮೇಲೆ ಭಾವಾರ್ಥದಲ್ಲಿ ಇದೇ ಅರ್ಥವನ್ನೇ ಕೊಡಲಾಗಿದೆ. "ಕಸ್ಯ ಪುಂಸಃ ಚಿದಾಸ್ಥಾನೇ" ಎಂಬುದಾಗಿಯೂ ಅನ್ವಯ ಮಾಡುವ ಸಂಭವವಿದೆ. ಆಗ "ಕಸ್ಯ" ಎಂಬ ಪದಕ್ಕೆ ಶ್ರೀಮನ್ನಾರಾಯಣನ ಎಂಬ ಅರ್ಥ ಸಲ್ಲುತ್ತದೆ.

ಇಲ್ಲಿ ಶ್ಲಿಷ್ಟ ಪದಗಳು : ದ್ವಿಜ= (ಹಕ್ಕಿ, ಬ್ರಾಹ್ಮಣ); ಪಕ್ಷ= (ರೆಕ್ಕೆ, ಪಕ್ಷ).
</details>

<details open><summary>विश्वास-प्रस्तुतिः</summary>

चकोरानादरं देवश्चक्रवाकस्य चादरम् ।  
विवस्वान् नाभिसंधत्ते विश्वमेतत् प्रकाशयन्   ॥ ७-२ ॥
</details>

<details><summary>मूलम्</summary>

चकोरानादरं देवश्चक्रवाकस्य चादरम् ।  
विवस्वान् नाभिसंधत्ते विश्वमेतत् प्रकाशयन्   ॥ ७-२ ॥
</details>

ಭಾ: ಸೂರ್ಯನು ಜಗತ್ತನ್ನೆಲ್ಲಾ ಬೆಳಗುವಾಗ (ಚಂದ್ರಕಿರಣಗಳಲ್ಲಿ ಅಭಿಲಾಷೆಯಿರುವ) ಚಕೋರಪಕ್ಷಿಗಳಲ್ಲಿ ಅನಾದರವನ್ನಾಗಲಿ, (ಬೆಳಕಿನಲ್ಲಿ ಕಾಮಿಸುವ) ಚಕ್ರವಾಕಪಕ್ಷಿಗಳಲ್ಲಿ ಆದರವನ್ನಾಗಲಿ ತೋರಿಸನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಚಕೋರ ಪಕ್ಷಿಗಳು ಚಂದ್ರನ ಕಿರಣವನ್ನು ಕುಡಿಯುವುವೆಂಬುದು ಕವಿಸಮಯ. ಚಕ್ರವಾಕ ಪಕ್ಷಿಗಳು ಬೆಳಗಿನ ಹೊತ್ತು ಅನೇಕ ಇತರೆ ಪಕ್ಷಿಗಳಂತೆ ಕಾಮಕ್ರೀಡಾಸಕ್ತವಾಗಿರುತ್ತವೆಂಬುದರಲ್ಲಿ ಸೋಜಿಗವಿಲ್ಲ. ಈ ಶ್ಲೋಕ ಶ್ಲೇಷೆಲ್ಲದ ಅನ್ಯೋಕ್ತಿ. ಸೂರ್ಯನು ಯಾವ ರೀತಿ ತನ್ನನ್ನು ಇಷ್ಟಪಡುವವರಲ್ಲಿ ಆದರವನ್ನಾಗಲಿ ತನ್ನನ್ನು ಬಿಟ್ಟು ಚಂದ್ರನಲ್ಲಿ ಆಸಕ್ತಿಯಿರುವವರಲ್ಲಿ ಅನಾದರವನ್ನಾಗಲಿ ತೋರಿಸದೆ ತನ್ನ ಬೆಳಕನ್ನು ವಿಶ್ವಕ್ಕೆಲ್ಲಾ ಬೀರುತ್ತಾನೋ ಅದೇ ರೀತಿ ಮಹಾತ್ಮನು ತನ್ನ "ಹಿಂಬಾಲಕರನ್ನೂ ದ್ವೇಷಿಗಳನ್ನೂ ಒಂದೇ ರೀತಿ ನೋಡುತ್ತಾನೆ ಎಂಬುದೇ ಶ್ಲೋಕದ ತಿರುಳು.
</details>

<details open><summary>विश्वास-प्रस्तुतिः</summary>

देशकालविशेषेण विषमत्त्वं समत्त्ववत् ।  
निशादिवसयोर्दृष्टम् अहोरात्रस्य न क्वचित्  ॥ ७-३ ॥
</details>

<details><summary>मूलम्</summary>

देशकालविशेषेण विषमत्त्वं समत्त्ववत् ।  
निशादिवसयोर्दृष्टम् अहोरात्रस्य न क्वचित्  ॥ ७-३ ॥
</details>

ಭಾ: ದೇಶಕಾಲಭೇದದಿಂದ ರಾತ್ರಿ ದಿವಸಗಳ ಪ್ರಮಾಣವು ಬೇರೆ ಬೇರೆ ಯಾಗಿಯೂ ಒಂದೇ ಆಗಿಯೂ ತೋರುತ್ತದೆ. ದಿನರಾತ್ರಿಗಳು ಒಟ್ಟುಗೂಡಿ ಅಹೋರಾತ್ರಿಯೆನಿಸಿಕ್ಕೊಳ್ಳುವ ಕಾಲ ಪ್ರಮಾಣದಲ್ಲಿಯಾದರೋ ಈ ವಿಧವಾದ ವ್ಯತ್ಯಾಸವು ಕಾಣಬರುವುದಿಲ್ಲ. ಅರ್ಥಾತ್ ಬೇರೆ ಬೇರೆ ದೇಶಗಳಲ್ಲಾಗಲಿ ಬೇರೆ ಬೇರೆ ಕಾಲಗಳಲ್ಲಾಗಲಿ ಅಹೋರಾತ್ರಿಯ ಕಾಲಪ್ರಮಾಣವು ಒಂದೇ ಆಗಿರುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಒಂದೇ ಸ್ಥಳದಲ್ಲಿ ಛಳಿಗಾಲದಲ್ಲಿ ದಿನವು ಕುಗ್ಗುತ್ತದೆ, ರಾತ್ರಿಯು ಹಿಗ್ಗುತ್ತದೆ. ಬೇಸಿಗೆಯಲ್ಲಿ ದಿನವು ಹಿಗ್ಗುತ್ತದೆ, ರಾತ್ರಿಯು ಕುಗ್ಗುತ್ತದೆ. ಒಂದೇ ಕಾಲದಲ್ಲಿ ಬೇರೆ ಬೇರೆ ಸ್ಥಳಗಳಲ್ಲಿ ಅವುಗಳ ಅಕ್ಷಾಂಶಕ್ಕೆ ಅನುಗುಣವಾಗಿ ದಿವಸದ ಪ್ರಮಾಣವು ಬೇರೆಯಾಗಿರುತ್ತದೆ. ಅಹೋರಾತ್ರಿಗೆ ಈ ವಿಧವಾದ ವ್ಯತ್ಯಾಸಗಳು ಇರುವುದಿಲ್ಲ. ಅಹೋರಾತ್ರಿಯ ಕಾಲಪ್ರಮಾಣವು ಹೇಗೆ ದೇಶಭೇದದಿಂದಲಾಗಲಿ ಕಾಲಭೇದದಿಂದಲಾಗಲಿ ಪ್ರಭಾವಿತವಾಗದೆ ಒಂದೇ ಆಗಿರುತ್ತದೋ ಅದೇ ರೀತಿ ಮಹಾತ್ಮರು ದೇಶಕಾಲಭೇದದಿಂದ ಪ್ರಭಾವಿತರಾಗದೆ ಸ್ಥಿರಚಿತ್ತರಾಗಿರುತ್ತಾರೆ.
</details>

<details open><summary>विश्वास-प्रस्तुतिः</summary>

प्रतिगृह्णति जीमूते प्रत्यर्पयति वा स्वयम् ।  
अपूरणमपां पत्युः पूरणं च न लक्ष्यते  ॥ ७-४ ॥
</details>

<details><summary>मूलम्</summary>

प्रतिगृह्णति जीमूते प्रत्यर्पयति वा स्वयम् ।  
अपूरणमपां पत्युः पूरणं च न लक्ष्यते  ॥ ७-४ ॥
</details>

ಭಾ: ಮೇಘಗಳು ನೀರನ್ನು ಹೀರಲಿ ಇಲ್ಲವೆ ಸುರಿಸಲಿ ಸಮುದ್ರವು ತುಂಬಿಲ್ಲದಂತಾಗಲಿ ತುಂಬಿರುವುದಂತಾಗಲಿ ಕಾಣುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ರೀರಾಮಚಂದ್ರನು "ಸಮುದ್ರ ಇವ ಗಾಂಭೀರ್ಯೇ" ಎಂದು ವಾಲ್ಮೀಕಿಯು ಹೇಳುವುದನ್ನು ಇಲ್ಲಿ ನೆನಪು ಮಾಡಿಕ್ಕೊಳ್ಳಬಹುದು. ಮಹಾಪುರುಷನ ಗಾಂಭೀರ್ಯವು ಸಮುದ್ರದಂತೆ ತಗ್ಗುವುದೂ ಇಲ್ಲ ಹಿಗ್ಗುವುದೂ ಇಲ್ಲ.
</details>

<details open><summary>विश्वास-प्रस्तुतिः</summary>

छिद्रं जनयतां नीचैः अच्छिद्रं बिभ्रतामपि ।  
त्रासहीनाः सुमणयः स्वभावादुपकुर्वते ॥ ७-५ ॥
</details>

<details><summary>मूलम्</summary>

छिद्रं जनयतां नीचैः अच्छिद्रं बिभ्रतामपि ।  
त्रासहीनाः सुमणयः स्वभावादुपकुर्वते ॥ ७-५ ॥
</details>

ಭಾ: ದೋಷಗಳಿಲ್ಲದ ಒಳ್ಳೆಯ ಮಣಿಯು ಅದರ ಕೆಳಭಾಗದಲ್ಲಿ ತೂತನ್ನು ಕೊರೆದು ಧರಿಸಲಿ, ತೂತನ್ನು ಕೊರೆಯದೇ ಧರಿಸಲಿ ಸಹಜವಾಗಿ ಉಪಕಾರವನ್ನು ಎಸಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮಣಿಯಲ್ಲಿ ಬರುವ ದೋಷಕ್ಕೆ "ತ್ರಾಸ"ವೆನ್ನುವರು. ದೋಷವಿಲ್ಲದ ಮಣಿಗಳು ಅದನ್ನು ಧರಿಸಿದವರಿಗೆ ಒಳ್ಳೆಯದನ್ನು ಉಂಟು ಮಾಡುವುದೆಂಬ ವಿಷಯ ಜ್ಯೋತಿಶ್ಶಾಸ್ತ್ರವನ್ನು ತಿಳಿದವರಿಗೂ ನಂಬುವವರಿಗೂ ಸೇರಿದೆ. ಒಳ್ಳೆಯ ಮಣಿಯು ಯಾವ ರೀತಿ ತನ್ನಲ್ಲಿ ರಂಧ್ರವನ್ನು ಕೊರೆಯುವದರಿಂದ ಆಗುವ ತೊಂದರೆಯನ್ನು ಲೆಕ್ಕಿಸದೆ ಮಣಿಯನ್ನು ಧರಿಸುವವನಿಗೆ ಶುಭವನ್ನು ಮಾಡುವುದೋ ಅದೇ ರೀತಿ ಮಹಾತ್ಮನು ತನಗೆ ಆಗುವ ತೊಂದರೆಯನ್ನೂ ಲೆಕ್ಕಿಸದೆ ತನ್ನ ಸಹಾಯವು ಬೇಕಾದವರಿಗೆ ಒಳಿತನ್ನು ಮಾಡುತ್ತಾನೆ. ಇಲ್ಲಿ ಮಣಿ ಅಚೇತನವಾದರೂ ಸಚೇತನವೆಂಬಂತೆ ತೊಂದರೆಯನ್ನು ಅನುಭವಿಸುವುದೆಂದು ಹೇಳಿದೆ. ಹೀಗೆ ಅಚೇತನ ವಸ್ತುಗಳಲ್ಲಿ ಚೈತನ್ಯಸಹಜ ಗುಣಗಳನ್ನು ಆರೋಪಿಸುವುದು ಅನ್ಯೋಕ್ತಿಯಲ್ಲಿ ಸಾಧಾರಣ.
</details>

<details open><summary>विश्वास-प्रस्तुतिः</summary>

अनुज्झितसुहृद्भावः सुहृदां दुर्हृदामपि ।  
सम इत्येव भाव्योऽपि नम इत्यभिभाव्यते  ॥ ७-६ ॥
</details>

<details><summary>मूलम्</summary>

अनुज्झितसुहृद्भावः सुहृदां दुर्हृदामपि ।  
सम इत्येव भाव्योऽपि नम इत्यभिभाव्यते  ॥ ७-६ ॥
</details>

ಭಾ: ದುಷ್ಟಸ್ವಭಾವವುಳ್ಳವರಲ್ಲಿಯೂ ಒಳ್ಳೆಯಸ್ವಭಾವವುಳ್ಳವರಲ್ಲಿಯೂ ಏಕರೀತಿಯಾಗಿ ಒಳ್ಳೆಯ ಸ್ವಭಾವವನ್ನೇ ತೋರಿಸುವ ಮಹಾತ್ಮರು ಸಮರೆನ್ನಿಸಿಕ್ಕೊಳ್ಳಬೇಕಾದರೂ "ನಮಃ" ಎನ್ನಿಸಿಕ್ಕೊಳ್ಳುತ್ತಾರೆ. ಅಂದರೆ ಎಲ್ಲರೂ ಅವರ ಸಮದೃಷ್ಟಿಯನ್ನು ಮೆಚ್ಚಿ ಅವರಿಗೆ ನಮಸ್ಕಾರವನ್ನು ಸಲ್ಲಿಸುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರು ಇಲ್ಲಿ "ಸಮ" ಮತ್ತು "ನಮ" ಪದಗಳ ಪ್ರಯೋಗದಿಂದ ವಿರೋಧವು ಸ್ಫುರಿಸುವಂತೆ ತೋರಿಸಿದ್ದಾರೆ. "ಸಮ ಎನ್ನಬೇಕಾದವರನ್ನು ನಮ ಎನ್ನುತ್ತಾರೆ." ಎಂಬ ವಾಕ್ಯದಲ್ಲಿ ಏನೋ ವಿರೋಧ ಕ್ಷಣಕಾಲ ಭಾಸವಾಗುತ್ತದೆ. ಆದರೆ ಅರ್ಥವನ್ನು ಪರಿಶೀಲಿಸಿದರೆ ಆ ವಿರೋಧ ಮಾಯವಾಗುತ್ತದೆ. ಮತ್ತೂ ಒಂದು ಚಮತ್ಕಾರ ಇಲ್ಲಿ ಉಂಟು. ನಮ ಎಂಬಲ್ಲಿ ನ + ಮೇ ಎಂದೂ ಪದವಿಭಾಗ ಮಾಡಬಹುದು. ಆಗ "ಎಲ್ಲರಲ್ಲೂ ಸಮದೃಷ್ಟಿಯಿದ್ದರೂ ಮಹಾತ್ಮನನ್ನು 'ಇವನು ನನ್ನಲ್ಲಿ ಅನುಕೂಲನಾಗಿಲ್ಲ' ಎಂದು ಹೇಳುತ್ತಾರೆ" ಎಂಬ ಅರ್ಥವೂ ಬರುತ್ತದೆ. ಮಧ್ಯಸ್ಥಿಕೆಯನ್ನು ಮಾಡುವವನ ತೀರ್ಪು ಎರಡು ಪಕ್ಷದವರಿಗೂ ಅಸಮರ್ಪಕವೆಂದು ತೋರಿದರೆ ಆ ತೀರ್ಪು ನಿಜವಾಗಿಯೂ ಒಳ್ಳೆಯ ತೀರ್ಪೇ ಅಲ್ಲವೆ?
</details>

<details open><summary>विश्वास-प्रस्तुतिः</summary>

मरुद्भिः पीड्यमानोऽपि संत्यक्तोऽपि दिवानिशम् ।  
विषयस्नेहरहितो रत्नदीपः प्रकाशते  ॥ ७-७ ॥
</details>

<details><summary>मूलम्</summary>

मरुद्भिः पीड्यमानोऽपि संत्यक्तोऽपि दिवानिशम् ।  
विषयस्नेहरहितो रत्नदीपः प्रकाशते  ॥ ७-७ ॥
</details>

ಭಾ: ಗಾಳಿಯ ಹೊಡೆತವಿದ್ದರೂ ಹಗಲಿರುಳು ಗಮನಕೊಡದೆ ಇದ್ದರೂ  ಆಸರೆಯಲ್ಲಿ ಎಣ್ಣೆಯಿಲ್ಲದೆ ರತ್ನದೀಪವು ಬೆಳಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸಂಸ್ಕೃತ ಕಾವ್ಯಗಳಲ್ಲಿ ರತ್ನದೀಪವು ಮಿಣುಕು ಹುಳುವಿನಂತೆ ಸ್ವಯಂ ಪ್ರಕಾಶಮಾನವಾಗಿರುತ್ತದೆಂದು ಉಲ್ಲೇಖಿಸುತ್ತಾರೆ. ಕೆಲವು ಖನಿಜಗಳು ಜೈವಿಕಪದಾರ್ಥಗಳು ಸ್ವಯಂ ಪ್ರಕಾಶಮಾನವಾಗಿರುತ್ತವೆ ಎಂಬುದೇನೋ ನಿಜ. ಸಾಧಾರಣವಾದ ರತ್ನಗಳು ಪ್ರತಿಫಲನದಿಂದ ಹೊಳೆಯುತ್ತವೆಯೇ ಹೊರತು ಸ್ವಯಂ ಪ್ರಕಾಶಕಗಳಲ್ಲ. ಈ ಶ್ಲೋಕದಲ್ಲಿ "ವಿಷಯಸ್ನೇಹರಹಿತಃ" ಎಂಬ ಪದದ ಉಪಯೋಗದಿಂದ ಈ ಅನ್ಯೋಕ್ತಿ ವಿಷಯಸುಖಗಳನ್ನೂ ಸಂಸಾರದಲ್ಲಿನ ವ್ಯಾಮೋಹವನ್ನೂ ತೊರೆದವನಿಗೆ ಅನ್ವಯಿಸುತ್ತದೆಂಬುದು ಸ್ಪಷ್ಟ. ವಿರಕ್ತನ ತೇಜಸ್ಸು ನಿರಪೇಕ್ಷವಾಗಿರುತ್ತದೆ.
</details>

<details open><summary>विश्वास-प्रस्तुतिः</summary>

जनयत्यनिले दावं शमयत्यपि तोयदे ।  
अभिन्नैः स्थीयते पुण्यैराश्रमारण्यपादपैः ॥ ७-८ ॥
</details>

<details><summary>मूलम्</summary>

जनयत्यनिले दावं शमयत्यपि तोयदे ।  
अभिन्नैः स्थीयते पुण्यैराश्रमारण्यपादपैः ॥ ७-८ ॥
</details>

ಭಾ:  (ಕಾಡಿನ ಮರಗಳಲ್ಲಿ) ಗಾಳಿಯು ಬಂದಾಗ ಕಾಡಿಗಿಚ್ಚು ಉಂಟಾಗುತ್ತಿರಲು, ಮೋಡಗಳು ಮಳೆ ಸುರಿಸಲು ಕಿಚ್ಚು ಆರುತ್ತಿರಲು, ಪವಿತ್ರಕರವಾದ ಋಷ್ಯಾಶ್ರಮದ ಮರಗಳು (ಈ ವ್ಯತ್ಯಾಸಗಳಿಲ್ಲದೆ) ಒಂದೇ ರೀತಿ ಇರುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಋಷ್ಯಾಶ್ರಮದ ಮರಗಳಂತೆ ಸ್ಥಿರಚಿತ್ತನ ಮನಸ್ಸೂ ಕೂಡ ಸುಖ ದುಃಖಗಳಿಂದ ಪ್ರಭಾವಿತವಾಗದೆ ಏಕರೀತಿ ಇರುತ್ತದೆ ಎಂಬುದೇ ಈ ಅನ್ಯೋಕ್ತಿಯ ಧ್ವನಿ. ಈ ಸ್ಥಿರಚಿತ್ತತೆಯೂ ಪೂರ್ವಜನ್ಮಸುಕೃತದ ಫಲವೆಂಬುದು "ಪುಣ್ಯೈಃ" ಎಂಬ ಪದದಿಂದ ಸೂಚಿತವಾಗುತ್ತದೆ.
</details>

<details open><summary>विश्वास-प्रस्तुतिः</summary>

अहार्येण कदाप्यन्यैः असंहार्येण केनचित् ।  
तितिक्षाकवचेनैव सर्वं जयति संवृतः ॥ ७-९ ॥
</details>

<details><summary>मूलम्</summary>

अहार्येण कदाप्यन्यैः असंहार्येण केनचित् ।  
तितिक्षाकवचेनैव सर्वं जयति संवृतः ॥ ७-९ ॥
</details>

ಭಾ:  ಇತರರು ಯಾರೂ ಎಂದಿಗೂ ಅಪಹರಿಸಲಾಗದ ಮತ್ತು ನಾಶಪಡಿಸಲಾಗದ ತಾಳ್ಮೆಯೆಂಬ ಕವಚವನ್ನು ಧರಿಸಿದವನು ಎಲ್ಲವನ್ನೂ ಗೆಲ್ಲುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಯೋಧನ ಕವಚವನ್ನು ಕಳ್ಳರು ಕದಿಯಬಹುದು, ಇತರರು ನಾಶಪಡಿಸಬಹುದು. ಸ್ಥಿರಚಿತ್ತನ ಸಹನೆಯಾದರೋ ಅಹಾರ್ಯ ಹಾಗೂ ಅಸಂಹಾರ್ಯ.
</details>

<details open><summary>विश्वास-प्रस्तुतिः</summary>

अमृतस्यन्दिनं कश्चित् कृष्णमेघं द्विजः स्मरन् ।  
उदन्यया न वेशन्तम् उदन्वन्तं च वीक्षते  ॥ ७-१० ॥
</details>

<details><summary>मूलम्</summary>

अमृतस्यन्दिनं कश्चित् कृष्णमेघं द्विजः स्मरन् ।  
उदन्यया न वेशन्तम् उदन्वन्तं च वीक्षते  ॥ ७-१० ॥
</details>

ಭಾ: ಹಕ್ಕಿಯೊಂದು (ಚಾತಕ) ಬಾಯಾರಿಕೆಯಿಂದ ಅಮೃತಪ್ರಾಯವಾದ ನೀರನ್ನು ಸುರಿಸುವ ಕಾರ್ಮೋಡವನ್ನು ನೆನೆಯುತ್ತಾ ಚಿಕ್ಕ ಹೊಂಡವನ್ನಾಗಲಿ ಸಮುದ್ರವನ್ನಾಗಲಿ ನೋಡುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಆತ್ಮಜ್ಞಾನಕ್ಕಾಗಿ ತೃಷಿತನಾದ ಸಾಧಕನು ಸ್ಥಿರಚಿತ್ತನಾಗಿ ಶ್ರೀಕೃಷ್ಣನಲ್ಲೇ ಮನಸ್ಸುಳ್ಳವನಾಗಿ ಉಳಿದ ಕ್ಷುದ್ರ ದೇವತೆಗಳಲ್ಲಾಗಲಿ ವಿಷಯಗಳಲ್ಲಾಗಲಿ ಆಸ್ಥೆಯನ್ನು ತೋರಿಸುವುದಿಲ್ಲ ವೆಂಬ ಧ್ವನಿಯನ್ನು "ದ್ವಿಜಃ" ಮತ್ತು "ಕೃಷ್ಣಮೇಘಃ" ಎಂಬ ಪದಗಳು ಪುಷ್ಟೀಕರಿಸುತ್ತವೆ. ಚಾತಕ ಪಕ್ಷಿಯು ಮಳೆಯ ನೀರಿಗೇ ಕಾದು ಮಳೆಯ ನೀರಿನಿಂದಲೇ ತೃಪ್ತಿಯನ್ನು ಪಡೆಯುತ್ತದೆ ಎಂಬುದು ಕವಿಸಮಯ.
</details>

<details open><summary>विश्वास-प्रस्तुतिः</summary>

विदधातु धाम तमसा कृतेन किं  
यदि वा न वेत्ति न विधिर्न वा वयं ।  
प्रथमोपकारि चरमं यतस्ततः  
प्रतियोगिनो भवति तस्य सार्थता   ॥ ७-११ ॥
</details>

<details><summary>मूलम्</summary>

विदधातु धाम तमसा कृतेन किं  
यदि वा न वेत्ति न विधिर्न वा वयं ।  
प्रथमोपकारि चरमं यतस्ततः  
प्रतियोगिनो भवति तस्य सार्थता   ॥ ७-११ ॥
</details>

ಭಾ: ವಿಧಿಯು (ಸೂರ್ಯನ) ರಶ್ಮಿಯನ್ನು ಸೃಷ್ಟಿಸಲಿ ಕತ್ತಲನ್ನೇಕೆ ಸೃಷ್ಟಿಸಿದನು ? (ಎಂದು ಕೇಳಬಹುದು). (ಇದಕ್ಕೆ ಉತ್ತರವು) ವಿಧಿಗಾಗಲಿ ನಮಗಾಗಲಿ ತಿಳಿದಿಲ್ಲವೆಂದಲ್ಲ. (ಮೊದಲು ಹೇಳಿದ) ರಶ್ಮಿಗೆ ವಿರೋಧಿಯಾಗಿರುವುದೇ (ಕಡೆಯಲ್ಲಿ ಹೇಳಿರುವ) ಕತ್ತಲೆಯು ರಶ್ಮಿಗೆ ಮಾಡಿದ ಉಪಕಾರವು ಹಾಗೂ ಕತ್ತಲೆಯ ಸಾರ್ಥಕ್ಯವು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಬೆಳಕಿನ ಸುಖವನ್ನು ಅನುಭವಿಸಬೇಕಾದರೆ ಕತ್ತಲೆಯಿದ್ದರೆ ತಾನೇ? ಅದೇ ರೀತಿ, ಸಜ್ಜನರ ಮಹಿಮೆಯ ಉನ್ನತಿಗೆ ದುರ್ಜನರೂ ಅವಶ್ಯಕ ಎಂಬುದು ಈ ಶ್ಲೋಕದ ಅಭಿಪ್ರಾಯ. ಪುರಂದರ ದಾಸರ "ನಿಂದಕರಿರಬೇಕು" ಎಂಬ ದೇವರನಾಮವನ್ನು ಇಲ್ಲಿ ನೆನೆಯಬಹುದು.

ವೈಜ್ಞಾನಿಕದೃಷ್ಟಿಯಲ್ಲಿ ಬೆಳಕಿನ ಅಭಾವವೇ ಕತ್ತಲೆ. ಆದರೆ ಕೆಲವು ಸನಾತನ ದಾರ್ಶನಿಕರು ಬೆಳಕಿನಂತೆ ಕತ್ತಲೆಯೂ ಒಂದು ಸತ್ತ್ವವೆಂದು ನಂಬುತ್ತಾರೆ.
</details>

<details open><summary>विश्वास-प्रस्तुतिः</summary>

विभवेष्वपि दोषगंधहीनः  
प्रलयेऽपि स्थितिमक्षयां दधानः ।  
विषमेष्वपि भावयन् समत्त्वं  
पुरुषः कोऽपि हृदि स्थितः प्रजानाम्   ॥ ७-१२ ॥
</details>

<details><summary>मूलम्</summary>

विभवेष्वपि दोषगंधहीनः  
प्रलयेऽपि स्थितिमक्षयां दधानः ।  
विषमेष्वपि भावयन् समत्त्वं  
पुरुषः कोऽपि हृदि स्थितः प्रजानाम्   ॥ ७-१२ ॥
</details>

ಭಾ: (೧) ವಿಭವಾವತಾರಗಳಲ್ಲಿಯೂ ದೋಷದ ಗಂಧವೂ ಇಲ್ಲದ, ಪ್ರಲಯ ಕಾಲದಲ್ಲಿಯೂ ನಾಶರಹಿತನಾದ, ಪ್ರತಿಕೂಲರಾದವರಲ್ಲಿಯೂ ಒಂದೇ ರೀತಿಯಾದ (ಪ್ರಸನ್ನತೆಯುಳ್ಳ) ಅನಿರ್ವಚನೀಯನಾದ ಪುರುಷನು (ಪುರುಷೋತ್ತಮನು) ಜನರ ಹೃದಯದಲ್ಲಿ ನೆಲೆಸಿದ್ದಾನೆ. (೨) ಐಶ್ವರ್ಯ ಬಂದಾಗಲೂ ಅಹಂಕಾರ ದೃಪ್ತತೆ ಮೊದಲಾದ ದೋಷಗಳಿಲ್ಲದ, ಬಂದ ಐಶ್ವರ್ಯವು ಕ್ಷೀಣವಾದಾಗಲೂ ನಿರ್ವಿಕಾರಚಿತ್ತನಾದ ಮಹಾಪುರುಷನು ಜನರ ಮನಸ್ಸಿನಲ್ಲಿ ನೆಲೆಸಿರುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರು ಪದ್ಧತಿಯ ಕಡೆಯ ಶ್ಲೋಕದಲ್ಲಿ ಪುರುಷೋತ್ತಮನನ್ನು ನೆನೆಯುತ್ತಾ ಮಹಾಪುರುಷನ ಸ್ಥಿರಚಿತ್ತತೆಯನ್ನೂ ಹೊಗಳಿ ಅಂತಹವನು ಚಿರಸ್ಮರಣೀಯನು ಎಂದು ಹೇಳಿದ್ದಾರೆ.

|| ಇತಿ ಸಮಚಿತ್ತಪದ್ಧತಿಃ ಸಪ್ತಮೀ ||

॥ इति समचित्तपद्धतिः सप्तमी ॥
</details>

## ०८ सदाश्रितपद्धतिः

<details open><summary>विश्वास-प्रस्तुतिः</summary>

सुवृत्तस्यावदातस्य कलापूर्णस्य सत्पतेः ।  
क्षणलेशग्रहेऽपि स्यात् अतीर्थस्यापि तीर्थता  ॥ ८-१ ॥
</details>

<details><summary>मूलम्</summary>

सुवृत्तस्यावदातस्य कलापूर्णस्य सत्पतेः ।  
क्षणलेशग्रहेऽपि स्यात् अतीर्थस्यापि तीर्थता  ॥ ८-१ ॥
</details>

ಭಾ: ಸತ್ಪುರುಷರನ್ನು ಆಶ್ರಯಿಸುವುದರ ಪ್ರಾಮುಖ್ಯತೆಯನ್ನು ಈ ಪದ್ಧತಿಯಲ್ಲಿ ವಿವರಿಸಲಾಗಿದೆ

(೧) ಪೂರ್ಣವಾಗಿ ಗುಂಡಗಿರುವ, ಸುಂದರನಾದ, ಹದಿನಾರು ಕಲೆಗಳಿಂದಲೂ ಕೂಡಿರುವ ನಕ್ಷತ್ರರಾಜನಾದ ಚಂದ್ರನಿಗೆ ಕೊಂಚವೇ ಕಾಲ ಕೊಂಚಮಟ್ಟಿಗೇನೇ ಗ್ರಹಣವಾದಾಗ್ಯೂ ತೀರ್ಥವೆಂದು ಪರಿಗಣನೆಗೆ ಬಾರದ ಜಲರಾಶಿಗೂ ತೀರ್ಥತೆಯು ಬರುತ್ತದೆ. (೨) ಸದಾಚಾರವಂತನಾದ ಪರಿಶುದ್ಧನಾದ ಜ್ಞಾನಪೂರ್ಣನಾದ ಸಜ್ಜನಶ್ರೇಷ್ಠನಿಂದ ಅಲ್ಪಕಾಲದ ಅಲ್ಪಸ್ವೀಕಾರವೂ ಅಶುದ್ಧನಿಗೆ ಶುದ್ಧಿಯನ್ನು ಕೊಡುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಶ್ಲಿಷ್ಟ ಪದಗಳು: ಸುವೃತ್ತ= (ಪೂರ್ಣವೃತ್ತ,ಆಚಾರವಂತ); ಅವದಾತ= (ಸುಂದರ, ಶುದ್ಧ); ಕಲಾ= (ಚಂದ್ರನ ಬಿಂಬದ ಹದಿನಾರನೆಯ ಒಂದು ಭಾಗ, ಜ್ಞಾನ); ಸತ್ಪತಿ= (ಚಂದ್ರ, ಸಜ್ಜನಶ್ರೇಷ್ಠ); ಗ್ರಹ= (ಗ್ರಹಣ, ಸ್ವೀಕಾರ); ತೀರ್ಥ= ( ಪುಣ್ಯಕ್ಷೇತ್ರ,ಸತ್ಪಾತ್ರ). ಚಂದ್ರಗ್ರಹಣದ ಕಾಲದಲ್ಲಿ ಅಶುದ್ಧವಾದ ಒಂದು ಹೊಂಡವೂ ಕೂಡ ಶುದ್ಧವೆಂದು ಪರಿಗಣಿತವಾಗುತ್ತದೆ ಎಂಬ ಜ್ಯೋತಿಶ್ಶಾಸ್ತ್ರಕ್ಕೆ ಸಂಬಂಧಿಸಿದ ವಿಷಯವು ಇಲ್ಲಿ ಪ್ರಸ್ತಾಪವಾಗಿದೆ.
</details>

<details open><summary>विश्वास-प्रस्तुतिः</summary>

प्रतिपद्प्राप्तितः प्रागप्यापदा सत्पदाश्रितः ।  
राजा तदितरो वापि नोपरागेण पीड्यते  ॥ ८-२ ॥
</details>

<details><summary>मूलम्</summary>

प्रतिपद्प्राप्तितः प्रागप्यापदा सत्पदाश्रितः ।  
राजा तदितरो वापि नोपरागेण पीड्यते  ॥ ८-२ ॥
</details>

ಭಾ: (೧) ನಕ್ಷತ್ರಮಾರ್ಗವನ್ನು ಆಶ್ರಯಿಸಿದ ಚಂದ್ರನೇ ಆಗಲಿ ಸೂರ್ಯನೇ ಆಗಲಿ ಪ್ರಥಮಾ ತಿಥಿಯು ಬರುವುದಕ್ಕೆ ಮುನ್ನ ಗ್ರಹಣಕ್ಕೆ ಒಳಗಾಗಿದ್ದರೂ ಪ್ರಥಮಾ ತಿಥಿಯು ಬಂದಮೇಲೆ ಗ್ರಹಣದಿಂದ ಪೀಡಿತನಾಗುವುದಿಲ್ಲ. (೨) ಸಜ್ಜನರ ಪಾದಗಳನ್ನು ಆಶ್ರಯಿಸಿದ ರಾಜನೇ ಆಗಲಿ ಉಳಿದವರೇ ಆಗಲಿ ಅವರಿಗೆ ಜ್ಞಾನಪ್ರಾಪ್ತಿಯಾಗುವುದಕ್ಕೆ ಮೊದಲು ತೊಂದರೆಗಳಿಂದ ಪೀಡಿತರಾಗಿದ್ದರೂ ಜ್ಞಾನಪ್ರಾಪ್ತಿಯನಂತರ  ಪೀಡಿತರಾಗುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಪ್ರತಿಪತ್= (ಪ್ರಥಮಾ ತಿಥಿ,ಜ್ಞಾನ); ಸತ್ಪದಾಶ್ರಿತಃ= (ನಕ್ಷತ್ರಮಾರ್ಗವನ್ನು ಆಶ್ರಯಿಸಿದ, ಸಜ್ಜನರ ಪಾದಗಳನ್ನು ಆಶ್ರಯಿಸಿದ); ಉಪರಾಗ= (ಗ್ರಹಣ, ತೊಂದರೆ). ಪ್ರಥಮಾ ತಿಥಿಯು ಬಂದೊಡನೆ ಗ್ರಹಣದ ಬಿಡುಗಡೆಯಾಗುವ ವಿಷಯವನ್ನು ಚಮತ್ಕಾರವಾಗಿ ವರ್ಣಿಸಿ ಅದರ ಮೂಲಕ ಸಜ್ಜನರ ಆಶ್ರಯದಿಂದ ಬಂದೊದಗಿದ ಜ್ಞಾನವು ಸರ್ವಪೀಡಾನಿವಾರಕವೆಂಬುದನ್ನು ದೇಶಿಕರು ತಿಳಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

विषमो गुणभेदेन विकारान् जनयन् क्रमात् ।  
समये महता योगात् अहङ्कारः प्रलीयते ॥ ८-३ ॥
</details>

<details><summary>मूलम्</summary>

विषमो गुणभेदेन विकारान् जनयन् क्रमात् ।  
समये महता योगात् अहङ्कारः प्रलीयते ॥ ८-३ ॥
</details>

ಭಾ: ಸತ್ತ್ವರಜಸ್ತಮೋಗುಣಗಳಸಮ್ಮಿಶ್ರಣ ಭೇದದಿಂದ ಏಕರೀತಿಯಾಗಿರದೆ  ಮನುಷ್ಯನಲ್ಲಿ ವಿವಿಧವಾದ ಕ್ಷೋಭೆಗಳನ್ನು ಉಂಟುಮಾಡುವ ಅಹಙ್ಕಾರವು ಸಕಾಲದಲ್ಲಿ ಮಹಾತ್ಮನ ಸಂಸರ್ಗವಾದರೆ ಕರಗಿಹೋಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ "ವಿಷಮಃ" ಎಂಬ ಶಬ್ದಕ್ಕೆ ವಿಷಮಜ್ವರವೆಂಬ ಅರ್ಥವನ್ನೂ ಹೇಳಬಹುದು. ವಿಷಮಜ್ವರವು ಹೇಗೆ ಜ್ವರಪೀಡಿತನ ಶರೀರಗುಣಗಳನ್ನವಲಂಬಿಸಿ ಬಗೆಬಗೆಯಾದ ಕ್ಷೋಭೆಗಳನ್ನು ಉಂಟುಮಾಡಿ, ಸಕಾಲದಲ್ಲಿ ಸದ್ವೈದ್ಯನೊಬ್ಬನ ಸಂಸರ್ಗವಾದರೆ ಇಳಿಯುವುದೋ ಅದೇ ರೀತಿ ಅಹಙ್ಕಾರವೂ ಕೂಡ ಸದ್ಗುರುವಿನ ಯೋಗದಿಂದ ಮಾಯವಾಗುವುದು ಎಂಬುದು ಧ್ವನಿತ.
</details>

<details open><summary>विश्वास-प्रस्तुतिः</summary>

स्वदृष्टिप्रतिघातेऽपि स्वच्छे क्वचन शोभनः ।  
तत्र ह्यभिमुखः स्वात्मा झटित्येव प्रकाशते ॥ ८-४ ॥
</details>

<details><summary>मूलम्</summary>

स्वदृष्टिप्रतिघातेऽपि स्वच्छे क्वचन शोभनः ।  
तत्र ह्यभिमुखः स्वात्मा झटित्येव प्रकाशते ॥ ८-४ ॥
</details>

ಭಾ: (೧) ನಿರ್ಮಲವಾದ (ಕನ್ನಡಿಯು) ತನ್ನ ದೃಷ್ಟಿಗೆ ಅಡ್ಡಬಂದರೂ ಆ ಕನ್ನಡಿಯಲ್ಲಿ ತನ್ನ ಸ್ವರೂಪವು ಒಡನೆಯೇ ಪ್ರಕಾಶಿಸುತ್ತದೆ. (೨) ನಿರ್ಮಲನಾದ ಸತ್ಪುರುಷನ ಎದುರಿನಲ್ಲಿ ತನ್ನ ತಿಳುವಳಿಕೆಗೆ ಏಟು ಬಿದ್ದರೂ ತನ್ನ ಆತ್ಮದ ನಿಜರೂಪವು ಆ ಸತ್ಪುರುಷನ ಸನ್ನಿಧಿಯಲ್ಲಿಯೇ ಗೋಚರವಾಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಒಬ್ಬ ಮನುಷ್ಯ ಸತ್ಪುರುಷನೊಬ್ಬನನ್ನು ಸಂದರ್ಶಿಸಿದಾಗ ಆ ಮಹಾತ್ಮನ ಬೋಧೆಯಿಂದ  ಅಲ್ಲಿಯವರೆಗೂ ಅವನಲ್ಲಿದ್ದ ಅರಿವಿನಲ್ಲಿನ ದೋಷಗಳು ಥಟ್ಟನೆ ಸ್ಫುರಿಸುವುವು. ಆ ಸ್ಫುರಣದಿಂದಲೇ ತನ್ನ ನಿಜ ಆಂತರಿಕ ಸ್ವರೂಪವೂ ಕೂಡ ಅವನಿಗೆ ಸ್ವಚ್ಛವಾದ ಕನ್ನಡಿಯಲ್ಲಿ ಕಂಡಂತೆ ತೋರಿಬರುವುದು. ಭಾರತೀಯ ತಾರ್ಕಿಕ ಸಂಪ್ರದಾಯದ ಪ್ರಕಾರ ಕಣ್ಣಿಗೆ ಒಂದು ವಸ್ತುವು ಕಾಣಬೇಕಾದರೆ ಕಣ್ಣಿನಿಂದ ಹೊರಟ ಕಿರಣಗಳು ಆ ವಸ್ತುವನ್ನು ಮುಟ್ಟಬೇಕು . ( ಈ ನಂಬಿಕೆಯಲ್ಲಿ ವೈಜ್ಞಾನಿಕತಥ್ಯತೆಯಿಲ್ಲ.) ಈ ನಂಬಿಕೆಯು "ಸ್ವದೃಷ್ಟಿಪ್ರತಿಘಾತೇಽಪಿ" ಎಂಬಲ್ಲಿ ಸೂಚಿತವಾಗಿದೆ.
</details>

<details open><summary>विश्वास-प्रस्तुतिः</summary>

शिक्षके हरिताकारः मेरौ नीलतनुर्द्विजः ।  
अपूर्ववर्णवान् भाति सत्यनिष्ठे च कौशिकः ॥ ८-५ ॥
</details>

<details><summary>मूलम्</summary>

शिक्षके हरिताकारः मेरौ नीलतनुर्द्विजः ।  
अपूर्ववर्णवान् भाति सत्यनिष्ठे च कौशिकः ॥ ८-५ ॥
</details>

ಭಾ: ಹಸಿರು ಬಣ್ಣದ ಗಿಳಿಯು (ತನಗೆ ಮಾತು ಹೇಳಿಕ್ಕೊಡುವ) ಶಿಕ್ಷಕನ ಸಂಗದಿಂದ ಅಕಾರವೇ ಮೊದಲಾದ ವರ್ಣಾಕ್ಷರಗಳನ್ನು ಪಡೆದು ಕಂಗೊಳಿಸುತ್ತದೆ. ಕಪ್ಪು ಬಣ್ಣದ ಕಾಗೆಯು (ಚಿನ್ನದಂತೆ ಥಳಥಳಿಸುವ) ಮೇರು ಪರ್ವತದ ಬಳಿ ಅಪೂರ್ವವಾದ ಬಣ್ಣವನ್ನು ಪಡೆದು ಕಂಗೊಳಿಸುತ್ತದೆ. ಕೌಶಿಕ ವಂಶೋದ್ಭವನಾದ ವಿಶ್ವಾಮಿತ್ರ ಮುನಿಯು ಸತ್ಯನಿಷ್ಠನಾದ ವಸಿಷ್ಠನ ಸಂಗದಿಂದ ಬ್ರಾಹ್ಮಣತ್ವನ್ನು ಪಡೆದು ಕಂಗೊಳಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಅದೇ ಪ್ರಕಾರ, ಸತ್ಪುರುಷನ ಸಂಗದಿಂದ ಸಾಮಾನ್ಯನೂ ಕೂಡ ಸದಾಚಾರಯುಕ್ತನಾಗಿ ಅನಿರ್ವಚನೀಯ ಕಾಂತಿಯೊಂದನ್ನು ಪಡೆಯುತ್ತಾನೆ ಎಂಬುದು ಅನ್ಯೋಕ್ತಿಯ ಮೂಲಕ ಧ್ವನಿತವಾಗುತ್ತದೆ. "ವರ್ಣ" ಎಂಬ ಶಬ್ದಕ್ಕೆ ಮೂರು ಅರ್ಥಗಳಿರುವುದನ್ನು (ವರ್ಣ= ಬಣ್ಣ, ಅಕಾರಾದಿ ವರ್ಣ, ಚಾತುರ್ವರ್ಣ್ಯದ ವರ್ಣ) ದೇಶಿಕರು ಚಮತ್ಕಾರವಾಗಿ ಉಪಯೋಗಿಸಿಕ್ಕೊಂಡಿದ್ದಾರೆ.
</details>

<details open><summary>विश्वास-प्रस्तुतिः</summary>

कलङ्किनि जले क्वापि सौरं प्रतिफलन् महः ।  
तमोऽपहत्त्वं तनुते समृद्धिं च दिने दिने ॥ ८-६ ॥
</details>

<details><summary>मूलम्</summary>

कलङ्किनि जले क्वापि सौरं प्रतिफलन् महः ।  
तमोऽपहत्त्वं तनुते समृद्धिं च दिने दिने ॥ ८-६ ॥
</details>

ಭಾ: (೧) ಸೂರ್ಯಸಂಬಂಧವಾದ ತೇಜಸ್ಸು ಕಲಙ್ಕವುಳ್ಳ ಜಲಮಯಮಂಡಲನಾದ ಚಂದ್ರನಲ್ಲಿ ಪ್ರತಿಫಲಿಸಿ ಕತ್ತಲೆಯನ್ನು ಹೋಗಲಾಡಿಸುತ್ತಾ ದಿನ ದಿನಕ್ಕೆ ವೃದ್ಧಿಯಾಗುತ್ತದೆ. (೨) ಯಾವನೋ ಕಲಙ್ಕಿತನಾದ ಜಡಮನುಷ್ಯನಲ್ಲಿ ವಿದ್ವಾಂಸನೊಬ್ಬನ ತೇಜಸ್ಸು ಪ್ರತಿಫಲಿಸಿ ಆ ಜಡಮನುಷ್ಯನ ತಮೋಗುಣವನ್ನು ಹೋಗಲಾಡಿಸುತ್ತಾ ದಿನ ದಿನಕ್ಕೆ ವೃದ್ಧಿಯಾಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸೂರ್ಯನ ಪ್ರತಿಫಲಿತವಾದ ಬೆಳಕೇ ಬೆಳ್ದಿಂಗಳು ಎಂದು ನಮ್ಮ ಪುರಾತನ ಭಾರತೀಯ ಜ್ಯೋತಿಶ್ಶಾಸ್ತ್ರಜ್ಞರಿಗೆ ತಿಳಿದಿದ್ದಿತು. ದೇಶಿಕರು ಈ ವಿಷಯವನ್ನೇ ಇಲ್ಲಿ ಎತ್ತಿಕ್ಕೊಂಡಿದ್ದಾರೆ. ಸೂರ್ಯನ ಪ್ರತಿಫಲಿತವಾದ ಬೇಳಕು ಶುಕ್ಲಪಕ್ಷದಲ್ಲಿ ಕತ್ತಲೆಯನ್ನು ಹೋಗಲಾಡಿಸಿ ದಿನ ದಿನಕ್ಕೂ ವೃದ್ಧಿಯಾಗುವಂತೆ ಮಹಾಪುರುಷನೊಬ್ಬನ ಸಂಸರ್ಗದಿಂದ ಜಡಮನುಷ್ಯನ ತಮೋಗುಣವು ನಾಶವಾಗಿ ಅವನ ತೇಜಸ್ಸು ದಿನ ದಿನಕ್ಕೆ ವೃದ್ಧಿಯಾಗುತ್ತದೆ ಎಂಬುದೇ ಈ ಶ್ಲೋಕದ ತಿರುಳು. ಇಲ್ಲಿ ಶ್ಲಿಷ್ಟ ಪದಗಳು: ಜಲ= (ನೀರು, ಜಡಸ್ವಭಾವದವ); ಸೌರಂ= (ಸೂರ್ಯ ಸಂಬಂಧವಾದ, ವಿದ್ವಾಂಸನಿಗೆ ಸಂಬಂಧಿಸಿದ); ತಮಃ= (ಕತ್ತಲೆ, ತಮೋಗುಣ).
</details>

<details open><summary>विश्वास-प्रस्तुतिः</summary>

स्वतश्चैतन्यहीनस्य विषयच्छिद्रभागिनः ।  
कस्यचित् प्राज्ञमूलाः स्युः पुरुषार्थप्रवृत्तयः ॥ ८-७ ॥
</details>

<details><summary>मूलम्</summary>

स्वतश्चैतन्यहीनस्य विषयच्छिद्रभागिनः ।  
कस्यचित् प्राज्ञमूलाः स्युः पुरुषार्थप्रवृत्तयः ॥ ८-७ ॥
</details>

ಭಾ: ಸ್ವಭಾವತಃ ಅಜ್ಞಾನಿಯಾದ, (ಆದುದರಿಂದಲೇ) ವಿಷಯಸುಖದೌರ್ಬಲ್ಯದಲ್ಲಿ ಭಾಗವಹಿಸುವ ಮನುಷ್ಯನ ಪುರುಷಾರ್ಥಪ್ರಯತ್ನಗಳು (ಆತನು ಆಶ್ರಯಿಸಿರುವ) ಜ್ಞಾನಿಯನ್ನವಲಂಬಿಸಿರುತ್ತವೆ. ಅರ್ಥಾತ್, ಅಜ್ಞಾನಿಯಾಗಿ ಚಂಚಲಚಿತ್ತನಾದವನೂ ಕೂಡ ಮಹಾತ್ಮನೊಬ್ಬನನ್ನು ಆಶ್ರಯಿಸುವುದರಿಂದ ಅವನ ಪ್ರವೃತ್ತಿಗಳು ಧರ್ಮಾರ್ಥಕಾಮಮೋಕ್ಷಗಳೊಳಗೆ ಮೋಕ್ಷವೇ ಗುರಿಯಾಗಿ ಇರುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮನುಷ್ಯನು ಅವನ ಜೀವಿತದಲ್ಲಿ ಸಾಧಿಸಬೇಕಾದ ವಿಷಯಗಳು - ಧರ್ಮಾರ್ಥಕಾಮಮೋಕ್ಷಗಳು - ಪುರುಷಾರ್ಥಗಳು.
</details>

<details open><summary>विश्वास-प्रस्तुतिः</summary>

महान्तं पुरुषं प्राप्य कञ्चित् सत्त्वप्रवर्तकम् ।  
प्रतिबुद्धो जनस्तेन परमं साम्यमश्नुते ॥ ८-८ ॥
</details>

<details><summary>मूलम्</summary>

महान्तं पुरुषं प्राप्य कञ्चित् सत्त्वप्रवर्तकम् ।  
प्रतिबुद्धो जनस्तेन परमं साम्यमश्नुते ॥ ८-८ ॥
</details>

ಭಾ: ಸತ್ತ್ವಗುಣವನ್ನು ಪ್ರೇರಿಸುವ ಮಹಾಪುರುಷನ ಸಾನ್ನಿಧ್ಯದಲ್ಲಿ ಜ್ಞಾನವನ್ನು ಪಡೆದುಕ್ಕೊಂಡು ಎಚ್ಚೆತ್ತ ಮನುಷ್ಯನು ಉಪದೇಶಕನ ಪರಮಸಾಮ್ಯಕ್ಕೇ ಬರುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶುದ್ಧಸತ್ತ್ವರೂಪಿಯಾದ ಪುರುಷೋತ್ತಮನಲ್ಲಿ ಶರಣನಾದವನು ಅವನಿಗೆ ಜ್ಞಾನೋದಯವಾದ ಬಳಿಕ ಪರಮಾತ್ಮನ ಸಾಮ್ಯವನ್ನೇ ಪಡೆಯುತ್ತಾನೆ ಎಂಬ ಅರ್ಥವೂ ಸೂಚಿತವಾಗಿದೆ.
</details>

<details open><summary>विश्वास-प्रस्तुतिः</summary>

सूत्रं रत्नसमावेशात् चर्म सत्पदसंश्रयात् ।  
तदभेदेन गृह्येत तृणमप्यस्त्रमन्त्रणात् ॥ ८-९ ॥
</details>

<details><summary>मूलम्</summary>

सूत्रं रत्नसमावेशात् चर्म सत्पदसंश्रयात् ।  
तदभेदेन गृह्येत तृणमप्यस्त्रमन्त्रणात् ॥ ८-९ ॥
</details>

ಭಾ: ರತ್ನಗಳನ್ನು ಪೋಣಿಸುವ ನೂಲು ರತ್ನದೊಡನೆಯೂ, ಸಜ್ಜನರ ಪದಸಂಸ್ಪರ್ಶದಿಂದ (ಪಾದುಕೆಯ) ಚರ್ಮವು ಸಜ್ಜನರ ಪಾದದೊಡನೆಯೂ, ಅಸ್ತ್ರಕ್ಕೆ ಸಂಬಂಧಿಸಿದ ಮಂತ್ರದಿಂದ ಮಂತ್ರಿಸಲಾದ ಹುಲ್ಲುಕಡ್ಡಿಯು ಅಸ್ತ್ರದೊಡನೆಯೂ ಭೇದವಿಲ್ಲದೆ ಪರಿಗಣಿತವಾಗುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸಜ್ಜನರ ಸಂಗದಿಂದ ಅಲ್ಪರೂ ಕೂಡ ಉನ್ನತಿಯನ್ನು ಪಡೆಯುತ್ತಾರೆ ಎಂಬುದೇ ತಾತ್ಪರ್ಯ. "ಹೂವಿನಿಂದ ನಾರಿಗೂ ಸ್ವರ್ಗ" ಎಂಬ ಕನ್ನಡದ ಗಾದೆಯನ್ನು ನೆನಪುಮಾಡಿಕ್ಕೊಡುತ್ತದೆ.
</details>

<details open><summary>विश्वास-प्रस्तुतिः</summary>

एकयैव गुरोर्दृष्ट्या द्वाभ्यां वापि लभेत यत् ।  
न तत् तिसृभिरष्टाभिः सहस्रेणापि कर्हिचित्॥ ८-१० ॥
</details>

<details><summary>मूलम्</summary>

एकयैव गुरोर्दृष्ट्या द्वाभ्यां वापि लभेत यत् ।  
न तत् तिसृभिरष्टाभिः सहस्रेणापि कर्हिचित्॥ ८-१० ॥
</details>

ಭಾ: ಆಚಾರ್ಯನ ಒಂದು ಸಲದ ಅಥವಾ ಎರಡು ಸಲದ ದೃಷ್ಟಿಪಾತದಿಂದ ಏನು ಲಭ್ಯವೋ ಅದು ಇತರರ ಮೂರಲ್ಲ, ಎಂಟಲ್ಲ ಸಾವಿರಸಲದ ದೃಷ್ಟಿಪಾತದಿಂದಲೂ ಲಭ್ಯವಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಮುಕ್ಕಣ್ಣನಾದ ಶಿವನಿಂದಲೇ ಆಗಲಿ, ಎಂಟು ಕಣ್ಣಿನ ಚತುರ್ಮುಖಬ್ರಹ್ಮನಿಂದಲೇ ಆಗಲಿ, ಸಹಸ್ರಾಕ್ಷನಾದ ಇಂದ್ರನಿಂದಲೇ ಆಗಲಿ ಲಭ್ಯವಿಲ್ಲ ಎಂಬ ಅರ್ಥವೂ ಸ್ಪಷ್ಟವಾಗಿ ಕಾಣಬರುತ್ತದೆ.
</details>

<details open><summary>विश्वास-प्रस्तुतिः</summary>

रथ्यातोयं त्रिदशसरिता राजनीतिः सुकीर्त्या  
काव्यालापस्त्रियुगकथया कायवान् आत्मबुद्ध्या ।  
दारप्रीतिः प्रजननधिया जन्तुहिंसा मखेन  
प्रज्ञाहीनः परहितविदा सङ्गतः शुद्धिमेति  ॥ ८-११ ॥
</details>

<details><summary>मूलम्</summary>

रथ्यातोयं त्रिदशसरिता राजनीतिः सुकीर्त्या  
काव्यालापस्त्रियुगकथया कायवान् आत्मबुद्ध्या ।  
दारप्रीतिः प्रजननधिया जन्तुहिंसा मखेन  
प्रज्ञाहीनः परहितविदा सङ्गतः शुद्धिमेति  ॥ ८-११ ॥
</details>

ಭಾ: ರಸ್ತೆಯ ಚರಂಡಿಯ ನೀರಿಗೆ ಗಂಗಾನದಿಯನ್ನು ಸೇರುವುದರಿಂದ, ರಾಜನೀತಿಗೆ ಸುಪ್ರಸಿದ್ಧನ ಸಂಬಂಧದಿಂದ, ಕಾವ್ಯವಾಚನಕ್ಕೆ ಪರಮಾತ್ಮನ  ಕಥೆಯಿಂದ, ಮನುಷ್ಯನಿಗೆ ಆತ್ಮಜ್ಞಾನದಿಂದ, ಭಾರ್ಯೆಯಲ್ಲಿ ಪ್ರೀತಿಗೆ ವಂಶವನ್ನು ಬೆಳೆಸುವ ಬುದ್ಧಿಯಿಂದ, ಪ್ರಾಣಿಹಿಂಸೆಗೆ ಯಜ್ಞಾರ್ಥವಾಗುವುದರಿಂದ, ಜ್ಞಾನಶೂನ್ಯನಾದವನಿಗೆ ಇತರರಿಗೆ ಯಾವುದು ಹಿತವೆಂಬುದನ್ನು ಅರಿತ ಪಂಡಿತನ ಸಹವಾಸದಿಂದ ಶುದ್ಧಿಯು ದೊರೆಯುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದೇಶಿಕರು ಸತ್ಪುರುಷನ ಸಂಸರ್ಗ ಹೇಗೆ ಉತ್ತಾರಕವೆಂಬುದಕ್ಕೆ ಅನೇಕ ನಿದರ್ಶನಗಳನ್ನು ಕೊಟ್ಟು ವಿವರಿಸಿದ್ದಾರೆ.  "ತ್ರಿಯುಗ" ಎಂಬ ಪದಕ್ಕೆ ಶಬ್ದಾರ್ಥಕೌಸ್ತುಭದಲ್ಲಿ ಯಜ್ಞಪುರುಷನೆಂಬ ಅರ್ಥವನ್ನು ಕೊಟ್ಟಿದೆ. ವ್ಯಾಖ್ಯಾನದಲ್ಲಿ ತ್ರಿಯುಗ ವೆಂಬುದಕ್ಕೆ ಮೂರುಜೋಡಿ ಎಂಬ ಅರ್ಥದ ಮೂಲಕ ಷಾಡ್ಗುಣ್ಯರೂಪಿ ಪರಮಾತ್ಮನ ಜ್ಞಾನ-ಬಲ, ವೀರ್ಯ-ಐಶ್ವರ್ಯ ಮತ್ತು ಶಕ್ತಿ-ತೇಜೋಮಯ ವ್ಯೂಹರೂಪಗಳು ಎಂಬ ಅರ್ಥವನ್ನು ಮಾಡಲಾಗಿದೆ. ಒಟ್ಟಿನಲ್ಲಿ "ತ್ರಿಯುಗಕಥಾ" ಎಂದರೆ ಹರಿಕಥೆ ಎನ್ನಬಹುದು. ಅಥವಾ, ಕೃತ, ತ್ರೇತಾ ದ್ವಾಪರಯುಗಗಳ ಕಥೆಯೆಂದೂ ಅರ್ಥಮಾಡಬಹುದು. ಯಜ್ಞಾರ್ಥವಾದ ಪ್ರಾಣಿಹಿಂಸೆಯು ನಿಂದ್ಯವಲ್ಲವೆಂದೂ ಬಲಿ ಕೊಟ್ಟ ಪ್ರಾಣಿಗೂ ಸದ್ಗತಿ ಬರುತ್ತದೆಂದೂ ಹೇಳುತ್ತಾರೆ. ಆದರೆ ಪಶುಹಿಂಸಾತ್ಮಕ ಯಜ್ಞಗಳು ಕಲಿಯುಗದಲ್ಲಿ ನಿಷಿದ್ಧವೆಂದೂ ಹೇಳಲಾಗಿದೆ.
</details>

<details open><summary>विश्वास-प्रस्तुतिः</summary>

विभुर्बन्धं प्राप्य व्यतनुत विमुक्तिं व्रजभुवाम्  
स्वतंत्रोऽसौ दूतः स्वयमजनि सूतश्च भजताम् ।  
प्रतिज्ञां स्वाम् औज्झत् स्वपदतटिनीसूनुसमरे  
महद्योगात् प्रायो वहति महिमानं तदखिलम् ॥ ८-१२ ॥
</details>

<details><summary>मूलम्</summary>

विभुर्बन्धं प्राप्य व्यतनुत विमुक्तिं व्रजभुवाम्  
स्वतंत्रोऽसौ दूतः स्वयमजनि सूतश्च भजताम् ।  
प्रतिज्ञां स्वाम् औज्झत् स्वपदतटिनीसूनुसमरे  
महद्योगात् प्रायो वहति महिमानं तदखिलम् ॥ ८-१२ ॥
</details>

ಭಾ: ಸರ್ವಾಂತರ್ಯಾಮಿಯಾದ ಶ್ರೀಕೃಷ್ಣನು ತಾನೇ ಬಂಧಕ್ಕೆ ಒಳಗಾಗಿ ವ್ರಜಸ್ತ್ರೀಯರಿಗೆ ಮುಕ್ತಿಯನ್ನು ಕೊಟ್ಟನು. ಸ್ವತಂತ್ರನಾದರೂ ದೂತನಾದನು. ಸ್ವಯಂಭುವಾದವನು ಅವನನ್ನು ಸೇವಿಸಿದವರಿಗೆ ಸೂತ(ಸಾರಥಿ)ನಾದನು. ಗಾಂಗೇಯ ಭೀಷ್ಮನೊಡನೆ ಅರ್ಜುನನ ಯುದ್ಧದಲ್ಲಿ ("ಆಯುಧಗಳನ್ನು ತೊಡುವುದಿಲ್ಲ" ಎಂಬ) ತನ್ನ ಪ್ರತಿಜ್ಞೆಯನ್ನೇ ಮುರಿದನು. ಇವೆಲ್ಲ ಕೃತ್ಯಗಳು ಪ್ರಾಯಶಃ ಮಹಾತ್ಮನ ಸಂಯೋಗದಿಂದಲೇ ಮಹಿಮೆಯನ್ನು ತಳೆದಿವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ತಾಯಿ ಯಶೋದೆಯಿಂದ ಒರಳಿಗೆ ಕಟ್ಟಿಹಾಕಿಸಿಕ್ಕೊಂಡು ಬಂಧನಕ್ಕೆ ಒಳಗಾದನು. ತಾನೇ ಬಂಧನಕ್ಕೆ ಒಳಗಾದವನು ಉಳಿದವರನ್ನು ಬಂಧನದಿಂದ ಬಿಡಿಸುವುದೂ ಹೇಗೆ? ಆದರೆ ಗೋಪಿಕಾಸ್ತ್ರೀಯರನ್ನು ಸಂಸಾರಬಂಧನದಿಂದಲೇ ಬಿಡಿಸಿದನಲ್ಲ? ಸ್ವತಂತ್ರನಾದವನು ಇನ್ನೊಬ್ಬರಿಗೆ ದೂತನಾಗುವುದು ಉಂಟೆ? ಸ್ವಯಂಭುವಾಗಿ ಸೂತನಾದನಲ್ಲ? (ಸೂತನೆಂದರೆ ಸಾರಥಿ ಎಂಬ ಅರ್ಥವಲ್ಲದೆ ಕ್ಷತ್ರಿಯನಿಂದ ಬ್ರಾಹ್ಮಣಸ್ತ್ರೀಯಲ್ಲಿ ಹುಟ್ಟಿದವನು ಎಂಬ ಅರ್ಥವೂ ಉಂಟು.) ತಾನೇ ಮಾಡಿದ ಪ್ರತಿಜ್ಞೆಯನ್ನು ಅರ್ಜುನ- ಭೀಷ್ಮರ ಯುದ್ಧದಲ್ಲಿ ಮರತನಲ್ಲ? ಹೀಗೂ ಉಂಟೆ? ಲೋಕೋತ್ತರ ಮಹಾತ್ಮನ ಚರಿತ್ರೆಯಲ್ಲಿ ಈ ವಿಧವಾದ ತೊಡಕುಗಳು ಇರುತ್ತವೆ. ಈ ತೊಡಕುಗಳಿಗೂ ಮಹಾತ್ಮನ ಸಂಬಂಧದಿಂದಲೇ ಪ್ರಾಯಶಃ ಮಾಹಾತ್ಮ್ಯೆ.

|| ಇತಿ ಸದಾಶ್ರಿತಪದ್ಧತಿಃ ಅಷ್ಟಮೀ ||

॥ इति सदाश्रितपद्धतिरष्टमी ॥
</details>

## ०९ नीतिमत्पद्धतिः

<details open><summary>विश्वास-प्रस्तुतिः</summary>

विक्रमाक्रान्तभुवने समे षाड्गुण्यशालिनि ।  
भजति स्थिरतां लक्ष्मीः कस्मिंश्चित् पुरुषोत्तमे  ॥ ९-१ ॥
</details>

<details><summary>मूलम्</summary>

विक्रमाक्रान्तभुवने समे षाड्गुण्यशालिनि ।  
भजति स्थिरतां लक्ष्मीः कस्मिंश्चित् पुरुषोत्तमे  ॥ ९-१ ॥
</details>

ಭಾ: ಈ ಪದ್ಧತಿಯು ಮುಖ್ಯವಾಗಿ ರಾಜನೀತಿಗೇ ಸಂಬಂಧಿಸಿದೆ.

(೧) ತ್ರಿವಿಕ್ರಮನ ಅವತಾರದಲ್ಲಿ ವಿಶ್ವವನ್ನೇ ಆಕ್ರಮಿಸಿದ, ಸರ್ವಭೂತಗಳಲ್ಲಿಯೂ ಒಂದೇ ಸಮನಾದ ಪ್ರವೃತ್ತಿಯುಳ್ಳ, ಜ್ಞಾನ-ಶಕ್ತಿ-ಬಲ-ಐಶ್ವರ್ಯ-ವೀರ್ಯ-ತೇಜಸ್ ಇವೇ ಆರು ಗುಣಗಳಿಂದ ಮನೋಹರನಾದ, ಅನಿರ್ವಚನೀಯನಾದ ಪುರುಷೋತ್ತಮನಲ್ಲಿ ಲಕ್ಷ್ಮೀದೇವಿಯು ಸ್ಥಿರವಾಗಿ ನೆಲೆಸುತ್ತಾಳೆ. (೨) ಪರಾಕ್ರಮದಿಂದ ಜಗತ್ತನ್ನೇ ತನ್ನ ವಶಮಾಡಿಕ್ಕೊಂಡಿರುವ, ನಿಷ್ಪಕ್ಷಪಾತಿಯಾದ, ಸಂಧಿ-ವಿಗ್ರಹ-ಯಾನ-ಆಸನ-ದ್ವೈಧೀಭಾವ-ಸಮಾಶ್ರಯವೆಂಬ ಆರು ಗುಣಗಳಿಂದ ಒಪ್ಪುವ ಶ್ರೇಷ್ಠಪುರುಷನೊಬ್ಬನಲ್ಲಿ ಐಶ್ವರ್ಯವು ಸ್ಥಿರವಾಗಿ ನಿಲ್ಲುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಅಸಂಖ್ಯೇಯಗುಣನಿಧಿಯಾದ ಪರಮಾತ್ಮನಲ್ಲಿ ಈ ಆರು ಗುಣಗಳು ವಿಶೇಷವಾದುವು. ಪರಮಾತ್ಮನಿಗೆ ಸಂಬಂಧಿಸಿ ಈ ಆರು ಗುಣಗಳನ್ನು ಬಲ್ಲವರು ಈ ರೀತಿ ವಿವರಿಸುತ್ತಾರೆ: ಸಕಲವನ್ನೂ ಏಕಕಾಲದಲ್ಲಿ ಸಾಕ್ಷಾತ್ಕರಿಸುವ ಶಕ್ತಿಯು ಜ್ಞಾನ; ಇತರರಿಂದ ಮಾಡಲು ಅಶಕ್ಯವಾದವುಗಳನ್ನು ಮಾಡುವುದು ಶಕ್ತಿ; ಶ್ರಮವಿಲ್ಲದೆ ಸಮಸ್ತವನ್ನೂ ಧರಿಸುವ ಸಾಮರ್ಥ್ಯವು ಬಲ; ತನ್ನ ಸಂಕಲ್ಪಕ್ಕೆ ಪ್ರತಿಬಂಧವಿಲ್ಲದಂತೆ ಎಲ್ಲವನ್ನೂ ನಿಯಮಿಸುವುದು ಐಶ್ವರ್ಯ; ಸ್ವಲ್ಪವೂ ವಿಕಾರವಿಲ್ಲದೆ ಇರುವುದು ವೀರ್ಯ; ಯಾರಿಗೂ ಸ್ವಾಧೀನನಾಗದೆ ಯಾವ ಸಹಕಾರಿಯ ಅವಶ್ಯಕತೆಯಿಲ್ಲದೆ ಇರುವುದು ತೇಜಸ್. ಶ್ರೇಷ್ಠ ರಾಜನಲ್ಲಿ ಇರಬೇಕಾದ ಗುಣಗಳೂ ಆರು. ತನ್ನ ವಿಜಯಕ್ಕೆ ಸಂದರ್ಭವು ಅನುಕೂಲವಾಗಿಲ್ಲದೆ ಇದ್ದರೆ ಎದುರಾಳಿಯೊಡನೆ ಗೆಳೆತನ ಬೆಳೆಸುವುದು ಸಂಧಿ; ತನಗೆ ಅನುಕೂಲವೆಂದೆನಿಸಿದಾಗ ಯುದ್ಧಮಾಡುವುದು ವಿಗ್ರಹ; ಸಮಯವನ್ನರಿತು ಸರಿಯಾದ ವಿಧದಲ್ಲಿ ಯುದ್ಧಕ್ಕೆ ಹೊರಡುವುದು ಯಾನ; ಅಂತಿಮವಿಜಯವನ್ನು ಸಾಧಿಸುವುದಕ್ಕಾಗಿ ಅನೇಕಕಾರಣಗಳಿಂದ ಯುದ್ಧಮಾಡದೇ ಇರುವುದು ಆಸನ; ಎದುರಾಳಿಯ ಸೈನ್ಯದಲ್ಲಿ ಬಿರುಕು ಬರುವಂತೆ ಮಾಡಿ ಲಾಭ ಪಡೆಯುವುದು ದ್ವೈಧೀಭಾವ; ಮತ್ತೊಬ್ಬರಲ್ಲಿ ಆಶ್ರಯ ಪಡೆಯುವುದು ಸಮಾಶ್ರಯ.
</details>

<details open><summary>विश्वास-प्रस्तुतिः</summary>

पार्थिवानां पदार्थानां स्वभूत्या चक्रवर्तिनाम् ।  
जनयत्यचिराद्भेदं छिद्रेण महताऽन्वयः ॥ ९-२ ॥
</details>

<details><summary>मूलम्</summary>

पार्थिवानां पदार्थानां स्वभूत्या चक्रवर्तिनाम् ।  
जनयत्यचिराद्भेदं छिद्रेण महताऽन्वयः ॥ ९-२ ॥
</details>

ಭಾ: (೧) ಪೃಥ್ವಿಗೆ ಸಂಬಂಧಿಸಿದ ಅಂದರೆ ಮಣ್ಣಿನ ರೂಪದ, ಸಹಜವಾಗಿಯೇ (ಕುಂಬಾರನ) ಚಕ್ರದಲ್ಲಿರುವ ವಸ್ತುಗಳಲ್ಲಿ ದೊಡ್ಡ ರಂಧ್ರವೊಂದು ಉಂಟಾದರೆ ಆ ರಂಧ್ರವು ಆ ವಸ್ತುಗಳು ಸೀಳಿಹೋಗುವುದಕ್ಕೆ ಕಾರಣವಾಗುತ್ತದೆ. (೨) ತಮ್ಮೊಳಗೆ ಶ್ರೇಷ್ಠತೆಯನ್ನು ಅಪೇಕ್ಷಿಸುತ್ತಿರುವ, ತಮ್ಮ ಐಶ್ವರ್ಯದಿಂದ ಚಕ್ರವರ್ತಿಗಳಾಗಿರುವ ರಾಜರುಗಳಲ್ಲಿ ದೊಡ್ಡ ದೌರ್ಬಲ್ಯವು ತಲೆದೋರಲು, ಅದು ಅವರುಗಳಲ್ಲಿ ಕಲಹವನ್ನು ಉಂಟುಮಾಡುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟಪದಗಳು: ಪಾರ್ಥಿವ= (ಪೃಥ್ವಿಗೆ ಸಂಬಂಧಿಸಿದ, ರಾಜ); ಪದಾರ್ಥಾನಾಮ್= (ವಸ್ತುಗಳ, ಪದವಿಯನ್ನು ಅಪೇಕ್ಷಿಸುವ); ಚಕ್ರವರ್ತೀ= (ಕುಂಬಾರನ ಚಕ್ರದಮೇಲಿರುವ, ಚಕ್ರವರ್ತಿ); ಛಿದ್ರ= (ರಂಧ್ರ, ದೌರ್ಬಲ್ಯ). ಕುಂಬಾರನು ಮಡಕೆಯನ್ನು ಮಾಡುವಾಗ ಚಕ್ರದ ಮೇಲೆ ಇಟ್ಟಿರುವ ಮಣ್ಣಿನ ಮುದ್ದೆಯಲ್ಲಿ ಒಂದು ದೊಡ್ಡ ಬಿರುಕು ಉಂಟಾದರೆ ಆಗ ಆ ಮಡಕೆಯೇ ಒಡೆದು ಹೋಗುವ ಸಂಭವವಿದೆ. ರಾಜರುಗಳಲ್ಲಿ ಒಂದು ದೊಡ್ಡ ದೌರ್ಬಲ್ಯವೂ ಕೂಡ ಅವರುಗಳ ಮಧ್ಯೆ ಭಿನ್ನಾಭಿಪ್ರಾಯವನ್ನು ಬರಿಸಿ ಅವರಲ್ಲಿ ಕಲಹವನ್ನು ಉಂಟುಮಾಡುತ್ತದೆ. ಪಾಂಡವ ಕೌರವರಲ್ಲಿ ಪಗಡೆಯ ದೌರ್ಬಲ್ಯವೇ ಕಲಹಕ್ಕೆ ಎಡೆಕೊಡಲಿಲ್ಲವೇ?
</details>

<details open><summary>विश्वास-प्रस्तुतिः</summary>

सदसन्तौ विचिन्वानः समवर्ती शमप्रदः ।  
अपि दंडधरो नित्यं लोकपालः स दक्षिणः ॥ ९-३ ॥
</details>

<details><summary>मूलम्</summary>

सदसन्तौ विचिन्वानः समवर्ती शमप्रदः ।  
अपि दंडधरो नित्यं लोकपालः स दक्षिणः ॥ ९-३ ॥
</details>

ಭಾ: ಸಜ್ಜನರನ್ನೂ ದುರ್ಜನರನ್ನೂ ಆರಿಸುತ್ತಾ ಅವರಲ್ಲಿ ಸಮನಾಗಿ ನಡೆದುಕ್ಕೊಂಡು ಅವರಿಗೆ ನಿವೃತ್ತಿಯನ್ನು (ಶಾನ್ತಿಯನ್ನು) ನೀಡುವ ದಕ್ಷಿಣದಿಕ್ಪಾಲಕನಾದ ಯಮಧರ್ಮರಾಜನು (ಲೋಕವನ್ನು ಆಳುವ ರಾಜನು) ಶಿಕ್ಷೆಯನ್ನು ಕೊಡುವವನಾದರೂ ಯಾವಾಗಲೂ ಸರಳಸ್ವಭಾವದವನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸಮವರ್ತೀ, ದಂಡಧರಃ ಮತ್ತು ಲೋಕಪಾಲಃ ಇವು ಮುರೂ ಯಮನೆಂಬ ಅರ್ಥದಲ್ಲಿ ಪರ್ಯಾಯಪದಗಳು. ಇವು ಧರ್ಮದಿಂದ ಆಳುವ ರಾಜನಿಗೆ ವಿಶೇಷಣಗಳು.
</details>

<details open><summary>विश्वास-प्रस्तुतिः</summary>

यमेनोपक्रमेऽजानन् विश्वाधीशं व्यवस्थितं ।  
सामादिषु च तत्त्वज्ञः स न कः सिद्धिमर्हति  ॥ ९-४ ॥
</details>

<details><summary>मूलम्</summary>

यमेनोपक्रमेऽजानन् विश्वाधीशं व्यवस्थितं ।  
सामादिषु च तत्त्वज्ञः स न कः सिद्धिमर्हति  ॥ ९-४ ॥
</details>

ಭಾ: (ಪ್ರಜೆಗಳು) ಯಾರನ್ನು ಪಾಪಕಾರ್ಯಗಳನ್ನು ಇಳಿಸುವುದರಲ್ಲಿ ಕಂಕಣಬದ್ಧನನ್ನಾಗಿಯೂ ವಿಶ್ವಕ್ಕೇ ಅಧಿಪತಿಯನ್ನಾಗಿಯೂ ಅರಿತರೋ ಸಾಮ-ದಾನ-ಭೇದ-ದಂಡ ಉಪಾಯಗಳಲ್ಲಿ ಪರಿಣತನಾಗಿರುವ ಅಂತಹ  ರಾಜನು ಯಾವನು ತಾನೆ ಸಫಲತೆಯನ್ನು ಪಡೆಯುವುದಿಲ್ಲ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ವ್ಯಾಖ್ಯಾನಕಾರರು ಈ ಶ್ಲೋಕಕ್ಕೆ ಇನ್ನೂ ಎರಡು ಅರ್ಥಗಳನ್ನು ಕೊಟ್ಟಿದ್ದಾರೆ. ಒಂದು "ಸನಕಃ" ಎಂದು ಒಂದೇ ಪದವನ್ನಾಗಿ ಗಣಿಸಿ ಹಂಸಾವತಾರಕ್ಕೆ ಸಂಬಂಧಿಸಿದಂತೆ, ಇನ್ನೊಂದು "ಸಾಮಾದಿಷು" ಎಂಬಲ್ಲಿ ಸಾಮವೇ ಮೊದಲಾದ ವೇದಗಳಲ್ಲಿ ಎಂಬ ಅರ್ಥವನ್ನು ಮಾಡಿ ವೇದಮಂತ್ರಗಳ ಅಧಿಷ್ಠಾತೃ ದೇವತೆಗಳಿಗೆ ಅನ್ವಯಿಸಿದಂತೆ.
</details>

<details open><summary>विश्वास-प्रस्तुतिः</summary>

तमिस्राचारिणां रोद्धा विजिताक्षो मरुत्प्रियः ।  
कपिकृत्यैरपि स्थाने भाति वेलातिलङ्घिभिः ॥ ९-५ ॥
</details>

<details><summary>मूलम्</summary>

तमिस्राचारिणां रोद्धा विजिताक्षो मरुत्प्रियः ।  
कपिकृत्यैरपि स्थाने भाति वेलातिलङ्घिभिः ॥ ९-५ ॥
</details>

ಭಾ: (೧) ನಿಶಾಚರರಾದ ರಾಕ್ಷಸರನ್ನು ತಡೆದ, ಅಕ್ಷಕುಮಾರನನ್ನು ಕೊಂದ, ವಾಯುದೇವನಿಗೆ ಪ್ರಿಯನಾದ (ಮಾರುತಿಯು) ಎಲ್ಲೆಮೀರಿದ ಕಪಿಕೃತ್ಯಗಳನ್ನೆಸಗಿದರೂ (ತನ್ನ ಯಶಸ್ಸಿನಿಂದ) ಯುಕ್ತವಾಗಿಯೇ ಶೋಭಿಸುತ್ತಾನೆ. (೨) ಕತ್ತಲಿನಲ್ಲಿ ಸಂಚರಿಸುವ (ಶತ್ರುಪಕ್ಷದ ಗೂಢಚಾರರನ್ನು) ತಡೆಯುವ, ಜಿತೇಂದ್ರಿಯನಾದ, (ಯಜ್ಞಯಾಗಾದಿಗಳನ್ನು ಮಾಡಿ) ದೇವತೆಗಳಿಗೆ ಪ್ರಿಯನಾದ ರಾಜನು ತನ್ನ ದೇಶದ ಎಲ್ಲೆಯನ್ನು ದಾಟಿ ಸಾಹಸಗಳನ್ನು ಮಾಡಿದರೂ ಕೂಡ ನ್ಯಾಯವಾಗಿಯೇ ತೇಜಸ್ವಿಯಾಗಿರುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ತಮಿಸ್ರಾಚಾರಿನ್= (ರಾಕ್ಷಸ, ಗೂಢಚಾರ); ವಿಜಿತಾಕ್ಷಃ= (ಅಕ್ಷ ಕುಮಾರನನ್ನು ಕೊಂದವನು, ಜಿತೇಂದ್ರಿಯ); ಮರುತ್= (ವಾಯು, ದೇವತೆ); ಕಪಿಕೃತ್ಯ= (ಕಪಿಯ ಸ್ವಾಭಾವಿಕ ಕೃತ್ಯಗಳು, ಆನೆಯಿಂದ ಸಾಧ್ಯವಾದ ಕೃತ್ಯಗಳು). ಇಲ್ಲಿ ರಾಮಾಯಣದ ಕಥೆಯಲ್ಲಿ ಬರುವ ಮಾರುತಿಯ ಸಾಹಸಗಳು ಪ್ರಸ್ತುತ. ಕಪಿಗಳು ಮರದಿಂದ ಮರಕ್ಕೆ ಹಾರುತ್ತವೆ. ಮಾರುತಿಯಾದರೋ ಸಮುದ್ರವನ್ನೇ ಹಾರಿಬಿಟ್ಟ. ಅದು ಎಲ್ಲೆ ಮೀರಿದ ಕಪಿಕೃತ್ಯವಲ್ಲವೇ? "ಅಪಿ" ಎಂಬ ಶಬ್ದದ ಪ್ರಯೋಗದಿಂದ ಕಪಿಕೃತ್ಯಗಳನ್ನು ಮಾಡಿದರೂ ಎಂಬ ವಿರೋಧವು ತೋರಿಬರುತ್ತದೆ. ಸರಿಯಾಗಿ ಅರ್ಥವಾದ ಮೇಲೆ ಆ ತೋರಿಕೆ ಮಾಯವಾಗುತ್ತದೆ.
</details>

<details open><summary>विश्वास-प्रस्तुतिः</summary>

अङ्गयुक्तः कृतास्त्रश्च कुर्वन् सम्यक् पुरोविधिम् ।  
विजानन् सिद्धसाध्यादीन् वैरिणोऽस्त्रैर्न पीड्यते ॥ ९-६ ॥
</details>

<details><summary>मूलम्</summary>

अङ्गयुक्तः कृतास्त्रश्च कुर्वन् सम्यक् पुरोविधिम् ।  
विजानन् सिद्धसाध्यादीन् वैरिणोऽस्त्रैर्न पीड्यते ॥ ९-६ ॥
</details>

ಭಾ: (೧) ಅಂಗನ್ಯಾಸದಿಂದ ಕೂಡಿ, ಅಸ್ತ್ರಮಂತ್ರದಿಂದ ದಿಗ್ಬಂಧನ ಮಾಡಿ,  ಸಿದ್ಧ-ಸಾಧ್ಯ ಇವೆರಡನ್ನೂ ತಿಳಿದುಕ್ಕೊಂಡು ಮಂತ್ರಸಿದ್ಧಿಗಾಗಿ ಸಾಧನೆಯನ್ನು ಮಾಡಿದರೆ ಶತ್ರುಗಳ ಮಂತ್ರಗಳಿಂದ ತೊಂದರೆಗೊಳಗಾಗುವುದಿಲ್ಲ. (೨) ಸಪ್ತಾಂಗಯುಕ್ತನಾಗಿ ಅಸ್ತ್ರಶಾಸ್ತ್ರಜ್ಞನಾಗಿ ಯಾವುದು ಸಿದ್ಧ, ಯಾವುದು ಸಾಧ್ಯ ಎಂಬುದನ್ನು ಚೆನ್ನಾಗಿ ಅರಿತು, ಮುಂದಿನ ಆಗು ಹೋಗುಗಳನ್ನು ಪರಾಮರ್ಶಿಸಿ ಕೆಲಸ ಮಾಡುವ ರಾಜನು ಶತ್ರುಗಳ ಅಸ್ತ್ರಗಳಿಂದ ಬಾಧಿತನಾಗುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಇಲ್ಲಿ ಮೊದಲನೆಯ ಅರ್ಥ ಮಂತ್ರಜಪಶಾಸ್ತ್ರಕ್ಕೆ ಸಂಬಂಧಿಸಿದೆ. ಅಂಗನ್ಯಾಸ, ಅಸ್ತ್ರ ದಿಗ್ಬಂಧನ, ಸಿದ್ಧ-ಸಾಧ್ಯಗಳು ಆ ಶಾಸ್ತ್ರಕ್ಕೆ ಸಂಬಂಧಿಸಿದ ಪಾರಿಭಾಷಿಕ ಶಬ್ದಗಳು. ಪ್ರಸ್ತುತವಾದ ಎರಡನೆಯ ಅರ್ಥದಲ್ಲಿ ರಾಜ್ಯದ ಸಪ್ತಾಂಗಗಳು ಹೀಗಿವೆ: ಸ್ವಾಮಿ, ಅಮಾತ್ಯ, ಸುಹೃತ್, ಕೋಶ, ರಾಷ್ಟ್ರ, ದುರ್ಗ ಮತ್ತು ಬಲ.
</details>

<details open><summary>विश्वास-प्रस्तुतिः</summary>

कामाधिकरणग्राह्यमूलादिबलशालिनः ।  
अहीनेऽपि नरेन्द्रस्य शक्तयः सिद्धिहेतवः   ॥ ९-७ ॥
</details>

<details><summary>मूलम्</summary>

कामाधिकरणग्राह्यमूलादिबलशालिनः ।  
अहीनेऽपि नरेन्द्रस्य शक्तयः सिद्धिहेतवः   ॥ ९-७ ॥
</details>

ಭಾ: (೧) ಸ್ವೇಚ್ಛೆಯಿಂದ ಆರಿಸಿಕ್ಕೊಂಡ ಸ್ಥಾನಗಳಲ್ಲಿ ದೊರಕುವ ಮೂಲಿಕೆಗಳೇ ಮೊದಲಾದ ಬಲಗಳುಳ್ಳ ವಿಷವೈದ್ಯನ ಶಕ್ತಿಗಳು ಸರ್ಪರಾಜನಲ್ಲಿಯೂ ಫಲಕಾರಿಯಾಗುತ್ತವೆ. (೨) ಯುದ್ಧಕ್ಕೆ ಬೇಕಾದ ಮೂಲವೇ ಮುಂತಾದ ಬಲಗಳನ್ನು ಸಾಕಷ್ಟು ಹೊಂದಿದ ರಾಜನ ಶಕ್ತಿಗಳು ತನಗಿಂತ ಅಶಕ್ತರಲ್ಲದವರಲ್ಲಿಯೂ ಕೂಡ ಫಲಕಾರಿಯಾಗುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: (ಕಾಮಾಧಿಕರಣ+ಗ್ರಾಹ್ಯ, ಕಾಮಾಧಿಕ+ರಣಗ್ರಾಹ್ಯ); ಮೂಲ= (ಮೂಲಿಕೆ, ಮೂಲಬಲ), ಅಹೀನ= (ಅಹಿ+ಇನ, ಅ+ಹೀನ); ನರೇಂದ್ರ= (ವಿಷವೈದ್ಯ, ರಾಜ). ವಿಷವೈದ್ಯನಿಗೆ ಮಣಿ, ಮಂತ್ರ ಮತ್ತು ಮೂಲಿಕೆ ಇವು ಬಲಗಳು. ರಾಜನಿಗೆ ಇರಬೇಕಾದ ಶಕ್ತಿಗಳು ಮೂರು. ಕೋಶ ಮತ್ತು ದಂಡಗಳಿಂದ ಉಂಟಾಗುವ ಶಕ್ತಿ ಪ್ರಭು ಶಕ್ತಿ; ವಿಕ್ರಮದಿಂದ ಉಂಟಾಗುವುದು ಉತ್ಸಾಹ ಶಕ್ತಿ; ಸಂಧಿ, ವಿಗ್ರಹ ಮುಂತಾದ ಷಡ್ಗುಣಗಳನ್ನು ಮತ್ತು ಸಾಮ-ದಾನ-ಭೇದ-ದಂಡ ಉಪಾಯಗಳನ್ನು ರಕ್ಷಿಸಿಕ್ಕೊಂಡು ಬರುವುದು ಮಂತ್ರ ಶಕ್ತಿ.
</details>

<details open><summary>विश्वास-प्रस्तुतिः</summary>

प्रद्युम्नो ह्यनिरुद्धात्मा स्वनाम्ना मानसोदयः ।  
वीरः कश्चिद्वितन्वीत स्त्रीप्रायमखिलं जगत् ॥ ९-८ ॥
</details>

<details><summary>मूलम्</summary>

प्रद्युम्नो ह्यनिरुद्धात्मा स्वनाम्ना मानसोदयः ।  
वीरः कश्चिद्वितन्वीत स्त्रीप्रायमखिलं जगत् ॥ ९-८ ॥
</details>

ಭಾ: (೧) ಅನಿರುದ್ಧನಲ್ಲೇ ನೆಟ್ಟ ಮನಸ್ಸುಳ್ಳ ಮನೋಭವನಾದ ಪ್ರದ್ಯುಮ್ನನೆಂಬ ವೀರನೊಬ್ಬನು ಜಗತ್ತೆಲ್ಲವನ್ನೂ ಸ್ತ್ರೀಯರನ್ನಾಗಿ ಮಾಡುತ್ತಾನೆ. (೨) ಹಣವಂತನಾದ, ತಡೆಯಿಲ್ಲದ ಯತ್ನಗಳುಳ್ಳ, ತನ್ನ ಕೀರ್ತಿ्ಯಿಂದ ಸಂದ ಗೌರವದಿಂದ ವೃದ್ಧಿಹೊಂದಿದ ವೀರನೊಬ್ಬನು ಜಗತ್ತೆಲ್ಲವನ್ನೂ ಸ್ತ್ರೀಯರನ್ನೆಂಬಂತೆ ಮಾಡಿಯಾನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಪ್ರದ್ಯುಮ್ನ= (ಧನಿಕ, ಪ್ರದ್ಯುಮ್ನ); (ಮಾನಸ+ಉದಯಃ, ಮಾನ+ಸೋದಯಃ). ಕೃಷ್ಣನ ಮಗನಾದ ಪ್ರದ್ಯುಮ್ನನು ಅನಿರುದ್ಧನ ತಂದೆಯಾದುದರಿಂದ "ಅನಿರುದ್ಧಾತ್ಮಾ". "ಆತ್ಮಾ ವೈ ಪುತ್ರ ನಾಮಾಸಿ" ಎಂಬಂತೆ ಎಂದು ಬೇಕಾದರೂ ಹೇಳಬಹುದು. ಅವನೇ ಮನ್ಮಥನಾದುದರಿಂದ "ಮಾನಸೋದಯ". ಮನ್ಮಥನನ್ನು ನೋಡಿದರೆ ಹೆಂಗಸರು ಆಶಿಸುವುದು ಹೋಗಲಿ ಗಂಡಸರೂ ಕೂಡ ಹೆಂಗಸರಾಗಿ ಅವನಿಗೆ ಆಶಿಸುತ್ತಾರೆ ! ರಾಜನ ಪರವಾದ ಅರ್ಥದಲ್ಲಿ ಎಲ್ಲರನ್ನೂ ತನ್ನ ಪರಾಕ್ರಮದಿಂದ ಸೋಲಿಸುವುದರಿಂದ ಹೆಂಗಸರಂತನ್ನಾಗಿ ಮಾಡುತ್ತಾನೆ.
</details>

<details open><summary>विश्वास-प्रस्तुतिः</summary>

प्रयुक्तं मंत्रिभिः काले भक्तिभेदपुरस्कृतम् ।  
अपि ज्वलनवक्त्राणां साम संवननं परम् ॥ ९-९ ॥
</details>

<details><summary>मूलम्</summary>

प्रयुक्तं मंत्रिभिः काले भक्तिभेदपुरस्कृतम् ।  
अपि ज्वलनवक्त्राणां साम संवननं परम् ॥ ९-९ ॥
</details>

ಭಾ: (೧) ಮಂತ್ರವನ್ನು ಚೆನ್ನಾಗಿ ತಿಳಿದವರಿಂದ ಸಾಮಗಾಯನದ ಭಾಗಗಳಾದ "ಭಕ್ತಿ" ವೈವಿಧ್ಯದಿಂದ ಕೂಡಿ ಸಕಾಲದಲ್ಲಿ ಉಚ್ಚರಿತವಾದ ಸಾಮವೇದವು ಅಗ್ನಿಮುಖೇನ ತೃಪ್ತರಾಗುವ ದೇವತೆಗಳನ್ನು ವಶಪಡಿಸಿಕ್ಕೊಳ್ಳುತ್ತದೆ. (೨) ಮಂತ್ರಿಗಳಿಂದ ಸಕಾಲದಲ್ಲಿ ರಚನೆಯವೈವಿಧ್ಯದಿಂದ ಕೂಡಿ ಪ್ರಯುಕ್ತವಾದ ಸಾಮೋಪಾಯವು ಬೆಂಕಿಯನ್ನು ಕಾರುವ ಶತ್ರುಗಳನ್ನೂ ಕೂಡ ಸುಲಭವಾಗಿ ವಶಪಡಿಸಿಕ್ಕೊಳ್ಳುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸಾಮವೇದಗಾಯನದಲ್ಲಿ ಹಿಂಕಾರ, ಪ್ರಸ್ತಾವ, ಉದ್ಗೀಥ, ಪ್ರತಿಹಾರ ಮತ್ತು ನಿಧನ ಎಂಬ ಐದು "ಭಕ್ತಿ"ಗಳು ಇವೆ ಎಂದು ವ್ಯಾಖ್ಯಾನದಲ್ಲಿ ಕೊಟ್ಟಿದೆ. ವೇದಪಾರಙ್ಗತರಿಗೆ ವೇದ್ಯವಾಗಿರಬಹುದಾದ ವಿಷಯ ಇದು.
</details>

<details open><summary>विश्वास-प्रस्तुतिः</summary>

विधौ लब्धधृतिर्नीत्या विनतानन्दनो द्विजः ।  
नियम्यमानैः स्थानेषु भुजङ्गैरपि भूष्यते ॥ ९-१० ॥
</details>

<details><summary>मूलम्</summary>

विधौ लब्धधृतिर्नीत्या विनतानन्दनो द्विजः ।  
नियम्यमानैः स्थानेषु भुजङ्गैरपि भूष्यते ॥ ९-१० ॥
</details>

ಭಾ: (೧) ವಿಷ್ಣುವನ್ನು ಒಯ್ಯುವುದರಿಂದ ಸಂದ ಅವನಲ್ಲಿನ ಪ್ರೇಮಾತಿಶಯದಿಂದ ಕೂಡಿದ, ವಿನತೆಯ ಮಗನಾದ ಗರುಡನು (ತನ್ನ ದೇಹದಮೇಲೆ) ಅಲ್ಲಲ್ಲಿ ಧರಿಸಿಕ್ಕೊಂಡಿರುವ ಹಾವುಗಳಿಂದಲೂ ಭೂಷಿತನಾಗುತ್ತಾನೆ (೨) ವಿಧಿಸಬೇಕಾದ ಕಾರ್ಯಗಳಲ್ಲಿ ನ್ಯಾಯವಾದ ವರ್ತನೆಯಿಂದ ಬಂದ ಧೈರ್ಯವುಳ್ಳವನಾದ, ನಮ್ರರಾದವರನ್ನು ಆನಂದಗೊಳಿಸುವ, ಶಾಸ್ತ್ರಪಾರಙ್ಗತನಾದ ರಾಜನು ಅವರವರಿಗೆ ತಕ್ಕ ಸ್ಥಾನಗಳಲ್ಲಿ ನಿಯುಕ್ತರಾದ ಕಪಟಜನರಿಂದಲೂ ಕೂಡ ಭೂಷಿತನಾಗುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ವಿಧೌ= (ವಿಷ್ಣುವಿನಲ್ಲಿ, ವಿಧಿಸುವ ಕಾರ್ಯಗಳಲ್ಲಿ); ನೀತಿಃ= (ಒಯ್ಯುವುದು, ನ್ಯಾಯವಾದ ವರ್ತನೆ); ದ್ವಿಜಃ= (ಶಾಸ್ತ್ರವೇತ್ತಾ, ಹಕ್ಕಿ); ಭುಜಙ್ಗಃ= (ಸರ್ಪ, ವಿಟ ಅರ್ಥಾತ್ ಕಪಟಿ ).
</details>

<details open><summary>विश्वास-प्रस्तुतिः</summary>

नीतिः सती त्वयि परं परपुष्ट धातुः  
कण्ठे ययैव तव पञ्चममुच्चकार ।  
पुत्रीकृतोऽपि बलिपुष्टकुलैर्यतस्त्वम्  
दूरीकृतोऽसि परुषैस्तत एव काले ॥ ९-११ ॥
</details>

<details><summary>मूलम्</summary>

नीतिः सती त्वयि परं परपुष्ट धातुः  
कण्ठे ययैव तव पञ्चममुच्चकार ।  
पुत्रीकृतोऽपि बलिपुष्टकुलैर्यतस्त्वम्  
दूरीकृतोऽसि परुषैस्तत एव काले ॥ ९-११ ॥
</details>

ಭಾ: ಎಲೈ ಕೋಗಿಲೆ, ಬ್ರಹ್ಮನು ನಿನ್ನ ಕೊರಳಿನಲ್ಲಿ ಪಂಚಮಸ್ವರವನ್ನು ಸೃಷ್ಟಿಸಿದುದು ನ್ಯಾಯವೇ ಸರಿ. ಬಲಿಕರ್ಮದಲ್ಲಿನ ಆಹುತಿಯನ್ನು ತಿಂದು ಕೊಬ್ಬಿದ, ಕರ್ಕಶಸ್ವರದ ಕಾಗೆಗಳ ಗುಂಪುಗಳು ನಿನ್ನನ್ನು ಶಿಶುವನ್ನಾಗಿ ಮಾಡಿಕ್ಕೊಂಡರೂ ನೀನು ಹಾಡುವ ಕಾಲ ಬಂದಾಗ ತಾವೇ ನಿನ್ನನ್ನು ಹೊಡೆದಟ್ಟುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕೋಗಿಲೆಯ ಅನ್ಯಾಪದೇಶದಿಂದ ದುರ್ಜನರೊಡನೆ ಸೇರಿಕ್ಕೊಂಡ ಸಜ್ಜನನು ಅವನ ಸದ್ಗುಣಗಳನ್ನು ಹೊರಪಡಿಸಿದೊಡನೆಯೇ ಆ ದುರ್ಜನರು ಅವನನ್ನು ಹೊಡೆದಟ್ಟುತ್ತಾರೆ, ಹಾಗೆ ಅವರ ಸಹವಾಸವನ್ನು ತೊರೆಯುವುದು ಸಜ್ಜನನ ಸುಕೃತವೇ ಸರಿ ಎಂಬ ನೀತಿಯನ್ನು ದೇಶಿಕರು ತಿಳಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

विबुधमहिते मेरावैरावतः करटी मुहुः  
कषतु करटं कण्डूलं स्वं क्षरन् मदकर्दमम् ।  
भजतु च तटक्रीडां पीडाभिसन्धिरसात् दृढम्  
न तु मलिनता नापि क्षोभः क्षमाभृति संभृतः ॥ ९-१२ ॥
</details>

<details><summary>मूलम्</summary>

विबुधमहिते मेरावैरावतः करटी मुहुः  
कषतु करटं कण्डूलं स्वं क्षरन् मदकर्दमम् ।  
भजतु च तटक्रीडां पीडाभिसन्धिरसात् दृढम्  
न तु मलिनता नापि क्षोभः क्षमाभृति संभृतः ॥ ९-१२ ॥
</details>

ಭಾ:  ಐರಾವತ ಗಜವು ಮದಜಲದ ಕೆಸರನ್ನು ಸುರಿಸುತ್ತಾ ತನ್ನ ತುರಿಯುತ್ತಿರುವ ಗಂಡಸ್ಥಲವನ್ನು  ದೇವತೆಗಳು ಗೌರವಿಸುವ ಮೇರುಪರ್ವತಕ್ಕೆ ತಿಕ್ಕಲಿ. ಮೇರುಪರ್ವತವನ್ನು ಹಿಂಸಿಸುವುದಕ್ಕಾಗಿ ಅದನ್ನು ಬಲವಾಗಿ ತನ್ನ ದಂತಗಳಿಂದ ತಿವಿಯಲಿ. ಆ ಪರ್ವತಕ್ಕೆ ಮಲಿನತೆಯಾಗಲಿ ಹಿಂಸೆಯಾಗಲಿ ಆಗುವುದಿಲ್ಲವಷ್ಟೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ದುಷ್ಟನು ಎಷ್ಟೇ ಬಲಿಷ್ಟನಾದರೂ ಮಹಾತ್ಮನೊಬ್ಬನನ್ನು ತೆಗಳುವುದರಿಂದ ಇಲ್ಲವೇ ಹಿಂಸಿಸುವುದರಿಂದ ಆ ಮಹಾತ್ಮನಿಗೆ ಯಾವ ವಿಧವಾದ ಪರಿಣಾಮವೂ ಆಗದು ಎಂಬುದೇ ಈ ಅನ್ಯೋಕ್ತಿಯ ಸಂದೇಶ.

|| ಇತಿ ನೀತಿಮತ್ಪದ್ಧತಿಃ ನವಮೀ ||

॥ इति नीतिमत्पद्धतिर्नवमी ॥

॥वदान्यपद्धतिः॥ १० ॥
</details>

<details open><summary>विश्वास-प्रस्तुतिः</summary>

आभिमुख्यदशामात्रात् आदर्श इव सज्जनः ।  
शीघ्रं रक्तमरक्तं वा गृह्णाति स्वप्रसादतः ॥ १०-१ ॥
</details>

<details><summary>मूलम्</summary>

आभिमुख्यदशामात्रात् आदर्श इव सज्जनः ।  
शीघ्रं रक्तमरक्तं वा गृह्णाति स्वप्रसादतः ॥ १०-१ ॥
</details>

ಭಾ: ವದಾನ್ಯ ಎಂದರೆ ದಾನಶೀಲ, ಧಾರಾಳಿ. ಈ ಪದ್ಧತಿ ತನ್ನೆಲ್ಲವನ್ನೂ ಪರರಿಗಾಗಿಯೇ ಮೀಸಲಾಗಿ ಇಡುವ ಅಂತಹ ದಾನಿಗಳ ಬಗ್ಗೆ.

ಸಜ್ಜನನು ತನ್ನ ಎದುರಿನಲ್ಲಿರುವವನು ಅಪೇಕ್ಷೆಯುಳ್ಳವನಾಗಿರಲಿ ಇಲ್ಲದೆ ಇರಲಿ ಆತನು ಎದುರಿನಲ್ಲಿದ್ದಾನೆಂಬ ಕಾರಣದ ಮಾತ್ರದಿಂದಲೇ ಆತನನ್ನು ತನ್ನ ಪ್ರಸನ್ನತೆಯಿಂದ,  ಹೇಗೆ ಸ್ವಚ್ಛವಾದ ಕನ್ನಡಿಯು ತನ್ನೆದುರಿನಲ್ಲಿರುವವನನ್ನು ಆತನು ವರ್ಣರಞ್ಜಿತನಾಗಿರಲಿ ಇಲ್ಲದೆ ಇರಲಿ  ಪ್ರತಿಫಲಿಸುವುದೋ ಹಾಗೆ, ಶೀಘ್ರವಾಗಿ ಸ್ವೀಕರಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ರಕ್ತ= (ಅಪೇಕ್ಷೆಯುಳ್ಳವನು, ವರ್ಣರಞ್ಜಿತ); ಪ್ರಸಾದ= (ಪ್ರಸನ್ನತೆ, ಸ್ವಚ್ಛ). ಸಂತ-ಸಾಧುಗಳನ್ನು ಅವರಲ್ಲಿ ಶ್ರದ್ಧೆಯಿಲ್ಲದೆ ಇರುವವವರೂ ಕೂಡ ಕುತೂಹಲಕ್ಕಾಗಿ ಸಂದರ್ಶಿಸಹೋದವರು ಆ ಮಹಾತ್ಮರ ಕಟಾಕ್ಷದಿಂದಲೇ ಪುಲಕಿತರಾಗಿ ಅವರ ಆಪ್ತ ಅನುಯಾಯಿಗಳಾಗಿ ಮಾರ್ಪಾಡು ಹೊಂದುವುದು ಅನುಭವವೇದ್ಯ. ಶ್ರೀರಾಮಚಂದ್ರನು ವಿಭೀಷಣನಿಗೆ ಅವನು ರಾಜ್ಯಪ್ರಾಪ್ತಿಗಾಗಿ ಶರಣಾಗದೇ ಹೋದರೂ ರಾಜ್ಯವನ್ನು ದೊರಕಿಸಿಕೊಡಲಿಲ್ಲವೇ?
</details>

<details open><summary>विश्वास-प्रस्तुतिः</summary>

अप्यनावर्जिताः स्वेन फलभारेण सन्नताः ।  
अर्भकैरपि गृह्यन्ते साधुसन्तानशाखिनः ॥ १०-२ ॥
</details>

<details><summary>मूलम्</summary>

अप्यनावर्जिताः स्वेन फलभारेण सन्नताः ।  
अर्भकैरपि गृह्यन्ते साधुसन्तानशाखिनः ॥ १०-२ ॥
</details>

ಭಾ: ಇತರರಿಂದ ಬಗ್ಗಿಸಲು ಬಾರದ ಕಲ್ಪವೃಕ್ಷವು ತನ್ನ ಫಲದ ಭಾರದಿಂದ ಬಗ್ಗಿ ಚಿಕ್ಕ ಮಕ್ಕಳಿಂದ ಕೂಡ ಹಿಡಿದುಕ್ಕೊಳ್ಳಲು ಸಾಧ್ಯವಾಗುವಂತೆ, ಇತರರು ವಶಪಡಿಸಿಕ್ಕೊಳ್ಳಲು ಬಾರದ ಸಾಧುಗಳು ತಮ್ಮ ಸಿದ್ಧಿಯ ಹಿರಿಮೆಯಿಂದ ನಮ್ರರಾಗಿ ಜ್ಞಾನಾರ್ಜನೆಯಲ್ಲಿ ಶಿಶುಗಳಾಗಿರುವವರಿಗೂ ಕೂಡ ಒಲಿಯುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಆವರ್ಜಿತ= (ಬಗ್ಗಿಸಲ್ಪಟ್ಟ, ವಶಪಡಿಸಿಕೊಳ್ಳಲ್ಪಟ್ಟ); ಸನ್ನತ= (ಬಗ್ಗಿದ, ನಮ್ರರಾದ). ಮೂಲದಲ್ಲಿ ರೂಪಕವಾಗಿ ಕೊಟ್ಟಿರುವ ವಾಕ್ಯವನ್ನು, ಅರ್ಥ ಸ್ಪಷ್ಟವಾಗಲೆಂದು ಭಾವಾರ್ಥದಲ್ಲಿ ಉಪಮಾನದಂತೆ ಕೊಟ್ಟಿದೆ.
</details>

<details open><summary>विश्वास-प्रस्तुतिः</summary>

निर्मुक्तभवनक्षेत्राः स्युः सदागतिनिर्वृताः ।  
प्राप्ते भयविपर्यासे भोगिनः खलु भोगिनः ॥ १०-३ ॥
</details>

<details><summary>मूलम्</summary>

निर्मुक्तभवनक्षेत्राः स्युः सदागतिनिर्वृताः ।  
प्राप्ते भयविपर्यासे भोगिनः खलु भोगिनः ॥ १०-३ ॥
</details>

ಭಾ: (೧) ಮನೆ-ಹೊಲಗಳಲ್ಲಿ ಪೊರೆಯನ್ನು ಬಿಟ್ಟು ಗಾಳಿಯಲ್ಲೇ ಸುಖಿಸುವ ಸರ್ಪಗಳು ಭಯವನ್ನು ಕೊಡುವ ಬದಲಾವಣೆಗಳು ಬಂದರೆ ಹೆಡೆಯನ್ನು ಎತ್ತುವುವಲ್ಲವೆ? (೨) ಮನೆ-ಹೊಲಗಳನ್ನು ಬಿಟ್ಟುಕೊಟ್ಟು ಸತ್ಪುರುಷರ ಆಗಮನದಿಂದಲೇ ಆನಂದವನ್ನು ಪಡೆದು ಭಯವೆಂಬುದೇ ಇಲ್ಲದ ಭೋಗಿಗಳೆ ನಿಜವಾದ ಭೋಗಿಗಳಲ್ಲವೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ನಿರ್ಮುಕ್ತ= (ಪೊರೆಯನ್ನು ಬಿಟ್ಟ, ದಾನಮಾಡಿದ); ಸದಾಗತಿ+ನಿರ್ವೃತಾಃ, ಸತ್+ಆಗತಿ+ನಿರ್ವೃತಾಃ ; ಅಭಯ+ವಿಪರ್ಯಾಸೇ, ಭಯ+ವಿಪರ್ಯಾಸೇ; ಭೋಗಿನಃ= (ಸರ್ಪಗಳು, ಭೋಗಿಗಳು). ವ್ಯಾಖ್ಯಾನದಲ್ಲಿ "ಭಯವಿಪರ್ಯಾಸ" ಎಂಬುದಕ್ಕೆ "ಯಭ" ಎಂಬ ಅರ್ಥವನ್ನು ಮಾಡಿ ಮತ್ತೊಂದು ಅರ್ಥವನ್ನು ಕೊಟ್ಟಿದ್ದಾರೆ. "ಯಭ" ಎಂಬ ಧಾತುವು ಮೈಥುನಕ್ರಿಯೆಯಲ್ಲಿ ಪ್ರವೃತ್ತವಾಗುತ್ತದೆ.  "ಮನೆಮಠಗಳನ್ನು ತೊರೆದು ಯಾವಾಗಲೂ ಅಲೆಯುವುದರಲ್ಲೇ ಸಂತೋಷವನ್ನು ಪಡೆಯುವ ವಿಷಯಾಸಕ್ತರು ನಿಜಕ್ಕೂ ಅಭೋಗಿಗಳು ಅಂದರೆ ದುಃಖಿಗಳು" ಎಂಬ ಅರ್ಥ ಕೂಡ ಬರುತ್ತದೆ. ಈ ಶ್ಲೋಕದಲ್ಲಿ ದೇಶಿಕರ ಮುಖ್ಯ ಅಭಿಪ್ರಾಯ ತನ್ನ ಎಲ್ಲಾ ಐಹಿಕಸಂಪತ್ತಿಯನ್ನೂ ದಾನಮಾಡಿದ ವಿರಕ್ತನೇ ನಿಜವಾದ ಭೋಗಿ ಎಂಬುದು.
</details>

<details open><summary>विश्वास-प्रस्तुतिः</summary>

सर्वेषामुत्तरामाशां धनदो यः प्रतीक्षते ।  
सत्यं मनुष्यधर्मैव स तु पुण्यजनेश्वरः ॥ १०-४ ॥
</details>

<details><summary>मूलम्</summary>

सर्वेषामुत्तरामाशां धनदो यः प्रतीक्षते ।  
सत्यं मनुष्यधर्मैव स तु पुण्यजनेश्वरः ॥ १०-४ ॥
</details>

ಭಾ: (೧) ಎಲ್ಲಕ್ಕೂ ಉತ್ತರದಲ್ಲಿರುವ ದಿಕ್ಕನ್ನು ಯಾವ ಧನದ(ಕುಬೇರ)ನು ಕಾಯುತ್ತಾನೋ ಆತನು ನಿಜಕ್ಕೂ ಮನುಷ್ಯಧರ್ಮನು ಪುಣ್ಯಜನೇಶ್ವರನು ಕೂಡ. (೨) ಯಾವ ದಾನಿಯು ಎಲ್ಲ ಅರ್ಥಿಗಳ ಮುಂದಿನ ಆಸೆಗಾಗಿ ಎದುರುನೋಡುತ್ತಿರುತ್ತಾನೋ ಅಂತಹವನು ಸಾಮಾನ್ಯ ಮನುಷ್ಯನಂತೆ ಆಚರಿಸಿದರೂ ನಿಜಕ್ಕೂ ಪುಣ್ಯವಂತರಲ್ಲಿ ಹಿರಿಯನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ಧನದ", "ಮನುಷ್ಯಧರ್ಮಾ", "ಪುಣ್ಯಜನೇಶ್ವರ" ಎಂಬುವು ಕುಬೇರನ ನಾಮಗಳು. ಈ ನಾಮಗಳನ್ನು ಜೋಡಿಸಿ ದೇಶಿಕರು ದಾನಿಗಳ ಪರವಾದ ಪ್ರಸ್ತುತ ಅರ್ಥವನ್ನು ದೊರಕಿಸಿಕೊಟ್ಟಿದ್ದಾರೆ. ನಿಜವಾದ ದಾನಿಯು ಅರ್ಥಿಗಳು ಮುಂದೇನನ್ನು ಕೇಳುವರು, ಆವರ ಆಸೆಯನ್ನು ಪೂರೈಸುವ ಭಾಗ್ಯ ನನಗೆ ಯಾವಾಗ ಎಂದು ತವಕ ಪಡುತ್ತಿರುತ್ತಾನೆ!
</details>

<details open><summary>विश्वास-प्रस्तुतिः</summary>

येषां हिरण्यकशिपुक्षेत्रदानकरः करः ।  
तेषां तिर्यङ्मुखत्वेऽपि पुरुषत्वं न हीयते  ॥ १०-५ ॥
</details>

<details><summary>मूलम्</summary>

येषां हिरण्यकशिपुक्षेत्रदानकरः करः ।  
तेषां तिर्यङ्मुखत्वेऽपि पुरुषत्वं न हीयते  ॥ १०-५ ॥
</details>

ಭಾ: (೧) ಯಾರ ಕರವು ಹಿರಣ್ಯಕಶಿಪುವಿನದೇಹವನ್ನು ಕತ್ತರಿಸಿತೋ ಅವರ ಮುಖವು ತಿರ್ಯಕ್ಪ್ರಾಣಿಯದಾದರೂ ಅವರ ಪುರುಷ(ವಿಷ್ಣು)ತ್ವಕ್ಕೆ ಹಾನಿಯೇನಿಲ್ಲ. (೨) ಯಾರ ಕೈ ಚಿನ್ನ,ಬೆಳ್ಳಿ,ಅನ್ನ,ಬಟ್ಟೆ,ಹೊಲ,ಗದ್ದೆಗಳನ್ನೆಲ್ಲಾ ದಾನಮಾಡುವುದೋ ಅವರ ಮೋರೆ ಸೊಟ್ಟಾದರೂ ಅವರ ಪ್ರಭೂತವಾಗಿ ದಾನಮಾಡುವ ಗುಣಕ್ಕೆ ಹಾನಿಯೇನಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಹಿರಣ್ಯಕಶಿಪು= (ಪ್ರಹ್ಲಾದನ ತಂದೆ, ಚಿನ್ನ-ಬೆಳ್ಳಿ-ಅನ್ನ-ಬಟ್ಟೆ); ಕ್ಷೇತ್ರ= (ದೇಹ,ಹೊಲ-ಗದ್ದೆ); ದಾನ= (ಕೊಡಿಗೆ,ಕತ್ತರಿಸುವುದು); ತಿರ್ಯಙ್ಮುಖ= (ತಿರ್ಯಕ್ಜಂತುವಿನಮುಖ, ಸೊಟ್ಟ ಮೋರೆ); ಪುರುಷ= (ಹೇರಳವಾಗಿ ಕೊಡುವ, ವಿಷ್ಣು).  ವಿಷ್ಣುವು ನರಸಿಹ್ಮಾವತಾರದಲ್ಲಿ ಸಿಹ್ಮಮುಖನಾಗಿ ಹಿರಣ್ಯಕಶಿಪುವಿನ ದೇಹವನ್ನು ಸೀಳಿದ ಪೌರಾಣಿಕ ಕಥೆಯನ್ನು ಜ್ಞಾಪಿಸುತ್ತಾ ದೇಶಿಕರು ಸರ್ವವನ್ನೂ ದಾನಮಾಡಲು ಸಿದ್ಧರಾಗಿರುವವರನ್ನು ಪ್ರಶಂಸಿಸಿರುತ್ತಾರೆ.
</details>

<details open><summary>विश्वास-प्रस्तुतिः</summary>

मुख्यदानोदकक्लिन्नकरः ख्यातक्षमाधृतिः ।  
लोकपालाश्रितः कश्चिदनाशावारणः कथम् ॥ १०-६ ॥
</details>

<details><summary>मूलम्</summary>

मुख्यदानोदकक्लिन्नकरः ख्यातक्षमाधृतिः ।  
लोकपालाश्रितः कश्चिदनाशावारणः कथम् ॥ १०-६ ॥
</details>

ಭಾ: (೧) ಮುಖದಿಂದ ಹೊರಡುವ ಮದಜಲದಿಂದ ತೊಯ್ದ ಸೊಂಡಿಲುಳ್ಳ, ಭೂಧಾರಣೆಯಿಂದ ಪ್ರಸಿದ್ಧವಾದ, ಇಂದ್ರಾದಿ ದಿಕ್ಪಾಲರಿಗೆ ಆಸರೆಯಾದ ಆನೆಯು ದಿಗ್ಗಜವಲ್ಲದೇ ಮತ್ತೇನು? (೨) ಮುಖ್ಯವಸ್ತುಗಳ ದಾನ ಮಾಡುವ ಜಲಧಾರೆಯಿಂದ ತೊಯ್ದ ಕೈಗಳುಳ್ಳ, ಕ್ಷಮೆಗೂ ಧೈರ್ಯಕ್ಕೂ ಹೆಸರಾದ, ಜನಾಧಿಪತಿಗಳಿಗೂ ಆಶ್ರಯನಾದ ದಾನಿಯು ಅರ್ಥಿಗಳ ಆಸೆಗಳನ್ನು ಪೂರೈಸದೇ ಇರುವುದು ಉಂಟೆ?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಮುಖ್ಯ= (ಮುಖದ, ಮುಖ್ಯವಾದ); ದಾನೋದಕ= (ಮದಜಲ,ದಾನಮಾಡುವ ಜಲಧಾರೆ); ಕ್ಷಮಾ= (ಭೂಮಿ, ಕ್ಷಮೆ); ಧೃತಿಃ= (ಧಾರಣ, ಧೈರ್ಯ); ಲೋಕಪಾಲ= (ಇಂದ್ರ, ಜನಾಧಿಪತಿ); ಆಶಾವಾರಣಃ= (ದಿಗ್ಗಜ, ಆಸೆಗಳನ್ನು ಪೂರೈಸುವ).
</details>

<details open><summary>विश्वास-प्रस्तुतिः</summary>

क्षोभितो विबुधैः कश्चित् गंभीरमधुराशयः ।  
चंद्ररत्नगजाश्वादिसहितां दिशति श्रियम् ॥ १०-७ ॥
</details>

<details><summary>मूलम्</summary>

क्षोभितो विबुधैः कश्चित् गंभीरमधुराशयः ।  
चंद्ररत्नगजाश्वादिसहितां दिशति श्रियम् ॥ १०-७ ॥
</details>

ಭಾ: (೧) ಆಳವಾದ ಜಲಾಶಯ(ಕ್ಷೀರಸಾಗರ)ವೊಂದು  ದೇವತೆಗಳಿಂದ ಕಲಕಲ್ಪಟ್ಟಾಗ ಚಂದ್ರ ಚಿಂತಾಮಣಿ ಐರಾವತಗಜ ಉಚ್ಚೈಃಶ್ರವಸ್ಸೆಂಬ ಕುದುರೆ ಇವುಗಳೇ ಮೊದಲಾದುವುಗಳ ಸಹಿತ ಲಕ್ಷ್ಮೀದೇವಿಯನ್ನು ದಯಪಾಲಿಸುತ್ತದೆ. (೨) ಗಂಭೀರವಾದ ಮತ್ತು ಪ್ರಿಯಕರವಾದ ಮನಸ್ಸುಳ್ಳ ದಾನಿಯೊಬ್ಬನು ಪಣ್ಡಿತರಿಂದ ಕೆಣಕಲ್ಪಟ್ಟು ಚಿನ್ನ ರತ್ನ ಆನೆ ಕುದುರೆ ಇವೇ ಮೊದಲಾದವುಗಳೊಡನೆ ಸಂಪತ್ತಿಯನ್ನು ದಯಪಾಲಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: "ಬುಧಾಃ= (ದೇವತೆಗಳು, ಪಣ್ಡಿತರು); ಗಂಭೀರ= (ಆಳವಾದ, ಗಂಭೀರವಾದ); ಮಧುರ= (ನೀರು,ಪ್ರಿಯವಾದ); ಆಶಯಃ= (ಆಸರೆ, ಮನಸ್ಸು); ಚಂದ್ರ=(ಚಂದ್ರ, ಚಿನ್ನ); ಶ್ರೀಃ= (ಲಕ್ಷ್ಮೀ, ಸಂಪತ್ತಿ).
</details>

<details open><summary>विश्वास-प्रस्तुतिः</summary>

अपुनर्देहिशब्दार्थमप्रत्युपकृतिक्षमम् ।  
अर्थिनं कुरुते कश्चित् पुनरावृत्तिवर्जितम् ॥ १०-८ ॥
</details>

<details><summary>मूलम्</summary>

अपुनर्देहिशब्दार्थमप्रत्युपकृतिक्षमम् ।  
अर्थिनं कुरुते कश्चित् पुनरावृत्तिवर्जितम् ॥ १०-८ ॥
</details>

ಭಾ: (೧) ಪರಮಾತ್ಮನು ಮೋಕ್ಷಪುರುಷಾರ್ಥಿಯನ್ನು ಪ್ರತ್ಯುಪಕಾರಕ್ಕೆ ಅಸಮರ್ಥನಾಗುವಂತೆ, ಮತ್ತೆ ಶರೀರಿಯಾಗದಂತೆ  ಪುನರ್ಜನ್ಮವಿಲ್ಲದವನನ್ನಾಗಿ ಮಾಡುತ್ತಾನೆ. (೨) ದಾನಿಯು ಯಾಚಕನನ್ನು "ಮತ್ತೆ ಕೊಡಿ" ಎಂದು ಕೇಳದಂತೆ, ಪ್ರತ್ಯುಪಕಾರಕ್ಕೆ ಅಸಾಧ್ಯವಾಗುವಂತೆ ಮರಳಿ ಬರಲು ಅವಶ್ಯಕತೆಯಿಲ್ಲದಂತೆ ಸಂಪತ್ಭರಿತನನ್ನಾಗಿ ಮಾಡುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದ: ದೇಹಿ= (ಶರೀರಿ, ಕೊಡು).
</details>

<details open><summary>विश्वास-प्रस्तुतिः</summary>

वदान्यश्च कदर्यश्च गृहीतस्थिरलोभतः ।  
स्वानर्थान् सञ्चिनोत्यर्थान् परानर्थैरयोजयन् ॥ १०-९ ॥
</details>

<details><summary>मूलम्</summary>

वदान्यश्च कदर्यश्च गृहीतस्थिरलोभतः ।  
स्वानर्थान् सञ्चिनोत्यर्थान् परानर्थैरयोजयन् ॥ १०-९ ॥
</details>

ಭಾ: ಜಿಪುಣನು ತಾನುತೆಗೆದುಕ್ಕೊಂಡುದು ಸ್ಥಿರವೆಂಬ ಲೋಭದಿಂದ ಇತರರಿಗೆ ಹಣವನ್ನು ಕೊಡದೆ ತನಗೆ ಹಾನಿಕರಗಳಾದ ವ್ಯವಹಾರಗಳನ್ನು ಕೂಡಿಹಾಕಿಕ್ಕೊಳ್ಳುತ್ತಾನೆ. ದಾನಿಯು ಕೂಡ ತಾನು ಯಾಚಕರನ್ನಾಗಿ ಸ್ವೀಕರಿಸಿದವರ ಪರವಾದ ದೃಢ ಅಭಿಲಾಷೆಯಿಂದ ತನ್ನ ಧನವನ್ನು, ಅದು ತನಗೇ ಹಾನಿಕರವೆಂಬುದನ್ನು ತಿಳಿದವನಾಗಿ, ಪರರಿಗೆ ಅನರ್ಥಕರವಾಗದಂತೆ (ಪರರ ಪ್ರಯೋಜನಕ್ಕಾಗಿಯೇ) ಕೂಡಿಹಾಕಿಕ್ಕೊಳ್ಳುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಒಂದೇ ಪದಸಮೂಹವು ಜಿಪುಣನಿಗೂ ದಾನಿಗೂ ಅನ್ವಯವಾಗುವ ಚಮತ್ಕಾರವನ್ನು ಈ ಶ್ಲೋಕದಲ್ಲಿ ದೇಶಿಕರು ಹೆಣೆದಿದ್ದಾರೆ.
</details>

<details open><summary>विश्वास-प्रस्तुतिः</summary>

अनिश्शेषितदातव्यं वदान्यदिति वादिनम् ।  
वधुर्व्रीडाकुलेवार्थी सव्रीडॊ नोपसर्पति ॥ १०-१० ॥
</details>

<details><summary>मूलम्</summary>

अनिश्शेषितदातव्यं वदान्यदिति वादिनम् ।  
वधुर्व्रीडाकुलेवार्थी सव्रीडॊ नोपसर्पति ॥ १०-१० ॥
</details>

ಭಾ: ಕೊಡಬೇಕಾದುದು ಸ್ವಲ್ಪವೂ ಉಳಿಯದಂತೆ ಕೊಡದ, ಹಾಗಾದರೂ "ಇನ್ನೇನು ಬೇಕು, ಹೇಳು" ಎಂದು ಕೇಳುವವನ ಬಳಿ, ನಾಚಿದ ಹೆಣ್ಣಿನಂತೆ, ನಾಚಕೆಯಿಂದ ಯಾಚಕನು ಬರುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಬರಿಯ ವಾಕ್ಯೋಪಚಾರದಲ್ಲೇ ಮುಗಿಸುವ ದಾನಿಯ ಬಳಿ, ತಾನು ಕೇಳಿದುದನ್ನು ಕೊಡದೆ ಮತ್ತೇನು ಬೇಕು ಎಂದು ಕೇಳುವ ಹೊಸ ಗಂಡನಲ್ಲಿ ತನ್ನ ನಿರಾಶೆಯನ್ನು ಹೇಳಿಕೊಳ್ಳಲು ನಾಚಿ ಅವನ ಬಳಿಸಾರದ ಹೆಣ್ಣಿನಂತೆ, ಯಾಚಕನು ಬರುವುದಿಲ್ಲ ಎಂಬುದು ಶ್ಲೋಕದ ಅಭಿಪ್ರಾಯ.
</details>

<details open><summary>विश्वास-प्रस्तुतिः</summary>

त्वचं मांसं जीवं यदपि ददुरस्थीनि पृथिवीं  
श्रियं रत्नाधीशं त्रिदशतरुमैरावतमपि ।  
तदेतत् प्रत्येकं मिलितमपि नालं तुलयितुं  
मनस्कारोपेतस्थिरमधुरकल्योक्तिकणिकाम् ॥ १०-११ ॥
</details>

<details><summary>मूलम्</summary>

त्वचं मांसं जीवं यदपि ददुरस्थीनि पृथिवीं  
श्रियं रत्नाधीशं त्रिदशतरुमैरावतमपि ।  
तदेतत् प्रत्येकं मिलितमपि नालं तुलयितुं  
मनस्कारोपेतस्थिरमधुरकल्योक्तिकणिकाम् ॥ १०-११ ॥
</details>

ಭಾ: ಚರ್ಮ, ಮಾಂಸ, ಪ್ರಾಣ, ಮೂಳೆ, ಭೂಮಿ ಇವನ್ನು ದಾನವಾಗಿ ಕೊಟ್ಟುದು ಉಂಟು. ಲಕ್ಷ್ಮೀ, ಚೂಡಾಮಣೀ, ಕಲ್ಪತರು ಮತ್ತು ಐರಾವತವನ್ನೂ ಕೊಟ್ಟುದು ಉಂಟು. ಇವೆಲ್ಲವನ್ನೂ ಸೇರಿಸಿ ಒಟ್ಟಿಗೆ ಕೊಟ್ಟರೂ ಕೂಡ ಮನಃಪೂರ್ವಕವಾಗಿ, ನಿಶ್ಚಲಬುದ್ಧಿಯಿಂದ, ಮಧುರವಾಗಿ ಹೇಳಿದ ಶುಭವಚನಗಳ ಒಂದು ತುಣುಕಿಗೆ ಕೂಡ ಸಮನಾಗಲಾರದು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕರ್ಣನು ಚರ್ಮಭೂತವಾದ ಕವಚವನ್ನೇ ದಾನಮಾಡಿದ. ಶಿಬಿಯು ಪಾರಿವಾಳವನ್ನು ತಿನ್ನಲು ಬಂದ ಹದ್ದಿಗೆ ತನ್ನ ತೊಡೆಯ ಮಾಂಸವನ್ನೇ ದಾನಮಾಡಿದ. ಪಾರಿವಾಳವು ಬೇಡನಿಗೆ ತನ್ನ ಜೀವವನ್ನೇ ತೊರೆಯಿತು. ದಧೀಚಿಯು ಇಂದ್ರನಿಗೆ ತನ್ನ ಮೂಳೆಗಳನ್ನೇ ದಾನಮಾಡಿದನು. ಪರಶುರಾಮನು ಕಾಶ್ಯಪನಿಗೆ ಭೂಮಿಯನ್ನೇ ಕೊಟ್ಟನು. ಕ್ಷೀರಸಾಗರವು ಲಕ್ಷ್ಮೀ, ಚೂಡಾಮಣಿ, ಕಲ್ಪತರು ಮತ್ತು ಐರಾವತವನ್ನು ಕೊಟ್ಟಿತು. ಮನಃಪೂರ್ವಕವಾದ ಕಲ್ಯಾಣಕರ ವಚನಗಳು ಇವೆಲ್ಲಕ್ಕಿಂತಲೂ ಫಲಕಾರಿ ಎಂಬುದೇ ಈ ಶ್ಲೋಕದ ಅಭಿಪ್ರಾಯ. ಕಾಳಿದಾಸನ "ಆಶಿಷಂ ಪ್ರಯುಯುಜೇ ನ ವಾಹಿನೀಂ ಸಾ ಹಿ ರಕ್ಷಣವಿಧೌ ತಯೋಃ ಕ್ಷಮಾ" ಎಂಬ ಉಕ್ತಿಯನ್ನು ಇಲ್ಲಿ ನೆನೆಯಬಹುದು.
</details>

<details open><summary>विश्वास-प्रस्तुतिः</summary>

अनिर्घातं धाराधरममथनीयं निधिमपाम्  
अकाठिन्यं चिंतामणिमजडभृतं सुरतरुम् ।  
अभित्त्वोपादाय प्रभुरपशुवृत्तिं च सुरभिं  
परार्थैकस्वार्थान् अकृत पुरुषान् आदिपुरुषः ॥ १०-१२ ॥
</details>

<details><summary>मूलम्</summary>

अनिर्घातं धाराधरममथनीयं निधिमपाम्  
अकाठिन्यं चिंतामणिमजडभृतं सुरतरुम् ।  
अभित्त्वोपादाय प्रभुरपशुवृत्तिं च सुरभिं  
परार्थैकस्वार्थान् अकृत पुरुषान् आदिपुरुषः ॥ १०-१२ ॥
</details>

ಭಾ: ವಿಶ್ವಕ್ಕೇ ಒಡೆಯನಾದ ಆದಿಪುರುಷ ಭಗವಂತನು ಸಿಡಿಲಿಲ್ಲದ ಮೋಡ, ಕಡೆಯಲಾಗದ ಸಾಗರ, ಕಠಿನತೆಯಿಲ್ಲದ ಚಿಂತಾಮಣಿ, ಜಡವಲ್ಲದ ಕಲ್ಪತರು, ಪಶುವೃತ್ತಿಯನ್ನನುಸರಿಸದ ಕಾಮಧೇನು, ಇವೆಲ್ಲವನ್ನೂ ತೆಗೆದುಕ್ಕೊಂಡು ಒಟ್ಟುಗೂಡಿಸಿ ಇತರರಪ್ರಯೋಜನವೇ ತಮ್ಮ ಪ್ರಯೋಜನವಾಗಿ ಉಳ್ಳ ದಾನಶೌಂಡರನ್ನು ಸೃಷ್ಟಿಸಿದನು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ವಿಶ್ವದಲ್ಲಿ ಅನೇಕ ಸ್ಥಾವರ-ಜಂಗಮಗಳು ತಮ್ಮ ಕೊಡಿಗೆಗೆ ಹೆಸರಾಗಿವೆ. ಮೋಡವು ಮಳೆಯನ್ನು ಕೊಟ್ಟು ಎಲ್ಲ ಜೀವಿಗಳಿಗೂ ಜೀವನವನ್ನು ಕೊಡುತ್ತದೆ. ಆದರೆ ಗುಡುಗು ಸಿಡಿಲುಗಳಿಂದ ಕೂಡಿ ಭಯಾನಕವಾಗಿರುತ್ತದೆ. ಎಲ್ಲ ಜಲಕ್ಕೂ ಮೂಲಭೂತ ಆಶಯವಾದ ಸಾಗರವೂ ಕೂಡ ಪರೋಪಕಾರಕ್ಕಾಗಿಯೇ ಇದೆ. ಸಮುದ್ರಮಥನವಾದ ಕಾಲದಲ್ಲಿ ಅನೇಕ ಅನರ್ಘವಾದ ಭೋಗ್ಯವಸ್ತುಗಳು ಉತ್ಪತ್ತಿಯಾದವು. ಆದರೆ ಹಾಲಾಹಲವೂ ಹುಟ್ಟಿತು. ಕಡೆಯುವುದಕ್ಕೇ ಸಾಧ್ಯವಾಗದ ಕಡಲಿದ್ದರೆ ಎಷ್ಟು ಚೆನ್ನಾಗಿರುತ್ತಿತ್ತು? ನೆನದುದನ್ನು ಕೊಡುವ ಚಿಂತಾಮಣಿಯಲ್ಲಿ ಕಠಿನತೆಯಿದೆ, ಕಲ್ಪತರುವಿನಲ್ಲಿ ಜಡತ್ವವಿದೆ, ಕಾಮಧೇನುವಿನಲ್ಲಿ ಪಶುತ್ವವಿದೆ. ದೇಶಿಕರು ಇಲ್ಲಿ ಉತ್ಪ್ರೇಕ್ಷೆ ಮಾಡುತ್ತಾ ದಾನಶೌಂಡನು ಈ ಪ್ರಥಿತ ದಾನಿಗಳ ಲೋಪಗಳಿಲ್ಲದೆ ಈ ದಾನಿಗಳಷ್ಟೇ ಇತರರಿಗೆ ತನ್ನ ಜೀವನವನ್ನು ಸವೆಯುತ್ತಾನೆ ಎಂದಿದ್ದಾರೆ.

|| ಇತಿ ವದಾನ್ಯಪದ್ಧತಿಃ ದಶಮೀ ||

॥ इति वदान्यपद्धतिर्दशमी ॥
</details>

## ११ सुकविपद्धतिः

<details open><summary>विश्वास-प्रस्तुतिः</summary>

अपङ्किलधियः शुद्धाः साधुमानसवृत्तयः ।  
वमन्ति श्रुतिजीवातुं ध्वनिं नवरसास्पदम्  ॥ ११-१ ॥
</details>

<details><summary>मूलम्</summary>

अपङ्किलधियः शुद्धाः साधुमानसवृत्तयः ।  
वमन्ति श्रुतिजीवातुं ध्वनिं नवरसास्पदम्  ॥ ११-१ ॥
</details>

ಭಾ: ಈ ಪದ್ಧತಿಯಲ್ಲಿ ದೇಶಿಕರು ಒಳ್ಳೆಯ ಕವಿಯಲ್ಲಿರುವ ಗುಣಗಳನ್ನು ವಿವರಿಸುತ್ತಾರೆ.

(೧) ಕೆಸರಿನಲ್ಲಿ ಮನಸ್ಸು ಹೋಗದ, ಬೆಳ್ಳಗಿರುವ, ರಮ್ಯವಾದ ಮಾನಸಸರೋವರದಲ್ಲಿ ಇರುವ, ಹಂಸಪಕ್ಷಿಗಳು ಹೊಸ ಹೊಸ ಆಹ್ಲಾದಕತೆಗೆ ಎಡೆಕೊಡುವ, ಶ್ರುತಿಗೆ ಧಾರಕವಾದ ಧ್ವನಿಯನ್ನು ಹೊರಡಿಸುತ್ತವೆ. (೨) ನಿರ್ಮಲಮನಸ್ಸುಳ್ಳ, ಶುದ್ಧರಾದ, ಸತ್ಪುರುಷರಲ್ಲೇ ಸಕ್ತವಾದ ಮನಸ್ಸುಳ್ಳ ಕವಿಗಳು ವೇದಗಳಿಗೆ ಉಪಬೃಹ್ಮಣ ರೂಪವಾದ, ನವರಸಗಳಿಂದ ಕೂಡಿದ, ಧ್ವನಿಪ್ರಧಾನವಾದ ಉತ್ತಮಕಾವ್ಯವನ್ನು ಹೊರಗೆಡಹುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಪಙ್ಕಿಲ= (ಕೆಸರಾದ, ಪಾಪಯುಕ್ತ); ಶುದ್ಧ= (ಬೆಳ್ಳನೆಯ, ನಿರ್ಮಲ); ಸಾಧು= (ರಮ್ಯ, ಸಜ್ಜನ); ಮಾನಸ= (ಮಾನಸ ಸರೋವರ, ಮನಸ್ಸು); ಶ್ರುತಿ= (ಗಾನ ಶ್ರುತಿ, ವೇದ); ಧ್ವನಿ= (ಅವ್ಯಕ್ತ ಶಬ್ದ, ಕಾವ್ಯಧ್ವನಿ); ನವರಸ= (ಹೊಸ ಆಹ್ಲಾದಕತೆ, ಒಂಬತ್ತು ಕಾವ್ಯರಸಗಳು). ಇಲ್ಲಿ ದೇಶಿಕರು ಉತ್ತಮಕವಿಗೆ ಕೊಟ್ಟಿರುವ ವಿಶೇಷಣಗಳನ್ನೂ ಅಂತಹ ಕವಿಯು ಸೃಜಿಸುವ ಕಾವ್ಯದ ವಿಶೇಷಣಗಳನ್ನೂ ಗಮನಿಸಬೇಕು. ಆತ ನಿರ್ಮಲಮನಸ್ಕ, ಸಜ್ಜನರಲ್ಲಿ ಆಸ್ಥೆಯಿರುವವ; ಆತನ ಕಾವ್ಯ ವೇದವಿಹಿತಧರ್ಮದ ಮೌಲ್ಯವನ್ನು ಎತ್ತಿಹಿಡಿಯಬೇಕು, ನವರಸಗಳಿಂದ ರಞ್ಜಿತವಾಗಿ ವ್ಯಙ್ಗ್ಯಪ್ರಧಾನವಾಗಿರಬೇಕು. ದೇಶಿಕರು ದುರಾಚಾರಿಯ ಕಾವ್ಯ ಎಷ್ಟೇ ಮನೋರಞ್ಜಕವಾಗಿರಲಿ ಅದಕ್ಕೆ ಬೆಲೆಯನ್ನು ಕೊಡುವವರಲ್ಲವೆಂಬುದು ಸ್ಪಷ್ಟ. ಮಹಾಭಗವದ್ಭಕ್ತರಾಗಿ, ನಿರ್ಲಿಪ್ತರಾಗಿ ಕಾವ್ಯಗಳನ್ನು ಸೃಜಿಸಿದವರಲ್ಲಿ ದೇಶಿಕರು ಅಗ್ರೇಸರರೇ ಸರಿ.
</details>

<details open><summary>विश्वास-प्रस्तुतिः</summary>

महापुरुषबद्धात्मा सर्गादिप्रथितोदयः ।  
वश्यावदातया वाचा सेव्यते चतुराननः ॥ ११-२ ॥
</details>

<details><summary>मूलम्</summary>

महापुरुषबद्धात्मा सर्गादिप्रथितोदयः ।  
वश्यावदातया वाचा सेव्यते चतुराननः ॥ ११-२ ॥
</details>

ಭಾ: (೧) ಪುರುಷೋತ್ತಮನಾದ ಶ್ರೀಮನ್ನಾರಾಯಣನಲ್ಲಿ ನೆಟ್ಟ ಮನಸ್ಸುಳ್ಳ, ಸೃಷ್ಟಿಯ ಮೊದಲಿನಲ್ಲಿ ಹೆಸರಾಂತ ಆವಿರ್ಭಾವವುಳ್ಳ ಚತುರ್ಮುಖ ಬ್ರಹ್ಮನನ್ನು ಅನುಕೂಲಳೂ ಶ್ವೇತವರ್ಣದವಳೂ ಆದ ಸರಸ್ವತಿಯು ಸೇವಿಸುತ್ತಾಳೆ. (೨) ಪುರುಷಶ್ರೇಷ್ಠರಲ್ಲಿ ನಿರತವಾದ ಮನಸ್ಸುಳ್ಳ, ಕಾವ್ಯದ ಸರ್ಗ, ಉಚ್ಚ್ವಾಸ, ಅಙ್ಕವೇ ಮೊದಲಾದ ಪ್ರಸಿದ್ಧ ವಿಭಾಗಗಳ ಉದಯಕ್ಕೆ ಕಾರಣನಾದ, ಸಮರ್ಥವಾದ ವದನವುಳ್ಳ ಕವಿಯನ್ನು ವಿಧೇಯವಾದ ಮತ್ತು ಶುಭ್ರವಾದ ವಾಕ್ಕು ಸೇವಿಸುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಸರ್ಗ= (ಸೃಷ್ಟಿ, ಕಾವ್ಯವಿಭಾಗ); ಅವದಾತ= (ಶ್ವೇತವರ್ಣ, ಶುಭ್ರ). ವಾಕ್= (ಸರಸ್ವತಿ, ಮಾತು); ಚತುರಾನನಃ = (ಬ್ರಹ್ಮ, ಸಮರ್ಥವಾದ ವದನವುಳ್ಳ). ಭಾರತೀಯ ಕಾವ್ಯಪರಂಪರೆಯಲ್ಲಿ ಕಾವ್ಯಗಳು ಪುರುಷಶ್ರೇಷ್ಠರನ್ನು ಕುರಿತು ಬರೆದವಾಗಿರಬೇಕು. ಕಾವ್ಯದ ನಾಯಕ ಹೆಸರಾಂತ ರಾಜನೋ ಅಥವಾ ದೈವಾಂಶವ್ಯಕ್ತಿಯೋ ಆಗಿರುತ್ತಾನೆ.
</details>

<details open><summary>विश्वास-प्रस्तुतिः</summary>

विशुद्धवर्णललिता गुणालङ्कारशालिनी ।  
सरसा भारती यस्य स सत्ये कः प्रतिष्ठितः  ॥ ११-३ ॥
</details>

<details><summary>मूलम्</summary>

विशुद्धवर्णललिता गुणालङ्कारशालिनी ।  
सरसा भारती यस्य स सत्ये कः प्रतिष्ठितः  ॥ ११-३ ॥
</details>

ಭಾ: (೧) ಶ್ವೇತವರ್ಣದಿಂದ ಮನೋಹರಳಾದ ಸದ್ಗುಣಗಳಿಂದಲೂ ಆಭರಣಾದ್ಯಲಙ್ಕಾರಗಳಿಂದಲೂ ಒಪ್ಪುತ್ತಿರುವ ಸುಂದರಳಾದ ಸರಸ್ವತೀದೇವಿಯು ಯಾರವಳೋ ಆ ಬ್ರಹ್ಮನು ಸತ್ಯಲೋಕದಲ್ಲಿ ನೆಲೆಸಿದ್ದಾನೆ (೨) ದೋಷಗಳಿಲ್ಲದ ಅಕಾರಾದಿ ವರ್ಣಗಳಿಂದ ರಮಣೀಯವಾದ, ಓಜಸ್ಸೇ ಮೊದಲಾದ ಗುಣಗಳಿಂದಲೂ ಉಪಮಾನವೇ ಮೊದಲಾದ ಅಲಙ್ಕಾರಗಳಿಂದಲೂ ತುಂಬಿ ಒಪ್ಪುತ್ತಿರುವ, ಶೃಙ್ಗಾರವೇ ಮೊದಲಾದ ರಸಗಳಿಂದ ಕೂಡಿದ ವಾಕ್ಕು ಯಾರಿಗೆ ಒಲಿದಿದೆಯೋ, ಅಂತಹವನು ಯಾರು ತಾನೆ ಯಥಾರ್ಥತೆಯಲ್ಲಿ ನೆಲೆಸಿರುತ್ತಾನೆ? [ಆತನೊಬ್ಬನು ಸತ್ಯದಲ್ಲಿ [ಪರಬ್ರಹ್ಮನಲ್ಲಿ] ನೆಲೆಸಿದ್ದಾನೆ].

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಸರಸಾ= (ಸುಂದರಳಾದ, ಶೃಙ್ಗಾರವೇ ಮೊದಲಾದ ರಸಗಳಿಂದ ಕೂಡಿದ); ಸತ್ಯೇಕಃ= (ಸತಿ+ಏಕಃ, ಸತ್ಯೇ+ಕಃ); ಕಃ= (ಬ್ರಹ್ಮ, ಯಾರು). ಕೆಲವು ಭಾರತೀಯ ಕಾವ್ಯ ಮೀಮಾಂಸಕರು ಕಾವ್ಯದಲ್ಲಿ ಓಜಸ್ಸು, ಮಾಧುರ್ಯ ಮತ್ತು ಪ್ರಸಾದವೆಂಬ ಶಬ್ದಾರ್ಥನಿಷ್ಠವಾದ ಗುಣಗಳಿರಬೇಕೆಂದು ಹೇಳುತ್ತಾರೆ. ಮತ್ತೆ ಕೆಲವರು ಹತ್ತು ಗುಣಗಳನ್ನು ಎಣಿಸುತ್ತಾರೆ. ಕಾವ್ಯಮೀಮಾಂಸಕನೊಬ್ಬನ ಮಾತನ್ನು ಇಲ್ಲಿ ನೆನೆಯಬಹುದು:

" ಅಪಾರೇ ಕಾವ್ಯಸಂಸಾರೇ ಕವಿರೇಕಃ ಪ್ರಜಾಪತಿಃ | ಯಥಾಸ್ಮೈ ರೋಚತೇ ವಿಶ್ವಂ ತಥೇದಂ ಪರಿವರ್ತತೇ ||" "ಕಾವ್ಯವೆಂಬ ವಿಶ್ವಕ್ಕೆ ಕವಿಯೇ ಬ್ರಹ್ಮನು. ಅವನಿಗೆ ರುಚಿಸಿದಂತೆ ಈ ವಿಶ್ವವನ್ನು ಬದಲಿಸುತ್ತಾನೆ" ಎಂಬುದು ಇದರ ಅರ್ಥ. ದೇಶಿಕರೂ ಕೂಡ ಅದನ್ನೇ ಒತ್ತಿ ಹೇಳುತ್ತಿದ್ದಾರೆ. ಕವಿ ಯಥಾರ್ಥತೆಯ ಸಂಕೋಲೆಯನ್ನು ಕಳಚಿಕ್ಕೊಂಡವನು.
</details>

<details open><summary>विश्वास-प्रस्तुतिः</summary>

कुतश्चिदचलस्थानात् प्रयांती सागरांतिकम्।  
दृश्यादृश्यतनुर्भाति श्रुत्यभीष्टा सरस्वती ॥ ११-४ ॥
</details>

<details><summary>मूलम्</summary>

कुतश्चिदचलस्थानात् प्रयांती सागरांतिकम्।  
दृश्यादृश्यतनुर्भाति श्रुत्यभीष्टा सरस्वती ॥ ११-४ ॥
</details>

ಭಾ: (೧) ಯಾವುದೋ ಒಂದು ಬೆಟ್ಟದ ಎಡೆಯಿಂದ ಸಾಗರದವರೆಗೂ ಹೋಗುತ್ತಿರುವ, ವೇದದಲ್ಲಿ ಪ್ರಶಂಸಿತವಾದ [ಭೋರ್ಗರೆತದಿಂದ ಕಿವಿಗೆ ಇಂಪಾದ] ಸರಸ್ವತೀ ನದಿಯು [ನದಿಯು] ಕೆಲವು ಕಡೆ ಮರೆಯಾಗಿ  ಕೆಲವು ಕಡೆ ಕಾಣಿಸಿಕ್ಕೊಂಡು ಕಂಗೊಳಿಸುತ್ತದೆ. (೨) ಸ್ಥಿರವಾದ ಕಾರಣವುಳ್ಳ ಯಾವನೋ ಒಬ್ಬ ಮಹಾಕವಿಯಿಂದ ಹೊರಬಂದು ಸಾಗರಪರ್ಯಂತ ಹರೆಡಿರುವ, ಕಿವಿಗೆ ಆನಂದಕರವಾದ ವಾಗ್ಝರಿಯು ಕೆಲವು ಕಡೆ ಅಸ್ಪಷ್ಟವಾಗಿಯೂ ಕೆಲವು ಕಡೆ ಸ್ಪಷ್ಟವಾಗಿಯೂ ಕಂಗೊಳಿಸುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದ: ಶ್ರುತಿ= (ವೇದ, ಕಿವಿ). ಬೆಟ್ಟದಿಂದ ಹರಿದು ಸಾಗರವನ್ನು ಸೇರುವ ನದಿಯು ಅದರ ಭೋರ್ಗರೆ ಕೇಳಿಬಂದರೂ ಕೆಲವು ಕಡೆ ಕಾಣಿಸಿಕ್ಕೊಳ್ಳುತ್ತದೆ ಮತ್ತೆ ಕೆಲವು ಕಡೆ ಕಾಣಿಸಿಕ್ಕೊಳ್ಳದೆ ಅಂತರಗಂಗೆಯಾಗಿ ಹರಿಯುತ್ತದೆ. ಅದೇ ರೀತಿ ಮಹಾಕವಿಯ ಕಾವ್ಯ ಶ್ರವಣಾನಂದಕರವಾಗಿದ್ದರೂ ಕೆಲವು ಕಡೆ ಅರ್ಥ ಸ್ಪಷ್ಟ ವಾಗುವುದಿಲ್ಲ, ಮತ್ತೆ ಕೆಲವು ಕಡೆ ಬಹಳ ಸ್ಪಷ್ಟವಾಗಿರುತ್ತದೆ.
</details>

<details open><summary>विश्वास-प्रस्तुतिः</summary>

प्रभूतोदितमुक्ताभिः भूयते सूक्तिशुक्तिभिः ।  
सुदृशां कर्णपूराय तादृक्त्वं फलभेदतः ॥ ११-५ ॥
</details>

<details><summary>मूलम्</summary>

प्रभूतोदितमुक्ताभिः भूयते सूक्तिशुक्तिभिः ।  
सुदृशां कर्णपूराय तादृक्त्वं फलभेदतः ॥ ११-५ ॥
</details>

ಭಾ: ಸುಕವಿಯ ಕಥನಗಳೇ ಮುತ್ತುಗಳು; ಅವನ ಸುಭಾಷಿತಗಳೇ ಮುತ್ತಿನ ಚಿಪ್ಪುಗಳು. (೧) ಈ ಮುತ್ತಿನ ಚಿಪ್ಪುಗಳು ಸುನಯನೆಯರ ಕರ್ಣಾಭರಣವಾಗಿ ಶೋಭಿಸುತ್ತವೆ. ಈ ಶೋಭೆಗೆ ಕಾರಣ ಕರ್ಣಾಭರಣದ ಮುತ್ತುಗಳನ್ನು ಭೇದಿಸಿರುವುದರಿಂದ, ಅಂದರೆ ಅವುಗಳಲ್ಲಿ ರಂಧ್ರ ಮಾಡಿರುವುದರಿಂದ. (೨) ಕವಿಯ ಸದುಕ್ತಿಗಳು ಪ್ರಾಜ್ಞರಿಗೆ ಶ್ರವಣಸುಖವನ್ನು ಕೊಡುತ್ತವೆ. ಈ ಶ್ರವಣಸುಖಕ್ಕೆ ಕಾರಣ ಸುಕವಿಯ ಕಥನಗಳ ಧರ್ಮ-ಅರ್ಥ-ಕಾಮ- ಮೋಕ್ಷಫಲಗಳ ವೈವಿಧ್ಯತೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಲ್ಲಿ ರೂಪಕ-ಶ್ಲೇಷೆಗಳ ಸಂಕರವಿದೆ. ಪೂರ್ವಾರ್ಧದಲ್ಲಿ ರೂಪಕವಾಗಿ ಆರಂಭವಾದುದು ಉತ್ತರಾರ್ಧದಲ್ಲಿ ಶ್ಲೇಷೆಯಾಗಿ ಪರಿಣಮಿಸಿದೆ. ಆದುದರಿಂದ ಭಾವಾರ್ಥದಲ್ಲಿ ಅದೇ ರೀತಿ ಪೂರ್ವಾರ್ಧದ ರೂಪಕ ಮತ್ತು ಉತಾರಾರ್ಧದ ಶ್ಲೇಷೆ ಇವುಗಳ ಪ್ರತಿಫಲನವಿದೆ.
</details>

<details open><summary>विश्वास-प्रस्तुतिः</summary>

प्रतीपमवमृष्टापि स्वामभिख्यां न मुञ्चति ।  
कालिकेव सतां सूक्तिः तादृशश्रुतिनन्दनी ॥ ११-६ ॥
</details>

<details><summary>मूलम्</summary>

प्रतीपमवमृष्टापि स्वामभिख्यां न मुञ्चति ।  
कालिकेव सतां सूक्तिः तादृशश्रुतिनन्दनी ॥ ११-६ ॥
</details>

ಭಾ: ಸತ್ಪುರುಷರ ಸದುಕ್ತಿಗಳು, (ಕೆಲವರು) ವಿರುದ್ಧಾರ್ಥವನ್ನು ಕಲ್ಪಿಸಿ ಗೇಲಿ ಮಾಡಿದರೂ ಕೂಡ, ಯಾವ ರೀತಿ ಮೋಡದ ಸಾಲುಗಳು (ಕಾಲಿಕಾ) ಎದುರಿನ ಗಾಳಿಯಿಂದ ದಿಕ್ಕು ಬದಲಿಸಿದರೂ ಕೂಡ ತಮ್ಮ ಯಶಸ್ಸಿಗೆ ಕುಂದು ಬಾರದಂತೆ ತಮ್ಮ ಮಳೆಗರೆಯುವ ಕಾರ್ಯವನ್ನು ನಿರ್ವಿಘ್ನವಾಗಿ ನಡೆಸಿ ಮಳೆಗೆ ಕಾದಿರುವವರು ಮಳೆಯ ಶಬ್ದದಿಂದ ಸಂತುಷ್ಟರಾಗುವಂತೆ ಮಾಡುತ್ತದೋ ಅದೇ ರೀತಿ ವೇದೋಪಬೃಹ್ಮಣಗಳಾಗಿ ವೇದಗಳನ್ನು ಸಂತೋಷಪಡಿಸಿ ತನ್ನ ಖ್ಯಾತಿಯನ್ನು ಕಳೆದುಕ್ಕೊಳ್ಳುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದಲ್ಲಿ ದೇಶಿಕರು ಸುಕವಿಯ ಕಾವ್ಯ ವೇದಾರ್ಥಬಾಹಿರವಾಗಿರಬಾರದು ಎಂಬುದನ್ನು ಮತ್ತೆ ಒತ್ತಿ ಹೇಳಿದ್ದಾರೆ. ಈ ಶ್ಲೋಕದ "ಕಾಲಿಕಾ" ಎಂಬ ಉಪಮಾನಕ್ಕೆ ಇನ್ನೊಂದು ವಿಧವಾಗಿಯೂ ಅರ್ಥ ಮಾಡಬಹುದು. ಅದು ಹೀಗೆ: ಹೇಗೆ ಕಾಲಿಕಾ ಎಂಬ ಪದವನ್ನು ಹಿಂದು ಮುಂದಾಗಿ ಓದಿದರೂ ಆ ಪದವು ವ್ಯತ್ಯಸ್ತವಾಗದೆ ಶ್ರವಣರೋಚಕವಾಗಿರುವುದೋ ಅದೇ ರೀತಿ---.
</details>

<details open><summary>विश्वास-प्रस्तुतिः</summary>

अपार्थेतरयुक्तानां व्याससंग्रहशालिनाम् ।  
अपि गोपालगीतानां निवेशो निगमादिषु ॥ ११-७ ॥
</details>

<details><summary>मूलम्</summary>

अपार्थेतरयुक्तानां व्याससंग्रहशालिनाम् ।  
अपि गोपालगीतानां निवेशो निगमादिषु ॥ ११-७ ॥
</details>

ಭಾ: (೧) ಪಾರ್ಥನಿಗಾಗಿ ಪ್ರವೃತ್ತವಾದ ವ್ಯಾಸಮಹರ್ಷಿಗಳಿಂದ ಸಂಗ್ರಹಿಸಲ್ಪಟ್ಟ ಗೋಪಾಲಕೃಷ್ಣನ ಗೀತಾವಾಕ್ಯಗಳಿಗೆ ವೇದಾದಿ ಧರ್ಮಗ್ರಂಥಗಳಲ್ಲಿಯೂ ಸ್ಥಾನವಿದೆ. (೨) ಸಮೀಚೀನವಾದ ಅರ್ಥವುಳ್ಳ, ವಿಸ್ತರಣೆ ಮತ್ತು ಸಂಗ್ರಹ ಇವೆರಡನ್ನೂ ಒಳಗೊಂಡ ಗೊಲ್ಲರ ಹಾಡುಗಳಿಗೂ ಕೂಡ ಉಪದೇಶಗಳಲ್ಲಿ ಸ್ಥಾನವಿರುವುದು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಅಪಾರ್ಥ= (ಪಾರ್ಥನಲ್ಲದ, ಕೆಟ್ಟ ಅರ್ಥ); ವ್ಯಾಸ= (ವ್ಯಾಸಮಹರ್ಷಿ, ವಿಸ್ತರಣೆ); ನಿಗಮ= (ವೇದ, ಉಪದೇಶ). ಕವಿಯ ಕವಿತ್ವ ಅವನ ಹುಟ್ಟಿನ ಮೇಲೆ ಅವಲಂಬಿಸಿಲ್ಲ. ಕಾಳಿದಾಸನೇ ಹುಟ್ಟಿನಲ್ಲಿ ಉಚ್ಚಸ್ತರದವನಲ್ಲವೆಂದು ಹೇಳುತ್ತಾರೆ. ಹಲವರು ಆಳ್ವಾರರುಗಳು ದ್ವಿಜರಲ್ಲವೆಂದೂ ತಿಳಿಯಬಂದಿದೆ. ಕವಿ ತನ್ನ ಕಾವ್ಯದಲ್ಲಿ ಎಲ್ಲಿ ವಿಸ್ತರಿಸಬೇಕೋ ಅಲ್ಲಿ ವಿಸ್ತರಿಸಿ ಎಲ್ಲಿ ಸಂಗ್ರಹಿಸಬೇಕೋ ಅಲ್ಲಿ ಸಂಗ್ರಹಿಸುತ್ತಾನೆ. ಉದಾಹರಣೆಗೆ, ವಾಲ್ಮೀಕಿ ಮಹರ್ಷಿ ಸುಮಾರು ಎರಡು ವಾರಗಳ ಕಥೆಯನ್ನು ಅಯೋಧ್ಯಾಕಾಂಡದಲ್ಲಿ ವರ್ಣಿಸಿ, ಅರಣ್ಯ ಕಾಂಡದಲ್ಲಿ ಹತ್ತು ವರ್ಷಗಳ ಕಥೆಯನ್ನು ಎರಡು ಮೂರು ಶ್ಲೋಕಗಳಲ್ಲಿ ಸಂಗ್ರಹಿಸುತ್ತಾರೆ. ಮತ್ತೆ, ಎರಡು ದಿನಗಳಲ್ಲಿ ನಡೆದ ಕಥೆಯೇ ಸುಂದರಕಾಂಡವಾಗುತ್ತದೆ.
</details>

<details open><summary>विश्वास-प्रस्तुतिः</summary>

जडाशयस्य घोषेण जातलौल्यस्य भूयसा ।  
कविशब्दं तिरोधाय कश्चिदर्थो न साध्यते ॥ ११-८ ॥
</details>

<details><summary>मूलम्</summary>

जडाशयस्य घोषेण जातलौल्यस्य भूयसा ।  
कविशब्दं तिरोधाय कश्चिदर्थो न साध्यते ॥ ११-८ ॥
</details>

ಭಾ: (೧) ಅತ್ಯುಚ್ಚವಾದ ಭೋರ್ಗರೆತದಿಂದ ಹಂಸದ ದನಿಯನ್ನು ಮರೆಮಾಡಿದ ಚಂಚಲವಾದ ಜಲಾಶಯಕ್ಕೆ ಯಾವ ಪುರುಷಾರ್ಥವೂ ಸಾಧ್ಯವಾಗುವುದಿಲ್ಲ. (೨) ಸ್ಥಿರಚಿತ್ತನಲ್ಲದ ಮಂದಬುದ್ಧಿಗೆ ಘಟ್ಟಿಯಾಗಿ ಕೂಗಿಕ್ಕೊಂಡು ಕವಿಯ ಉಕ್ತಿಗಳನ್ನು ಮರೆಮಾಡುವುದರಿಂದ ಯಾವ ಪ್ರಯೋಜನವೂ ಇಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಜಡ= (ಜಲ, ಮಂದ); ಕವಿ= (ಹಂಸ, ಕವಿ). ಮಾತ್ಸರ್ಯದಿಂದಲೋ ಅಜ್ಞಾನದಿಂದಲೋ ಸುಕವಿಯ ಎದುರಿಗೆ ಸುಮ್ಮನೆ ಜಂಬ ಕೊಚ್ಚಿಕ್ಕೊಳ್ಳುವನಿಗೆ ಯಾವ ಪ್ರಯೋಜನವೂ ಇಲ್ಲ. ಸುಕವಿಯ ಯಶಸ್ಸಿಗೆ ಎಳ್ಳಷ್ಟೂ ಹಾನಿಯಿಲ್ಲ, ಜಂಬಕೋರನಿಗೆ ಎಳ್ಳಷ್ಟೂ ಉಪಯೋಗವಿಲ್ಲ.
</details>

<details open><summary>विश्वास-प्रस्तुतिः</summary>

सदानवोक्तिमहितः प्रतिरुन्धन् प्रतीपगान् ।  
प्रथितः काव्यनाम्नापि कविरेकः प्रकाशते  ॥ ११-९ ॥
</details>

<details><summary>मूलम्</summary>

सदानवोक्तिमहितः प्रतिरुन्धन् प्रतीपगान् ।  
प्रथितः काव्यनाम्नापि कविरेकः प्रकाशते  ॥ ११-९ ॥
</details>

ಭಾ: (೧) ತನ್ನ ಶಿಷ್ಯರಾದ ದಾನವರುಗಳಿಗೆ ಹೇಳಿಕೊಟ್ಟ ಉಕ್ತಿಗಳಿಂದ ಪ್ರಸಿದ್ಧನಾದ, ಅಸುರರನ್ನು ವಿರೋಧಿಸುವ ದೇವತೆಗಳನ್ನು ತಡೆಯುವ, ಕಾವ್ಯ ಎಂಬ ಹೆಸರಿನಿಂದಲೂ ತಿಳಿದುಬಂದ ಶುಕ್ರಾಚಾರ್ಯನು ಶ್ರೇಷ್ಠತೆಯಿಂದ (ಆಕಾಶದಲ್ಲಿ) ಹೊಳೆಯುತ್ತಾನೆ. (೨) ಸರ್ವದಾ ಹೊಸ ಹೊಸ ಉಕ್ತಿಗಳಿಂದ ಪ್ರಸಿದ್ಧನಾದ, ತನ್ನ ಎದುರಾಳಿಗಳನ್ನು (ವಾಕ್ಸಾಮರ್ಥ್ಯದಿಂದ) ಸೋಲಿಸುವ, ತಾನು ರಚಿಸಿದ ಕಾವ್ಯನಾಮದಿಂದಲೇ ಹೆಸರುವಾಸಿಯಾದ ಕವಿಯು ಸರ್ವೋತ್ಕೃಷ್ಟನಾಗಿ ಪ್ರಕಾಶಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಸದಾನವೋಕ್ತಿ= (ಸಃ+ದಾನವೋಕ್ತಿ, ಸದಾ+ನವೋಕ್ತಿ); ಕವಿಃ= (ಶುಕ್ರಾಚಾರ್ಯ, ಕವಿ). ಶುಕ್ರಾಚಾರ್ಯನಿಗೆ ಕವಿ, ಕಾವ್ಯ ಎಂಬ ಎರಡು ಹೆಸರುಗಳೂ ಇವೆ. ಅವನ ಉಕ್ತಿಗಳೇ ಶುಕ್ರನೀತಿ; ನೀತಿಗ್ರಂಥದಲ್ಲಿ ಶುಕ್ರನನ್ನು ಸ್ಮರಿಸುವುದು ಸಮಂಜಸ. ಅನೇಕ ಕಾವ್ಯಗಳು ಕವಿಯ ಹೆಸರಿನಿಂದಲೇ ಪ್ರಸಿದ್ಧವಾಗಿವೆ. ಮಾಘಕವಿಯ ಶಿಶುಪಾಲವಧವನ್ನು "ಮಾಘಕಾವ್ಯ" ಎಂದೇ ವ್ಯವಹರಿಸುತ್ತಾರೆ. ಅನೇಕ ಕವಿಗಳ ವ್ಯಕ್ತಿತ್ವದ ವಿಷಯವಾಗಿ ಏನೂ ತಿಳಿಯದೆ ಅವರ ಕಾವ್ಯವೇ ಅವರ ವ್ಯಕ್ತಿತ್ವವಾಗಿ ಪರಿಣಮಿಸಿದೆ. ವಾಲ್ಮೀಕಿ,ಕಾಳಿದಾಸ ಮುಂತಾದ ಮಹಾಕವಿಗಳ ಕಾವ್ಯಗಳೇ ಅವರ ವ್ಯಕ್ತಿತ್ವದ ಪ್ರತೀಕವಾಗಿವೆ. ಅಷ್ಟೇ ಅಲ್ಲ; ಮಹಾಭಾರತ,ಪುರಾಣಗಳಲ್ಲಿ ತಮ್ಮ ಬರಹಗಳನ್ನೂ ಸೇರಿಸಿ, ತಮ್ಮ ಹೆಸರು ಉಳಿಯದಿದ್ದರೂ ತಮ್ಮ ಕೃತಿಗಳನ್ನು ಉಳಿಸಿಕ್ಕೊಂಡಿರುವ ಕವಿಗಳು ಅನೇಕರಿದ್ದಾರೆ.
</details>

<details open><summary>विश्वास-प्रस्तुतिः</summary>

पूर्वकल्पप्रकारेण पुरुषार्थप्रवृत्तया ।  
विचित्रसृष्ट्या विहरन् व्याप्तः कश्चिन्महाकविः ॥ ११-१० ॥
</details>

<details><summary>मूलम्</summary>

पूर्वकल्पप्रकारेण पुरुषार्थप्रवृत्तया ।  
विचित्रसृष्ट्या विहरन् व्याप्तः कश्चिन्महाकविः ॥ ११-१० ॥
</details>

ಭಾ: (೧) ಹಿಂದಿನ ಕಲ್ಪದಲ್ಲಿ ನಡೆದುದನ್ನು ಅನುಸರಿಸಿ, ಧರ್ಮ-ಅರ್ಥ-ಕಾಮ-ಮೋಕ್ಷಾರ್ಥವಾಗಿ ಪ್ರಯುಕ್ತವಾದ ಈ ವೈವಿಧ್ಯತೆಯ ಲೀಲಾಸೃಷ್ಟಿಯಿಂದ ವ್ಯಾಪ್ತನಾದ ಆ ಕ್ರಾನ್ತದರ್ಶಿಯಾದ ಪರಬ್ರಹ್ಮನು ತಲ್ಲೀನನಾಗಿ ಆಟವಾಡುತ್ತಿದ್ದಾನೆ. (೨) ಹಿಂದಿನವರ ಅನುಷ್ಠಾನದ ಪ್ರಕಾರ ಪುರುಷಾರ್ಥಗಳಿಗಾಗಿ ಪ್ರವೃತ್ತವಾದ ಅದ್ಭುತವಾದ ಕಾವ್ಯ ಸೃಷ್ಟಿಯಿಂದ ವ್ಯಾಪ್ತನಾಗಿ ಮಹಾಕವಿಯು ಆನಂದಿಸುತ್ತಿದ್ದಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮಹಾಕವಿಯೊಬ್ಬನು ತನ್ನ ಕಾವ್ಯಸೃಷ್ಟಿಯಲ್ಲಿ ಲೀನನಾಗಿ ಅನುಭವಿಸುವ ಆನಂದವು ಪರಬ್ರಹ್ಮನು ತನ್ನ ಲೀಲಾಸೃಷ್ಟಿಯಿಂದ ಪಡೆಯುವ ಆನಂದಕ್ಕೆ ಸಾಟಿಯೆಂದು ದೇಶಿಕರು ಹೃದಯಂಗಮವಾಗಿ ವರ್ಣಿಸಿದ್ದಾರೆ.
</details>

<details open><summary>विश्वास-प्रस्तुतिः</summary>

मतिमन्थजवेन लब्धवर्णा  
प्रतिपन्ना विबुधैरनन्यभक्तैः ।  
सुकवेरनघाशयस्य सूक्तिः  
स्वदते दुग्धपयोनिधेः सुधेव ॥ ११-११ ॥
</details>

<details><summary>मूलम्</summary>

मतिमन्थजवेन लब्धवर्णा  
प्रतिपन्ना विबुधैरनन्यभक्तैः ।  
सुकवेरनघाशयस्य सूक्तिः  
स्वदते दुग्धपयोनिधेः सुधेव ॥ ११-११ ॥
</details>

ಭಾ: ಬುದ್ಧಿಯ ಮಂಥನದ ವೇಗದಿಂದ ಮೂಡಿಬಂದ ವರ್ಣಬಂಧವುಳ್ಳ, ಬೇರೆ ಏನನ್ನೂ ಸ್ವೀಕರಿಸದ ಪಂಡಿತರುಗಳಿಂದ ಗೌರವದಿಂದ ಸ್ವೀಕೃತವಾದ, ಸದಭಿಪ್ರಾಯದಿಂದ ಕೂಡಿದ, ಸತ್ಕವಿಯ ಸುಭಾಷಿತಗಳು ಉದ್ದೇಶಪೂರ್ವಕವಾಗಿ ಕಡೆಯುವುದರ ವೇಗದಿಂದ ಉಂಟಾದ ರೂಪವುಳ್ಳ, ಮತ್ತೇನನ್ನೂ ಭುಂಜಿಸದ ದೇವತೆಗಳಿಂದ ಗೌರವದೊಡನೆ ಸ್ವೀಕೃತವಾದ, ಕ್ಷೀರಸಮುದ್ರದಿಂದ ಬಂದ ಅಮೃತದಂತೆ ಭೊಗ್ಯವಾಗಿರುತ್ತದೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸುಭಾಷಿತಗಳು ಕವಿಯ ಮನೋಮಂಥನದಿಂದ ಬಂದ ಸುಧೆ!  ಪಂಡಿತರು ಸುಭಾಷಿತಸುಧೆಯ "ಅನನ್ಯಭಕ್ತ"ರು ! ದೇಶಿಕರ ಮನೋಮಂಥನದಿಂದ ಬಂದ ಈ ಶ್ಲೋಕಸುಧೆ ಹೃದ್ಯವಲ್ಲವೇ, ಆಸ್ವಾದ್ಯವಲ್ಲವೇ?
</details>

<details open><summary>विश्वास-प्रस्तुतिः</summary>

मनुव्यासप्राचेतसपरिषदर्हा क्वचिदियम्  
सुधासिक्ता सूक्तिः स्वयमुदयमन्विच्छति जने ।  
निरुन्ध्युः के विंध्याचलविकटसंध्यानटजटा-  
परिभ्रान्ता पङ्गोरुपरि यदि गङ्गा निपतति ॥ ११-१२ ॥
</details>

<details><summary>मूलम्</summary>

मनुव्यासप्राचेतसपरिषदर्हा क्वचिदियम्  
सुधासिक्ता सूक्तिः स्वयमुदयमन्विच्छति जने ।  
निरुन्ध्युः के विंध्याचलविकटसंध्यानटजटा-  
परिभ्रान्ता पङ्गोरुपरि यदि गङ्गा निपतति ॥ ११-१२ ॥
</details>

ಭಾ: ಮನು-ವ್ಯಾಸ-ವಾಲ್ಮೀಕಿ ಮುಂತಾದವರ ಗುಂಪಿಗೆ ಸಹಜವಾದ, ಅಮೃತದಿಂದ ತೊಯ್ದ ಸುಭಾಷಿತವು ಎಲ್ಲೋ ಯಃ ಕಶ್ಚಿತ್ ಮನುಷ್ಯನಲ್ಲಿ ಮೂಡಿಬರುತ್ತದೆ.  ಸಂಧ್ಯಾಕಾಲದಲ್ಲಿ ನರ್ತಿಸುವ ಶಿವನ ಜಡೆಯು ವಿಂಧ್ಯಪರ್ವತದಂತೆ ಹಳ್ಳತಿಟ್ಟಾಗಿದೆ. ಆ ಜಡೆಯಿಂದ ಜಾರಿದ ಗಂಗೆಯು ಹೆಳವನ ಮೇಲೆ ಬಿದ್ದರೆ ಅದನ್ನು ಯಾರು ತಾನೆ ತಪ್ಪಿಸಿಯಾರು?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಸೂಕ್ತಿಸುಧೆ ಸರ್ವೋಚ್ಚ ಕವಿಗಳ ಸ್ವತ್ತೇನಲ್ಲ. ಆ ಮಹೋನ್ನತಶ್ರೇಣಿಗೆ ಸೇರದ ಸಾಧಾರಣ ಕವಿಗಳ ಮನೋಮಂಥನಕ್ಕೂ ಎಟಕುವಂತಹುದು ಅದು. ಶಿವನ ಜಡೆಯಿಂದ ಜಾರಿಬಿದ್ದ ಗಂಗೆಯು ಹೆಳವನೊಬ್ಬನ ತಲೆಯ ಮೇಲೆ ಬೀಳಬಹುದಲ್ಲವೇ? ಹೆಳವ ಗಂಗೆಯ ಹತ್ತಿರ ಪ್ರಾಯಶಃ ಹೋಗಲಾರ, ಗಂಗೆಯೇ ಅವನ ಹತ್ತಿರ ಹೋದಾಳು ! ಈ ಸುಭಾಷಿತವನ್ನು ದೇಶಿಕರು ತಮ್ಮ ಸಂಕಲ್ಪಸೂರ್ಯೋದಯ ನಾಟಕದಲ್ಲಿಯೂ ಪ್ರಯೋಗಿಸಿದ್ದಾರೆ.

|| ಇತಿ ಸುಕವಿಪದ್ಧತಿಃ ಏಕಾದಶೀ ||

॥ इति सुकविपद्धतिरेकादशी ॥
</details>

## १२ परीक्षितपद्धतिः

<details open><summary>विश्वास-प्रस्तुतिः</summary>

काकानां कोकिलानां च सीमाभेदः कथं भवेत् ।  
यदि विश्वसृजा साक्षं न कृता कर्णशष्कुली  ॥ १२-१ ॥
</details>

<details><summary>मूलम्</summary>

काकानां कोकिलानां च सीमाभेदः कथं भवेत् ।  
यदि विश्वसृजा साक्षं न कृता कर्णशष्कुली  ॥ १२-१ ॥
</details>

ಭಾ: ಈ ಪದ್ಧತಿಯಲ್ಲಿ ಹಲವಾರು ಶ್ಲೋಕಗಳು ಕವಿ, ಕಾವ್ಯಕ್ಕೆ ಸಂಬಂಧಿಸಿವೆ. ಸತ್ಪುರುಷರು ಹೇಳಿಕೆಯ ಮಾತುಗಳಿಗೆ ಬೆಲೆ ಕೊಡದೆ ಹೊರತೋರಿಕೆಗಳಿಗೆ ಮರುಳಾಗದೆ ಪರೀಕ್ಷಿಸಿ ಸತ್ಕೃತಿಗಳನ್ನು ಸಜ್ಜನರನ್ನು ಪುರಸ್ಕರಿಸುತ್ತಾರೆ ಎಂಬುದೇ ಮುಖ್ಯ ಆಶಯ.

ಬ್ರಹ್ಮನು ಕಣ್ಣಿನೊಡನೆ ಕಿವಿಯನ್ನೂ ಸೃಷ್ಟಿಸದಿದ್ದರೆ, ಕಾಗೆಗಳಿಗೂ ಕೋಗಿಲೆಗಳಿಗೂ ಇರುವ ವ್ಯತ್ಯಾಸವು ಹೇಗೆತಾನೆ ತಿಳಿಯುತ್ತಿದ್ದಿತು?

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕಾಗೆ-ಕೋಗಿಲೆಗಳಿಗೆ ಇರುವ ರೂಪಸಾಮ್ಯದ ಬಗ್ಗೆ ರಸಿಕರಿಗೆ ಪ್ರಿಯವಾದ ಸುಭಾಷಿತವೊಂದನ್ನು ಇಲ್ಲಿ ನೆನಪಿಗೆ ತಂದುಕ್ಕೊಳ್ಳಬಹುದು: "ಕಾಕಃ ಕೃಷ್ಣಃ ಪಿಕಃ ಕೃಷ್ಣಃ ಕೋ ಭೇದಃ ಪಿಕಕಾಕಯೋಃ | ವಸಂತಕಾಲೇ ಸಂಪ್ರಾಪ್ತೇ ಕಾಕಃ ಕಾಕಃ ಪಿಕಃ ಪಿಕಃ ||" "ಕಾಗೆಯೂ ಕಪ್ಪು, ಕೋಗಿಲೆಯೂ ಕಪ್ಪು, ಅವೆರಡಕ್ಕೂ ವ್ಯತ್ಯಾಸವೇನು?" ಎಂಬುದು ಪೂರ್ವಾರ್ಧದ ಅರ್ಥ. ಇದಕ್ಕೆ ಉತ್ತರಾರ್ಧದಲ್ಲಿ ಉತ್ತರವಿದೆ."ವಸಂತಕಾಲ ಬಂದೊಡನೆಯೇ ಕಾಗೆ ಕಾಗೆಯೇ, ಕೋಗಿಲೆ ಕೋಗಿಲೆಯೇ". ಈ ಸುಭಾಷಿತದ ಭಾವವನ್ನೇ ಮತ್ತೊಂದು ದೃಷ್ಟಿಕೋಣದಿಂದ ನೋಡುತ್ತದೆ ಈ ಶ್ಲೋಕ. ವಸಂತಕಾಲದಲ್ಲೂ ಕಿವುಡನಿಗೆ ಇವೆರಡರ ವ್ಯತ್ಯಾಸ ತಿಳಿಯುವುದಿಲ್ಲವಲ್ಲ! ಇವುಗಳ ಭೇದಜ್ಞಾನ ಮನುಷ್ಯನ ಶ್ರವಣೇಂದ್ರಿಯಜನ್ಯ ತಾನೆ.
</details>

<details open><summary>विश्वास-प्रस्तुतिः</summary>

छन्दःप्रत्ययशुद्धात्मा पश्यन् यतिगणस्थितीः ।  
वर्णादिनियतं वृत्तं नियुङ्क्ते गौरवादिवित् ॥ १२-२ ॥
</details>

<details><summary>मूलम्</summary>

छन्दःप्रत्ययशुद्धात्मा पश्यन् यतिगणस्थितीः ।  
वर्णादिनियतं वृत्तं नियुङ्क्ते गौरवादिवित् ॥ १२-२ ॥
</details>

ಭಾ: (೧) ಪದ್ಯಗಳ ಛಂದಸ್ಸಿನ ನಿರ್ಣಾಯಕಜ್ಞಾನವುಳ್ಳ, ಗುರು-ಲಘು ಅಕ್ಷರಜ್ಞಾನವುಳ್ಳ ಕವಿಯು ಯತಿ,ಗಣ,ಸ್ಥಿತಿ ಇವುಗಳಿಗೆ ಗಮನವನ್ನು ಕೊಟ್ಟು ವರ್ಣ-ಮಾತ್ರಾ ಮೊದಲಾದವುಗಳ ನಿಯಮಕ್ಕೆ ಬದ್ಧವಾದ ವೃತ್ತಗಳನ್ನು ರಚಿಸುತ್ತಾನೆ  (೨) ವೇದಗಳಮೇಲಿನ ವಿಶ್ವಾಸದಿಂದ ಪರಿಶುದ್ಧವಾದ ಆತ್ಮವುಳ್ಳವನು, ಸನ್ಯಾಸಿಗಳೇ ಮೊದಲಾದ ಸಮೂಹಗಳಿಗೆ ಗಮನಕೊಟ್ಟು, ಗೌರವವೇ ಮೊದಲಾದ ಗುಣಗಳನ್ನು ತಿಳಿದವನಾಗಿ ವರ್ಣಾಶ್ರಮಧರ್ಮವನ್ನನುಸರಿಸಿ ಚರ್ಯೆಗಳನ್ನು ನಿಯಮಿಸುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಛಂದಃ= (ಛಂದಸ್ಸು, ವೇದ); ಪ್ರತ್ಯಯ= (ಜ್ಞಾನ, ವಿಶ್ವಾಸ); ಯತಿ= (ಛಂದೋಯತಿ, ಸನ್ಯಾಸಿ); (ಗಣ= ಛಂದೋಗಣ, ಗುಂಪು); ವರ್ಣ= (ಅಕ್ಷರವರ್ಣ, ವರ್ಣಧರ್ಮ); ವೃತ್ತ= (ಛಂದೋವೃತ್ತ, ಚರ್ಯೆ); ಗೌರವ= (ಛಂದಸ್ಸಿನ "ಗುರು"ತ್ವ, ಗೌರವ). ಮೊದಲನೆಯ ಅರ್ಥದಲ್ಲಿ ಛಂದಶ್ಶಾಸ್ತ್ರಕ್ಕೆ ಸಂಬಂಧಿಸಿದ ಹಲವಾರು ಪಾರಿಭಾಷಿಕ ಶಬ್ದಗಳು ಪ್ರಯುಕ್ತವಾಗಿವೆ. ಯತಿ: ಉಚ್ಚರಿಸಲು ಸುಕರವಾಗುವುದಕ್ಕಾಗಿ ಪದ್ಯದಲ್ಲಿ ಮಧ್ಯೆ ನಿಯಮಿಸಿರುವ ವಿರಾಮ ಸ್ಥಾನ. ಗಣ: ಅನುಕ್ರಮವಾದ ಮೂರು ವರ್ಣಗಳ ಗುಂಪು. ಪ್ರತಿ ವರ್ಣವೂ ಲಘು ಅಥವಾ ಗುರುವಾಗಬಹುದಾದುದರಿಂದ ಒಟ್ಟು ಎಂಟು ಗಣಗಳು ಆಗುತ್ತವೆ. ಸ್ಥಿತಿ: ಸ್ಥಿತಿ ಎಂಬ ಪದಕ್ಕೆ ಎಲ್ಲೆ ಎಂಬ ಅರ್ಥವು ಇರುವುದರಿಂದ ಶ್ಲೋಕದ ಪಾದಾನ್ತ್ಯವನ್ನು ಸ್ಥಿತಿ ಎನ್ನಬಹುದು.
</details>

<details open><summary>विश्वास-प्रस्तुतिः</summary>

सुवर्णमपि दुर्वर्णं युक्त्या दर्शयति क्वचित् ।  
व्यनक्ति शुद्धिं सहसा शुचिरेकः स्वतैक्ष्ण्यतः ॥ १२-३ ॥
</details>

<details><summary>मूलम्</summary>

सुवर्णमपि दुर्वर्णं युक्त्या दर्शयति क्वचित् ।  
व्यनक्ति शुद्धिं सहसा शुचिरेकः स्वतैक्ष्ण्यतः ॥ १२-३ ॥
</details>

ಭಾ: (೧) ಯಾವನೋ ಒಬ್ಬನು ಕೈಚಳಕದಿಂದ ಚಿನ್ನವನ್ನು ತುಚ್ಛಲೋಹವನ್ನಾಗಿ ತೋರಿಸಿದರೆ, ಬೆಂಕಿಯು ತನ್ನ ಚುರುಕಿನಿಂದ ಕೂಡಲೇ ಸುವರ್ಣದ ಶುದ್ಧಿಯನ್ನು ತಿಳಿಯಪಡಿಸುತ್ತದೆ. (೨) ಯಾವನೋ ಒಬ್ಬನು ಉಚ್ಚವರ್ಣದವನನ್ನು ಅಧಮವರ್ಣದವನನ್ನಾಗಿ ಪರಿಗಣಿಸಿದರೆ, ನಿಷ್ಕಲಂಕನಾದವನೊಬ್ಬನು ಆ ಉಚ್ಚವರ್ಣದವನ ಪರಿಶುದ್ಧತೆಯನ್ನು ತನ್ನ ಬುದ್ಧಿವಂತಿಕೆಯಿಂದ ಹೊರಗೆಡಹುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಸುವರ್ಣಂ= (ಚಿನ್ನ, ಉಚ್ಚವರ್ಣ); ಶುಚಿಃ= (ಬೆಂಕಿ, ನಿಷ್ಕಲಂಕ).
</details>

<details open><summary>विश्वास-प्रस्तुतिः</summary>

स्वच्छस्वादुविशुद्धानां स्रोतसां कलशोदधेः ।  
दोषं केऽपि न मृष्यंति दुष्टजिह्वेन कल्पितम् ॥ १२-४ ॥
</details>

<details><summary>मूलम्</summary>

स्वच्छस्वादुविशुद्धानां स्रोतसां कलशोदधेः ।  
दोषं केऽपि न मृष्यंति दुष्टजिह्वेन कल्पितम् ॥ १२-४ ॥
</details>

ಭಾ: ನಾಲಗೆ ಕೆಟ್ಟು ಹೋದವನೊಬ್ಬನು ಬಿಳುಪಾಗಿಯೂ ರುಚಿಕರವಾಗಿಯೂ ನಿರ್ಮಲವಾಗಿಯೂ ಇರುವ ಕ್ಷೀರಸಮುದ್ರದ ಹೊನಲುಗಳಲ್ಲಿ ದೋಷವನ್ನು ಕಲ್ಪಿಸಿದರೆ ಯಾರೂ ಅದನ್ನು ಮನ್ನಿಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಗದುಗಿನ ನಾರಣಪ್ಪನ "ಕ್ಷೀರವನು ಕ್ಷಯರೋಗಿ ಹಳಿದರೆ" ಎಂಬ ಸಾಲನ್ನು ಈ ಶ್ಲೋಕ ನೆನಪಿಗೆ ತರುತ್ತದೆ.
</details>

<details open><summary>विश्वास-प्रस्तुतिः</summary>

सहैव भुवने जातं सत्त्वसंस्थापनक्षमम् ।  
गृह्यते किमपि स्वस्थैः अन्यत् किमपि जिह्मगैः ॥ १२-५ ॥
</details>

<details><summary>मूलम्</summary>

सहैव भुवने जातं सत्त्वसंस्थापनक्षमम् ।  
गृह्यते किमपि स्वस्थैः अन्यत् किमपि जिह्मगैः ॥ १२-५ ॥
</details>

ಭಾ: (೧) ಸಮುದ್ರದಿಂದ ಒಟ್ಟಿಗೆ ಹುಟ್ಟಿದ ಎರಡು ವಸ್ತುಗಳಲ್ಲಿ ಒಂದು, ಶಕ್ತಿಯನ್ನು ಸ್ಥಿರಗೊಳಿಸುವಂತಹುದು (ಅಮೃತ); ಇನ್ನೊಂದು, ಸತ್ತೆಯನ್ನೇ ನಾಶಪಡಿಸುವಂತಹುದು (ಹಾಲಾಹಲ). ಸ್ವರ್ಗಲೋಕದಲ್ಲಿರುವ ದೇವತೆಗಳು ಒಂದನ್ನು ಸ್ವೀಕರಿಸಿದರು, ಸರ್ಪಗಳು ಮತ್ತೊಂದನ್ನು ಸ್ವೀಕರಿಸಿದವು. (೨) ಭೂಮಿಯಲ್ಲಿ ಒಟ್ಟಿಗೆ ಹುಟ್ಟಿದ ಎರಡುವಿಧವಾದ ಕರ್ಮಗಳಲ್ಲಿ ಒಂದು ಸತ್ತ್ವಗುಣವನ್ನು ಸ್ಥಿರಗೊಳಿಸುವಂತಹುದು ಇನ್ನೊಂದು ಸತ್ತ್ವಗುಣವನ್ನು ನಾಶಪಡಿಸುವಂತಹುದು. ಒಂದನ್ನು ಸಮಚಿತ್ತತೆಯುಳ್ಳವರು ಪರಿಗ್ರಹಿಸುತ್ತಾರೆ, ಇನ್ನೊಂದನ್ನು ಕುಟಿಲಮನೋಭಾವದವರು ಪರಿಗ್ರಹಿಸುತ್ತಾರೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕದ ಪೂರ್ವಾರ್ಧದಲ್ಲಿ "ದ್ವಯಮ್" ಎಂಬುದನ್ನು ಅಧ್ಯಾಹಾರಮಾಡಿ "ದ್ವಯಂ ಜಾತಮ್' ಎಂದು ಅರ್ಥಮಾಡಬೇಕು. "ಸಂಸ್ಥಾಪನ" ಎಂಬುದಕ್ಕೆ ಸ್ಥಿರವಾಗಿಸುವುದು, ಅಂತ್ಯಗೊಳಿಸುವದು ಎಂಬ ಎರಡು ಅರ್ಥಗಳು ಇವೆ. ಮೇಲಿನ ಎರಡು ಅರ್ಥಗಳಲ್ಲಿಯೂ ಈ ಎರಡು ಅರ್ಥಗಳೂ ಗ್ರಾಹ್ಯ. ಶ್ಲಿಷ್ಟ ಪದಗಳು: ಭುವನಮ್= (ಸಮುದ್ರ, ಭೂಮಿ); ಸತ್ತ್ವ= (ಶಕ್ತಿ, ಸತ್ತೆ, ಸತ್ತ್ವಗುಣ); ಸ್ವಸ್ಥಃ= (ಸ್ಥಿರಚಿತ್ತ, ದೇವತೆ); ಜಿಹ್ಮಗಃ= (ಸರ್ಪ, ಕುಟಿಲಸ್ವಭಾವದವನು). ಕ್ಷೀರ ಸಮುದ್ರದ ಮಥನವಾದಾಗ ಹುಟ್ಟಿದ ಅಮೃತವು ದೇವತೆಗಳಿಗೆ ದಕ್ಕಿತು, ಹುಟ್ಟಿದ ವಿಷದಲ್ಲಿ ಶಿವನು ಸ್ವೀಕರಿಸಿ ಮಿಕ್ಕಿದುದನ್ನು ಪಾತಾಲದ ಸರ್ಪಗಳೇ ಮೊದಲಾದುವು ನೆಕ್ಕಿದುವು ಎಂಬುದು ಪೌರಾಣಿಕ ಕಥೆ.
</details>

<details open><summary>विश्वास-प्रस्तुतिः</summary>

कलकंठगलास्वाद्ये कामस्यास्त्रे निजाङ्कुरे ।  
निंबवृत्तिभिरुत्कीर्णे न चूतः परितप्यते ॥ १२-६ ॥
</details>

<details><summary>मूलम्</summary>

कलकंठगलास्वाद्ये कामस्यास्त्रे निजाङ्कुरे ।  
निंबवृत्तिभिरुत्कीर्णे न चूतः परितप्यते ॥ १२-६ ॥
</details>

ಭಾ: ಕೋಗಿಲೆಗಳಿಗೆ ಆಸ್ವಾದ್ಯವಾದ, ಮನ್ಮಥನಿಗೆ ಅಸ್ತ್ರವಾದ ತನ್ನ ಚಿಗುರನ್ನು ಬೇವಿನಚಿಗುರಿನಲ್ಲೇ ಸಕ್ತವಾದ ಕಾಗೆ ಮತ್ತಿತರ ಪಕ್ಷಿಗಳು ತಿನ್ನದಿದ್ದರೆ ಮಾವಿನಮರಕ್ಕೆ ಖೇದವೇನಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಮಾವಿನ ಚಿಗುರನ್ನು ಕೋಗಿಲೆಯು ತಿನ್ನುವುದೆಂದೂ ಇನ್ನು ಕೆಲ ಹಕ್ಕಿಗಳು ಒಲ್ಲವೆಂದೂ ಹೇಳಿರುವುದು ಕವಿಸಮಯವೋ ನಿಜಕಥನವೋ ತಿಳಿಯುವುದು ಕಷ್ಟ. ಈ ಶ್ಲೋಕವನ್ನು ತಮ್ಮ ತಮಿಳು ಭಾಷೆಯಲ್ಲಿ ರಚಿಸಿದ ರಹಸ್ಯತ್ರಯಸಾರದ ಕಡೆಯಲ್ಲಿ ದೇಶಿಕರು ಉಪಯೋಗಿಸಿದ್ದಾರೆ. ಬಲ್ಲವರು ತಮ್ಮ ಗ್ರಂಥವನ್ನು  ಸವಿದರೆ ಸಾಕು, ಉಳಿದವರು ಅದಕ್ಕೆ ಗಮನಕೊಡದಿದ್ದರೆ ತನಗೆ ಯಾವ ಖೇದವೂ ಇಲ್ಲವೆಂಬುದನ್ನು ತಿಳಿಸುವುದಕ್ಕೆ ಅಲ್ಲಿ ಉಪಯುಕ್ತವಾಗಿರುವುದು ಸ್ಪಷ್ಟ.
</details>

<details open><summary>विश्वास-प्रस्तुतिः</summary>

रत्नाभरणयोग्यानां राजान्तःपुरयोषिताम् ।  
क्रीडाकङ्कणनिर्माणकाचोऽपि ललितायते ॥ १२-७ ॥
</details>

<details><summary>मूलम्</summary>

रत्नाभरणयोग्यानां राजान्तःपुरयोषिताम् ।  
क्रीडाकङ्कणनिर्माणकाचोऽपि ललितायते ॥ १२-७ ॥
</details>

ಭಾ: ರತ್ನದ ಒಡವೆಗಳನ್ನು ಹಾಕಿಕ್ಕೊಳ್ಳಲು ಯೋಗ್ಯರಾದ ರಾಜನ ಅನ್ತಃಪುರದ ಸ್ತ್ರೀಯರು ಆಟಕ್ಕಾಗಿ ತೊಡೆದುಕ್ಕೊಂಡಿರುವ ಗಾಜಿನಬಳೆಗಳು ಕೂಡ ಶೋಭಾಯಮಾನವಾಗಿರುತ್ತವೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ರೀಮನ್ತರು ಹಾಕಿಕ್ಕೊಂಡ ಕೃತಕವಜ್ರಗಳ ಆಭರಣಗಳನ್ನು ನಿಜವಾದ ವಜ್ರಾಭರಣಗಳೆಂದು ಜನರು ನಂಬುತ್ತಾರೆ; ಅದೇ ನಿಜವಾದ ವಜ್ರಾಭರಣವನ್ನು ಬಡಹೆಂಗಸೊಬ್ಬಳು ತೊಟ್ಟರೆ ಅದನ್ನು ಕೃತಕ ಆಭರಣವೆಂದು ಹೇಳುತ್ತಾರೆ.  ಹೆಸರುಪಡೆದವರು ಉಟ್ಟ ತೊಡಿಗೆಗಳಿಗೆ ನಂಬಲಾರದಷ್ಟು ಬೆಲೆಯನ್ನು ಕೊಟ್ಟು ಹರಾಜಿನಲ್ಲಿ ಕೊಳ್ಳುವುದನ್ನು ನಾವು ಕಾಣುತ್ತೇವೆ. ಒಂದು ಉತ್ತಮ ಪದವಿಯನ್ನು ಹೇಗೋ ಎಂತೋ ಪಡೆದ ಮನುಷ್ಯನಿಗೂ ಆ ಪದವಿಯಲ್ಲಿರುವವರೆಗೂ ಬೆಲೆಯುಂಟು. ಮುಖ್ಯವಾಗಿ, ಪದಾರ್ಥದ ಮತ್ತು ಮನುಷ್ಯನ ಬೆಲೆ ಬಹಳ ಮಟ್ಟಿಗೆ ಸ್ಥಾನಬದ್ಧ ಎಂಬುದೇ ಈ ಶ್ಲೋಕದ ಧ್ವನಿ.
</details>

<details open><summary>विश्वास-प्रस्तुतिः</summary>

मन्ये किन्नरमुख्यानां मौनं जगति सांप्रतम् ।  
मशकक्वणितं यत्र वीणास्वनविकल्पितम् ॥ १२-८ ॥
</details>

<details><summary>मूलम्</summary>

मन्ये किन्नरमुख्यानां मौनं जगति सांप्रतम् ।  
मशकक्वणितं यत्र वीणास्वनविकल्पितम् ॥ १२-८ ॥
</details>

ಭಾ: ಸೊಳ್ಳೆಗಳು ಹಾಡುವುದನ್ನೇ ವೀಣೆಯ ಧ್ವನಿ ಎಂದು ನಂಬುವ ಲೋಕದಲ್ಲಿ ಗಂಧರ್ವಶ್ರೇಷ್ಠರು ಸುಮ್ಮನಿರುವುದೇ ಲೇಸು ಎಂದು ಅರಿತಿದ್ದೇನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

"ಕೋಣನ ಮುಂದೆ ಕಿನ್ನರಿ ಬಾರಿಸಿದ ಹಾಗೆ" ಎಂಬ ಗಾದೆಯ ಪ್ರತಿರೂಪ ಇದು. "ಅರಸಿಕೇಷು ಕವಿತ್ವನಿವೇದನಂ ಶಿರಸಿ ಮಾ ಲಿಖ ಮಾ ಲಿಖ ಮಾ ಲಿಖ" ಎಂಬ ಇನ್ನೊಂದು ಚಾಟುಶ್ಲೋಕವನ್ನು ಈ ಶ್ಲೋಕ ನೆನಪು ಮಾಡುತ್ತದೆ. ಅರಸಿಕರ ಮುಂದೆ ತನ್ನ ಕವಿತ್ವವನ್ನು ಹೇಳ ಹೊರಟು ನಿರಾಶನಾದವನ ಉದ್ಗಾರ. "ಅಯ್ಯಾ ಬ್ರಹ್ಮ, ನನ್ನ ಹಣೆಯ ಮೇಲೆ ಏನನ್ನಾದರೂ ಬರೆ, ಆದರೆ ಅರಸಿಕರ ಮುಂದೆ ಕವಿತ್ವವನ್ನು ಹೇಳಿಕೊಳ್ಳುವ ಪಾಡನ್ನು ಮಾತ್ರ ಬರೆಯಬೇಡವಯ್ಯ, ಬರೆಯಬೇಡ" ಎಂದು ಮೊರೆಇಡುತ್ತಾನೆ .  ಈ ಚಾಟುವಿನಿಂದಲೇ ಅಮರತ್ವನ್ನು ಪಡೆದ ಕವಿ ಆತ!
</details>

<details open><summary>विश्वास-प्रस्तुतिः</summary>

कटूनामिह सार्थत्वात् कामं भवति संग्रहः ।  
तथापि वृत्तिर्न तथा रसज्ञानुमतिक्षमा ॥ १२-९ ॥
</details>

<details><summary>मूलम्</summary>

कटूनामिह सार्थत्वात् कामं भवति संग्रहः ।  
तथापि वृत्तिर्न तथा रसज्ञानुमतिक्षमा ॥ १२-९ ॥
</details>

ಭಾ: (೧) ಖಾರವೇ ಮೊದಲಾದ ಭೋಜ್ಯರಸಗಳು ಔಷಧಿಗಳಲ್ಲಿ ಪರಿಣಾಮಕಾರಿಗಳಾದುದರಿಂದ ಉಪಯುಕ್ತವಾಗುವುವೆಂಬುದೇನೋ ನಿಜ. ಹಾಗಾದರೂ ಆ ರಸಗಳ ಕ್ರಿಯೆಯು ನಾಲಗೆಯು ಅಂಗೀಕರಿಸುವಂತಹುದಲ್ಲ. (೨) ಕಾವ್ಯಗಳಲ್ಲಿ ಕ್ರೌರ್ಯವೇ ಮೊದಲಾದ ಅನುಭಾವಗಳು ಅವುಗಳ ಸಾರ್ಥಕತೆಯ ದೃಷ್ಟಿಯಿಂದ ಅತಿಶಯವಾಗಿ ಉಪಯುಕ್ತವಾಗುತ್ತವೆ. ಹಾಗಾದರೂ ಆ ಕ್ರೌರ್ಯವೇ ಮೊದಲಾದವುಗಳ ವ್ಯವಹಾರವು ರಸಿಕರಿಗೆ ಹಿಡಿಸುವಂತಹುದಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಕಟು= (ಖಾರ, ಕ್ರೂರ); ರಸಜ್ಞಾನುಮತಿ= (ರಸಜ್ಞಾ+ಅನುಮತಿ, ರಸಜ್ಞ+ಅನುಮತಿ). ದೃಶ್ಯ- ಶ್ರವ್ಯ ಕಾವ್ಯಗಳಲ್ಲಿ ಕ್ರೂರ, ಭಯಾನಕ ಮುಂತಾದ ಸನ್ನಿವೇಶಗಳು ರಸಿಕರ ಮನಮುಟ್ಟುವಂತೆ ವರ್ಣಿತವಾಗುತ್ತವೆ. ಅಂತಹ ಪ್ರಸಂಗಗಳ ವರ್ಣನೆಯ ಆಸ್ವಾದದ ಫಲ ರಸಿಕನ ಮನಸ್ಸಿನಲ್ಲಿ ಉಂಟಾಗುವ ಆನಂದವೇ. ಹಾಗಾದ ಮಾತ್ರಕ್ಕೆ ರಸಿಕನು ಕ್ರೌರ್ಯಕ್ಕೂ ಭಯಾನಕತೆಗೂ ತನ್ನ ಒಪ್ಪಿಗೆ ಸೂಚಿಸಿದನೆಂದಲ್ಲ. ಮೊದಲನೆಯ ಅರ್ಥದಲ್ಲಿ ಆಯುರ್ವೇದದಲ್ಲಿ ಹೇಳಲಾದ ಆರು ವಿಧವಾದ ಭೋಜ್ಯರಸಗಳ ಪ್ರಸ್ತಾಪವಿದೆ. ಮಧುರ (ಸಿಹಿ), ಲವಣ (ಉಪ್ಪು), ಕಷಾಯ (ಒಗಚು), ಕಟು (ಖಾರ), ಆಮ್ಲ (ಹುಳಿ) ಮತ್ತು ತಿಕ್ತ (ಕಹಿ) ಇವೇ ಆರು ಭೋಜ್ಯ ರಸಗಳು.
</details>

<details open><summary>विश्वास-प्रस्तुतिः</summary>

नादं मङ्गलतालानां नागरीनटनोचितम् ।  
कृषिक्षमेषु ग्रामेषु न मूर्च्छयति गीतिवत्  ॥ १२-१० ॥
</details>

<details><summary>मूलम्</summary>

नादं मङ्गलतालानां नागरीनटनोचितम् ।  
कृषिक्षमेषु ग्रामेषु न मूर्च्छयति गीतिवत्  ॥ १२-१० ॥
</details>

ಭಾ: ಸಂಗೀತಗಾರನು ಪಟ್ಟಣಗಳ ನಾಟ್ಯಪ್ರಸಂಗಗಳಿಗೆ ಯೋಗ್ಯವಾದ ಮಂಗಲಕರ ತಾಳಗಳ ನಾದವನ್ನು ಬೇಸಾಯದ ಹಳ್ಳಿಗಳಲ್ಲಿ ಬಳಸುವುದಿಲ್ಲ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಈ ಶ್ಲೋಕಕ್ಕೆ ಹಲವಾರು ಪಾಠಾಂತರಗಳಿವೆ. ಅವುಗಳನ್ನು ಇಲ್ಲಿ ಪ್ರಸ್ತಾಪಿಸಿಲ್ಲ. ಶ್ರೋತೃಗಳ ಸಂಗೀತಜ್ಞಾನಕ್ಕೆ ತಕ್ಕ ರೀತಿಯಲ್ಲಿ ತನ್ನ ಸಂಗೀತವನ್ನು ಬೆಳೆಸುವುದು ಸಂಗೀತಗಾರನಿಗೂ ಹಿತಕರ, ಶ್ರೋತೃಗಳಿಗೂ ಹಿತಕರ. ಭಾಷಣಕಾರನೂ ಕೂಡ ಸಭೆಗೆ ಬಂದಿರುವವರ ದರ್ಜೆಗೆ ಸರಿಯಾಗಿ ಭಾಷಣ ಮಾಡದಿದ್ದರೆ ಅವನಿಗೆ ಅವಮಾನವಾಗುತ್ತದೆ, ಕೇಳುವವರಿಗೆ ಅನ್ಯಾಯವಾಗುತ್ತದೆ.

ವಿಧಿಮನ್ತರೇಣ ವಿಹಗೇನ ಕುತಃ

ಪಯಸೋರಶಿಕ್ಷ್ಯತ ವಿವೇಕವಿಧಿಃ |

ಕತಿ ವಾ ದಿನಾನಿ ವದ ಪರ್ಯಚಿನೋತ್

ಕಲಶೀಸುತಃ ಕವಲಯನ್ ಜಲಧಿಮ್  ||೧೨-೧೧ ||
</details>

<details open><summary>विश्वास-प्रस्तुतिः</summary>

विधिमन्तरेण विहगेन कुतः  
पयसोरशिक्ष्यत विवेकविधिः ।  
कति वा दिनानि वद पर्यचिनोत्  
कलशीसुतः कवलयन् जलधिम्  ॥ १२-११ ॥
</details>

<details><summary>मूलम्</summary>

विधिमन्तरेण विहगेन कुतः  
पयसोरशिक्ष्यत विवेकविधिः ।  
कति वा दिनानि वद पर्यचिनोत्  
कलशीसुतः कवलयन् जलधिम्  ॥ १२-११ ॥
</details>

ಭಾ: ನೀರ-ಕ್ಷೀರಗಳನ್ನು ವಿವೇಚನೆಯಿಂದ ಬೇರೆಮಾಡುವ ಕೌಶಲ್ಯವನ್ನು ಹಂಸಕ್ಕೆ ವಿಧಿಯಲ್ಲದೆ ಮತ್ತಾರು ಹೇಳಿಕೊಟ್ಟರು? ಅಗಸ್ತ್ಯಋಷಿಯು ಸಮುದ್ರವನ್ನು ಕಬಳಿಸುವುದನ್ನು ಎಷ್ಟು ದಿನಗಳ ಕಾಲ ಅಭ್ಯಾಸ ಮಾಡಿದನು? ಹೇಳು.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಕೌಶಲ್ಯ, ಪ್ರಾಗಲ್ಭ್ಯ ಬಹಳ ಮಟ್ಟಿಗೆ ಸಂಸ್ಕಾರಜನ್ಯ, ಅಭ್ಯಾಸ ಅಧ್ಯಯನಗಳಿಂದಲೇ ಅದನ್ನು ಪಡೆಯಲು ಸಾಧ್ಯವಿಲ್ಲ ವೆಂಬುದನ್ನು ಎರಡು ಉದಾಹರಣೆಗಳಿಂದ ಇಲ್ಲಿ ದೇಶಿಕರು ಮನವರಿಕೆಮಾಡಿಕ್ಕೊಡುತ್ತಿದ್ದಾರೆ.
</details>

<details open><summary>विश्वास-प्रस्तुतिः</summary>

भूयसीरपि कलाः कलङ्किताः  
प्राप्य कश्चिदपचीयते क्षणैः ।  
एकयापि कलया विशुद्धया  
योऽपि कोऽपि भजते गिरीशताम् ॥ १२-१२ ॥
</details>

<details><summary>मूलम्</summary>

भूयसीरपि कलाः कलङ्किताः  
प्राप्य कश्चिदपचीयते क्षणैः ।  
एकयापि कलया विशुद्धया  
योऽपि कोऽपि भजते गिरीशताम् ॥ १२-१२ ॥
</details>

ಭಾ: (೧) ಒಬ್ಬನು ಅನೇಕ ಕಲಂಕಿತ ಕಲೆಗಳನ್ನು ಪಡೆದು ದಿನ ದಿನಕ್ಕೆ  ಕ್ಷೀಣನಾಗುತ್ತಾನೆ; ಮತ್ತಾರೋ ಒಬ್ಬನು ಒಂದೇ ಶುದ್ಧವಾದ ಕಲೆಯನ್ನು ಪಡೆದು ಶಿವನಾಗುತ್ತಾನೆ.   (೨) ವಿದ್ಯಾಭಿಲಾಷಿಯೊಬ್ಬನು ಅನೇಕವಾದ ವಿದ್ಯೆ-ಶಾಸ್ತ್ರಗಳನ್ನು ಸಂಶಯ-ಅಪಾರ್ಥ ಇವೇ ಮೊದಲಾದ ದೋಷಗಳ ಸಹಿತವಾಗಿ ಕಲಿತುಕ್ಕೊಂಡು, ನಿಷ್ಕರ್ಷಕಜ್ಞಾನವನ್ನು ಪಡೆಯದೆ ಅವುಗಳನ್ನು ದಿನ ದಿನಕ್ಕೆ ಕಳೆದುಕ್ಕೊಳ್ಳುತ್ತಾನೆ. ಮತ್ತೊಬ್ಬನು ಒಂದೇ ವಿದ್ಯೆಯಲ್ಲಿ ಪಾರಙ್ಗತನಾಗಿ ಭಾಷೆಯಲ್ಲಿ ಪ್ರಭುತ್ವವನ್ನು ಪಡೆಯುತ್ತಾನೆ.

<details><summary>ಶ್ರೀನಿವಾಸಮೂರ್ತಿ - ಟಿಪ್ಪನೀ</summary>

ಶ್ಲಿಷ್ಟ ಪದಗಳು: ಕಲಾ= (ಚಂದ್ರನ ಹದಿನಾರನೆಯ ಒಂದು ಭಾಗ, ಕುಶಲವಿದ್ಯೆ); ಗಿರೀಶ= (ಶಿವ, ಗಿರಿ+ಈಶ= ಭಾಷೆಯಲ್ಲಿ ಪ್ರಭು).  ಮೊದಲನೆಯ ಅರ್ಥದಲ್ಲಿ, "ಒಬ್ಬನು" ಎಂಬುದು ಚಂದ್ರನನ್ನು ಉದ್ದೇಶಿಸಿದುದು, "ಮತ್ತೊಬ್ಬನು" ಎಂಬುದು ಶಿವನನ್ನು ಉದ್ದೇಶಿಸಿದುದು ಎಂಬುದು ಸ್ಪಷ್ಟ. ಚಂದ್ರನು ಹದಿನಾರು ಕಲೆಗಳನ್ನು ಹೊತ್ತು ಕೃಷ್ಣಪಕ್ಷದಲ್ಲಿ ಕ್ಷೀಣನಾಗುವುದು, ಶಿವನು ಚಂದ್ರಚೂಡನಾಗಿ ಒಂದುಕಲೆಯನ್ನು ಹೊತ್ತಿರುವುದು ಪ್ರಸ್ತಾಪಿತವಾಗಿದೆ. ಹಿಂದಿನ ಶ್ಲೋಕದಲ್ಲಿ ಕುಶಲತೆಗೆ ಸಂಸ್ಕಾರದ ಮಹತ್ವವನ್ನು ಒತ್ತಿ ಹೇಳಲಾಗಿದೆ. ಈ ಶ್ಲೋಕದಲ್ಲಿ, ಅನೇಕ ಕಲೆಗಳಲ್ಲಿನ ಸಂಶಯಗ್ರಸ್ತ ಜ್ಞಾನಕ್ಕಿಂತ ಒಂದೇ ಕಲೆಯಲ್ಲಿನ ನಿಷ್ಕರ್ಷಕ ಜ್ಞಾನ ಲೇಸು ಎಂಬುದನ್ನು ಹೇಳಲಾಗಿದೆ.  ಇಂಗ್ಲಷಿನಲ್ಲಿನ ಗಾದೆ " jack of all and master of none " ಎಂಬುದನ್ನು ನೆನಪು ಮಾಡಿಕ್ಕೊಳ್ಳಬಹುದು.

|| ಇತಿ ಪರೀಕ್ಷಿತಪದ್ಧತಿಃ ದ್ವಾದಶೀ ||

|| इति परीक्षितपद्धतिर्द्वादशी ॥
</details>

<details open><summary>विश्वास-प्रस्तुतिः</summary>

सैषा सुभाषितानां माला महनीयवर्णवृत्तगुणा ।  
भावुकसंख्यारूढा प्रियपद्धतिभूता जयति ॥
</details>

<details><summary>मूलम्</summary>

सैषा सुभाषितानां माला महनीयवर्णवृत्तगुणा ।  
भावुकसंख्यारूढा प्रियपद्धतिभूता जयति ॥
</details>

ಭಾ: (೧) ಶ್ಲಾಘಿತವಾದ ರತ್ನಗಳ ಇಂತಹ ಅಮೋಘವಾದ ಹಾರವು ಮಂಗಳಕರವಾಗಿಯೂ ವರ್ಣರಂಜಿತವಾಗಿಯೂ ಗುಂಡಗಾಗಿಯೂ ಇರುವ ದಾರವುಳ್ಳದ್ದಾಗಿ, ಮೆಚ್ಚಿದ ಅನೇಕಜನರಿಂದ ಧೃತವಾಗಿ ಇಷ್ಟವಾದವರ ಶ್ರೇಣಿಯಿಂದ ಅಲಂಕರಿಸಲ್ಪಟ್ಟದ್ದಾಗಿ ಮೇಲ್ಮೆಯನ್ನು ಹೊಂದುತ್ತದೆ. (೨) ಸುಭಾಷಿತಗಳ ಈ ಅಮೋಘವಾದ ಮಾಲೆಯು ಘನವಾದ ವರ್ಣಗಳಿಂದಲೂ, ಆರ್ಯಾ-ಅನುಷ್ಟುಪ್ ಮೊದಲಾದ ವೃತ್ತಗಳಿಂದಲೂ, ಓಜಸ್ಸು-ಪ್ರಸಾದ ಮೊದಲಾದ ಗುಣಗಳಿಂದಲೂ ಕೂಡಿದುದಾಗಿ, ರಸಿಕರ ಜ್ಞಾನದಲ್ಲಿ ಬೇರೂರಿ, ಒಪ್ಪುವ ಪದ್ಧತಿಗಳಿಂದ ಅಲಂಕೃತವಾಗಿ ಸರ್ವೋತ್ಕೃಷ್ಟವಾಗಿರುತ್ತದೆ.

ಟಿ: ಶ್ಲಿಷ್ಟ ಪದಗಳು: ಸುಭಾಷಿತ= (ಶ್ಲಾಘಿತ, ಸುಭಾಷಿತ); ವರ್ಣ= (ಬಣ್ಣ, ಅಕ್ಷರವರ್ಣ); ವೃತ್ತ= (ಗುಂಡಗಿರುವ, ಪದ್ಯವೃತ್ತ); ಗುಣ= (ದಾರ, ಓಜಸ್ಸೇ ಮೊದಲಾದ ಕಾವ್ಯಗುಣ); ಸಂಖ್ಯಾ= (ಅನೇಕ, ಜ್ಞಾನ); ಪದ್ಧತಿ= (ಶ್ರೇಣಿ, ಕಾವ್ಯವಿಭಾಗ). ಇದು ಕಾವ್ಯದ ನಿಗಮನಶ್ಲೋಕ. ಹನ್ನೆರಡು ಪದ್ಧತಿಗಳಾದಮೇಲೆ ಯಾವ ಪದ್ಧತಿಗೂ ಸೇರದಂತೆ ಕಾವ್ಯದ ಕಡೆಯ ಶ್ಲೋಕವೆಂದು ಪರಿಗಣಿಸುವುದು ಸೂಕ್ತವೆನಿಸುತ್ತದೆ. ಕಟಪಯಾದಿಸಂಜ್ಞೆಯ ಪ್ರಕಾರ "ಭಾವುಕಸಂಖ್ಯಾ" ಎಂಬಲ್ಲಿ "ಭಾವುಕ" ಪದವು ೧೪೪ ಎಂಬ ಸಂಖ್ಯೆಯನ್ನೂ,"ಪ್ರಿಯಪದ್ಧತಿ" ಎಂಬಲ್ಲಿ "ಪ್ರಿಯ" ಪದವು ೧೨ ಎಂಬ ಸಂಖ್ಯೆಯನ್ನೂ ಸೂಚಿಸಿ, ಈ ಕಿರುಕಾವ್ಯದಲ್ಲಿ ೧೪೪ ಶ್ಲೋಕಗಳಿರುವುವೆಂದೂ, ೧೨ ಪದ್ಧತಿಗಳಿರುವುವೆಂದೂ ತಿಳಿಸಲಾಗಿದೆ. ಕಟಪಯಾದಿ ಸಂಜ್ಞೆಯ ವಿವರ ಈ ರೀತಿ ಇದೆ:

ಕ,ಟ,ಪ,ಯ=೧; ಖ,ಠ,ಫ,ರ=೨; ಗ,ಡ,ಬ,ಲ=೩; ಘ,ಢ,ಭ,ವ=೪; ಙ,ಣ,ಶ=೫; ಚ,ತ,ಷ=೬; ಛ,ಥ,ಸ=೭; ಜ,ದ,ಹ=೮; ಝ,ಧ=೯; ಞ,ನ=೦. ಪದದಲ್ಲಿನ ವ್ಯಞ್ಜನಗಳಿಗೆ ಈ ಕೋಷ್ಟಕದ ಪ್ರಕಾರ ಬೆಲೆಕೊಡಬೇಕು. ಸ್ವರಾಕ್ಷರಗಳು ಮತ್ತು ಸಂಯುಕ್ತಾಕ್ಷರಗಳ ಅರ್ಧಾಕ್ಷರಗಳೂ ಲೆಕ್ಕಕ್ಕೆ ಬರುವುದಿಲ್ಲ. ಹೀಗೆ ಬೆಲೆಕೊಟ್ಟು ಬಲದಿಂದ ಎಡಕ್ಕೆ ಓದಬೇಕು. ಇದರ ಪ್ರಕಾರ "ಭಾವುಕ" ಪದಕ್ಕೆ ೧೪೪ ಎಂಬ ಬೆಲೆ ದೊರಕುತ್ತದೆ, "ಪ್ರಿಯ" ಎಂಬುದಕ್ಕೆ ೧೨ ಎಂಬ ಬೆಲೆ ದೊರಕುತ್ತದೆ. ಕಾವ್ಯದ ಎರಡನೆಯ ಶ್ಲೋಕದಲ್ಲಿ ಕೂಡ ಕಾವ್ಯದಲ್ಲಿರುವ ಶ್ಲೋಕಗಳ ಸಂಖ್ಯೆಯು ಸೂಚಿತವಾಗಿದೆಯೆಂದು ವ್ಯಾಖ್ಯಾನಕಾರರು ಹೇಳುತ್ತಾರೆ. ಆದರೆ, ಸಂಖ್ಯೆಯನ್ನು ಎಡದಿಂದ ಬಲಕ್ಕೆ ಓದಬೇಕು. ಈ ಪ್ರಕಾರ "ಕವಿಭಿಃ" ಎಂಬ ಪದವು ೧೪೪ನ್ನೂ, "ಪರಿ" ೧೨ನ್ನೂ ಸೂಚಿಸುತ್ತವೆ.

॥ इति कवितार्किकसिंहस्य सर्वतन्त्रस्वतन्त्रस्य  
श्री वेङ्कटनाथस्य वेदान्ताचार्यस्य कृतिषु  
सुभाषितनीवी सम्पूर्णा ॥

______________
