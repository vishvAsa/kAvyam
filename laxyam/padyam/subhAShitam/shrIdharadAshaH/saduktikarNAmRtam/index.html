<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | सदुक्तिकर्णामृतम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/subhAShitam/shrIdharadAshaH/saduktikarNAmRtam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/subhAShitam/shrIdharadAshaH/saduktikarNAmRtam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="सदुक्तिकर्णामृतम्">
  <meta property="og:description" content="[[सदुक्तिकर्णामृतम्	Source: EB]]
[
सदुक्तिकर्णामृतम् श्रीधरदाससङ्कलितम्
अ.रा. = अनर्घराघव
अमरु = अमरुशतकः
उ.नी. = उज्ज्वलनीलमणि
उ.रा.च. = उत्तररामचरित
द.रू. = दशरूपकम्
ध्व. = ध्वन्यालोकः
पद्या. = पद्यावली
प्र.च. = प्रबोधचन्द्रोदयम्
बा.रा. = बालरामायणः
भ्.र.सि. = भक्तिरसामृतसिन्धु
मा.अ.मि. = मालविकाग्निमित्रम्
मा.मा. = मालतीमाधवः
वि.शा.भ. = विद्धशालभञ्जिका
शा.प. = शार्ङ्गधरपद्धति
शृ.ति. = शृङ्गारतिलकम्
स.उ.क. = सदुक्तिकर्णामृतम्
स.क.आ. = सरस्वतीकण्ठाभरणम्
सा.द. = साहित्यदर्पणम्
सु.आ. = सुभाषितावली
सु.र. = सुभाषितरत्नाकर
सु.र.भा. = सुभाषितरत्नभाण्डागारम्
सू.मु. = सूक्तिमुक्तावलि">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="सदुक्तिकर्णामृतम्">
  <meta itemprop="description" content="[[सदुक्तिकर्णामृतम्	Source: EB]]
[
सदुक्तिकर्णामृतम् श्रीधरदाससङ्कलितम्
अ.रा. = अनर्घराघव
अमरु = अमरुशतकः
उ.नी. = उज्ज्वलनीलमणि
उ.रा.च. = उत्तररामचरित
द.रू. = दशरूपकम्
ध्व. = ध्वन्यालोकः
पद्या. = पद्यावली
प्र.च. = प्रबोधचन्द्रोदयम्
बा.रा. = बालरामायणः
भ्.र.सि. = भक्तिरसामृतसिन्धु
मा.अ.मि. = मालविकाग्निमित्रम्
मा.मा. = मालतीमाधवः
वि.शा.भ. = विद्धशालभञ्जिका
शा.प. = शार्ङ्गधरपद्धति
शृ.ति. = शृङ्गारतिलकम्
स.उ.क. = सदुक्तिकर्णामृतम्
स.क.आ. = सरस्वतीकण्ठाभरणम्
सा.द. = साहित्यदर्पणम्
सु.आ. = सुभाषितावली
सु.र. = सुभाषितरत्नाकर
सु.र.भा. = सुभाषितरत्नभाण्डागारम्
सू.मु. = सूक्तिमुक्तावलि">
  <meta itemprop="wordCount" content="49022">
  <meta name="twitter:card" content="summary">
  <meta name="twitter:title" content="सदुक्तिकर्णामृतम्">
  <meta name="twitter:description" content="[[सदुक्तिकर्णामृतम्	Source: EB]]
[
सदुक्तिकर्णामृतम् श्रीधरदाससङ्कलितम्
अ.रा. = अनर्घराघव
अमरु = अमरुशतकः
उ.नी. = उज्ज्वलनीलमणि
उ.रा.च. = उत्तररामचरित
द.रू. = दशरूपकम्
ध्व. = ध्वन्यालोकः
पद्या. = पद्यावली
प्र.च. = प्रबोधचन्द्रोदयम्
बा.रा. = बालरामायणः
भ्.र.सि. = भक्तिरसामृतसिन्धु
मा.अ.मि. = मालविकाग्निमित्रम्
मा.मा. = मालतीमाधवः
वि.शा.भ. = विद्धशालभञ्जिका
शा.प. = शार्ङ्गधरपद्धति
शृ.ति. = शृङ्गारतिलकम्
स.उ.क. = सदुक्तिकर्णामृतम्
स.क.आ. = सरस्वतीकण्ठाभरणम्
सा.द. = साहित्यदर्पणम्
सु.आ. = सुभाषितावली
सु.र. = सुभाषितरत्नाकर
सु.र.भा. = सुभाषितरत्नभाण्डागारम्
सू.मु. = सूक्तिमुक्तावलि">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/subhAShitam\/shrIdharadAshaH\/saduktikarNAmRtam\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/subhAShitam\/shrIdharadAshaH\/saduktikarNAmRtam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> सदुक्तिकर्णामृतम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="सदुक्तिकर्णामृतम्">सदुक्तिकर्णामृतम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/subhAShitam/shrIdharadAshaH/saduktikarNAmRtam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[सदुक्तिकर्णामृतम्	Source: <a href="https://www.ebharatisampat.in/read_chapter.php?bookid=ODQ1MjcxNjY0ODQ4Njkz">EB</a>]]</p>
<p>[</p>
<p><strong>सदुक्तिकर्णामृतम् श्रीधरदाससङ्कलितम्</strong></p>
<p>अ.रा. = अनर्घराघव</p>
<p>अमरु = अमरुशतकः</p>
<p>उ.नी. = उज्ज्वलनीलमणि</p>
<p>उ.रा.च. = उत्तररामचरित</p>
<p>द.रू. = दशरूपकम्</p>
<p>ध्व. = ध्वन्यालोकः</p>
<p>पद्या. = पद्यावली</p>
<p>प्र.च. = प्रबोधचन्द्रोदयम्</p>
<p>बा.रा. = बालरामायणः</p>
<p>भ्.र.सि. = भक्तिरसामृतसिन्धु</p>
<p>मा.अ.मि. = मालविकाग्निमित्रम्</p>
<p>मा.मा. = मालतीमाधवः</p>
<p>वि.शा.भ. = विद्धशालभञ्जिका</p>
<p>शा.प. = शार्ङ्गधरपद्धति</p>
<p>शृ.ति. = शृङ्गारतिलकम्</p>
<p>स.उ.क. = सदुक्तिकर्णामृतम्</p>
<p>स.क.आ. = सरस्वतीकण्ठाभरणम्</p>
<p>सा.द. = साहित्यदर्पणम्</p>
<p>सु.आ. = सुभाषितावली</p>
<p>सु.र. = सुभाषितरत्नाकर</p>
<p>सु.र.भा. = सुभाषितरत्नभाण्डागारम्</p>
<p>सू.मु. = सूक्तिमुक्तावलि</p>
<p><strong>सदुक्तिकर्णामृतम्</strong></p>
<p><strong>श्रीधरदाससङ्कलितम्</strong></p>
<p>मङ्गलम्</p>
<p>प्रज्ञां कामपि सम्पदं च कुरुते यत्पादसंवाहनं</p>
<p>नित्यं शाम्यति विष्वगन्धतमसं यच्चक्षुरुन्मीलनात।</p>
<p>यत्पादार्घ्यपयो विधूय दुरितं निःश्रेयसं यच्छति</p>
<p>स्वान्ते नः स वसत्वनारतमनाख्येयस्वरूपो हरिः ॥१॥</p>
<p>प्रस्तावः</p>
<p>शौर्याणीव तपांसि बिभ्रति भयं यस्मिन्न यस्यावधिर्</p>
<p>ज्ञाने दान इव द्विषामिव जयो येनेन्द्रियाणां कृतः ।</p>
<p>सम्राजामिव योगिनामपि गुरुर्यश्च क्षमामण्डले</p>
<p>स श्रीललक्ष्मणसेन एकनृपतिर्मुक्तश्च जीवन्नभूत॥१॥</p>
<p>तस्यासीत्प्रतिराजतद्वृतमहासामन्तचूडामणिर्</p>
<p>नाम्ना श्रीबटुदास इत्यनुपमप्रेमैकपात्रं सखा ।</p>
<p>तापं सन्तमसं हरन्नहरहः कीर्तिं दधत्कौमुदीं</p>
<p>साक्षादक्षयसूनृतामृतमयः पूर्णः कलानां निधिः ॥२॥</p>
<p>श्रीमान्श्रीधरदास इत्यधिगुणाधारः स तस्मादभूद्</p>
<p>आकौमारपारपौरुषपराधीनस्य यस्यानिशम् ।</p>
<p>लक्ष्मीर्वेदविदां गृहेषु गुणिता गोष्ठीषु विद्यावतां</p>
<p>भक्तिः श्रीपतिपादओपल्लवनखज्योत्स्नासु विश्राम्यति ॥३॥</p>
<p>प्रत्येकं विषयेषु पञ्चकमितैः श्लोकैः कवीनामिदं</p>
<p>तेनाकारणबान्धवेन विदधे श्रीसूक्तिकर्णामृतम् ।</p>
<p>प्रीतिं पल्लवयन्तु कर्णकलसीमापूरयन्तश्चिरं</p>
<p>मज्जन्तः परिशीलयन्तु रसिकाः पञ्च प्रवाहानिह ॥४॥</p>
<p>अमराः शृङ्गारचटू अपदेशोच्चावचे क्रमशः ।</p>
<p>इति पञ्चभिः प्रवाहैः सदुक्तिकर्णामृतं क्रियते ॥५॥</p>
<hr>
<p><strong>अमरप्रवाहवीचयः</strong></p>
<p>अथ धाता रविरीशप्रणतिमहादेवशिवहरक्रीडाः ।</p>
<p>प्रश्नोत्तराट्टहासावमुष्य मूर्धीत्तमाङ्गगङ्गा च ॥१॥</p>
<p>मौलिशशी कोटीरो मुण्डावलिरक्षि पुरभिदारम्भः ।</p>
<p>बाणानलोष्टमूर्तिर्भैरवहरताण्डवारम्भौ ॥२॥</p>
<p>नृत्यं हरप्रसादनमथ गौरी परिणयस्थगौरी च ।</p>
<p>शृङ्गारो गिरिदुहितुर्दुर्गा काली तथार्धनारीशः ॥३॥</p>
<p>शृङ्गारी च गजाननशरसम्भवभृङ्गिणः प्रमथाः ।</p>
<p>अथ हरिहरौ सकान्तौ सुरसिन्धुर्जह्न्कन्यकाशंसा ॥४॥</p>
<p>मत्स्यकमठसूकरकेशरिनृसिंहपाणिजन्मानः ।</p>
<p>शृङ्गारी च नृसिंहो वामनमूर्तिस्त्रिविक्रमो भृगुजः ॥५॥</p>
<p>दाशरथिरेष विरही हलधरजिनकल्किनोऽथ कृष्णस्य ।</p>
<p>शिशुताकुमारभावौ स्वप्नायितयौवनक्रीडाः ॥६॥</p>
<p>प्रश्नोत्तरं च वेणुध्वननं गीतं भुजश्च गिरिधरणम् ।</p>
<p>उत्कण्ठा गोपवधूसन्देशो हरिरमुष्य भक्तिश्च ॥७॥</p>
<p>उदधिमथनहरिरम्बुधिमथनोत्थश्रीः स्वयंवरो लक्ष्म्याः ।</p>
<p>श्री शृङ्गारः कमलाकमलोपालभवाक्प्रशस्तेन्दुः ॥८॥</p>
<p>चन्द्रकला शशिबिम्बं प्रौढविधुः सरुचिचन्द्रमा रश्मिः ।</p>
<p>ज्योत्स्ना कलङ्कतमौडुकैरवसहितेन्दुभावश्च ॥९॥</p>
<p>मिश्रबहुरूपकास्तङ्गतबहुविषयेन्दवोऽथ गन्धवहः ।</p>
<p>दक्षिणनदीसमुद्रप्रभातभिन्नश्च पुष्पधन्वा च ॥१०॥</p>
<p>स्मरशौर्यमथोच्चावचमिति पञ्चोपेतनवतिवीचिभिः ।</p>
<p>श्रीधरदासेन कृतः कृतिना देवप्रवाहोऽयम् ॥११॥</p>
<p>देवप्रवाहः</p>
<p>१. अथ ब्रह्मवीचिः</p>
<p>शम्भोः साक्षात्सखैकः सुरपतिपरो धर्मराजस्तथान्यः</p>
<p>प्राणा विश्वस्य कस्य प्रथमतरमतः कोऽनु सम्भाषणीयः ।</p>
<p>कार्यायातान्विदित्वा मुहुरिति चतुरो लोकपालांश्चतुर्भिर्</p>
<p>वक्त्रैराभाषमाणः सममुदितरवः पातु पद्मोद्भवो वः ॥१॥</p>
<p>पालितस्य ।</p>
<p>आगस्कारिणि कालनेमिदलने तत्ताडनार्थं रुषा</p>
<p>नाभीपङ्कजमस्त्रतां गमयितुं जाने प्रयत्ने श्रियः ।</p>
<p>आवासोन्मथनोपपादितभयभ्रान्तात्मनः सम्भ्रमाद्</p>
<p>अब्रह्मण्यपराः पुरातनमुनेर्वाचः प्रसीदन्तु वः ॥२॥</p>
<p>भट्टश्रीनिवासस्य । (सू.मु. २.१०८)</p>
<p>पायाद्वो मधुकैटभासुरवधे विष्णुप्रबोधोद्धुरो</p>
<p>धाता वक्त्रचतुष्टयं तु युगपद्यस्याभवत्सार्थकम् ।</p>
<p>एकं स्तौति मुखं शिवामितरदप्यार्तं वरान्याचते</p>
<p>दैत्यौ प्रत्यपरं वितर्जति हरत्यन्यच्छ्रियः सम्भ्रमम् ॥३॥</p>
<p>वसन्तदेवस्य ।</p>
<p>यन्न क्षुण्णं कदाचित्तुहिनकणचयस्यन्दिभिश्चन्द्रपादैर्</p>
<p>नापि व्यालीनमुस्रैर्नवनलिनसरोबन्धुभिर्भानवीयैः ।</p>
<p>तत्कल्पान्तानुषङ्गि द्रुतमतनुतमः पाटयन्त्यः समन्ताद्</p>
<p>आद्याधीतौ विधातुर्मुखशशिविसृताः पान्तु वो दन्तभासः ॥४॥</p>
<p>बीजकस्य ।</p>
<p>जातस्तेऽधरखण्डनात्परिभवः कापालिकाद्योऽभवत्</p>
<p>स ब्रह्मादिषु कथ्यतामिति मुहुर्बाल्याद्गुहे जल्पति ।</p>
<p>गौरीं हस्तयुगेन षण्मुखवचो रोद्धुं निरीक्ष्याक्षमां</p>
<p>वैलक्ष्याच्चतुरास्यनिष्फलपरावृत्तिश्चिरं पातु वः ॥५॥</p>
<p>(सु.र. १०१, सू.मु. २.१०५)</p>
<p>२. सूर्यः</p>
<p>तुङ्गोदयाद्रिभुजगेन्द्रफणोपलाय</p>
<p>व्योमेन्द्रनीलतरुकाञ्चनपल्लवाय ।</p>
<p>संसारसागरसमुत्क्रमियोगिसार्थ</p>
<p>प्रस्थानपूर्णकलसाय नमः सवित्रे ॥६॥</p>
<p>वराहमिहिरस्य । (सु.र. १५०)</p>
<p>विष्वग्विसारितिमिरप्रकरावरुद्ध</p>
<p>त्रैलोक्यनेत्रपुटसिद्धरसायनाय ।</p>
<p>तुभ्यं नमः कमलषण्डविषादनिद्रा</p>
<p>विद्रावणोद्यतकराय दिवाकराय ॥७॥</p>
<p>श्रीकण्ठस्य ।</p>
<p>शुकतुण्डच्छवि सवितुश्चण्डरुचः पुण्डरीकवनबन्धोः ।</p>
<p>मण्डलमुदितं वन्दे कुण्डलमाखण्डलाशायाः ॥८॥</p>
<p>विद्यायाः । (सु.र. १४९, शा.प. ८६)</p>
<p>जीयादेकफलं नभस्तलतरोरभ्रंशि सिन्दूरिणी</p>
<p>मुद्रा कैरवकाननस्य तिमिरस्तेयाय सन्धिर्दिवः ।</p>
<p>मन्दारस्तवकोन्तरीक्षकवरीभारस्य गौरीपतेः</p>
<p>कम्पिल्लच्छदपाटलच्छवि कुलच्छत्रं रघूणां रविः ॥९॥</p>
<p>हरेः ।</p>
<p>आद्यूनस्तमसां चकोररमणीरागाब्धिमन्थाचलो</p>
<p>जीवातुर्जलजस्य वासवदिशाशैलेन्द्रचूडामणिः ।</p>
<p>आदेष्टा श्रुतिकर्मणां कुमुदिनीशोकाग्निपूर्णाहुतिर्</p>
<p>देवः सोमरसायनं विजयते विश्वस्य बीजं रविः ॥१०॥</p>
<p>विभाकरस्य ।</p>
<p>३. ईशप्रणतिः</p>
<p>मौलौ वेगादुदञ्चत्यपि चरणभरन्यञ्चदुर्वीतलत्वाद्</p>
<p>अक्षुण्णस्वर्गलोकस्थितिमुदितसुरश्रेष्ठगोष्ठीस्तुताय ।</p>
<p>संत्रासान्निःसरनत्यविरतविषजद्दक्षिणार्धाङ्ग</p>
<p>बन्धादत्यक्तायाद्रिपुत्र्या तिर्पुरहरजगत्क्लेशहन्त्रे नमस्ते ॥११॥</p>
<p>बाणस्य । (सु.र. ५६)</p>
<p>नमस्तुङ्गशिरश्चुम्बिचन्द्रचामरचारवे ।</p>
<p>त्रैलोक्यनगरारम्भमूलस्तम्भाय शम्भवे ॥१२॥</p>
<p>(सु.र. ४८)</p>
<p>तादृक्सप्तसमुद्रमुद्रितमहीभूभृद्भिरभ्रंकषैस्</p>
<p>तावद्भिः परिवारिता पृथुद्वीपैः समन्तादियम् ।</p>
<p>यस्य स्फारफणामणौ निलयनात्तिर्यक्कलङ्काकृतिः</p>
<p>शेषः सोऽप्यगमद्यदङ्गदपदं तस्मै नमः शम्भवे ॥१३॥</p>
<p>बल्लणस्य । (सु.र. ३८)</p>
<p>नमस्तस्मै कस्मैचन वचनवित्तेन्द्रिययमी</p>
<p>यमीशानं ज्योतिर्मयमयमुपास्ते मुनिजनः ।</p>
<p>गुरूपज्ञप्रज्ञामुकुरनिकुरम्बप्रतिफलन्</p>
<p>निजानन्दज्योत्स्नाभ्युदयभिदुराज्ञानतिमिरः ॥१४॥</p>
<p>हरेः ।</p>
<p>वृषधन धनदप्रिय प्रियार्ध</p>
<p>ग्रथनविदग्ध विदग्धचित्तयोने ।</p>
<p>पुरहर हरिणाङ्कचूड चूडा</p>
<p>भुजगभयङ्कर धूर्जटे नमस्ते ॥१५॥</p>
<p>भोजदेवस्य ।</p>
<p>४. महादेवः</p>
<p>शिल्पं त्रीणि जगन्ति यस्य कविता यस्य त्रिवेदी गुरोर्</p>
<p>यश्चक्रे त्रिपुरव्ययं त्रिपथगा यन्मूर्ध्नि माल्यायते ।</p>
<p>त्रीन्कालानिव वीक्षितुं वहति यो विस्फूर्जदक्ष्णां त्रयं</p>
<p>स त्रैगुण्यपरिच्छेदो विजयते देवस्त्रिशूलायुधः ॥१६॥</p>
<p>वसुकल्पदत्तस्य । (सु.र. ३०)</p>
<p>अर्वाञ्चत्पञ्चशाखः स्फुरदुपरिजटामण्डलः संश्रितानां</p>
<p>नित्यापर्णोऽपि तापत्रितयमपनयन्स्थाणुरव्यादपूर्वः ।</p>
<p>यः प्रोन्मीलत्कपर्दैः शिरसि विरचिताबालबन्धे द्युसिन्धोः</p>
<p>पाथोभिर्लब्धसेकः फलति फलशतं वाञ्छितं भक्तिभाजाम् ॥१७॥</p>
<p>जह्नोः ।</p>
<p>कामं मा कामयध्वं वृषमपि च भृशं माद्रियध्वं न वित्ते</p>
<p>चित्तं दत्त श्रयध्वं परममृतफला या कला तामिहैकाम् ।</p>
<p>इत्थं देवः स्मरारिर्वृषमधरचरीकृत्य मूर्त्यैव दित्सन्</p>
<p>निःस्वो विश्वोपदेशानमृतकरकलाशेखरस्त्रायतां वः ॥१८॥</p>
<p>कविपण्डितश्रीहर्षस्य ।</p>
<p>भूतिव्याजेन भूमीममरपुरसरित्कैतवादम्बु बिभ्रल्</p>
<p>लालाटाक्षिच्छलेन ज्वलनमहिपतिश्वासलक्ष्यं समीरम् ।</p>
<p>विस्तीर्णाघोरवक्त्रोदरकुहरनिभेनाम्बरं पञ्चभूतैर्</p>
<p>विश्वं शश्वद्वितन्वन्वितरतु भवतः सम्पदं चन्द्रमौलिः ॥१९॥</p>
<p>जयदेवस्य ।</p>
<p>पीयूषेण विषेण तुल्यमशनं स्वर्गे श्मशाने स्थितिर्</p>
<p>निर्भेदाः पयसोऽनलस्य वहने यस्याविशेषग्रहः ।</p>
<p>ऐश्वर्येण च भिक्षया च गमयन्कालं समः सर्वतो</p>
<p>देवः स्वात्मनि कौतुकी हरतु वः संसारपाशं हरः ॥२०॥</p>
<p>वैद्यगदाधरस्य ।</p>
<p>५. शिवः</p>
<p>वेदान्तेषु यमाहुरेकपुरुषं व्याप्य स्थितं रोदसी</p>
<p>यस्मिन्नीश्वर इत्यनन्यविषयः शब्दो यथार्थाक्षरः ।</p>
<p>अन्तर्यश्च मुमुक्षुभिर्नियमितप्राणादिभिर्मृग्यते</p>
<p>स स्थाणुः स्थिरभक्तियोगसुलभो निःश्रेयसायास्तु वः ॥२१॥</p>
<p>कालिदासस्य । (Vइक्. १.१)</p>
<p>कण्ठच्छायमिषेण कल्परजनीमुत्तंसमन्दाकिनी</p>
<p>रूपेण प्रलयाब्धिमूर्ध्वनयनव्याजेन कल्पाजलम् ।</p>
<p>भूषापन्नगकेलिपानकपटादेकोनपञ्चाशतं</p>
<p>वातानप्युपसंहरन्नवतु वः कल्पान्तशान्तौ शिवः ॥२२॥</p>
<p>चित्तपस्य ।</p>
<p>क्वाप्यग्निः क्वचिदद्रिभूर्नरशिरःकीर्णा क्वचिन्निम्नगा</p>
<p>रूक्षा क्वापि जटा क्वचिद्विषधरा रौद्रं विषं कुत्रचित।</p>
<p>तादृग्भूतगणैर्वृतो मम चिताभस्मोर्मिकिर्मीरितः</p>
<p>संसारं प्रतिमुच्य यातुरपुनर्योगाय पन्थाः शिवः ॥२३॥</p>
<p>बिल्हणस्य ।</p>
<p>निर्माता जगदर्थमेव वचसां वाचं यमो यः स्वयं</p>
<p>भोगान्विश्वकृते तनोति विषयव्यावर्तितात्मेन्द्रियः ।</p>
<p>धत्तेऽस्त्राणि जगन्ति रक्षितुमुदासीनः स्वदेहग्रहे</p>
<p>योगीन्द्रोऽस्तु सदाशिवः स भवतां भूत्यै परार्थव्रती ॥२४॥</p>
<p>वैद्यगदाधरस्य ।</p>
<p>दूरोन्मुक्तखगेश्वरे मुरभिदि व्याक्षिप्तबाहौ ग्रह</p>
<p>व्यूहे वारितमातरिश्वनि नमत्याशापतीनां गणे ।</p>
<p>निष्कम्पोरगहारवल्लिरचलच्चूडेन्दुरव्याकुल</p>
<p>स्वःसिन्धुः स्थिरयोगनिर्वृतमनाः पायात्त्रिलोकीं शिवः ॥२५॥</p>
<p>तस्यैव ।</p>
<p>६. हरशृङ्गारः</p>
<p>एवं स्थापय सुभ्रु बाहुलतिकामेवं कुरु स्थानकं</p>
<p>नात्युच्चैर्नम कुञ्चिताग्रचरणं मां पश्य तावत्क्षणम् ।</p>
<p>गौरीं नर्तयतः स्ववक्त्रमुरजेनाम्भोधरध्वानिना</p>
<p>शम्भोर्वः सुखयन्तु लम्भितलयच्छेदाहतास्तालिकाः ॥२६॥</p>
<p>योगेश्वरस्य । (सु.र. ६०)</p>
<p>तस्या नाम मया कथं कथमपि भ्रान्त्या समुच्चारितं</p>
<p>जानास्येव ममाशयं तव कृते गौरि प्रसन्ना भव ।</p>
<p>क्षान्तिः स्वीक्रियतां दयावति मयि क्रोधः परित्यज्यता</p>
<p>मित्येवं बहु जल्पतः स्मररिपोः प्रेमाञ्जलिः पातु वः ॥२७॥</p>
<p>चक्रपाणेः ।</p>
<p>बालः सुन्दरि चन्द्रमाः स्रुतसुधाधाराभिराप्यायितो</p>
<p>निद्रामेति फणीश्वरः सुरधुनी रुद्धा जटावल्लिभिः ।</p>
<p>इत्थं मन्मथकेलिकौतुकविधौ व्रीडावतीं पार्वतीं</p>
<p>पायाद्वः प्रतिबोधयन्नववधूं चन्द्रार्धचूडामणिः ॥२८॥</p>
<p>कक्कोलस्य ।</p>
<p>श्रुतिः सक्ता मुग्धे वचसि वदनेन्दौ निपतिता</p>
<p>दृशः स्वादौ बिम्बाधरमधुनि मग्नैव रसना ।</p>
<p>निषण्णाभून्नासा निजपरिमले शैलदुहितु</p>
<p>र्घनाश्लेषानन्दे वपुरपि विलीनं पुरभिदः ॥२९॥</p>
<p>उमापतिधरस्य ।</p>
<p>दूरे दारुवनाभिसारक मृषा चाटूनि मुञ्चाधुना</p>
<p>भूयस्त्वं पुनरप्यहं यदि तदा चन्द्रः क्षितिं यास्यति ।</p>
<p>इत्युक्तः शशिमौलिरद्रिसुतया चूडेन्दुभूलम्भन</p>
<p>व्याजव्यञ्जितपादपद्मपतनप्रीतप्रियः पातु वः ॥३०॥</p>
<p>कविपण्डितश्रीहर्षस्य । (सू.मु. २.८)</p>
<p>७. शिवयोः प्रश्नोत्तरम्</p>
<p>कस्मात्पार्वति निष्ठुरासि सहज शैलीद्भवानामिदं</p>
<p>निःस्नेहासि कुतो न भस्मपरुषः स्नेहं क्वचिन्निन्दति ।</p>
<p>कोपस्ते मयि निष्फलः प्रियतमे स्थाणौ फलं किं भवेद्</p>
<p>इत्थं निर्वचनीकृतो दयितया शम्भुः शिवायास्तु वः ॥३१॥</p>
<p>भोजदेवस्य । (सु.र. ३५)</p>
<p>किं गौरि मां प्रति रुषा ननु गौः किमस्मि</p>
<p>कुप्यामि कं प्रति मयीत्यनुमानतोऽहम् ।</p>
<p>जानामि सत्यमौनामनत एव स त्वम्</p>
<p>इत्थं गिरो गिरिभुवः कुटिला जयन्ति ॥३२॥</p>
<p>रुद्रटस्य । (Kआव्यालङ्कार २.१५, सू.मु. ९९.६)</p>
<p>केयं मूर्ध्न्यन्धकारे तिमिरमिह कुतः सुभ्रु कान्तेन्दुयुक्ते</p>
<p>कान्ताप्यत्रैव कामिन्ननु जलमुमया पृष्टमेतावदेव ।</p>
<p>नाहं द्वन्द्वं करोमि व्यपनय शिरसस्तूर्णमेनामिदानीम्</p>
<p>एवं प्रोक्तं भवान्या प्रतिवचनजडः पातु वो मन्मथारिः ॥३३॥</p>
<p>कस्यचित॥</p>
<p>एषा ते हर का सुगात्रि कतमा मूर्ध्नि स्थिता किं जटा</p>
<p>हंसः किं भजते जटां न हि शशी चन्द्रो जलं सेवते ।</p>
<p>मुग्धे भूतिरियं कुतोऽत्र सलिलं भूतिस्तरङ्गायते</p>
<p>इत्थं यो विनिगूहते त्रिपथगां पायान्स वः शृङ्गारः ॥३४॥</p>
<p>कस्यचित। (Sव्६७)</p>
<p>धन्या केयं स्थिता ते शिरसि शशिकला किं नु नामैतदस्या</p>
<p>नामैवास्यास्तदेतत्परिचितमपि ते विस्मृतं कस्य हेतोः ।</p>
<p>नारीं पृच्छामि नेन्दुं कथयतु विजया न प्रमाणं यदीन्दुर्</p>
<p>देव्या निह्नोतुमिच्छोरिति सुरसरितं शाठ्यमव्याद्विभोर्वः ॥३५॥</p>
<p>विशाखदत्तस्य । (ंउद्राराक्षस्१.१, सू.मु. ९९.१)</p>
<p>८. हरहास्यम्</p>
<p>पाणौ कङ्कणमुत्फणः फणिपतिर्नेत्रं ज्वलत्पावकं</p>
<p>कण्ठः कुण्ठितकालकूटकुटिलो वस्त्रं गजेन्द्राजिनम् ।</p>
<p>गौरीलोचनलोभनाय सुभगो वेषो वरस्येति मे</p>
<p>गण्डोल्लासविभावितः पशुपतेर्हासोद्गमः पातु वः ॥३६॥</p>
<p>रुद्रटस्य । (शृ.ति. ३.२अ)</p>
<p>उद्दामदन्तरुचिपल्लवितार्धचन्द्र</p>
<p>ज्योत्स्नानिपीततिमिरप्रकरावरोधः ।</p>
<p>श्रेयांसि वो दिशतु ताण्डवितस्य शम्भोर्</p>
<p>अम्भोधरावलिघनध्वनिरट्टहासः ॥३७॥</p>
<p>सङ्घमित्रस्य । (सु.र. ४१)</p>
<p>मातर्ब्रूहि किमेतदञ्जलिपुटे तातेन गोपायितं</p>
<p>वत्स स्वादुफलं प्रयच्छति न मे गत्वा गृहाण स्वयम् ।</p>
<p>मात्रैवं प्रहिते गुहे विघटयत्याकृष्य सन्ध्याञ्जलिं</p>
<p>शम्भोर्भग्नसमाधिरुद्धमनसो हास्योद्गमः पातु वः ॥३८॥</p>
<p>योगेश्वरस्य । (सु.र. ५९)</p>
<p>निर्विघ्नं घनसारसारविशदस्वर्लोककल्लोलिनी</p>
<p>कल्लोलप्रतिमल्लबाहुचलनैर्व्याप्तान्तरालश्रियः ।</p>
<p>शम्भोः सम्भवदङ्गहारतरलोत्तंसामृतांशुद्रव</p>
<p>प्राणात्प्राणिकपालचापलदृशो हासोर्मयः पान्तु वः ॥३९॥</p>
<p>वाचस्पतेः ॥</p>
<p>भृङ्गी कस्तव चर्चिके गुह न कोऽप्याकार एकस्तु नौ</p>
<p>सत्यं भृङ्गरिटे सुसत्यमनृतं लोकं तु मोटिर्वदेत।</p>
<p>नग्नं पृच्छतमस्तु वां परिणयैकात्मत्वमित्युद्भट</p>
<p>स्तावुत्सृज्य सपर्षदः पशुपतेर्हास्योद्गमः पातु वः ॥४०॥</p>
<p>९. हरशिरः</p>
<p>त्वङ्गद्गङ्गमुदञ्चदिन्दुशकलं भ्रश्यत्कपालावलि</p>
<p>क्रोडभ्राम्यदमन्दमारुतचयस्फारीभवद्भाङ्कृति ।</p>
<p>पायाद्वो घनताण्डवव्यतिकरप्राग्भारखेदस्खल</p>
<p>द्भोगीन्द्रश्लथपिङ्गलोत्कटजटाजूटं शिरो धूर्जटेः ॥४१॥</p>
<p>वीर्यमित्रस्य । (सु.र. ४२)</p>
<p>सन्ध्याताण्डवितस्य खण्डपरशोरव्याज्जगन्ति ज्वलल्</p>
<p>लालाटाक्षिपुटोद्भवानलशिखालीढेन्दुलेखं शिरः ।</p>
<p>भ्रश्यत्कृत्ति चलन्महाहिविगलद्व्योमापगाम्बुस्खलत्</p>
<p>खण्डेन्दूच्छलभूतिचटुलभ्राम्यज्जटासन्तति ॥४२॥</p>
<p>योगेश्वरस्य ।</p>
<p>धूमोद्भेदानभिज्ञस्फुरदन,अमनाघ्रातपङ्काधिकार</p>
<p>प्रेङ्खत्कल्लोलवारिव्यतिकरमनघस्पर्शजाग्रत्कपालम् ।</p>
<p>अज्ञातास्तत्रियामादयितमविदितप्राणिहिंसोरगस्रग्</p>
<p>भूतेशस्य प्रभूताद्भुतमवतु शिरः श्रेयसां सन्ततिं वः ॥४३॥</p>
<p>वैद्यगदाधरस्य ।</p>
<p>नाट्यावेगविनिःसृतत्रिपथगावारिप्रवाहाकुलः</p>
<p>शीघ्रभ्रान्तिवशाल्ललाटनयनज्वालातडिद्भीषणः ।</p>
<p>मुण्डालीकुहरप्रसर्पदनिलास्फालप्रयुक्तध्वनिः</p>
<p>प्रावृट्काल इवोदितः शिवशिरोमेघः शिवायास्तु वः ॥४४॥</p>
<p>कस्यचित।</p>
<p>अन्तःस्वीकृतजाह्नवीजलमतिस्वच्छन्दरत्नाङ्कुर</p>
<p>श्रेणीशोणभुजङ्गनायकफणाचक्रील्लसत्पल्लवम् ।</p>
<p>भूयादभुयदाय मोक्षनगरप्रस्थानभाजमितः</p>
<p>प्रत्यूहप्रशमैकपूर्णकलशप्रायं शिरो धूर्जटेः ॥४५॥</p>
<p>जलचन्द्रस्य ।</p>
<p>१०. हरशिरोगङ्गा</p>
<p>कपाले गम्भीरः कुहरिणि जटासन्धिषु कृशः</p>
<p>समुत्तानश्चूडाभुजगमणिबन्धव्यतिकरे ।</p>
<p>मृदुर्लेखाकोणे रयवशविलोलस्य शशिनः</p>
<p>पुनीताद्दीर्घं वो हरशिरसि गङ्गाकलकलः ॥४६॥</p>
<p>योगेश्वरस्य । (सु.र. ५३)</p>
<p>स जयति गाङ्गजलौघः शम्भोरुत्तुङ्गमौलिविनिविष्टः ।</p>
<p>मज्जति पुनरुन्मज्जति चन्द्रकला यत्र शफरीव ॥४७॥</p>
<p>कस्यचित। (सु.र. ४५)</p>
<p>यच्चन्द्रकोटिकरकोरकभावभाजि</p>
<p>बभ्राम बभ्रुणि जटापटले हरस्य ।</p>
<p>तद्वः पुनातु हिमशैलशिलानिकुञ्ज</p>
<p>सात्कारडम्बरविरावि सुरापगाम्भः ॥४८॥</p>
<p>कस्यचित। (स.क.आ. १.७७)</p>
<p>गौरीविभज्यमानार्धसङ्कीर्णे हरमूर्धनि ।</p>
<p>अम्ब द्विगुणगम्भीरे भागीरथि नमोऽस्तु ते ॥४९॥</p>
<p>कस्यचित। (सु.र. ७८, सू.मु. १.२४)</p>
<p>मुक्ताभा नृकपालशुक्तिषु जटावल्लीषु मल्लीनिभा</p>
<p>बह्वौ लाजनिभा दृशोर्मणिनिभा भोगोत्करे भोगिनः ।</p>
<p>नृत्यावर्तपरम्परेरितपयः मूर्च्छनोच्छालिताः</p>
<p>खेलन्तो हरमूर्ध्नि पान्तु भवतो गङ्गापयोबिन्दवः ॥५०॥</p>
<p>नडगाङ्गोकस्य ॥ शा.प. १०६, सू.मु. २.५३)</p>
<p>११. हरशिरश्चन्द्रः</p>
<p>स वः पायादिन्दुर्नवविसलताकोटिकुटिलः</p>
<p>स्मरारेर्यो मूर्ध्नि ज्वलनकपिशे भाति निहितः ।</p>
<p>स्रवन्मन्दाकिन्याः प्रतिदिवससिक्तेन पयसा</p>
<p>कपालेनोन्मुक्तः स्फटिकधवलेनाङ्कुर इव ॥५१॥</p>
<p>राजशेखरस्य । (सु.र. ४६)</p>
<p>व्यलीके पार्वत्याः परिलघुलवैरञ्जनजुषः</p>
<p>पतद्भिर्बाष्पस्य क्रमलिखितलक्ष्म्या विजयते ।</p>
<p>लसल्लीलाचन्द्रश्चरणगतमौलेः स्मरजितः</p>
<p>किरद्भिः स्वज्योत्स्नानखमणिभिरापूरितकणः ॥५२॥</p>
<p>वामनस्य ।</p>
<p>शम्भोरिन्दुकला शिवं विशतु वो यस्याः प्रतिच्छायिकां</p>
<p>त्रिस्रोतःपतितामनेककुटिलीभावं गतां वीचिभिः ।</p>
<p>सेनानीरवलोकते ध्वजपटाकूतेन कात्यायनी</p>
<p>मल्लीदामस्मीहया निजवधूबोधेन नागाधिपः ॥५३॥</p>
<p>उमापतेः ।</p>
<p>अमुद्रकुमुदत्विषः स्फुरितफेनलक्षीस्पृशो</p>
<p>मरालकुलविभ्रमाः शफरफाललीलाभृतः ।</p>
<p>जयन्ति गिरिजापतेस्तरलमौलिमन्दाकिनी</p>
<p>तरङ्गचयचुम्बिनस्तुहिनदीधितेरंशवः ॥५४॥</p>
<p>उमापतिधरस्य ।</p>
<p>च्युतामिन्दोर्लेखां रतिकलहभग्नं च वलयं</p>
<p>द्वयं चक्रीकृत्य प्रहसितमुखी शैलतनया ।</p>
<p>अवोचद्यं पश्येद्त्यवतु स शिवः सा च गिरिजा</p>
<p>स च क्रीडाचन्द्रो दशनकिरणापूरितकलः ॥५५॥</p>
<p>वररुचेः । (सु.र. ४७, Sव्६६, शा.प. ९६)</p>
<p>१२. हरजटा</p>
<p>ज्वालेवोर्ध्वविसर्पिणी परिणतस्यान्तस्तपस्तेजसो</p>
<p>गङ्गातोयतरङ्गसर्पवसतिर्वल्मीकलक्ष्मीरिव ।</p>
<p>सन्द्येवार्द्रमृणालकोमलतनोरिन्दोः सहस्थायिनी</p>
<p>पायाद्वस्तरुणांशुकपिला शम्भोर्जटासंहतिः ॥५६॥</p>
<p>रविनागस्य । (सु.र. ५५)</p>
<p>चूडापीडनिबद्धवासुकिफणाफूत्कारनिर्यद्विष</p>
<p>ज्वालाजृम्भितमत्स्यकच्चपवधूलीढेन्दुलेखामृतम् ।</p>
<p>अव्याद्वः स्मरसूदनस्य मदनक्रीडाकचाकर्षणश्</p>
<p>च्योतन्नाकसरित्सरोषगिरिजादृष्टं जटामण्डलम् ॥५७॥</p>
<p>भवभूतेः ।</p>
<p>क्वचिदमरसरित्क्वचित्कपालं</p>
<p>क्वचिदुरगाः क्वचिदैन्दवी च लेखा ।</p>
<p>इति विषमविभूषणैरुपेता</p>
<p>प्रमथपतेरवताज्जटाटवी ॥५८॥</p>
<p>दण्डिनः ।</p>
<p>उत्पत्रेव दृशोर्चिषा कुसुमितेवेन्दोः करैर्भोगिभिः</p>
<p>सारोहेव जटाटवी फलतु वः श्रेयो भवानीपतेः ।</p>
<p>यत्पर्यन्तविवर्तिनः सुरसरित्पूरस्य भूरिस्फुरत्</p>
<p>फेनेण्डूकविलासमञ्चति विधेर्जीर्णा कपालावली ॥५९॥</p>
<p>उमापतिधरस्य ।</p>
<p>मूलावनद्धभुजगेन्द्रकृतालवाल</p>
<p>बन्धाः स्खलत्त्रिदशसिन्धुजलौघसिक्ताः ।</p>
<p>उन्मुक्तचन्द्रकुसुमा जगतां हिताय</p>
<p>शम्भोर्जटाः कनककल्पलताः फलन्तु ॥६०॥</p>
<p>दङ्कस्य ।</p>
<p>१३. हरकपालः</p>
<p>शान्त्यै वोऽस्तु कपालदाम जगतां पतुर्यदीयां लिपिं</p>
<p>क्वापि क्वापि गणाः पठन्ति पदशो नातिप्रसिद्धाक्षरम् ।</p>
<p>विश्वं स्रक्ष्यति वक्ष्यति क्षितिमपामीशिष्यते शिष्यते</p>
<p>नागान्रागिषु रंस्यते स्यति जगन्निर्वेक्ष्यति द्यामिति ॥६१॥</p>
<p>कस्यचित। (सु.र. ५४)</p>
<p>गाढग्रन्थिप्रफुल्लद्गलविकलफणापीठनिर्यद्विषाग्नि</p>
<p>ज्वालानिष्टप्तचन्द्रद्रवदमृतरसप्रोषितप्रेतभावाः ।</p>
<p>उज्जृम्भा बभ्रुनेत्रद्युइत्मसकृदसृक्तृष्णयालोकयन्त्यः</p>
<p>पान्तु त्वां नागनालग्रथितशवशिरःश्रेणयो भैरवस्य ॥६२॥</p>
<p>भवभूतेः । (सु.र. ३९)</p>
<p>जयति भुजगरज्जुग्रन्थिनिष्पीडितेन्दु</p>
<p>स्रवदमृतनिवृत्तप्रेतभावैः कपालैः ।</p>
<p>विरचितनुतिबन्धो मूर्ध्नि सद्यः पुरारेः</p>
<p>परिणतबहुकल्पब्रह्मणां ब्रह्मघोषः ॥६३॥</p>
<p>कस्यचित। (स.क.आ. १.८४)</p>
<p>लिप्ता लालाटनेत्रस्फुरदुरुदहनज्वालजालप्रतापोत्</p>
<p>ताम्यत्कोटीरभारस्थिरशशिशकलप्रस्रुताभिः सुधाभिः ।</p>
<p>अन्तर्नृत्यप्रमोदप्रचलितशिरश्चन्द्रमौलेः कपालाः</p>
<p>कल्याणं वः क्रियासुः स्तुतिमभिधतस्ताण्डवाडम्बरेषु ॥६४॥</p>
<p>नरसिंहस्य ।</p>
<p>पायाद्वः स शिरांसि ताण्डवविधौ यन्मूर्ध्नि खिन्नोरग</p>
<p>श्वासाग्निद्रुतचूडचन्द्रसुधया प्राणन्त्यकस्माद्विधेः ।</p>
<p>ऋक्सामे कतिचित्पठन्ति कतिचिन्मज्जन्ति गङ्गाजले</p>
<p>स्वात्मानं कतिचिन्मनन्ति कतिचिन्नेत्रानले जुह्वति ॥६५॥</p>
<p>वामदेवस्य ।</p>
<p>१४. हरनयनम्</p>
<p>धूमश्यामककुम्भि भूधरतटत्रुय्द्यद्दृषन्ति स्फुटा</p>
<p>टोपोल्लुण्ठितसागराम्पि विकलव्यालोकभास्वन्ति च ।</p>
<p>दृप्यत्तूर्णमरुन्ति कातरतरभ्रश्यज्जगन्ति प्रभोर्</p>
<p>उद्यन्ति त्रिपुरान्तकृन्ति नयनादर्चींषि पुष्यन्तु वः ॥६६॥</p>
<p>कस्यचित।</p>
<p>यज्ज्योतिर्द्वादशार्कं हिमगिरिदुहितुर्यन्निशाकेलिदीपो</p>
<p>यत्कन्दर्पास्थिभस्मीकरणतरुणिताभ्यन्तरज्वाललेखम् ।</p>
<p>कल्पान्ते जुह्वतो यत्त्रिभुवनसमिधं वेधसः पुण्यवह्निर्</p>
<p>बिभ्राणं बभ्रुकान्तिं त्रिनयननयनज्योतिरस्तु श्रिये वः ॥६७॥</p>
<p>अंशुधरस्य ।</p>
<p>आनन्दस्तिमिताः समाधिषु मुखे गौर्या विलासालसाः</p>
<p>सम्भ्रान्ताः क्षणमद्भुताः क्षणमथ स्मेरा निजे वैकृते ।</p>
<p>क्रूराः कृष्टशरासने मनसिजे दग्धे घृणाकूणितास्</p>
<p>तत्कान्तारुदितेश्रुपूरतरलाः शम्भोर्दृशः पान्तु वः ॥६८॥</p>
<p>कस्यचित।</p>
<p>पक्ष्मालीपिङ्गलिम्नः कण इव तडितां यस्य कृत्स्नः समूहो</p>
<p>यस्मिन्ब्रह्माण्डमीषद्विघटितमुकुले कालयज्वा जुहाव ।</p>
<p>अर्चिर्निष्टप्तचूडाशशिगलितसुधाघोरझाङ्कारिकोणं</p>
<p>तार्तीयोकं पुरारेर्तदवतु मदनप्लीषणं लोचनं वः ॥६९॥</p>
<p>भवभूतेः । (ंं १, अफ़्तेर्५.२; शा.प. ९९)</p>
<p>एकं योगनियोजनान्मुकुलितं चक्षुर्द्वितीयं पुनः</p>
<p>पार्वत्या जघनस्थले स्तनतटे शृङ्गारभावालसम् ।</p>
<p>अन्यद्दूरविकृष्टचापमदनक्रोधानलोद्दीपितं</p>
<p>शम्भोर्भिन्नरसं समाधिसमये नेत्रत्रयं पातु वः ॥७०॥</p>
<p>श्रीहर्षदेवस्य ।</p>
<p>१५. त्रिपुरदाहारम्भः</p>
<p>संरब्धाङ्घ्रिनिवेशनादनिभृतं सर्वंसहाविग्रहे</p>
<p>वीतालम्बनमारसातलमधोविस्त्रंसिनि स्यन्दने ।</p>
<p>याते दृक्पथदूरतां मयपुरे देवस्य भूतप्रभोर्</p>
<p>द्राग्विश्वम्भरबाणमोक्षविषयो यत्नः शिवायास्तु वः ॥७१॥</p>
<p>वैद्यगदाधरस्य ।</p>
<p>चापोत्क्षेपापसर्पद्वलयफणिगुणोत्तंसितापाङ्गभित्ति</p>
<p>प्रत्यालीढानुबन्धोच्छलितजलनिधिव्याप्तवेलोपकण्ठम् ।</p>
<p>उन्मीलद्भालवह्नि क्रमशिथिलजटालम्बिगङ्गेन्दुलेखं</p>
<p>भूयाद्वश्चन्द्रमौलेर्मयनगरभिदः सौष्ठवं मङ्गलाय ॥७२॥</p>
<p>जलचन्द्रस्य ।</p>
<p>सङ्व्यानांशुकपल्लवेषु तरलं वेणीगुणेषु स्थितं</p>
<p>मन्दं कञ्चुकसन्धिषु स्तनतटोत्सङ्गेषु दीप्तार्चिषम् ।</p>
<p>आलोक्य त्रिपुरावरोधनवधूवर्गस्य धूमध्वजं</p>
<p>हस्तस्रस्तशरासनो विजयते देवो दयार्द्रेक्षणः ॥७३॥</p>
<p>मयूरस्य । (सु.र. ६१)</p>
<p>वाणीभूतपुराणपूरुषधृतिप्रत्याशया धाविते</p>
<p>निद्रातीक्षणजाशुशुक्षणिकणक्लान्ते शकुन्तेश्वरे ।</p>
<p>नम्रोन्नम्रभुजङ्गपुङ्गवगुणव्याकृष्टबाणासन</p>
<p>क्षिप्तास्त्रस्य पुरद्रुहो विजयते सन्धानसीमाश्रमः ॥७४॥</p>
<p>मुरारेः । (आर्७.११४, सु.र. ३१)</p>
<p>दृष्टः सप्रेम देव्या किमिदमिति भयात्सम्भ्रमाच्चासुरीभिः</p>
<p>शान्तान्तस्तत्त्वसारैः सकरुणं ऋषिभिर्विष्णुना सस्मितेन ।</p>
<p>आकृष्यास्त्रं सगर्वैरुपशमितबन्धुसंभ्रमैर्दैत्यवीरैः</p>
<p>सानन्दं देवताभिर्मयपुरदहने धूर्जटिः पातु युष्मान॥७५॥</p>
<p>भट्टनारायणस्य । (Vस्१.३)</p>
<p>१६. हरबाणः</p>
<p>क्षिप्तो हस्तावलग्नः प्रसभमभिहतोऽप्याददानोऽंशुकान्तं</p>
<p>गृह्णन्केशेष्वपास्तश्चरणनिपतितो नेक्षितः सम्भ्रमेण ।</p>
<p>आलिङ्गन्योऽवधूतस्त्रिपुरयुवतिभिः साश्रुनेत्रोत्पलाभिः</p>
<p>कामीवार्द्रापराधः स दहतु दुरितं शाम्भवो वः शराग्निः ॥७६॥</p>
<p>अमरोः । (अमरु २; सु.र. ४९)</p>
<p>सिन्दूरश्रीर्ललाटे कनकरसमयः कर्णपाशावतंसो</p>
<p>वक्त्रे ताम्बूलरागः पृथुकुचकलसे कुङ्कुमस्यानुलेपः ।</p>
<p>दैत्याधीशाङ्गनानां जघनपरिसरे लाक्षिकक्षौमलक्ष्मी</p>
<p>रश्रेयांसि क्षिणोतु त्रिपुरहरशरोद्गारजन्मानलो वः ॥७७॥</p>
<p>मङ्गलस्य । (सु.र. ६७)</p>
<p>विष्वग्व्याधूय धूमप्रचययवनिकां स्फायमानस्फुलिङ्ग</p>
<p>व्याजादवकीर्य पुष्पाञ्जलिमुपरि पदं न्यस्यतो मन्दिराणाम् ।</p>
<p>स्वच्छन्दाभोगसीमा महति मयपुरे दत्तरौद्राङ्गराग</p>
<p>व्याप्ताशेषस्य विश्वेश्वरशरशिखिनस्ताण्डवं नः पुनातु ॥७८॥</p>
<p>वैद्यगदाधरस्य ।</p>
<p>बाष्पैर्वीताङ्गरागच्छविषु विरचयन्नच्छधूमच्छटाभिः</p>
<p>कस्तूरीपत्रमायां मयनगरवधूवर्गवक्षोरुहेषु ।</p>
<p>आसाम्लानपुष्पस्तवकनवकलामंशुभिः कुन्तलेषु</p>
<p>व्याकुर्वन्नन्धकारं हरतु हरशरोद्गारजन्मानलो वः ॥७९॥</p>
<p>जलचन्द्रस्य ।</p>
<p>चापं मुष्टिर्भवान्याः सरसिजमुकुलश्रीः कथं वा विधत्ते</p>
<p>प्रत्यालीढं कथं वा रचयतु मणिमन्नूपुरो वामपादः ।</p>
<p>इत्थं यावद्वितर्कं विदधति विबुधास्तावदग्रे य आसीद्</p>
<p>वाणाग्निः प्लुष्टदैत्यो मयपुरमथने धूर्जटेः सोऽवताद्नः ॥८०॥</p>
<p>१७. अष्टमूर्तिः</p>
<p>पयोदानां पन्थाः कवलविषयो वा परिमलं</p>
<p>वहन्बिभ्राणो वा सुहृदपसुहृद्वा जलरुहाम् ।</p>
<p>ददद्गृह्णानो वा हविरिति मुहुर्यस्य विबुधाः</p>
<p>स्तुवन्त्यष्टौ मूर्तीः स जगदवतादन्धकरिपुः ॥८१॥</p>
<p>श्रीहनूमतः ।</p>
<p>दिक्कालात्मसमैव यस्य विभुता यस्तत्र विद्योतते</p>
<p>यत्रामुष्य सुधीभवन्ति किरणा राशेः स यासामभूत।</p>
<p>यस्तत्पित्तमुषःसु योऽस्य विधये यस्तस्य जीवातवे</p>
<p>वोढा यद्गणमेष मन्मथरिपोस्ताः पान्तु वो मूर्तयः ॥८२॥</p>
<p>चित्तपस्य । (Kउवल्. १०५६)</p>
<p>मौलिं नेनोक्ति भालं तिलकयति तनोरङ्गरागं विधत्ते</p>
<p>धम्मिल्लं सन्दधाति प्रथयति शिरसि व्यक्तमुत्तंसलक्ष्मीम् ।</p>
<p>सम्प्रीणीते भुजङ्गानपनयति रसं वेत्ति संमोदमुद्रां</p>
<p>याभिः शृङ्गारबन्धस्तनुभिरिव शिवस्ताभिरस्तु श्रिये वः ॥८३॥</p>
<p>जलचन्द्रस्य ।</p>
<p>यां धम्मिल्लपदेऽभिषिञ्चति यया सन्ध्यासु बद्धाञ्जलिर्</p>
<p>यामायम्य यदात्मकानि नयनान्यामील्य यां ध्यायति ।</p>
<p>यां च स्यन्दनतां निनाय सहितस्ताभिः स्वयं मूर्तिभिर्</p>
<p>देवो विश्वतनुः पुनातु स जगच्चन्द्रार्धचूडामणिः ॥८४॥</p>
<p>सुधाकरस्य ।</p>
<p>या सृष्टिः स्रष्टुराद्या वहति विधिहुतं या हविर्या च होत्री</p>
<p>ये द्वे कालं विधत्तः श्रुतिविष्यगुणा या स्थिता व्याप्य विश्वम् ।</p>
<p>यामाहुः सर्वबीजप्रकृतिरिति यया प्राणिनः प्राणवन्तः</p>
<p>प्रत्यक्षाभिः प्रपन्नस्तनुभिरवतु वस्ताभिरष्टाभिरीशः ॥८५॥</p>
<p>कालिदासस्य । (Sःअक्१.१)</p>
<p>१८. भैरवः</p>
<p>खट्वाङ्गीकृतधूमकेतुधटितप्रेताधिराट्पञ्जर</p>
<p>प्रोतब्रह्मशिरः कपालवलयं बिभ्रज्जटामण्डलम् ।</p>
<p>कण्ठे सप्तमहर्षिवक्त्ररचितामेकावलीमुद्वहन्</p>
<p>पायाद्वः सुलभव्रतोपकरणः कल्पान्तकापालिकः ॥८६॥</p>
<p>कस्यचित।</p>
<p>सद्यः प्रध्वस्तदेवासुरसरसशिरःश्रेणिशोणारविन्द</p>
<p>स्रग्दामानद्धमूर्तेर्घनरुधिरकणक्लिन्नचर्मांशुकस्य ।</p>
<p>निष्पर्यायत्रिलोकीभवकवलरसव्यात्तवक्त्रस्य जीयाद्</p>
<p>आनन्दः कालरात्रीकुचकलसपरीरम्भिणो भैरवस्य ॥८७॥</p>
<p>उमापतिधरस्य ।</p>
<p>वैकुण्ठस्य करङ्कमङ्कनिहितं स्रष्टुः कपालं करे</p>
<p>प्रत्यङ्गं च विभूषणं विरचितं नाकौकसां कीकसैः ।</p>
<p>भस्म स्थावरजङ्गमस्य जगतः शुभ्रं तनौ बिभ्रतः</p>
<p>कल्पान्तेषु कपालिनो विजयते रौद्रं कपालव्रतम् ॥८८॥</p>
<p>भवभूतेः ।</p>
<p>एकाम्भोधीकृतायां भुवि जगदखिलं निर्जनीकृत्य खेलन्</p>
<p>देवः कालीसहायः प्रसभविहरणोन्मुक्तलीलाट्टहासः ।</p>
<p>सद्यो दंष्ट्रांशुभिन्ने तमसि निजवपुर्बिम्बमालोक्य कस्त्वं</p>
<p>कस्त्वं ब्रूहीति कोपादभिदधदभयं भैरवश्चेष्टतां वः ॥८९॥</p>
<p>वैद्यगदाधरस्य ।</p>
<p>कल्पान्ते शयितत्रिविक्रममहाकङ्कालदन्ती स्फुरच्</p>
<p>छेषस्यूतनृसिंहपाणिनखरप्रोतादिकोलामिषः ।</p>
<p>विश्वैकार्णवतानितान्तमुदितौ तौ मत्स्यकूर्मावुभौ</p>
<p>कर्षन्धीवरतां गतोऽस्य तु महामोहं महाभैरवः ॥९०॥</p>
<p>चित्तपस्य । (सू.मु. २.२४)</p>
<p>१९. हरनृत्यारम्भः</p>
<p>आर्द्रां कण्ठे मुखाब्जस्रजमवनमयत्यम्बिका जानुलम्बां</p>
<p>स्थाने क्ट्वेन्दुलेखां निविडयति जटापन्नगेन्द्रेण नन्दी ।</p>
<p>कालः कृत्तिं निबध्नात्युपनयति करे कालरात्रिः कपालं</p>
<p>शम्भोर्नृत्यावतारे परिषदिति पृथग्व्यापृता वः पुनातु ॥९१॥</p>
<p>शतानन्दस्य । (सु.र. ७६, सू.मु. २.२९)</p>
<p>नन्दिन्खञ्जनमञ्जुनादमुरजं संगृह्य सज्जीभव</p>
<p>कुष्माण्डानय भस्मभाजनमितो लम्बोदरागम्यताम् ।</p>
<p>स्कन्दं नन्दय मन्दिरोदरगतं देवीति रङ्गाङ्गणे</p>
<p>शम्भोस्ताण्डवमण्डनैर्कमनसः संजल्पितं पातु वः ॥९२॥</p>
<p>योगेश्वरस्य ।</p>
<p>भो भो दिक्पतयः प्रयात परतः खं मुञ्चताम्भोमुचः</p>
<p>पातालं व्रज मेदिनि प्रविशत क्षोणीतलं क्ष्माभृतः ।</p>
<p>ब्रह्मन्नुन्नय दूरमात्मसदनं देवस्य नो नृत्यतः</p>
<p>शम्भोः संकटमेतदित्यवतु वः प्रोत्सारणा नन्दिनः ॥९३॥</p>
<p>तस्यैव । (सु.र. ७४, सू.मु. २.३०)</p>
<p>अस्थीन्यस्थीन्यजिनमजिनं भस्म भस्मेन्दुरिन्दुर्</p>
<p>गङ्गा गङ्गोरग उरग इत्याकुलाः सम्भ्रमेण ।</p>
<p>भूषादानोपकरणगणप्रापणव्यापृतानां</p>
<p>नृत्यारम्भप्रणयिनि शिवे पान्तु वाचो गणानाम् ॥९४॥</p>
<p>धनपालस्य । (स.क.आ. २.२३५, सू.मु. २.२७)</p>
<p>क्षोणि क्षोभं क्षमस्व त्वमपि कुरु महाकूर्म कर्म स्वकीयं</p>
<p>भो भोः कैलासमेरुप्रभृतिकुलधराधारिणो गच्छताधः ।</p>
<p>ब्रह्मन्नुद्गच्छ दूरं कुरुत जलधयः स्थैर्यमित्यष्टमूर्तेर्</p>
<p>भर्तुर्नृत्यावतारे सरभसगदिताः पान्तु वो नन्दिवाचः ॥९५॥</p>
<p>द्वैपायनस्य ।</p>
<p>२०. हरनृत्यं</p>
<p>भ्राम्यद्विश्वंभराणि भ्रमिचलननमत्कूर्मकुम्भीनसानि</p>
<p>त्रुष्ट्यत्ताराणि रिङ्गद्धरिणधरशिरःश्रेणीशीर्यद्दृषन्ति ।</p>
<p>दिक्कीरेओदञ्चदम्पि द्रवदमरचमूचक्रचञ्चद्वियन्ति</p>
<p>व्यस्यन्तु व्यापदं वस्त्रिपुरविजयिनस्ताण्डवारम्भणानि ॥९६॥</p>
<p>राजशेखरस्य ।</p>
<p>हेलापाद्रप्रतापान्नमदवनिभराक्रान्तकूर्मेशशेष</p>
<p>प्रोद्भूतश्वासवातोच्छलदुदधिपयोधौतसूर्येन्दुतारम् ।</p>
<p>भ्राम्यद्दोःसङ्घवेगापतदचलकुलध्वानसंत्रस्तविश्वं</p>
<p>त्रैलोक्यैश्वर्यकारि द्यतु तव दुरितं ताण्डवं चन्द्रमौलेः ॥९७॥</p>
<p>वाच्छोकस्य ।</p>
<p>उत्तानाः कति वेल्लिताः कति रयादाभुग्नमध्याः कति</p>
<p>क्षिप्तोत्क्षिप्तविकुञ्चिताः कति भुजास्तौर्यत्रिकानुक्रमात।</p>
<p>कल्पान्तेषु महानटस्य झटिति प्रक्रान्तचक्रभ्रमि</p>
<p>भ्रान्तौ केवलमग्निहासगरलैर्लेखात्रयं पातु वः ॥९८॥</p>
<p>सागरधरस्य ।</p>
<p>पायाद्वः सुरदीर्घिकाजलरयभ्राम्यज्जटामण्डली</p>
<p>वेगव्याकुलनागनायकफणाफूत्कारवातोच्छलम् ।</p>
<p>सप्ताम्भोनिधिजन्मचण्डलहरीमज्जन्नभोमण्डल</p>
<p>ग्रासत्रस्तसुराङ्गनाकलकलक्रीडाविलक्षो हरः ॥९९॥</p>
<p>ब्रह्महरेः । (सु.र. ६८, कर्कराजस्य)</p>
<p>सन्ध्याताण्डवडम्बरव्यसनिनो भीमस्य चण्डभ्रमि</p>
<p>व्यानृत्यद्भुजदण्डमण्डलभुवो झञ्झानिलाः पान्तु वः ।</p>
<p>येषामुच्छलतां जवेन झगिति व्यूहेषु भूमीभृताम्</p>
<p>उड्डीनेषु विडौजसा पुनरसौ दम्भोलिरालोकितः ॥१००॥</p>
<p>कस्यचित। (सु.र. ५०, सू.मु. २.३१)</p>
<p>२१. हरप्रसादनम्</p>
<p>निःशङ्कं शङ्कर करग्रथिताहिभोग</p>
<p>भोगप्रद प्रदलितामरवैरिवृन्द ।</p>
<p>वृन्दारकार्चित चिताभसिताङ्गराग</p>
<p>रागातिदूर दुरितापहर प्रसीद ॥१०१॥</p>
<p>बाणस्य ।</p>
<p>करकलितपिनाक नाकनाथ</p>
<p>द्विषदुरुमानसशूल शूलपाणे ।</p>
<p>भव वृषभविमान मानशौण्ड</p>
<p>त्रिजगदकारणतारक प्रसीद ॥१०२॥</p>
<p>सञ्चाधरस्य ।</p>
<p>कटुविशिखशिखिप्रपञ्च पञ्चा</p>
<p>नन धनदप्रियमित्र मित्रनेत्र ।</p>
<p>धृतसकलविकल्प कल्पशेष</p>
<p>प्रकटमहानट नाटय प्रसादम् ॥१०३॥</p>
<p>तस्यैव ।</p>
<p>भव शिव शवभस्मगौर गौरी</p>
<p>ग्रथितशरीर सरीसृपोत्तरीय ।</p>
<p>स्मरहर हर भीम भीमभूत</p>
<p>प्रकरभयङ्कर शङ्कर प्रसीद ॥१०४॥</p>
<p>तस्यैव ।</p>
<p>धृतनिधनधनुः प्रचण्ड चण्डी</p>
<p>मुखकमलभ्रमरामराधिनाथ ।</p>
<p>हर रणरणकान्त कान्तमूर्ते</p>
<p>गगनदुकूल विकूलयापदं नः ॥१०५॥</p>
<p>तस्यैव ।</p>
<p>२२. गौरी</p>
<p>यानुद्धूलयतीश्वरः सिकतिला यैर्मौलिमन्दाकिनी</p>
<p>यैर्बालेन्दुकणार्द्रकेतकदलोत्सङ्गे परागायितम् ।</p>
<p>यैः कैलासविलासकाननतटीकङ्केल्लिपुष्पोद्गम</p>
<p>क्रीडाकार्मणमद्रिजाचरणयोस्ते रेणवः पान्तु वः ॥१०६॥</p>
<p>उमापतिधरस्य ।</p>
<p>लाक्षारागं हरति शिखराज्जाह्नवीवारि येषां</p>
<p>ये तत्वन्ति स्रजमधिजटामण्डलं मालतीनाम् ।</p>
<p>प्रत्युत्सर्पद्विमलकिरणैर्यैस्तिरोधानमिन्दोर्</p>
<p>देव्याः स्थाणौ चरणपतिते ते नखाः पान्तु विश्वम् ॥१०७॥</p>
<p>कस्यचित। (सु.र. ८१, दक्षस्य)</p>
<p>भवजलधिजलावलम्बयष्टिर्</p>
<p>महिषमहासुरशैलवज्रधारा ।</p>
<p>हरहृदयतडागराजहंसी</p>
<p>दिशतु शिवं भवतश्चिरम् ॥१०८॥</p>
<p>भगीरथदत्तस्य । (सु.र. ८६)</p>
<p>कां तपस्वी गतोऽवस्थामिति स्मेराविव स्तनौ ।</p>
<p>वन्दे गौरीघनाश्लेषभवभूतिसिताननौ ॥१०९॥</p>
<p>भवभूतेः ।</p>
<p>अभिमतफलसिद्धिसिद्धमन्त्रा</p>
<p>वलि बलिजित्परमेष्टिनोरुपास्ये ।</p>
<p>भगवति मदनारिनारि वन्दे</p>
<p>निखिलनगाधिपभर्तृदारिके त्वाम् ॥११०॥</p>
<p>वामदेवस्य ।</p>
<p>२३. विवाहसमयगौरी</p>
<p>गोनासाय वियोजितागदरजाः सर्पाय बद्धौषधिः</p>
<p>कण्ठस्थाय विषाय वीर्यमहतः पाणौ मणीन्बिभ्रती ।</p>
<p>भर्तुर्भूतगणाय गोत्रजरतीनिर्दिष्टमन्त्राक्षरा</p>
<p>रक्षत्वद्रिसुता विवाहसमये प्रीता च भीता च वः ॥१११॥</p>
<p>राजशेखरस्य । (वि.शा.भ. १.३, सु.र. १०२, सू.मु. २.३६)</p>
<p>प्रत्यासन्नविवाहमङ्गलविधौ देवार्चनव्यस्तया</p>
<p>दृष्ट्वाग्रे परिणेतुरेव लिखितां गङ्गाधरस्याकृतिम् ।</p>
<p>उन्मादस्मितरोषलज्जितरसैर्गौर्या कथंचिच्चिराद्</p>
<p>वृद्धस्त्रीवचनात्प्रिये विनिहितः पुष्पाञ्जलिः पातु वः ॥११२॥</p>
<p>भासस्य । (सु.र. ८८, शा.प. १०२, सू.मु. २.३७)</p>
<p>ब्रह्मायं विष्णुरेष त्रिदशपतिरसौ लोकपालास्तथैते</p>
<p>जामाता कोऽत्र योऽसौ भुजगपरिवृतो भस्मरूक्षः कपाली ।</p>
<p>हा वत्से वञ्चितासीत्यनभिमतवरप्रार्थनाव्रीडिताभिर्</p>
<p>देवीभिः शोच्यमानाप्युपचितपुलका श्रेयसे वोऽस्तु गौरी ॥११३॥</p>
<p>कस्यचित।</p>
<p>धूमव्याकुलदृष्टिरिन्दुकिरणैराह्लादिताक्षी पुनः</p>
<p>पश्यन्ती वरमुत्सुका नतमुखी भूयो ह्रिया ब्रह्मणः ।</p>
<p>सेर्ष्या पादनखाच्छदर्पणगतां गङ्गां दधाने हरे</p>
<p>स्पर्शादुत्पुलका करग्रहविधौ गौरी शिवायास्तु वः ॥११४॥</p>
<p>श्रीहर्षदेवस्य । (Pरियदर्शिका १.१)</p>
<p>पादाग्रे स्थितया मुहुः स्तनभरेणानीतया नम्रतां</p>
<p>शम्भोः सस्प्रृहलोचनत्रयपथं यान्त्या तदाराधने ।</p>
<p>ह्रीमत्या शिरसीहितः सपुलकस्वेदोद्गमोत्कम्पया</p>
<p>विश्लिष्यन्कुसुमाञ्जलिर्गिरिजया क्षिप्तोऽन्तरे पातु वः ॥११५॥</p>
<p>तस्यैव । (ऱत्नावलि १, सू.मु. २.३८)</p>
<p>२४. गौरीशृङ्गारः</p>
<p>स्वेदस्ते कथमीदृशः प्रियतमे त्वन्नेत्रवह्नेर्विभो</p>
<p>कस्मात्कम्पितमेतदिन्दुवदने भोगीन्द्रभीतेर्भव ।</p>
<p>रोमाञ्चः कथमेष देवि भगवन्गङ्गाम्भसां शीकर</p>
<p>इत्थं भर्तरि भावगोपनपरा गौरी चिरं पातु वः ॥११६॥</p>
<p>लक्ष्मीधरस्य । (सु.र. ७५, शा.प. १०४)</p>
<p>शम्भो सत्यमिदं पयोधिमथने लक्ष्म्या वृते केशवे</p>
<p>वैलक्ष्यात्किल काककूटमशितं पीतं विषं यत्त्वया ।</p>
<p>सत्यं पार्वति नास्ति नः सुभगता साक्षी तथा च स्मरो</p>
<p>देवेनेति कृतस्मृतिः स्मितमुखी गौरी चिरं पातु वः ॥११७॥</p>
<p>श्रीहर्षदेवस्य ।</p>
<p>चर्मालम्बिदुकूलवल्लरिचिताभस्मावधूतस्तनो</p>
<p>न्मीलच्चन्दनमुत्तरीयभुजगव्यासक्तमुक्तावलि ।</p>
<p>मुग्धाया अपि शैलराजदुहितुर्गङ्गाधारालिङ्गनं</p>
<p>गाढप्रेमरसानुबन्धनिकषग्रावा शिवायास्तु वः ॥११८॥</p>
<p>जलचन्द्रस्य ।</p>
<p>शिरसि कुटिला सिन्धुर्दोषाकरस्तव भूषणं</p>
<p>सह विषधरैः प्रत्यासन्ना पिशाचपरम्परा ।</p>
<p>हरसि न हर प्राणानेव न वेद कथं न्विति</p>
<p>प्रणयकुपितक्ष्माभृत्पुत्रीवचांसि पुनन्तु वः ॥११९॥</p>
<p>भगवद्गोविन्दस्य ।</p>
<p>नादत्ते फणिकङ्कणप्रणयिनं नीईवीनिवेशे करं</p>
<p>नो चूणैरुपहन्ति भालनयनज्योतिर्मयीं दीपिकाम् ।</p>
<p>धत्ते चर्म हरेण मुक्तमपि न द्वैपं भयादित्यसौ</p>
<p>पायाद्वो नवमोहनव्यतिकरव्रीडावती पार्वती ॥१२०॥</p>
<p>आचार्यगोपीकस्य ।</p>
<p>२५. दुर्गा</p>
<p>एकं महिषशिरःस्थितम्</p>
<p>अपरं सानन्दसुरगणप्रणतम् ।</p>
<p>गिरिदुहितुः पदयुगलं</p>
<p>शोणितमणिरागरञ्जितं जयति ॥१२१॥</p>
<p>जलचन्द्रस्य ।</p>
<p>त्रिभुवनशुभपञ्जिकाञ्जिकेव</p>
<p>स्फुरति भवानि तवाङ्कुशः कराग्रे ।</p>
<p>डमरुरपि बिभर्ति देवि तत्तद्</p>
<p>विपदवसानविसर्जनीयलक्ष्मीम् ॥१२२॥</p>
<p>हरेः ।</p>
<p>ज्याकृष्टिबद्धखटकामुखपाणिपृष्ठ</p>
<p>प्रेङ्खन्नखांशुचयसंवलितोऽम्बिकायाः ।</p>
<p>त्वां पातु मञ्जरितपल्लवकर्णपूर</p>
<p>लोभभ्रमद्भ्रमरविभ्रमभृत्कटाक्षः ॥१२३॥</p>
<p>अमरोः । (अमरु १; सु.र. १००)</p>
<p>पादावष्टम्भनम्रीकृतमहिषतनोरुल्लसद्बाहुमूलं</p>
<p>शूलं प्रोल्लासयन्त्याः सरलितवपुषो मध्यभागस्य देव्याः ।</p>
<p>विश्लिष्टस्पष्टदृष्टोन्नतविरलबहुव्यक्तगौरान्तरालास्</p>
<p>तिस्रो वः पान्तु रेखाः क्रमवशविकसत्कञ्चुकप्रान्तमुक्ताः ॥१२४॥</p>
<p>बाणस्य ।</p>
<p>विद्राणे रुद्रवृन्दे सवितरि तरले वज्रिणि ध्वस्तवज्रे</p>
<p>जाताशङ्के शशाङ्के विरमति मरुति त्यक्तवैरे कुबेरे ।</p>
<p>वैकुण्ठे कुण्ठितास्ते महिषमतिरुषं पौरुषोपघ्निविघ्नं</p>
<p>निर्विघ्नं निघ्नती वः शमयतु दुरितं भूरिभावा भवानी ॥१२५॥</p>
<p>तस्यैव ।</p>
<p>२६. काली</p>
<p>यद्वक्त्राकाशशेषो नभसि न सुलभो यद्भुजानां सहस्रैः</p>
<p>प्रेङ्खद्भिः कीर्यमाणास्वनुरपि विदितो नावकाशो दिशासु ।</p>
<p>पञ्च ग्रासा न यस्यास्त्रिभुवनमभवत्पूरणार्थंअ समस्तं</p>
<p>क्ष्ण्ड्त्क्षामाकाण्डचण्डी चिरमवतुतरां भैरवी कालरात्रिः ॥१२६॥</p>
<p>भासोकस्य ।</p>
<p>शिखण्डे खण्डेन्दुः शशिदिनकरौ कर्णयुगले</p>
<p>गले ताराहारस्तरलमुडुचक्रं च कुचयोः ।</p>
<p>तडित्काञ्ची सन्ध्यासिचयरचिता कालि तदयं</p>
<p>तवाकल्पः कल्पव्युपरमविधेयो विजयते ॥१२७॥</p>
<p>कस्यचित।</p>
<p>निर्मांसप्रकटास्थिजालविकटां पातालनिम्नोदरीं</p>
<p>कूपक्रोडगभीरनेत्रकुहरामुन्नद्धजूटाटवीम् ।</p>
<p>दन्तान्तर्गतदैत्यकीकसकणव्याकर्षणव्यापृत</p>
<p>क्रूरैकाग्रनखामखण्डितरुचं त्वां चण्डि वन्दामहे ॥१२८॥</p>
<p>कस्यचित।</p>
<p>तारान्तर्ज्वलदग्निलक्षनयनश्वभ्रान्तकृपान्तरां</p>
<p>क्रुद्दागस्त्यनिरस्तवारिधिपयःपातालनिम्नोदरीम् ।</p>
<p>वन्दे त्वामजितावृतोत्कटसिरापृष्ठास्थिसाराकृतिं</p>
<p>दंष्ट्राकोटितटोत्पतिष्णुदितिजासृक्चर्चितां चर्चिकाम् ॥१२९॥</p>
<p>उमापतिधरस्य ।</p>
<p>जयति तव कूणितेक्षणमश्नत्या दशनपेषमसुरास्थि ।</p>
<p>कल्पशिखिस्फुटदद्रिक्वाणकरालः कडत्कारः ॥१३०॥</p>
<p>शतानन्दस्य ।</p>
<p>२७. अर्धनारीशः</p>
<p>स जयति गिरिकन्यामिश्रिताश्चर्य्मूर्तिस्</p>
<p>त्रिपुरयुवतिलीलाविभ्रमभ्रंशहेतुः ।</p>
<p>उपचयवति यस्य प्रोन्नतैकस्तनत्वाद्</p>
<p>उपरि भुजगहारः स्थानवैषम्यमेति ॥१३१॥</p>
<p>माघस्य ।</p>
<p>आश्लेषाधरबिम्बचुम्बनसुखालापस्मितान्यासतां</p>
<p>दूरे तावदिदं मिथो न सुलभं जातं मुखालोकनम् ।</p>
<p>इत्थं व्यर्थकृतैकदेहघटनाविन्यासयोरावयोः</p>
<p>केयं प्रीतिविदम्बनेत्यवतु वः स्मेरोऽर्धनारीश्वरः ॥१३२॥</p>
<p>कस्यचित। (Sव्६८)</p>
<p>चन्द्रालोकय पश्य पन्नगपते वीक्षध्वमेतद्गणाः</p>
<p>कामारेः स्तनभारमन्थरमुरो लाक्षारुणाङ्घ्रिश्रियः ।</p>
<p>आकर्ण्य त्रिदशापगागिरमिमां सोल्लासमाभाषितां</p>
<p>व्रीडास्मेरनताननो विजयते कान्तार्धनारीश्वरः ॥१३३॥</p>
<p>योगेश्वरस्य ।</p>
<p>स्वच्छन्दैकस्तनश्रीरुभयगतमिलन्मौलिचन्द्रः फणीन्द्र</p>
<p>प्राचीनावीतवाही सुखयतु भगवानर्धनारीश्वरो वः ।</p>
<p>यस्यार्धे विश्वदाहव्यसनविसृमरज्योतिरर्धं कृपोद्यद्</p>
<p>बाष्पं चान्योन्यवेगप्रहतिसिमसिमाकारि चक्ष्ण्ड्स्मृतीयम् ॥१३४॥</p>
<p>मुरारेः । (आर्७.३८, सू.मु. २.२१)</p>
<p>धम्मिल्लं च जटां च मौक्तिकसरं चाहिं च रत्नानि च</p>
<p>ब्रह्मास्थीनि च कुङ्कुमं च नृशिरश्चूर्णोत्तरं भस्म च ।</p>
<p>क्षौमं च द्विपचर्म चैकवपुषा बिभ्रद्दिशन्नेकतां</p>
<p>भावानामिव योगिनां दिशतु वः श्रेयोऽर्धनारीश्वरः ॥१३५॥</p>
<p>शङ्करदेवस्य ।</p>
<p>२८. शृङ्गारात्मकार्धनारीश्वरः</p>
<p>अर्धं दन्तच्छदस्य स्फुरति जपवशादर्धमप्युत्प्रकोपाद्</p>
<p>एकः पाणिः प्रणन्तुं शिरसि कृतपदः क्षेप्तुमन्यस्तमेव ।</p>
<p>एकं ध्यानान्निमीलत्यपरमविकसद्वीक्षते नेत्रमित्थं</p>
<p>तुल्यानिच्छाविधित्सा तनुरवतु स वो यस्य संध्याविधाने ॥१३६॥</p>
<p>कस्यचित।</p>
<p>अच्छिन्नमेखलमलब्धदृढोपगूढं</p>
<p>अप्राप्तचुम्बनमवीक्षितवक्त्रकान्ति ।</p>
<p>कान्ताविमिश्रवपुषः कृतविप्रलम्भ</p>
<p>सम्भोगसख्यमिव पातु वपुः स्मरारेः ॥१३७॥</p>
<p>छित्तिपस्य ।</p>
<p>प्रौढप्रेमरसादभेदघटितामङ्गे दधानः प्रियां</p>
<p>देवः पातु जगन्ति केलिकलहे तस्याः प्रसादाय यः ।</p>
<p>व्याहर्तुं प्रणयोचितं नमयितुं मूर्धानमप्यक्षमो</p>
<p>धत्ते केवलमेव वामचरणाम्भोजे करं दक्षिणम् ॥१३८॥</p>
<p>गदाधरस्य ।</p>
<p>मिश्रीभूतां तव तनुलतां बिभ्रतो गौरि कामं</p>
<p>देवस्य स्यादविरलपरीरम्भजन्मा प्रमोदः ।</p>
<p>किन्तु प्रेमस्तिमितमधुरस्निग्धमुग्धा न दृष्टिर्</p>
<p>दृष्टेत्यन्तःकरणमसकृत्ताम्यति त्र्यम्बकस्य ॥१३९॥</p>
<p>भगीरथस्य । (सु.र. ८२)</p>
<p>अन्यस्यै संप्रतीयं कुरु मदनरिपो स्वाङ्गदानप्रसादं</p>
<p>नाहं सोढुं समर्था शिरसि सुरनदीं नापि संध्यां प्रणन्तुम् ।</p>
<p>इत्युक्त्वा कोपबिद्धां विघटयितुमुमामात्मदेहं प्रवृत्तां</p>
<p>रुन्धानः पातु शम्भोः कुचकलसहठस्पर्शकृष्टो भुजो वः ॥१४०॥</p>
<p>मयूरस्य ।</p>
<p>२९. गणेशः</p>
<p>एकः स एव परिपालयताज्जगन्ति</p>
<p>गौरीगिरीशचरितानुकृतिं दधानः ।</p>
<p>आभाति यो दशनशून्यमुखैकदेश</p>
<p>देहार्धहारितवधूक इवकदन्तः ॥१४१॥</p>
<p>वसुकल्पस्य । (सु.र. ९४)</p>
<p>कपोलादुड्डीनैर्भयवशविलोलैर्मधुकरैर्</p>
<p>मदाम्भःसंलोभादुपरि पतितुं बद्धपटलैः ।</p>
<p>चलद्बर्हच्छत्रश्रियमिव दधानोऽतिरुचिराम्</p>
<p>अविघ्नं हेरम्बो जगदघविघ्âतं घटयतु ॥१४२॥</p>
<p>तस्यैव । (सु.र. ९३)</p>
<p>सन्ध्यासिन्दूररागारुणगगनतलासङ्गिगङ्गोत्तमाङ्ग</p>
<p>त्वङ्गन्नक्षत्रमालाकृतरुचिररुचिः कर्णशंखीकृतेन्दुः ।</p>
<p>निस्तोयऽम्भोदवृन्दैः श्रुतियुगलचलच्चामराडम्बरश्रीर्</p>
<p>अव्याजालङ्कृतिर्वः प्रवितरतु गणग्रामणीर्मङ्गलानि ॥१४३॥</p>
<p>दङ्कस्य ।</p>
<p>गर्जद्गभीरघनघर्घरघोरघोष</p>
<p>दिग्दन्तिभीतिजननोद्गतकण्ठनादः ।</p>
<p>धुन्वन्मुखं तव निरस्यतु सर्वविघ्नं</p>
<p>लम्बोदरः सहजनाठ्यरसप्रवृत्तः ॥१४४॥</p>
<p>पापाकस्य ।</p>
<p>देवेन्द्रमौलिमन्दारमकरन्दकणारुणाः ।</p>
<p>विघ्नं हरन्तु हेरम्बचरणाम्बुजरेणवः ॥१४५॥</p>
<p>उमापतिधरस्य ॥</p>
<p>३०. कार्त्तिकेयः</p>
<p>स्वेच्छारम्यं लुठित्वा पितुरुरसि चिरं भस्मधूलीचिताङ्गो</p>
<p>गङ्गावारिण्यगाधे झटिति हरजटाजूटतो दत्तझम्पः ।</p>
<p>सद्यः सीत्कारकारी जलजडिमरणहन्तपङ्क्तिर्गुहो वः</p>
<p>कम्पी पायादपायाज्ज्वलितशिखिशिखे चक्षुषि न्यस्तहस्तः ॥१४६॥</p>
<p>बाणस्य । (सु.र. ९१, सू.मु. २.४३)</p>
<p>अर्चिष्मन्ति विदार्य वक्त्रकुहराण्यासृक्कतो वासुकेस्</p>
<p>तर्जन्या विषकर्बुरान्गणयतः संस्पृश्य दन्ताङ्कुरान।</p>
<p>एकं त्रीणि नवाष्ट सप्त षडतिव्यस्तास्तसङ्ख्याक्रमा</p>
<p>वाचः शक्तिधरस्य शैशवकलाः कुर्वन्तु वो मङ्गलम् ॥१४७॥</p>
<p>कस्यचित। (सु.र. ९५, शा.प. १०५)</p>
<p>सुप्तं पक्षपुटे निलीनशिरसं सृष्ट्वा मयूरं पुरः</p>
<p>कृत्तं केन शिरोऽस्य तात कथमित्याक्रन्दतः शैशवात।</p>
<p>अन्तर्हासपिनाकिपाणियुगलस्फालोल्लसच्चेतसस्</p>
<p>तन्मूर्धेक्षणहर्षितस्य हसितं पायात्कुमारस्य वः ॥१४८॥</p>
<p>कस्यचित। (सु.र. ९६)</p>
<p>हंसश्रेणिकुतूहलेन कलयन्भूषाकपालावलीं</p>
<p>बालामिन्दुकलां मृणालरभसादान्दोलयन्पाणिना ।</p>
<p>रक्ताम्भोजधिया च लोचनपुटं लालाटमुद्घाटयन्</p>
<p>पायाद्वः पितुरङ्कभाक्शिशुजनक्रीडोन्मुखः षण्मुखः ॥१४९॥</p>
<p>बलभद्रस्य । (सु.र. ९२)</p>
<p>नालैर्नीलोत्पलानां रचितगुरुजटाजूटविन्यासशोभः</p>
<p>कृत्वा संभुग्नकोटिद्वयमथ विसिनीकन्दमिन्दोः प्रदेशे ।</p>
<p>मातुश्चित्रांशुकेन त्वचमुचितपदे पौण्डरीकीं विधाय</p>
<p>क्रीडारुद्रायमाणो जगदवतु गुहो वीक्ष्यमाणः पितृभ्याम् ॥१५०॥</p>
<p>हलायुधस्य ।</p>
<p>३१. भृङ्गी</p>
<p>दिग्वासा यदि तत्किमस्य धनुषा सास्त्रस्य किं भस्मना</p>
<p>भस्माथास्य किमङ्गना यदि च सा कामं परिद्वेष्टि किम् ।</p>
<p>इत्यन्योन्यविरुद्धचेष्टितमिदं पश्यन्निजस्वामिनो</p>
<p>भृङ्गी सान्द्रशिरावनद्धपरुषं धत्तेऽस्थिशेषं वपुः ॥१५१॥</p>
<p>योगेश्वरस्य (सु.र. १०३, Sव्२३९९)</p>
<p>कस्मात्त्वं तात गेहादपरमभिनवा ब्रूहि का तत्र वार्ता</p>
<p>देव्या देवो जितः किं वृषडमरुचिताभस्मभोगीन्द्रचन्द्रान।</p>
<p>इत्येवं बर्हिनाथे कथयति सहसा भर्तृभिक्षा विभूषा</p>
<p>वैगुण्योद्वेगजन्मा जगदवतु चिरं हारवो भृङ्गिरीटेः ॥१५२॥</p>
<p>तुङ्गोकस्य । (सु.र. ९८)</p>
<p>चर्चेयं क्षुधिता सदैव गृहिणी पुत्रोऽप्ययं षण्मुखो</p>
<p>दुष्पूरोदरभारमन्थरवपुर्लम्बोदरोऽपि स्वयम् ।</p>
<p>इत्येवं स्वकुटुम्बमेकवृषभो देवः कथं पोक्षतीत्य्</p>
<p>आलोक्येव विशुष्कपञ्जरतनुर्भृङ्गी चिरं पातु वः ॥१५३॥</p>
<p>नीलाङ्गस्य ।</p>
<p>भिक्षाभोजिनि कृत्तिवाससि वसुप्राप्तिः कुतः स्यादिति</p>
<p>प्रागर्धं वपुषः स्वयं व्यसनिनो यस्याहरत्पार्वती ।</p>
<p>तस्यार्धं कुपिता हठाद्यदि हरेन्मूर्ध्नि स्थिता जाह्नवी</p>
<p>हा नाथ क्व तदेति दुःस्थहृदयो भृङ्गी भृशं शुष्यति ॥१५४॥</p>
<p>भवानन्दस्य ।</p>
<p>सेवां नो कुरुते करोति न कृषिं वाणिज्यमस्यास्ति नो</p>
<p>पैत्र्यं नास्ति धनं न बान्धवबलं नैवास्ति कश्चिद्गणः ।</p>
<p>द्यूतस्त्रीव्यसनं न मुञ्चति तथापीशस्तदस्मात्फलं</p>
<p>किं मे स्यादिति चिन्तयन्निव कृशो भ्ङ्गी चिरं पातु वः ॥१५५॥</p>
<p>कस्यचित।</p>
<p>३२. गणोच्चावचम्</p>
<p>स्थूलो दूरमयं न यास्यति कृशो नैष प्रयाणक्षमस्</p>
<p>तेनैकस्य ममैव तत्र कशिपुप्राप्तिः परं दृश्यते ।</p>
<p>इत्यादौ परिचिन्तितं प्रतिमुहुस्तद्भृङ्गिकूष्माण्डयोर्</p>
<p>अन्योन्यप्रतिकूलमीशशिवयोः पाणिग्रहे पातु वः ॥१५६॥</p>
<p>कस्यचित। (सु.र. ९९)</p>
<p>चर्चायाः कथमेव रक्षति सदा सद्यो नृमुण्डस्रजं</p>
<p>चण्डीकेशरिणो वृषं च भुजगान्सूनोर्मयूरादपि ।</p>
<p>इत्यन्तःपरिभावयन्भगवतो दीर्घं धियः कौशलं</p>
<p>कूष्माण्डो धृतिसम्भृतामनुदिनं पुष्णाति तुन्दश्रियम् ॥१५७॥</p>
<p>कस्यचित। (सु.र. ९७)</p>
<p>देवी सूनुमसूत नृत्यत गणाः किं तिष्ठतेत्युद्भुजे</p>
<p>हर्षाद्भृङ्गरिटावयाचितगिरा चामुण्डयालिङ्गिते ।</p>
<p>अव्याद्वो हतदुन्दुभिस्वनघनध्वानातिरिक्तस्तयोर्</p>
<p>अन्योन्यप्रचलास्थित्पञ्जररणत्कङ्कालजन्मा रवः ॥१५८॥</p>
<p>योगेश्वरस्य । (सु.र. ७१, सू.मु. २.५५)</p>
<p>शृङ्गं भृङ्गिन्विमुञ्च त्यज गजवदन त्वं च लाङ्गूलमूलं</p>
<p>मन्दानन्दोऽसि नन्दिन्नलमबल महाकाल कण्ठग्रहेण ।</p>
<p>इत्युक्त्वा नीयमानः सुखयतु वृषभः पार्वतीपादमूले</p>
<p>पश्यन्नक्षैर्विलक्षं वलितगलचलत्कम्बलं त्र्यम्बकं वः ॥१५९॥</p>
<p>अभिनन्दस्य । (सु.र. ७७)</p>
<p>दिग्वासा वृषवाहनो नरशिरोधारी दधानोऽजिनं</p>
<p>भिक्षुर्भस्मभुजङ्गभूषिततनुर्भूतैर्भ्रमन्काननम् ।</p>
<p>स्मर्त्èणां शिवकृत्तथापि जगति ज्येष्ठोऽस्मदीयः प्रभुर्</p>
<p>धन्योऽस्मीत्यतितोषपुष्टजठरः कूष्माण्डकोऽव्याज्जगत॥१६०॥</p>
<p>महानिधेः ।</p>
<p>३३. हरिहरौ</p>
<p>यद्बद्धार्धजटं यदर्धमुकुटं यच्चन्द्रमन्दारयोर्</p>
<p>धत्ते धाम च दाम च स्मितलसत्कुन्देन्द्रनीलश्रियोः ।</p>
<p>तत्खट्वाङ्गरथाङ्गसङ्गविकटं श्रीकण्ठवैकुण्ठयोर्</p>
<p>वन्दे नन्दिमहोक्षतार्क्ष्यपरिषन्नामाङ्कमेकं वपुः ॥१६१॥</p>
<p>राजशेखरस्य । (सु.र. १६३९)</p>
<p>नियमितजटावल्लीलीलाप्रसुप्तमहोरगं</p>
<p>चरणकमलप्रान्ते मुक्तस्वविक्रमगोवृषम् ।</p>
<p>विततफणिभुक्पत्रच्छत्रं गदालगुडश्रियं</p>
<p>हरिहरवपुर्ब्रह्मोपास्यं पुनातु जगत्त्रयम् ॥१६२॥</p>
<p>भवानन्दस्य ।</p>
<p>येन ध्वस्तमनोभवेन बलिजित्कायः पुरास्त्रीकृतो</p>
<p>यो गङ्गां च दधेऽन्धकक्षयकरो यो बर्हिपत्रप्रियः ।</p>
<p>यस्याहुः शशिमच्छिरो हर इति स्तुत्यं च नामामराः</p>
<p>सोऽव्यादिष्टभुजङ्गहारवलयस्तां सर्वदो माधवः ॥१६३॥</p>
<p>भारवेः । (Sव्४४, सू.मु. २.१०४, Sआह्.द्. १०.१२)</p>
<p>एकावस्थितिरस्तु वः पुरमुरप्रद्वेषिणोर्देवयोः</p>
<p>प्रालेयाञ्जनशैलशृङ्गसुभगच्छायाङ्गयोः श्रेयसे ।</p>
<p>तार्क्ष्यत्रासविहस्तपन्नगफटा यस्यां जटापालयो</p>
<p>बालेन्दुद्युतिकोशसुप्तजलजो यस्यां च नाभीह्रदः ॥१६४॥</p>
<p>तुङ्गोकस्य ।</p>
<p>यज्जम्बूकम्बुरोचिः फणधरपरिषद्भोजिभोगीन्द्रकान्तं</p>
<p>नन्दच्चन्द्रारविन्दद्युतिचरणशिरःस्यन्दिमन्दाकिनीकं ।</p>
<p>रक्षासंहारदक्षं मदनसमुदयोद्दीपनं शश्वदव्याद्</p>
<p>अव्याघातं विबोधेऽप्युदधिगिरिसुताकान्तयोर्देहमेकम् ॥१६५॥</p>
<p>जलचन्द्रस्य ।</p>
<p>३४. कान्तासहितहरिहरौ</p>
<p>सम्भोगस्पृहयालुमन्मथपुनर्जन्मास्पदं भूर्भुवः</p>
<p>स्वः पायात्पुरुषोत्तमक्रतुभिदोरर्धार्धपूर्णं वपुः ।</p>
<p>यल्लक्ष्मीगिरिजाकटाक्षकुटिलक्रीडाहठाकृष्टिभिः</p>
<p>स्यादेव त्रुटितं परस्परगुणस्यूतं न चेदन्तरा ॥१६६॥</p>
<p>त्रिपुरारिपालस्य ।</p>
<p>वपुरवतु जटाकिरीटमिश्रं</p>
<p>पुरमुरसूदनयोर्विमिश्रितं वः ।</p>
<p>गिरिजलघिसुतास्वभर्तृकण्ठ</p>
<p>ग्रहचलिताहृतबाहुवल्लरीकम् ॥१६७॥</p>
<p>तस्यैव ।</p>
<p>स्फटिकमरकतश्रीहारिणोः प्रीतियोगात्</p>
<p>तदवतु वपुरेकं कामकंसद्विषोर्वः ।</p>
<p>न विरमति भवान्याः सार्धमब्धेर्दुहित्रा</p>
<p>सदृशमहसि कण्ठे यत्र सीमाविवादः ॥१६८॥</p>
<p>योगेश्वरस्य । (शा.प. ११०, सू.मु. २.१०३)</p>
<p>देवस्यैकतमालपत्रमुकुटस्यार्धं पुरद्वेषिणो</p>
<p>देहार्धेन समस्यमानमसमं श्वःश्रेयसायास्तु वः ।</p>
<p>यस्मिन्भूधरकन्यकाब्धिसुतयोरप्राप्तसम्भोगयोर्</p>
<p>अन्योन्यप्रतिकर्मनर्मभिदुरो भूयाननङ्गज्वरः ॥१६९॥</p>
<p>हरेः ।</p>
<p>धात्रा सौहृदसीमविस्मितमुखं भेदभ्रमापासनात्</p>
<p>सानन्दं मुनिभिः सनिर्वृति सुरैरेकत्र सेवासुखात।</p>
<p>पार्वत्या स्वपदावकृष्टिकुटिलभ्रूभङ्गमालोकितः</p>
<p>पायाद्वो भगवांश्चराचरगुरुर्देहार्धहारी हरः ॥१७०॥</p>
<p>आर्याविलासस्य ।</p>
<p>३५. गङ्गा</p>
<p>ब्राह्मं तेजो द्विजानां ज्वलयति जडिमप्रक्रमं हन्ति बुद्धेर्</p>
<p>वृद्धिं सेकेन सद्यः शमयति वलिनो दुष्कृतानोकहस्य ।</p>
<p>ऊर्ध्वं चैवात्र लोकादपि नयतितरां जन्मिनो मग्नमूर्तींस्</p>
<p>त्वद्धारावारि काशीप्रणयिनि परितः प्रक्रिया कीदृशीयम् ॥१७१॥</p>
<p>कोलाहलस्य ।</p>
<p>दुर्वारदोषतिमिरागमवासरश्रीः</p>
<p>कैवल्यकैरवविकाससितांशुलेखा ।</p>
<p>जीयात्त्रिविष्टपधुनी कलिकालभग्न</p>
<p>गीर्वाणराजनगराकरवैजयन्ती ॥१७२॥</p>
<p>ग्रहेश्वरस्य ।</p>
<p>तीर्थाटनैः किमधिकं क्षणमीक्षिता चेत्</p>
<p>पीतं त्वदम्बु यदि देवि मुधा सुधापि ।</p>
<p>स्नातं यदि त्वयि विरिञ्चिपदं न दूरे</p>
<p>मुक्तिः करे यदि च सा समुपासितासि ॥१७३॥</p>
<p>विरिञ्चेः ।</p>
<p>तीरं तवावतरतीह यथा यथैव</p>
<p>देहेन देवि जरता मुनजो मुमूर्षुः ।</p>
<p>अम्ब स्वयंवरवशंवदनाकनारी</p>
<p>दोर्वल्लिपल्लवि नभोऽपि तथा तथैव ॥१७४॥</p>
<p>तस्यैव ।</p>
<p>तप्तं यन्न तपो हुतं च न हविर्यज्जातवेदो मुखे</p>
<p>दत्तं यच्च न किंचिदेव न कृतो यत्तीर्थयात्रादरः ।</p>
<p>काकेनेव शुनेव केवलमयं यत्पूरितः पुद्गलो</p>
<p>मातस्त्वां परिरभ्य जाह्नवि स मे शान्तोऽयमन्तर्ज्वरः ॥१७५॥</p>
<p>सेन्तुतस्य ।</p>
<p>३६. गङ्गाप्रशंसा</p>
<p>धर्मस्योत्सववैजयन्तिमुकुटस्रग्वेणिगौरीपतेस्</p>
<p>त्वां रत्नाकरपत्नि जह्नुतनये भागीरथि प्रार्थये ।</p>
<p>त्वत्तोयान्तशिलानिषण्णवपुषस्त्वद्वीचिभिः प्रेङ्खतस्</p>
<p>त्वन्नाम स्मरतस्तदर्पितदृशः प्राणाः प्रयास्यन्ति मे ॥१७६॥</p>
<p>लक्ष्मीधरस्य । (सु.र. १६१३, स.क.आ. ४.१८३)</p>
<p>शत्रौ मे सुहृदीव काप्युपकृतिर्भूयादसूया न तु</p>
<p>स्वाच्छ्यं सत्सु मतिर्जनेषु करुणा हीना न दीनात्मसु ।</p>
<p>प्रक्षीणा कलिकल्मषक्षयकरी तृष्णा न कृष्णार्चने</p>
<p>देवि श्रद्दधतां गतिस्त्वयि मुदा मन्दा न मन्दाकिनि ॥१७७॥</p>
<p>तस्यैव ।</p>
<p>प्रसीद श्रीगङ्गे मृडमुकुटचूडाग्रसुभगे</p>
<p>तवोल्लोलोन्मूलः स्खलतु मम संसारविटपी ।</p>
<p>अथोत्पत्स्ये भूयस्त्रिजगदधिराजोऽपि न तदा</p>
<p>श्वपाकः काको वा भगवति भवेयं तव तटे ॥१७८॥</p>
<p>पादुकस्य ।</p>
<p>कदा ते सानन्दं विततनवदूर्वाञ्चिततटी</p>
<p>कुटीरे तीरे वा सवनमनु मन्वादिकथितैः ।</p>
<p>कथाबन्धैरन्धङ्करणकरणग्रामनियमाद्</p>
<p>यमादुज्झन्भीतिं भगवति भवेयं प्रमुदितः ॥१७९॥</p>
<p>गोपीचन्द्रस्य ।</p>
<p>बद्धाञ्जलिर्नौमि कुरु प्रसादम्</p>
<p>अपूर्वमाता भव देवि गङ्गे ।</p>
<p>अन्ते वयस्यङ्गगताय मह्यम्</p>
<p>अदेहबन्धाय पयः प्रयच्छ ॥१८०॥</p>
<p>केवट्टपपीपस्य ।</p>
<p>३७. हरेर्मत्स्यावतारः</p>
<p>मत्स्यः पुनातु जगदोङ्कृतिकुञ्चितास्यो</p>
<p>ब्रह्माद्वयप्रणयपीवरमध्यभागः ।</p>
<p>क्रीडन्नसौ जलधिवीचिभिरेव नेति</p>
<p>नेत्यादरादिव विभावितपुच्छकम्पः ॥१८१॥</p>
<p>आवन्त्यकृष्णस्य ।</p>
<p>देव्याः श्रुतेर्दनुजदुर्णयदूषिताया</p>
<p>भूयःसमुद्गमविधाववलम्बभूमिः ।</p>
<p>एकार्णवीभवदशेषपयोधिमध्य</p>
<p>द्वीपं वपुर्जयति मीनतनोर्मुरारेः ॥१८२॥</p>
<p>उमापतिधरस्य ।</p>
<p>ब्रह्माण्डोदरदर्पणे भ्रमिरयोत्क्षिप्ताम्बुधिक्षालिते</p>
<p>संक्रान्तामनिमेषलोचनयुगेनोत्पश्यतः स्वां तनुम् ।</p>
<p>शौरेर्मीनतनोः कृशानुकपिशं पार्श्वद्वयं प्रोल्लसच्</p>
<p>चन्द्रार्काङ्कितकाञ्चनाद्रिशिखराकारं शिरः पातु वः ॥१८३॥</p>
<p>वसन्तदेवस्य ।</p>
<p>पातु त्रीणि जगन्ति पार्श्वकषणप्रक्षुण्णदिङ्मण्डलो</p>
<p>नैकाब्धिस्तिमितोदरः स भगवान्क्रीडाझषः केशवः ।</p>
<p>त्वङ्गन्निष्ठुरपृष्ठरोमखचितब्रह्माण्डभाण्डावधेर्</p>
<p>यस्योत्फालकुतूहलेन कथमप्यङ्गेषु जीर्णायितम् ॥१८४॥</p>
<p>रघुनन्दस्य । (सु.र. १३५)</p>
<p>मत्स्यः पुच्छाभिघातेन तुच्छीकृतमहोदधिः ।</p>
<p>अपर्याप्तजलक्रीडारसो दिशतु वः शिवम् ॥१८५॥</p>
<p>कस्यचित।</p>
<p>३८. कूर्मः</p>
<p>पृष्ठभ्राम्यदमन्दमन्दरगिरिग्रावाग्रकण्डूयनान्</p>
<p>निद्रालोः कमठाकृतेर्भगवतः श्वासानिलाः पान्तु वः ।</p>
<p>यत्संस्कारकलानुवर्तनवशाद्वेलाछलेनाम्भसां</p>
<p>यातायातमयन्त्रितं जलनिधेर्नाद्यापि विश्राम्यति ॥१८६॥</p>
<p>केशटाचार्यस्य । (भ्P १२.१३.२; सु.र. १०५, वाक्पतिराजस्य; Sव्३६)</p>
<p>क्षीराब्धौ मथ्यमाने त्रिदशदनुसुतोन्मुक्तकोलाहलौघे</p>
<p>ब्रह्माण्डकाण्डचण्डस्फुटनगुरुरवभ्रान्तिभाजित्रिलोक्याम् ।</p>
<p>सद्यो निर्दावबोधादुपरि रयवशक्षिप्तदीर्घक्षितिधा</p>
<p>लग्नग्रीवाप्रकाण्डो जयति कमठराट्चण्डविष्कम्भतुल्यः ॥१८७॥</p>
<p>वसुसेनस्य ।</p>
<p>पायाद्वो मन्दराद्रिभ्रमणनिकषणाकृष्टपृष्ठाग्रकण्डू</p>
<p>लीनानिद्रालुरब्धेः क्षुभितमगणयन्नद्भुतः कूर्मराजः ।</p>
<p>यस्याङ्गमर्दहेलावशचलितमहाशैलकीला धरित्री</p>
<p>त्वङ्गत्कल्लोलरत्नाकरवलयचलन्मेखला नृत्यतीव ॥१८८॥</p>
<p>सूरेः ।</p>
<p>पार्श्वास्फालातिवेगाज्झगिति च विरहादुच्छलद्भिः पतद्भिर्</p>
<p>भूयो भूयः समुद्रैर्मिहिरमतिरयादापिबद्भिर्वमद्भिः ।</p>
<p>कोटीरस्तोयदानां क्षणमिव गगने दर्शयन्वः पुनीताद्</p>
<p>प्षद्गात्रावहेलाचलितवसुमतीमण्डलः कूर्मराजः ॥१८९॥</p>
<p>धरणीधरस्य ।</p>
<p>कुर्मः कूर्माकृतये हरये मुक्तावलम्बनाय नमः ।</p>
<p>पृष्ठे यस्य निषण्णं शैवलवल्लीसमं विश्वम् ॥१९०॥</p>
<p>भवानन्दस्य ।</p>
<p>३९. वराहः</p>
<p>दंष्ट्रापिष्टेषु सद्यः शिखरिषु न कृतः स्कन्धकण्डूविनोदः</p>
<p>सिन्धुष्वङ्गावगाहः खुरकुहरविशत्तोयतुच्छेषु नाप्तः ।</p>
<p>प्राप्ताः पातालपङ्के न लुठनरतयः पोत्रमात्रोपयुक्ते</p>
<p>येनोद्धारे धरित्र्याः स जयति विभुताबृंहितेच्छो वराहः ॥१९१॥</p>
<p>वराहमिहिरस्य । (सु.र. १३४)</p>
<p>अस्ति श्रीस्तनपत्रभङ्गमकरीमुद्राङ्कितोरःस्थली</p>
<p>देवः सर्वजगत्पतिर्मधुवधूवक्त्राब्जचन्द्रोदयः ।</p>
<p>क्रीडाक्रोडतनोर्नवेन्दुविशदे दंष्ट्राङ्कुरे यस्य भूर्</p>
<p>भाति स्म प्रलयाब्धिपल्वलतलोत्खातैकमुस्ताकृतिः ॥१९२॥</p>
<p>नग्नस्य । (सु.र. १०४)</p>
<p>सेयं चन्द्रकलेति नागवन्तिआनेत्रोत्पलैरर्चिता</p>
<p>मद्भारापगमक्षमेति फणिना सानन्दमालोकिता ।</p>
<p>दिङ्नागैः सरलीकृतायतकरैः स्पृष्टा मृणालाशया</p>
<p>भित्त्वोर्वीमभिनिःसृता मधुरिपोर्दंष्ट्रा चिरं पातु वः ॥१९३॥</p>
<p>केशवस्य ।</p>
<p>घोणाघोराभिधातोच्छलदुदधिजलासारसिक्ताग्ररोमा</p>
<p>रोमाग्रप्रोततारानिकर इति सुरैर्धीरमालोकितो वः ।</p>
<p>श्वासाकृष्टावकृष्टप्रविशदपसरद्बुध्नबिम्बानुबन्धाद्</p>
<p>आविर्नक्तं दिनश्रीः स दिशतु दुरितध्वंसमाद्यो वराहः ॥१९४॥</p>
<p>नरसिंहस्य ।</p>
<p>येनाधोमुखपद्मिनीदलधिया कूर्मश्चिरं वीक्षितो</p>
<p>घ्रातो येन मृणालमुग्धलतिकाबुद्ध्या फणिग्रामणीः ।</p>
<p>यः शालूकमिवोद्दधार धरणीबिम्बं पुनीतादसौ</p>
<p>त्वामेकार्णवपल्वलैकरसिकः क्रीडावराहो हरिः ॥१९५॥</p>
<p>कस्यचित।</p>
<p>४०. नरसिंहः</p>
<p>सोमार्धायितनिष्पिधानदशनः सन्ध्यायितान्तर्मुखो</p>
<p>बालार्कायितलोचनः सुरधनुर्लेखायितभ्रूलतः ।</p>
<p>अन्तर्नादगभीरपल्वलगलत्वग्रूपनिर्यत्तडित्</p>
<p>तारस्फारसटावरुद्धगगनः पायान्नृसिंहो जगत॥१९६॥</p>
<p>मुरारेः ।</p>
<p>चटच्चटिनि चर्मणि च्छमिति चोच्छलच्छोणिते</p>
<p>धगद्धगिति मेदसि स्फुटतरोऽस्थिषु ष्ठादिति ।</p>
<p>पुनातु भवतो हरेरमरवैरिनाथोरसि</p>
<p>क्वणत्करजपञ्जरक्रकचकाषजन्मा रवः ॥१९७॥</p>
<p>वाक्पतिराजस्य । (सु.र. ११६, शा.प. १२६, सू.मु. २.७७)</p>
<p>प्रेङ्खद्भास्वरकेशरौघरचितत्रैलोक्यसन्ध्यातपो</p>
<p>ब्रह्माण्डोदररोधिघर्घरसघूत्कारप्रचण्डध्वनिः ।</p>
<p>स्फूर्जद्वज्रकठोरनखरक्षुण्णासुरोरःस्थली</p>
<p>रक्तास्वादविदीर्णदीर्घरसनः पायान्नृसिंहो जगत॥१९८॥</p>
<p>तस्यैव ।</p>
<p>चक्र ब्रूहि विभो गदे जय हरे कम्बो समाज्ञापय</p>
<p>भो भो नन्दक जीव पन्नगरिपो किं नाथ भिन्नो मया ।</p>
<p>को दैत्यः कतमो हिरण्यकशिपुः सत्यं भवद्भ्यः शपे</p>
<p>केनास्त्रेण नखैरिति प्रवदतः शौरेर्गिरः पान्तु वः ॥१९९॥</p>
<p>केशटस्य ।</p>
<p>किं किं सिंहस्ततः किं नरसदृशवपुर्देव चित्रं गृहीतो</p>
<p>नैवं धिक्कोऽत्र जीव द्रुतमुपनय तं सोऽपि सम्प्राप्त एव ।</p>
<p>चापं चापं न खड्गं झटिति हहहहा कर्कशत्वं नखानाम्</p>
<p>इत्येवं दैत्यराजं निजनखकुलिशैर्जघ्निवान्सोऽवताद्वः ॥२००॥</p>
<p>श्रीव्यासपादानाम् । (सु.र. १२८, सू.मु. २.७६)</p>
<p>४१. नरसिंहनखाः</p>
<p>दंष्ट्रासङ्कटवक्त्रघर्घरललज्जिह्वाभृतो हव्यभुग्</p>
<p>ज्वालाभास्वरभूरिकेशरसटाभारस्य दैत्यद्रुहः ।</p>
<p>व्यावल्गद्बलवद्धिरण्यकशिपुक्रोडस्थलीपाटन</p>
<p>स्पष्टप्रस्फुटदस्थिपञ्जररवक्रूरा नखाः पान्तु वः ॥२०१॥</p>
<p>दक्षस्य । (सु.र. १४१)</p>
<p>ये बालेन्दुकलार्धविभ्रमभृतो मायानृसिंहाकृतेर्</p>
<p>निर्याता इव ये सिरासरणिभिर्नाभ्यब्जकन्दाङ्कुराः ।</p>
<p>ते वक्षःस्थलदारितासुरसरित्कीलालधारारुणाः</p>
<p>पायासुर्नवकिंशुकाम्रमुकुलश्रीसाक्षिणः पाणिजाः ॥२०२॥</p>
<p>वराहस्य ।</p>
<p>अस्रस्रोतस्तरङ्गभ्रमिषु तरलिता मांसपङ्क्ते लुठन्तः</p>
<p>स्थूलास्थिभङ्गैर्धवलविसलताग्रासमाकल्पयन्तः ।</p>
<p>मायासिंहस्य शौरेः स्फुरदरुणहृदम्भोजसंश्लेषभाजः</p>
<p>पायासुर्दैत्यवक्षःस्थलकुहरसरोराजहंसा नखा वः ॥२०३॥</p>
<p>मयूरस्य ।</p>
<p>पुनन्तु भुवनत्रयं दलितदैत्यवक्षःस्थल</p>
<p>प्रसर्पिरुधिरच्छटाच्छुरणबालसूर्यत्विषः ।</p>
<p>दृढास्थिचयचूर्णनाघटितशब्दसारा हरेर्</p>
<p>नृसिंहवपुषश्चिरं पिशितपिण्डगर्भा नखाः ॥२०४॥</p>
<p>धूर्जटिराजस्य ।</p>
<p>जयन्ति निर्दारितदैत्यवक्षसो</p>
<p>नृसिंहरूपस्य हरेर्नखाङ्कुराः ।</p>
<p>विचिन्त्य येषां चरितं सुरारयः</p>
<p>प्रियानखेभ्योऽपि रतेषु बिभ्यति ॥२०५॥</p>
<p>कस्यचित्(सु.र. १३०)</p>
<p>४२. शृङ्गारिनरसिंहः</p>
<p>लक्ष्मीमुरःपरिसरे वहतः सलीलं</p>
<p>योगासनं च चरतो नृहरेर्जयन्ति ।</p>
<p>एकक्षणोपनतमान्मथभावमुग्ध</p>
<p>स्वात्मावबोधमसृणानि विलोकितानि ॥२०६॥</p>
<p>कस्यचित।</p>
<p>न्यञ्चत्केसरमुत्तरङ्गपुलकस्रङ्नद्धमर्धस्खलद्</p>
<p>द्वन्द्वालापमपास्तगर्जनमटद्भ्रूभङ्गमार्द्रेक्षणम् ।</p>
<p>स्विद्यत्पाणि विनीतदृप्तिकरजं पायान्नृसिंहाकृतेर्</p>
<p>देवस्य श्रियमङ्कसीम्नि दधतो विश्रान्तरौद्रं वपुः ॥२०७॥</p>
<p>वैद्यगदाधरस्य ।</p>
<p>स्वच्छन्दं वैरिवक्षःस्थलकुलिशभिदो वीक्ष्य कन्दर्पचाप</p>
<p>क्रीडाभाजो नखाग्रान्समसमयभयानन्दलोलायताक्ष्याः ।</p>
<p>लक्ष्म्या वक्षोजकुम्भं करिकलभशिरःशङ्कया वीक्ष्यमाणः</p>
<p>स्वैरं शान्ताक्षिरागो जयति नरहरिर्जातचित्तानुरागः ॥२०८॥</p>
<p>जलचन्द्रस्य ।</p>
<p>अव्याद्वो वज्रसारस्फुरदुरुनखरक्रूरचक्रक्रमाग्र</p>
<p>प्रोद्भिन्नेन्द्रारिवक्षःस्थलगलदसृगासारकाश्मीरगौरः ।</p>
<p>प्रस्फूर्जत्केशराग्रग्रथितजलधरश्रेणिनीलाब्जमाल्यः</p>
<p>सूर्याचन्द्रावतंसो नरहरिरसमाबद्धशृङ्गारलीलः ॥२०९॥</p>
<p>प्रजापतेः ।</p>
<p>आनन्दमुग्धनयनां श्रियमङ्कभित्तौ</p>
<p>बिभ्रत्पुनातु भवतो भगवान्नृसिंहः ।</p>
<p>यस्यावलोकनविलासवशादिवासीद्</p>
<p>उत्सन्नलाञ्छनमृगः कमलामुखेन्दुः ॥२१०॥</p>
<p>उमापतिधरस्य ।</p>
<p>४३. वामनः</p>
<p>इदं प्रायो लोके न परिचितपूर्वं नयनयोर्</p>
<p>न याच्ञा यत्पुंसः सुगुणपरिमाणं लघयति ।</p>
<p>विशद्भिर्विश्वात्मा स्ववपुषि बलिप्रार्थनकृते</p>
<p>त्रपालीनैरङ्गैर्यदयमभवद्वामनतनुः ॥२११॥</p>
<p>वङ्कस्य ।</p>
<p>अपसर पृथिवि समुद्राः संवृणुताम्बूनि भूभृतो नमत ।</p>
<p>वामनहरिलघुतुन्दे जगतीकलहः स वः पातु ॥२१२॥</p>
<p>भवानन्दस्य ।</p>
<p>कुतस्त्वमणुकः स्वतः स्वमिति किं न यत्कस्यचित्</p>
<p>किमिच्छसि पदत्रयं ननु भुवा किमित्यल्पया ।</p>
<p>द्विजस्य शमिनो मम त्रिभुवनं तदित्याशयो</p>
<p>हरेर्जयति निह्नुतः प्रकटितश्च वक्रोक्तिभिः ॥२१३॥</p>
<p>वाक्पतेः । (सु.र. ११४)</p>
<p>पूज्यो ब्रह्मविदां त्वमेव विमलज्ञानैकपात्रं भवान्</p>
<p>मद्भाग्येन गतोऽतिथित्वमधुना किं ते त्रिभिर्भूपदैः ।</p>
<p>त्रैलोक्यं भवतं स्वमित्युपगतो दैत्येश्वरेणादराज्</p>
<p>ज्ञातोऽस्मीति सलज्जनम्रवदनः पायाज्जगद्वामनः ॥२१४॥</p>
<p>वसुसेनस्य ।</p>
<p>लक्ष्मीपयोधरोत्सङ्गकुङ्कुमारुणितो हरेः ।</p>
<p>बलिरेष स येनास्य भिक्षापात्रीकृतः करः ॥२१५॥</p>
<p>गणाध्यक्षस्य । (शा.प. २७८)</p>
<p>४४. त्रिविक्रमः</p>
<p>किं छत्रं किं नु रत्नं तिलकमथ तथा कुण्डलं कौस्तुभो वा</p>
<p>चक्रं वा वारिजं वेत्यमरयुवतिभिर्यद्बलिध्वंसि देहे ।</p>
<p>ऊर्ध्वं मौलौ ललाटे श्रवसि हृदि करे नाभिदेशे च दृष्टं</p>
<p>पायात्तद्वोऽर्कबिम्बं स च दनुजरिपुर्वर्धमानः क्रमेण ॥२१६॥</p>
<p>श्रीहनूमतः ।</p>
<p>ज्योतिश्चक्राक्षदण्डः क्षरदमरसरित्पट्टिका केतुदण्डः</p>
<p>क्षोणीनौकूपदण्डः शतधृतिभवनाम्भोरुहो नालदण्डः ।</p>
<p>ब्रह्माण्डच्छत्र दण्डस्त्रिभुवनस्तम्भदण्डोङ्घ्रिदण्डः</p>
<p>श्रेयस्त्रिविक्रमस्ते वितरतु विबुधद्वेषिणां कालदण्डः ॥२१७॥</p>
<p>दण्डिनः ।</p>
<p>चञ्चत्पादनखाग्रमण्डलरुचिप्रस्यनिगङ्गाजलो</p>
<p>विस्फूर्जद्बलिराज्यनाशपिशुनोत्पाताम्बुवाहद्युतिः ।</p>
<p>पातु त्वां चरणो हरेः क्रमविधौ यस्याधिकं द्योतते</p>
<p>दूरादङ्गुलिमुद्रिकामणिरिव स्फाराङ्कुशजालो रविः ॥२१८॥</p>
<p>विक्रमादित्यस्य ।</p>
<p>यत्काण्डं गगनद्रुमस्य यदपि क्षोणीतडागोदरे</p>
<p>देवस्यैव यशोऽम्बुशोभिनि महायष्टिः प्रतिष्ठाकरी ।</p>
<p>तद्विष्णोः पदमन्तरालजलधेराधारतो भूतलात्</p>
<p>पारं द्यामुपगन्तुमुद्यमवतां सेतूभवत्पातु वः ॥२१९॥</p>
<p>चक्रपाणेः ।</p>
<p>खर्वग्रन्थिविमुक्तसन्धिविकसद्वक्षःस्फुरत्कौस्तुभं</p>
<p>निर्यन्नाभिसरोजकुड्मलकुटीगम्भीरसामएध्वनि ।</p>
<p>पात्रावाप्तिसमुत्सुकेन बलिना सानन्दमालोकितं</p>
<p>पायाद्वः क्रमवर्धमानमहिमाश्चर्यं मुरारेर्वपुः ॥२२०॥</p>
<p>वाक्पतिराजस्य । (सु.र. १२४)</p>
<p>४५. परशुरामः</p>
<p>दिङ्मातङ्गघटाविभक्तचतुराघाटा मही साध्यते</p>
<p>सिद्धा सापि वदन्त एव हि वयं रोमाञ्चिताः पश्यत ।</p>
<p>विप्राय प्रतिपाद्यते किमपरं रामाय तस्मै नमो</p>
<p>यत्रैवाविरभूत्कथाद्भुतमिदं यत्रैव चास्तंगतम् ॥२२१॥</p>
<p>केशटस्य ।</p>
<p>हा तातेति न जल्पितं न रुदितं न स्वीकृतं तद्धनं</p>
<p>न स्नातं न च वीक्षितः परिजनः पित्रे न दत्तं जलम् ।</p>
<p>यावन्न क्रकचाभिघातविगलद्दाम्नामरीणामसृग्</p>
<p>गण्डूषैर्घनघोरघर्घररवाः सन्तर्पिताः फेरवः ॥२२२॥</p>
<p>तस्यैव ।</p>
<p>शौर्यं शत्रुकुलक्षयावधि यशो ब्रह्माण्डखण्डावधि</p>
<p>त्यागः सप्तसमुद्रमुद्रितमहीनिर्वाजदानावधिः ।</p>
<p>व्र्यं यन्तु गिरां न तत्पथि ननु व्यक्तं हि तत्कर्मभिः</p>
<p>सत्यं ब्रह्मतपोनिधेर्भगवतः किं किं न लोकोत्तरम् ॥२२३॥</p>
<p>भवभूतेः ।</p>
<p>गोत्राचारविशेषपारगतया वृद्धाभिरादिष्टया</p>
<p>मात्रा वस्तुषु तेषु तेषु विशदन्यस्तेषु दृष्टेः पुरः ।</p>
<p>अन्नप्राशनवासरे सरभसं वक्षोभरोत्सर्पिणा</p>
<p>येनात्तं धनुरीक्षिताश्च झटिति क्षत्रावतंसा दिशः ॥२२४॥</p>
<p>केशटस्य ।</p>
<p>त्रिःसप्तावधि वाधिता क्षितिभुजामाजन्म वैखानसः</p>
<p>कर्ता मातृवधैनसः स सकलश्रुत्यर्थवीथीगुरुः ।</p>
<p>विश्वस्याश्च भुवः क्रतौ वितरिता श्यामकमुष्टिंपचो</p>
<p>रामः सोऽयमुदग्रगेयमहिमा कासां गिरां गोचरः ॥२२५॥</p>
<p>कस्यचित।</p>
<p>४६. श्रीरामः</p>
<p>शौर्योत्कर्षतृणीकृतत्रिभुवनो लङ्कापतिः सोऽभवत्</p>
<p>कारायामुपवासयन्विजयते तं हेलया हैहयः ।</p>
<p>लीलालूनविशालतद्भुजवनोऽभूज्जामदग्न्यस्ततस्</p>
<p>तज्जेता जनकात्मजापरिवृढो रामः कथं वर्ण्यताम् ॥२२६॥</p>
<p>सुरभेः ।</p>
<p>रामः कस्य न विस्मयाय मनसो निःशङ्कलङ्केश्वर</p>
<p>त्रुट्यन्मौलिसिरासमुच्छलदसृग्धारानुबन्धेन यः ।</p>
<p>तद्दोर्विक्रमविद्रुता दशदिशो भोगाय भूमण्डले</p>
<p>सम्यग्वासयितुं प्रवालघटिता यष्टीरुदस्तम्भयन॥२२७॥</p>
<p>दङ्कस्य ।</p>
<p>मार्तण्डैककुलप्रकाण्डतिलकस्त्रैलोक्यरक्षामणिर्</p>
<p>विश्वामित्रमहामुनेर्निरुपधिः शिष्यो रघुग्रामणीः ।</p>
<p>रामस्ताडितताडकः किमपरं प्रत्यक्षनारायणः</p>
<p>कौशयानयनोत्सवो विजयते भूकश्यपस्यात्मजः ॥२२८॥</p>
<p>राजशेखरस्य ।</p>
<p>रामो नूनमयं निशाचरचमूकालाग्निरुद्रोपमो</p>
<p>निःसन्देहमयं च विक्रमनिधिः सौमित्रिरस्यानुजः ।</p>
<p>वारं वारमपाङ्गभागचलितैर्यद्दृष्टिपातैरियं</p>
<p>लङ्काभर्तुरनीकिनी पितृपतेः पाशैरिवावध्यते ॥२२९॥</p>
<p>श्रीमित्रस्य ।</p>
<p>रामोऽसौ भुवनेषु विक्रमगुणैर्यातः प्रसिद्धिं पराम्</p>
<p>अस्मद्भाग्यविपर्ययाद्यदि पुनः देवो न जानाति तम् ।</p>
<p>वन्दीवैष यशांसि गायति मरुद्यस्यैकबाणाहति</p>
<p>श्रीएणीभूतविशालसालविवरोद्गीर्णैः शरैः सप्तभिः ॥२३०॥</p>
<p>विशाखदत्तस्य ।</p>
<p>४७. विरहिश्रीरामः</p>
<p>सरसि विरसः प्रस्थे दुःस्थो लतासु गतादरः</p>
<p>प्रति परिसरं भ्रान्तोद्भ्रान्तः सरित्सु निरुत्सुकः ।</p>
<p>दददपि दृशौ कुब्जे कुब्जे रुदन्नुपनिर्झरं</p>
<p>सुचिरविरहक्षामो रामो न करि अनुरुद्यते ॥२३१॥</p>
<p>वासुदेवज्योतिषः ।</p>
<p>निष्पन्दं गिरिकन्दरेषु विपिनच्छायासु मूर्च्छालसं</p>
<p>सास्रं पञ्चवटीतटीषु तटिनीतीरेषु तीव्रव्यथम् ।</p>
<p>काकुत्स्थं तदवस्थमाधिविधुरं दृष्ट्वा तडिद्व्याजतो</p>
<p>मन्ये मन्युभरैरभेदि हृदयं गाढं घनानामपि ॥२३२॥</p>
<p>वसुरथस्य ।</p>
<p>अनुवनमनुशैलं तामनालोक्य सीतां</p>
<p>प्रतिदिनमतिदीनं वीक्ष्य रामं विरामम् ।</p>
<p>गिरिरशनिमयोऽयं यस्तदा न द्विधाभूत्</p>
<p>क्षितिरपि न विदीर्णा सापि सर्वंसहैव ॥२३३॥</p>
<p>शोभाकस्य ।</p>
<p>कोऽहं वत्स स आर्य एव भगवानार्यः स को राघवः</p>
<p>के यूयं बत नाथ नाथ किमिदं भृत्योऽस्मि ते लक्ष्मणः ।</p>
<p>कान्तारे किमिहास्महे बत वृथा देव्या गतिर्मृग्यते</p>
<p>का देवी जनकाधिराजतनया हा जानकि क्वासि मे ॥२३४॥</p>
<p>कस्यचित।</p>
<p>कूजन्कुञ्जे किमपि करुणं कन्दरे कान्दिशीकः</p>
<p>सानौ शून्यप्रणिहितमनाः कानने ध्याननेत्रः ।</p>
<p>गच्छन्मूर्च्छां कुसुमशयने वीतरागस्तडागे</p>
<p>जीयाज्जायाविरहविदुषां ग्रामणीः रामभद्रः ॥२३५॥</p>
<p>आचार्यगोपीकस्य ।</p>
<p>४८. हलधरः</p>
<p>सुरापीतो गोत्रस्खलनपरिवृद्धाधिकरुषः</p>
<p>प्रसादं रेवत्या जनयितुमनीशः कथमपि ।</p>
<p>विचुम्बन्संश्लिष्यन्स्तनवसनमस्यन्नविरतं</p>
<p>मधून्मादाविष्टः स किल बलभद्रो विजयते ॥२३६॥</p>
<p>लक्ष्मीधरस्य ।</p>
<p>आघूर्णद्वपुषः स्खलन्मृदुगिरः किञ्चिल्लसद्वाससो</p>
<p>रेवत्यं सनिषण्णनिःसहभुजस्याताम्रनेत्रद्युतेः ।</p>
<p>श्वासामोदमदान्धषट्पदकुलव्यादष्टकण्ठस्रजः</p>
<p>पायासुः परिमन्थराणि हलिनो मत्तस्य यातानि वः ॥२३७॥</p>
<p>कोकस्य ।</p>
<p>भभभ्रमति मेदिनी लललन्दते चन्द्रमाः</p>
<p>कृकृष्ण ववद द्रुतं हहहसन्ति किं वृष्णयः ।</p>
<p>सिसीधु मुमुमुञ्च मे पपपपानपात्रे स्थितः</p>
<p>मदस्खलितमालपन्हलधरः श्रियः वः क्रियात॥२३८॥</p>
<p>पुरुषोत्तमदेवस्य । (सु.र. १२७; बा.रा.स्२.४.३७)</p>
<p>रेवतीदशनोच्छिष्टपरिपूतपुटे दृशौ ।</p>
<p>वहन्हली मदक्षीवः पानगोष्ठ्यां पुनातु वः ॥२३९॥</p>
<p>माघभोजदेवयोः । (स.क.आ. २.६१)</p>
<p>भ्रमति धरणीचक्रं चक्रे नभस्तलयन्त्रणात्</p>
<p>प्रभवति न मे गात्रं किञ्चित्क्रियासु विधूर्णते ।</p>
<p>जलधिसलिले मग्नं विश्वं विलोक्य रेवति</p>
<p>त्रिजगदवताज्जल्पन्नेवं हली मदविह्वलः ॥२४०॥</p>
<p>माधवस्य ।</p>
<p>४९. बुद्धः</p>
<p>कामक्रोधौ द्वयमपि यदि प्रत्यनीकं प्रसिद्धं</p>
<p>हत्वानङ्गं किमिव हि रुषा साधितं त्र्यम्बकेन ।</p>
<p>यस्तु क्षान्त्या शमयति शतं मन्मथादीनरातीन्</p>
<p>कल्याणं वो दिशतु स मुनिग्रामणीरर्कबन्धुः ॥२४१॥</p>
<p>सङ्घश्रियः । (सु.र. ४)</p>
<p>पादाम्भोजसमीपसन्निपतितस्वर्णाथदेहस्फुरन्</p>
<p>नेत्रस्तोमतया परिस्फुटमिलन्नीलाब्जपूजाविधिः ।</p>
<p>वन्दारुत्रिदशौधरत्रमुकुटोत्सर्पत्प्रभापल्लव</p>
<p>प्रत्युन्मीलदपूर्वचीवरपटः शाक्यो मुनिः पातु वः ॥२४२॥</p>
<p>वसुकल्पस्य । (सु.र. १५)</p>
<p>कारुण्यामृतकन्दलीसुमनसः प्रज्ञावधूमौक्तिक</p>
<p>ग्रीवालङ्करणश्रियः शमसरित्पूरोच्छलच्छीकराः ।</p>
<p>ते मौलौ भवतां मिलन्तु जगतीराज्याभिषेकोचित</p>
<p>स्रग्भेदा अभयप्रदानचरणप्रेङ्खन्नखाग्रांशवः ॥२४३॥</p>
<p>श्रीधरनन्दिनः । (सु.र. ७)</p>
<p>शीलाम्भःपरिषेकशीतलदृढध्यानालवालस्फुरद्</p>
<p>दानस्कन्धमहोन्नतिः पृथुतरप्रज्ञोल्लसत्पल्लवः ।</p>
<p>देयात्तुभ्यमवार्थवीर्यविटपः क्षान्तिप्रसूनोद्गमः</p>
<p>सुच्छायः षडभिज्ञकल्पविटपीसम्बोधबीजं फलम् ॥२४४॥</p>
<p>तस्यैव । (सु.र. ८)</p>
<p>यदाख्यानासङ्गादुषसि पुनते वाचं ऋषयो</p>
<p>यदीयः सङ्कल्पो हृदि सुकृतिनामेव रमते ।</p>
<p>स सार्वः सर्वज्ञः पथि निरपवादे कृतपदो</p>
<p>जिनो जन्तूनुच्चैर्दमयतु भवावर्तपतितान॥२४५॥</p>
<p>मङ्गलस्य ।</p>
<p>५०. कल्की</p>
<p>भ्रान्त्वा महीं तत इतस्तुरगाधिरूढो</p>
<p>वेदद्विषो विदलयन्दलिताखिलाशः ।</p>
<p>देवो निवर्तितकलिः कृतमार्गदर्शी</p>
<p>कल्कं स ते हरतु कल्किकुले भविष्यन॥२४६॥</p>
<p>कस्यचित।</p>
<p>वामनादणुतमादनु जीयास्</p>
<p>त्वं त्रिविक्रम तनूभृतदिक्कः ।</p>
<p>वीतहिंसनपथादथ बुद्धात्</p>
<p>कल्किताहतसमस्त नमस्ते ॥२४७॥</p>
<p>श्रीहर्षस्य । (ण्च्२१.९६)</p>
<p>कल्की कल्कं हरतु जगतः स्फूर्जदूर्जस्वितेजा</p>
<p>वेदोच्छेदस्फुरितदुरितध्वंसने धूमकेतुः ।</p>
<p>येनोत्क्षिप्य क्षणमसिलतां धूमवत्कल्मषेच्छान्</p>
<p>म्लेच्छान्हत्वा दलितकलिनाकारि सत्यावतारः ॥२४८॥</p>
<p>जयदेवस्य ।</p>
<p>आघ्राणश्रवणावलोकनरसास्वादादयश्चुम्बन</p>
<p>श्रद्धा वाग्विषवर्षणं च शिरसो दोषा इमे यैर्जनः ।</p>
<p>मूढो लङ्घितसत्पथोऽयमिति संक्रुद्धः शठानां हठाद्यः</p>
<p>शीर्षाणि कृपाणपाणिरलुनात्तस्मै नमः कल्किने ॥२४९॥</p>
<p>कुलदेवस्य ।</p>
<p>तीर्थानां शतमस्ति किन्तु फलति श्रद्धाभरादित्यसेर्</p>
<p>धारातीर्ह्तमपूर्वमेव कलयन्कल्की शिवायास्तु वः ।</p>
<p>यत्प्राप्याखिलवेदभेदकधियः श्रद्धातिरस्कारिणः</p>
<p>शक्रस्यातिथयो भवन्ति भवएन्ष्वेनस्विनो जन्तवः ॥२५०॥</p>
<p>कस्यचित।</p>
<p>५१. कृष्णशैशवम्</p>
<p>कृष्णेनाद्य गतेन रन्तुमनसा मृद्भक्षिता स्वेच्छया</p>
<p>सत्यं कृष्ण क एवमाह मुसली मिथ्याम्ब पश्याननम् ।</p>
<p>व्यादेहीति विदारिते शिशुमुखे दृष्ट्वा समस्तं जगन्</p>
<p>माता यस्य जगाम विस्मयपदं पायात्स वः केशव ॥२५१॥</p>
<p>कस्यचित। (स.क.आ.व्२३, शा.प. ४०१६)</p>
<p>लीलोत्तानशयोऽपि गोपनिवहैरुद्गीयमानेष्वति</p>
<p>प्रौढप्रौढमुरारिविक्रमकथागीतेषु दत्तश्रवाः ।</p>
<p>कस्मिंश्चित्क्षुभितः कुतोऽपि चलितः कुत्रापि रोमाञ्चितः</p>
<p>क्वापि प्रस्फुरितः कुतोऽपि हसितः प्राप्तो हरिः पातु वः ॥२५२॥</p>
<p>महीधरस्य ।</p>
<p>न्यञ्चन्नुदञ्चन्बहुशः कथंचिद्</p>
<p>उदञ्चितो वेफथुमान्हरिर्वः ।</p>
<p>देवोऽसि देवोऽसि सपाणितालं</p>
<p>यशोदयोक्तः प्रहसन्पुनातु ॥२५३॥</p>
<p>कस्यचित।</p>
<p>अधरमधुरे कण्ठं कण्ठे सचाटु दृशौ दृशोर्</p>
<p>अलिकमलिके कृत्वा गोपीजनेन ससम्भ्रमम् ।</p>
<p>शिशुरिति रुदन्कृष्णो वक्षःस्थले निहितश्चिरान्</p>
<p>निभृतपुलकः स्मेरः पायात्स्मरालसविग्रहः ॥२५४॥</p>
<p>दिवाकरदत्त्स्य । (पद्या. १३५; बा.रा.क्५.१७५१)</p>
<p>ब्रूमस्त्वच्चरितं तवाधिजननि च्छद्मातिबाल्याकृते</p>
<p>त्वं यादृग्गिरिकन्दरेषु नयनानन्दः कुरङ्गीदृशाम् ।</p>
<p>इत्युक्तः परिलेहनच्छलतया न्यस्ताङ्गुलिः स्वानने</p>
<p>गोपीभिः पुरतः पुनातु जगतीमुत्तानसुप्तो हरिः ॥२५५॥</p>
<p>वनमालिनः । (पद्या. १३५)</p>
<p>५२. कृष्णकौमारम्</p>
<p>वत्स स्थवरकन्दरेषु विचरन्दूरप्रचारे गवां</p>
<p>हिंस्रान्वीक्ष्य पुरः पुराणपुरुषं नारायणं ध्यास्यसि ।</p>
<p>इत्युक्तस्य यशोदया मुरारिपोरव्याज्जगन्ति स्फुरद्</p>
<p>बिम्बोष्ठद्वयगाढपीडनवशादव्यक्तभावं स्मितम् ॥२५६॥</p>
<p>अभिनन्दस्य । (सु.र. १४४, पद्या. १४९)</p>
<p>श्यामोच्चन्द्रा स्वपिति न शिशो नैति मामम्ब निद्रा</p>
<p>निद्राहेतोः शृणु कथां कामपूर्वां कुरुष्व ।</p>
<p>व्यक्तः स्तम्भान्नरहरिरभूद्दानवं दारयिष्यन्न्</p>
<p>इत्युक्तस्य स्मितमुदयते देवकीनन्दनस्य ॥२५७॥</p>
<p>शतानन्दस्य । (सु.र. १२३; Pक्१५१ सर्वानन्दस्य; बा.रा.क्५.१७६१)</p>
<p>मा दूरं व्रज वत्स तिष्ठति पुरस्ते लूनकर्णो वृकः</p>
<p>पोतानत्ति इति प्रपञ्चचतुरोदारा यशोदागिरः ।</p>
<p>आकर्ण्योच्छलदच्छहासविकसद्बिम्बाभदन्तच्छद</p>
<p>द्वन्द्वोदीरितदन्तमौक्तिकमणिः कृष्णः स पुष्णातु वः ॥२५८॥</p>
<p>कस्यचित।</p>
<p>कालिन्दीपुलिने मया न न मया शीलोपशल्ये न न</p>
<p>न्यग्रोधस्य तले मया न न मया राधापितुः प्राङ्गने ।</p>
<p>दृष्टः कृष्ण इतीरिते सनियमं गोपैर्यशोदापतेर्</p>
<p>विस्मेरस्य पुरो हसन्निजगृहान्निर्यन्हरिः पातु वः ॥२५९॥</p>
<p>उमापतिधरस्य । (पद्या. १४८)</p>
<p>मन्थानमुज्झ मथितुं दधि न क्षमस्त्वं</p>
<p>बालोऽसि वत्स विरमेति यशोदयोक्तः ।</p>
<p>क्षीराब्धिमन्थनविधिस्मृतिजातहासो</p>
<p>वाञ्छास्पदं दिशतु वो वासुदेवसूनुः ॥२६०॥</p>
<p>कस्यचित।</p>
<p>५३. कृष्णस्वप्नायितम्</p>
<p>शम्भो स्वागतमास्यतामित इतो वामेन पद्मोद्भव</p>
<p>क्रौञ्चारे कुशलं सुखं सुरपते वित्तेश नो दृश्यते ।</p>
<p>इत्थं स्वप्नगतस्य कैटभरिपोः श्रुत्वा जनन्या गिरः</p>
<p>किं किं बालक जल्पसीत्यनुचितं थूथूत्कृतं पातु वः ॥२६१॥</p>
<p>मयूरस्य (KKआ २.५९, पद्या. १४६; बा.रा.क्५.१७५८)</p>
<p>धीरा धरित्रि भाव भारमवेहि शान्तं</p>
<p>नन्वेष कंसहतकं विनिपातयामि ।</p>
<p>इत्यद्भुतस्तिमितगोपवधूश्रुतानि</p>
<p>स्वप्नायितानि वसुदेवशिशोर्जयन्ति ॥२६२॥</p>
<p>अभिनन्दस्य । (पद्या. १४७)</p>
<p>एते लक्ष्मण जानकीविरहिणं मां खेदयन्त्यम्बुदा</p>
<p>मर्माणीव च घट्टयन्त्यलममी क्रूराः कदम्बानिलाः ।</p>
<p>इत्थं व्याहृतपूर्वजन्मविरहो यो राधया वीक्षितः</p>
<p>सेर्ष्यं शङ्कितया स वः सुखयतु स्वप्नायमानो हरिः ॥२६३॥</p>
<p>शुभाङ्कस्य । (KK २.६९(७०); सु.र. १३१, पद्या. २५२)</p>
<p>कालिन्दीपुलिनान्तवञ्जुललता कुञ्ज कुतश्चित्क्रमात्</p>
<p>सुप्तस्यैव मिथः कथाजुषि शनैः संवाहिकामण्डले ।</p>
<p>वैदेहीं दशकन्धरोऽपहरतीत्याकर्ण्य कंसद्विषो</p>
<p>हुं हुं वत्स धनुर्धनुरिति व्यग्रा गिरः पान्तु वः ॥२६४॥</p>
<p>विरिञ्चेः ।</p>
<p>निर्मग्नेन मयाम्भसि स्मरभयादाली समालिङ्गिता</p>
<p>केनालीकमिदं तवाद्य कथितं राधे मुधा ताम्यसि ।</p>
<p>इत्थं स्वप्नपरम्परासु शयने श्रुत्वा गिरं शार्ङ्गिणः</p>
<p>सव्याजं शिथिलीकृतः कमलया कण्ठग्रहः पातु वः ॥२६५॥</p>
<p>कस्यचित। (द.रू. उन्देर्४.६०, पद्या. ३७२)</p>
<p>५४. कृष्णयौवनम्</p>
<p>सोत्तापं जरतीत्भिरफुटरसं बालाभिरुन्मीलित</p>
<p>श्वासं वेश्म सुवासिनीभिरधिकाकृतं भुजिष्याजनैः ।</p>
<p>प्रत्यग्रप्रकटीकृतार्ति कुलटासार्थेन दृष्टं हरेर्</p>
<p>अव्याद्वो नवयौवनोत्सवदशानिर्व्याजमुग्धं वपुः ॥२६६॥</p>
<p>भट्टशालीयपीताम्बरस्य ।</p>
<p>राधायामनुबद्धनर्मनिभृताकारं यशोदाभयाद्</p>
<p>अभ्यर्णेष्वतिनिर्जनेषु यमुनारोधोलतावेश्मसु ।</p>
<p>मन्दाक्षश्लथवल्लवानुकरणक्रीडस्य कंसद्विषो</p>
<p>लब्धं यौवनमात्रया विजयते गम्भीरशोभं वपुः ॥२६७॥</p>
<p>अभिनन्दस्य ।</p>
<p>वत्स त्वं नवयौवनोऽसि चपलाः प्रायेण गोपस्त्रियः</p>
<p>कंसो भूपतिरब्जनालभिदुरग्रीवा वयं गोदुहः ।</p>
<p>सैषानर्थपरम्परेति भगवत्याशङ्क्तातिक्रमे</p>
<p>कृष्णे तद्विनयाय नन्दगृहिणीशिक्षोक्तयः पान्तु वः ॥२६८॥</p>
<p>वर्धमानस्य ।</p>
<p>आरूढान्तरयौवनस्य परितो गोष्ठीरनुभ्राम्यतस्</p>
<p>तत्तत्तासु मनोगतं सुनिभृतं संव्याचिकीर्षोर्हरेः ।</p>
<p>वेगादुच्छलितास्फुटाक्षरदशा गर्भास्त्रपागौरवात्</p>
<p>प्रत्यञ्चो वलिता भवन्तु भवतां कृत्याय वागूर्मयः ॥२६९॥</p>
<p>चक्रपाणेः ।</p>
<p>आहूताद्य मयोत्सवे निशि गृहं शून्यं विमुच्यागता</p>
<p>क्षीवः प्रेष्यजनः कथं कुलवधूरेकाकिनी यास्यति ।</p>
<p>वत्स त्वं तदिमां नयालयमिति श्रुत्वा यशोदागिरो</p>
<p>राधामाधवयोर्जयन्ति मधुरस्मेरालसा दृष्टयः ॥२७०॥</p>
<p>श्रीमत्केशवसेनदेवस्य । (पद्या. २०६)</p>
<p>५५. हरिक्रीडा</p>
<p>इह निचुलनिकुञ्जे मध्यमध्यास्य रन्तुर्</p>
<p>विजनमजनि शय्या कस्य बालप्रवालैः ।</p>
<p>इति निगदति वृन्दे योषितां पान्तु युष्मान्</p>
<p>स्मितशवलितराधामाधवालोकितानि ॥२७१॥</p>
<p>(पद्या. २०१)</p>
<p>कृष्ण त्वद्वनमालया सह कृतं केनापि कुञ्जान्तरे</p>
<p>गोपीकुन्तलबर्हदाम तदिदं प्राप्तं मया गृह्यताम् ।</p>
<p>इत्थं दुग्धमुखेन गोपशिशुनाख्याने त्रपानम्रयो</p>
<p>राधामाधवयोर्जयन्ति बलितस्मेरालसा दृष्टयः ॥२७२॥</p>
<p>लक्ष्मणसेनदेवस्य । (पद्या. २०२)</p>
<p>भ्रूवल्लीचलनैः कयापि नयनोन्मेषैः कयापि स्मित</p>
<p>ज्योत्स्नाविच्छुरितैः कयापि निभृतं सम्भावितस्याध्वनि ।</p>
<p>गर्वाद्भेदकृतावहेलविनयश्रीभाजि राधानने</p>
<p>सातङ्कानुनयं जयन्ति पतिताः कंसद्विषः दृष्टयः ॥२७३॥</p>
<p>उमापतिधरस्य । (पद्या. २५९, ऱ्Kआद्१२९)</p>
<p>व्यालाः सन्ति तमालवल्लिषु वृतं वृन्दावनं वानरैर्</p>
<p>उन्नक्रं यमुनाम्बु घोरवदनव्याघ्रा गिरेः सन्धयः ।</p>
<p>इत्थं गोपकुमारकेषु वदतः कृष्णस्य तृष्णोत्तर</p>
<p>स्मेराभीरवधूनिडेधिनयनस्याकुञ्चनं पातु वः ॥२७४॥</p>
<p>आचार्यगोपीकस्य ।</p>
<p>सङ्केतीकृतकोकिलादिनिनदं कंसद्विषः कुर्वतो</p>
<p>द्वारोन्मोचनलोलशङ्खवलयक्वाणं मुहुः शृण्वतः ।</p>
<p>केयं केयमिति प्रगल्भजरतीवाक्येन दूनात्मनो</p>
<p>राधाप्राङ्गणकोणकोलिविटपिक्रोडे गता शर्वरी ॥२७५॥</p>
<p>आचार्य गोपीकस्य (पद्या. २०५; बा.रा.क्५.११५९)</p>
<p>५६. प्रश्नोत्तरम्</p>
<p>राधे त्वं कुपिता त्वमेव कुपिता रुष्टासि भूमेर्यतो</p>
<p>माता त्वं जगतां त्वमेव जगतां माता न विज्ञोऽपरः ।</p>
<p>देवि त्वं परिहासकेलिकलहेऽनन्ता त्वमेवेत्यसौ</p>
<p>स्मेरो वल्लवसुन्दरीमवनमच्छौरिः श्रियः वः क्रियात॥२७६॥</p>
<p>वाक्पतेः । (सु.र. १०८; पद्या. २८४)</p>
<p>कोऽयं द्वारि हरिः प्रयाह्युपवनं शाखामृगेणात्र किं</p>
<p>कृष्णोऽहं दयिते बिभेमि सुतरां कृष्णः कथं वानरः ।</p>
<p>मुग्धेऽहं मधुसूदनो व्रज लतां तामेव पुष्पान्विताम्</p>
<p>इत्थं निर्वचनीकृतो दयितया ह्रीणो हरिः पातु वः ॥२७७॥</p>
<p>शुभङ्करस्य । (सु.र. १०९, Sव्. १०४, शा.प. १२२)</p>
<p>कस्त्वं भो निशि केशवः शिरसिजै ःय्किं नाम गर्वायसे</p>
<p>भद्रे शौरिरहं गुणैः पितृगतैः पुत्रस्य किं स्यादिह ।</p>
<p>चक्री चन्द्रमुखि प्रयच्छसि न मे कुण्डीं घटीं दोहनीम्</p>
<p>इत्थं गोपवधूजितोत्तरतया ह्रीणो हरिः पातु वः ॥२७८॥</p>
<p>कस्यचित। (पद्या. २८२)</p>
<p>वासः सम्प्रति केशव क्व भवतो मुग्धेक्षणे नन्विदं</p>
<p>वासं ब्रूहि शठ प्रकामसुभगे त्वद्गात्रसंसर्गतः ।</p>
<p>यामिन्यामुषितः क्व धूर्त वितनुर्मुष्णाति किं यामिनी</p>
<p>शौरिर्गोपवधूं छलैः परिहसन्नेवंविधैः पातु वः ॥२७९॥</p>
<p>कस्यचित। (पद्या. २८३; भ.र.सि. २.१.८३)</p>
<p>कुशलं राधे सुखितोऽसि कंस कं स क्व नु सा राधा ।</p>
<p>इति पालीप्रतिवचनैर्विलक्षहासो हरिर्जयति ॥२८०॥</p>
<p>कस्यचित। (स.क.आ. २.३५१)</p>
<p>५७. वेणुनादः</p>
<p>कृष्णः पातु स यस्य संसदि गवां वेणुप्रणादोर्मयो</p>
<p>गोपीनामनुवासरं नवनवा घूर्णन्ति कर्णोदरे ।</p>
<p>तद्वक्त्रासववासिता इव तदाकूतिप्रपञ्चा इव</p>
<p>भ्राम्यत्तत्करपल्लवाङ्गुलिगलल्लावण्यलिप्ता इव ॥२८१॥</p>
<p>लक्ष्मीधरस्य ।</p>
<p>तिर्यक्कन्धरमंसदेशमिलितश्रोत्रावतंसं स्फुरद्</p>
<p>बर्होत्तम्भितकेशपाशमनृजुभ्रूवल्लरीविभ्रमम् ।</p>
<p>गुञ्जद्वेणुनिवेशिताधरपुटं साकूतराधानन</p>
<p>न्यस्तामीलितदृष्टि गोपवपुषो विष्णोर्मुखं पातु वः ॥२८२॥</p>
<p>लक्ष्मणसेनदेवस्य । (पद्या. २६०)</p>
<p>सायं व्यावर्तमानखिलसुरभिकुलाह्वानसंकेतनामान्य्</p>
<p>अभीरीवृन्दचेतो हठहरणकलासिद्धमन्त्राक्षराणि ।</p>
<p>सौभाग्यं वः समन्ताद्दधतु मधुभिदः केलिगोपालमूर्तेः</p>
<p>सानन्दकृष्टवृन्दावनरसिकमृगश्रेणयो वेणुनादाः ॥२८३॥</p>
<p>उमापतिधरस्य । (पद्या. ५)</p>
<p>मन्द्रक्वाणितवेणुरह्नि शिथिले व्यावर्तयन्गोकुलं</p>
<p>बर्हापीडकमुत्तमाङ्गरचितं गोधूलिधुम्रं दधत।</p>
<p>म्लायन्त्या वनमालया परिगतः श्रान्तोऽपि रम्याकृतिर्</p>
<p>गोपस्त्रीनयनोत्सवो वितरतु श्रेयांसि वः केशवः ॥२८४॥</p>
<p>कस्यचित। (Kव्स्२२, SKं १.५७.४, सु.र. ११०, पद्या. २५६)</p>
<p>अंसासक्तकपोलवंशवदनव्यासक्तबिम्बाधर</p>
<p>द्वन्द्वोदीरितमन्दमन्दपवनप्रारब्धमुग्धध्वनिः ।</p>
<p>ईषद्वक्रिमलोलहारनिकरः प्रत्येकरोकानन</p>
<p>न्यञ्चच्चञ्चदुदञ्चदङ्गुलिचयस्त्वां पातु राधाधवः ॥२८५॥</p>
<p>केशरकीलीयनाथोकस्य । (पद्या. २६१, नाथोकस्य)</p>
<p>५८. गीतम्</p>
<p>सञ्जाते विरहे कयापि हृदये सन्दानिते चिन्तया</p>
<p>कालिन्दीतटवेतसीवनघनच्छायानिषण्णात्मनः ।</p>
<p>पायासुः कलकण्ठकूजितकला गोपस्य कंसद्विषो</p>
<p>जिह्वावर्जिततालुमूर्च्छितमरुद्विस्फारिता गीतयः ॥२८६॥</p>
<p>कस्यचित। (पद्या. २४०)</p>
<p>कालिन्दीजलकुञ्जवञ्जुलवनच्छायानिषण्णात्मनो</p>
<p>राधाबद्धनवानुरागरसिकस्योत्कण्ठितं गायतः ।</p>
<p>तत्पायादपरिस्खलज्जलरुहापीडं कलस्पृङ्नत</p>
<p>ग्रीवोत्तानितकर्णतर्णककुलैराकर्ण्यमानं हरेः ॥२८७॥</p>
<p>उद्भटस्य ।</p>
<p>देवस्त्वामेकजङ्घावलयितगुडीमूर्ध्नि विन्यस्तबाहुर्</p>
<p>गायन्गोयुद्धगीतिरुपरचितशिरःशेखरः प्रग्रहेण ।</p>
<p>दर्पस्फूर्जन्महोक्षद्वयसमरकलाबद्धदीर्घानुबन्धः</p>
<p>क्रीडागोपालमूर्तिर्मुररिपुरवतादात्तगोरक्षलीलः ॥२८८॥</p>
<p>योगेश्वरस्य । (सु.र. १२९, सोन्नोकस्य; पद्या. १५२)</p>
<p>याते द्वारवतीपुरं मुररिपौ तद्वस्त्रसंव्यानया</p>
<p>कालिन्दीतटकुञ्जवञ्जुललतामालाम्ब्य सोत्कण्ठया ।</p>
<p>उद्गीतं गुरुबाष्पगद्गदगलत्तारस्वरं राधया</p>
<p>येनान्तर्जलचारिभिर्जलचरैरप्युत्कमुत्कूजितम् ॥२८९॥</p>
<p>कस्यचित। (ध्व्, Vअक्२.५९; एत्च्.; पद्या. ३७३ अपराजितस्य, उ.नी. १४.१८८)</p>
<p>यानि तच्चरितामृतानि रसनालेह्यानि धन्यात्मनां</p>
<p>ये वा शैशवचापल्यव्यतिकरा राधावरोधोन्मुखाः ।</p>
<p>या वा भावितवेणुगीतगतयो लीलामुखाम्भोरुहे</p>
<p>धारावाहिकया वहन्तु हृदये तान्येव तान्येव मे ॥२९०॥</p>
<p>कस्यचित। (KKआ १.१०६)</p>
<p>५९. कृष्णभुजः</p>
<p>भ्राम्यद्भास्वरमन्दराद्रिशिखरव्याघट्टनाद्विस्फुरत्</p>
<p>केयूराः पुरुहूतकुञ्जरकरप्राग्भारसंवर्धिनः ।</p>
<p>दैत्येन्द्रप्रमदाकपोलविलसत्पत्राङ्कुरच्छेदिनो</p>
<p>दोर्दण्डाः कलिल्कालकल्मषमुषः कंसद्विषो पातु वः ॥२९१॥</p>
<p>कस्यचित। (पद्या. ३८६)</p>
<p>लक्ष्म्याः केशप्रसवरजसां बिन्दुभिः सान्द्रपातैर्</p>
<p>उद्वर्णश्रीर्घननिधुवनक्लान्तिनिद्रान्तरेषु ।</p>
<p>दोर्दण्डोऽसौ जयति जयिनः शार्ङ्गिणो मन्दराद्रि</p>
<p>ग्रावश्रेणिकषमसृणक्षुण्णुकेयूरपत्रः ॥२९२॥</p>
<p>भगीरथस्य । (सु.र. १४२)</p>
<p>ये गोवर्धनमूलकर्दमरसव्यादष्टबर्हच्छदा</p>
<p>ये वृन्दावनकुक्षिषु व्रजवधूलीलोपधानानि च ।</p>
<p>ये चाभ्यङ्गसुगन्धयः कुवलयापीडस्य दानाम्भसा</p>
<p>ते वो मङ्गलमादिशन्तु सततं कंसद्विषो बाहवः ॥२९३॥</p>
<p>शुभाङ्कस्य । (पद्या. ४)</p>
<p>जयश्रीविन्यस्तैर्महित इव मन्दारकुसुमैः</p>
<p>स्वयं सिन्दूरेण द्विपरणमुदा मुद्रित इव ।</p>
<p>भुजापीडक्रीडाहतकुवलयापीडकरिणः</p>
<p>प्रकीर्णासृग्बिन्दुर्जयति भुजदण्डो मुरजितः ॥२९४॥</p>
<p>जयदेवस्य । (ङ्ग्११.३५)</p>
<p>पान्तु वो जलदश्यामाः</p>
<p>शार्ङ्गज्याघातकर्कशाः ।</p>
<p>त्रैलोक्यनगरस्तम्भाश्</p>
<p>चत्वारो हरिबाहवः ॥२९५॥</p>
<p>श्रीव्यासपादानाम् । (शा.प. ११३)</p>
<p>६०. गोवर्धनोद्धारः</p>
<p>सत्रासर्ति यशोदया प्रियगुणप्रीतेक्षणं राधया</p>
<p>लग्नैर्वल्लवसूनुभिः सरभसं सम्भावितात्मोर्जितैः ।</p>
<p>भीतानन्दितविस्मितेन विषमं नन्देन चालोकितः</p>
<p>पायाद्वः करपद्मसुस्थितमहाशैलः सलीलो हरिः ॥२९६॥</p>
<p>सोल्लोकस्य । (सु.र. १४० सोन्नोकस्य; पद्या. २६४ सोह्नोकस्य)</p>
<p>एकेनैव चिराय कृष्ण भवता गोवर्धनोऽयं धृतः</p>
<p>श्रान्तोऽसि क्षणमास्स्व साम्प्रतममी सर्वे वयं दध्महे ।</p>
<p>इत्युल्लासितदोष्णि गोपनिवहे किञ्चिद्भुजाकुञ्चन</p>
<p>न्यञ्चच्छैलभरार्दिते विरुवति स्मेरो हरिः पातु वः ॥२९७॥</p>
<p>शरणस्य । (पद्या. २६५)</p>
<p>स्नेहादंसतटेऽवलम्ब्य चरणावारोप्य तत्पादयोर्</p>
<p>दूरादस्तमहीधरस्य तनुतामाशङ्क्य दोष्णो हरेः ।</p>
<p>शैलोद्धारसहायतां जिगमिषोरप्राप्तगोवर्धना</p>
<p>राधायाः सुचिरं जयन्ति गगने बन्ध्याः करभ्रान्तयः ॥२९८॥</p>
<p>शतानन्दस्य ॥</p>
<p>दूरं दृष्टिपथात्तिरोभव हरेर्गोवर्धनं विभ्रतस्</p>
<p>त्वय्यासक्तदृशः कृशोदरि करस्रस्तोऽस्य मा भूदयम् ।</p>
<p>गोपीनामिति जल्पितं कलयतो राधानिरोधाश्रयं</p>
<p>श्वासाः शैलभरश्रमभ्रमकराः कंसद्विषः पान्तु वः ॥२९९॥</p>
<p>शुभाङ्कस्य । (पद्या. २६७)</p>
<p>मुग्धे नाथ किमात्थ तन्वि शिखरिप्राग्भारभुग्नो भुजः</p>
<p>साहाय्यं प्रिय किं भजामि सुभगे दोर्वल्लिमायासय ।</p>
<p>इत्युल्लासितबाहुमूलविचलच्चेलाञ्चलव्यक्तयो</p>
<p>राधायाः कुचयोर्जयन्ति चलिताः कंसद्विषो दृष्टयः ॥३००॥</p>
<p>शङ्करस्य ।</p>
<p>६१. उत्कण्ठा</p>
<p>रत्नच्छायाच्छुरितजलधौ मन्दिरे द्वारकाया</p>
<p>रुक्मिण्यापि प्रबलपुलकोद्भेदमालिङ्गितस्य ।</p>
<p>विश्वं पायान्मसृणयमुनातीरवानीरकुञ्जे</p>
<p>राधाकेलीपरिमलभरध्यानमूर्च्छा मुरारेः ॥३०१॥</p>
<p>उमापतिधरस्य । (पद्या. ३७१, उ.नी. १४.१८४; Jईव अन्द्VCःत्तो भ.र.सि. २.४.१७८)</p>
<p>कलिन्दीमनुकूलकोमलरयामिन्दीवरश्यामलाः</p>
<p>शैलोपान्तभुवः कदम्बकुसुमैरामोदिनः कन्दरात।</p>
<p>राधां च प्रथमाभिसारमधुरां जातानुतापः स्मरन्न्</p>
<p>अस्तु द्वारवतीपतिस्त्रिभुवनामोदाय दामोदरः ॥३०२॥</p>
<p>शरणस्य । (पद्या. ३६९)</p>
<p>कामं कामयते न केलिनलिनीं नामोदते कौमुदी</p>
<p>निस्यन्दैर्न समीहते मृगदृशामालापलीलामपि ।</p>
<p>सीदन्नेष निशासु निःसहतनुर्भोगाभिलाषालसैर्</p>
<p>अङ्गैस्ताम्यति चेतसि व्रजवधूमाधाय मुग्धो हरिः ॥३०३॥</p>
<p>तस्यैव । (पद्या. ३७०)</p>
<p>प्रत्यग्रोज्झितगोकुलस्य शयनादुत्स्वप्नमूढस्य मां</p>
<p>मा गोत्रस्खलितादुपैतु च दिवा राधेति भीरोरति ।</p>
<p>रात्रावस्वपतो दिवा च विजने लक्ष्मीति चाभ्यस्यतो</p>
<p>राधां संस्मरतः श्रियं रमयतः खेदो हरेः पातु वः ॥३०४॥</p>
<p>कस्यचित। (स.क.आ.व्४४८)</p>
<p>तल्पीकृतस्य भुजगाधिपतेः फणायां</p>
<p>रत्नेषु संवलितबिम्बतस्याचलायाः ।</p>
<p>कृष्णावतारकृतगोपवधूसहस्र</p>
<p>सङ्गस्मृतिर्जयति सोत्कलिकस्य विष्णोः ॥३०५॥</p>
<p>कस्यचित।</p>
<p>६२. गोपीसन्देशः</p>
<p>ते गोवर्धनकन्दराः स यमुनाकच्छः स चेष्टारसो</p>
<p>भाण्डीरः स वमस्पतिः सहचरास्ते तच्च गोष्ठाङ्गनम् ।</p>
<p>किं द्वारवतीभुजङ्ग हृदयं नायाति दोषैरपीत्य्</p>
<p>अव्याद्वो हृदि दुःसहं व्रजवधूसन्देशशल्यं हरेः ॥३०६॥</p>
<p>नीलस्य । (पद्या. ३७५)</p>
<p>पान्थ द्वारवतीं प्रयासि यदि हे तद्देवकीनन्दनो</p>
<p>वक्तव्यः स्मरमोहमन्त्रविवशो गोप्योऽपि नामोज्झिताः ।</p>
<p>एताः केलिकदम्बधूलिपटलैरालोकशून्या दिशः</p>
<p>कालिन्दीतटभूमयो भवतो नायान्ति चित्तास्पदम् ॥३०७॥</p>
<p>गोवर्धनाचार्यस्य । (पद्या. ३७४; Sःऋङ्गारप्रकाश, छेच्क्सु.र.)</p>
<p>उपनय मसिं पत्रं चेदं लिखामि किमत्र वा</p>
<p>त्वमिति विनयभ्रंशो यूयं त्विति प्रणयक्षतिः ।</p>
<p>सुहृदिति मृषा नाथेत्यूनं नृपेति तटस्थता</p>
<p>कथमिति ततः सन्देष्टव्यो मया यदुनन्दनः ॥३०८॥</p>
<p>पुंसोकस्य ॥</p>
<p>कालिन्द्याः पुलिनं प्रदोषमरुतो रम्याः शशङ्कांशवः</p>
<p>सन्तापं न हरन्तु नाम नितरां कुर्वन्ति कस्मात्पुनः ।</p>
<p>सन्दिष्टं व्रजयोषितामिति हरेः संशृण्वतोऽन्तःपुरे</p>
<p>निःश्वासाः प्रसृता जयन्ति रमणीसौभाग्यगर्वच्छिदः ॥३०९॥</p>
<p>पञ्चतन्त्रकृतः । (पद्या. ३७६, उ.नी. १५.१६४)</p>
<p>मथुरापथिक मुरारेर्</p>
<p>उपगेयं द्वारि वल्लवीवचनम् ।</p>
<p>पुनरपि यमुनासलिले</p>
<p>कालियगरलानलो ज्वलति ॥३१०॥</p>
<p>वीरसरस्वत्याः । (पद्या. ३६८; उ.नी. १०.९८)</p>
<p>६३. सामान्यहरिः</p>
<p>सेयं द्योस्तदिदं शशाङ्कदिनकृच्चिह्नं नभः सा क्षितिस्</p>
<p>तत्पातालतलं त एव गिरयस्तेऽम्भोधरास्ता दिशः ।</p>
<p>इत्थं नाभिविनिर्गतेन सशिरःकम्पाद्भुतं वेधसा</p>
<p>यस्यान्तश्च बहिश्च दृष्टमखिलं त्रैलोक्यमव्यात्स वः ॥३११॥</p>
<p>वाक्पतिराजस्य । (सु.र.. १३७)</p>
<p>लक्ष्मीं यत्परिचारिकेति नयनं यस्येति यासां पतिं</p>
<p>यत्पादार्धभवेति नाकसरितं येनोद्धृतेति श्रुतिम् ।</p>
<p>ईशं यत्तनुभागभागिति जनः शुश्रूषते सादरं</p>
<p>भूयाद्विश्वनमस्यमानमहिमा भूत्यै स वः केशवः ॥३१२॥</p>
<p>समन्तभद्रस्य ।</p>
<p>संसारार्तिपरिश्रमाध्वविटपी क्षीरोदवापीपयः</p>
<p>क्रीडानाटकनायको विजयते सत्कर्मबीजाङ्कुरः ।</p>
<p>दैत्यस्त्रीस्तनपालिपाणिजपदव्यालोपिशिल्पीत्तरी</p>
<p>देवः श्रीवदनेन्दुबिम्बलडहज्योत्स्नाचकोरो हरिः ॥३१३॥</p>
<p>भानीः ॥</p>
<p>बीजं ब्रह्मैव देवो मधुजलनिधयः कर्णिका स्वर्णशैलः</p>
<p>कन्दो नागाधिराजो वियदपि विपुलः पत्रकोशावकाशः ।</p>
<p>द्वीपाः पत्राणि मेघा मधुपकुलमभूत्तारकागर्भधूलिर्</p>
<p>यस्यैतन्नाभिपद्मं भुवनमिति स वः शर्म देवो दधातु ॥३१४॥</p>
<p>हलायुधस्य । (सु.र. १४६)</p>
<p>यं लक्ष्मीरुपजीवति स्म भजते यं भारती सम्भ्रमा</p>
<p>देतस्मै किमु कीयतां कथमसावस्मादृशैः स्तूयताम् ।</p>
<p>सेव्यो वा कथमेष यस्य शिरसा धत्ते पदार्घ्यं शिव</p>
<p>स्तस्मात्कृत्यमजानतो मम मनोवृत्तेः प्रमाणं हरिः ॥३१५॥</p>
<p>तिलचन्द्रस्य ।</p>
<p>६४. हरिभक्तिः</p>
<p>बद्धेनाञ्जलिना नतेन शिरसा गात्रैः सरोमोद्गमैः</p>
<p>कण्ठेन स्वरगद्गदेन नयनेनोद्गीर्णबाष्पाम्बुना ।</p>
<p>नित्यं त्वच्चरणारविन्दयुगलध्यानामृतास्वादिनाम्</p>
<p>अस्माकं सरसीरुहाक्ष सततं सम्पद्यतां जीवितम् ॥३१६॥</p>
<p>श्रीकुलशेखरस्य । (ंउकुन्दमाला २५)</p>
<p>नास्था धर्मे न वसुनिचये नैव कामोपभोगे</p>
<p>यद्भाव्यं तद्भवतु भगवन्पूर्वकर्मानुरूपम् ।</p>
<p>एतत्प्रार्थ्यं मम बहु मतं जन्मजन्मान्तरेऽपि</p>
<p>त्वत्पादाम्भोरुहयुगगता निश्चला भक्तिरस्तु ॥३१७॥</p>
<p>तस्यैव । (ंउकुन्दमाला ७)</p>
<p>मज्जन्मनः फलमिदं मधुकैतभारे</p>
<p>मत्प्रार्थनीयमदनुग्रह एष एव ।</p>
<p>त्वद्भृत्यभृत्यपरिचारकभृत्यभृत्य</p>
<p>भृत्यस्य भृत्य इति मां स्मर लोकनाथ ॥३१८॥</p>
<p>तस्यैव । (ंउकुन्दमाला ३२)</p>
<p>नाहं वन्दे तव चरणयोर्द्वन्द्वमद्वन्द्वहेतोः</p>
<p>कुम्भीपाकं गुरुमपि हरे नारकं नापनेतुम् ।</p>
<p>रम्यारामामृदुतनुलता नन्दने नापि रन्तुं</p>
<p>भावे भावे हृदयभवने भावयेयं भवन्तम् ॥३१९॥</p>
<p>तस्यैव । (ंउकुन्दमाला ६)</p>
<p>मुकुन्द मूर्ध्ना प्रणिपत्य याचे</p>
<p>भवन्तमेकान्तमियन्तमर्थम् ।</p>
<p>अविस्मृतिस्त्वच्चरणारविन्दे</p>
<p>भवे भवे मेऽस्तु भवत्प्रसादात॥३२०॥</p>
<p>तस्यैव । (ंउकुन्दमाला ४)</p>
<p>६५. समुद्रमथने हरिः</p>
<p>श्रेयोऽस्याश्चिरमस्तु मन्दरगिरेर्माघानि पाश्र्वैरिय</p>
<p>मावष्टम्भि महोर्मिभिः फणिपतेर्मालेऽपि लालाविषैः ।</p>
<p>इत्याकूतजुषः श्रियं जलनिधेर् अर्धोत्थितां पश्यतो</p>
<p>वाचोन्तःस्फुरिता बहिर्विकृतिभिर्व्यक्ता हरेः पातु वः ॥३२१॥</p>
<p>वाक्पतिराजस्य । (सु.र. ११५)</p>
<p>पाण्डुलक्ष्मीकुचाभोगे नर्तिता हरिणा दृशः ।</p>
<p>औत्सुक्यादिव तेनादौ निहिता वरणस्रजः ॥३२२॥</p>
<p>श्रीमत्केशवसेनदेवस्य ।</p>
<p>पातु त्रिलोकीं हरिरम्बुराशौ</p>
<p>प्रमथ्यमाने कमलां विलोक्य ।</p>
<p>अज्ञातहस्तच्युतभोगिनेत्रः</p>
<p>कुर्वन्वृथा बाहुगतागतानि ॥३२३॥</p>
<p>त्रिभुवनसरस्वत्याः ।</p>
<p>ग्राव्णा नासि गिरेः क्षता न पयसाप्यार्तासि न म्लापिता</p>
<p>निःश्वासैः फणिनोऽसि न त्वानुगा नायासिता कापि न ।</p>
<p>स्वं वेश्म प्रतिगच्छतोरितो मुहुः श्रीशार्ङ्गिणोः सस्पृहं</p>
<p>सा पर्श्नोत्तरयुग्मपंक्तिरुभयोरत्यायता पातु वः ॥३२४॥</p>
<p>कस्यचित। (स.क.आ. १.९६)</p>
<p>पाथोधेः पर्मथ्यमानसलिलादर्धोत्थितायाः श्रियः</p>
<p>सानन्दोल्लसितभुवः कुटिलया दृष्ट्यैव पीताननः ।</p>
<p>अज्ञातस्वकरद्वयीविगलितव्यालोलमन्थोरगः</p>
<p>शून्ये बाहुगतागतानि रचयन्नारायणः पातु वः ॥३२५॥</p>
<p>सागरस्य ।</p>
<p>६६. समुद्रोत्थितलक्ष्मीः</p>
<p>सम्पूर्णः पुनरभ्युदेति किरणैरिन्दुस्ततो दन्तिनः</p>
<p>कुम्भद्वन्द्वमिदं पुनः सुरतरोरग्रोल्लसन्मञ्जरी ।</p>
<p>इत्थं यद्वदनस्तनद्वयवलद्रोमावलीषु भ्रमः</p>
<p>क्षीराब्धेर्मथने भवद्दिविषदामलक्ष्मीरसावस्तु वः ॥३२६॥</p>
<p>कस्यचित। (सु.र. १२६)</p>
<p>सानन्दं त्रिदशैः सविस्मयमविश्वस्तैः सुरद्वेषिभिः</p>
<p>साश्चर्यं सुरसुन्दरीपरिजनैः सेर्ष्यं च रम्भादिभिः ।</p>
<p>साकूतं च सकौतुकं च समनोह्लादं च कंसद्विषा</p>
<p>दृष्टा दुग्धमहोदधिप्रमथने लक्ष्मीः शिवायास्तु वः ॥३२७॥</p>
<p>शङ्करसेवस्य ।</p>
<p>जयति महोदधिमथने मुररिपुपरिरम्भसंभृता लक्ष्मीः ।</p>
<p>सत्वरसत्रपसरभससपुलकसोत्कम्पसस्वेदा ॥३२८॥</p>
<p>कस्यचित।</p>
<p>मन्थानोल्लासलीलाचलचिकुरमिलत्कुण्डलां कर्णपालिं</p>
<p>मिथ्यैवोन्मोचयन्त्याः कृतकपटपरावृत्तयस्ते कटाक्षाः ।</p>
<p>लक्ष्म्याः पायासुरन्तः स्मरभरविकसत्स्मेरगण्डस्थलाया</p>
<p>लज्जालोलं वलन्तो मधुरिपुवदनाम्भोजभृङ्गाश्चिरं वः ॥३२९॥</p>
<p>भोजदेवस्य ।</p>
<p>श्रियः क्षीराम्भोधेर्निजविनयनम्रेण वपुषा</p>
<p>शनैरुत्तिष्ठन्त्याः पवनचलितेन्दीवरदृशः ।</p>
<p>कटाक्षो मन्दाक्षस्तिमितलुलितभ्रूर्हरिमनु</p>
<p>प्रकीर्णः कालिन्दीलघुलहरिवृत्तिर्विजयते ॥३३०॥</p>
<p>कस्यचित।</p>
<p>६७. लक्ष्मीस्वयंवरः</p>
<p>सोद्वेगं करिकृत्तिवाससि भवद्व्रीडान्वितं ब्रह्मणि</p>
<p>त्रैलोक्यैकगुआवनादरवलत्तारं शचीभर्तरि ।</p>
<p>त्रासामीलितपक्ष्म भास्वति लसत्प्रेमप्रसन्नं हरौ</p>
<p>क्षीरोदोत्थितया श्रिया विनिहितं चक्ष्ण्डः शिवायास्तु वः ॥३३१॥</p>
<p>समुद्रमथनव्यग्रसुरसन्दोहनिस्पृहाः ।</p>
<p>लग्नाः कृष्णस्य वक्त्रेन्दौ पान्तु नो दृष्टयः ॥३३२॥</p>
<p>उमापतिधरस्य ।</p>
<p>सोत्साहं दधति स्वयंवरमहारङ्गे मिथः स्पर्धया</p>
<p>नेपथ्यप्रतिपन्नचित्तकलनाश्चर्यं सुराणां गणे ।</p>
<p>उद्यान्त्या मकरालयात्कमलया संभावितः केन</p>
<p>चिद्दृक्पातेन विरूढगूढहसितानन्दो हरिः पातु वः ॥३३३॥</p>
<p>महादेवस्य ।</p>
<p>आख्याते हसितं पितामह इति त्रस्तं कपालीति च</p>
<p>व्यावृत्तं गुरुरित्यसौ दहन इत्याविष्कृता भीरुता ।</p>
<p>पौलोमीपतिरित्यसूयितमथ व्रीडावनम्रं श्रिया</p>
<p>पायाद्वः पुरुषोत्तमोऽयमिति च न्यस्तः स पुष्पाञ्जलिः ॥३३४॥</p>
<p>क्षेमेश्वरस्य ।</p>
<p>मुग्धे मुञ्च विषादमत्र बलभित्कम्पो गुरुस्त्यज्यतां</p>
<p>सद्भावं भज पुण्डरीकनयने मान्यानिमान्मानय ।</p>
<p>लक्ष्मीं शिक्षयतः स्वयंवरविधौ धन्वन्तरेर्वाक्छलाद्</p>
<p>इत्यन्यप्रतिषेधमात्मनि विधिं शृण्वन्हरिः पातु वः ॥३३५॥</p>
<p>पुण्डरीकस्य । (Sभ्व्८४ दाक्षिणात्यस्य कस्यापि, पद्या. ३८४ कस्यचित्)</p>
<p>६८. लक्ष्मीशृङ्गारः</p>
<p>शान्तं शेते न शेषः स्थगयति तिमिरं कौस्तुभीर्नापि भासः</p>
<p>साम ब्रह्मापि गीत्वा मुकुलितनयनो निद्रया ध्यायतीव ।</p>
<p>लक्ष्म्या कर्णे गदित्वा मृदुकमिति हरेर्व्रीडया हारि हास्यं</p>
<p>हस्तो हस्तेन नीवीवसनविघटनाद्वारितो वः पुनातु ॥३३६॥</p>
<p>कस्यचित।</p>
<p>तिर्यक्त्वादबुधः फणीमणिर्चोऽप्यस्योपधानीकृतैर्</p>
<p>मन्दारैः स्थगितांशवः स्तनघनस्वेदास्पदं कौस्तुभः ।</p>
<p>नाभीपद्मरजोऽन्ध एव सततं वेधा मुधा लज्जसे</p>
<p>लक्ष्मीमित्यवबोधयन्निधुवनारम्भे हरिः पातु वः ॥३३७॥</p>
<p>गणपतेः ।</p>
<p>मिथ्याकण्डूतिसाचीकृतगलसरणिर्येषु जातो गरुत्मान्</p>
<p>ये निद्रां नाटयद्भिः शयनफणिफणैर्लक्षिता न श्रुताश्च ।</p>
<p>ये च ध्यानानुबन्धच्छलमुकुलदृशा वेधसा नैव दृष्टास्</p>
<p>ते लक्ष्मीं नर्मयन्तो निधुवनविधयः पान्तु वो माधवस्य ॥३३८ ॥</p>
<p>राजशेखरस्य (सु.र. १३२)</p>
<p>उत्तिष्ठन्त्या रतान्ते भरमुरगपतौ पाणिनैकेन कृत्वा</p>
<p>धृत्वा चान्येन वासो विगलितकवरीभारमंशं वहन्त्याः ।</p>
<p>भूयस्तत्कालकान्तिद्विगुणितसुरतप्रीतिना शौरिणा वः</p>
<p>शय्यामालम्ब्य नीतं वपुरलसलसद्बाहु लक्ष्म्याः पुनातु ॥३३९ ॥</p>
<p>वररुचेः (स.क.आ. २.३३, V १६५, Vस्१.३; सु.र. १२५, Sव्७९, शा.प. १३५)</p>
<p>कचचिबुक कुचाग्रे पाणिषु व्यापृतेषु</p>
<p>प्रथमजलधिपुत्रीसंगमेऽनङ्गधाम्नि ।</p>
<p>ग्रथितनिविडनीवीबन्धनिर्मोचनार्थं</p>
<p>चतुरधिककराशः पातु वश्चक्रपाणिः ॥३४०॥</p>
<p>दाक्षिणात्यस्य ।</p>
<p>६९. लक्ष्मीः</p>
<p>प्रवीरहठभोग्यापि</p>
<p>जयति श्रीर्महासती ।</p>
<p>कृत्स्नत्रैलोक्यवासापि</p>
<p>कृष्णोरःस्थलशायिनी ॥३४१॥</p>
<p>राजशेखरस्य ।</p>
<p>विद्वानक्षरनष्ट्धीरिति शुर्चिर्धर्मध्वजीति स्थिर</p>
<p>स्तब्धः क्रुद्ध इति ग्रहीति सुदृढः क्षन्ता लघीयानिति ।</p>
<p>मायावीति च नीतिशास्त्रकुशलो यामन्तरेणेश्वरैर्</p>
<p>गण्यन्ते गुणिनोऽपि दूषणपदं तस्यै नमस्ते श्रिये ॥३४२॥</p>
<p>सोलुकस्य ।</p>
<p>विष्णुवक्षोगृहे लक्ष्मीर्</p>
<p>अस्ति कौस्तुभदीपिके ।</p>
<p>पुनातु निवसन्ती वो</p>
<p>दृढदोःस्तम्भतोरणे ॥३४३॥</p>
<p>राजशेखरस्य ।</p>
<p>जयति श्रीमुखं कान्तं</p>
<p>कौस्तुभप्रतिबिम्बितम् ।</p>
<p>चन्द्रमा मनसो जात</p>
<p>इति यद्गायति श्रुतिः ॥३४४॥</p>
<p>आचार्यगोपीकस्य ।</p>
<p>वृत्ते साङ्गविवाहमङ्गलविधौ लब्धापि दैत्यद्रुहः</p>
<p>सौहार्दं विमनाः पुनातु भवतो लक्ष्मीः स्मरन्ती पितुः ।</p>
<p>यामाश्वासयतीव सोदरतया प्रत्यग्रबिम्बग्रह</p>
<p>व्याजादङ्गगतामनङ्कुशनिजस्नेहो मुहुः कौस्तुभः ॥३४५॥</p>
<p>शरणदेवस्य ।</p>
<p>७०. लक्ष्म्युपालम्भः</p>
<p>कोपस्तेज इति ग्रहः स्थितिरिति क्रीडेति दुश्चेष्टता</p>
<p>माया च व्यवहारकौशलमिति स्वच्छत्वमित्यज्ञता ।</p>
<p>दौर्जन्यं स्फुटवादितेति धनिनामग्रे बुधैर्यद्वशाद्</p>
<p>दोषोऽपि व्यपदिश्यते गुणतया तस्यै नमोऽस्तु श्रिये ॥३४६॥</p>
<p>शालूकस्य ।</p>
<p>रत्नाकरस्तव पिता स्थितिरम्बुजेषु</p>
<p>भ्राता तुषारकिरणः पतिरादिदेवः ।</p>
<p>केनापरेण कमले बत शिक्षितासि</p>
<p>सारङ्गशृङ्गकुटिलानि विचेष्टितानि ॥३४७॥</p>
<p>कस्यचित। (सु.र. १५१६)</p>
<p>कस्मैचित्कपटाय कैटभरिपूरःपीठदीर्घालयां</p>
<p>देवि त्वामभिवाद्य कुप्यसि न चेत्तत्किंचिदाचक्ष्महे ।</p>
<p>यत्ते मन्दिरमम्बुजन्म किमिदं विद्यागृहं यच्च ते</p>
<p>नीचान्नीचतरोपसर्पणमपामेतत्किमाचार्यकम् ॥३४८॥</p>
<p>मुरारेः । (आर्७.४३)</p>
<p>अस्मान्मा भज कालकूटभगिनि स्वप्नेऽपि पद्मालये</p>
<p>व्याधीभूय कदर्थयन्ति बहुशो मातर्विकारा इमे ।</p>
<p>यच्चक्षुर्न निरीक्षतेच्छविषयं नैवं शृणोति श्रुतिः</p>
<p>प्राणा एव वरं प्रयान्ति न पुनर्निर्यान्ति वाचो बहिः ॥३४९॥</p>
<p>भवग्रामीणवाथोकस्य ।</p>
<p>लक्ष्मि नीचानुरक्तासि</p>
<p>पुनरब्धिविलं विश ।</p>
<p>क्व मन्दर क्व ते देवाः</p>
<p>कस्त्वामुत्तोलयिष्यति ॥३५०॥</p>
<p>कस्यचित।</p>
<p>७१. सरस्वती</p>
<p>वीणाक्वाणलयोल्लासि</p>
<p>लोलदङ्गुलिपल्लवः ।</p>
<p>भारत्याः पातु भूतानि</p>
<p>पाणिर्लसितकङ्कणः ॥३५१॥</p>
<p>कङ्कणस्य ।</p>
<p>आदित्यादपि नित्यदीप्तममृतप्रस्यन्दि चन्द्रादपि</p>
<p>त्रैलोक्याभरणं मणेरपि तमःकाषं हुताशादपि ।</p>
<p>विश्वालोकि विलोचनादपि परब्रह्मस्वरूपादपि</p>
<p>स्वान्तानन्दनमस्तु धाम जगतस्तोषाय सारस्वतम् ॥३५२॥</p>
<p>बलदेवस्य ।</p>
<p>निगूढं कुत्रापि क्वचिदपि बहिर्व्यक्तमधुरं</p>
<p>सरस्वत्याः स्रोतः परिमलगभीरं विजयते ।</p>
<p>अतिस्वादुन्यन्तःपिहितरसरम्ये यदुपरि</p>
<p>प्लवन्ते भूयांसः कतिचिदपि मज्जन्ति निपुणाः ॥३५३॥</p>
<p>क्वचिदिव रविर्जाड्यच्छेदि क्वचित्प्रचुराचिर</p>
<p>द्युतिरिव चमत्कारि क्वापि क्षपाकरवन्मृदु ।</p>
<p>शिखिवदनृजु क्वापि क्वापि प्रदीपवदुज्ज्वलं</p>
<p>विजयि किमपि ज्योतिः सारस्वतं तदुपास्महे ॥३५४॥</p>
<p>अपिदेवस्य ।</p>
<p>यस्याः प्रसादपरमाणुरसायनेन</p>
<p>कल्पान्तरे सुकविकीर्तिशरीरमस्ति ।</p>
<p>या कामधेनुरिव कामशतानि दुग्धा</p>
<p>देवी प्रयच्छति नमामि सरस्वतीं ताम् ॥३५५॥</p>
<p>पुरुषोत्तमदेवस्य ।</p>
<p>७२. प्रशस्तचन्द्रः</p>
<p>शृङ्गारे सूत्रधारः कुसुमशरमुनेराश्रमब्रह्मचारी</p>
<p>नारीणामादिदेवस्त्रिभुवनमहितो रागयज्ञे पुरोधाः ।</p>
<p>ज्योत्स्नासत्रं दधानः पुरमथनजटाजूटकोटीशयालुर्</p>
<p>देवः क्षीरोदजन्मा जयति कुमुदिनीकामुकः श्वेतभानुः ॥३५६॥</p>
<p>वसुकल्पस्य । (सु.र. ८९७)</p>
<p>कामायुष्टोमयज्वा पुरमथनजटाचक्रकौमारभक्तिः</p>
<p>प्राणायामोपदेष्टा सरसिरुहवने शर्वरीसार्वभौमः ।</p>
<p>देवो जागर्ति भानोर्भुवनभरभृतः स्कन्धविश्रामबन्धुः</p>
<p>शृङ्गाराद्वैतवादी शमितकुमुदिनी मौनमुद्रो मृगाङ्कः ॥३५७॥</p>
<p>मुरारेः । (आर्. ७.६२)</p>
<p>कन्दर्पस्य जगत्त्रयीविजयिनः साम्राज्यदीक्षागुरुः</p>
<p>कान्तामानशिलोञ्छवृत्तिरखिलध्वान्ताभिचारे कृती ।</p>
<p>देवस्त्र्यम्बकमौलिमण्डनसरित्तीरस्थलीतापसः</p>
<p>शृङ्गाराध्वरदीक्षितो विजयते राजा द्विजानामयम् ॥३५८॥</p>
<p>विश्वेश्वरस्य ।</p>
<p>व्योमाम्भोनिधिपुण्डरीकममृतप्राधारधारागृहं</p>
<p>शृङ्गारद्रुमपुष्पमीश्वरशिखालङ्कारमुक्तामणिः ।</p>
<p>काकाकारतमोभिभूतकुमुदग्रामाय मृत्युञ्जयो</p>
<p>जीयान्मन्मथराष्ट्रपोष्ठिकमहाशान्तिद्विजश्चन्द्रमाः ॥३५९॥</p>
<p>उमापतिधरस्य ।</p>
<p>लीलासद्मप्रदीपस्त्रिपुरविजयिनः स्वर्णदीकेलिहंसः</p>
<p>कन्दर्पोल्लास सबीजं रतिरसकलहक्लेशविच्छेदचक्रम् ।</p>
<p>कह्लाराद्वैतबन्धुस्तिमिरजलनिधेरुच्छिखो बाडवाग्निर्</p>
<p>लक्ष्म्याः क्रीडारविन्दं जयति भुजभुवां वंशकन्दः ॥३६०॥</p>
<p>श्रीमत्केशवसेनस्य ।</p>
<p>७३. चन्द्रकला</p>
<p>श्यामायाः करजक्षतं रतिपतेर्जैत्रं धनुर्बन्धकी</p>
<p>हृत्कम्बुककचश्चकोरखुरली सौहृद्यबीजाङ्कुरः ।</p>
<p>चोरग्रामगजाङ्कुशः परिलसन्मन्दाकिनीरोहितो</p>
<p>ध्वान्ताम्भस्तरणैकनौरुदयते बालः सुधादीधितिः ॥३६१॥</p>
<p>उमापतेः ।</p>
<p>लेखामनङ्गपुरतोरणकान्तिभाजम्</p>
<p>इन्दोर्विलोकय तनूदरि नूतनस्य ।</p>
<p>देशान्तरप्रणयिनोरपि यत्र यूनोर्</p>
<p>नूनं मिथः सखि मिलन्ति विलोकितानि ॥३६२॥</p>
<p>वसुकल्पस्य । (सु.र. ९०३, राजशेखरस्य)</p>
<p>विगाढदोषं तिमिरं निरस्यता</p>
<p>क्रमेण बिद्ध्वाग्रकलाशलाकया ।</p>
<p>चिकित्सकेनेव विलोकनक्षमं</p>
<p>पुनर्नभश्चक्षुरिवेन्दुना कृतम् ॥३६३॥</p>
<p>गणपतेः ।</p>
<p>प्रसरत्तिमिरसरित्तरिरसतीहृद्दारुदारुणक्रकचः ।</p>
<p>स्मरगृहकवाटविघटनराजतकुञ्जीकला शशिनः ॥३६४॥</p>
<p>सेह्नोकस्य ।</p>
<p>चैतन्यं नभसश्चकोररमणीकर्पूरपाली सुधा</p>
<p>निर्यासद्रवदोहदस्य कुमुदस्तोमस्य सन्धुक्षणम् ।</p>
<p>ध्वान्तोत्तुङ्गमतङ्गवारणसृणिः शृङ्गारबीजाङ्कुरः</p>
<p>पश्योदञ्चति सस्पृहं प्रणयिनि प्रालेयभानोः कला ॥३६५॥</p>
<p>इन्द्रज्योतिषः ।</p>
<p>७४. चन्द्रबिम्बः</p>
<p>अनलसजवापुष्पोत्पीडच्छवि प्रथमं ततः</p>
<p>समदयवनीगण्डच्छायं पुनर्मधुपिङ्गलम् ।</p>
<p>तदनु च नवस्वर्णाम्भोजप्रभं शशिनस्तत</p>
<p>स्तरुणि तगराकारं बिम्बं विभाति नभस्तले ॥३६६॥</p>
<p>कस्यचित। (सु.र. ९४३)</p>
<p>उद्दर्पहूणतरुणीरमणोपमर्द</p>
<p>भुग्नोन्नतस्तननिवेशनिभं हिमांशोः ।</p>
<p>बिम्बं कठोरविसकाण्डकडारगौरै</p>
<p>र्विष्णोः पदं प्रथममग्रकरैर्व्यनक्ति ॥३६७॥</p>
<p>अपराजितरक्षितस्य । (सु.र. ९२४)</p>
<p>स्फुटकोकनदारुणं पुरस्ताद्</p>
<p>अथ जाम्बूनदपत्रपिञ्जराभम् ।</p>
<p>क्रमलङ्घितमुग्धभावमिन्दोः</p>
<p>स्फटिकच्छेदनिभं विभाति बिम्बम् ॥३६८॥</p>
<p>भगीरथस्य । (सु.र. ९४१)</p>
<p>करमूलबद्धपन्नगविषाग्निधूमहतमध्यम् ।</p>
<p>ऐशानमिव कपालं स्फुटलक्ष्म स्फुरति शशिबिम्बम् ॥३६९॥</p>
<p>कस्यचित। (सु.र. ९५०, Jह्७.१७)</p>
<p>मध्येयामिनि पार्वणामृतरुचेर्बिम्बं स्फुरच्चन्द्रिका</p>
<p>तत्प्रान्तं परितो विसारिकिरणश्रेणी शलाकावलि ।</p>
<p>ताराग्रन्थिविसंष्ठुलं स्थलमिव ज्योत्स्नास्फुरद्वाससा</p>
<p>संवीतं सुखमध्यशेत जगती सुव्यक्तमालोक्यते ॥३७०॥</p>
<p>अंशुधरस्य ।</p>
<p>७५. प्रौढचन्द्रः</p>
<p>एतत्तर्कय कैरवक्लमहरे शृङ्गारदीक्षागुरौ</p>
<p>दिक्कान्तामुकुरे चकोरसुहृदि प्रौढे तुषारत्विषि ।</p>
<p>कर्पूरैः किमपूरि किं मलयजैरालेपि किं पारदैर्</p>
<p>अक्षालि स्फटिकोपलैः किमघटि द्यावापृथिव्योर्वपुः ॥३७१॥</p>
<p>वसुकल्पस्य । (शा.प. ३६३९, सु.र. ९००)</p>
<p>जनानन्दश्चन्द्रो भवतु न कथं नाम सुकृती</p>
<p>प्रयातोवस्थाभिस्तिसृभिरपि यः कोटिमियतीम् ।</p>
<p>भ्रुवोर्लीलां बालः शिर्यमलिकपट्टस्य तरुणो</p>
<p>मुखेन्दोः सर्वस्वं हरति हरिणाक्ष्याः परिणतः ॥३७४॥</p>
<p>मुरारेः । (सु.र. ४२५, सू.मु. ५३.३३)</p>
<p>निर्यासैः करपत्रपीडनवशान्निर्यद्भिरिन्दूपलान्</p>
<p>मानग्रन्थिभिरश्रमेण कठिनैस्त्रुट्यद्भिरेणीदृशाम् ।</p>
<p>देवोऽयं परिपष्टचक्रहृदयादुत्सर्पिभिः पावकैर्</p>
<p>व्यक्ताहंकृतिरभ्युदेति तमसां माराङ्कमल्लः शशी ॥३७५॥</p>
<p>७६. सकिरणचन्द्रः</p>
<p>अद्यापि स्तनशैलदुर्गविषमे किं मानिनीनां हृदि</p>
<p>स्थातुं वाञ्छति मान एष झगिति क्रोधादिवालोहितः ।</p>
<p>उद्यद्दूरतरप्रसारितकरः कर्षत्यसौ तत्क्षणात्</p>
<p>फुल्लत्कैरवकोशनिःसरदलिश्रेणीकृपाणं शशी ॥३७६॥</p>
<p>वसुकल्पस्य । (ंन्२.४१, सु.र. ९२१, शा.प. ३६३६, सा.द. उन्देर्७.४, Kप्२३७)</p>
<p>सद्यः कुङ्कुमपङ्कपिच्छिलमिव व्योमाङ्गणं कल्पयन्</p>
<p>पश्यैरावतकान्तदन्तमुसलच्छेदोपमेयाकृतिः ।</p>
<p>उद्गच्छत्ययमच्छमौक्तिकमणिप्रालम्बलम्बैः करैर्</p>
<p>मुग्धानां स्मरलेखवाचनकलाकेलिप्रदीपः शशी ॥३७७॥</p>
<p>राजशेखरस्य । (सु.र. ९०८)</p>
<p>सलीलं लिम्पद्भिर्धवलधवलैरम्बरतलं</p>
<p>करौघैः कह्लारप्रसवनवकर्मस्थपतिभिः ।</p>
<p>चकोरस्तोमानाममृतघृतकुल्यामुपनयन्न्</p>
<p>अयं देवः प्राचीमवतरति ताराप्रैवृढः ॥३७८॥</p>
<p>हरेः ।</p>
<p>गोरोचनारुचकभङ्गपिशङ्ग्ताङ्गस्</p>
<p>तारापतिर्मसृणमाक्रमते क्रमेण ।</p>
<p>गोभिर्नवीनबिसतन्तुवितानगौरैर्</p>
<p>आढ्यम्भविष्णुरयमम्बरमावृणोति ॥३७९॥</p>
<p>कस्यचित। (सु.र. ९४५)</p>
<p>रसातलस्थानविसारिणीं हरन्</p>
<p>प्रभां मृणालीमिव धौतकर्दमाम् ।</p>
<p>समुत्पपातार्द्रतनूरुहः शनैर्</p>
<p>उदन्वतो हंस इव क्षपाकरः ॥३८०॥</p>
<p>भृङ्गस्वामिनः ।</p>
<p>७७. चन्द्ररश्मिः</p>
<p>ये पूर्वं यवशूकसूचिसुहृदो ये केतकाग्रच्छद</p>
<p>च्छायाधामभृतो मृणाललतिका लावण्यभाजश्च ये ।</p>
<p>ये धाराम्बुविडम्बिनः क्षणमथो ये तारहारश्रियस्</p>
<p>तेऽमी स्फाटिकदण्डडम्बररुचो जाताः सुधांशोः कराः ॥३८१॥</p>
<p>राजशेखरस्य । (वि.शा.भ. ३.१०, सु.र. ९५३)</p>
<p>कपाले मार्जारः पय इति करान्लेढि शशिनः</p>
<p>तरुच्छिद्रप्रोतान्बिसमिति करी संकलयति ।</p>
<p>रतान्ते तल्पस्थान्हरति वनिताप्यंशुकमिति</p>
<p>प्रभामत्तश्चन्द्रो जगदिदमहो विह्वलयति ॥३८२॥</p>
<p>तस्यैव । (Kप्५४६, Sव्. १९९४, स.क.आ. ३.११४, सु.र. ९०५)</p>
<p>निद्रानन्दकरीर्नितान्तधवला आमोदिनीरप्यमूः</p>
<p>पीयूषं मधु वर्षतीरपि तमोभृङ्गान्निराकुर्वतीः ।</p>
<p>आकाशद्रुममञ्जरीरिव विधोर्भासः ककुप्कामिनी</p>
<p>लीलोत्तंसरुचः करोति नियतं बाणान्प्रसूनायुधः ॥३८३॥</p>
<p>सुरभेः ।</p>
<p>एतैर्जह्नुसुताजलैरयमुनाभिन्नैरलग्नाञ्जनैर्</p>
<p>नारीणां नयनैरकर्दमलवालिप्तैर्मृणालाङ्कुरैः ।</p>
<p>हारैरस्फुरदिन्द्रनीलतरलैः कुन्दैरलीनालिभिर्</p>
<p>वेल्लद्भिर्भुवनं विभूषितमिदं शीतद्युतेरंशुभिः ॥३८४॥</p>
<p>तस्यैव ।</p>
<p>हारश्रीसुहृदो रथाङ्गरमणीसंन्यासपुण्यापगा</p>
<p>वन्दीभूतमधुव्रताब्जकलिकाकाराकवाटार्गलाः ।</p>
<p>उन्मीलन्ति चकोरदैवतसुधापूर्णाहुतीनां स्रुवो</p>
<p>व्योमान्तःपरिमाणसूत्रसरलास्तास्ता हिमांशोः कलाः ॥३८५॥</p>
<p>अभिनन्दस्य ।</p>
<p>७८. ज्योत्स्ना</p>
<p>शीतांशुः शशिकान्तनिर्मलशिला तस्यां प्रसुप्तः सुखं</p>
<p>जग्ध्वा ध्वान्ततृणाङ्कुरान्मृगशिशुः खण्डेन्द्रनीलत्विषः ।</p>
<p>निद्रामुद्रितलोचनालसतया रोमन्थफेनच्छटां</p>
<p>रोदःकन्दरपूरणाय तनुते ज्योत्स्नाच्छलेनामुना ॥३८६॥</p>
<p>कापालिकस्य ।</p>
<p>संप्रत्याक्रमते पुरन्दरपुरीकासारकह्लारिणी</p>
<p>कोषोद्धाटनकुञ्जिकाः प्रकटयन्नारम्भतः कौमुदीः ।</p>
<p>पौरस्त्याद्रितटीकुटुम्बि मृगयुव्यापारितास्त्रव्यध</p>
<p>व्यङ्गक्रोडकुरङ्गसङ्गलदसृक्संसर्गशोणः शशी ॥३८७॥</p>
<p>अपिदेवस्य ।</p>
<p>कर्पूरद्रवशीकरोत्करमहानीहारमग्नामिव</p>
<p>प्रत्यग्रामृतफेनपङ्कपटलीलेपोपदिग्धामिव ।</p>
<p>स्वच्छैकस्फटिकाश्मवेश्मजठरक्षिप्तामिव क्ष्मामिमां</p>
<p>कुर्वन्पार्वणशर्वरीपतिरसावुद्दाम विद्योतते ॥३८८॥</p>
<p>परमेश्वरस्य । (सु.र. ९३७)</p>
<p>सद्यःपाटितकेतकोदरदलश्रेणीश्रियं बिभ्रती</p>
<p>येयं मौक्तिकदामगुम्फनविधौ योग्यच्छविः प्रागभूत।</p>
<p>उन्मेयाकलशीभिरञ्जलिपुटैर्ग्राह्या मृणालाङ्कुरैः</p>
<p>पातव्या च शशिन्यमुग्धविभवे सा वर्तते चन्द्रिका ॥३८९॥</p>
<p>राजशेखरस्य । (शा.प. ३६३८, सू.मु. ७२.१५, सु.र. ९५२)</p>
<p>क्षीरोदाम्भसि मज्जतीव दिवसव्यापारखिन्नं जगत्</p>
<p>तत्क्षोभाज्जलबुद्बुदा इव भवन्त्यालोहितास्तारकाः ।</p>
<p>चन्द्रः क्षीरमिव क्षरत्यविरतं धारासहस्रोत्करैर्</p>
<p>उद्ग्रीवैस्तृषितैरिवाद्य कुमुदैर्ज्योत्स्नापयः पीयते ॥३९०॥</p>
<p>विक्रमादित्यचण्डालविद्याकालिदासानाम् । (सु.र. ९२७)</p>
<p>७९. कलङ्कः</p>
<p>महानीलश्यामं नरकरिपुवक्षो वियदिदं</p>
<p>ततांशुश्रेणीकस्तुहिनकिरणः कौस्तुभमणिः ।</p>
<p>कलङ्कोऽप्येतस्य प्रमुखनिवसत्तोयाधिसुता</p>
<p>स्तनासङ्गस्फूर्जन्मदलिखितपत्रप्रतिकृतिः ॥३९१॥</p>
<p>सुरभेः ।</p>
<p>किरद्वारां धारा इव किरणधाराः प्रतिदिशं</p>
<p>तुषारांशोर्बिम्बं मणिघटितधारागृहमिव ।</p>
<p>इहायं कस्तूरीहरिणमदपङ्काङ्किततनुः</p>
<p>कलङ्कव्याजेन प्रतिवसति कन्दर्पनृपतिः ॥३९२॥</p>
<p>प्रतिनन्दस्य ।</p>
<p>शेषस्याहेर्व्रजति तुलनां मण्डलीभूतमूर्तेर्</p>
<p>इन्दुः कुन्दस्तवकविशदः पार्वणोऽयं यथैव ।</p>
<p>व्योमाभोधौ सजलजलदश्यामरोचिस्तथोच्चैर्</p>
<p>अङ्कः शङ्कामयमपि हरेस्तत्र सुप्तस्य धत्ते ॥३९३॥</p>
<p>राजशेखरस्य ।</p>
<p>स्फटिकालवाललक्ष्मीं प्रवहति शशिबिम्बमम्बरोद्याने ।</p>
<p>किरणजलसिक्तलाञ्छनबालतमालैकविटपस्य ॥३९४॥</p>
<p>तस्यैव । (सु.र. ९२८)</p>
<p>यथायं भात्यंशून्दिशि दिशि किरन्कुन्दविशदान्</p>
<p>शशाङ्कः काश्मीरीकुचकलशशलावण्यघटितः ।</p>
<p>तथायं कस्तूरीमसिलिखितमुद्रामतितुलां</p>
<p>नवाम्भोदच्छेदच्छविरपि समारोहति मृगः ॥३९५॥</p>
<p>शर्वस्य । (सु.र. ९३९)</p>
<p>८०. सतमश्चन्द्रः</p>
<p>प्रथममरुणच्छायस्तावत्ततः कनकप्रभस्</p>
<p>तदनु विरहोत्ताम्यत्तन्वीकपोलतलद्युतिः ।</p>
<p>प्रभवति ततो ध्वान्तध्वंसक्षमः क्षणदामुखे</p>
<p>सरसबिसिनीकन्दच्छेदच्छविर्मृगलाञ्छनः ॥३९६॥</p>
<p>राजशेखरस्य । (Kप्१३९, Sव्२००४, सू.मु. ७२.४, सु.र. ९२६)</p>
<p>निःससार करघातविदीर्ण</p>
<p>ध्वान्तदन्तिरुधिरारुणमूर्तिः ।</p>
<p>केशरीव कटकादुदयाद्रेर्</p>
<p>अङ्कलीनहरिणो हरिणाङ्कः ॥३९७॥</p>
<p>भवभूतेः ।</p>
<p>प्रत्यग्रप्रसरे तमिस्रपटले बिम्बैकमात्रोदया</p>
<p>रम्भे शीतरुचावकीर्णकिरणे रम्योऽयमेकः क्षणः ।</p>
<p>यस्मिन्नीलनिचोलकेन पिहितं कृत्वा तदेकान्ततः</p>
<p>सिन्दूरारुणचक्रमुद्रितमिव त्रैलोक्यमालोक्यते ॥३९८॥</p>
<p>कस्यचित।</p>
<p>अथ जगदवगाढं वासरान्तापचारात्</p>
<p>तिमिरपटलवृद्धावप्रतीकारसत्त्वम् ।</p>
<p>शशिभिषगनुपूर्वं शीतहस्तोऽभिषज्यन्न्</p>
<p>अधिकविशदवक्त्रः स्वैरभावं चकार ॥३९९॥</p>
<p>कस्यचित।</p>
<p>य एष प्रत्यूषे रविशवरमालोक्य पुरतो</p>
<p>नभःपारावारं न्यविशत भयादिन्दुशफरः ।</p>
<p>स सायं निःशङ्कं चटुलतरतारार्भकशतैश्</p>
<p>चरन्मन्दं मन्दं तिमिरजलनीलीमुदयते ॥४००॥</p>
<p>वैद्यगदाधरस्य ।</p>
<p>८१. सतारश्चन्द्रः</p>
<p>मृगेन्द्रस्येव चन्द्रस्य मयूखैर्नखरैरिव ।</p>
<p>पाटितध्वान्तमातङ्गमुक्ताभा भान्ति तारकाः ॥४०१॥</p>
<p>अभिनन्दस्य । (सु.र. ९४८)</p>
<p>तारास्तोकतमिस्रधूमपटलीव्यापारसन्ध्यानन</p>
<p>ज्वालालीढनभःकपालविचलल्लाजश्रियं बिभ्रति ।</p>
<p>किं चायं रजनीपतिः परिणतप्राग्भारतालद्रवो</p>
<p>न्मिश्रं चिक्कणपिण्डमण्डकलसल्लावण्यमारोहति ॥४०२॥</p>
<p>कस्यचित।</p>
<p>उदयगिरिसौधशिखरे ताराचयचित्रिताम्बरविताने ।</p>
<p>सिंहासनमिव निहितं चन्द्रः कन्दर्पभूपस्य ॥४०३॥</p>
<p>कस्यचित।</p>
<p>ताराकोरकराजिभाजि गगनोद्याने तमोमक्षिकाः</p>
<p>सन्ध्यापल्लवपातिनीः कवलयन्नेकान्ततस्तर्कय ।</p>
<p>एतस्मिन्नुदयान्तपर्वततरुद्वन्द्वान्तराले ततै</p>
<p>रेतैर्भाति गभस्तितन्तुपटलैः श्वेतोर्णनाभः शशी ॥४०४॥</p>
<p>हरेः । (सु.र. ९५६)</p>
<p>अयमुदयमहीध्रधातुरागै</p>
<p>ररुणकरारुणिताम्बराभिरामः ।</p>
<p>वितरसि न दृशौ कृशाङ्गि तारा</p>
<p>मिव दिवि वन्दितुमिन्दुरभ्युपैति ॥४०५॥</p>
<p>हरिदत्तस्य ।</p>
<p>८२. क्षरदमृतश्चन्द्रः</p>
<p>शशिनमसूत प्राची नृत्यति मदनो हसन्ति ककुभोऽपि ।</p>
<p>कुमुदरजःपटवासं विकिरति गगनाङ्गने पवनः ॥४०६॥</p>
<p>धर्मकीर्तेः । (सु.र. ९१९)</p>
<p>तथा पौरस्त्यायां दिशि कुमुदकेदारकलिका</p>
<p>कपाटघ्नीमिन्दुः किरणलहरीमुल्ललयति ।</p>
<p>समन्तादुन्मीलद्बहुजलबिन्दुव्यतिकरै</p>
<p>र्यथा पुञ्जायन्ते प्रतिगुणकमेणाङ्कमणयः ॥४०७॥</p>
<p>मुरारेः । (आर्२.७८, सु.र. ९१५)</p>
<p>स श्रीकण्ठकिरीटकुट्टिमपरिष्कारप्रदीपाङ्कुरो</p>
<p>देवः कैरवबन्धुरन्धतमसप्राग्भारकुक्षिम्भरिः ।</p>
<p>संस्कर्ता निजकान्तमौक्तिकमणिश्रेणीभिरेणीदृशां</p>
<p>गीर्वाणाधिपतेः सुधारसवती पौरोगवः प्रोदगात॥४०८॥</p>
<p>तस्यैव । (आर्. ७.६१)</p>
<p>आमोदं कुमुदाकरेषु विपदं पद्मेषु कालानलं</p>
<p>पञ्चेषोर्विशिखेषु सान्द्रशिशिरक्षारं शशिग्रावसु ।</p>
<p>म्लानिं मानवतीमुखेषु विनयं चेतःसु वामभ्रुवां</p>
<p>वृद्धिं वार्धिषु निक्षिपन्नुदयते देवस्तमीकामुकः ॥४०९॥</p>
<p>शङ्करदेवस्य ।</p>
<p>सौरातपविरहज्वललङ्घितगात्रीं कुमुद्वतीं निभृतः ।</p>
<p>संरक्तः परिपश्यन्विधुरयमयते प्रसादयितुम् ॥४१०॥</p>
<p>कस्यचित।</p>
<p>८३. भासः</p>
<p>कह्लारस्पर्शगर्भैः शिशिरपरिचयात्कान्तिमद्भिः कराग्रै</p>
<p>श्चन्द्रेणालिङ्गितायास्तिमिरनिवसने स्रंसमाने रजन्याः ।</p>
<p>अन्योन्यालोकनीभिः परिचयजनितप्रेमनिस्यन्दिनीभि</p>
<p>र्दूरारूढे प्रमोदे हसितमिव परिस्पष्टमाशासखीभिः ॥४११॥</p>
<p>पाणिनेः । (सु.र. ९२०)</p>
<p>उपोढरागेण विलोलतारकं</p>
<p>तथा गृहीतं शशिना निशामुखम् ।</p>
<p>यथा समस्तं तिमिरांशुकं तथा</p>
<p>पुरोऽपि मोहाद्गलितं न लक्षितम् ॥४१२॥</p>
<p>तस्यैव । (Sव्१९६९, शा.प. ३६३४)</p>
<p>यातस्यास्तमनन्तरं दिनकृतो वेशेन रागान्वितः</p>
<p>स्वैरं शीतकरः करं कमलिनीमालिङ्गितुं योजयन।</p>
<p>शीतस्पर्शमवाप्य सम्प्रति तथा गुप्ते मुखाम्भोरुहे</p>
<p>हासेनेव कुमुद्वतीवनितया वैलक्ष्यपाण्डूकृतः ॥४१३॥</p>
<p>वसुकल्पस्य । (सु.र. ९२२, ंन्२.४२)</p>
<p>प्राचीमञ्चति यामिनीमनूनयत्याशाः समालम्बते</p>
<p>द्यामालिङ्गति सेवते कुमुदिनीं स्निग्धोऽतिमुग्धैः करैः ।</p>
<p>बह्वीषु प्रतिपन्नमन्मथरसं कुर्वन्मनः कामिना</p>
<p>मिन्दुर्वन्द्यकरः स एष भुवनानन्दः परिस्पन्दते ॥४१४॥</p>
<p>कस्यचित।</p>
<p>कलाधारो वक्रः स्फुरदधररागो नवतनु</p>
<p>र्गलन्मानावेशास्तरुणरमणीर्नागर इव ।</p>
<p>घनश्रोणीबिम्बे नयनमुकुले चाधरदले</p>
<p>कपोले ग्रीवायां कुचकलशयोश्चुम्बति शशी ॥४१५॥</p>
<p>श्रीकण्ठस्य । (सु.र. ९०१)</p>
<p>८४. मिश्रकचन्द्रः</p>
<p>उत्पल्लव इव किरणैः कुसुमित इव तारकाभिरयमिन्दुः ।</p>
<p>उदयत्युदयतटान्ते सुरतरुरिव शीतलच्छायः ॥४१६॥</p>
<p>जनकस्य ।</p>
<p>यात्रायामिव दत्तपूर्णकलशः कन्दर्पराज्ञः शशी</p>
<p>तत्रायं सहकारपल्लवतुलामङ्कः समारोहति ।</p>
<p>ज्योत्स्नालेपनपङ्कपूरितमिव व्योमाङ्गणं सर्वतः</p>
<p>क्षिप्ता मङ्गललाजमुष्टय इव भ्राजिष्णवस्तारकाः ॥४१७॥</p>
<p>कस्यचित।</p>
<p>गगनतलतडागप्रान्तसीम्नि प्रदोष</p>
<p>प्रबलतरवराहोत्खन्यमानश्चकास्ति ।</p>
<p>परिकलितकलङ्कस्तोकपङ्कानुलेपो</p>
<p>निजकिरणमृणालीमूलकन्दोऽयमिन्दुः ॥४१८॥</p>
<p>परमेश्वरस्य । (सु.र. ९३२)</p>
<p>चिताचक्रं चन्द्रः कुसुमधनुषो दग्धवपुषः</p>
<p>कलङ्कस्तस्यायं वहति मलिनाङ्गारतुलनाम् ।</p>
<p>अथैतस्य ज्योतिर्दरदलितकर्पूरधवलं</p>
<p>मरुद्भिर्भस्मेव प्रसरति विकीर्णं दिशि दिशि ॥४१९॥</p>
<p>राजशेखरस्य । (सु.र. ९०७)</p>
<p>अथोद्दामैरिन्दोः सरसविसदण्डद्युतिधरै</p>
<p>र्मयूखैर्विक्रान्तं सपदि परितः पीततिमिरैः ।</p>
<p>दिनंमन्या रात्रिश्चकितचकितं कौशिककुलं</p>
<p>प्रफुल्लं निद्राणैः कथमपि यथाम्भोरुहवनैः ॥४२०॥</p>
<p>योगेश्वरस्य । (सु.र. ९२३)</p>
<p>८५. बहुरूपकचन्द्रः</p>
<p>एकः संप्रति पाकशासनपुरीपीयूषसत्त्री पुरः</p>
<p>पारक्यं तमसामसौ कुमुदिनीचैतन्यचिन्तामणिः ।</p>
<p>मानोच्चाटनकार्मणं मृगदृशां देवो नभोऽम्भोनिधौ</p>
<p>पश्योदञ्चति पञ्चबाणवणिजो यात्रावहित्रं शशी ॥४२३॥</p>
<p>हरेः ।</p>
<p>अमृतमयमनङ्गक्ष्मारुहस्यालवालं</p>
<p>मृतदिवसकपालं कालकापालिकस्य ।</p>
<p>जयति मकरकेतोः शाणचक्रं शराणां</p>
<p>अमरपुरपुरन्ध्रीदर्पणः श्वेतभानुः ॥४२४॥</p>
<p>त्रिपुरारेः ।</p>
<p>क्रीडाकर्पूरदीपस्त्रिदशमृगदृशां कामसाम्राज्यलक्षी</p>
<p>प्रोत्क्षिप्तैकातपत्रं श्रमशमनचलच्चामरं कामिनीनाम् ।</p>
<p>कस्तूरीपङ्कमुद्राङ्कितमदनवधूमुग्धगण्डोपधानं</p>
<p>द्वीपं व्योमाम्बुराशेः स्फुरति सुरपुरीकेलिहंसः सुधांशुः ॥४२५॥</p>
<p>८६. अस्तमयः</p>
<p>यथैवैष श्रीमांश्चरमगिरिवप्रान्तजलधौ</p>
<p>सुधासूतिश्चेतः कनककमलाशङ्कि कुरुते ।</p>
<p>तथायं लावण्यप्रसरमकरन्दद्रवतृषा</p>
<p>पतद्भृङ्गश्रेणिश्रियमपि कलङ्कः कलयति ॥४२६॥</p>
<p>कस्यचित। (सु.र. ९४०)</p>
<p>कृतपादनिगूहनोवसीद</p>
<p>न्नधिकश्यामकलङ्कपङ्कलेखः ।</p>
<p>गगनोदधिपश्चिमान्तलग्नो</p>
<p>विधुरुत्तान इवास्ति कूर्मराजः ॥४२७॥</p>
<p>शतानन्दस्य । (सु.र. ९७८)</p>
<p>मुषितमुषितालोकास्तारास्तुषारकणत्विषः</p>
<p>सवितुरपि च प्राचीमूले मिलन्ति मरीचयः ।</p>
<p>श्रयति शिथिलच्छायाभोगस्तटीमपराम्बुधेर्</p>
<p>जरठलवलीलावण्याच्छच्छविर्मृगलाञ्छनः ॥४२८॥</p>
<p>शर्वस्य । (सु.र. ९७३)</p>
<p>लुठत्यपरवारिधौ कमलनिर्विशेषः शशी</p>
<p>प्ररूढमुदयाचले चुलुकमात्रमुष्णं महः ।</p>
<p>क्षणं गगनवेदिकामिदमनङ्कुशं गाहते</p>
<p>कलिन्दगिरिकन्यकातटमालनीलं तमः ॥४२९॥</p>
<p>सिह्लणस्य । (सू.मु. ८२.२०)</p>
<p>स्वस्थानादवनीभुजेव पतितं दोषाकरेणेन्दुना</p>
<p>ताराभिर्विरलायितं प्रकृतिभिस्तस्येव निर्धामभिः ।</p>
<p>निःश्रीकैः कुमुदाकरैर्मुकुलितं तस्यावरोधैरिव</p>
<p>प्रध्वस्तं तिमिरोत्करैः परिजनैस्तस्यैव दुश्चारिभिः ॥४३०॥</p>
<p>लक्ष्मीधरस्य ।</p>
<p>८७. उच्चावचचन्द्रः</p>
<p>नेपथ्यं भूतभर्तुस्त्रिदशपरिषदां जीवनं यामिनीनाम्</p>
<p>उत्तंसः पांसुलानां कुलरिपुरमृतस्रोतसामादिशैलः ।</p>
<p>आतङ्कः पङ्कजानां जयति रतिकलाकेतनं मीनकेतोः</p>
<p>सिन्धूनामेकबन्धुः कुमुदसमुदयानन्दकन्दोऽयमिन्दुः ॥४३१॥</p>
<p>शरणस्य ।</p>
<p>ज्योत्स्नामुग्धवधूविलासभवनं पीयूषवीचिसरः</p>
<p>क्षीराब्धेर्नवनीतकूटमवनीतापार्तितोयोपलः ।</p>
<p>यामिन्यास्तिलकः कला मृगदृशां प्रेमव्रतैकाश्रमः</p>
<p>क्रामत्येष चकोरयाचकमहःकर्पूरवर्षः शशी ॥४३२॥</p>
<p>(सु.र. ९५५)</p>
<p>प्राचीगण्डस्थलमलयजस्थासके कामिनीनाम्</p>
<p>अन्तर्यामिण्यमृतकिरणे वैरिणि स्वैरिणीनाम् ।</p>
<p>ज्योत्स्नाजालं विकिरति मुहुश्चन्द्रकान्तप्रणालीर्</p>
<p>आचामन्ति प्रियसहचरीचाटुकाराश्चकोराः ॥४३३॥</p>
<p>हरेः ।</p>
<p>तमोभिर्दिक्कालैर्वियदिव विलङ्घ्य क्व नु गतं</p>
<p>गता द्राङ्मुद्रापि क्व नु कुमुदकोषस्य सरसः ।</p>
<p>क्व धैर्यं तच्चाब्धेर्विदितमुदयाद्रेः परिसर</p>
<p>स्थलीमध्यासीने शशिनि जगदप्याकुलमिदम् ॥४३४॥</p>
<p>अपराजितरक्षितस्य । (सु.र. ९२५)</p>
<p>ऋक्षैर्वृतो हरिपदे निवसन्समीर</p>
<p>सन्तानशैत्यजनकः कुमुदप्रमोदी ।</p>
<p>निघ्नन्निशाचरतमः पृथुनीललक्ष्मा</p>
<p>तारापतिः स्फुरति चित्रमनङ्गदोऽयम् ॥४३५॥</p>
<p>सुरभेः ।</p>
<p>८८. वातः</p>
<p>मज्जन्नम्भसि पुष्पधूलिषु लुठन्नाकम्पयन्भूरुह</p>
<p>श्रेणीरुन्मदकोकिलावलिरवैराबद्धकोलाहलः ।</p>
<p>अध्वन्यान्हृदि ताडयन्पुरवधूवासांसि विस्रंसयन्</p>
<p>स्वच्छन्दं भ्रमति स्मरावनिपतेरुन्मत्तको मारुतः ॥४३६॥</p>
<p>कस्यचित।</p>
<p>अलीनां मालाभिर्विरचितजटाभारमहिमा</p>
<p>परागैः पुष्पाणामुपरचितभस्मव्यतिकरः ।</p>
<p>वनानामाभोगे कुसुमवति पुष्पोच्चयपरो</p>
<p>मरुन्मन्दं मन्दं विचरति परिव्राजक इव ॥४३७॥</p>
<p>वीर्यमित्रस्य । (सु.र. ११३४)</p>
<p>सुरतसमरस्वेदच्छेदप्रदो दलदम्बुज</p>
<p>व्रजपरिमलस्पर्शं वर्षन्नसौ श्वसनः शनैः ।</p>
<p>प्रसरति पिकत्रोटित्रुट्यद्रसालनवाङ्कुर</p>
<p>द्रवनवपरिष्वङ्गैः शीतः कुरङ्गवधूदृशाम् ॥४३८॥</p>
<p>कस्यचित।</p>
<p>प्रमदविपिनवापीसम्भृताम्भोजराजि</p>
<p>प्रकटितमकरन्दग्राहिणोऽमी समीराः ।</p>
<p>अभिनवमदभाजां कामिनीनां कपोले</p>
<p>सुरतसमरखेदस्वेदमुन्मूलयन्ति ॥४३९॥</p>
<p>गदाधरनाथस्य ।</p>
<p>एते पल्लीपरिवृढवधूप्रौढकन्दर्पकेलि</p>
<p>क्लिश्यत्पीतस्तनपरिसरस्वेदसम्पद्विपक्षाः ।</p>
<p>वान्ति स्वैरं सरसि सरसि क्रोडदंष्ट्राविमर्द</p>
<p>त्रुट्यद्गुन्द्रापरिमलगुणग्राहिणो गन्धवाहाः ॥४४०॥</p>
<p>कस्यचित। (सु.र. ११४१)</p>
<p>८९. दक्षिणवातः</p>
<p>चुम्बन्नाननमालुठन्स्तनतटीमान्दोलयन्कुन्तलं</p>
<p>व्यस्यन्नंशुकपल्लवं मनसिजक्रीडां समुल्लासयन।</p>
<p>अङ्गं विह्वलयन्मनो विकलयन्मानं समुन्मूलयन्</p>
<p>नारीणां मलयानिलः प्रिय इव प्रत्यङ्गमालिङ्गति ॥४४१॥</p>
<p>विनयदेवस्य । (सु.र. ११३३)</p>
<p>एते मे मलयाद्रिकन्दरजुषस्तच्छाखिशाखावली</p>
<p>लीलाताण्डवसम्प्रदानगुरवश्चेतोभुवो बान्धवाः ।</p>
<p>चूतोन्मत्तमधुव्रतप्रणयिनीहुङ्कारझङ्कारिणो</p>
<p>हा कष्टं प्रसरन्ति पान्थयुवतिजीवद्रुहो वायवः ॥४४२॥</p>
<p>श्रीपतेः ।</p>
<p>अन्ध्रीनीरन्ध्रपीनस्तनतटलुठनायासमन्दप्रचारा</p>
<p>श्चारून्नुल्लासयन्तो द्रविडवरवधूहारधम्मिल्लभारान।</p>
<p>जिघ्रन्तः सिंहलीनां मुखकमलवनं केरलीनां कपोलं</p>
<p>चुम्बन्तो वान्ति मन्दं मलयपरिमला वायवो दाक्षिणात्याः ॥४४३॥</p>
<p>कस्यचित। (सु.र. ११२६)</p>
<p>ये दोलाकेलिकाराः किमपि मृगदृशां मन्युतन्तुच्छिदो ये</p>
<p>सद्यः शृङ्गारदीक्षाव्यतिकरगुरवो ये च लोकत्रयेऽपि ।</p>
<p>ते कण्ठे लोठयन्तः परभृतवयसां पञ्चमं रागराजं</p>
<p>वान्ति स्वैरं समीराः स्मरविजयमहासाक्षिणो दाक्षिणात्याः ॥४४४॥</p>
<p>राजशेखरस्य । (वि.शा.भ. १.२७, शा.प. ३८१६, सू.मु. ५९.२९, सु.र. ११४५)</p>
<p>स्वैरं स्वैरं द्रविडललनागण्डपीठं स्पृशन्तः</p>
<p>कर्णाटीनामटनकुटिलाः कुन्तलावर्तनेषु ।</p>
<p>व्याधुन्वन्तो बकुललवलीनागपुंनागवल्ली</p>
<p>र्लोपामुद्रादयितकुकुभो मारुताः संचरन्ति ॥४४५॥</p>
<p>कस्यचित।</p>
<p>९०. नदीवातः</p>
<p>प्रतितटिनि तरङ्गान्मन्दमान्दोलयन्त</p>
<p>स्तरुणकरुणमल्लीफुल्लमुल्लासयन्तः ।</p>
<p>इह हि नववसन्ते वान्ति सीमन्तिनीनां</p>
<p>सुरतसमरखेदच्छेदधीराः समीराः ॥४४६॥</p>
<p>कस्यचित।</p>
<p>धुनानः कावेरीपरिसरभुवश्चम्पकतरू</p>
<p>न्मरुन्मन्दं कुन्दप्रकरमकरन्दानवकिरन।</p>
<p>प्रियप्रेमावर्षच्युतरचनमामूलसरलं</p>
<p>ललाटे लाटीनां लुठितमलकं ताण्डवयति ॥४४७॥</p>
<p>अचलस्य । (सु.र. ११२९)</p>
<p>रेवानिर्झरवारिबिन्दुशिशिरः प्रेयानिवायं सखे</p>
<p>वातः फुल्ललवङ्गसङ्गमवशान्मन्दः कुरङ्गीदृशाम् ।</p>
<p>वक्त्रं चुम्बति वेपथुं जनयति प्रोद्घाटयत्यंशुकं</p>
<p>शीत्कारं तनुते तनीति पुलकं केशान्तमाकर्षति ॥४४८॥</p>
<p>कस्यचित।</p>
<p>वहति मलयशैलोपान्तविश्रान्तवल्ली</p>
<p>नवकिसलयभङ्गक्षीरसौरभ्यबन्धुः ।</p>
<p>रहसि परिचितोऽयं पाण्ड्यसीमन्तिनीनां</p>
<p>दरतरलितरेवातीरनीरसमीरः ॥४४९॥</p>
<p>उमापतिधरस्य ।</p>
<p>उदञ्चत्कावेरीलहरिषु परिष्वङ्गरङ्गे लुठन्तः</p>
<p>कुहूकण्ठीकण्ठीरवरवलवत्रासितप्रोषितेभाः ।</p>
<p>अमी चैत्रे मैत्रावरुणि तरुणीकेलिकङ्केल्लिमल्ली</p>
<p>चलद्वल्लीहल्लीसकसुरभयश्चण्डि चञ्चन्ति वाताः ॥४५०॥</p>
<p>राक्षसस्य । (शा.प. ३८१०)</p>
<p>९१. समुद्रवातः</p>
<p>वहति जलधिकूले बालताम्बूलवल्ली</p>
<p>चलनविधिविदग्धः सान्द्रनीहारसार्द्रः ।</p>
<p>गगनचरपुरन्ध्रीदन्तनिर्भिन्नवन्य</p>
<p>क्रमुकफलकषायामोदसौम्यः समीरः ॥४५१॥</p>
<p>दक्षस्य ।</p>
<p>लवणजलधिवेलाशीकरासारवर्षी</p>
<p>सुरतरभसखिन्नद्राविडीभुक्तमुक्तः ।</p>
<p>वहति मलयशैलारण्यदोलाविलासी</p>
<p>तरुणकरुणमल्लीगन्धबन्धुः समीरः ॥४५२॥</p>
<p>धर्मपालस्य ।</p>
<p>ये कल्लोलैश्चिरमनुगता दक्षिणस्याम्बुराशेः</p>
<p>पीतोच्छिष्टास्तदनु मलये भोगिभिश्चन्दनस्थैः ।</p>
<p>अन्तर्भ्रान्ताः प्रतिकिसलयं पुष्पितानां लतानां</p>
<p>सम्प्राप्तास्ते विरहशिखिनो गन्धवाहाः सहायाः ॥४५३॥</p>
<p>अमरसिंहस्य ।</p>
<p>मन्दान्दोलितदक्षिणार्णवचलत्कल्लोललीलालस</p>
<p>त्कर्णाटीरतकेलिलोलसुमनोमालासमुल्लासिनः ।</p>
<p>वाताः केरलकामिनीकुचतटे लाटीललाटे मुहुः</p>
<p>खेलन्तो विकिरन्ति मालववधूधम्मिल्लमल्लीस्रजः ॥४५४॥</p>
<p>कस्यचित।</p>
<p>लावण्यैश्चक्रपाणेः क्षणधृतगतयः प्रांशुभिश्चन्द्रकान्त</p>
<p>प्रासादैर्द्वारकायां तरलितचरमाम्भोधितीराः समीराः ।</p>
<p>सेवन्ते नित्यमाद्यत्करिकठिनकरास्फालकालप्रबुद्ध</p>
<p>क्रुध्यत्पञ्चाननोग्रध्वनिभरविगलच्चण्डहुङ्कारगर्भाः ॥४५५॥</p>
<p>कस्यचित।</p>
<p>९२. प्राभातिकवातः</p>
<p>अयमुषसि विनिद्रद्राविडीपीनतुङ्ग</p>
<p>स्तनपरिसरसान्द्रस्वेदविन्दूपमर्दी ।</p>
<p>स्रुतमलयजवृक्षक्षीरसौरभ्यसभ्यो</p>
<p>वहति सखि भुजङ्गीभुक्तशेसः समीरः ॥४५६॥</p>
<p>कस्यचित। (सु.र. ११४४)</p>
<p>प्रभाते सन्नद्धस्तनिततनिमानं जलधरं</p>
<p>स्पृशन्तः सर्वत्र स्फुटिततरमल्लीसुरभयः ।</p>
<p>अमी मन्दं मन्दं सुरतसमरश्रान्ततरुणी</p>
<p>ललाटस्वेदाम्भःकणपरिमुषो वान्ति मरुतः ॥४५७॥</p>
<p>अचलस्य । (सु.र. ११३९)</p>
<p>रजनिकरमयूखोन्निद्रनीलोत्पलाली</p>
<p>परिमलबहुगन्धो बधुरस्तत्परागैः ।</p>
<p>कवलितरतिखेदस्वेदबिन्दुर्निशान्ते</p>
<p>पुलकयति तुषारासारवर्षी समीरः ॥४५८॥</p>
<p>सरसिरुहस्य ।</p>
<p>रामाणां रमणीयवक्त्रशशिनः स्वेदोदबिन्दुप्लुतो</p>
<p>व्यालोलालकवल्लरीं प्रचलयन्धुन्वन्नितम्बाम्बरम् ।</p>
<p>प्रातर्वाति मधौ प्रकामविकसद्राजीवराजीरजो</p>
<p>जालामोदमनोहरो रतिरसग्लानिं हरन्मारुतः ॥४५९॥ अमरुकस्य ।</p>
<p>(अमरु ५८; शा.प. ३७३२, सू.मु. ८३.१)</p>
<p>स्तनपरिसरभागे दूरमावर्तमानाः</p>
<p>श्रिततनिमनि मध्ये किञ्चिदेव स्खलन्तः ।</p>
<p>ववुरतनुनितम्बाभोगरुद्धा वधूनां</p>
<p>निधुवनरसखेदच्छेदिनः कल्यवाताः ॥४६०॥</p>
<p>रत्नाकरस्य । (Sव्२१६७, शा.प. ३७३०)</p>
<p>९३. मदनः</p>
<p>सुधासूतेर्बन्धुर्मधुसहचरः पञ्चमरुचि</p>
<p>दिशंल्लीला बह्वीः कुवलयदृशां नर्मणि गुरुः ।</p>
<p>स देवः शृङ्गारी हृदयवसतिः पञ्चविशिखः</p>
<p>सदा स्वादून्कुर्वन्मधुमदविकारान्विजयते ॥४६१॥</p>
<p>राजशेखरस्य ।</p>
<p>अन्तर्बहिस्त्रिजगतीरसभावविद्वान्</p>
<p>यो नर्तयत्यखिलदेहभृतां कुलानि ।</p>
<p>क्षेमं ददातु भगवान्परमादिदेवः</p>
<p>शृङ्गारनाटकमहाकविरात्मजन्मा ॥४६२॥</p>
<p>भवानन्दस्य ।</p>
<p>जयति स मदलेखोच्छृङ्खलप्रेमरामा</p>
<p>ललितसुरतलीलादैवतं पुष्पचापः ।</p>
<p>त्रिभुवनजयसिद्धौ यस्य शृङ्गारमूर्ते</p>
<p>रुपकरणमपूर्वं माल्यमिन्दुर्मधूनि ॥४६३॥</p>
<p>उत्पलराजस्य । (सु.र. ३३२)</p>
<p>मनसि कुसुमबाणैरेककालं त्रिलोकीं</p>
<p>कुसुमधनुरनङ्गस्ताडयत्यस्पृशद्भिः ।</p>
<p>इति विततविचित्राश्चर्यसङ्कल्पशिल्पो</p>
<p>जयति मनसिजन्मा जन्मिभिर्मानिताङ्गः ॥४६४॥</p>
<p>कस्यचित। (सु.र. ३२५)</p>
<p>याच्यो न कश्चन गुरुः प्रतिमा च कान्ता</p>
<p>पूजा विलोकननिगूहनचुम्बनानि ।</p>
<p>आत्मा निवेद्यमितरव्रतसारजेत्रीं</p>
<p>वन्दामहे मकरकेतन देव दीक्षाम् ॥४६५॥</p>
<p>वल्लनस्य । (सु.र. ३३३)</p>
<p>९४. मदनशौर्यं</p>
<p>वन्दे देवमनङ्गमेव रमणीनेत्रोत्पलच्छद्मना</p>
<p>पाशेनायतिशालिना सुनिविडं संयम्य लोकत्रयम् ।</p>
<p>येनासावपि भस्मनाञ्जिततनुर्देवः कपाली बलात्</p>
<p>प्रेमक्रुद्धनगात्मजाङ्घ्रिविनतिक्रीडाव्रते दीक्षितः ॥४६६॥</p>
<p>ललितोकस्य । (सु.र. ३२८)</p>
<p>चापः क्षमाधरपतिः फणिना पतिर्ज्या</p>
<p>बाणः पुराणपुरुषस्त्रिदशाः सहायाः ।</p>
<p>ईशः पुरामिति पुरां तिसृणां विजेता</p>
<p>पुष्पायुधः पुनरयं त्रिजगद्विजेता ॥४६७॥</p>
<p>भवानन्दस्य ।</p>
<p>अयं स भुवनत्रयप्रथितसंयमः शङ्करो</p>
<p>बिभर्ति वपुषाधुना विरहकातरः कामिनीम् ।</p>
<p>अनेन किल निर्जिता वयमिति प्रयायाः करं</p>
<p>करेण परिताडयञ्जयति जातहासः स्मरः ॥४६८॥</p>
<p>नीलपट्ठस्य । (सु.र. ३२३)</p>
<p>कुलगुरुरबलानां केलिदीक्षाप्रदाने</p>
<p>परमसुहृदनन्ङ्गो रोहिणीवल्लभस्य ।</p>
<p>अपि कुसुमपृषत्कैर्देवदेवस्य जेता</p>
<p>जयति सुरतलीलानाटिकासूत्रधारः ॥४६९॥</p>
<p>राजशेखरस्य । (वि.शा.भ. १.१, सु.र. ३२७, शा.प. ३०७७, सू.मु. १.२५)</p>
<p>धनुर्माला मौर्वी क्वणदलिकुलं लक्ष्यमबला</p>
<p>मनोभेद्यशब्दप्रभृतय इमे पञ्चविशिखाः ।</p>
<p>इयां जेतुं यस्य त्रिभुवनमदेहस्य विभवः</p>
<p>स वः कामः कामान्दिशतु दयितापाङ्गवसतिः ॥४७०॥</p>
<p>कस्यचित। (Sव्८२, सु.र. ३३१)</p>
<p>९५. उच्चावचम्</p>
<p>पुनः प्रादुर्भावादनुमितमिदं जन्मनि पुरा</p>
<p>पुरारे न प्रायः क्वचिदपि भवन्तं प्रणतवान।</p>
<p>नमन्जन्मन्यस्मिन्नहमतनुरग्रेऽप्यनतिभाङ्</p>
<p>महेश क्षन्तव्यं तदिदमपराधद्वयमपि ॥४७१॥</p>
<p>मुञ्जस्य । (सु.र. ३६)</p>
<p>न ज्योत्स्ना न च मालती न दयिता नो वल्लकीपञ्चम</p>
<p>स्ताम्बूलं न विलेपनं न च रहःकेलिर्न मुक्तालता ।</p>
<p>नो वा सत्कविसूक्तयो मम तथा हर्तुं क्षमन्ते मनः</p>
<p>पुण्यैरुन्मिलिता चराचरगुरोर्भक्तिर्यथा शूलिनः ॥४७२॥</p>
<p>तस्यैव ।</p>
<p>का दुर्दशा कुपितनिर्दयचित्रगुप्त</p>
<p>वित्रासितस्य जगतो यदि देवि न स्याः ।</p>
<p>त्वं कर्मबन्धनविमोचनधर्मराज</p>
<p>लेखाधिकारपरिशोधनजातपत्री ॥४७३॥</p>
<p>विरिञ्चेः ।</p>
<p>स्वाङ्गैः कल्पितसान्द्रतल्परचनः श्वासानिलोल्लासिभिः</p>
<p>कल्लोलैः कृतचामरः पृथुफणाक्ÿप्तातपत्रक्रियः ।</p>
<p>चूडारत्नधृतप्रदीपवलयो विश्वेशमादार्धयन्</p>
<p>नाकल्पस्थिरनिश्चयेन मनसा शेसः परं जीवति ॥४७४॥</p>
<p>ब्रह्मनागस्य ।</p>
<p>स श्लाघ्यस्तनमुपस्तुन्वन्ति विबुधास्तेनान्वयः पावित</p>
<p>स्तस्मै नाम नमन्ति तेऽपि मुनयो मान्यास्ततो बिभ्यति ।</p>
<p>हस्ते तस्य जगत्त्रयी किमपरं तत्रामृतं लीयते</p>
<p>येन श्रीहरिपादपद्मरजसि न्यस्तं कदाचिन्मनः ॥४७५॥</p>
<p>श्रीधरदासविनिर्मितसदुक्तिकर्णामृते पवित्रयतु ।</p>
<p>गङ्गेव गाहमानान्प्रथमो देवप्रवाहोऽयम् ॥</p>
<p><strong>इति श्रीमहामाण्डलिकश्रीधरदाससंगृहीते सदुक्तिकर्णामृते देवताप्रवाहो नाम प्रथमः प्रवाहः ।</strong></p>
<p>(अथ वीचयः ९५ श्लोकाः ४७५)</p>
<hr>
<p><strong>(२) शृङ्गारप्रवाहवीचयः</strong></p>
<p>वयसोः सन्धिरुदञ्चद्युवभावा युवतिरङ्गनाश्चर्यम् ।</p>
<p>मुग्धा मध्या प्रौढा नवपरिणीता च सैव विस्रब्धा ॥१॥</p>
<p>गर्भवती सत्यवती स्वैरिण्युपदेशगुप्तबन्धक्यौ ।</p>
<p>वैदग्ध्यवती कुलटा लक्षितकुलटा च वारवनिता च ॥२॥</p>
<p>अपि दाक्षिणात्यपाश्चात्यौदीच्यप्राच्ययुवतयो ग्राम्याः ।</p>
<p>स्त्रीमात्रं खण्डितया सहान्यसंभोगचिह्नदूना च ॥३॥</p>
<p>कलितविरहिणी विरहिण्यस्या वागश्रु दूतिकावचनम् ।</p>
<p>दयिते प्रियपुर्षोत्तरवचसी चेष्टानुकथनं च ॥४॥</p>
<p>ताप तन्त्वोद्वेगक्षणदावस्थाविभावनं तस्याः ।</p>
<p>वासकसज्जा स्वाधीनभर्तृका विप्रलब्धा च ॥५॥</p>
<p>कलहान्तरिता तद्वाक्सखीवचो गोत्रतः स्खलनम् ।</p>
<p>मानिन्युदात्तमानिन्यनुरक्तमनस्विनी तदीयोक्तिः ॥६॥</p>
<p>तस्यां सखीप्रबोधोऽनुनयो मानक्षतिः प्रवसतः स्त्री ।</p>
<p>यात्राक्षेपः प्रोषितपतिका तद्वाक्सखीषु तद्वचनम् ॥७॥</p>
<p>तस्याः प्रियसंवादोऽवस्थाकथनं प्रतीक्षणं पत्युः ।</p>
<p>काकः प्रियसंभेदोऽप्यथाभिसारक्रियारम्भः ॥८॥</p>
<p>अभिसारिका दिनतमोज्योत्स्नादुर्दिनगता च कुलटानाम् ।</p>
<p>प्रलपितमबलारूपं भ्रूदृक्कर्णाधराननं वचनम् ॥९॥</p>
<p>बाहुस्तनरोमावलिमध्यं च क्रीडितानि युवतीनाम् ।</p>
<p>अनुकूलो दक्षिणशठधृष्टग्राम्याश्च नायका मानी ॥१०॥</p>
<p>प्रोषितपथिकौ वर्षापथिकः पथिकस्य नायिकास्मरणम् ।</p>
<p>यात्राभङ्गो विरहो विरहिस्त्रीस्मरणमवलोकः ॥११॥</p>
<p>चित्रं स्वप्नो यूनोरभिलाषस्तानवं गुणाख्यानम् ।</p>
<p>उद्वेगः परिदेवनमिद्नुस्मरजलमुचामुपालम्भः ॥१२॥</p>
<p>उन्मादः स्मरलेखः क्रीडावनवारिणोरलङ्कारः ।</p>
<p>दूतीसंवदनं स्त्री पुंलोभनदूत्युपालम्भौ ॥१३॥</p>
<p>मिथुनागमनं वाद्यं गीतं दुरोदरं दृष्टिः ।</p>
<p>स्त्रीणां कटाक्षचाटू मधुपानं तल्पसंश्रयणम् ॥१४॥</p>
<p>परिरम्भचुम्बनाधरदंशनखन्यासकण्ठकूजश्च ।</p>
<p>वस्त्राकर्षनवोढासंभोगौ निधुवनारम्भः ॥१५॥</p>
<p>सुरतं विपरीतरतं विपरीतरतानुकथनसुरतान्तौ ।</p>
<p>उषसि प्रियावलोकनमथ वनितानिष्क्रमो रतश्लाघा ॥१६॥</p>
<p>आलीनामितरेतरकथा शुकालापलज्जमाना च ।</p>
<p>प्रत्यूषादित्योदयमध्याह्नास्तमयसायतिमिराणि ॥१७॥</p>
<p>दीपेन्दूदयरजनय आरम्भः कुसुमसमयस्य ।</p>
<p>कुसुमसमयोऽस्य वासरतरुपिकमधुपा निदाघतद्वेशौ ॥१८॥</p>
<p>ग्रीष्मभवः शृङ्गारो दववह्निः प्रावृडारम्भः ।</p>
<p>वर्षा वार्षिकवारिदतटिनीदिनरात्रयः ॥१९॥</p>
<p>शरदेतदीयह्रद्नी खञ्जनहेमन्ततत्तमस्विन्यः ।</p>
<p>हैमनहालिकपथिकौ शिशिरस्तद्ग्रामशस्यशर्माणि ॥२०॥</p>
<p>उच्चावचमिति नवसप्तत्यधिकशतेन सरसवीचीनाम् ।</p>
<p>श्रीधरदासेन सतारचि शृङ्गारप्रवाहोऽयम् ॥२१॥</p>
<p>शृङ्गारप्रवाहः</p>
<p>१. वयःसन्धिः</p>
<p>अचञ्चलं मुग्धमुदञ्चितं दृशोर्</p>
<p>अनुन्नतं श्रीमदुरो मृगीदृशः ।</p>
<p>अभङ्गुराकूतवती गतिर्भ्रुवोर्</p>
<p>अबद्धलक्ष्यं क्वचिदुत्कमान्तरम् ॥४७६॥</p>
<p>गोसोकस्य ।</p>
<p>अप्रकटवर्तितस्तनमण्डलिकानिभृतचक्रदर्शिन्यः ।</p>
<p>आवेशयन्ति हृदयं स्मरचर्यागुप्तयोगिन्यः ॥४७७॥</p>
<p>तस्यैव ।</p>
<p>यूनां पुरः सपदि किञ्चिदुपेतलज्जा</p>
<p>वक्षो रुणद्धि मनसैव न दोर्लताभ्याम् ।</p>
<p>प्रौढाङ्गनाप्रणयकेलिकथासु बाला</p>
<p>शुश्रूषुरन्तरथ बाह्यमुदास्त एव ॥४७८॥</p>
<p>श्रीहनूमतः ।</p>
<p>अहमहमिकाबद्धोत्साहं रतोत्सवशंसिनि</p>
<p>प्रसरति मुहुः प्रौढस्त्रीणां कथामृतदुर्दिने ।</p>
<p>कलितपुलका सद्यः स्तोकोद्गतस्तनकोरके</p>
<p>वलयति शनैर्बाला वक्षःस्थले तरलां दृशम् ॥४७९॥</p>
<p>धर्माशोकदत्तस्य ।</p>
<p>लावण्यामृतसान्द्रसिन्धुलहरीसंसिक्तमस्या वपुर्</p>
<p>जातस्तत्र नवीनयौवनकलालीलालतामण्डपः ।</p>
<p>तत्रायं स्पृहणीयशीतलतरुच्छायाप्रसुप्तोत्थितः</p>
<p>संमुग्धो मधुबान्धवः स भगवानद्यापि निद्रालसः ॥४८०॥</p>
<p>भिक्षोः । (सु.र. ३५९)</p>
<p>२. किञ्चिदुपारूढयौवना ।</p>
<p>यत्प्रत्यङ्गं स्फुटमनुसरन्त्यूर्मयो विभ्रमाणां</p>
<p>क्षोभं धत्ते यदपि विपुलः स्निग्धलावण्यपङ्कः ।</p>
<p>उन्मग्नं यत्स्फुरति च मनाक्कुम्भयोर्युग्ममेतत्</p>
<p>तन्मन्येऽस्या स्मरगजयुवा गाहते हृत्तडागम् ॥४८१॥</p>
<p>विधूकस्य । (सु.र. ३६५)</p>
<p>भ्रुवोः काचिल्लीला परिणतिरपूर्वा नयनयोः</p>
<p>स्तनाभोगो व्यक्तस्तरुणिमसमारम्भसमये ।</p>
<p>इदानीमेतस्याः कुवलयदृशः प्रत्यहमयं</p>
<p>नितम्बस्याभोगो नयति मणिकाञ्चीमधिकताम् ॥४८२॥</p>
<p>राजोकस्य । (सु.र. ३३४, शा.प. ३२७४, सू.मु. ५१.७)</p>
<p>दरोत्तानं चक्षुः कलितविरलापाङ्गचलनं</p>
<p>भविष्यद्विस्तारस्तनमुकुलगर्भालसमुरः ।</p>
<p>नितम्बे सङ्क्रान्ताः कतिपयकला गौरवजुषो</p>
<p>वपुर्मुञ्चद्बाल्यं किमपि कमनीयं मृगदृशः ॥४८३॥</p>
<p>कस्यचित। (सु.र. ३५१, सू.मु. ५१.१०)</p>
<p>पद्भ्यां मुक्तास्तरलगतयः संश्रिता लोचनाभ्यां</p>
<p>श्रोणीबिम्बं त्यजति तनुतां सेवते मध्यभागः ।</p>
<p>धत्ते वक्षः कुचसचिवतामद्वितीयं च वक्त्रं</p>
<p>तद्गात्राणां गुणविनिमयः कल्पितो यौवनेन ॥४८४॥</p>
<p>राजशेखरस्य । (सु.र. ३५५, शा.प. ३२८२, सू.मु. ५२.४)</p>
<p>गते बाल्ये चेतः कुसुमधनुषा सायकहतं</p>
<p>भयाद्वीक्ष्यैवास्याः स्तनयुगमभून्निर्जिगमिषु ।</p>
<p>सकम्पा भ्रूवल्ली चलति नयनं कर्णकुहरं</p>
<p>कृशं मध्यं भुग्ना बलिरलसितः श्रोणिफलकः ॥४८५॥</p>
<p>३. युवतिः</p>
<p>तरन्तीवाङ्गानि स्फुरदमललावण्यजलधौ</p>
<p>प्रथ्म्नः प्रागल्भ्यं स्तनजघनमुन्मुद्रयति च ।</p>
<p>दृशोर्लीलारम्भाः स्फुटमपवदन्ते सरलताम्</p>
<p>अहो सारङ्गाक्ष्यास्तरुणिमनि गाढः परिचयः ॥४८६॥</p>
<p>राजशेखरस्य । (सु.र. ३७५)</p>
<p>अतन्त्री वाग्वीणा स्तनयुगलमग्रीवकलसा</p>
<p>वनब्जं दृङ्नीलोत्पलदलमपत्रोरुकदली ।</p>
<p>अकाण्डा दोर्वल्ली वदनमकलङ्कः शशधरस्</p>
<p>तदस्यास्तारुण्यं भुवनविपरीतं घटयति ॥४८७॥</p>
<p>वाग्वीणस्य ।</p>
<p>न जङ्घे गौराङ्ग्याः सरसकदलीस्तम्भयुगलं</p>
<p>न मध्योऽयं वेदी न कुचयुगलं काञ्चनघटौ ।</p>
<p>न काञ्ची किं चायं स्फुरति परितस्तोरणगुणः</p>
<p>स्मरस्यैतन्मन्ये सकलमभिषेकोपकरणम् ॥४८८॥</p>
<p>कस्यचित।</p>
<p>तदेतत्सर्वस्वं भुवनजयिनः पुष्पधनुषो</p>
<p>मनुष्याणामेकं तदिदमसमं जीवितफलम् ।</p>
<p>इदं तत्सौख्यानां कुलभवन्माद्यं त्रिभुवने</p>
<p>यदेतत्तारुण्योपहितमहिमानो मृगदृशः ॥४८९॥</p>
<p>कस्यचित।</p>
<p>मध्यं बद्धवलित्रयं विजयते निःसन्धिबन्धोन्नमद्</p>
<p>विस्तारिस्तनभारमन्थरमुरो मुग्धा कपोलश्रियः ।</p>
<p>किं चामुग्धविनिद्रनीरजदृशस्तारुण्यपुण्यातिथेर्</p>
<p>अस्याः कुङ्कुमपङ्कलेपलडहच्छायं वपुर्वर्तते ॥४९०॥</p>
<p>कस्यचित। (सु.र. ३६१, वज्रमुष्टेः)</p>
<p>४. नायिकाद्भुतम्</p>
<p>मध्ये हेमलतं कपित्थयुगलं प्रादुर्बभूव क्रम</p>
<p>प्राप्तौ तालफलद्वयं तदभवन्निःसन्धि भावस्थितम् ।</p>
<p>पश्चाद्बद्धसमुन्नतिव्यतिकरं सौवर्णकुम्भद्वया</p>
<p>कारेण स्फुटमेव तत्परिणतं क्वेदं वदामोद्भुतम् ॥४९१॥</p>
<p>वेतोकस्य । (सु.र. ३८७)</p>
<p>दृष्टा काञ्चनयष्टिरद्य नगरोपान्ते भ्रमन्ती मया</p>
<p>तस्यामद्भुतमेकपद्ममनिशं प्रोत्फुल्लमालोकितम् ।</p>
<p>तत्रोभौ मधुपौ तथोपरि तयोरेकोष्टमीचन्द्रमास्</p>
<p>तस्याग्रे परिपुञ्जितेन तमसा नक्तं दिवं स्थीयते ॥४९२॥</p>
<p>तस्यैव (सु.र. ३८८)</p>
<p>दृष्टाः शैवलमञ्जरीपरिचिताः सिन्धोश्चिरं वीचयो</p>
<p>रत्नान्यप्यवलोकितानि बहुशो युक्तानि मुक्ताफलैः ।</p>
<p>यत्तु प्रोज्झितलाञ्छने हिमरुचावुन्निद्रमिन्दीवरं</p>
<p>संसक्तं च मिथो रथाङ्गमिथुनं तत्कुत्र दृष्टं पुनः ॥४९३॥</p>
<p>रथाङ्गस्य । (सु.र. ४५२, विक्रमादित्यस्य)</p>
<p>लावण्यसिन्धुरपरैव हि केयमत्र</p>
<p>यत्रोत्पलानि शशिना श सम्प्लवन्ते ।</p>
<p>उन्मज्जति द्विरदकुम्भतटी च यत्र</p>
<p>यत्रापरे कदलकाण्डमृणालदण्डाः ॥४९४॥</p>
<p>विक्रमादित्यस्य । (स.क.आ. ४.१०२, सू.मु. ४९.१७, सु.र. ४२६)</p>
<p>किं कोप्येष मनोभ्रमः किमथवा जातो दृशां मादृशां</p>
<p>दोषस्तैमिरिकः किमेष सुमहानुत्पातनामा विधिः ।</p>
<p>यन्नीलाञ्जनसंनिभोत्पलदलद्वन्द्वोल्लसत्पञ्चम</p>
<p>व्याहारी दिवसे च वर्धितरुचिर्गेहे शशी पार्वणः ॥४९५॥</p>
<p>कस्यचित।</p>
<p>५. मुग्धा</p>
<p>वारं वारमनेकधा सखि मया चूतद्रुमाणां वने</p>
<p>पीतकर्णदरीप्रणालवलितः पुंस्कोकिलानां ध्वनिः ।</p>
<p>तस्मिन्नद्य पुनः श्रुतिप्रणयिनि प्रत्यङ्गमुत्कम्पितं</p>
<p>तापश्चेतसि नेत्रयोस्तरलता कस्मादकस्मान्मम ॥४९६॥</p>
<p>भोजदेवस्य । (सु.र. ३५०)</p>
<p>वविरेव मलयमरुतो जगुरेव पिकाः परारि च परुच्च ।</p>
<p>उत्कण्ठाभरतरलं सखि मानसमैषमः किमिदम् ॥४९७॥</p>
<p>कालिदासस्य ।</p>
<p>सा पत्न्युः प्रथमापराधसमये सख्योपदेशं विना</p>
<p>नो जानाति सविभ्रमाङ्गवलनावक्रोक्तिसंसूचनम् ।</p>
<p>स्वच्छैरच्छकपोलमूलगलितैः पर्यस्तनेत्रोत्पला</p>
<p>बाला केवलमेव रोदिति लुठल्लोलालकैरश्रुभिः ॥४९८॥</p>
<p>अमरोः [अमरु २६]</p>
<p>ध्रुवमुदधितटीषु वल्लयस्ता</p>
<p>यदुदिततन्तुचयैर्भवन्ति काञ्च्यः ।</p>
<p>इह हरिणदृशः फलैर्यदीयैर्</p>
<p>विदधति मौक्तिकनाम्भिश्च हारान॥४९९॥</p>
<p>राजशेखरस्य । (सू.मु. ८६.३)</p>
<p>यावद्यावत्कुवलयदृशा मृज्यते दन्तराजिस्</p>
<p>तावत्तावद्द्विगुणमधरच्छायया शोणशोचिः ।</p>
<p>भूयो भूयः प्रियसहचरीदर्शितादर्शभित्तौ</p>
<p>दृष्ट्वा दृष्ट्वा न विरमयते पाणिमद्यापि मुग्धा ॥५००॥</p>
<p>देवबोधस्य ।</p>
<p>६. मध्या</p>
<p>विरम नाथ विमुञ्च ममाञ्चलं</p>
<p>शमय दीपमियं समया सखी ।</p>
<p>इति नवोढवधूवचसा युवा</p>
<p>मुदमगादधिकां सुरतादपि ॥५०१॥</p>
<p>रुद्रटस्य । (शृ.ति. १.३५फ़्, शा.प. ३६७५, सू.मु. ७७.४)</p>
<p>दृष्टिः स्निह्यति निर्भरं प्रियतमे वैदग्ध्यभाजो गिरः</p>
<p>पाणिः कुन्तलमालिकाविरचने त्यक्तान्यकार्यग्रहः ।</p>
<p>वक्षः संव्रियते पुनः पुनरिदं भारालसं गम्यते</p>
<p>जाता सुभ्रु मनोरमा तव दशा कस्मादकस्मादियम् ॥५०२॥</p>
<p>कस्यचित। (शृ.ति. १.३९फ़्)</p>
<p>यथा रोमाञ्चोऽयं स्तनभुवि लसत्स्वेदकणिको</p>
<p>यथा दृष्टिस्तिर्यक्पतति सहसा सङ्कुचति च ।</p>
<p>तथा शङ्केऽमुष्याः प्रणयिनि दरास्वादितरसं</p>
<p>न मध्यस्थं चेतः प्रगुणरमणीयं न च दृढम् ॥५०३॥</p>
<p>कस्यचित।</p>
<p>न वक्ति प्रेमार्द्रं न खलु परिरम्भं रचयति</p>
<p>स्थितौ तस्यां तस्यां करकमललीलां न सहते ।</p>
<p>स्मितज्योत्स्नाकान्तं मुखमभिमुखं नैव कुरुते</p>
<p>तथाप्यन्तः प्रीतिं वपुषि पुलकोऽस्याः कथयति ॥५०४॥</p>
<p>कालिदासस्य ।</p>
<p>यदन्योन्यप्रेमप्रवणयुवतीमन्मथकथा</p>
<p>समारम्भे स्तम्भीभवति पुलकैरञ्चिततनुः ।</p>
<p>तथा मन्ये धन्यं परमसुरतब्रह्मनिरतं</p>
<p>कुरङ्गाक्षी दीक्षागुरुमकृत कञ्चित्सुकृतिनम् ॥५०५॥</p>
<p>नरसिंहस्य । (सु.र. ३७४)</p>
<p>७. प्रगल्भा</p>
<p>गण्डे मण्डनमात्मनैव कुरुते वैदग्ध्यगर्वादसौ</p>
<p>मुक्त्वा हेमविभूषणानि तनुते तालीदलेषु ग्रहम् ।</p>
<p>मन्दा कन्दुकखेलनाय भजते शारीषु शिक्षारसं</p>
<p>तन्व्याश्चित्रमकाण्ड एव लडहे भावे निबद्धो भरः ॥५०६॥</p>
<p>कस्यचित। (सू.मु. ५१.१२)</p>
<p>दोलायां जघनस्थलेन चलता लोलेक्षणा लज्जते</p>
<p>सज्जं मौग्ध्यविसर्जनाय सुतनोः शृङ्गारमित्रं वपुः ।</p>
<p>स्पर्शः कण्टककोटिभिः कुटिलया लीलावने नेष्यते</p>
<p>धत्ते दिक्षु निरीक्षणं स्मितमुखी पारावतानां रुतैः ॥५०७॥</p>
<p>बिल्हणस्य । (Vच्८.८६, शा.प. ३२७८, सू.मु. ५१.१४)</p>
<p>प्रियस्य रूढप्रणयस्य काचित्</p>
<p>किञ्चित्समुत्सार्य नितम्बबिम्बम् ।</p>
<p>भ्रुवस्त्रिभागेन तरङ्गितेन</p>
<p>सलीलमर्धासनमादिदेश ॥५०८॥</p>
<p>प्रवरसेनस्य ।</p>
<p>मधुरवचनैः सभ्रूभङ्गैः कृताङ्गुलितर्जनैर्</p>
<p>अलसवलितैरङ्गन्यासैर्महोत्सवबन्धुभिः ।</p>
<p>असकृदसकृत्स्फारस्फारैरपाङ्गविलोकितैस्</p>
<p>त्रिभुवनजये सा पञ्चेषोः करोति सहायताम् ॥५०९॥</p>
<p>रुद्रटस्य । (शृ.ति. १.४२द्)</p>
<p>अभ्यस्य स्मरदंशकौशलमुपाध्यायीरुपास्यावयोः</p>
<p>क्रीडाम्नायरहस्यवस्तुनि मिथोऽप्यासीज्जिगीषा सखि ।</p>
<p>उत्कम्पोत्पुलकाङ्गसंभृतघनस्वेदाबिलस्तन्मया</p>
<p>सद्यो निष्प्रतिभः स मन्मथकथावैतण्डिकः खण्डितः ॥५१०॥</p>
<p>योगोकस्य ।</p>
<p>८. नवोढा</p>
<p>प्रथयति मयि व्याजेनाङ्गं ह्रिया च निगूहते</p>
<p>क्षिपति विशदस्निग्धं चक्षुः क्षणाच्च नियच्छति ।</p>
<p>मम च सहते दृष्टा दृष्टिं पुनश्च समीहते</p>
<p>वहति हृदये कामं बाला न चोज्झति वामताम् ॥५११॥</p>
<p>चन्द्रस्वामिनः ।</p>
<p>पटालग्ने पत्यौ नमयति मुखं जातविनया</p>
<p>हठाश्लेषं वाञ्छत्यपहरति गात्राणि निभृतम् ।</p>
<p>न शक्नोत्याख्यातुं स्मितमुखसखीदत्तनयना</p>
<p>ह्रिया ताम्यत्यन्तः प्रथमपरिहासे नववधूः ॥५१२॥</p>
<p>अमरुकस्य । (अमरु ३८, Sव्२०५६, शा.प. ३६७३; स.क.आ.ं ११२८; Vइश्नुदस्तो उ.नी. ५.१९)</p>
<p>निर्यन्त्रणं विहर मा चिरस्य प्रसीद</p>
<p>किं वेपसे पवनवेल्लितवल्लरीव ।</p>
<p>क्षीरोदचञ्चलदृगञ्चलपातमात्रैः</p>
<p>क्रीते जने क इव संभ्रमसंनिरोधः ॥५१३॥</p>
<p>गोवर्धनस्य ।</p>
<p>अवचनं वचनं प्रियसंनिधा</p>
<p>वनवलोकनमेव विलोकनम् ।</p>
<p>अवयवावरणं च यदञ्चल</p>
<p>व्यतिकरेण तदङ्गसमर्पणम् ॥५१४॥</p>
<p>कालिदासस्य । (सु.र. ५०२, सू.मु. ८८.१८)</p>
<p>क्षिपति दयिते दृष्टिं वक्रामपाङ्गतरङ्गिणीं</p>
<p>हसितमनभिव्यक्तं मध्ये दधाति कपोलयोः ।</p>
<p>मृदु मदकलं किञ्चिद्वाक्यं कथञ्चन मुञ्चती</p>
<p>हरति हृदयं प्रौढेवेयं नवापि नितम्बिनी ॥५१५॥</p>
<p>उमापतिधरस्य ।</p>
<p>९. विस्रब्धनवोढा</p>
<p>दृष्टा दृष्टिमधो ददाति कुरुते नालापमाभाषिता</p>
<p>शय्यायां परिवृत्य तिष्ठति बलादालिङ्गिता वेपते ।</p>
<p>निर्यान्तीषु सखीषु वासभवनान्निर्गन्तुमेवेहते</p>
<p>जाता वामतयैव मेऽद्य सुतरां प्रीत्यै नवोढा प्रिया ॥५१६॥</p>
<p>श्रीहर्षदेवस्य । (ण्न्३.४, Sव्२०७२, सु.र. ४६९, शा.प. ३६७२, सू.मु. ७७.२)</p>
<p>अपि भुजलतोत्क्षेपादस्याः कृतं परिरम्भणं</p>
<p>प्रियसहचरीक्रीडालापे श्रुता अपि सूक्तयः ।</p>
<p>नवपरिणयव्रीडावत्या मुखोन्नतियत्नतोऽप्य्</p>
<p>अलसवलिता तिर्यग्दृष्टिः करोति महोत्सवम् ॥५१७॥</p>
<p>कालिदासनन्दिनः ।</p>
<p>हरति रुचिरं गाडाश्लेषे यदङ्गकमङ्गना</p>
<p>स्थगयति तथा यत्पाणिभ्यां मुखं परिचुम्बने ।</p>
<p>यदपि बहुशः पृष्टा किञ्चिद्ब्रवीत्यपरिस्फुटं</p>
<p>रमयतितरां तेनैवासौ मनोभिनवा वधूः ॥५१८॥</p>
<p>कस्यचित। (Sव्२०६१)</p>
<p>प्रगल्भस्त्रीशिक्षानियमितभयव्रीडमुदित</p>
<p>स्मरोत्कम्पस्वेदं वहति घनमालिङ्गति मुहुः ।</p>
<p>मुहुः स्वादु स्वैरं वदति निभृतं पश्यति मुहुश्</p>
<p>चिरादेवं धन्या नचिरपरिणीता रमयति ॥५१९॥</p>
<p>प्रियाकरस्य ।</p>
<p>दन्ताग्रग्रहणं करोति शनकैर्नैवाधरे खण्डनं</p>
<p>कण्ठे श्लिष्यति निर्भरग्रहविधिं कर्तुं पुनः शङ्कते ।</p>
<p>तिष्ठत्येव रतान्तरेष्वभिमुखं नैवाभियुङ्क्ते स्वयं</p>
<p>निष्प्रागल्भ्यतयैव वल्लभतरो यूनां नवोढाजनः ॥५२०॥</p>
<p>भ्रमरदेवस्य । (Sव्२१११)</p>
<p>१०. गर्भिणी</p>
<p>आविर्भूतविपाण्डुरच्छवि मुखं क्षामा कपोलस्थली</p>
<p>सव्यापारपरिश्लथे च नयनेऽनुत्साहमुग्धं वपुः ।</p>
<p>श्यामीभूतमुखं पयोधरयुगं मध्यः स्वभावोच्छ्रितो</p>
<p>जातान्यैव मनोहराकृतिरहो गर्भोदये सुभ्रुवः ॥५२१॥</p>
<p>कालिदासनन्दिनः ।</p>
<p>हारिद्रमम्बरमुपान्तनिबद्धचक्रम्</p>
<p>एकं कुलस्थितिवशाद्दधती प्रियासौ ।</p>
<p>तत्कालमङ्गलसमाचरणप्रयत्न</p>
<p>व्यासिद्धकेलिरपि मङ्गमातनोति ॥५२२॥</p>
<p>तस्यैव ।</p>
<p>मृदासक्ता हृद्यं स्थगयति मुखं चुम्बति मयि</p>
<p>स्तनौ पाण्डुश्यामौ मम करतलादाक्षिपति च ।</p>
<p>कृते गर्भालापे विशदहसितं रक्षति रुषा</p>
<p>प्रिया सर्वाकारं विशति हृदयं वल्लभतया ॥५२३॥</p>
<p>कर्णाटदेवस्य ।</p>
<p>अलसमधुरा स्निग्धा दृष्टिर्घनत्वमुपागता</p>
<p>किसलयरुचिर्निस्ताम्बूलस्वभावधरोधरः ।</p>
<p>त्रिवलिवलया लेखोन्नेया घटन्त इवैकतः</p>
<p>प्रकृतिसुभगा गर्भेणासौ किमप्युपपादिता ॥५२४॥</p>
<p>तस्यैव ।</p>
<p>परिणतशरकाण्डा पाण्डुरा गण्डभित्तिः</p>
<p>कुचकलसमुखश्रीः कालिमानं दधाति ।</p>
<p>व्यपनतकृशभावं पीनतामेति मध्यं</p>
<p>वपुरतिशयगौरं गर्भमाविष्करोति ॥५२५॥</p>
<p>पशुपतिधरस्य ।</p>
<p>११. कुलस्त्री</p>
<p>कुर्वीथाः श्वशुरस्य भक्तिमधिकां श्वश्र्वाश्च पादानतिं</p>
<p>स्नेहं भृत्यजने प्रतीच्छ रभसाद्द्वारागतान्बान्धवान।</p>
<p>भर्तारं सुखदुःखयोरविकृतप्रेमानुबन्धोदया</p>
<p>गेहे वा विपिनेऽपि वा सहचरीवृत्तेन नित्यं भज ॥५२६॥</p>
<p>कालिदासनन्दिनः ।</p>
<p>न नयति बहुमानस्यास्पदं स्निग्धबन्धून्</p>
<p>न च गुणिनि समृद्धेऽप्यादरं याति ताते ।</p>
<p>न भजति धृतिमन्तर्नन्दनेऽप्यन्तरात्मा</p>
<p>भवति हि पतिनिष्ठं प्रेम साध्वीजनस्य ॥५२७॥</p>
<p>उमापतिधरस्य ।</p>
<p>अभ्युत्थानमुपागते गृहपतौ तद्भाषणे नम्रता</p>
<p>तत्पादार्पितदृष्टिरासनविधिस्तस्योपचर्या स्वयम् ।</p>
<p>सुप्ते तत्र शयीत तत्प्रथमतो जह्याच्च शय्यामिति</p>
<p>प्राच्यैः पुतिर्निवेदिताः कुलवधूसिद्धान्तधर्मा अमी ॥५२८॥</p>
<p>राजशेखरस्य । (बा.रा. ४.४३)</p>
<p>शिरो यदवगुण्ठितं सहजरूढलज्जानतं</p>
<p>गतं च परिमन्थरं चरणकोटिलग्ने दृशौ ।</p>
<p>वचः परिमितं च यन्मधुरमन्दमन्दाक्षरं</p>
<p>निजं तदियमङ्गना वदति नूनमुच्चैः कुलम् ॥५२९॥</p>
<p>क्षेमीश्वरस्य ।</p>
<p>शुश्रूषस्व गुरून्कुरु प्रियसखिवृत्तिं सपत्नीजने</p>
<p>भर्तुर्विप्रकृतापि रोषणतया मा स्म प्रतीपं गमः ।</p>
<p>भूयिष्ठं भव दक्षिणा परिजने भोगेष्वनुत्सेकिनी</p>
<p>यान्त्येवं गृहिणीपदं युवतयो वामाः कुलस्याधयः ॥५३०॥</p>
<p>कालिदासस्य । (Sःअक्. ४.१८, सू.मु. ११८.१)</p>
<p>१२. असती</p>
<p>सिकतिलतलाः सान्द्रच्छायास्तटान्तविलम्बिनः</p>
<p>शिशिरमरुतां लीलावासाः क्वणज्जलरङ्कवः ।</p>
<p>अविनयवतीनिर्विच्छेदस्मरव्ययदायिनः</p>
<p>कथय मुरले केनामी ते कृता निचुलद्रुमाः ॥५३१॥</p>
<p>विद्यायाः । (सु.र. ८०९)</p>
<p>पत्युः केलिभिरस्थिषु च्छिदुरता मर्मक्षतिर्नर्मणा</p>
<p>शृङ्गारेण गुरुव्यथा समुदयत्युच्चाटनं चाटुभिः ।</p>
<p>ध्यायन्त्याः सततोत्सुकेन मनसा नीरन्ध्रवानीरिणीर्</p>
<p>आकौमारमुपास्यमानमुरलासीमाभुवः सुभ्रुवः ॥५३२॥</p>
<p>उमापतिधरस्य ।</p>
<p>यः कौमारहरः स एव हि वरस्ता एव चैत्रक्षपास्</p>
<p>ते चोन्मीलितमालतीसुरभयः प्रौढाः कदम्बानिलाः</p>
<p>सा चैवास्मि तथापि तत्र सुरतव्यापारलीलाविधौ</p>
<p>रेवारोधसि वेतसीतरुतले चेतः समुत्कणंहते ॥५३३॥</p>
<p>कस्यचित। (सु.र. ८१५; शा.प. ३७६८; सू.मु. ८७.९; Sद्१.२, पद्या. ३८२, CःCः २.१.५८, २.१३.१२१, ३.१.७८.)</p>
<p>दावालीढकलेवरे विटपिनि प्राप्तोद्गमानङ्कुरान्</p>
<p>अग्रे पल्लवितैर्मनोभिरचिराच्चेतोभुवा नर्तिताः ।</p>
<p>सानन्दाश्रु विलोकयन्ति कलितस्वेदं स्पृशन्त्यादराद्</p>
<p>उत्कम्पाङ्गुलि दर्शयन्ति मदनक्रीडामहस्मारिणः ॥५३४॥</p>
<p>जलचन्द्रस्य ।</p>
<p>तस्याः सम्प्रति वासरक्रमनमत्तोये तमालातटे</p>
<p>साकूतं निपतन्ति वेतसलताकुञ्जोदरे दृष्टयः ।</p>
<p>सोत्कम्पस्खलितांशुकस्तनतटं सोल्लासकाञ्चीगुण</p>
<p>ग्रन्थिन्यस्तचलाङ्गुलीकिसलयं स्वेदार्द्रहस्ताम्बुजम् ॥५३५॥</p>
<p>चण्डालचन्द्रस्य ।</p>
<p>१३. कुलटोपदेशः</p>
<p>वयं बाल्ये बालांस्तरुणिमनि यूनः परिणताव्</p>
<p>अपीच्छामो वृद्धांस्तदिह कुलरक्षा समुचिता ।</p>
<p>त्वयारब्धं जन्म क्षपयितुमनेनैकपतिना</p>
<p>न नो गोत्रे पुत्रि क्वचिदपि सतीलाञ्छनमभूत॥५३६॥</p>
<p>विद्यायाः । (स.क.आ. ३.१६३, शा.प. ३७६१)</p>
<p>उन्मीलद्यौवनासि प्रियसखि विषमाः श्रेणयो नागराणां</p>
<p>तस्मात्कोऽपि त्वयाद्य प्रभृति न सहसा संमुखं वीक्षणीयः ।</p>
<p>यावच्चन्द्रार्कमेकः पतिरतिशयितश्रद्धया सेवितव्यः</p>
<p>कर्तव्या रूपरक्षा वचसि न हृदयं देयमस्मद्विधानाम् ॥५३७॥</p>
<p>शरणस्य ।</p>
<p>आराध्यः पतिरेव तस्य च पदद्वन्द्वानुवृत्तिर्व्रतं</p>
<p>केनैताः सखि शिक्षितासि विपथप्रस्थानदुर्वासनाः ।</p>
<p>किं रूपेण न यत्र मज्जति मनो यूनां किमाचार्यकैर्</p>
<p>गूढानङ्गरहस्ययुक्तिषु फलं येषां न दीर्घं यशः ॥५३८॥</p>
<p>तस्यैव ।</p>
<p>अस्माकं व्रतमेतदेव यदयं कुञ्जोदरे जागरः</p>
<p>शुश्रूषा मदनस्य वक्त्रमधुभिः सन्तर्पणीयोऽतिथिः ।</p>
<p>निस्त्रिंशाः शतशः पतन्तु शिरसश्छेदोऽथवा जायताम्</p>
<p>आत्मीयं कुलवर्त्म पुत्रि न मनागुल्लङ्घनीयं त्वया ॥५३९॥</p>
<p>वैद्यगदाधरस्य ।</p>
<p>कुलोत्कर्षात्स्नेहात्कमितुरथवा पातकभयात्</p>
<p>सखि श्रद्धा ते स्याद्यदि विनयमालम्बितुमपि ।</p>
<p>किमेभिर्दातव्यं परिकलयं शिप्रातटरुहां</p>
<p>करञ्जानां कुञ्जैरविनयवतीनर्मनिपुणैः ॥५४०॥</p>
<p>डिम्बोकस्य ।</p>
<p>१४. गुप्तासती</p>
<p>दृष्टिं हे प्रतिवेशिनि क्षणमिहाप्यस्मद्गृहे दास्यसि</p>
<p>प्रायेणास्य शिशोः पिता न विरसाः कौपीरपः पास्यति ।</p>
<p>एकाकिन्यपि यामि सत्वरमितः स्रोतस्तमालाकुलं</p>
<p>नीरन्ध्रास्तनुमालिखन्तु जरठच्छेदानलग्रन्थयः ॥५४१॥</p>
<p>विद्यायाः । (द.रू. २.२१अ, शा.प. ३७६९, सू.मु. ८७.७, सु.र. ८०७)</p>
<p>उपान्तप्रोन्मीलद्विटपिजटिलां कौतुकवती</p>
<p>कदाचिद्गन्तासि प्रियसखि न शिप्रातटभुवम् ।</p>
<p>यदस्यां मुक्तास्रग्विहितसितभोगिभ्रमतया</p>
<p>वयोरूढः केकी लिखति नखरेण स्तनतटम् ॥५४२॥</p>
<p>मधोः ।</p>
<p>षष्ठ्यां गन्तुमरण्यमस्मि चकिता यत्रार्चयन्ती द्रुमान्</p>
<p>दृष्ट्वैवापतिता भुजङ्गमभितो व्यस्तापयान्ती ततः ।</p>
<p>विश्लिष्यद्वसना विकीर्णकवरी जातक्षता कण्टकैः</p>
<p>कास्मीति स्वमहं न वेद सखि तद्वन्दे व्रतं तादृशम् ॥५४३॥</p>
<p>गोविन्दस्वामिनः ।</p>
<p>अन्यासां न किमस्ति वेश्मनि वधूः कैवं निशि प्रावृषि</p>
<p>प्रैति प्रान्ततडागमम्ब गृहिणि स्वस्थासि मेऽवस्थया ।</p>
<p>भग्नोऽयं वलयो घटो विघटितः क्षण्णा तनुः कण्टकैर्</p>
<p>आक्रान्तः स तथा भुजङ्गहतकः कष्टं न यद्दष्टवान॥५४४॥</p>
<p>पातुकस्य ।</p>
<p>अम्ब श्वश्रु यदि त्वया हतशुकः संवर्धनीयस्तदा</p>
<p>लौहं पञ्जरमस्य दुर्णयवतो गाढान्तरं कारय ।</p>
<p>अद्यैवं वदरीनिकुञ्जकुहरे संलीनमन्विष्यती</p>
<p>दष्टा यन्न भुजङ्गमेन तदतिश्रेयः किमेभिः क्षतैः ॥५४५॥</p>
<p>कस्यचित। (सु.र. ८१८)</p>
<p>१५. विदग्धासती</p>
<p>ग्रामान्ते वसतिर्ममातिविजने दूरप्रवासी पतिर्</p>
<p>गेहे देहवती जरेव जरती श्वश्रूर्द्वितीया परम् ।</p>
<p>एतत्पान्थ वृथा विडम्बयति मां बाल्यातिरिक्तं वयः</p>
<p>सूक्ष्मं वीक्षितुमक्षमेह जनता वासोन्यतश्चिन्त्यताम् ॥५४६॥</p>
<p>बलभद्रस्य ।</p>
<p>एकाकिनी परवशा तरुणी तथाहम्</p>
<p>अस्मिन्गृहे गृहपतिश्च गतो विदूरम् ।</p>
<p>किं याचसे तदिह वासमियं वराकी</p>
<p>श्वश्रूर्ममान्धवधिरा ननु मूढपान्थ ॥५४७॥</p>
<p>रुद्रस्य । (Kआव्यालङ्कार ७.४१)</p>
<p>अम्बा शेतेऽत्र वृद्धा परिणतवयसामग्रणीरत्र तातो</p>
<p>निःशेषागारकर्मश्रमशिथिलतनुर्गर्भदासी तथात्र ।</p>
<p>अस्मिन्पापाहमेका कतिपयदिवसप्रोषितप्राणनाथा</p>
<p>पान्थायेत्थं युवत्या कथितमभिमतं व्याहृतिव्याजपूर्वम् ॥५४८॥</p>
<p>भट्टस्य । (सु.र. ८१२, सू.मु. ८७.१२)</p>
<p>पुरः पल्ली शून्या तदनु च विदूरेऽस्ति नगरं</p>
<p>परं पारे गङ्गं चरमगिरिगामी च मिहिरः ।</p>
<p>इतो यान्तं प्रान्ते मम रमणमालोकयसि चेत्</p>
<p>ततस्ते कल्याणं पथिक स हि तत्र प्रहरिकः ॥५४९॥</p>
<p>नीलोकस्य ।</p>
<p>पान्थ स्वैरगतिं विहाय झटिति प्रस्थानमारभ्यताम्</p>
<p>अत्यन्तं करिशूकराहित्गवयिर्भीमं पुरः काननम् ।</p>
<p>चण्डांशोरपि रश्मयः प्रतिदिशं म्लानास्त्वमेको युवा</p>
<p>स्थानं नास्ति गृहे ममापि भवतो बालाहमेकाकिनी ॥५५०॥</p>
<p>कस्यचित। (सु.र. ८१०)</p>
<p>१६. लक्षितासती</p>
<p>दशनपदमतिस्फुटं विभाति</p>
<p>स्फुरति तनुः श्रमवारिसिक्तमास्यम् ।</p>
<p>अवितथमभिधत्स कामिनि त्वां</p>
<p>कुटिलगतिर्न दष्टवान्भुजङ्गः ॥५५१॥</p>
<p>कस्यचित।</p>
<p>न्यस्तं न स्तनमण्डले नखपदं कण्ठान्न विश्लेषिता</p>
<p>मुक्ता हारलता कपोलफलके लुप्ता न पत्रावली ।</p>
<p>मुग्धे यद्यपि तेन ते न दशनैर्भिन्नोऽद्य बिम्बाधरस्</p>
<p>तद्वैलक्ष्यविजृम्भितैरिह तथाप्युन्नीयते दुर्णयः ॥५५२॥</p>
<p>श्रीमल्लक्ष्मणसेनस्य ।</p>
<p>निर्धौताञ्जनलक्ष्मनेत्रमरुणोच्छूना कपोलस्थली</p>
<p>क्रान्तेवाधरपालिरस्फुटमिलल्लेखा तटी पार्श्वयोः ।</p>
<p>निद्राघूर्णितनिष्प्रयत्नशिथिलान्यङ्गानि ते तद्वयं</p>
<p>नो विद्मः सखि संमुखः स भगवान्कस्याद्य पुष्पायुधः ॥५५३॥</p>
<p>उमापतिधरस्य ।</p>
<p>मीलच्चक्षुरनुक्षणं पुलकिनी धत्से यदन्तर्मुदं</p>
<p>सावज्ञं यदुपान्तसङ्कुचितया दृष्ट्या पतिं पश्यसि ।</p>
<p>यद्वक्रास्वपि वेषभाषितकलास्वभ्यासमालम्बसे</p>
<p>तन्मन्ये सखि नागरस्य विषयं कस्यापि यातासि किम् ॥५५४॥</p>
<p>तस्यैव ।</p>
<p>परिणतसखीवाङ्निर्वेदान्निवृत्तगृहग्रहे</p>
<p>सुदति मदनाद्वैताभ्यासान्निकुञ्जनिवासिनि ।</p>
<p>कनखलशिलोत्खेलद्गङ्गास्खलद्गुरुकीकसः</p>
<p>कथय कतमो वानप्रस्थाश्रमेऽद्य तवातिथिः ॥५५५॥</p>
<p>पादूकस्य ।</p>
<p>१७. वेश्या</p>
<p>ईर्ष्या कुलस्त्रीषु न नायकस्य</p>
<p>निःशङ्ककेलिर्न पराङ्गनासु ।</p>
<p>वेश्यासु चैतद्द्वितयं प्ररूढं</p>
<p>सर्वस्वमेतास्तदहो स्मरस्य ॥५५६॥</p>
<p>रुद्रटस्य । (शृ.ति. १.६९)</p>
<p>कुप्यत्पिनाकिनेत्राग्निज्वालाभस्मीकृतः पुरा ।</p>
<p>उज्जीवति पुनः कामो मन्ये वेश्यावलोकितैः ॥५५७॥</p>
<p>तस्यैव । (शृ.ति. १.७०)</p>
<p>सश्रीकोलकपल्लवेन तिमिरस्ताम्बूलरागच्छविः</p>
<p>स्वच्छायादशनव्रणैर्नखपदैश्चित्रा च पत्रावली ।</p>
<p>लोलापाङ्गविलोकितस्तवकिता कर्णोत्पलश्रीरिति</p>
<p>व्यक्तोद्दीपितभूषणः स्मरमपि क्षुभ्नन्ति वारस्त्रियः ॥५५८॥</p>
<p>जलचन्द्रस्य ।</p>
<p>श्रोणीभारभरालसा दरगलन्माल्योपवृत्तिच्छलाल्</p>
<p>लोलोत्क्षिप्तभुजोपदर्शितकुचोन्मीलन्नखाङ्कावलिः ।</p>
<p>लोलेन्दीवरदामदीर्घतरया दृष्ट्या धयन्ती मनो</p>
<p>दारान्दोलनलोलकङ्कणझणत्कारोत्तरं सर्पति ॥५५९॥</p>
<p>कृष्णमिश्रस्य । (प्र.च. २.३४)</p>
<p>समुद्रवीचीव चलस्वभावा</p>
<p>सन्ध्याभ्रलेखेव मुहूर्तरागा ।</p>
<p>वेश्या कृतार्था पुरुषं हृतस्वं</p>
<p>निष्निषीडितालक्तकवज्जहाति ॥५६०॥</p>
<p>शूद्रकस्य । (मृच्छकटिका ४.१५)</p>
<p>१८. दाक्षिणात्यस्त्री</p>
<p>आमूलतो वलितकुन्तलचारुचूड</p>
<p>चूर्णालकप्रकरलाञ्छितभालभागः ।</p>
<p>कक्षानिवेशनिविडीकृतनीविरेष</p>
<p>वेषश्चिरं जयति कुन्तलकामिनीनाम् ॥५६१॥</p>
<p>राजशेखरस्य ।</p>
<p>नेत्रयात्राशरक्षेपैस्त्र्यम्बकस्यापि ताडनी ।</p>
<p>भ्रूलता द्राविडस्त्रीणां द्वितीयं कामकार्मुकम् ॥५६२॥</p>
<p>तस्यैव । (बा.रा.. १०.६८)</p>
<p>मुखानि चारूणि घनाः पयोधरा</p>
<p>नितम्बपृथ्व्यो जघनोत्तमश्रियः ।</p>
<p>तनूनि मध्यानि च यस्य सोभ्यगात्</p>
<p>कथं नृपाणां द्रविडीजनो हृदः ॥५६३॥</p>
<p>पाणिनेः ।</p>
<p>वाचो माधुर्यवर्षिण्यो नाभयः शिथिलांशुकाः ।</p>
<p>दृष्टयश्च चलद्भ्रूका मण्डनान्यन्ध्रयोषिताम् ॥५६४॥</p>
<p>भर्तृमेण्ठस्य ।</p>
<p>द्रविडीनां ध्रुवं लीलारेचितभ्रूलते मुखे ।</p>
<p>आसज्य राज्यभावं स्वं सुखं स्वपिति मन्मथः ॥५६५॥</p>
<p>कस्यचित। (स.क.आ. २.२००)</p>
<p>१९. पाश्चात्यस्त्री</p>
<p>प्रपञ्चितकलातन्त्रे पञ्चालीकेलिकर्मणि ।</p>
<p>सर्वास्त्रमोक्षं लभते समं कुसुमकार्मुकः ॥५६६॥</p>
<p>राजशेखरस्य । (बा.रा. १०.८७)</p>
<p>खेलं संचरितुं तरङ्गतरलभ्रूलेखमालोकितुं</p>
<p>रम्यं स्थातुमनादरार्पितमनोमुद्रं च सम्भाषितुम् ।</p>
<p>सन्त्यज्योज्जयिनीजनीर्विवदितुं हृद्यं च लङ्कापते</p>
<p>प्रत्यङ्गार्पणसुन्दरं च न जनो जानाति रन्तुं पुरः ॥५६७॥</p>
<p>तस्यैव । (बा.रा. १०.८१, सू.मु. १०७.२५)</p>
<p>चकीर्य एव चतुराश्चन्द्रिकापानकर्मणि ।</p>
<p>आवन्त्य एव निपुणाः स्त्रियः सुरतकर्मणि ॥५६८॥</p>
<p>तस्यैव । (Sब्र्१०.८२, सा.द. उन्देर्१०.६८)</p>
<p>ताडङ्कवल्गनतरङ्गितगण्डलेख</p>
<p>मानाभिलम्बिदरदोलिततारहारम् ।</p>
<p>आश्रोणि गुल्फपरिमण्डलितोत्तरीयं</p>
<p>वेशं नमस्यत महोदयसुन्दरीणाम् ॥५६९॥</p>
<p>कस्यचित।</p>
<p>बाहुद्वन्द्वे वलयरचना रक्तकौशेयसूत्रैः</p>
<p>सिन्दूरान्तस्तवकशवला सामि सीमन्तलक्ष्मीः ।</p>
<p>दूर्वाश्यामं तिलकमलिके ग्रन्थिलः केशपाशः</p>
<p>प्रीतिं काशीनगरसुदृशामेव वेषस्तनोति ॥५७०॥</p>
<p>कस्यचित।</p>
<p>२०. उदीच्यप्राच्ये</p>
<p>कान्तिं कुङ्कुमकेशरान्मधुरतां द्राक्षारसस्यासवाद्</p>
<p>वैदर्भीपरिपाकपूतवचसः काव्यात्कवेर्मार्दवम् ।</p>
<p>पार्श्वादेव जरातुरेण विधिना तं तं गृहीत्वा गुणं</p>
<p>सृष्टा हन्त हरन्ति कस्य न मनः कश्मीरवामभ्रुवः ॥५७१॥</p>
<p>उमापतिधरस्य ।</p>
<p>हूणीनां हरिणाङ्कपाण्डुमधुरश्रीभाजि गण्डस्थले</p>
<p>शोभां कामपि बिभ्रति प्रणिहिताः कश्मीरविच्छित्तयः ।</p>
<p>अप्यासां स्तनमण्डले परिणमन्मालूरगौरे श्रियं</p>
<p>संधत्ते नवसान्ध्यरश्मिरुचिरं माञ्जिष्ठपट्टांशुकम् ॥५७२॥</p>
<p>तस्यैव ।</p>
<p>उत्तरापथकान्तानां किं ब्रूमो रामणीयकम् ।</p>
<p>यासां तुषारसम्भेदे न म्लायति मुखाम्बुजम् ॥५७३॥</p>
<p>अमृतदत्तस्य ।</p>
<p>अत्रार्द्रचन्दनकुचार्पितसूत्रहार</p>
<p>सीमन्तचुम्बिसिचयस्फुटबाहुमूलः ।</p>
<p>दूर्वाप्रकाण्डरुचिरासु गुरूपभोगो</p>
<p>गौडाङ्गनासु चिरमेष चकास्ति वेषः ॥५७४॥</p>
<p>राजशेखरस्य ।</p>
<p>वासः सूक्ष्मं वपुषि भुजयोः काञ्चनी चाङ्गदश्रीर्</p>
<p>मालागर्भः सुरभिमसृणैर्गन्धतैलैः शिखण्डः ।</p>
<p>कर्णोत्तंसे नवशशिकला निर्मलं तालपत्रं</p>
<p>वेशः केषां न हरति मनो बङ्गवाराङ्गनानाम् ॥५७५॥</p>
<p>कस्यचित।</p>
<p>२१. ग्राम्या</p>
<p>तथाप्यकृतकोत्तालहासपल्लविताधरम् ।</p>
<p>मुखं ग्रामविलासिन्यः सकलं राज्यमर्हति ॥५७६॥</p>
<p>भर्तृमेण्ठस्य ।</p>
<p>भाले कज्जलबिन्दुरिन्दुकिरणस्पर्धी मृणालाङ्कुरो</p>
<p>दोर्वल्लीषु शलाटुफेनिलफलोत्तंसश्च कर्णातिथिः ।</p>
<p>धम्मिल्लस्तिलपल्लवाभिषवणस्निग्धः स्वभावादयं</p>
<p>पान्थान्मन्थरयत्यनागरवधूवर्गस्य वेशग्रहः ॥५७७॥</p>
<p>चन्द्रचन्द्रस्य ।</p>
<p>न तथा नागरस्त्रीणां विलासा रमयन्ति नः ।</p>
<p>यथा स्वभावमुग्धानि वृत्तानि ग्राम्ययोषिताम् ॥५७८॥</p>
<p>कस्यचित।</p>
<p>मञ्चे रोमाञ्चिताङ्गी रतिमृदिततनोः कर्कटीवाटिकायां</p>
<p>कान्तस्याङ्गे प्रमोदादुभयभुजपरिष्वक्तकण्ठे निलीना ।</p>
<p>पादेन प्रेङ्खयन्ती मुखरयति मुहुः पामरी फेरवाणां</p>
<p>रात्रावुत्त्रासहेतोर्वृतिशिखरलतालम्बिनीं कम्बुमालाम् ॥५७९॥</p>
<p>विद्यायाः ।</p>
<p>हलक्षतकरस्पर्शत्रपयेवासिताननम् ।</p>
<p>बिभर्ति सुभगाभोगं ग्राम्यस्त्री स्तनमण्डलम् ॥५८०॥</p>
<p>आचार्यगोपीकस्य ।</p>
<p>२२. स्त्रीमात्रम्</p>
<p>यासां सत्यपि सद्गुणानुसरणे दोषानुबन्धः सदा</p>
<p>याः प्राणान्वरमर्पयन्ति न पुनः सम्पूर्णदृष्टिं प्रिये ।</p>
<p>अत्यन्ताभिमतेऽपि वस्तुनि विधिर्यासां निषेधात्मकस्</p>
<p>तास्त्रैलोक्यविलक्षणप्रकृतयो वामाः प्रसीदन्तु वः ॥५८१॥</p>
<p>बिभोकस्य । (सा.द. ३.११६, सु.र.को. ३८४, शा.प.. ३०७९)</p>
<p>दृशा दग्धं मनसिजं जीवयन्ति दृशैव याः ।</p>
<p>विरूपाक्षस्य जयिनीस्ताः स्तुवे वामलोचनाः ॥५८२॥</p>
<p>राजशेखरस्य । (सु.र. ३९५, वि.शा.भ. १.२, Sव्. १३०९, शा.प. ३०७८, सू.मु. ३७.२)</p>
<p>सोऽनङ्गः कुसुमानि पञ्च विशिखाः पुष्पाणि बाणासनं</p>
<p>स्वच्छन्दच्छिदुरा मधुव्रतमयी पङ्क्तिर्गुणः कार्मुके ।</p>
<p>एतत्साधन उत्सहेत स जगज्जेतुं कथं मन्मथस्</p>
<p>तस्यामोघममूर्भवन्ति नहि चेदस्त्रं कुरङ्गीदृशः ॥५८३॥</p>
<p>अमरसिंहस्य । (सु.र. ४०३)</p>
<p>यन्नामापि सुखाकरोति कलयत्युर्वीमपि द्यामिव</p>
<p>प्राप्तिर्यस्य यदङ्गसङ्गविधिना किं यन्न निह्नूयते ।</p>
<p>अन्तः किं च सुधासपत्नमनिशं जागर्ति यद्रागिणां</p>
<p>विस्रम्भास्पदमद्भुतं किमपि तत्कान्तेति तत्त्वान्तरम् ॥५८४॥</p>
<p>कस्यचित। (सु.र. ४३५)</p>
<p>व्यर्थं विलोक्य कुसुमेषुमसुव्ययेऽपि</p>
<p>गौरीपतीक्षणशिखिज्वलितो मनोभूः ।</p>
<p>रोषाद्वशीकरणमस्त्रमुपाददे यत्</p>
<p>सा सुभ्रुवां विजयते जगति प्रतिष्ठा ॥५८५॥</p>
<p>मनोविनोदस्य । (सु.र. ४४१)</p>
<p>२३. खण्डिता</p>
<p>तव कितव किमाभिर्वाग्भिरभ्यर्णचूत</p>
<p>क्षितिरुहि कलकण्ठालापमाकर्णयन्ती ।</p>
<p>रजनिमहमलज्जाजागरं पांशुलानाम्</p>
<p>उषसि विघस न त्वां पाणिनापि स्पृशामि ॥५८६॥</p>
<p>धर्मयोगेश्वरस्य ।</p>
<p>सार्धं मनोरथशतैस्तव धूर्त कान्ता</p>
<p>सैव स्थिता मनसि कृत्रिमभावरम्या ।</p>
<p>अस्माकमस्ति न हि कश्चिदिहावकाशस्</p>
<p>तस्मात्कृतं चरणपातविडम्बनाभिः ॥५८७॥</p>
<p>रुद्रटस्य । (शृ.ति. १.४१द्; शा.प. ३५६३; सू.मु. ५७.१६; स.क.आ.ं ५८७; पद्या.. २१८)</p>
<p>पादान्ते पतितः प्रियः पततु न प्रव्यक्तबाष्पोद्गमः</p>
<p>संजातः स न जायतां त्वमधुना तद्वक्त्रमत्रागता ।</p>
<p>एकाहं तटिनीतटान्तविटपागारे यदा जागरं</p>
<p>नासीत्कापि सखी तदा घनतः स्तोमावृतायां निशि ॥५८८॥</p>
<p>आचार्यगोपीकस्य ।</p>
<p>किं ते बाष्पस्तिरयति दृशो किं सकम्पोऽधरस्ते</p>
<p>गण्डाभोगः कथय किमु ते कोपकेलीकषायः ।</p>
<p>निर्यर्यादे मम हि रजनी जागरक्लेशराशेर्</p>
<p>एकः साक्षी स खलु मुरलातीरवानीरकुञ्जः ॥५८९॥</p>
<p>वासुदेवस्य ।</p>
<p>ततश्चाभिज्ञाय स्फुरदरुणगण्डस्थलरुचा</p>
<p>मनस्विन्या रूढप्रणयकलहाविष्ठमनसा ।</p>
<p>अहो चित्रं चित्रं स्फुटमिति लपन्त्याश्रुकलुषं</p>
<p>रुषा ब्रह्मास्त्रं मे शिरसि निहितो वामचरणः ॥५९०॥</p>
<p>अमरुकस्य । (द.रू. ४.१७, Sव्१३२४)</p>
<p>२४. अन्यरतिचिह्नदुःखिता</p>
<p>हंहो कान्त रहोगतेन भवता यत्पूर्वमावेदितं</p>
<p>निर्भिन्ना तनुरावयोरिति मया तज्ज्ञातमद्य स्फुटम् ।</p>
<p>कामिन्या स्मरवेदनाकुलहृदा यः केलिकाले कृतः</p>
<p>सोऽत्यर्थं कथमन्यथा तुदति मामेष त्वदोष्ठव्रणः ॥५९१॥</p>
<p>कस्यचित। (सु.र. ६२४)</p>
<p>अयं धूर्तो मायाविनयमधुरादस्य वचसः</p>
<p>सखि प्रत्येषि त्वं प्रकृतिसरले पश्यसि न किम् ।</p>
<p>कपोले यल्लाक्षाबहलरसरागप्रणयिनीम्</p>
<p>इमां धत्ते मुद्रामनतिचिरवृत्तान्तपिशुनाम् ॥५९२॥</p>
<p>सोल्होकस्य । (सु.र. ६८५)</p>
<p>किमेताः स्वच्छन्दं वितथशपथोक्तीर्वितनुषे</p>
<p>भजेथास्तामेव प्रियसहचरीं चित्तमधुराम् ।</p>
<p>यया याच्ञानम्रे तव शिरसि सौभाग्यगरिम</p>
<p>प्रशस्तिर्न्यस्तेयं चरणनखलाक्षारसमयी ॥५९३॥</p>
<p>वामदेवस्य ।</p>
<p>लाक्षालक्ष्मललाटपट्टमभितः केयूरमुद्रा गले</p>
<p>वक्त्रे कज्जलकालिमा नयनयोर्स्ताम्बूलरागो घनः ।</p>
<p>दृष्टा कोपविधायि मण्डनमिदं प्रातश्चिरं प्रेयसो</p>
<p>लीलातामरसोदरे मृगदृशः श्वासाः समाप्तिं गताः ॥५९४॥</p>
<p>अमरोः (अमरु ५३ (८८); शा.प. ३७४०, Sभ्२२१५; सू.मु. ८२.१७; पद्या.. २२२; दशरूपक २.६)</p>
<p>निद्राच्छेदकषायिते तव दृशौ दृष्टिर्ममालोहिनी</p>
<p>वक्षो मुष्टिभिराहतं तव हृदि स्फूर्जन्ति मे वेदनाः ।</p>
<p>आश्चर्यं नवकुन्दकुड्मलशिखा तीक्ष्णैरमीभिर्नखैः</p>
<p>प्रत्यङ्गं तव जर्जरा तनुरहं जाता पुनः खण्डिता ॥५९५॥</p>
<p>उमापतिधरस्य ।</p>
<p>२५. लक्षितविरहिणी</p>
<p>कुचौ धत्तः कम्पं निपतति कपोलः करतले</p>
<p>निकामं निःश्वासः सकलमलकं ताण्डवयति ।</p>
<p>दृशः सामर्थ्यानि स्थगयति मुहुर्बाष्पसलिलं</p>
<p>प्रपञ्चोऽयं किञ्चित्तव सखि हृदिस्थं कथयति ॥५९६॥</p>
<p>अमरसिंहस्य । (सु.र. ७५०)</p>
<p>आहारे विरतिः समस्तविषयग्रामे निवृत्तिः परा</p>
<p>नासाग्रे नयनं यदेतदपरं यच्चैकतानं मनः ।</p>
<p>मौनं चेदमिदं च शून्यमखिलं यद्विश्वमाभाति ते</p>
<p>तद्ब्रूयाः सखि योगिनी किमसि भोः किं वियोगिन्यपि ॥५९७॥</p>
<p>राजशेखरस्य । (पद्या. २३८, सु.र. ७०३ ऱजसेखर, उ.नी. १३.७५)</p>
<p>यत्तालीदलपाकपाण्डुवदनं यन्नेत्रयोर्दुर्दिनं</p>
<p>गण्डः पाणिनिषेवणाच्च यदयं सङ्क्रान्तपञ्चाङ्गुलिः ।</p>
<p>गौरी क्रुध्यतु वर्तते यदि न ते तत्कोऽपि चित्ते युवा</p>
<p>धिक्धिक्त्वां सहपांशुखेलनसखीवर्गेऽपि यन्निह्नवः ॥५९८॥</p>
<p>तस्यैव । (वि.शा.भ. २.१४, सू.मु. ३९.२, सु.र. ७१२)</p>
<p>यत्सम्भाषणलालसेव कुरुषे वक्त्रेन्दुमर्धोन्नतं</p>
<p>धत्से बाहुलतार्गलां कुचतटे निष्कान्तिभीत्येव यत।</p>
<p>किं वा मन्त्रयते जनोऽयमिति यत्सर्वत्र शङ्काकुला</p>
<p>तज्जाने हृदि कोऽपि तिष्ठति युवा प्रौढश्च गूढश्च ते ॥५९९॥</p>
<p>शिल्हणस्य ।</p>
<p>यद्दौर्बल्यं वपुषि महती सर्वतश्चास्पृहा यन्</p>
<p>नासालक्ष्यं यदपि नयनं मौनमेकान्ततो यत।</p>
<p>एकाधीनं कथयति मनस्तावदेषा दशा ते</p>
<p>कोसावेकः कथय सुमुखि ब्रह्म वा वल्लभो वा ॥६००॥</p>
<p>लक्ष्मीधरस्य । (सु.र. ७१५)</p>
<p>२६. विरहिणी</p>
<p>श्वासास्ताण्डवितालकाः करतले सुप्ता कपोलस्थली</p>
<p>नेत्रे बाष्पतरङ्गिते परिणतः कण्ठे कलः पञ्चमः ।</p>
<p>अङ्गेषु प्रथमप्रबुद्धफलिनी लावण्यसंवादिनी</p>
<p>पाण्डिम्ना विरहोचितेन गमिता कान्तिः कथाशेषताम् ॥६०१॥</p>
<p>शधोकस्य । (सु.र. ७२९)</p>
<p>कस्मान्म्लायसि मालतीव मृदितेत्यालीजने पृच्छति</p>
<p>व्यक्तं नोदितमार्तयापि विरहे शालीनया बालया ।</p>
<p>अक्ष्णोर्बाष्पभरं निगृह्य कथमप्यालोकितः केवलं</p>
<p>किञ्चित्कुड्मलकोटिभिन्नशिखरश्चूतद्रुमः प्राङ्गणे ॥६०२॥</p>
<p>बाह्वटस्य । (सु.र. ७४१)</p>
<p>सा चन्द्रादपि मन्मथादपि जलद्रोणीसमीरादपि</p>
<p>त्रस्ता मन्मथमत्तसिन्धुरकरक्रीडाविहारस्थली ।</p>
<p>क्रीडा कल्पितकालकण्ठकपटस्वर्भानुचक्षुःश्रवः</p>
<p>श्रेणी सम्भृतदुष्प्रवेशशिविरक्रीडान्न निष्क्रामति ॥६०३॥</p>
<p>महादेवस्य ।</p>
<p>निःशेषा मणिपञ्जरावलिरसौ दात्यूहशून्या कृता</p>
<p>श्येना केलिवनेषु कोकिलकुलोच्छेदाय संचारिताः ।</p>
<p>किं कुर्मः पुनरत्र रात्रिमखिलां कल्यक्वणत्कोकिला</p>
<p>केलीय्पञ्चमहुङ्कृतेः स्वयमियं यन्मृत्युमाकाङ्क्षति ॥६०४॥</p>
<p>शिल्हणस्य ।</p>
<p>प्रयातेस्तं भानौ श्रितशकुनिनीडेषु तरुषु</p>
<p>स्फुरत्सन्ध्यारागे शशिनि शनकैरुल्लसति च ।</p>
<p>प्रियप्रत्याख्यानद्विगुणविरहोत्कण्ठितदृशा</p>
<p>तदारब्धं तन्व्या मरणमपि यत्रोत्सवपदम् ॥६०५॥</p>
<p>लडूकस्य । (Sव्१०९०, शा.प. ३४०४)</p>
<p>२७. विरहिणीवचनम्</p>
<p>जलार्द्रां चार्द्रां वा मलयजरसैर्मा मम कृथा</p>
<p>वृथा सद्यः पद्मच्छदनशयनं मापि च विधाः ।</p>
<p>अतीवार्द्रेणायं प्रियसखी शिखी वाडवनिभः</p>
<p>परीतापं प्रेयश्चिरविरहजन्मा जनयति ॥६०६॥</p>
<p>नरसिंहस्य ।</p>
<p>वृथा गाथाश्लोकैरलमलमलीकां मम रुजं</p>
<p>कदाचिद्धूर्तोऽसौ कविवचनमित्याकलयति ।</p>
<p>इदं पार्श्वे तस्य प्रहिणु सखि लग्नाञ्जनलव</p>
<p>स्रवद्बाष्पोत्पीडग्रथितलिपि ताडङ्कयुगलम् ॥६०७॥</p>
<p>शिल्हणस्य । (सू.मु. ४१.६)</p>
<p>गच्छामि कुत्र विदधामि किमत्र कस्मिंस्</p>
<p>तिष्ठामि कः खलु ममात्र भवेदुपायः ।</p>
<p>कर्तव्यवस्तुनि न मे सखि निश्चयोऽस्ति</p>
<p>त्वां चेतसा परमनन्यगतिः स्मरामि ॥६०८॥</p>
<p>कालिदासनन्दिनः ।</p>
<p>सखि मलयजं मुञ्च क्षारं क्षते किमिवार्प्यते</p>
<p>कुसुममशिवं कामस्यैतत्किलायुधमुच्यते ।</p>
<p>व्यजनपवनो मा भूच्छ्वासान्करोति ममाधिकान्</p>
<p>उपचितबले व्याधावस्मिन्मुधा भवति श्रमः ॥६०९॥</p>
<p>तस्यैव ।</p>
<p>विरमत विरमत सख्यो</p>
<p>नलिनीदलतालवृन्तपवनेन ।</p>
<p>हृदयगतोऽयं वह्निर्धगिति</p>
<p>कदाचिज्ज्वलत्येव ॥६१०॥</p>
<p>कस्यचित। (शा.प. ३४३२)</p>
<p>२८. विरहिणीरुदितम्</p>
<p>वल्ली पादपमोचितेव सुतनुः प्रम्लायति प्रत्यहं</p>
<p>निःश्वासाकुटिलालकं करतलोत्सङ्गे मुखं सीदति ।</p>
<p>नासाग्रातिथयो मुहूर्तमरुणोच्छूनान्तयोर्नेत्रयोर्</p>
<p>विश्राम्यन्ति न सिन्दुवारमुकुलस्थूलाः पयोबिन्दवः ॥६११॥</p>
<p>बलभद्रस्य ।</p>
<p>कोऽसौ धन्यः कथय सुभगे कस्य गङ्गासरय्वो</p>
<p>स्तोयास्फालव्यतिकरखणत्कारि कङ्कालमास्ते ।</p>
<p>यं ध्यायन्त्याः सुमुखि नियतं कज्जलच्छेदभाञ्जि</p>
<p>व्यालुम्पन्ति स्तनकलसयोः पत्रमश्रूण्यजस्रम् ॥६१२॥</p>
<p>कस्यचित। (सु.र. ७३५)</p>
<p>मुक्तानङ्गः कुसुमविशिखान्पञ्च चूर्णीकृताग्रान्</p>
<p>मन्ये मुग्धां प्रहरति हठात्पत्रिणा वारुणेन ।</p>
<p>वारां पूरः कथमितरथा स्फारनेत्रप्रणाली</p>
<p>वक्रोद्वाहस्त्रिवलिविपिने सारणीसाम्यमेति ॥६१३॥</p>
<p>राजशेखरस्य ।</p>
<p>पक्ष्मान्ते स्खलिताः कपोलफलके लोलं लुठन्तः क्षणं</p>
<p>धारालास्तरलोच्छलत्तनुकणाः पीनस्तनास्फालनात।</p>
<p>कस्माद्ब्रूहि तवाद्य कण्ठविगलन्मुक्तावलीविभ्रमं</p>
<p>बिभ्राणा निपतन्ति बास्बाष्पपयसां प्रस्यन्दिनो बिन्दवः ॥६१४॥</p>
<p>तस्यैव । (सु.र. ६६३)</p>
<p>कपोलं पक्ष्मभ्यः कलयति कपोलान्स्तनतटं</p>
<p>स्तनान्नाभिं नाभेर्घनजघनमेत्य प्रतिमुहुः ।</p>
<p>न जानीमः किं नु क्व नु कृतमनेन व्यवसितं</p>
<p>यदस्याः प्रत्यङ्गं नयनजलबिन्दुर्विहरति ॥६१५॥</p>
<p>नरसिंहस्य । (सु.र. ६८३)</p>
<p>२९. दूतीवचनम्</p>
<p>वक्त्रेन्दोर्न हरन्ति बाष्पपयसां धारामनोज्ञां श्रियं</p>
<p>निःश्वासा न कदर्थयन्ति मधुरां बिम्बाधरस्य द्युतिम् ।</p>
<p>तन्व्यास्त्वद्विरहे विपक्वलवलीलावण्यसंवादिनी</p>
<p>छाया कापि कपोलयोरनुदिनं तस्याः परं शुष्यति ॥६१६॥</p>
<p>धर्मकीर्तेः । (सु.र. ५३९)</p>
<p>लावण्येन पिधीयतेङ्गतनिमा संधार्यते जीवितं</p>
<p>त्वद्ध्यानैः सततं कुरङ्गकदृशः किन्त्वेतदास्ते नवम् ।</p>
<p>निःश्वासैः कुचकुम्भपीठलुठनप्रत्युद्गमान्मांसलैः</p>
<p>श्यामीभूतकपोलमिन्दुरधुना यत्तन्मुखं स्पर्धते ॥६१७॥</p>
<p>शृङ्गारस्य । (सु.र. ५३५)</p>
<p>त्वदर्थिनी चन्दनभस्मदिग्ध</p>
<p>ललाटलेखाश्रुजलाभिषिक्ता ।</p>
<p>मृणालचीरं दधती स्तनाभ्यां</p>
<p>स्मरोपदिष्टं चरति व्रतं सा ॥६१८॥</p>
<p>कस्यचित। (Sव्१३९३, सु.र. ५४५)</p>
<p>श्रोत्रं त्वद्गुणजालपूरितमभूद्बाष्पाम्बुपूरे दृशौ</p>
<p>किंचास्या मुखमन्धकारितमभून्निःश्वासवातोर्मिभिः ।</p>
<p>चण्डालस्तव शोकवह्निरभितो धन्वी जिघांसुः स्मरस्</p>
<p>तस्याः कण्ठगतागतानि दधति प्राणाः कुरङ्गोपमाः ॥६१९॥</p>
<p>दनोकस्य ।</p>
<p>कण्ठे जीवितमानने तव गुणाः पाणौ कपोलस्तनौ</p>
<p>संतापस्त्वयि मानसं नयनयोरच्छिन्नधारं पयः ।</p>
<p>सर्वं निष्करुण त्वदीयविरहे सालम्बनं किं पुनस्</p>
<p>तस्याः संप्रति जीविते बत सखीवर्गो निरालम्बनः ॥६२०॥</p>
<p>जलचन्द्रस्य ।</p>
<p>३०. प्रियसम्बोधनम्</p>
<p>विलिम्पन्त्येतस्मिन्मलयजरसार्द्रेण महसा</p>
<p>दिशं चक्रं चन्द्रे सुकृतमय तस्या मृगदृशः ।</p>
<p>दृशोर्बाष्पः पाणौ वदनमसवः कण्ठकुहरे</p>
<p>हृदि त्वं ह्रीः पृष्ठे वचसि च गुणा एव भवतः ॥६२१॥</p>
<p>अचलसिंहस्य । (सु.र. ५३७, स.क.आ.व्६१४, सू.मु. ४४.७)</p>
<p>मुखेन्दुः प्रभ्रश्यन्नयनजलबिन्दुः करतले</p>
<p>मृणालीहारोऽपि ज्वर इव परीतापजनकः ।</p>
<p>प्रियङ्गुश्यामाङ्ग्याः सुकृतमय वक्रे त्वयि मना</p>
<p>गनाख्येयावस्थो रतिरमणबाणव्यतिकरः ॥६२२॥</p>
<p>तस्यैव ।</p>
<p>चन्द्रं चन्दनकर्दमेन लिखितं सा मार्ष्टि दष्टाधरा</p>
<p>वन्द्यं निन्दति यच्च मन्मथमसौ भङ्क्त्वाग्रहस्ताङ्गुलीः ।</p>
<p>कामः पुष्पशरः किलेत्सुमनोवर्गं लुनीते च यत्</p>
<p>तत्कां सा सुभग त्वया वरत्तनुर्बातूलतां लम्भिता ॥६२३॥</p>
<p>राजशेखरस्य । (वि.शा.भ. २.२०, सु.र. ५४१, सू.मु. ४४.९)</p>
<p>उन्मीलन्ति नखैर्लुनीहि वहति क्षौमाञ्चलेनावृणु</p>
<p>क्रीडाकाननमाविशन्ति वलयक्वाणैः समुत्रासय ।</p>
<p>इत्थं पल्लवदक्षिणानिलकुहूकण्ठीषु साङ्केतिक</p>
<p>व्याहाराः सुभग त्वदीयविरहे राधासखीनां मिथः ॥६२४॥</p>
<p>अमरोः । (शा.प. ३४८९ सत्कविचन्द्रस्य; सू.मु. ४४.१३; Sद्१०.७९; पद्या. ३६० शम्भोः)</p>
<p>दरपरिणतदूर्वादुर्बलामङ्गलेखां</p>
<p>ग्लपयति न यदस्याः श्वासजन्मा हुताशः ।</p>
<p>स खलु सुभग मन्ये लोचनद्वन्द्ववारा</p>
<p>मविरतपटुधारावाहिनीनां प्रभावः ॥६२५॥</p>
<p>धीयीकस्य ।</p>
<p>३१. पुरुषाभिधानं</p>
<p>तस्यास्तापमहं मुकुन्द कथयाम्येणीदृशस्ते कथं</p>
<p>पद्मिन्याः सरसं दलं विनिहितं यस्याः सतापे हृदि ।</p>
<p>आदौ शुष्यति सङ्कुचत्यनु ततश्चूर्णत्वमापद्यते</p>
<p>पश्चान्मुर्मुरतां दधद्दहति च श्वासावधूतः शिखी ॥६२६॥</p>
<p>कस्यचित। (सू.मु. ४४.२५; सु.र. ५५३ कस्यचित्; उत्पलराज; पद्या. ३५६ शान्तिकरस्य)</p>
<p>नीरसं काष्ठमेवेदं सत्यं ते हृदयं यदि ।</p>
<p>तथापि दीयतां तस्यै गता सा दशमीं दशाम् ॥६२७॥</p>
<p>कुब्जराजस्य ।</p>
<p>कुशलं तस्या जीवति कुशलं पृष्टासि जीवतीत्युक्तम् ।</p>
<p>पुनरपि तदेव कथयसि मृतां नु कथयामि या श्वसिति ॥६२८॥</p>
<p>शित्तिपस्य । (Kउवल्. १६७, स.क.आ. १.९७)</p>
<p>तनुर्लीना तल्पे प्रियसहचरी हस्तकलनान्</p>
<p>निजस्थानेङ्गानि श्वसितमपि तस्याः श्रमपदे ।</p>
<p>क्व सा कान्तिर्याता बत न शपथैस्तास्वयमपि</p>
<p>प्रतीमः स्त्रीहत्या तदपि तव चेतो नटयति ॥६२९॥</p>
<p>युवराजदिवाकरस्य ।</p>
<p>धिक्चण्डाल किमालपामि मधुपीझङ्कारझङ्झामरुन्</p>
<p>माकन्दाङ्कुरसंनिपातजनितस्तस्याः स कोऽपि ज्वरः ।</p>
<p>ताः संतापरुजः स चाङ्गजडिमा साहर्निशं जागरा</p>
<p>त्वय्याश्लेषरसेन जीवति पुनस्त्यक्तोऽन्यथा हस्तकः ॥६३०॥</p>
<p>कस्यचित।</p>
<p>३२. विरहिणीचेष्टा</p>
<p>त्वां चिन्तापरिकल्पितं सुभग सा सम्भाव्य रोमाञ्चिता</p>
<p>शून्यालिङ्गनसंचलद्भुजयुगेनात्मानमालिङ्गति ।</p>
<p>किं चान्यद्विरहव्यथाप्रणयिणीं सम्प्राप्य मूर्च्छां चिरात्</p>
<p>प्रत्युज्जीवति कर्णमूलपठितैस्त्वन्नाममन्त्राक्षरैः ॥६३१॥</p>
<p>कस्यचित। (सु.र. ५५५, शा.प. ३४८७)</p>
<p>अच्छिन्नं नयनाम्बु बन्धुषु कृतं तापः सखीष्वाहितो</p>
<p>दैन्यं न्यस्तमशेषतः परिजने चिन्ता गुरुभ्योऽर्पिता ।</p>
<p>अद्य श्वः किल निर्वृतिं व्रजति सा श्वासैः परैः खिद्यते</p>
<p>विस्रब्धो भव विप्रयोगजनितं दुःखं विभक्तं तया ॥६३२॥</p>
<p>(अमरु ७८/११०; Sभ्व्१४०७; सू.मु. ४४.२०; शा.प. ३४८६; पद्या. ३६४; दश ४.२७)</p>
<p>पुनरुक्तावधिवासरमेतस्याः कितव पश्य गणयन्त्याः ।</p>
<p>इयमिव करजः क्षीणस्त्वमिव कठोराणि पर्वाणि ॥६३३॥</p>
<p>धरणीधरस्य । (सु.र. ५५८)</p>
<p>अत्रैव स्वयमेव चित्रफलके कम्पस्खलल्लेखया</p>
<p>सन्तापार्तिविनोदनाय कथमप्यालिख्य सख्या भवान।</p>
<p>बाष्पव्याकुलमीक्षितः सपुलकं चूताङ्कुरैरर्चितो</p>
<p>मूर्ध्ना च प्रणतः सखीषु मदनव्याजेन चापह्नुतः ॥६३४॥</p>
<p>वाक्कूटस्य । (सु.र. ५४९)</p>
<p>दूर्वाश्यामरुचोऽपि चन्दनरसैर्यत्ते लिखत्याकृतिं</p>
<p>सोढुं तापमनीश्वरा यदपि च ग्रीष्मागमं वाञ्छति ।</p>
<p>यत्पुष्णाति निरस्य विभ्रमशुकान्बाला चकोरीकुलं</p>
<p>मूढस्तत्र सखीजनः स्फुरति किं सुस्थस्य मे चेतसि ॥६३५॥</p>
<p>कस्यचित।</p>
<p>३३. सन्तापकथनम्</p>
<p>सा धैर्याम्बुमरुस्थली विसृमरज्वालः स तापानलस्</p>
<p>ते मुक्तामणयः कठोरतरुणज्वालामुचः शर्कराः ।</p>
<p>कर्पूरस्य रजांसि बालुकमसावस्यास्तु जीवाध्वगः</p>
<p>क्वापि क्वाप्युपयाति मुह्यति मुहुः क्वाप्î क्वचिन्मूर्च्छति ॥६३६॥</p>
<p>महादेवस्य ।</p>
<p>मृगशिशुदृशस्तस्यास्तापं कथं कथयामि ते</p>
<p>दहनपतिता दृष्टा मूर्तिर्मया न हि वैधवी ।</p>
<p>इति तु नियतं नारीरूपः स लोकदृशां प्रिय</p>
<p>स्तव शठतया शिल्पोत्कर्षो विधेर्विघटिष्यते ॥६३७॥</p>
<p>वाचस्पतेः । (द.रू. २.२९, सु.र. ५५७)</p>
<p>एतस्याः स्मरसंज्वरः करतलस्पर्शैः परीक्ष्योऽद्य नः</p>
<p>स्निग्धेनापि जनेन दाहभयतः प्रस्थं पचः पाथसाम् ।</p>
<p>निर्वीर्यीकृतचन्दनौषधविधौ तस्मिंश्चटत्कारिणो</p>
<p>लाजस्फोटममी स्फुटन्ति मणयो विश्वेऽपि हारस्रजाम् ॥६३८॥</p>
<p>राजशेखरस्य । (बा.रा. ५.११, सु.र. ७११)</p>
<p>स्नाता निष्पतयालुलोचनपयः पुण्यस्रवन्तीजलैर्</p>
<p>अध्यास्ते नवचन्दनार्द्रनलिनीसंवर्तिकावेदिकाम् ।</p>
<p>प्रत्येकं स्मरजातवेदसि निजान्यङ्गानि हुत्वा क्षणाद्</p>
<p>इन्दोरभुदयेन दास्यति पुनः सा प्राणपूर्णाहुतिम् ॥६३९॥</p>
<p>धर्मयोगेश्वरस्य ।</p>
<p>माल्यं मृणालवलयानि जलं जलार्द्रा</p>
<p>कर्पूरहारहरिचन्दनचर्चितानि ।</p>
<p>तस्या नवेन्दुकिरणाश्च न तापशान्त्यै</p>
<p>त्वत्सङ्गसाध्यविरहज्वरजर्जरायाः ॥६४०॥</p>
<p>पुरुषोत्तमदेवस्य ।</p>
<p>३४. तनुताख्यानम्</p>
<p>दोलालोलाः श्वसनमरुतश्चक्षुषी निर्झराभे</p>
<p>तस्याः शुष्यत्तगरसुमनःपाण्डुरा गण्डभित्तिः ।</p>
<p>तद्गात्राणां किमिव हि बहु ब्रूमहे दुर्बलत्वं</p>
<p>येषामग्रे प्रतिपदुदिता चन्द्रलेखाप्यतन्वी ॥६४१॥</p>
<p>राजशेखरस्य । (सु.र. ५५२)</p>
<p>आरब्धा मकरध्वजस्य धनुषैतस्यास्तनुर्वेधसा</p>
<p>त्वद्विश्लेषविशेषदुर्बलतया जाता न तावद्धनुः ।</p>
<p>तत्संप्रत्यपि रे प्रसीद किमपि प्रेमामृतस्यन्दिनीं</p>
<p>दृष्टिं नाथ विधेहि सा रतिपतेः शिञ्जापि सम्जायताम् ॥६४२॥</p>
<p>धोयीकस्य ।</p>
<p>तस्यास्त्वदेकमनसः स्मरबाणवर्षैः</p>
<p>कार्श्यं वपुः शठ बिभर्ति यथा यथैव ।</p>
<p>स्तोकायिताश्रयतयेव तथा तथैव</p>
<p>कान्तिर्घनीभवति लोलविलोचनायाः ॥६४३॥</p>
<p>तस्यैव ।</p>
<p>स्पृशन्त्याः क्षामत्वं मदनशरटङ्कव्यतिकरात्</p>
<p>कुरङ्गाक्ष्यास्तस्याः शृणु सुभग कौतूहलमिदम् ।</p>
<p>अपूर्वेति त्रस्ता परिहरति तां केलहरिणी</p>
<p>न विश्वेऽप्याश्वासं दधति गृहलीलाशकुनयः ॥६४४॥</p>
<p>कस्यचित। (सू.मु. ४४.१७)</p>
<p>अभवदभिनवप्ररोहभाजां</p>
<p>छविपरिपाटिषु यः पुराङ्गकानाम् ।</p>
<p>अहह विरहवैकृते स तस्याः</p>
<p>क्रशिमनि संप्रति दूर्वया विवादः ॥६४५॥</p>
<p>तैलपाटीयगाङ्गोकस्य ।</p>
<p>३५. उद्वेगकथनम्</p>
<p>सौघादुद्विजते त्यजत्युपवनं द्वेष्टि प्रभामैन्दवीं</p>
<p>द्वारात्त्रस्यति चित्रकेलिसदसो वेशं विषं मन्यते ।</p>
<p>आस्ते केवलमब्जिनीकिसलयप्रस्तारिशय्यातले</p>
<p>संकल्पोपनतत्वदाकृतिरसायत्तेन चित्तेन सा ॥६४६॥</p>
<p>राजशेखरस्य । (बा.रा. ५.८, स.क.आ.व्२०८, वि.शा.भ. ३.२, सु.र. ७४५)</p>
<p>सोद्वेगा मृगलाञ्छने मुखमपि स्वं नेक्षते दर्पणे</p>
<p>त्रस्ता कोकिलकूजितादपि गिरं नोन्मुद्रयत्यात्मनः ।</p>
<p>इत्थं दुःसहदाहदायिनि धृतद्वेषापि पुष्पायुधे</p>
<p>मुग्धा सा सुभगे त्वयि प्रतिमुहुः प्रेमाधिकं पुष्यति ॥६४७॥</p>
<p>शृङ्गारस्य । (सु.र. ५३६)</p>
<p>विषं चन्द्रालोकः कुमुदवनवातो हुतवहः</p>
<p>क्षतक्षारो हारः स खलु पुटपाको मलयजः ।</p>
<p>अये किंचिद्वक्रे त्वयि सुभग सर्वे कथममी</p>
<p>समं जातास्तस्यामहह विपरीतप्रकृतयः ॥६४८॥</p>
<p>अचलसिंहस्य । (सु.र. ५५४)</p>
<p>न क्रीडागिरिकन्दरीषु रमते नोपैति वातायनं</p>
<p>दूराद्द्वेष्टि गुरून्निरस्यति लतागारे विहारस्पृहाम् ।</p>
<p>आस्ते सुन्दर सा सखीप्रियगिरामाश्वासनैः केवलं</p>
<p>प्रत्याशां दधती तया च हृदयं तेनापि च त्वां पुनः ॥६४९॥</p>
<p>धोयीकस्य ।</p>
<p>हारं पाशवदाच्छिनत्ति दहनप्रायां न रत्नावलीं</p>
<p>धत्ते कण्ठकशङ्किनीव कलिकातल्पे न विश्राम्यति ।</p>
<p>स्वामिन्सम्प्रति सान्द्रचन्दनरसात्पङ्कादिवोद्वेगिनी</p>
<p>सा बाला विसवल्लरीवलयतो व्यालादिव त्रस्यति ॥६५०॥</p>
<p>३६. निशावस्थाकथनम्</p>
<p>अस्मिंश्चन्द्रमसि प्रसन्नमहसि व्यकोपकुन्दत्विषि</p>
<p>प्राचीनं खमुपेयुषि त्वयि मनाग्दूरे गते प्रेयसि ।</p>
<p>श्वासः कैरवकोरकीयति मुखं तस्याः सरोजीयति</p>
<p>क्षीरोदीयति मन्मथो दृगपि च द्राक्चन्द्रकान्तीयति ॥६५१॥</p>
<p>कस्यचित। (शा.प. ३४८०, सू.मु. ४४.१०; पद्या. ३५५ भीमभट्टस्य)</p>
<p>अम्भोरुहं वदनमम्बकमिन्दुकान्तः</p>
<p>पाथोनिधिः कुसुमचापभृतो विकारः ।</p>
<p>प्रादुर्बभूव सुभग त्वयि दूरसंस्थे</p>
<p>चण्डालचन्द्रधवलासु निशासु तस्याः ॥६५२॥</p>
<p>चण्डालचन्द्रस्य । (सु.र. ५३८)</p>
<p>तापोऽम्भः प्रसृतिं पचः प्रचयवान्बाष्पः प्रणालोचितः</p>
<p>श्वासानर्तितदीपवर्तिलतिकाः पाण्डिम्नि मग्नं वपुः ।</p>
<p>किं चान्यत्कथयामि रात्रिमखिलां त्वद्वर्त्मवातायने</p>
<p>हस्तच्छत्रनिरुद्धचन्द्रमहसस्तस्याः स्थितिर्वर्तते ॥६५३॥</p>
<p>राजशेखरस्य । (वि.शा.भ. २.२१, सु.र. ५४०)</p>
<p>बाष्पैर्निष्पतयालुभिः कलुषिता गण्डस्थली चिन्तया</p>
<p>चेतः कातरितं तरङ्गितमुरः श्वासोर्मिभिः पीवरैः ।</p>
<p>इत्थं त्वद्विरहे तदीयविपदं देवई त्रियामैव वा</p>
<p>तल्पं वा परितापखिन्नमथवा जानाति पुष्पायुधः ॥६५४॥</p>
<p>शरणस्य ।</p>
<p>निष्पत्रं सरसीरुहां वनमिदं निश्चन्दना मेदिनी</p>
<p>निष्पङ्कानि पयांस्यपल्लवपुटा वृक्षा सखीभिः कृताः ।</p>
<p>नीयन्ते सुभग त्वया रहितया सोत्कण्ठकोकीकुला</p>
<p>क्रन्दाकर्णनजागरूककुमुदामोदास्तया रात्रयः ॥६५५॥</p>
<p>कस्यचित।</p>
<p>३७. वासकसज्जा</p>
<p>तल्पं कल्पितमेव कल्पयति सा भूयस्तनुं मण्डितां</p>
<p>भूयो मण्डयति स्वयं रतिपतेरङ्गीकरोत्यर्चनाम् ।</p>
<p>गच्छन्त्यां निशि मन्यते क्षतिमिव द्वारं चिरं सेवते</p>
<p>लीलावेश्मनि सा करोति मदनक्लान्ता वराकी न किम् ॥६५६॥</p>
<p>आचार्यगोपीकस्य ।</p>
<p>दृष्ट्वा दर्पणमण्डले निजमुखं भूषां मनोहारिणीं</p>
<p>दीपार्चिःकपिशं च मोहनगृहं त्रस्यात्कुरङ्गीदृशा ।</p>
<p>एवं नौ सुरतं भविष्यति चिरादद्येति सानन्दया</p>
<p>मन्दं कान्तदिदृक्षयातिललितं द्वारे दृगारोपित्म् ॥६५७॥</p>
<p>रुद्रटस्य । (शृ.ति. १.७६अ)</p>
<p>अलसवलितैः प्रेमार्द्रार्द्रैर्मुहुर्मुकुलीकृतैः</p>
<p>क्षणमभिमुखैर्लज्जालोलैर्निमेषपराङ्मुखैः ।</p>
<p>हृदयनिहितं भावाकूतं वमद्भिरिवेक्षणैः</p>
<p>कथय सुकृती कोऽयं मुग्धे त्वयाद्य विलोक्यते ॥६५८॥</p>
<p>अमरोः । (अमरु ४, सु.र. ५०८; Sव्१०९८, शा.प. ३४१६, सू.मु. ३९.४)</p>
<p>अङ्गेष्वाभरणं करोति बहुशः पत्रेऽपि संचारिणि</p>
<p>प्राप्तं त्वां परिशङ्कते वितनुते शय्यां चिरं ध्यायति ।</p>
<p>इत्याकल्पविकल्पतल्परचनासङ्कल्पलीलाशत</p>
<p>व्यासक्तापि विना त्वया वरतनुर्नैषा निशां नेष्यति ॥६५९॥</p>
<p>जयदेवस्य । (ङ्ग्६.३)</p>
<p>अरतिरियमुपैति मां न निद्रा</p>
<p>गणयति तस्य गुणान्मनो न दोषान।</p>
<p>विरमति रजनी न सङ्गमाशा</p>
<p>व्रजति तनुस्तनुतां न चानुरागः ॥६६०॥</p>
<p>प्रवरसेनस्य । (सु.र. ७२३, शा.प. ३४२७ बिल्हणस्य, पद्या. २१४)</p>
<p>३८. स्वाधीनभर्ट्र्का</p>
<p>लिखति कुचयोः पत्रं कण्ठे नियोजयति स्रजं</p>
<p>तिलकमलिके कुर्वन्गण्डादुदस्यति कुन्तलान।</p>
<p>इति चटुशतैर्वारं वारं वपुः परितः स्पृशन्</p>
<p>विरहविधुरो नास्याः पार्श्वं विमुञ्चति वल्लभः ॥६६१॥</p>
<p>रुद्रटस्य । (शृ.ति. १.७४अ)</p>
<p>स्वामिन्भङ्गुरयालकं सतिलकं भालं विलासिन्कुरु</p>
<p>प्राणेश त्रुटितं पयोधरतटे हारं पुनर्योजय ।</p>
<p>इत्युक्त्वा सुरतावसानसुखिता सम्पूर्णचद्न्रानना</p>
<p>स्पृष्टा तेन तथेति जातपुलका प्राप्ता पुनर्मोहनम् ॥६६२॥</p>
<p>तस्यैव । (शृ.ति. १.४२च्; Sद्३.७३, सू.मु. ८०.६)</p>
<p>यावकं तरुणपङ्कजप्रभे</p>
<p>योषितश्चरणपङ्कजद्वये ।</p>
<p>तुल्यरागमपि स न्यपातयच्</p>
<p>चाटुमात्रकरणप्रयोजनः ॥६६३॥</p>
<p>कस्यचित।</p>
<p>एतांस्ते भ्रमरौघनीलकुटिलान्बध्नामि किं कुन्तलान्</p>
<p>किं न्यस्यामि मधूकपाण्डुमधुरे गण्डेऽत्र पत्रावलीम् ।</p>
<p>किं चास्मिन्व्यपनीय बन्धनमिदं पङ्केरुहाणां दलत्</p>
<p>कोषश्रीमुषि सर्वचित्तहरिणस्यारोपयामि स्तने ॥६६४॥</p>
<p>सूर्यधरस्य ।</p>
<p>अगणितगुरुर्याच्ञालोलं पदान्तसदातिथिः</p>
<p>समयमविदन्मुग्धः कालासहो रतिलम्पटः ।</p>
<p>कृतककुपितं हस्ताघातं त्रपारुदितं हठाद्</p>
<p>अपरिगणयन्लज्जायां मां निमज्जयति प्रियः ॥६६५॥</p>
<p>आचार्यगोपीकस्य ।</p>
<p>३९. विप्रलब्धा</p>
<p>दृष्टोऽयं विषवत्पुरा परिजनो दृष्टायतिर्वारयन्</p>
<p>पौर्वापर्यविदां त्वया नहि कृताः कर्णे सखीनां गिरः ।</p>
<p>हस्ते चन्द्रमिवावतार्य सरले धूर्तेन धिग्वञ्चिता</p>
<p>तत्किं रोदिषि किं विषदसि किमुन्निद्रासि किं दूयसे ॥६६६॥</p>
<p>कस्यचित।</p>
<p>ज्ञातं ज्ञातिजनैः प्रघुष्टमयशो दूरं गता धीरता</p>
<p>त्यक्ता ह्रीः प्रतिपादितोऽप्यविनयः साध्वीपदं प्रोज्झितम् ।</p>
<p>लुप्ता चोभयलोकसाधुपदवीदत्तः कलङ्कः कुले</p>
<p>भूयो दूति किमन्यदस्ति यदसावद्यापि नागच्छति ॥६६७॥</p>
<p>कस्यचित। (शा.प. ३६१६, सू.मु. ७१.१४)</p>
<p>सखि स विजितो वीणावाद्यैः कयाप्यपरस्त्रिया</p>
<p>पणितमभवत्ताभ्यां तव क्षपाललितं ध्रुवम् ।</p>
<p>कथमितरथा शेफालीषु स्खलत्कुसुमास्वपि</p>
<p>प्रसरति नभोमध्येऽपीन्दौ प्रियेण विलम्ब्यए ॥६६८॥</p>
<p>रुद्रटस्य । (पद्या. २१३; दशरूपक २.२३; शृ.ति. १.७८अद्)</p>
<p>सोत्कण्ठं रुदितं सकम्पमसकृद्यातं सबाष्पं चिरं</p>
<p>चक्षुर्दिक्षु निवेशितं सकरुणं सख्या समं जल्पितम् ।</p>
<p>नागच्छत्युचितेऽपि वासकविधौ कान्ते समुद्विग्नया</p>
<p>तत्तत्किंचिदनुष्ठितं मृगदृशा नो यत्र वाचां गतिः ॥६६९॥</p>
<p>तस्यैव । (शृ.ति. १.७९अ)</p>
<p>यत्सङ्केतगृहं प्रियेण कथितं सम्प्रेष्य दूतीं स्वयं</p>
<p>तच्छून्यं सुचिरं निषेव्य सुदृशा पश्चाच्च भग्नाशया ।</p>
<p>स्थानोपासनसूचनाय विगलत्सान्द्राञ्जनैर्लोचनैर्</p>
<p>भूमावक्षरमालिकेव लिखिता दीर्घं रुदत्या शनैः ॥६७०॥</p>
<p>रुद्रटस्य । (शृ.ति. १.७८अ)</p>
<p>४०. कलहान्तरिता</p>
<p>कर्णे यन्न कृतं सखीजनवचो यन्नादृता बन्धुवाक्</p>
<p>यत्पादे निपतन्नपि प्रियतमः कर्णोत्पलेनाहृतः ।</p>
<p>तेनेन्दुर्दहनायते मलयजालेपः स्फुलिङ्गायते</p>
<p>रात्रिः कल्पशतायते विसलताहारोऽपि भारायते ॥६७१॥</p>
<p>अमरोः । (सु.र. ७०२)</p>
<p>मया तावद्गोत्रस्खलितहतकोपान्तरितया</p>
<p>न रुद्धो निर्गच्छन्नयमिति विलक्षः प्रियतमः ।</p>
<p>अयं त्वाकूतज्ञः परिणतिपरामर्शकुशलः</p>
<p>सखी लीकोऽप्यासील्लिखित इव चित्रेण किमिदम् ॥६७२॥</p>
<p>बिम्बोकस्य । (सू.मु. ८४.४, सु.र. ६५६)</p>
<p>पदोपान्ते कान्ते लुठति तमनादृत्य भवनाद्</p>
<p>द्रुतं निष्क्रामन्त्या किमपि न मयालोचितमभूत।</p>
<p>अये श्रोणीभार स्तनभर युवां निर्भरगुरू</p>
<p>भवभ्यामन्यत्र विलम्बो न विहितः ॥६७३॥</p>
<p>गङ्गाधरस्य ।</p>
<p>यत्पादप्रणतः प्रियः परुषया वाचा स निर्वारितो</p>
<p>यत्सख्या न कृतं वचो जडतया यन्मन्युरेको धृतः ।</p>
<p>पापस्यास्य फलं तदेतदधुना यच्चन्दनेन्दुद्युति</p>
<p>प्रालेयाम्बुसमीरपङ्कजविसैर्गात्रं मुहुर्दह्यते ॥६७४॥</p>
<p>रुद्रटस्य । (शृ.ति. १.७७अ, सू.मु. ५६.१)</p>
<p>दहति विरहेष्वङ्गानीर्ष्यां करोति समागमे</p>
<p>हरति हृदयं दृष्टः स्पृष्टः करोत्यवशां तनुम् ।</p>
<p>क्षणमपि सुखं यस्मिन्प्राप्ते गते च न लभ्यते</p>
<p>किमपरमतश्चित्रं यन्मे तथापि स वल्लभः ॥६७५॥</p>
<p>अमरुकस्य । (सु.र. ७३४)</p>
<p>४१. कलहान्तरितावाक्यम्</p>
<p>सखि स सुभगो मन्दस्नेहो मयीति न मे व्यथा</p>
<p>विधिविरचितं यस्मात्सर्वो जनः सुखमश्नुते ।</p>
<p>मम तु मनसः सन्तापोऽयं जने विमुखोऽपि य</p>
<p>त्कथमपि हतव्रीडं चेतो न याति विरागिताम् ॥६७६॥</p>
<p>अमरोः । (Sव्१११८, सु.र. ६९४)</p>
<p>निःश्वासा वदनं दहन्ति हृदयं निर्मूलमुन्मथ्यते</p>
<p>निद्रा नेति न दृश्यते प्रियमुखं रात्रिन्दिवं रुद्यते ।</p>
<p>अङ्गं शोषमुपैति पादपतितः प्रेयांस्तथोपेक्षितः</p>
<p>सख्यः कं गुणमाकलय्य दयिते मानं वयं कारिताः ॥६७७॥</p>
<p>कस्यचित। (अमरु ९८; पद्या.. २३७, द.रू. २.२६)</p>
<p>ज्योतिर्भ्यस्तदिदं तमः समुदितं जातोऽयमद्भ्यः शिखी</p>
<p>पीयूषादिदमुत्थितं विषमयं छायाप्तजन्मातपः ।</p>
<p>को नामास्य विधिः प्रशान्तिषु भवेद्बाढं द्रढीयान् अयं</p>
<p>ग्रन्थिर्यत्प्रियतोऽपि विप्रियमिदं सख्यः कृतं सान्त्वनैः ॥६७८॥</p>
<p>कस्यचित। (स.क.आ. २.६३)</p>
<p>तल्लाक्षालिपिलाञ्छितादपि मुखादिन्दुः स किं दुःसहः</p>
<p>संतापाय पिकध्वनिः किमु मृषा वाचां प्रपञ्चादपि ।</p>
<p>किं तस्य प्रणयावधीरणपराधीनादपि प्रेक्षणाद्</p>
<p>उन्मीलन्ति सखि प्रसूनधनुषो मर्मच्छिदः सायकाः ॥६७९॥</p>
<p>जलचन्द्रस्य ।</p>
<p>कथाभिर्देशानां कथमपि च कालेन बहुना</p>
<p>समायाते कान्ते सखि रजनिरर्धं गतवती ।</p>
<p>ततो यावल्लीलाकलहकुपितास्मि प्रियतमे</p>
<p>सपत्नीव प्राची दिगियमभवत्तावदरुणा ॥६८०॥</p>
<p>कस्यचित। (सु.र. १६४२)</p>
<p>४२. कलहान्तरितासखीवचनम्</p>
<p>अनालोच्य प्रेम्णः परिणतिमनादृत्य सुहृदस्</p>
<p>त्वयाकाण्डे मानः किमिति सरले प्रेयसि कृतः ।</p>
<p>समाकृष्टा ह्येते विरहदहनोद्भासुरशिखाः</p>
<p>स्वहस्तेनाञ्गारास्तदलमधुनारण्यरुदितैः ॥६८१॥</p>
<p>अमरोः (अमरु ६६; Sभ्व्११७०; सू.मु. ५६.९, सु.र. ६५९)</p>
<p>मया प्रागेवोक्तं कलहवति मा त्याजय गुणं</p>
<p>भयेस्तु प्रेयांस्ते स्वकरवशगं मुञ्चसि मुधा ।</p>
<p>अवाप्तो वैलक्ष्यं शर इव पुनर्नैति तदयं</p>
<p>स्वयं गत्वानेयः प्रियसखि कराकर्षविधिना ॥६८२॥</p>
<p>आचार्यगोपीकस्य ।</p>
<p>श्रवसि न कृतास्ते तावन्तः सखीवचनक्रमा</p>
<p>श्चरणपतितोङ्गुष्ठाग्रेणाप्ययं न हतो जनः ।</p>
<p>कठिनहृदये मिथ्यामौनव्रतव्यसनादयं</p>
<p>परिजनपरित्यागोपायो न मानपरिग्रहः ॥६८३॥</p>
<p>कस्यचित। (सु.र. ६८७)</p>
<p>जघनमुन्नतमाकुलमेखलं</p>
<p>मुखमपाङ्गविसर्पिततारकम् ।</p>
<p>इदमपास्य गतो यदि निर्घृणो</p>
<p>ननु वोरोरु स एव हि वञ्चितः ॥६८४॥</p>
<p>कस्यचित। (Sव्११६८)</p>
<p>सखि न गणिता मानोन्मेषात्प्रियप्रणयक्षतिः</p>
<p>परमिह सखीवर्गस्येदं वचो न पुरस्कृतम् ।</p>
<p>उदयशिखरारूढे नायं कलानिधिना बलात्</p>
<p>किमिति शिथिलो मानग्रन्थिः करैर्न करिष्यते ॥६८५॥</p>
<p>जलचन्द्रस्य ।</p>
<p>४३. गोत्रस्खलितम्</p>
<p>पुरस्तन्व्या गोत्रस्खलनचकितोऽहं नतमुखः</p>
<p>प्रवृत्तो वैलक्ष्यात्किमपि लिखितुं दैवहतकः ।</p>
<p>स्फुटो रेखान्यासः कथमपि स तादृक्परिणतो</p>
<p>गता येन व्यक्तं पुनरवयवैः सैव तरुणी ॥६८६॥</p>
<p>अमरोः (अमरु ४६)</p>
<p>कृथा मैवं चेतः कथमपि मनागस्खलदितः</p>
<p>प्रमादाद्वाणीयं किमिह करवाणि प्रणयिनि ।</p>
<p>वृथैवायं ग्रन्थिर्झणझणितमञ्जीररणितं</p>
<p>ततस्त्वत्पादाब्जं यदिदमवतंसो भवतु मे ॥६८७॥</p>
<p>नरसिंहस्य ।</p>
<p>अर्धोक्ते भयमागतोऽसि किमिदं कण्ठश्च किं गद्गदश्</p>
<p>चाटोरस्य न च क्षणोऽयमनुपक्षिप्तेयमास्तां कथा ।</p>
<p>ब्रूहि प्रस्तुतमस्तु संप्रति महत्कर्णे सखीनां मुखैस्</p>
<p>तृप्तिर्निर्भरमेभिरक्षरपदैः प्रागेव मे संभृता ॥६८८॥</p>
<p>अभिनन्दस्य । (सू.मु. ५७.२६)</p>
<p>कथमपि कृतप्रत्यापत्तौ प्रिये स्खलितोत्तरे</p>
<p>विरहकृशया कृत्वा व्याजं प्रकल्पितमश्रुतम् ।</p>
<p>असहनसखीश्रोत्रप्राप्तिं विशङ्क्य ससंभ्रमं</p>
<p>विवलितदृशा शून्ये गेहे समुच्छ्वसितं पुनः ॥६८९॥</p>
<p>कस्यचित। (आस्६३)</p>
<p>दूरादेत्य दृशा निवार्य च सखीरुत्क्षिप्तदोःकङ्कण</p>
<p>श्रोणिः सप्रणया पिधाय नयनद्वन्द्वं तवावस्थिता ।</p>
<p>ज्ञातासीति विपक्षनाम गदता सम्भाविता सा त्वया</p>
<p>जीवत्येव यदि त्वरां त्यज ननु त्वामेव याचिष्यते ॥६९०॥</p>
<p>आचार्यगोपीकस्य ।</p>
<p>४४. मानिनी</p>
<p>बाले नाथ विमुञ्च मानिनि रुषं रोषान्मया किं कृतं</p>
<p>खेदोऽस्मासु न मेऽपराध्यति भवान्सर्वेऽपराधा मयि ।</p>
<p>तत्किं रोदिषि गद्गदेन वचसा कस्याग्रतो रुद्यते</p>
<p>नन्वेतन्मम का तवास्मि दयिता नास्मीत्यतो रुद्यते ॥६९१॥</p>
<p>अमरोः (अमरु ५३; द.रू. २.१७; Sव्१६१४, शा.प. ३५५४, सू.मु. ५७.१, सु.र. ६५३)</p>
<p>एकत्रासनसंस्थितिः परिहता प्रतुद्गमाद्दूरतस्</p>
<p>ताम्बूलानयनच्छलेन रभसाशेल्षोऽपि संविघ्नितः ।</p>
<p>आलापोऽपि न मिश्रितः परिजनं व्यापारयन्त्यान्तिके</p>
<p>कान्तं प्रत्युपचारतश्चतुरया कोपः कृतार्थीकृतः ॥६९२॥</p>
<p>तस्यैव (अमरु १७, सु.र. ६३९, Sव्१५८३, शा.प. ३५३४, सू.मु. ५५.६, द.रू. २.१९, ऱस्क्२.६७ग्)</p>
<p>आशङ्क्य प्रणतिं पटान्तपिहितौ पादौ करोत्यादरात्</p>
<p>व्याजेनागतमावृणोति हसितं न स्पष्टमुद्वीक्षते ।</p>
<p>मय्यालापवति प्रतीपवचनं सख्या सहाभाषते</p>
<p>तस्यास्तिष्ठतु निर्भरप्रणयिता मानोऽपि रम्योदयः ॥६९३॥</p>
<p>तस्यैव (Sव्. १५९०, शा.प. ३५३७, सू.मु. ५५.११)</p>
<p>धूमायते मनसि मूर्च्छति चेष्टितेषु</p>
<p>संदीप्यते वपुषि चेतसि जाज्वलीति ।</p>
<p>वक्त्रे परिस्फुरति वाचि विजृम्भतेऽस्याः</p>
<p>कान्तावमानजनितो बहुमानवह्निः ॥६९४॥</p>
<p>कस्यचित।</p>
<p>बाष्पासारः कथयति भृशं गण्डयोः पाण्डिमानं</p>
<p>श्वासो भूम्ना स्तनकलसयोः पीनतामातनोति ।</p>
<p>चित्तौत्सुक्यं किमपि कुरुते क्षाममङ्गं तदस्यास्</p>
<p>तारुण्यस्य प्रसमधिकं मन्युराविष्करोति ॥६९५॥</p>
<p>कस्यचित।</p>
<p>४५. उदात्तमानिनी</p>
<p>न मन्दो वक्त्रेन्दुः श्रयति न ललाटं कुटिलतां</p>
<p>न नेत्राब्जं रज्यत्यनुषजति न भ्रूरपि भिदाम् ।</p>
<p>इदं तु प्रेयस्याः प्रथयति रुषोऽन्तर्विलसितं</p>
<p>शतेऽपि प्रश्नानां यदभिदुरमुद्रोधरपुटः ॥६९६॥</p>
<p>वैद्यधन्यस्य । (सु.र. ६८८)</p>
<p>ईर्ष्याप्रस्फुरिताधरोष्ठरुचिरं वक्त्रं न मे दर्शितं</p>
<p>साधिक्षेपपदा मनागपि गिरो न श्राविता मुग्धया ।</p>
<p>मद्दोषैः सरसैः प्रतापितमनोवृत्त्यापि कोपोऽनया</p>
<p>काञ्च्या गाढतरावबद्धवसनग्रन्थ्या समावेदितः ॥६९७॥</p>
<p>काश्मीरनारायणस्य । (Sव्१५९१)</p>
<p>भ्रूबेधो न कृतः कृता मुखशशिच्छायापि नायादृशी</p>
<p>कालुष्येण न लम्भिताः कलगिरः कोपस्त्वतो लक्ष्यते ।</p>
<p>यत्प्रागल्भ्यमपास्य सम्प्रति नवीभूतं पुनर्लज्जया</p>
<p>यश्चायं विनयादरः प्रणयितां मुक्त्वा महान्वर्तते ॥६९८॥</p>
<p>कस्यचित।</p>
<p>आमृद्यन्ते श्वसितमरुतो यत्कुचोत्सेधकम्पैर्</p>
<p>अन्तर्ध्यानात्त्रुटति च दृशोर्यद्बहिर्लक्ष्यलाभः ।</p>
<p>पक्ष्मोत्क्षेपव्यतिकरहतो यच्च बाष्पस्तदेते</p>
<p>भावाश्चण्डि त्रुटितहृदयं मन्युमावदेयन्ति ॥६९९॥</p>
<p>कस्यचित।</p>
<p>यद्यपि श्रियमाधत्ते भूषणानादरस्तव ।</p>
<p>तथाप्यन्तर्गतं मन्युमयं कथयतीव मे ॥७००॥</p>
<p>कस्यचित।</p>
<p>४६. अनुरक्तमानिनी</p>
<p>वलतु तरला धृष्टा दृष्टिः खला सखि मेखला</p>
<p>स्खलतु कुचयोरुत्कम्पान्मे विदीर्यन्तु कञ्चुकम् ।</p>
<p>तदपि न मया सम्भाव्योऽसौ पुनर्दयितः शठः</p>
<p>स्फुटति हृदयं मौनेनान्तर्न मे यदि तत्क्षणात॥७०१॥</p>
<p>अमरोः । (सु.र. ६३६)</p>
<p>भ्रूभङ्गे रचितेऽपि दृष्टिरधिकं सोत्कण्ठमुद्वीक्षते</p>
<p>कार्कश्यं गमितेऽपि चेतसि तनूरोमाञ्चमालम्बते ।</p>
<p>रुद्धायामपि वाचि सस्मितमिदं दग्धाननं जायते</p>
<p>दृष्टे निर्वहणं भविष्यति कथं मानस्य तस्मिन्जने ॥७०२॥</p>
<p>तस्यैव (अमरु २४; सु.र. ६९५, Sभ्१५८०; उ.नी. ५.२५)</p>
<p>भ्रूभेदो रचितः चिरं नयनयोरभ्यस्तमामीलनं</p>
<p>रोद्धुं शिक्षितमादरेण हसितं मौनेऽभियोगः कृतः ।</p>
<p>धैर्यं कर्तुमपि स्थिरीकृतमिदं चेतः कथञ्चिन्मया</p>
<p>बद्धो मानपरिग्रहे परिकरः सिद्धिस्तु दैवस्थिता ॥७०३॥</p>
<p>धर्मकीर्तेः (अमरु ९२; सु.र. ६४५, पद्या.. २३१)</p>
<p>तद्वक्त्राभिमुखं मुखं विनमितं दृष्टिः कृता चान्यतस्</p>
<p>तस्यालापकुतूहलाकुलतरे श्रोत्रे निरुद्धे मया ।</p>
<p>हस्ताभ्यामपि वारितः सपुलकः स्वेदोद्गमो गण्डयोः</p>
<p>सख्यः किं करवाणि यान्ति सहसा यत्कञ्चुके सन्धयः ॥७०४॥</p>
<p>अमरोः (अमरु ११, Sव्१५८१, शा.प. ३५३५, सु.र. ६४०)</p>
<p>स्फुटतु हृदयं कामं कामं करतु तनुं तनुं</p>
<p>न सखि चटुलप्रेम्णा कार्यं पुनर्दयितेन मे ।</p>
<p>इति सरभसं मानाटोपादुदीर्य वचस्तया</p>
<p>रमणपदवी सारङ्गाक्ष्या सशङ्कितमीक्षिता ॥७०५॥</p>
<p>तस्यैव (अमरु ७१ (६१); सु.र. ६६६, सू.मु. ५५.१)</p>
<p>४७. नायके मानिनीवचनम्</p>
<p>किं पादान्ते लुठसि विमनाः स्वामिनो हि स्वतन्त्राः</p>
<p>कञ्चित्कालं क्वचिदभिरतस्तत्र कस्तेऽपराधः ।</p>
<p>आगस्कारिण्यहमिह यया जीवितं तद्वियोगे</p>
<p>भर्तृप्राणाः स्त्रिय इति ननु त्वं ममैवानुनेयः ॥७०६॥</p>
<p>भावदेव्याः । [सु.र. ६४३ वाक्कूटस्य; सू.मु. ५७.१४; पद्या. ३८१ कस्यचित्]</p>
<p>तथाभूदस्माकं प्रथममविभिन्ना तनुरियं</p>
<p>ततो नु त्वं प्रेयानहमपि हताशा प्रियतमा ।</p>
<p>इदानीं नाथस्त्वं वयमपि कलत्रं किमपरं</p>
<p>मयाप्तं प्राणानां कुलिशकठिनानां फलमिदम् ॥७०७॥</p>
<p>अमरोः । (अमरु ६६, Sव्१६२२, सु.र. ६४६)</p>
<p>भवतु विदितं छद्मालापैरलं प्रिय गम्यतां</p>
<p>तनुरपि न ते दोषोऽस्माकं विधिस्तु पराङ्मुखः ।</p>
<p>तव यथा तथाभूतं प्रेम प्रपन्नमिमां दशां</p>
<p>प्रकृतिचपले का नः पीडा गते हतजीविते ॥७०८॥</p>
<p>तस्यैव (अमरु २७; Sव्१६१७, सू.मु. ५७.६, सु.र. ६५७, पद्या. २२३)</p>
<p>कोपो यत्र भ्रूकुटिरचना निग्रहो यत्र मौनं</p>
<p>यत्रान्योन्यस्मितमनुनयो यत्र दृष्टिः प्रसादः ।</p>
<p>तस्य प्रेम्णस्तदिदमधुना वैषमं पश्य जातं</p>
<p>त्वं पादान्ते लुठसि नहि मे मन्युमोक्षः खलायाः ॥७०९॥</p>
<p>तस्यैव (अमरु ३४; द.रू.. २.१९, Sव्१६३०, शा.प. ३५६२, सू.मु. ८४.७, सु.र. ६४८)</p>
<p>यदा त्वं चन्द्रोभूर अविकलकलापेशलवपु</p>
<p>स्तदार्द्रा जाताहं शशधरमणीनां प्रकृतिभिः ।</p>
<p>इदानीमर्कस्त्वं खररुचि समुत्सारितरसः</p>
<p>किरन्ती कोपाग्नीनहमपि रविग्रावघटिता ॥७१०॥</p>
<p>अचलस्य । (शा.प. ३५६४, सू.मु. ५७.२०, सु.र. ६४७)</p>
<p>४७. मानिन्यां सखीप्रबोधः</p>
<p>कियन्मात्रं गोत्रस्खलनमपराद्धं चरणयो</p>
<p>श्चिरं लोठत्येष ग्रहवति न मानाद्विरमसि ।</p>
<p>रुषं मुञ्चामुञ्च प्रियमनुगृहानायतिहितं</p>
<p>शृणु त्वं यद्ब्रूमः प्रियसखि न माने कुरु मतिम् ॥७११॥</p>
<p>मनोकस्य । (सु.र. ६८०)</p>
<p>असद्वृत्तो नायं न च सखि गुणैरेष रहितः</p>
<p>प्रियो मुक्ताहारस्तव चरणमूले निपतितः ।</p>
<p>गृहाणैनं मुग्धे व्रजतु तव कण्ठप्रणयिता</p>
<p>मुपायो नास्त्यन्यो हृदयपरितापोपशमने ॥७१२॥</p>
<p>कस्यचित। (सू.मु. ५६.१०, सु.र. ६५८)</p>
<p>लिखन्नास्ते भूमिं बहिरवनतः प्राणदयितो</p>
<p>निराहाराः स्कह्यः सततरुदितोच्छूणनयनाः ।</p>
<p>परित्यक्तं सर्वं हसितपठितं पञ्जरशुकैस्</p>
<p>तवावस्था चेयं विसृज कठिने मानमधुना ॥७१३॥</p>
<p>अमरोः (अमरु ७; शा.प. ३५५१, सू.मु. ५६.५, ऱस्क्२.२०६अ)</p>
<p>यदेतत्ते मौनं स्मितमुदयते यन्न वदने</p>
<p>यदव्यक्ता दृष्टिर्यदभिमुखवामः स्थितिरसः ।</p>
<p>उपास्यानामीदृग्विमतिषु हतप्रश्रयतया</p>
<p>हृदा दूरं याति प्रियसखि नवीनः परिजनः ॥७१४॥</p>
<p>उमापतिधरस्य ।</p>
<p>पाणौ शोणतले तनूदरि दरक्षामा कपोलस्थली</p>
<p>विन्यस्ताञ्जनदिग्धलोचनजलैः किं म्लानिमानीयते</p>
<p>मुग्धे चुम्बतु नाम चञ्चलतया भृङ्गः क्वचित्कन्दली</p>
<p>मुन्मीलन्नवमालतीपरिमलः किं तेन विस्मर्यते ॥७१५॥</p>
<p>पाणिनेः । (सु.र. ६५१)</p>
<p>४९. अनुनयः</p>
<p>रम्भोरु क्षिप लोचनार्धमभितो बाणान्वृथा मन्मथः</p>
<p>संधत्तां धनुरुज्झतु क्षणमितो भ्रूवल्लिमुल्लासय ।</p>
<p>किं चान्तर्निहितानुरागमधुरामव्यक्तवर्णक्रमां</p>
<p>मुग्धे वाचमुदीरयास्तु जगतो वीणासु भेरीभ्रमः ॥७१६॥</p>
<p>भेरीभ्रमकस्य । (सु.र. ४५०)</p>
<p>किमिति कवरी यादृक्तादृग्दृशौ किमञ्जने</p>
<p>मृगमदमसीपत्रन्यासः स किं न कपोलयोः ।</p>
<p>अयमसमयं किं च क्लाम्यत्यसंस्मरणेन ते</p>
<p>शशिमुखि सखीहस्तन्यस्तो विलासपरिच्छदः ॥७१७॥</p>
<p>अभिनन्दस्य । (स.क.आ. ४.१९३, सु.र. ७३१)</p>
<p>प्रिये मौनं मुञ्च श्रुतिरमृतधारां पिबतु मे</p>
<p>दृशावुन्मील्येतां भवतु जगदिन्दीवरमयम् ।</p>
<p>प्रसीद प्रेमापि प्रशमयतु निःशेषमधृती</p>
<p>रभूमिः कोपानां ननु निरपराधः परिजनः ॥७१८॥</p>
<p>डिम्बोकस्य । (सु.र. ६७०)</p>
<p>यदि विनिहिता शून्या दृष्टिः किमु स्थिरकौतुका</p>
<p>यदि विरचितो मौने यत्नः किमु स्फुरितोऽधरः ।</p>
<p>यदि नियमितं ध्याने चक्षुः कथं पुलकोद्गमः</p>
<p>कृतमभिनयैर्दृष्टो मानः प्रसीद किमुच्यताम् ॥७१९॥</p>
<p>अमरोः । (Sव्१६२५, सु.र. ६३८)</p>
<p>कपोले पत्राली करतलनिरोधेन मृदिता</p>
<p>निपीतो निःश्वासैरयममृतहृद्योऽधररसः ।</p>
<p>मुहुः कण्ठे लग्नस्तरलयति बाष्पः स्तनतटं</p>
<p>प्रियो मन्युर्जातस्तव निरनुरोधे न तु वयम् ॥७२०॥</p>
<p>कस्यचित। (अमरु ६७; सु.र. ६६४, स.क.आ.व्४८९, Sव्१६२७)</p>
<p>५०. मानभङ्गः</p>
<p>दृष्टे लोचनवन्मनाङ्मुकुलितं पार्श्वस्थिते वक्त्रवन्</p>
<p>न्यग्भूतं बहिरासितं पुलकवत्स्पर्शं समातन्वति ।</p>
<p>नीवीबन्धवदागतं शिथिलतां सम्भाषमाणे ततो</p>
<p>मानेनापसृतं ह्रियेव सुदृशः पादस्पृशि प्रेयसि ॥७२१॥</p>
<p>कस्यचित। (स.क.आ.व्१५.४९६, शा.प. ३५८१, सू.मु. ५८.२, सु.र. ६९९)</p>
<p>चेतस्यङ्कुरितं विसारिणि दृशोर्द्वन्द्वे द्विपत्रायितं</p>
<p>प्रायं पल्लवितं वचस्युपचितं प्रौढं कपोलस्थले ।</p>
<p>तत्तत्कोपविचेष्टिते कुसुमितं पादानते तु प्रिये</p>
<p>मानिन्यां फलितं तु मानतरुणा पर्यन्तबन्ध्यायितम् ॥७२२॥</p>
<p>राजशेखरस्य । (सु.र. ६७९)</p>
<p>एकस्मिन्शयने पराङ्मुखतया वीतोत्तरं ताम्यतोर्</p>
<p>अन्योन्यस्य हृदि स्थितेऽप्यनुनये संरक्षतोर्गौरवम् ।</p>
<p>दम्पत्योः शनकैरपाङ्गवलनान्मिश्रीभवच्चक्षुषोर्</p>
<p>भग्नो मानकलिः सहासरभसं व्यासक्तकण्ठग्रहम् ॥७२३॥</p>
<p>अमरोः (अमरु १९, Sव्२११२, शा.प. ३७१५, सू.मु. ८१.८, सु.र. ६६७)</p>
<p>दूरादुत्सुकमागते विवलितं सम्भाषिणि स्फारितं</p>
<p>संश्लिष्यत्यरुणं गृहीतवसने किञ्चिन्नतभ्रूलतम् ।</p>
<p>मानिन्याश्चरणानतिव्यतिकरे बाष्पाम्बुपूर्णेक्षणं</p>
<p>चक्षुर्जातमहो प्रपञ्चचतुरं जातागसि प्रेयसि ॥७२४॥</p>
<p>तस्यैव । (अमरु ४४, सू.मु. ५५.३, सु.र. ६४१)</p>
<p>सुतनु जहिहि कोपं पश्य पादानतं मां</p>
<p>न खलु तव कदाचित्कोप एवं विधोऽभूत।</p>
<p>इति निगदति नाथे तिर्यगामीलिताक्ष्या</p>
<p>नयनजलमनल्पं मुक्तमुक्तं न किञ्चित॥७२५॥</p>
<p>तस्यैव (अमरु ३५, Sव्१६००, शा.प. ३५७७, सू.मु. ५७.३३, सु.र. ६७८)</p>
<p>५१. प्रवसद्भर्तृका</p>
<p>दृष्टः कातरनेत्रया चिर्तरं बद्धाञ्जलिं याचित्</p>
<p>पश्चादंशुकपल्लवेन विधृतो निर्व्याजमालिङ्गितः ।</p>
<p>इत्याक्षिप्य यदा समस्तमघृणो गन्तुं प्रवृत्तः शठः</p>
<p>पूर्वं प्राणपरिग्रहो दयितया मुक्तस्ततो वल्लभः ॥७२६॥</p>
<p>कस्यचित। (अमरु ८१, स.क.आ.ं ७२६, शा.प. ३३८६, सू.मु. ३७.६)</p>
<p>संरुद्धाः कथमप्यमङ्गलभयात्पक्ष्मान्तरव्यापिनोऽ</p>
<p>प्युत्तानीकृतलोचनं निपुणया बास्पाम्भसां बिन्दवः ।</p>
<p>न्यस्यन्त्याः सहकारपल्लवमथ व्यानम्य पत्युः पुरो</p>
<p>धारावाहिभिरेव लोचनजलैर्यात्राघटः पूरितः ॥७२७॥</p>
<p>धोयीकस्य ।</p>
<p>मुग्धे प्रेषय यामि यान्ति पथिकाः कालोऽवधिः कथ्यताम्</p>
<p>उद्विग्ना किमकाण्ड एव भवती तूष्णीं किमेवं स्थिता ।</p>
<p>पूर्वोक्त्योपरतां प्रियेण दयितामाश्लिष्य तत्तत्कृतं</p>
<p>दत्तो येन समस्तपान्थनिवहप्राणान्तिको डिण्डिमः ॥७२८॥</p>
<p>कस्यचित। (Sव्१०६२)</p>
<p>आपृष्टासि विनिर्गतोऽध्वगजनस्तन्वङ्गि गच्छाम्यहं</p>
<p>स्वल्पैरेव दिनैः समागम इति ज्ञात्वा शुचं मा कृथाः ।</p>
<p>इत्याकर्ण्य वचः प्रियस्य सहसा तन्मुग्धया चेष्टितं</p>
<p>येनाकाण्डसमाप्ततीव्रविरहक्लेशः कृतो वल्लभः ॥७२९॥</p>
<p>कस्यचित। (Sव्१०५४)</p>
<p>भ्रातर्बाष्प मुहुर्विमुञ्च नयनं यावत्तिरोधीयते</p>
<p>नायं निष्करुणः पुरा निरवधिर्भावी तथैवोदयः ।</p>
<p>इत्याकर्ण्य वियोगमुग्धमनसः स्वप्नोपनीतं वचः</p>
<p>संजाता दयितस्य योजनशतं शय्योपकण्ठस्थली ॥७३०॥</p>
<p>जलचन्द्रस्य ।</p>
<p>५२. यात्राक्षेपः</p>
<p>कान्ते कत्यपि वासराणि गमय त्वं मीलयित्वा दृशौ</p>
<p>स्वस्ति स्वस्ति निमीलयामि नयने यावन्न शून्या दिशः ।</p>
<p>आयाता वयमागमिष्यति सुहृद्वर्गस्य भाग्योदयैः</p>
<p>सन्देशो वद कस्तवाभिलषितस्तीर्थेषु तोयाञ्जलिः ॥७३१॥</p>
<p>वीरस्य । (अमरु २५)</p>
<p>गन्तुं वाञ्छसि गच्छ पिच्छिलममी यावन्न कुर्वन्ति ते</p>
<p>पन्थानं मृदुमर्दलध्वनिमुचो धाराभिरम्भोधराः ।</p>
<p>एतस्यास्तव तानि ### रहसि प्रेमाक्षराणि ध्रुवं</p>
<p>ध्यायन्त्यास्तु विपद्विनोदनसखी मुर्च्छैव सम्पत्स्यते ॥७३२॥</p>
<p>कस्यचित।</p>
<p>यास्यामीति गिरः श्रुता अवधिरप्यालम्बितश्चेतसा</p>
<p>गेहे यत्नवती भविष्यसि सदेत्येतत्समाकर्णितम् ।</p>
<p>मुग्धे मा शुच इत्युदीरितवतः पत्युर्निरीक्ष्याननं</p>
<p>निःश्वस्य स्तनपायिनि स्वतनये दृष्टिश्चिरं पातिता ॥७३३॥</p>
<p>भदन्तधीरनागस्य । (Sव्१०६४)</p>
<p>आयास्यस्यवधावपर्यवसिते गत्वेति संभाव्यते</p>
<p>संप्राप्ते त्वयि यानि तान्यपि सुखान्यद्यापरोक्षाणि नः ।</p>
<p>किं त्वज्ञातवियोगवेदनमिदं सद्यस्त्वयि प्रस्थिते</p>
<p>चेतः किं नु करीष्यतीत्यविदितं सम्यङ्न निश्चीयते ॥७३४॥</p>
<p>कस्यचित। (Sव्१०६१)</p>
<p>लोलैर्लोचनवारिभिः सशपथैः पादप्रणामैः प्रियैर्</p>
<p>अन्यास्ता विनिवारयन्ति कृपणाः प्राणेश्वरं प्रस्थितम् ।</p>
<p>पुण्याहं व्रज मङ्गलं सुदिवसं प्रातः प्रयातस्य ते</p>
<p>यत्स्नेहोचितमीहितं प्रियतम त्वं निर्गतः श्रोष्यसि ॥७३५॥</p>
<p>कस्यचित। (अमरु ६१; Sव्१०६०, शा.प. ३३९५, सू.मु. ३७.१२)</p>
<p>५३. प्रोषितभर्तृका</p>
<p>मध्ये वेश्म समुद्गता तदनु च द्वारान्तरालं गता</p>
<p>निर्याताथ कथञ्चिदङ्गणभुवं प्रेयांस्तु नालोकितः ।</p>
<p>हंहो वायस राजहंस शुक हे हे सारिके कथ्यतां</p>
<p>का वार्तेति मृगीदृशो विजयते बाष्पाम्बुगर्भं वचः ॥७३६॥</p>
<p>महोदधेः । (सु.र. ७१८)</p>
<p>अस्तव्यस्तसमीरकम्पिततया दृष्टेस्तिरस्कारिणीं</p>
<p>हस्तेनालकवल्लरीमकुटिलामानीय कर्णान्तिकम् ।</p>
<p>उद्वीक्ष्य प्रियमार्गमध्वगवधूरस्तं गते भास्वति</p>
<p>छिन्नाशा स्वनिवेशमेति शनकैः स्वप्नेक्षणाशंसिनी ॥७३७॥</p>
<p>कस्यचित।</p>
<p>अभ्यासस्थितचूतषण्डगहनस्थानादितो गेहिनी</p>
<p>ग्रामं कंचिदवृक्षकं विरहिणी तूर्णं वधूर्नीयताम् ।</p>
<p>अत्रायान्त्यचिरेण कोकिलकुलव्याहारझंकारिणः</p>
<p>पन्थस्त्रीजनजीवितैकहरणप्रौढाः पुरो वासराः ॥७३८॥</p>
<p>कस्यचित।</p>
<p>सौख्ये गते प्रवसता दयितेन सार्धं</p>
<p>नेत्रद्वये दयितमार्गगमान्निवृत्ते ।</p>
<p>व्रीडावती बत कृता हतजीवितेन</p>
<p>निर्याय यन्न पद्मात्रमपि प्रयातम् ॥७३९॥</p>
<p>कस्यचित।</p>
<p>वत्से माधवि मुग्धिकासि बलवद्वन्यौकसो देवताः</p>
<p>पान्तु त्वामयमस्तमञ्चति रविर्यातोऽवधिस्ते पितुः ।</p>
<p>शान्तं पापममङ्गलं परमतः शान्त्या न कल्याणि मे</p>
<p>कल्यन्नव्यमधुव्रताय तुय्मधून्युद्दिश्य मे दास्यसि ॥७४०॥</p>
<p>कस्यचित।</p>
<p>५४. प्रोषितभर्तृकावचनम्</p>
<p>प्रस्थानं वलयैः कृतं प्रियसखैरजस्रं गतं</p>
<p>धृत्या न क्षणमासितं व्यवसितं चित्तेन गन्तुं पुरः ।</p>
<p>गन्तुं निश्चितचेतसि प्रियतमे सर्वे समं प्रस्थिता</p>
<p>गन्तव्ये सति जीवितप्रियसुहृत्सार्थः किमु त्यज्यते ॥७४१॥</p>
<p>कस्यचित। (अमरु ३२; Sभ्व्११५१; शा.प. ३४२४; सू.मु. ३७.१९; पद्या. ३१४)</p>
<p>आयाता मधुयामिनी विजयते कान्तप्रयाणोत्सवः</p>
<p>प्राणा यान्तु यियासवो यदि पुनर्जन्मग्रहोऽभ्यर्थये ।</p>
<p>व्याधः कोकिलबन्धने विधुपरिध्वंसे च राहोर्गणाः</p>
<p>कन्दर्पे हरनेत्रपावककणाः प्राणेश्वरे मन्मथः ॥७४२॥</p>
<p>इन्द्रशिवस्य ।</p>
<p>यात्रामङ्गलसंविधानरचनाव्यग्रे सखीनां गणे</p>
<p>बाष्पाम्भःपिहितेक्षणे गुरुजने तद्वत्सुहृन्मण्डले ।</p>
<p>प्राणेशस्य मदीक्षणार्पितदृशः कृच्छादतिक्रामतः</p>
<p>किं व्रीडाहतया मया भुजलतापाशो न कण्ठेऽर्पितः ॥७४३॥</p>
<p>कस्यचित। (Sव्११५०, शा.प. ३४३७)</p>
<p>किं चूतैर्न विजृम्भितं स्तवकितं किं तैर्न कङ्केल्लिभिः</p>
<p>सिन्दूरैरिव मुद्रितास्तत इतो जाता न किं किंशुकाः ।</p>
<p>विस्मृत्यापि न कोकिलैः किमु रुतं किं दाक्षिणात्यानिलैर्</p>
<p>वातं तत्र न निर्वृतैकहृदयो यत्रास्ति मे वल्लभः ॥७४४॥</p>
<p>कस्यचित।</p>
<p>मया बद्धा वेणी निवसितमशुक्लं च वसनं</p>
<p>श्रुताः शोचन्तीनां पर्जनसखीनामपि गिरः ।</p>
<p>निवृत्तास्ते दृष्टा गत्मनुगता येऽस्य सुहृदस्</p>
<p>तथाप्येते प्राणा दयितमनुयाता न कृपणाः ॥७४५॥</p>
<p>कस्यचित। (Sव्११४२)</p>
<p>५५. सखीं प्रति प्रोषितभर्तृकावचनम्</p>
<p>अवधिदिवसः प्राप्तश्चायं तनोर्विरहस्य वा</p>
<p>रविरयमुपैत्यस्तं सख्यो ममापि च जीवितम् ।</p>
<p>तदलमफलैराशाबन्धैः प्रसीद नमोऽस्तु ते</p>
<p>हृदय सहसा पाकोत्पीडं विडम्बय दाडिमम् ॥७४६॥</p>
<p>अभिमन्योः । (सू.मु. ४०१९)</p>
<p>गर्जत्येकः परभृतयुवा पञ्चमध्वानगर्भं</p>
<p>वाति स्वैरं मलयपवनो दूरतो जीवितेशः ।</p>
<p>एह्यालिङ्ग प्रियसखि पुनः क्वावयोर्दर्शनं स्यात्</p>
<p>प्रत्यासन्नं मरणमसवः कण्ठदेशे लुठन्ति ॥७४७॥</p>
<p>कस्यचित।</p>
<p>अवधिदिवसः सोऽयं नात्रागतः किमियत्क्षणं</p>
<p>वितर नयने पश्यैतन्मे पुरः सखि साहसम् ।</p>
<p>इयमियमहं रूढज्वालाकरालितरोदसीं</p>
<p>मलयजरसाभ्यक्तैरङ्गैः पताम्यभि कौमुदीम् ॥७४८॥</p>
<p>गोसकस्य ।</p>
<p>दृष्टं केतकधूलिधूसरमिदं व्योम क्रमाद्वीक्षिताः</p>
<p>कच्चान्ताश्च शिलीन्ध्रकन्दलभृतः सोढाः कदम्बानिलाः ।</p>
<p>सख्यः संवृणुताश्रु मुञ्चत भयं कस्मान्मुदेवाकुला</p>
<p>एतानप्यधुनास्मि वज्रघटिता नूनं सहिष्ये धनान॥७४९॥</p>
<p>रुद्रटस्य । (शृ.ति. २.६०अ; पद्या. ३२७)</p>
<p>प्रसर शिशिरामोदं कौन्दं समीर समीरय</p>
<p>प्रकटय शशिन्नाशाः कामं मनोज समुल्लस ।</p>
<p>अवधिदिवसः पूर्णः सख्यो विमुञ्चत तत्कथां</p>
<p>हृदयमधुना किञ्चित्कर्तुं ममान्यदिहेच्छति ॥७५०॥</p>
<p>तस्यैव । (शृ.ति. २.५८ए, सू.मु. ४०.१८; पद्या. ३३४)</p>
<p>५६. प्रोषितभर्तृकाप्रियसंवादः</p>
<p>द्वारस्तम्भनिषण्णया दयितया वक्रीकृतग्रीवया</p>
<p>नासाग्रागतवारिबिन्दुविसरैः संसिच्यमानाङ्गया ।</p>
<p>मन्युस्तम्भितकण्ठगद्गदगिरा प्रोच्चारितार्धाक्षरं</p>
<p>संदिष्टं तव कान्तया पथिक तद्वक्तुं न यत्प्रार्थये ॥७५१॥</p>
<p>तुतातितस्य ।</p>
<p>नावस्था वपुषो ममेयमवधेरुक्तस्य नातिक्रमो</p>
<p>नोपालम्भपदानि वाप्यकरुणे तत्राभिधेयानि ते ।</p>
<p>प्रष्टव्यः शिवमालि केवलमसौ कच्चिद्भवद्गोचरे</p>
<p>नायातं मलयानिलैर्मुकुलितं कच्चिन्न चूतैरिति ॥७५२॥</p>
<p>वाक्कूटस्य । (सु.र. ७२५)</p>
<p>कुटजकटवो घ्राता वाताः श्रुतं घनगर्जितं</p>
<p>निशि निशि मुहुः शून्ये तल्पे कृतः शयनश्रमः ।</p>
<p>अवधिगणना रेखा पूर्णाः कृता गृहभित्तयो</p>
<p>न तव सविधं प्राणाः प्राप्ता न वा त्वमिहागतः ॥७५३॥</p>
<p>कस्यचित।</p>
<p>विज्ञप्तिरेषा मम जीवबन्धो</p>
<p>तत्रैव नेया दिवसाः कियन्तः ।</p>
<p>संप्रत्ययोग्यस्थितिरेष देशः</p>
<p>करा हिमांशोरपि तापयन्ति ॥७५४॥</p>
<p>विज्जाया गणपतेः ।</p>
<p>गन्तासि चेत्पथिक हे मम यत्र कान्तस्</p>
<p>तत्त्वं वचो हर शुचौ जगतामसह्यः ।</p>
<p>तापः सगर्जगुरुवारिनिपातभीतस्</p>
<p>त्यक्त्वा भुवं विरहिणीहृदयं विवेश ॥७५५॥</p>
<p>लडहचन्द्रस्य ।</p>
<p>५७. प्रोषितभर्तृकावस्था</p>
<p>अविरलपतद्बाष्पोत्पीडप्रसिक्तकपोलया</p>
<p>वचनविषयः संदेशोऽन्यस्तया विहितो न ते ।</p>
<p>मनसि किमपि ध्यायन्त्या तु क्षणं तव कान्तया</p>
<p>पथिक निहिता दृष्टिः कष्टं नवे करुणाङ्कुरे ॥७५६॥</p>
<p>धर्मपालस्य ।</p>
<p>पक्ष्माग्रस्खलिताश्रुधौतवलया निष्पन्दतारेक्षणा</p>
<p>बिभ्राणा करपल्लवेन सततं क्षामं कपोलस्थलम् ।</p>
<p>सेदानीं लिखितेव कामपि गतावस्थां सखीभिश्चिराद्</p>
<p>आसन्नावधिवासरप्रकटितप्रत्याशयाश्वास्यते ॥७५७॥</p>
<p>कस्यचित।</p>
<p>विच्छिन्नेऽवधिवासरे क्षणमथ त्वद्वर्त्मवातायनं</p>
<p>वारं वारमुपेत्य निर्घृणतया निश्चित्य किंचित्ततः ।</p>
<p>सम्प्रत्येव निवेद्य केलिकुररीः सास्रं सखीभ्यः शिशोर्</p>
<p>माधव्याः सहकारकेण करुणः पाणिग्रहः कल्पितः ॥७५८॥</p>
<p>कस्यचित।</p>
<p>निपतति शयने तव स्मरन्ती</p>
<p>पथिकवधूरवधूतजीविताशा ।</p>
<p>जलधरसमयस्य केतुभूतां</p>
<p>वकुललतामवलोक्य पुष्पिताग्राम् ॥७५९॥</p>
<p>कस्यचित।</p>
<p>आदूरात्प्रतिपान्थमाहितदृशः प्रत्याशयोन्मीलति</p>
<p>ध्वान्ते स्वान्तमहर्व्ययेऽपि न परावृत्तं कुरङ्गीदृशः ।</p>
<p>तस्या निःसहबाहुवल्लिविगलद्धम्मिल्लवद्भङ्गुर</p>
<p>ग्रीवं दीर्घमजीववत्प्रियसखीवर्गेण नीतं वपुः ॥७६०॥</p>
<p>कस्यचित।</p>
<p>५८. वर्त्मावलोकिनी</p>
<p>पाण्डुक्षामकपोलपालिलुठितां त्रस्तैणशावेक्षणा</p>
<p>हस्तेन श्लथकङ्कणेन कवरीमुल्लासयन्ती मुहुः ।</p>
<p>द्वारोपान्तविलम्बिनी प्रियपथं तन्वङ्गि यद्वीक्षसे</p>
<p>तन्मन्ये विकटैरिवाञ्चसि पुरः पन्थानमिन्दीवरैः ॥७६१॥</p>
<p>कस्यचित।</p>
<p>पर्यस्तो दिवसस्तटीमयमटत्यस्ताचलस्यांशुमान्</p>
<p>संप्रत्यङ्कुरितान्धकारपटलैर्लम्बालका द्यौरिव ।</p>
<p>एह्यन्तर्विश वेश्मनः शशिमुखि द्वारस्थलीतोरणे</p>
<p>स्तम्भालम्बितबाहुवल्लि रुदती किं त्वं पथः पश्यसि ॥७६२॥</p>
<p>धर्मयोगेश्वरस्य ।</p>
<p>उत्क्षिप्यालकमालिकां विलुलितामापाण्डुगण्डस्थलाद्</p>
<p>विश्लिष्यद्वलयप्रपातभयतः प्रोद्यम्य किञ्चित्करौ ।</p>
<p>द्वारस्तम्भनिषण्णगात्रलतिका केनापि पुण्यात्मना</p>
<p>मार्गालोकनदत्तदृष्टिरबला तत्कालमालिङ्ग्यते ॥७६३॥</p>
<p>रुद्रटस्य । (शृ.ति. १.८१)</p>
<p>आजन्मव्यवसायिना क्रतुशतैराराध्य पुष्पायुधं</p>
<p>केनाकारि पुरा तनूदरि तनुत्यागः प्रयागभ्रमे ।</p>
<p>यस्यार्थे सखि लोलनेत्रनलिनीनालायमानस्खलद्</p>
<p>बष्पाम्भः पतनान्तरालवलितग्रीवं पथः पश्यसि ॥७६४॥</p>
<p>धोयीकस्य ।</p>
<p>आदृष्टिप्रसरात्प्रियस्य पदवीमुद्वीक्ष्य निर्विण्णया</p>
<p>विश्रान्तेषु पथिष्वहःपरिणतौ ध्वान्ते समुत्सर्पति ।</p>
<p>यान्त्यैव स्वनिवेशनं प्रतिपथं पान्थस्त्रियास्मिन्क्षणे</p>
<p>मा भूदागत इत्यमन्दवलितोद्ग्रीवं मुहुर्वीक्षितम् ॥७६५॥</p>
<p>सिद्धोकस्य । (अमरु ६४, द.रू. २.२७अ, Sव्१०५६, सु.र. ७२८)</p>
<p>५९. काकः</p>
<p>गतोस्तं तिग्मांशुर्व्रज सहचरीनीडमधुना</p>
<p>सुखं भ्रातः सुप्याः स्वजनसदृशं वायस कृतम् ।</p>
<p>मयि स्नेहाद्बाष्पस्थगितरुचिदृष्टौ सकरुणं</p>
<p>रुदत्यां यो यातस्त्वयि स विलपत्येष्यति कथम् ॥७६६॥</p>
<p>कस्यचित। (Sव्११४०)</p>
<p>दत्तं पिण्डं नयनसलिलक्षालनाधौतगण्डं</p>
<p>द्वारोपान्ते गतदयितया संगमान्वेषणाय ।</p>
<p>वक्रग्रीवश्चलनतशिराः पार्श्वसंचारिनेत्रः</p>
<p>पाशाशङ्की गलितवलयाक्रान्तमश्नाति काकः ॥७६७॥</p>
<p>कस्यचित।</p>
<p>वारं वारमलीक एव हि भवान्किं व्याहृतैर्गम्यता</p>
<p>मित्युद्गम्य सुमन्दबाहुलतिकामुत्थापयन्त्या रुषा ।</p>
<p>सङ्क्रान्तैर्वलयैरलङ्कृतगलो युष्मद्वियोगोचितां</p>
<p>तन्वङ्ग्याः प्रकटीकरीति तनुतामङ्गे भ्रमन्वायसः ॥७६८॥</p>
<p>कस्यचित। (सु.र. ७३२)</p>
<p>यत्पुष्णासि पिकानकारणरिपूनध्वन्यवामभ्रुवां</p>
<p>यच्चाच्छिद्य बलिं विलुम्पसि करात्सर्वं सहिष्ये तव ।</p>
<p>हंहो मद्वचनादितस्त्वयि गते शाखान्तरं वायस</p>
<p>क्षेमेणाद्य समागमिष्यति स चेत्कान्तश्चिरं प्रोषितः ॥७६९॥</p>
<p>धोयीकस्य ।</p>
<p>उल्लासो विरुतेन मङ्गलबलिग्रासेन विश्वासनं</p>
<p>संचारेण कृतो विलोचनयुगे बाष्पोद्गमावग्रहः ।</p>
<p>यातोऽस्तं रविरेष संप्रति पुरः स्वस्त्यस्तु ते गम्यतां</p>
<p>एते त्वामनुयान्तु संप्रति मम प्राणाः प्रियान्वेषिणः ॥७७०॥</p>
<p>जलचन्द्रस्य ।</p>
<p>६०. प्रोषितसम्भेदः</p>
<p>आयाते दयिते मरुस्थलभुवामुत्प्रेक्ष्य दुर्लङ्घ्यतां</p>
<p>गेहिन्या परितोषबाष्पतरलामासज्य दृष्टिं मुखे ।</p>
<p>दत्त्वा पीलुशमीकरीरकवलान्स्वेनाञ्चलेनादरा</p>
<p>दामृष्टं करभस्य केसरसटाभाराग्रलग्नं रजः ॥७७१॥</p>
<p>केशटस्य । (स.क.आ. ५.१२०, द.रू. ४.१४अ, सु.र. ५१२, Sव्२०७५, सू.मु. ५४.४)</p>
<p>केयूरीकृतकङ्कणावलिरसौ कर्णावतंसीकृत</p>
<p>व्यालोलालकपद्धतिः पथि पुरो बद्धाञ्जलिः पृच्छति ।</p>
<p>यावत्कंचिदुदन्तमात्मकमितुस्तावत्स एवेत्यथ</p>
<p>व्रीडावक्रितकण्ठनालमबला कैः कैर्न भिन्ना रसैः ॥७७२॥</p>
<p>राजशेखरस्य । (सू.मु. ५४.१०, सु.र. ७१३)</p>
<p>निद्रे भद्रमवस्थितासि कुशलं संवेदने किं तव</p>
<p>क्षेमं ते सखि निर्वृते न तु समं कान्तेन यूयं गताः ।</p>
<p>किं चान्यत्प्रियसङ्गमेन चलितो गच्छन्विपद्वत्सलो</p>
<p>मूर्च्छाविस्मृतिवेदनापरिजनो दृष्टोऽस्मदीयो न वा ॥७७३॥</p>
<p>अरविन्दस्य । (सु.र. ७१७)</p>
<p>प्राग्यामिनि प्रियवियोगविपत्तिकाले</p>
<p>त्वय्येव वासरशतानि लयं गतानि ।</p>
<p>दैवात्कथं कथमपि प्रियसङ्गमेऽद्य</p>
<p>चण्डालि किं त्वमसि वासर एव लीना ॥७७४॥</p>
<p>कस्यचित।</p>
<p>प्रत्युद्गम्य तनूरुहोद्गतिवशात्खेदस्खलच्चेष्टया</p>
<p>दत्त्वा स्वेदलवैः स्वहस्तगलितैः प्रक्षालना पादयोः ।</p>
<p>किंचित्स्मेरमुखप्रकीर्णदशनस्वच्छांशुपुष्पोज्ज्वलैर्</p>
<p>आनन्दाश्रुभिरर्चितो दयितया पान्थश्चिरादागतः ॥७७५॥</p>
<p>कस्यचित।</p>
<p>६१. अभिसारारम्भः</p>
<p>पतिर्दुर्वञ्चोऽयं विधुरमलिनो वर्त्म विषमं</p>
<p>जनश्छिद्रान्वेषी प्रणयिवचनं दुष्परिहरम् ।</p>
<p>अतः काचित्तन्वी रतिविदितसङ्केतगतये</p>
<p>गृहाद्वारं वारं निरसरदथ प्राविशदथ ॥७७६॥</p>
<p>कस्यचित। (सु.र. ८३०)</p>
<p>मन्दं निधेहि चरणौ परिधेहि नीलं</p>
<p>वासः पिधेहि वलयावलिमञ्चलेन ।</p>
<p>मा जल्प साहसिनि शारदचन्द्रकान्ति</p>
<p>दन्तांशवस्तव तमांसि समापयन्ति ॥७७७॥</p>
<p>नालस्य । (पद्या.. १९४; शा.प. ३६२०, सू.मु. ७१.८ हरिहरस्य)</p>
<p>उत्क्षिप्तं सखि वर्तिपूरितमुखं मूकीकृतं नूपुरं</p>
<p>काञ्चीदाम निवृत्तघर्घररवं क्षिप्तं दुकूलान्तरे ।</p>
<p>सुप्ताः पञ्जरसारिकाः परिजनोऽप्याघूर्णितो निद्रया</p>
<p>शून्यो राजपथस्तमांसि निविडान्येह्येहि निर्गम्यताम् ॥७७८॥</p>
<p>योगेश्वरस्य ।</p>
<p>सखी निर्वैलक्ष्या स च सहचरोऽत्यन्तचपलः</p>
<p>कृतो मुग्धे दुग्धे किमिति वृषदंशः प्रहरिकः ।</p>
<p>सुवर्णं स्वं चक्षुः फलति न विलम्बस्व कुलटा</p>
<p>कुलोत्पातः शातक्रतवमचलं चुम्बति शशी ॥७७९॥</p>
<p>मित्रस्य ।</p>
<p>मुञ्चत्याभरणानि दीप्तमुखराण्युत्तंसमिन्दीवरैः</p>
<p>कुर्वाणा दधती मुहुर्मृगमदक्षोदानुलिप्तं वपुः ।</p>
<p>कालिन्दीजलवेणिनीलमसृणं चीनांशुकं बिभ्रती</p>
<p>मुग्धे त्वं प्रकटीकरोष्यविनयारम्भं वृथा निह्नवः ॥७८०॥</p>
<p>लक्ष्मणसेनदेवस्य ।</p>
<p>६२. अभिसारिका</p>
<p>निविड्य कुचयोर्निचोलबन्धं</p>
<p>रचय लघूनि कियन्तिचित्पदानि ।</p>
<p>निजपतिचिरभोगपातकाना</p>
<p>मुपशमतीर्थमयं स ते निकुञ्जः ॥७८१॥</p>
<p>चूडामणेः ।</p>
<p>अभिसरणरसः कृशाङ्गयष्टे</p>
<p>रयमपरत्र न वीक्षितः श्रुतो वा ।</p>
<p>अहिमपि यदियं निरास नाङ्घ्रे</p>
<p>र्निविडितनू पुरमात्मनीनबुद्ध्या ॥७८२॥</p>
<p>धूर्जटेः । (सू.मु. ७१.९)</p>
<p>उरसि निहितस्तारो हारः कृता जघने घने</p>
<p>कलकलवती काञ्ची पादौ क्वणन्मणिनूपुरौ ।</p>
<p>प्रियमभिसरस्येवं मुग्धे समाहतडिण्डिमा</p>
<p>यदि किमधिकत्रासोत्कम्पं दिशः समुदीक्षसे ॥७८३॥</p>
<p>अमरोः । (अमरु २८, द.रू. २.२७ब्, Sव्१९४७, शा.प. ३६१३, स.क.आ.ं ८३५)</p>
<p>किं न्वावृणोषि कवरीं सखि किं नु काञ्चीं</p>
<p>बध्नासि वर्मयसि किं कुचयोर्निचोलम् ।</p>
<p>सोत्कण्ठकान्तसुभगाध्युषितोपकण्ठा</p>
<p>प्राप्ता पुरः सुरतसङ्गररङ्गभूमिः ॥७८४॥</p>
<p>धर्मयोगेश्वरस्य ।</p>
<p>वस्त्रप्रोतदुरन्ततनू पुर्मुखाः संयम्य नीवीमणी</p>
<p>नुद्गाढांशुकपल्लवेन निभृतं दत्ताभिसारक्रमाः ।</p>
<p>एताः कुन्तलमल्लिकापरिमलव्यालोलभृङ्गावली</p>
<p>झङ्कारैर्विकलीकृताः पथि बत व्यक्तं कुरङ्गीदृशः ॥७८५॥</p>
<p>कस्यचित। (सु.र. ८२९)</p>
<p>६३. दिवाभिसारिका</p>
<p>अवलोक्य नर्तितशिखण्डिमण्डलैर्</p>
<p>नवनीरदैर्निचुलितं नभस्तलम् ।</p>
<p>दिवसेऽपि वञ्जुलनिकुञ्जमित्वरी</p>
<p>विशति स्म वल्लभवतंसितं रसात॥७८६॥</p>
<p>सुभटस्य ।</p>
<p>सान्द्रेषु चम्पकवनेषु विनिद्रपुष्प</p>
<p>पङ्क्तिप्रकाशितपरागपिशङ्गितेषु ।</p>
<p>मध्यंदिनेऽपि रमणी रमणाभिसार</p>
<p>बुद्धिं बभार कनकाभरणं भजन्ती ॥७८७॥</p>
<p>तस्यैव ।</p>
<p>दिवापि जलदोदयादुपचितान्धकारच्छटा</p>
<p>जटालिततटीमिमां विशति विस्मरन्ती भयम् ।</p>
<p>तमालतरुणमण्डितावटनिरस्तभानुद्युतिं</p>
<p>धृताभिसरणव्रता शवरसुन्दरी कन्दरीम् ॥७८८॥</p>
<p>कालिदासस्य ।</p>
<p>मध्याह्ने द्विगुणार्कदीधितिदलत्सम्भोगवीथीपथ</p>
<p>प्रस्थानव्ययितारुणाङ्गुलिदलं राधापदं माधवः ।</p>
<p>मौलौ स्रक्शबले मुहुः समुदितस्वेदे मुहुर्वक्षसि</p>
<p>न्यस्य प्राणयति प्रकम्पविधुरैः श्वासोर्मिवातैर्मुहुः ॥७८९॥</p>
<p>आचार्यगोपीकस्य ।</p>
<p>दिवसेऽपि धूममहिषी</p>
<p>वाद्योत्सवदुर्दिनेषु मिलितायाः ।</p>
<p>नाकृतपुण्यः पश्यसि</p>
<p>रहसि मुदा वदनक्रममेणाक्ष्याः ॥७९०॥</p>
<p>उमापतिधरस्य ।</p>
<p>६४. तिमिराभिसारिका</p>
<p>खद्योतोत्करदन्तुरान्धतमसोत्सङ्गेन मा गाः सखि</p>
<p>स्वैरं नूपुरजागरूकचरणौ दुःशिक्षिते रोपय ।</p>
<p>न्यञ्चच्चोलचलाचलेन तरले हारस्रजं निष्पिधाः</p>
<p>प्राप्तः पुत्रि स एष नीलनिचुलक्रीडालतामण्डपः ॥७९१॥</p>
<p>पायीकस्य ।</p>
<p>मौलौ श्यामसरोजदाम नयनद्वन्द्वेऽञ्जनं कर्णयोस्</p>
<p>तापिञ्छप्रसवः कपोलफलके कस्तूरिकापल्लवः ।</p>
<p>विश्वालोकविलोपि निन्दितमपि प्रेयोभिसाराशया</p>
<p>हृष्यद्भिः स्मरदुर्विनीतवनितास्तोमैस्तमो मन्यते ॥७९२॥</p>
<p>उमापतिधरस्य ।</p>
<p>वासो बर्हिणकण्ठमेदुरमुरो निष्पिष्टकस्तूरिका</p>
<p>पत्रालीमयमिन्द्रनीलवलयं दोर्वल्लिरासेवते ।</p>
<p>निर्यान्ती च लघुस्खलत्पदमिदं ध्वान्तं न यन्मन्यसे</p>
<p>तद्यूना मदिराक्षि केन सुचिरादाराधि पुष्पायुधः ॥७९३॥</p>
<p>आवन्तिकजह्नोः ।</p>
<p>प्रयासि यत्कुण्डलचक्रधारया</p>
<p>विपाटयन्तीव घनं निशातमः ।</p>
<p>तदद्य कर्णायतलोचनोत्पले</p>
<p>फलेऽग्रहिः कस्य मनोरथद्रुमः ॥७९४॥</p>
<p>धोयीकस्य ।</p>
<p>इह निशि निबिडनिरन्तर</p>
<p>कुचकुम्भद्वितयदत्तहृदयभरा ।</p>
<p>रमणगुणकृष्यमाणा</p>
<p>संतरति तमस्तरङ्गिणीं कापि ॥७९५॥</p>
<p>अमरोः ।</p>
<p>६५. ज्योत्स्नाभिसारिका</p>
<p>शशधरकरस्पर्धामुग्धं विधाय विभूषणं</p>
<p>किमिति वलितग्रीवं मुग्धे मुधैव विलोक्यते ।</p>
<p>कृतमपि कृअं नेदं दूति प्रतीहि न मामियं</p>
<p>सहजमलिना देहच्छाया विमुञ्चति वैरिणी ॥७९६॥</p>
<p>केशवकोलीयनाथोकस्य ।</p>
<p>मलयजपङ्कलिप्ततनवो नवहारलताविभूषिताः</p>
<p>सिततरदन्तपत्रकृतवक्त्ररुचो रुचिरामलांशुकाः ।</p>
<p>शशभृति विततधाम्नि धवलयति धरामविभाव्यतां गताः</p>
<p>प्रियवसतिं व्रजन्ति सुखमेव मिथो निरस्तभियोऽभिसारिकाः ॥७९७॥</p>
<p>बाणस्य । (सु.र. ८३२)</p>
<p>मौलौ मौक्तिकदाम केतकदलं कर्णे स्फुटत्कैरवं</p>
<p>ताडङ्कः करिदन्तजः स्तनतटीकर्पूररेणूत्करः ।</p>
<p>कण्ठो निस्तलतारहारवलयी शुभ्रं तनीयोंशुकं</p>
<p>ज्योत्स्नायामभिसारसंपदमिमां पञ्चेषुरप्यञ्चति ॥७९८॥</p>
<p>कस्यचित।</p>
<p>नवधौतधवलवसनाश्चन्द्रिकया सान्द्रया तिरोगमिताः ।</p>
<p>रमणभवनान्यशङ्कं सर्पन्त्यभिसारिकाः सपदि ॥७९९॥</p>
<p>कस्यचित।</p>
<p>इतः प्रालेयांशुः प्रलयमकरोत्कैरवकुल</p>
<p>क्लमच्छेदोत्सेकैः किरणनिकरैरेष तमसाम् ।</p>
<p>इतोऽप्याज्ञावज्ञां सखि न सहते दुःसहतर</p>
<p>प्रतापः पञ्चेषुस्तदिह शरणं साहसरसः ॥८००॥</p>
<p>सुभटस्य ।</p>
<p>६६. दुर्दिनाभिसारिका</p>
<p>पङ्के नूपुरशिञ्जितस्य गरिमा मग्नः क्वणन्मेखला</p>
<p>जल्पाकी जघनस्थली जलमुचां नादैर्निषिद्धाधिकम् ।</p>
<p>दोर्वल्लीवलयांशवश्च शमिताः सौदामिनीविभ्रमैर्</p>
<p>वर्षारात्रिविभूषितिभिस्तव सखि क्षीणोऽन्तरायः क्षणात॥८०१॥</p>
<p>सुभटस्य ।</p>
<p>असूचीसंचारे तमसि नभसि प्रौढजलद</p>
<p>ध्वनिप्राज्ञंमन्ये पतति पृषतानां निचये ।</p>
<p>इदं सौदामिन्याः कनककमनीयं विलसितं</p>
<p>मुदं च म्लानिं च प्रथयति पथि स्वैरसुदृशाम् ॥८०२॥</p>
<p>तस्यैव ।</p>
<p>धावति चेतो न तनुर्धाराधौतोऽधरो हृदि न रागः ।</p>
<p>इह रमणमभिसरन्त्याः स्खलति गतिर्न त्ववष्टम्भः ॥८०३॥</p>
<p>अमरोः ।</p>
<p>प्राणेशमभिसरन्ती मुग्धा पथि पङ्किले स्खलन्तीव ।</p>
<p>अवलम्बनाय वारां धारासु करं प्रसारयति ॥८०४॥</p>
<p>धरणीधरस्य । (शा.प. ३६१२)</p>
<p>मत्पाणावपसव्यमर्पय करं सव्यं च काञ्च्यां कुरु</p>
<p>प्रोत्कुञ्चाग्रममू निधेहि चरणावुत्पङ्किले वर्त्मनि ।</p>
<p>मा पुत्रि त्रस पश्य वर्त्म कतिचिद्विस्फार्य चक्षुः क्षणान्य्</p>
<p>आवल्लेढि तडिल्लता तत इतः पिण्डावलेह्यं तमः ॥८०५॥</p>
<p>चन्द्रज्योतिषः ।</p>
<p>६७. स्वैरिणीप्रलापः</p>
<p>देवो रविर्वा प्रणिपत्य याच्यः</p>
<p>कालक्रमान्मण्डलमागतस्य ।</p>
<p>परः सहस्राः शरदो विधेयास्</p>
<p>त्वयातिथेयी मृगलाञ्छनस्य ॥८०६॥</p>
<p>कस्यचित।</p>
<p>शीतमधुरमपि गलितं</p>
<p>वमति विधुं व्याधिना येन ।</p>
<p>शमयति यस्तं राहोः सखि</p>
<p>भिषजस्तस्य दासी स्याम् ॥८०७॥</p>
<p>धर्मपालस्य ।</p>
<p>अस्मिन्करीन्द्रकरनिर्गलितारविन्द</p>
<p>कन्दानुकारिणि चिरं रुचिचक्रवाले ।</p>
<p>कस्मै फलाय कुलटाकुलकोटिहोमं</p>
<p>हंहो मृगाङ्क कुरुषे करुणामपास्य ॥८०८॥</p>
<p>सुभटस्य ।</p>
<p>निष्पीयांशुपयः पयोरुहरिपोश्चक्रुश्चकोरा इमे</p>
<p>यन्नाद्यापि कलङ्कपङ्किलकलाकङ्कालशेषं वपुः ।</p>
<p>सैषा किं कविकल्पना सखि किमु स्वैराङ्गनादुष्कृतैर्</p>
<p>एभ्यः कान्तिकलापपानपटिमव्युत्पत्तिरुद्वासिता ॥८०९॥</p>
<p>तस्यैव ।</p>
<p>यन्मृत्युञ्जयमौलिरत्नममृतप्रस्यन्दिसान्द्रच्छविर्</p>
<p>ज्यायान्मन्त्रविदां महार्णवमणिश्रेणिसकुल्याग्रणीः ।</p>
<p>प्रेयानोषधिमण्डलस्य वहति क्षीणं वपुर्यः क्षणात्</p>
<p>तत्रैते विलसन्ति पुत्रि कुलटासत्कर्मणां मूर्तयः ॥८१०॥</p>
<p>जलचन्द्रस्य ।</p>
<p>६८. स्त्रीरूपम्</p>
<p>यत्त्रैलोक्यमनोरथस्य परमं पात्रं मनोजन्मना</p>
<p>यच्चास्त्रं हरनिर्जितेन जगतीं जेतुं चिरादर्जितम् ।</p>
<p>यन्मे श्रोत्ररसायनं कथमहो प्राप्तं तदेतन्मया</p>
<p>रूपं लोचनपीयमानविगलल्लावण्यपूरं वपुः ॥८११॥</p>
<p>कालिदासस्य ।</p>
<p>दीर्घाक्षं शरदिन्दुकान्तिवदनं बाहू नतावंसयोः</p>
<p>संक्षिप्तं निविडोन्नतस्तनमुरः पार्श्वे प्रमृष्टे इव ।</p>
<p>मध्यः पाणिमितो नितम्बि जघनं पादावुदग्राङ्गुली</p>
<p>छन्दो नर्तयितुर्यथैव मनसः सृष्टं तथास्या वपुः ॥८१२॥</p>
<p>तस्यैव । (ंआलविकाग्निमित्र २.३, द.रू.. ४.४८, Sद्३.१६)</p>
<p>बिम्बोष्ठाय नमस्करोति चकिता बन्धूकपुष्पद्युतिः</p>
<p>कार्पण्यं तनुते न किं स्मरधनुर्दीनं भ्रुवोरग्रतः ।</p>
<p>आज्ञां मूर्धभिरुद्वहन्ति कमलान्यक्ष्णोर्मृगाक्ष्याः स्फुटं</p>
<p>किं चान्यद्वदनस्य धावति पुरो बद्धाञ्जलिश्चन्द्रमाः ॥८१३॥</p>
<p>पुरुषोत्तमदेवस्य ।</p>
<p>लावण्यद्रविणव्ययो न गणितः क्लेशो महान्स्वीकृतः</p>
<p>स्वच्छन्दं वसतो जनस्य हृदये चिन्ताज्वरो निर्मितः ।</p>
<p>एषापि स्वगुणानुरूपरमणाभावाद्वराकी हता</p>
<p>कोऽर्थश्चेतसि वेधसा विनिहितस्तन्व्यास्तनुं तन्वता ॥८१४॥</p>
<p>धर्मकीर्तेः (Kउवल्. १००, सु.र. ४५४)</p>
<p>लावण्यद्रवकल्पमेव कनकं वक्त्रस्य नीराजना</p>
<p>पिण्डश्रीः शशभृद्दृगेव नयनद्वन्द्वस्य नीलोत्पलम् ।</p>
<p>भ्रूवल्लीं किमुदाहरामि यदवच्छेदो धनुर्मान्मथं</p>
<p>तत्पीयूषभुजामरोचकचमत्कारि स्मितं सुभ्रुवः ॥८१५॥</p>
<p>करञ्जमहादेवस्य ।</p>
<p>६९. भ्रूः</p>
<p>असङ्गतेनोन्नतिमागतेन</p>
<p>चलेन वक्रेण मलीमसेन ।</p>
<p>सा दुर्जनेनैव समस्तमेतं</p>
<p>प्रबाधते भ्रूयुगलेन लोकम् ॥८१६॥</p>
<p>यज्ञघोषस्य ।</p>
<p>अकौसुमी मन्मथचापयष्टि</p>
<p>रनंशुका विभ्रमवैजयन्ती ।</p>
<p>ललाटरङ्गाङ्गणनर्तकीय</p>
<p>मनञ्जना भूरनुयाति दृष्टिम् ॥८१७॥</p>
<p>कस्यचित।</p>
<p>विरमतु रतिजाने लोलरोलम्बकीट</p>
<p>व्रणविवरसहस्रक्षुण्णमेतद्धनुस्ते ।</p>
<p>यदिह कुसुमकेतो भ्रूलता काप्य्यूना</p>
<p>मुपरि जयपताका सुभ्रुवो विश्वजेत्री ॥८१८॥</p>
<p>वासुदेवज्योतिषः ।</p>
<p>इन्दोः कान्तिं जडतरकरान्मत्तनागाद्गतिं वा</p>
<p>त्रस्तान्नेत्रे हरसि हरिणात्तत्र किं नाम चित्रम् ।</p>
<p>एतच्चित्रं पुनरिह जगज्जैत्रकन्दर्पचाप</p>
<p>श्रीसर्वस्वं यदपहरसि प्रेयसि भ्रूविलासैः ॥८१९॥</p>
<p>नान्यदेवस्य ।</p>
<p>भ्रूलेखायुगलं भाति</p>
<p>तस्याश्चटुलचक्षुषः ।</p>
<p>पत्रद्वयीव हरिता</p>
<p>नासावंशस्य निर्गता ॥८२०॥</p>
<p>बिल्हणस्य । (Vच्२.७९, शा.प. ३२९७, सू.मु. ५३.७)</p>
<p>७०. नयनम्</p>
<p>नलिनं मलिनं विवृण्वती</p>
<p>पृषतीमस्पृशती तदीक्षणे ।</p>
<p>अपि खञ्जनमञ्जनाञ्चिते</p>
<p>विदधाते रुचिगर्वदुर्विधम् ॥८२१॥</p>
<p>कविपण्डितश्रीहर्षस्य । (ण्च्२.२३, शा.प. ३३०१)</p>
<p>निजनयनप्रतिबिम्बैरम्बुनि बहुशः प्रतारिता कापि ।</p>
<p>नीलोत्पलेऽपि विमृशति करमर्पयितुं कुसुमलावी ॥८२२॥</p>
<p>धरणीधरस्य । (सु.र. ३९१, सू.मु. ६७.१३, सा.द. ८.१९)</p>
<p>नीराजयामि नयने तव यन्मृषोद्य</p>
<p>मिन्दीवरैः सममबद्धमुखाः करं ते ।</p>
<p>अद्यापि शाम्यति न ते बत पार्वणेन्दु</p>
<p>बिम्बोपमा सखि मुखाम्बुजकिंवदन्ती ॥८२३॥</p>
<p>पीताम्बरस्य ।</p>
<p>अक्षिभ्यां कृष्णशाराभ्यामस्याः कर्णौ न बाधितौ ।</p>
<p>शङ्के कनकताडङ्कपाशत्रासवशादिव ॥८२४॥</p>
<p>बङ्गालस्य ।</p>
<p>मृगीसम्बन्धिनी दृष्टिरसौ यदि न सुभ्रुवः ।</p>
<p>धावति श्रवणोत्तंसलीलादूर्वाङ्कुरे कृतः ॥८२५॥</p>
<p>बिल्हणस्य । (Vच्८.७३)</p>
<p>७१. कर्णः</p>
<p>त्यक्तादरो धनुषि सौमनसे वरोरु</p>
<p>नीराजितः सुतनु नैष निजैः पृषत्कैः ।</p>
<p>बध्नन्नभून्नयनकालमृगानिदानीं</p>
<p>त्वत्कर्णपाशयुगवागुरिको मनोभूः ॥८२६॥</p>
<p>गोपीकस्य ।</p>
<p>अहह किमधुना मुधैव बध्नास्य्</p>
<p>अनुचितकारिणि कर्णदन्तपत्रम् ।</p>
<p>ननु तव चटुलभ्रुकर्णपालिर्</p>
<p>भुवनविलोचनकालसारपाशः ॥८२७॥</p>
<p>तस्यैव ।</p>
<p>किं पत्रभङ्गरुचिजालमिदं कपोले</p>
<p>त्वत्कर्णयोः सुदति सारित एष पाशः ।</p>
<p>कश्चित्त्ववत्यपि किमुत्पतितो नितम्बांस्</p>
<p>त्वन्मध्यदेशदवमीक्षणकालसारः ॥८२८॥</p>
<p>तस्यैव ।</p>
<p>स्मरशरधिनिकाशं कर्णपाशं कृशाङ्गी</p>
<p>रयविगलितताडीपत्रताडङ्कमेकम् ।</p>
<p>वहति हृदयचोरं कुङ्कुमन्यासगौरं</p>
<p>वलयितमिव नालं लोचनेन्दीवरस्य ॥८२९॥</p>
<p>कस्यचित। (सु.र. ५२४)</p>
<p>सम्भोगभृष्टताडङ्कः</p>
<p>कर्णस्तस्या विराजते ।</p>
<p>नेत्रनीलोत्पलस्येव</p>
<p>नालकं द्विगुणीकृतम् ॥८३०॥</p>
<p>विक्रमादित्यकालिदासयोः ।</p>
<p>७२. अधरः</p>
<p>अयमक्षुण्णकान्तश्री</p>
<p>रधरो हरिणीदृशः ।</p>
<p>प्रवालपद्मरागादे</p>
<p>रुपरि प्रतिगर्जति ॥८३१॥</p>
<p>धर्माशोकदत्तस्य ।</p>
<p>अभिनवजवापुष्पस्पर्धी तवाधरपल्लवो</p>
<p>हसितकुसुमोन्मेषच्छायादरच्छुरितान्तरः ।</p>
<p>नयनमधुपश्रेणीं यूनामनारतमाहरं</p>
<p>स्तरुणि तनुते तारुण्यश्रीर्विलासवतंसताम् ॥८३२॥</p>
<p>जलचन्द्रस्य ।</p>
<p>अयं ते विद्रुमच्छायो मरुदेश इवाधरः ।</p>
<p>करोति कस्य नो मुग्धे पिपासातरलं मनः ॥८३३॥</p>
<p>कस्यचित। (सु.र. ४९२)</p>
<p>विभाति बिम्बाधरवल्लिरस्याः</p>
<p>स्मरस्य बन्धूकधनुर्लतेव ।</p>
<p>विनापि बाणेन गुणेन येयं</p>
<p>यूनां मनांसि प्रसभं भिनत्ति ॥८३४॥</p>
<p>जयदेवस्य ।</p>
<p>स्याद्बन्धुजीवनिवहैर्यदि पञ्चबाण</p>
<p>चापश्चलत्कुसुमकेशरचामराङ्कः ।</p>
<p>स्यादेव तेन तुलना तरुणि त्वदीय</p>
<p>बिम्बाधरस्य मधुरस्मितभावितस्य ॥८३५॥</p>
<p>शङ्करदेवस्य ।</p>
<p>७३. वदनम्</p>
<p>यदपि विबुधैः सिन्धोरन्तः कथञ्चिदुपार्जितं</p>
<p>तदपि सकलं चारुस्त्रीणां मुखेषु विभाव्यते ।</p>
<p>सुरसुमनसः श्वासामोदे शशी च कपोलयो</p>
<p>रमृतमधरे तिर्यग्भूते विषं च विलोचने ॥८३६॥</p>
<p>लक्ष्मीधरस्य । (सु.र. ४०१, सू.मु. ५३.३१)</p>
<p>जनानन्दश्चन्द्रो भवतु न कथं नाम सुकृती</p>
<p>प्रयातोऽवस्थाभिस्तिसृभिरपि यः कोटिमियतीम् ।</p>
<p>भ्रुवोर्लीलां बालः श्रियम्मलिकपट्टस्य तरुणो</p>
<p>मुखेन्दोः सर्वस्वं हरति हरिणाक्ष्याः परिणतः ॥८३७॥</p>
<p>मुरारेः । (सू.मु. ५३.३३)</p>
<p>तस्पस्यतीव शीतांशु</p>
<p>स्त्वन्मुखेन्दुजिगीषया ।</p>
<p>कृशः शम्भुजटाजूट</p>
<p>तटिनीतटमाश्रितः ॥८३८॥</p>
<p>कस्यचित। (सु.र. ४६०)</p>
<p>प्रत्यासन्नविदूरवर्तिविषयेऽमुष्मिन्द्विचन्द्रभ्रमे</p>
<p>मुख्या चन्द्रमतिर्मुखे तव निरालम्बैव तु व्योमनि ।</p>
<p>भुङ्क्त्वासौ हरिणः सदा जनभयात्तत्रैव लीनः प्रिये</p>
<p>नैवं चेत्कथमेव यस्य जठरे तस्यैव लोले दृशौ ॥८३९॥</p>
<p>शब्दार्णवस्य ।</p>
<p>कोषः स्फीततरः स्थितानि परितः पत्राणि दुर्गं जलं</p>
<p>मैत्रं मण्डलमुज्ज्वलं चिरमधोनीतास्तथा कण्टकाः ।</p>
<p>इत्याकृष्टशिलीमुखेन रचनां कृत्वा तदत्यद्भुतं</p>
<p>यत्पद्मेन जिगीषुणापि न जितं मुग्धे तवेदं मुखम् ॥८४०॥</p>
<p>कस्यचित। (सु.र. ४४५, Sव्१५२३, शा.प. ३३२२)</p>
<p>७४. वचनम्</p>
<p>कलक्वाणे वीणे विरम रणितात्कोकिल सखे</p>
<p>सखेदो मा भूस्त्वं द्रुहिणविहितस्ते परिभवः ।</p>
<p>सुधे मुञ्च स्पर्धामधरमधुसंसर्गसरसाः</p>
<p>स्फुटन्त्येता वाचः किमपि कमनीया मृगदृशः ॥८४१॥</p>
<p>सूर्यधरस्य ।</p>
<p>नैवोदञ्चय पञ्चमं पिकरुतं मा शारिके सारय</p>
<p>त्वं धीरो भव कीर वल्लकिवरात्तन्त्रीमतन्त्रीं कुरु ।</p>
<p>उन्मीलद्युवभावसंभृतरसप्रत्युन्मिषद्वक्रिम</p>
<p>प्रकान्तस्मितकौमुदीसहभुवो वाचः श्रुताः सुभ्रुवः ॥८४२॥</p>
<p>सेन्दुभस्य ।</p>
<p>तिर्यक्तयैव परपुष्टवधूरपात्रं</p>
<p>वीणाप्यमानुषगुणा गणना कुतोऽस्याः ।</p>
<p>वाचां न किंचिदनुकारि मृगायताक्ष्या</p>
<p>माधुर्यसीमनि सुधां पुनरालिखामि ॥८४३॥</p>
<p>कालिदासनन्दिनः ।</p>
<p>तन्व्या मनोज्ञस्वरनैपुणेन</p>
<p>विनिर्जितो रोषविलोहिताक्षः ।</p>
<p>प्रसक्तचित्ताहितमन्यपुष्टः</p>
<p>शोकेन कार्ष्ण्यं वहतीति मन्ये ॥८४४॥</p>
<p>कुमारदासस्य । (Jआनकीहरण ७.१७)</p>
<p>शिरीषपुष्पादपि कोमलाया</p>
<p>वेधा विधायाङ्गमशेषमस्याः ।</p>
<p>प्राप्तप्रकर्षः सुकुमारसर्गे</p>
<p>समापयद्वाचि मृदुत्वतत्त्वम् ॥८४५॥</p>
<p>कविपण्डितश्रीहर्षस्य । (ण्च्. ७.४७)</p>
<p>७५. बाहुः</p>
<p>इमां विधातुं भुजवल्लि मुज्ज्वलां</p>
<p>गृहीतसारं विधिना नतभ्रुवः ।</p>
<p>कठोरभावप्रियमेव केवलं</p>
<p>मृणालमन्तस्तरलं कुतोऽन्यथा ॥८४६॥</p>
<p>दूनोकस्य ।</p>
<p>किं स्यात्फलं स्फुटमधूकमयेन दाम्ना</p>
<p>का वार्थिता विकचचम्पकमालया मे ।</p>
<p>धिक्तां च काञ्चनसरोजमृणालनालां</p>
<p>लीलाभुवो भुजलता ललितास्तु सैव ॥८४७॥</p>
<p>कविकुसुमस्य ।</p>
<p>दयिता बाहुपाशस्य कुतोऽयमपरो विधिः ।</p>
<p>जीवयत्यर्पितः कण्ठे मारयत्यपवर्जितः ॥८४८॥</p>
<p>कश्मीरकश्यामलस्य । (Sव्१५२९, शा.प. ३३३०, सू.मु. ५३.४०)</p>
<p>सरले एव दोर्लेखे यदि चञ्चलचक्षुषः ।</p>
<p>अमुग्धाभ्यो मृणालीभ्यः कथमाजह्रतुः श्रियम् ॥८४९॥</p>
<p>बिल्हणस्य । (Vच्८.६४)</p>
<p>बाहू तस्याः कुचाभोग</p>
<p>निषिद्धान्योन्यदर्शनौ ।</p>
<p>मन्त्रितं कथमेताभ्यां</p>
<p>मृणालीकीर्तिलुण्ठनम् ॥८५०॥</p>
<p>तस्यैव । (Vच्. ८.६६)</p>
<p>७६. स्तनः</p>
<p>एतन्मन्दविपक्वतिन्दुकफलश्यामोदरापाण्डुर</p>
<p>प्रान्तं हन्त पुलिन्दसुन्दरकरस्पर्शक्षमं लक्ष्यते ।</p>
<p>तत्पल्लीपतिपुत्रि कुञ्जरकुलं जीवाभयाभ्यर्थना</p>
<p>दीनं त्वामनुनाथति स्तनयुगं पत्रावृतं मा कृथाः ॥८५१॥</p>
<p>वल्लणस्य । (सु.र. १६६४, Kप्१४२)</p>
<p>विलसतु फलजातं चारु हृद्यं तरूणां</p>
<p>तरुणि न पदवीं तद्यास्यति श्रीफलस्य ।</p>
<p>असमनिजमहिम्ना येन ते तन्वि तुङ्ग</p>
<p>स्तनयुगलजिगीषा साहसेनार्जिता श्रीः ॥८५२॥</p>
<p>तालहडीयदङ्कस्य ।</p>
<p>अयं लोलन्मुक्तावलिकिरणावलिकिरणमालापरिकरः</p>
<p>स्फुटस्येन्दोर्लक्ष्मीं क्षपयितुमलं मन्मथसुहृत।</p>
<p>विशालः श्यामायाः स्थगितघननीलांशुकवृतः</p>
<p>स्तनाभोगः स्विद्यन्मसृणघुसृणालेपसुभगः ॥८५३॥</p>
<p>मनोविनोदकृतः । (सु.र. ४७२)</p>
<p>सजन्मानौ तुल्यावपि जनितुराजन्म च सह</p>
<p>प्रवृद्धौ नाम्ना च स्तन इति समानावुदयिनौ ।</p>
<p>मिथः सीमामात्रे यदिदमनयोर्मण्डलभृतोर्</p>
<p>अपि स्पर्धा नूनं तदिह हि नमस्या कठिनता ॥८५४॥</p>
<p>राजशेखरस्य । (सु.र. ४२९)</p>
<p>उद्भूतं किमिदं मनोभवनृप क्रीडारविन्दद्वयं</p>
<p>तत्सूतिः कथमेकतस्तनुवसद्रोमावलीनालतः ।</p>
<p>चक्रद्वन्द्वमपि क्षमं तदपि किं स्थातुं मुखेन्दोः पुरो</p>
<p>लावण्याम्बुधिमग्नयौवनगजस्यावैमि कुम्भद्वयम् ॥८५५॥</p>
<p>कस्यचित।</p>
<p>७७. रोमवली</p>
<p>रोमावली कनकचम्पकदामगौर्या</p>
<p>लक्ष्मीं तनोति नवयौवनसम्भृतश्रीः ।</p>
<p>त्रैलोक्यलब्धविजयस्य मनोभवस्य</p>
<p>सौर्वर्णपट्टलिखितेव जयप्रशस्तिः ॥८५६॥</p>
<p>कस्यचित। (सु.र. ३९४)</p>
<p>रोमावली सत्रिवली तरङ्ग</p>
<p>नाभीह्रदस्योपरि राजतेऽस्याः ।</p>
<p>मुखेन्दुभीतस्तनचक्रवाक</p>
<p>वक्त्रच्युता शैवलमञ्जरीव ॥८५७॥</p>
<p>धोयीकस्य ।</p>
<p>दग्धे मनोभवतरौ बाला कुचकुम्भसम्भृतैरमृतैः ।</p>
<p>त्रिवलीकृतालबाला जाता रोमावलीवल्ली ॥८५८॥</p>
<p>भासस्य ।</p>
<p>उद्धृतः स्तनभार एष तरले नेत्रे चले भ्रूलते</p>
<p>रागाधिष्ठितमोष्ठपल्लवमिदं कुर्वन्तु नाम व्यथाम् ।</p>
<p>सौभाग्याक्षरमालिकेव लिखिता पुष्पायुधेन स्वयं</p>
<p>मध्यस्थापि करोति तापमधिकं रोमावली केन मे ॥८५९॥</p>
<p>कस्यचित। (Sव्१३५४)</p>
<p>हरति रतिपतेर्नितम्बबिम्ब</p>
<p>स्तनतटचङ्क्रमसङ्क्रमस्य लक्ष्मीम् ।</p>
<p>त्रिवलिभवतरङ्गनिम्ननाभी</p>
<p>ह्रदपदवीमधिरोमराजिरस्याः ॥८६०॥</p>
<p>जयदेवस्य ।</p>
<p>७८. मध्यम्</p>
<p>निहिता मणिमेखला नितम्बे</p>
<p>तरला हारलता कुचद्वये च ।</p>
<p>अनयाहमलङ्कृतो न कस्मा</p>
<p>दिति तस्यास्तनुतामियाय मध्यम् ॥८६१॥</p>
<p>कुञ्जस्य ।</p>
<p>अहं तनीयानतिकोमलश्च</p>
<p>स्तनद्वयं वोढुमलं न तावत।</p>
<p>इतीव तत्संवहनार्थमस्या</p>
<p>वलित्रयं पुष्यति मध्यभागः ॥८६२॥</p>
<p>धोयीकस्य ।</p>
<p>लावण्यपुण्यसलिलौघमहार्घतीर्थे</p>
<p>तस्या वलित्रय तरङ्गिणि मध्यदेशे ।</p>
<p>निर्वाणं ऋच्छति मनः सहजैकतान</p>
<p>मस्मिन्मुहुः किमनुभावयतीव दृष्टिः ॥८६३॥</p>
<p>हरेः ।</p>
<p>तनुत्वरमणीयस्य मध्यस्य च भुजस्य च ।</p>
<p>अभवन्नितरां तस्या वलयः कान्तिबद्धये ॥८६४॥</p>
<p>कस्यचित। (स.क.आ. २.१५९, सू.मु. ५३.६४)</p>
<p>कुचकलशमहिम्ना श्रोणिभारप्रथिम्ना</p>
<p>विहितनिविडपीडास्तां द्वयीमुद्विषन्तः ।</p>
<p>चिरमुदरतरङ्गश्रेणिमार्गेण यासां</p>
<p>भ्रुकुटिमिव वहन्ति क्रोधतो मध्यभागाः ॥८६५॥</p>
<p>राजशेखरस्य ।</p>
<p>७९. नायिकाक्रीडनम्</p>
<p>अमन्दमणिनूपुरप्रचुरचारुचारक्रमं</p>
<p>झणज्झणितमेखलास्खलिततारहारच्छटम् ।</p>
<p>इदं तरलकङ्कणावलिविशेषवाचालितं</p>
<p>मनो हरति सुभ्रुवः किमपि कन्दुकक्रीडितम् ॥८६६॥</p>
<p>राजशेखरस्य । (वि.शा.भ. २.६, सु.र. ५२६, सू.मु. ६६.६)</p>
<p>अस्याः स्वेदाम्बुबिन्दुच्युततिलकतया व्यक्तवक्त्रेन्दुकान्तेः</p>
<p>पर्यायात्कन्दुकस्य प्रहणनगणना केलिवाचालितायाः ।</p>
<p>उत्पातोत्तालतालक्रमनमितदृशस्ताडनोत्तालताली</p>
<p>लीलाख्या मौनिताः स्म प्रतिपदममुना कन्दुकक्रीडितेन ॥८६७॥</p>
<p>तस्यैव । (वि.शा.भ. २.८)</p>
<p>चेलाञ्चलेन चलहारलताप्रकाण्डै</p>
<p>र्वेणीगुणेन च बलाद्वलयीकृतेन ।</p>
<p>स्वेच्छाहितभ्रमरकभ्रमिमण्डलीभि</p>
<p>रन्यं रसं रचयतीव चिरं नतभ्रूः ॥८६८॥</p>
<p>तस्यैव । (वि.शा.भ. २.९, सु.र. ५२८)</p>
<p>शिखामणिरितोरुणस्तिलकयत्ययं मेदिनी</p>
<p>मितो गलितगुम्फनास्तरलवेणिवान्ताः स्रजः ।</p>
<p>इतश्छुरितमन्तरा त्रुटितहारमुक्ताफलै</p>
<p>रितः श्रवणपाशतः कमलपत्रमास्ते च्युतम् ॥८६९॥</p>
<p>तस्यैव । (वि.शा.भ. २.१३)</p>
<p>च्युतकर्णशिरोरुहावतंसै</p>
<p>र्निविडस्वेदजलार्द्रगण्डलेखैः ।</p>
<p>असकृन्मणिकुट्टिमोदरे सा</p>
<p>दिवसं कन्दुककेलिभिर्निनाय ॥८७०॥</p>
<p>मुञ्जस्य ।</p>
<p>८०. अनुकूलनायकः</p>
<p>सदा चाटून्जल्पन्सततमुपहारार्पितमना</p>
<p>मुखं पश्यन्नित्यं सततमविभिन्नाञ्जलिपुटः ।</p>
<p>अनिच्छन्निच्छन्वा क्षणमपि न पार्श्वं त्यजति यः</p>
<p>स किं कामी स्त्रीणामयमशरणो भृत्यपुरुषः ॥८७१॥</p>
<p>श्रीमल्लक्ष्मणसेनदेवस्य ।</p>
<p>सा बाला वयमप्रगल्भमनसः सा स्त्री वयं कातराः</p>
<p>सा पीनोन्नतिमत्पयोधरयुगं धत्ते सखेदा वयम् ।</p>
<p>साक्रान्ता जघनस्थलेन गुरुणा गन्तुं न शक्ता वयं</p>
<p>दोषैरन्यजनाश्रितैरपटवो जाताः स्म इत्यद्भुतम् ॥८७२॥</p>
<p>[अमरु ३०, सु.र. ४८१, Sभ्१३४६, SK ३.४२]</p>
<p>सालक्तकेन नवपल्लवकोमलेन</p>
<p>पादेन नूपुरवता मदनालसेन ।</p>
<p>यस्ताड्यते दयितया प्रणयाराधात्</p>
<p>सोऽङ्गीकृतो भगवता मकरध्वजेन ॥८७३॥</p>
<p>[अमरु ५२; सू.मु. ८५.१]</p>
<p>सामन्तमौलिमणिरञ्जितपादपीठम्</p>
<p>एकातपत्रमवनेर्न तथाधिपत्यम् ।</p>
<p>अस्याः सखे चरणयोरहमद्य कान्तम्</p>
<p>आज्ञाकरत्वमधिगम्य यथा कृतार्थः ॥८७४॥</p>
<p>कस्यचित। (Vइक्. ३.४७)</p>
<p>हारो यत्र व्यवधिरचना त्वं तु येनापराद्धो</p>
<p>रोमोद्भेदोऽप्यशिथिलतरालिङ्गनेष्वन्तरायः ।</p>
<p>यस्मिन्वाञ्छा विरमति मिथो नार्धनारीश्वरत्वे</p>
<p>तद्दाम्पत्यं विभजतु कथंकारमन्या मृगाक्षी ॥८७५॥</p>
<p>गोवर्धनस्य ।</p>
<p>८१. दक्षिणनायकः</p>
<p>सैवास्य प्रणतिस्तदेव वचनं ता एव केलिक्रिया</p>
<p>भीतिः सैव तदेव नर्ममधुरं पूर्वानुरागोचितम् ।</p>
<p>कान्तस्याप्रियकारिणीति भवती तं वक्ति दोषाबिलं</p>
<p>किं स्यादित्थमहर्निशं सखि मनो दोलायते चिन्तया ॥८७६॥</p>
<p>रुद्रटस्य । (शृ.ति. १.२६अ)</p>
<p>स्नाता तिष्ठति कुन्तलेश्वरसुता वारोऽङ्गराजस्वसुर्</p>
<p>द्यूतैः रात्रिरियं जिता कमलया देवी प्रसाद्याद्य च ।</p>
<p>इत्यन्तःपुरसुन्दरीभिरसकृद्विज्ञापितेन क्रमाद्</p>
<p>देवेनाप्रतिपत्तिमूढमनसा द्वित्राः स्थितं नाडिकाः ॥८७७॥</p>
<p>कस्यचित। (स.क.आ. ५.३६४, द.रू.. उन्देर्२.७, सा.द. उन्देर्३.४२)</p>
<p>रम्यं द्वेष्टि यथा पुरा प्रकृतिभिर्न प्रत्यहं सेव्यते</p>
<p>शय्याप्रान्तविवर्तनैर्विगमयत्युन्निद्र एव क्षपाः ।</p>
<p>दाक्षिण्येन ददाति वाचमुचितामन्तःपुरेभ्यो यदा</p>
<p>गोत्रेषु स्खलितस्तदा भवति च व्रीडाविलक्षश्चिरम् ॥८७८॥</p>
<p>कालिदासस्य । (सू.मु. ४२.६, Sःअक्. ६.५)</p>
<p>प्रणयि वचनं दीना दृष्टिः शिरोनिहितोऽञ्जलिश्</p>
<p>चरणपतनं देव्याः सन्ति प्रसादनहेतवः ।</p>
<p>कुसुमविशिखज्वालातापस्फुटन्मृदुमानसा</p>
<p>वरतनुरसौ येन प्राप्या स एव तु नास्ति मे ॥८७९॥</p>
<p>उमापतिधरस्य ।</p>
<p>वाचः परं भजन्त्येता देवि प्रणयचातुरीम् ।</p>
<p>हृदयस्य तु सर्वस्वं त्वमेवैकप्रिया मम ॥८८०॥</p>
<p>तस्यैव ।</p>
<p>८२. शठनायकः</p>
<p>दृष्ट्वैकासनसंश्तिते प्रियतमे पश्चादुपेत्यादराद्</p>
<p>एकस्या नयने पिद्याय विहितक्रीडानुबन्धच्छलः ।</p>
<p>ईषद्वक्रिमकन्धरः सपुलकः प्रेमोल्लसन्मानसाम्</p>
<p>अन्तर्हासलसत्कपोलफलकां धूर्तोऽपरां चुम्बति ॥८८१॥</p>
<p>[अमरु १६; सु.र. ६०३, Sव्. २०६९, शा.प. ३५७५]</p>
<p>कोपात्कोमललोलबाहुलतिकापाशेन बद्धा दृढं</p>
<p>नीत्वा केलिनिकेतनं दयितया सायं सखीनां पुरः ।</p>
<p>भूयोऽप्येवमिति स्खलन्मृदुगिरा संसूच्य दुश्चेष्टितं</p>
<p>धन्यो हन्यत एव निह्नुतिपरः प्रेयान्रुदत्या हसन॥८८२॥</p>
<p>[अमरु ९, सू.मु. ८५.३, Sभ्१३५१]</p>
<p>एकप्रियाचरणपद्मपरीष्टिजात</p>
<p>क्लेशस्य मे हृदयमुत्तरलीचकार ।</p>
<p>उद्भिन्ननिर्भरमनोभवभावमुग्ध</p>
<p>नानाङ्गनावदनचन्द्रमसां दिदृक्षा ॥८८३॥</p>
<p>लक्ष्मणसेनदेवस्य ।</p>
<p>कोपात्किंचिदुपानतोऽपि रभसादाकृष्य केशेष्वलं</p>
<p>नीत्वा मोहनमन्दिरं दयितया हारेण बद्ध्वा दृढम् ।</p>
<p>भूयो यास्यसि तद्गृहानिति मुहुः कण्ठार्धरुद्धाक्षरं</p>
<p>जल्पन्त्या श्रवणोत्पलेन सुकृती कश्चिद्रहस्ताड्यते ॥८८४॥</p>
<p>कस्यचित। (शा.प. ३५६७, सू.मु. ८५.२)</p>
<p>सा बाढं भवतेक्षितेति निविडं संयम्य बाह्वोः स्रजा</p>
<p>भूयो द्रक्ष्यसि तां शठेति परुषं संतर्ज्य संतर्ज्य च ।</p>
<p>आलीनां पुर एव निह्नुतिपरः कोपाद्रणन्नूपुरं</p>
<p>मानिन्याश्चरणप्रहारविधिना प्रेयानशोकीकृतः ॥८८५॥</p>
<p>कस्यचित।</p>
<p>८३. धृष्टनायकः</p>
<p>शतं वारानुक्तः प्रियसखि वचोभिः स परुषैः</p>
<p>सहस्रं निर्धूतश्चरणपतितः पार्ष्णिहतिभिः ।</p>
<p>कियत्कृत्वो बद्धाः पुनरिह न वेद्मि भ्रुकुटयस्</p>
<p>तथापि क्लिश्यन्मां क्षणमपि न धृष्टो रहयति ॥८८६॥</p>
<p>कस्यचित। (स.क.आ. ४.१८०, V. ३७१)</p>
<p>वाचो वाग्मिनि किं तवाद्य परुषाः सुभ्रु भ्रुवोर्विभ्रमैर्</p>
<p>विश्रान्तं कुत एव लोलनयने किं लोहिते लोचने ।</p>
<p>स्वेदः किं नु घनस्तनि स्तनतटे मुक्ताफलानां तुलां</p>
<p>धत्ते मुञ्च रुषं ममात्र दयिते लेशोऽपि नास्त्यागसः ॥८८७॥</p>
<p>कस्यचित। (शृ.ति. २.३६अ, शा.प. ३५७९, सू.मु. ५८.६)</p>
<p>जल्पन्त्याः परुषं रुषा मम बलाच्चुम्बत्यसावाननं</p>
<p>मृद्गात्याशु करं करेण बहुशः सन्ताड्यमानोऽपि सन।</p>
<p>आलीनां पुरतो दधाति शिरसा पादप्रहारांस्ततो</p>
<p>नो जाने सखि साम्प्रतं प्रणयिएन्कुप्यामि तस्मै कथम् ॥८८८॥</p>
<p>रुद्रटस्य । (शृ.ति. १.२८अ)</p>
<p>दृष्टा मुष्टिभिराहता हृदि नखैराचोटिता पार्श्वयोर्</p>
<p>आकृष्टा कवरीषु गाढमधरे शीत्कुर्वती खण्डिता ।</p>
<p>त्वत्कृत्यं त्वदगोचरेऽपि हि कृतं सर्वं मयैवाधुना</p>
<p>मामाज्ञापय किं करोमि सरले भूयः सपत्न्यास्तव ॥८८९॥</p>
<p>कस्यचित। (सु.र. ६७७)</p>
<p>दासे कृतागसि भवेदुचितः प्रभूणां</p>
<p>पादप्रहारिति मानिनि नातिदूये ।</p>
<p>उद्यत्कठोरपुलकाङ्कुरकण्टकाग्रैर्</p>
<p>यद्भिद्यते पदमिदं तव सा व्यथा मे ॥८९०॥</p>
<p>सत्यबोधस्य । (सा.द. उन्देर्१०.४६, शा.प. ३६५७, सू.मु. ५७.११)</p>
<p>८४. ग्राम्यनायकः</p>
<p>स्वैरं कीकटदारकः परिसरे गुन्द्रालतोपाहित</p>
<p>त्वङ्गच्चर्चरको विरूढलशुनश्यामः परिक्रामति ।</p>
<p>विश्रान्तं मुषलैः स्थितं तितौभिर्विश्रब्धमम्भोघटैर्</p>
<p>निर्वाणं ज्वलनैर्मुखैर्विवलितं ग्रामेयिकाणां पुरः ॥८९१॥</p>
<p>योगेश्वरस्य ।</p>
<p>धावति तरुमारोहति कूपं लङ्घयति शकटमुत्क्षिपति ।</p>
<p>तिनवति तिनवति गायति दृष्ट्वा परयोषितं षिङ्गः ॥८९२॥</p>
<p>तस्यैव ।</p>
<p>ब्रीहिः स्तम्बकरिः प्रभूतपयसः प्रत्यागता धेनवः</p>
<p>प्रत्युज्जीवितभिक्षुणा भृशमिति ध्यायन्नपेतान्यधीः ।</p>
<p>सान्द्रोशीरकुटुम्बिनीस्तनभरव्यालुप्तघर्मक्लमो</p>
<p>देवे नीरमुदारमुज्झति सुखं शेते निशाग्रामणीः ॥८९३॥</p>
<p>तस्यैव ।</p>
<p>परिचुम्बनाय घटते पारममिथुनं निशासु चैत्रीषु ।</p>
<p>कवलितपलाण्डु परिमलसंवलदन्योन्यनिःश्वासम् ॥८९४॥</p>
<p>शुभाङ्कस्य ।</p>
<p>व्यावृत्त्या शिथिलीकरोति वसनं जाग्रत्यपि व्रीडया</p>
<p>स्वप्नभ्रान्तिपरिप्लुतेन मनसा गाढं समालिङ्गति ।</p>
<p>दत्त्वाङ्गं स्वपिति प्रियस्य रतये व्याजेन निद्रां गता</p>
<p>तन्व्यङ्ग्या विफलं विचेष्टितमभूद्भावानभिज्ञे जने ॥८९५॥</p>
<p>अमरोः । (सु.र. ५११)</p>
<p>८५. मानिनायकः</p>
<p>स्मृतिस्वप्नावाप्तत्वदखिलविलासैकमनसा</p>
<p>तया तावत्तादृक्त्वदनुनययत्नः शिथिलितः ।</p>
<p>अयं तु द्रष्टव्यस्तव सुभग गर्वस्य गरिमा</p>
<p>स्मृतौ वा स्वप्ने वा यदि भवसि वामः कथमपि ॥८९६॥</p>
<p>कस्यचित।</p>
<p>चरणपतनप्रत्याख्यानात्प्रसादपराङ्मुखे</p>
<p>निभृतकितवाचारेत्युक्त्वा रुषा पुरुषीकृते ।</p>
<p>व्रजति रमणे निःश्वस्योच्चैः स्तनस्थितहस्तया</p>
<p>नयनसलिलच्छन्ना दृष्टिः सखीषु निवेशिता ॥८९७॥ अमरोः ॥</p>
<p>[अमरु १९]</p>
<p>विरहविषमः कामो वामस्तनुं कुरुते तनुं</p>
<p>दिवसगणनादक्षश्चासौ व्यपेतघृणो यमः ।</p>
<p>त्वमपि वशगो मानव्याधेर्विचिन्तय नाथ हे</p>
<p>किशलयमृदुर्जीवेदेवं कथं प्रमदाजनः ॥८९८॥</p>
<p>[अमरु ६४; Sभ्१६३३, शा.प. ३५७२]</p>
<p>कृत्वा नूपुरमूकतां चरणयोः संयम्य नीवीमणीन्</p>
<p>उद्दामध्वनिपण्डितान्परिजने किंचिच्च निद्रायति ।</p>
<p>तस्मिन्कुप्यति यावदस्मि चलिता तावद्विधिप्रेरितः</p>
<p>काश्मीरईकुचकुम्भविभ्रमकरः शीतांशुरभ्युद्गतः ॥८९९॥</p>
<p>कस्यचित। (सू.मु. ७०.१३, काश्मीरबिल्हणस्य; सु.र. ८३४)</p>
<p>मुक्तो मानपरिग्रहः सह सखीसार्थेन तन्मन्त्रिणा</p>
<p>शक्ता त्वच्चरणप्रसादरहिता नाहं क्षणं प्राणितुम् ।</p>
<p>पश्य त्वं कृशकं शरीरकमिदं यां यामवस्थां गतं</p>
<p>सैषाहं तव पादयोर्निपतिता नाथ प्रसीदाधुना ॥९००॥</p>
<p>कस्यचित।</p>
<p>८६. प्रोषितः</p>
<p>देशैरन्तरिता शतैश्च सरितामुर्वीभृतां काननैर्</p>
<p>यत्नेनापि न याति लोचनपथं कान्तेति जानन्नपि ।</p>
<p>उद्ग्रीवश्चरणार्धरुद्धवसुधः कृत्वाश्रुपूर्णां दृशं</p>
<p>तामाशां पथिकस्तथापि किमपि ध्यायंश्चिरं वीक्षते ॥९०१॥</p>
<p>[अमरु ९३ (७२); सु.र. ७६५, स.क.आ.ं ९०१, शा.प. ३४४५]</p>
<p>हारो नारोपितः कण्ठे मया विश्लेषभीरुणा ।</p>
<p>इदानीमावयोर्मध्ये सरित्सागरभूधराः ॥९०२॥</p>
<p>धर्मपालस्य । (Sव्११९२, शा.प. ३४२९)</p>
<p>भद्रात्र ग्रामके त्वं वससि परिचयस्तेन जानासि वार्ताम्</p>
<p>अस्मिन्नध्वन्ययोषित्तरुणिमवयसि ध्याय काचिद्विपन्ना ।</p>
<p>इत्थं पान्थः प्रवासावधिदिनगणनापायशङ्की प्रियायाः</p>
<p>पृच्छन्वार्तां समीपस्थितनिजभवनं व्याकुलो नोपयाति ॥९०३॥</p>
<p>कस्यचित। (शा.प. ३८९५)</p>
<p>वसन्ताग्नौ मग्ना चिरविरहरुग्णा सहचरी</p>
<p>यदि प्राणान्मुञ्चेत्तदिह वधभागी भवतु कः ।</p>
<p>वयो वा स्नेहो वा कुसुमसमयो वेति विमृशंस्</p>
<p>स्तुहीति प्रव्यक्तं पिकनिकरझंकारमशृणोत॥९०४॥</p>
<p>पिकनिकरस्य ।</p>
<p>सव्याधेः कृशता क्षतस्य रुधिरं दष्टस्य लालास्रवः</p>
<p>सर्वं नैतदिहास्ति तत्कथमसौ पान्थस्तपस्वी मृतः ।</p>
<p>आ ज्ञातं मधुलम्पटैर्मधुकरैरारब्धकोलाहले</p>
<p>नूनं साहसिकेन चूतमुकुले दृष्टिः समारोपिता ॥९०५॥</p>
<p>राजशेखरस्य । (सु.र. ७६०, शा.प. ३८२२)</p>
<p>८७. पथिकः</p>
<p>सुप्ते ग्रामे नदति जलदे शान्तसंपातरम्यं</p>
<p>पान्थेनात्मव्यसनकरुणोदस्रु गीतं निशीथे ।</p>
<p>स्फीतोत्कण्ठापरिगतधिया प्रोषितस्त्रीजनेन</p>
<p>ध्यानावेशस्तिमितनयनं श्रूयते रुद्यते च ॥९०६॥</p>
<p>कस्यचित।</p>
<p>मागाः पान्थ पथामुना यदि तव भ्रातः प्रियं जीवितं</p>
<p>यच्चूताकृतिरत्र तिष्ठति महारौद्रः पुरो राक्षसः ।</p>
<p>येनोद्यन्मकरन्दमुग्धमधुपव्याहारझङ्कारिणा</p>
<p>पान्थानामधुनैव निर्घृणधिया सार्थो हतः श्रूयते ॥९०७॥</p>
<p>कस्यापि ।</p>
<p>उपपरिसरं गोदावर्याः परित्यजताध्वगाः</p>
<p>सरणिमपरो मार्गस्तावद्भवद्भिरिहेक्ष्यताम् ।</p>
<p>इह हि विहितो रक्ताशोकः कयापि हताशया</p>
<p>चरणनलिनन्यासोदञ्चन्नवाङ्कुरकञ्चुकः ॥९०८॥</p>
<p>कस्यचित।</p>
<p>कस्मात्त्वं क्व नु दृश्यते सुखमुखं क्वास्तेऽन्धकारः परं</p>
<p>क्व स्त्रीषु स्मरधूमकेतुरुदितो दृष्टा युवानः क्व ते ।</p>
<p>गन्ता क्व क्व च पञ्चमः क्व णसकृत्क्वात्संकुरो निद्गतः</p>
<p>क्वानन्दैकरसोदयः क्व नु सती कैवाध्वगस्तत्कथा ॥९०९॥</p>
<p>कस्यचित।</p>
<p>ग्रामेऽस्मिन्पथिकाय पान्थ वसतिर्नैवाधुना दीयते</p>
<p>पश्यात्रैव विहारमण्डपतले प्रसुप्तो युवा ।</p>
<p>तेनोद्गीय खलेन गर्जति घने स्मृत्वा प्रिया तत्कृतं</p>
<p>येनाद्यापि करङ्कदण्डपतनाशङ्की जनस्तिष्ठति ॥९१०॥</p>
<p>कस्यचित। (शा.प. ३८९३, सु.र. १६६१)</p>
<p>८८. वर्षापथिकः</p>
<p>तावद्वाचः प्रयुक्ता मनसि विनिहिता जीविताशापि तावन्</p>
<p>निक्षिप्तौ तावदङ्घ्री पथि पथिकजनैर्लक्षितास्तावदाशाः ।</p>
<p>नृत्यद्धाराकदम्बस्तव कवलयिता यावदेते न दृष्टा</p>
<p>निर्मुक्तव्यालनीलद्युतिनवजलदव्याकुला विन्ध्यपादाः ॥९११॥</p>
<p>योगेश्वरस्य । (सु.र. २६३)</p>
<p>लीलाम्भोजतमालकज्जलजलश्रीक्ण्ठकण्ठद्युते</p>
<p>भ्रातर्मघ महेन्द्रचापरुचिरं व्यासस्य कण्ठे गुणम् ।</p>
<p>स्वैरं गर्ज मुहूर्तकं कुरु दयां सा बाष्पपूर्णेक्षणा</p>
<p>बाला बालमृणालकोमलतनुस्तन्वी न सोढुं क्षमा ॥९१२॥</p>
<p>कस्यचित।</p>
<p>जलधरमुदितं विलोक्य दूराद्</p>
<p>अहह पदात्पदमेष न याति ।</p>
<p>अविरतनयनाम्बुदीर्घमुष्णं</p>
<p>श्वसिति कथं हतजीवितोध्वनीनः ॥९१३॥</p>
<p>कविचक्रवर्तिनः ।</p>
<p>निशीथे लीनानां झटिति तडितां वीक्ष्य विषमं</p>
<p>घनानामाभोगं रसिकपथिकेनोन्मुखदृशा ।</p>
<p>न गीतं सोत्कण्ठं न च रुदितमुत्कम्पतरलं</p>
<p>न मुक्ता निःश्वासाः स्फुटदनुमतं किन्तु हृदयम् ॥९१४॥</p>
<p>वाह्लीकस्य । (शा.प. ३८९२)</p>
<p>धीरं वारिधरस्य वारि किरतः श्रुत्वा निशीथे ध्वनिं</p>
<p>दीर्घोच्छ्वासमुदश्रुणा विरहिणीं बालां चिरं ध्यायता ।</p>
<p>अध्वन्येन विमुक्तकण्ठमखिलां रात्रिं तथा क्रन्दितं</p>
<p>ग्रामीणैर्व्रजतो जनस्य वसतिर्ग्रामे निषिद्धा यथा ॥९१५॥</p>
<p>[अमरु ११]</p>
<p>८९. प्रोषितप्रियास्मरणम्</p>
<p>विवेकादस्माभिः प्रमपुरुषाभ्यासरसिकैः</p>
<p>कथञ्चिन्नीयन्ते रतिरमणबाणैरपि हतैः ।</p>
<p>प्रियाया बालत्वादभिनववियोगात्तव तनोर्</p>
<p>न जानीमस्तस्या बत कथममी यान्ति दिवसाः ॥९१६॥</p>
<p>कस्यचित। (सु.र. ७८०)</p>
<p>आलम्ब्याङ्गणवाटिकापरिसरे स्वेच्छानतां शाखिकां</p>
<p>केयूरीभवदल्पशेषवलया बाला समस्तं दिनम् ।</p>
<p>सा दैवोपहृतस्य मूढमनसो भग्नावधेरद्य मे</p>
<p>पन्थानं विवृताश्रुणा वदनकेनालोक्य किं वक्ष्यति ॥९१७॥</p>
<p>कस्यचित।</p>
<p>अनारब्धाक्षेपं परमकृतबाष्पव्यतिकरं</p>
<p>निगूढान्तस्तापं हृदयविनिपीतं व्यवसितम् ।</p>
<p>कृशाङ्ग्या यत्पापे व्रजति मयि नैराश्यपिशुनं</p>
<p>श्लथैरङ्गैरुक्तं हृदयमिदमुन्मूलयति तत॥९१८॥</p>
<p>कस्यचित। (Sव्१३३३)</p>
<p>उत्कम्पोऽपि सकम्प एव हृदये चिन्तापि चिन्तान्विता</p>
<p>निःश्वासा अपि निःश्वसन्त्यनिभृतं बाष्पोऽपि बाष्पायते ।</p>
<p>कान्तां संस्मरतो विदेशवसतेर्नक्तं दिवं कामिनः</p>
<p>प्रारोहा इव निष्पतन्ति मनसो दुःखानि दुःखान्वितात॥९१९॥</p>
<p>कस्यचित। (Sव्११५२)</p>
<p>निरस्तालङ्कारां नयनजलसिक्ताधरपूटां</p>
<p>रवावस्तं याते द्विगुणतरखेदालसमुखीम् ।</p>
<p>अहो दूरस्थां तां करकमलविन्यस्तवदनां</p>
<p>प्रियां पश्यामीव स्मृतिशरèअकुड्ये विलिखिताम् ॥९२०॥</p>
<p>कस्यचित।</p>
<p>९०. प्रस्थानभङ्गः</p>
<p>प्रहरविरतौ मध्ये वाह्नस्ततोऽपि परेऽथवा</p>
<p>किमुत सकले जाते वाह्निप्रिय त्वमिहैष्यसि ।</p>
<p>इति दिनशतप्राप्यं देशं प्रियस्य यियासतो</p>
<p>हरति गमनं बालालापैः सबाष्पगलज्जलैः ॥९२१॥</p>
<p>[अमरु १२; सु.र. ५३२, Sभ्१०४८, शा.प. ३३८९, सू.मु. ३७.७]</p>
<p>लग्ना नांशुकपल्लवे भुजलता न द्वारदेशेऽपिता</p>
<p>नो वा पादतले तया निपतितं तिष्ठेति नोक्तं वचः ।</p>
<p>काले केवलमम्बुदातिमलिने गन्तुं प्रवृत्तः शठः</p>
<p>तन्व्या बाष्पजलौघकल्पितनदीपूरेण बद्धः प्रियः ॥९२२॥</p>
<p>[अमरु ६२, Sभ्१०५७, शा.प. ३३८८, सू.मु. ३७.५]</p>
<p>मा याहीति निवारणं न च कृतं नैवावधिर्याचितो</p>
<p>नो बाष्पाखुकणावलीमलिनतां नीता कपोलस्थली ।</p>
<p>अर्घ्यव्याजमुपेतया दयितया संप्रस्थितस्याद्य मे</p>
<p>यात्राभङ्गकरी करे विनिहिता चौती नवा मञ्जरी ॥९२३॥</p>
<p>कस्यचित।</p>
<p>दूरं सुन्दरि निर्गतासि भवनादेष द्रुमः क्षीरवान्</p>
<p>अस्मादेव निवर्त्यतामिति शनैरुक्ताध्वगेन प्रिया ।</p>
<p>तस्या मन्युभरोच्छ्वसत्कुचयुगाभोगस्फुटत्कञ्चुकं</p>
<p>वीक्ष्योरःस्थलमश्रुपूरितदृशा प्रस्थानभङ्गः कृतः ॥९२४॥</p>
<p>तरणिनन्दिनः । (Sव्. १०६३, शा.प. ३३९०)</p>
<p>यामीत्युक्तवति व्रजेत्यभिहितं त्रस्तं विमुक्तासने</p>
<p>द्वित्राण्येव पदानि गच्छति गलद्बाष्पान्धमालोकितम् ।</p>
<p>निर्याते दयितेऽश्रुपूरितदृशा तन्मुग्धयानुष्ठितं</p>
<p>व्यासेधस्थितिपत्रकं प्रवसतां यज्जातमाजन्मनः ॥९२५॥</p>
<p>कस्यचित।</p>
<p>९१. विरही</p>
<p>प्रहर्ता क्वानङ्गः स च कुसुमचापोऽल्पविशिखश्</p>
<p>चलं सूक्ष्मं लक्ष्यं व्यवहितममूर्तं क्व च मनः ।</p>
<p>इतीमामुद्भूतां स्फुटमनुपपत्तिं मनसि मे</p>
<p>रुदामाविर्भावादनुभवविरोधः शमयति ॥९२६॥</p>
<p>मृगराजस्य । (सु.र. ७८५)</p>
<p>त्वं तस्यां यदि नाम रागविधुरं जातं विमुच्यैव मां</p>
<p>तत्केनाहमिदं किमप्यनुभवाम्यन्तःसमुत्कण्ठितः ।</p>
<p>स्वस्थीभूय ननु क्षणं हृदय हे सद्भावमाचक्ष्व मां</p>
<p>किं सन्तापविखण्डितस्य भवतो वृत्तिर्द्विधा वर्तते ॥९२७॥</p>
<p>अवन्तिवर्मणः । (Sव्. १३४८)</p>
<p>अप्येतद्रजनीमयं जगदथो निद्रामयी सा निशा</p>
<p>निद्रा स्वप्नमयी भवेदथ च स स्वप्नो मृगाक्षीमयः ।</p>
<p>सेयं मानमयी मम प्रियतमा तच्चाटुचेष्टामयो</p>
<p>मादृक्क्वेति समीहितैकविधये संकल्प तुभ्यं नमः ॥९२८॥</p>
<p>गोतिथीयदिवाकरस्य ।</p>
<p>सङ्गमविरहविकल्पे</p>
<p>वरमिह विरहो न तु सङ्गमस्तस्याः ।</p>
<p>सङ्गे सैव तथैका</p>
<p>त्रिभुवनमपि तन्मयं विरहे ॥९२९॥</p>
<p>धर्मकीर्तेः । (पद्या.. २३९, सा.द. उन्देर्१०.५२)</p>
<p>विकल्परचिताकृतिं सततमेव तां वीक्षसे</p>
<p>सहासमभिभाषसे समुपगूहसे सर्वथा ।</p>
<p>प्रमोदमुकुलेक्षणं पिबसि चैतदस्या मुखं</p>
<p>तथापि च दिवानिशं हृदय हे सौमुत्कण्ठसे ॥९३०॥</p>
<p>भर्वोः । (Sव्. १३२९)</p>
<p>९२. विरहिप्रियास्मरणम्</p>
<p>ललितललितस्निग्धालापस्मितस्नपिताधरं</p>
<p>दरमुकुलितापाङ्गद्रोणीतरङ्गितलोचनम् ।</p>
<p>इदमित इतः पश्यन्नेव प्रियामुखपङ्कजं</p>
<p>किमपि वदनाद्वैतं साक्षात्करोमि मृगीदृशः ॥९३१॥</p>
<p>अभिमन्योः ।</p>
<p>मुखं ज्योत्स्नालोकप्रसरधवलाक्षं क्व नु मया</p>
<p>पुनर्द्रष्टव्यं तत्स्मितमधुरमुग्धाल्पदशनम् ।</p>
<p>क्व सा श्रव्या वाणी विजितकलहंसीकलरुता</p>
<p>विलासा वीक्ष्यन्तां क्व च सहभुवो धीरललिताः ॥९३२॥</p>
<p>कर्णाटदेवस्य ।</p>
<p>अपि स दिवसः किं स्याद्यत्र प्रियामुखपङ्कजे</p>
<p>मधु मधुकरीवास्मद्दृष्टिर्विकासिनि पास्यति ।</p>
<p>तदनु च मृदुस्निग्धालापक्रमाहितनर्मणः</p>
<p>सुरतसचिवैरङ्गैः सङ्गो ममापि भविष्यति ॥९३३॥</p>
<p>वार्तिककारस्य । (सु.र. ७७७)</p>
<p>भ्रश्यद्विवक्षितमपस्खलदक्षरार्थम्</p>
<p>उत्कम्पमानदशनच्छदमुच्छ्वसन्त्या ।</p>
<p>अद्य स्मरामि परिमृज्य पटाञ्चलेन</p>
<p>नेत्रे तया किमपि यत्पुनरुक्तमुक्तम् ॥९३४॥</p>
<p>सोल्लोकस्य । (सु.र. ७८७)</p>
<p>स्खलल्लीलालापं विनिपतितकर्णोत्पलदलं</p>
<p>स्रवत्स्वेदक्लिन्नं सुरतविरतिक्षामनयनम् ।</p>
<p>कचाकर्षक्रीडासरलधवलश्रोणिसुभगं</p>
<p>कदा तद्द्रष्टव्यं वदनमवदातं मृगदृशः ॥९३५॥</p>
<p>कस्यचित। (सु.र. ७८१)</p>
<p>९३. विलोकनम्</p>
<p>क्रमसरलितकण्ठप्रक्रमोल्लासितोरस्</p>
<p>तरलितबलिरेखासूत्रसर्वाङ्गमस्याः ।</p>
<p>स्थितमतिचिरमुच्चैरग्रपादाङ्गुलीभिः</p>
<p>करकलितसखीकं मां दिदृक्षोः स्मरामि ॥९३६॥</p>
<p>कालिदासस्य । (वि.शा.भ. ३.३, सु.र. ५२३)</p>
<p>तत्तस्य निःश्वासकृतानुयात्रैः</p>
<p>सलीलमाकुञ्चितपक्ष्मपत्रैः ।</p>
<p>नेत्रद्विरेफैर्वदनारविन्दम्</p>
<p>आस्वादयन्त्यो लिलिहुस्तरुण्यः ॥९३७॥</p>
<p>कस्यचित।</p>
<p>भवनभुवि सृजन्तस्तारहारावतारान्</p>
<p>दिशि दिशि विदिशन्तः केतकानां कुटुम्बम् ।</p>
<p>वियति च रचयन्तश्चन्द्रिकां मुग्धमुग्धां</p>
<p>प्रतिनयननिपाताः सुभ्रुवो विभ्रमन्ति ॥९३८॥</p>
<p>राजशेखरस्य । (वि.शा.भ. ४.१७, सु.र. ५२१)</p>
<p>तरत्तारं तावत्प्रथममथ चित्रार्पितमिव</p>
<p>क्रमादेवापाङ्गं सहजमिव लीलामुकुलितम् ।</p>
<p>ततः किंचित्क्षुण्णं तदनु घनबाष्पाम्बुलहरी</p>
<p>परिक्षामं चक्षुः पततु मयि तस्या मृगदृशः ॥९३९॥</p>
<p>वीर्यमित्रस्य । (सु.र. ४६७, सू.मु. ४३.१२)</p>
<p>यद्व्रीडाभरभुग्नमास्यकमलं विन्यस्य जानूपरि</p>
<p>प्रोद्यत्पक्ष्मनिरीक्षितं विजयते सप्रेम वामभ्रुवः ।</p>
<p>हास्यश्रीलवलाञ्छिता च यदसावस्याः कपोलस्थली</p>
<p>लोलल्लोचनगोचरं व्रजति स स्वर्गादपूर्वो विधिः ॥९४०॥</p>
<p>प्रद्युम्नस्य । (सु.र. ४७०)</p>
<p>९४. चित्रम्</p>
<p>प्रिया संनिहितैवेयं संकल्पस्थापिता पुरः ।</p>
<p>दृष्ट्वा दृष्ट्वा लिखाम्येनां यदि तत्कोऽत्र विस्मयः ॥९४१॥</p>
<p>प्रभाकरदत्तस्य । (ण्न्२.९)</p>
<p>रहसि सततोत्सङ्गन्यासादजस्र # # # #</p>
<p># # # # # # मर्षान्नित्यस्तनार्पणकेलिभिः ।</p>
<p>अनिशचरणोपान्तस्पर्शान्निरन्तरचुम्बनैर्</p>
<p>अपि खलु तया # # लेख्यैः स चित्रपटीकृतः ॥९४२॥</p>
<p>उमापतिधरस्य ।</p>
<p>मसीयं तूलीयं फलकमिदमेष त्वमधुना</p>
<p>जडोऽसि स्विन्नोऽसि स्खलसि खलु पाणे कथमिव ।</p>
<p>अमुष्य प्रावीण्यं कलयसि न किं हन्त मनसो</p>
<p>विना यत्सामग्रीं सुभगशतमग्रे विलिखति ॥९४३॥</p>
<p>कस्यचित।</p>
<p>चित्रं चित्रगतोऽप्येष ममालि मदनोपमः ।</p>
<p>समुन्मूल्य बलाल्लज्जामुत्कण्ठयति मानसम् ॥९४४॥</p>
<p>रुद्रटस्य । (शृ.ति. १.५१ब्)</p>
<p>तवालेख्ये कौतूहलतरलतन्वीविरचिते</p>
<p>न्धायैका चक्रं रचयति सुपर्णासुतमपि ।</p>
<p>अथ स्विद्यत्पाणिस्खलितमपमृज्यैतदपरा</p>
<p>करे पौष्पं चापं मकरमुपरिष्टाच्च लिखति ॥९४५॥</p>
<p>कस्यचित। (स.क.आ. ३.१६७)</p>
<p>९५. स्वप्नः</p>
<p>जाने सा गगनप्रसूनकलिकेलिकेवात्यन्तमेवासती</p>
<p>तत्सम्भोगरसाश्च तत्परिमलोल्लासा इवासत्तमाः ।</p>
<p>स्वप्नेन द्विषतेन्द्रजालमिव मे सन्दर्शिता केवलं</p>
<p>चेतस्तत्परिरम्भणाय तदपि स्फीतस्पृहं ताम्यति ॥९४६॥</p>
<p>कस्यचित। (सु.र. ७६३)</p>
<p>स्वप्नैर्प्रापितायाः प्रतिरजनि तव श्रीषु मग्नः कटाक्षः</p>
<p>श्रोत्रे गीतामृताब्धौ त्वगपि ननु तनूमञ्जरीसौकुमार्ये ।</p>
<p>नासा श्वासाधिवासेऽधरमधुनि रसज्ञा चरितेषु चित्तं</p>
<p>तन्नस्तन्वङ्गि कैश्चिन्न करणहरिणैर्वागुरालङ्घितासि ॥९४७॥</p>
<p>कविपण्डितश्रीहर्षस्य (ण्च्८.१०७)</p>
<p>स्वप्न प्रसीद भगवन्पुनरेकवारं</p>
<p>सन्दर्शय प्रियतमां क्षणमात्रमेव ।</p>
<p>दृष्ट्वा सती निविडबाहुनबन्धलग्नं</p>
<p>तत्रैव मां नयति सा यदि वा न याति ॥९४८॥</p>
<p>कालिदासस्य । (सु.र. ८०६)</p>
<p>क्व पेयं ज्योत्स्नाम्भो वदत विसवल्लीसरणिभिर्</p>
<p>मृणालीतन्दूभ्यः सिचयरचना कुत्र भवतु ।</p>
<p>क्व वा पारीमेयो बत बकुलदाम्नां परिमलः</p>
<p>कथं स्वप्नः साक्षात्कुवलयदृशं कल्पयतु ताम् ॥९४९॥</p>
<p>राजशेखरस्य । (स.क.आ. २.६०, सु.र. ५२८)</p>
<p>तत्तादृक्कुचकुम्भभङ्गुरमुरस्तच्च त्रपामन्थरं</p>
<p>चक्षुः प्रेमगुरुर्मनोभवसमुद्भेदः स वामभ्रुवः ।</p>
<p>रे स्वप्नः प्रलभापनीतदयितादोर्वल्लीबन्धस्य किं</p>
<p>सर्वं नीतवतोऽहमेव भवतो दैवादभूवं गुरुः ॥९५०॥</p>
<p>आचार्यगोपीकस्य ।</p>
<p>९६. नायकाभिलाषः</p>
<p>शिखरिणि क्व नु नाम कियच्चिरं</p>
<p>किमभिधानमसावकरोत्तपः ।</p>
<p>तरुणि येन तवाधरपाटलं</p>
<p>दशति बिम्बफलं शुकशावकः ॥९५१॥</p>
<p>धर्मकीर्तेः । (Sव्२०३०, सा.द. उन्देर्४.९, सु.र. ४३९)</p>
<p>आर्यानङ्ग महाव्रतं विदधता विन्ध्यानिलैः पारणां</p>
<p>कृत्वा साङ्गमकारि केन मुरलाकूले कठोरं तपः ।</p>
<p>येनास्या रतिखेदमेदुरमृदुश्वासाधिवासस्पृशः</p>
<p>पीयन्तेऽधरसीधवो विहसितज्योत्स्नोपदंशं रहः ॥९५२॥</p>
<p>योगोकस्य ।</p>
<p>ध्यायन्किं दनुजद्विषं क्व नु महातीर्थे क्व पुण्ये क्षणे</p>
<p>कैर्वा निर्मलकर्मभिः करिपतिः प्राणव्ययं लम्भितः ।</p>
<p>द्यूते यद्दशनांशुपाशकयुगं हाराभिरामोल्लसन्</p>
<p>नीरन्ध्रस्तनमण्डलद्वयमिदं मृदङ्गि मृद्गाति ते ॥९५३॥</p>
<p>आचार्यगोपीकस्य ।</p>
<p>अधीराक्ष्याः पीनस्तनकलसमास्कन्दसि मुहुः</p>
<p>क्रमादूरुद्वन्द्वं कलयसि च लावण्यललितम् ।</p>
<p>भुजाश्लिष्टो हर्षादनुभवसि हस्ताहृतिकलाम्</p>
<p>अये वीणादण्ड प्रकटय फलं कस्य तपसः ॥९५४॥</p>
<p>वाचस्पतेः । (सु.र. ४२२)</p>
<p>न नीलाब्जं चक्षुः सरसिरुहमेतन्न वदनं</p>
<p>न बन्धूकस्येदं मुकुलमधरस्तद्द्युतिधरः ।</p>
<p>ममाप्येषा भ्रान्तिः प्रथममभवद्भृङ्ग किमु ते</p>
<p>कृतं यत्नैरेभ्यो विरम विरमेत्यञ्जलिरयम् ॥९५५॥</p>
<p>राजशेखरस्य । (सु.र. ४०९)</p>
<p>९७. नायिकाभिलाषः</p>
<p>तिर्यग्वर्तितगात्रयष्टिविषमोद्वृत्तस्तनास्फालन</p>
<p>त्रुट्यन्मौक्तिकमालया सपुलकस्वेदोल्लसद्गण्डया ।</p>
<p>दूरादेव विलोकयेत्यभिमते तद्वक्त्रदत्तेक्षणं</p>
<p>दुर्वारस्मरया तया सहचरी गाढं समालिङ्गिता ॥९५६॥</p>
<p>रुद्रटस्य । (शृ.ति. १.५६अ)</p>
<p>अभिमुखगते यस्मिन्नेव प्रिये बहुशो वदत्य्</p>
<p>अवनतमुखं तूष्णीमेव स्थितं मृगनेत्रया ।</p>
<p>अथ किल वलल्लीलालोकं स एष तथेक्षितः</p>
<p>कथमपि यथा दृष्टा मन्ये कृतं श्रुतिलङ्घनम् ॥९५७॥</p>
<p>तस्यैव । (शृ.ति. १.५६अ)</p>
<p>व्याजृम्भणोन्नमितदन्तमयूखजाल</p>
<p>व्यालम्बिमौक्तिकगुणं रमणे मुदेव ।</p>
<p>ऊर्ध्वं मिलद्भुजलतावलयप्रपञ्च</p>
<p>सत्तोरणं हृदि विशत्यपरा व्युदासे ॥९५८॥</p>
<p>तस्यैव । (शृ.ति. १.५७ब्)</p>
<p>प्रविशति यथा गेहेऽकस्माद्बहिश्च विचेष्टते</p>
<p>वदति च यथा सख्या सार्धं सहासमिहोत्सुका !</p>
<p>दयितवदनालोके मन्दं यथा च चलत्यसौ</p>
<p>मृगदृशि तथैतस्यां मन्ये स्मरेण कृतं पदम् ॥९५९॥</p>
<p>तस्यैव । (शृ.ति. २.७अ)</p>
<p>न जाने संमुखायाते प्रियाणि वदति प्रिये ।</p>
<p>सर्वाण्यङ्गानि मे यान्ति श्रोत्रतां किमु नेत्रताम् ॥९६०॥</p>
<p>अमरोः (अमरु ६३, पद्या.. २३४, Sव्. २०३८, शा.प.. ३५२२)</p>
<p>९८. तनुता</p>
<p>विगलन्तीं दधे यावद्दोष्णा जघनमेखलाम् ।</p>
<p>तावत्कलापवलयं विवेद गलितं न सा ॥९६१॥</p>
<p>रुद्रटस्य ।</p>
<p>स्मरेण संतक्ष्य वृथैव बाणैर्</p>
<p>लावण्यशेषां कृअतामनायै ।</p>
<p>अनङ्गतामप्ययमाप्यमानः</p>
<p>स्पर्धां न सार्धं विजहासि तेन ॥९६२॥</p>
<p>कविपण्डितश्रीहर्षस्य । (ण्च्३.१०९)</p>
<p>सर्वात्मना प्रहरतापि मनोभवेन</p>
<p>संदर्शितं परमकौतुकमायताक्ष्याः ।</p>
<p>लावण्यविभ्रमविलासविचेष्टितानि</p>
<p>नो खण्डितानि गमिता च तनुस्तनुत्वम् ॥९६३॥</p>
<p>भासोकस्य । (Sव्१०८८)</p>
<p>एकां कृत्वा तनुमनुपमां चन्द्रचूडेन सार्धं</p>
<p>यस्त्यक्तोऽर्धः सततविरहक्लेशभागी भवान्या ।</p>
<p>तेनाङ्गानां रचितमुचितं संविभक्तेन कर्तुं</p>
<p>नूनं दूनां तनुतनुलतां निर्ममे तां विरिञ्चिः ॥९६४॥</p>
<p>आचार्यगोपीकस्य ।</p>
<p>अपनिद्रमधूकपाण्डुरा</p>
<p>सुदृशोऽदृश्यत गण्डमण्डली ।</p>
<p>गमिताश्रुजलप्लवैरिव</p>
<p>क्रशिमाकीर्णतयापि निम्नताम् ॥९६५॥</p>
<p>शिल्हणस्य ।</p>
<p>९९. गुणकीर्तनं</p>
<p>तद्वक्त्रं यदि मुद्रिता शशिकथा हा हेम सा चेद्द्युतिस्</p>
<p>तच्चक्षुर्यदि हारितं कुवलयैस्तच्चेत्स्मितं का सुधा ।</p>
<p>धिक्कन्दर्पधनुर्भ्रुवौ च यदि ते किं वा बहु ब्रूमहे</p>
<p>यत्सत्यं पुनरुक्तवस्तुविमुखः सर्गक्रमो वेधसः ॥९६६॥</p>
<p>राजशेखरस्य । (बा.रा. २.१७, स.क.आ. ४.७२, वि.शा.भ. १.१४, सा.द. उन्देर्१०.११३, सु.र. ४५७, शा.प. ३३७३)</p>
<p>दृष्टं चेन्मुखमुन्मुखेन शशिना धूमायिते चक्षुषी</p>
<p>स्पृष्टा चेदिदमीयकान्तिकुलिशैः क्लिश्यन्ति हन्त त्वचः ।</p>
<p>जाता स्मो बत वीणयापि वधिरास्तस्याः श्रुतं चेद्वचः</p>
<p>पीतश्चेदधरस्तदिद्त्थमभजद्द्राक्षारसः क्षारताम् ॥९६७॥</p>
<p>कस्यचित।</p>
<p>निर्माणनैपुणविधेरवधिविधातुर्</p>
<p>उद्दामधाम मकरध्वजराजधानी ।</p>
<p>सा चन्द्रबिम्बवदना तरलायताक्षी</p>
<p>साक्षादियं किमपि जन्मपरिग्रहस्य ॥९६८॥</p>
<p>कस्यचित।</p>
<p>सा यैर्दृष्टा न वा दृष्टा मुषिताः सममेव ते ।</p>
<p>हृतं हृदयमेकेषामन्येषां चक्षुषः फलम् ॥९६९॥</p>
<p>कस्यचित। (सु.र. ५००)</p>
<p>आभरणस्याभरणं प्रसाधनविधेः प्रसाधनविशेषः ।</p>
<p>उपमानस्यापि सखे प्रत्युपमानं वपुस्तस्याः ॥९७०॥</p>
<p>कालिदासस्य । (Vइक्२.३)</p>
<p>१००. उद्वेगः</p>
<p>दुःखानि तिष्ठत चिरं मम चित्तभूमौ</p>
<p>युष्माकमेव वसतिर्विधिना कृतेयम् ।</p>
<p>यद्दैवदुर्विलसितक्रकचप्रहारैश्</p>
<p>छिन्नोऽपि न त्रुटति जीवनतत्त्वबन्धः ॥९७१॥</p>
<p>कस्यचित।</p>
<p>अग्न्याकारं कलयसि पुरश्चक्रवाकीव चन्द्रं</p>
<p>बद्धोत्कम्पं शिशिरमरुता दह्यसे पद्मिनीव ।</p>
<p>प्राणान्धत्से कथमपि बलाद्गच्छतः शल्यतुल्यांस्</p>
<p>तत्केनासौ सुतनु जन्तिओ मान्मथस्ते विकारः ॥९७२॥</p>
<p>रुद्रटस्य । (शृ.ति. २.११अ)</p>
<p>एते चूतमहीरुहोऽप्यविरलैर्धूमायिताः षट्पदैर्</p>
<p>एते प्रज्वलिताः स्फुटत्किसलयोद्भेदैरशोकद्रुमाः ।</p>
<p>एते किंशुकशाखिनोऽपि मलिनैरङ्गारिताः कुड्मलैः</p>
<p>कष्टं विश्रमयामि कुत्र नयने सर्वत्र वामो विधिः ॥९७३॥</p>
<p>वाक्कूटस्य । (सु.र. ७५९)</p>
<p>कान्तामुखं सुरतकेलिविमर्दखेद</p>
<p>संजातघर्मकणविच्छुरितं रतान्ते ।</p>
<p>आपाण्डुरं तरलतारनिमीलिताक्षं</p>
<p>संस्मृत्य हे हृदय किं शतधा न यासि ॥९७४॥</p>
<p>कस्यचित। (Sव्१२८९, शा.प. ३४६६)</p>
<p>चन्द्रोदञ्च चिरं मनोभवचमूचिह्नांशुकैरंशुभिर्</p>
<p>मन्दं चन्दनशैलसौरभभरैश्चैत्रानिलाः सर्पत ।</p>
<p>उज्जृम्भस्व मधो मधुव्रतवधूवाचालवल्लीशतैश्</p>
<p>चापं मण्डलयन्नयं विरहिणां प्राणैः स्मरः क्रीडतु ॥९७५॥</p>
<p>शान्त्याकरस्य ।</p>
<p>१०१. विलापः ।</p>
<p>यत्त्वन्नेत्रसमानकान्ति सलिले मग्नं तदिन्दीवरं</p>
<p>मेघैरन्तरितः प्रिये तव मुखच्छायाभिरामः शशी ।</p>
<p>ये च त्वद्गमनानुकारिगतयस्ते राजहंसा गतास्</p>
<p>त्वत्सादृश्यविनोदमात्रमपि मे दैवेन न क्षम्यते ॥९७६॥</p>
<p>कालिदासस्य । (ंन्५.२, Kउवल्, प्.१२; स.क.आ. ४.२१, ५.४८६; Sव्१३६६, सा.द. उन्देर्१०.८१)</p>
<p>दग्धा स्निग्धवधूविलासकदली वीणा समुन्मूलिता</p>
<p>पीता पञ्चमकाकलीकवलिता शीतद्यूतेः कौमुदी ।</p>
<p>प्लुष्टाः स्पष्ट्मनेकरत्ननिवहा नालं रतेः केवलं</p>
<p>कन्दर्पं हरता हरेण भुवनं निःसारमेतत्कृतम् ॥९७७॥</p>
<p>रुद्रटस्य । (शृ.ति. २.६०अ)</p>
<p>स्निग्धश्यामलकान्तिलिप्तनियतो वेल्लद्बलाका घना</p>
<p>वाताः शीकरिणः पयोदसुहृदामानन्दकेकाः कलाः ।</p>
<p>कामं सन्तु दृढं कठोरहृदयो रामोऽस्मि सर्वंसहे</p>
<p>वैदेही तु कथं भविष्यति हहा हा देवि धीरा भव ॥९७८॥</p>
<p>कस्यचित। (सा.द. उन्देर्२.१६)</p>
<p>एह्येहि क्व गतासि मैथिलि मृगः प्राप्तो मया काञ्चनीम्</p>
<p>एतस्य त्वचमुच्चरामि कुचयोर्विन्यस्य वर्णांशुकम् ।</p>
<p>मत्सौभाग्यबुभुत्सयापि विपिनेष्वेकाकिनी मा स्म भूर्</p>
<p>विद्विष्टा मयि संचरन्ति सरले मायाविनो राक्षसाः ॥९७९॥</p>
<p>कस्यचित।</p>
<p>किं खिद्यसे भुज मुधाधर ताम्यसि त्वं</p>
<p>चक्षुर्विमुञ्च शुचमस्ति हृदि प्रियेयम् ।</p>
<p>आश्लेषचुम्बनविलोकनकेलयोऽपि</p>
<p>सेत्स्यन्ति वः स्फुटति मे हृदयं मुहूर्तम् ॥९८०॥</p>
<p>शान्त्याकरगुप्तस्य ।</p>
<p>१०२. चन्द्रोपालम्भः</p>
<p>यस्तापः शमितो मृगाङ्क जगतां या म्लानिरुन्मूलिता</p>
<p>यामिन्या गगनस्य याः स्मृतिपथं नीतास्तमोवीचयः ।</p>
<p>यत्क्षामत्वमपाकृतं जलनिधेर्यः कैरवाणां हृतो</p>
<p>मोहस्तत्कथमत्र दुःखिनि जने सर्वं समावेशितम् ॥९८१॥</p>
<p>उमापतिधरस्य ।</p>
<p>प्रियविरहामहुष्ण्यान्मुर्मुरामङ्गलेखा</p>
<p>मयि हतकहिमांशो मा स्पृश क्रीडयापि ।</p>
<p>इह हि तव लुठन्तः प्लोषभावं भजन्ते</p>
<p>दरजरठमृणालीकाण्डमुग्धा मयूखाः ॥९८२॥</p>
<p>राजशेखरस्य । (वि.शा.भ. ३.२३, सु.र. ७१४)</p>
<p>सूतिर्दुग्धसमुद्रतो भगवतः श्रीकौस्तुभौ सोदरौ</p>
<p>सौहार्दं कुमुदाकरेषु किरणाः पीयूषधाराकिरः ।</p>
<p>स्पर्धा ते वदनाम्बुजैर्मृगदृशां तत्स्थाणुचूडामणे</p>
<p>हंहो चन्द्र कथं नु मुञ्चसि मयि ज्वालामुचो वेदनाः ॥९८३॥</p>
<p>कस्यचित। (वि.शा.भ. ३.१३, सु.र. ७९९)</p>
<p>मुखरय स्वयशो नवडिण्डिमं</p>
<p>जलनिधेः कुलमुज्ज्वलयाधुना ।</p>
<p>अपि गृहाण वधूवधपौरुषं</p>
<p>हरिणलाञ्छन मुञ्च कदर्थनाम् ॥९८४॥</p>
<p>कविपण्डितश्रीहर्षस्य । (ण्च्४.५३)</p>
<p>आश्वासयति काकोऽपि</p>
<p>दुःखितां पथिकाङ्गनाम् ।</p>
<p>त्वं चन्द्रामृतजन्मापि</p>
<p>दहसीति किमुच्यताम् ॥९८५॥</p>
<p>काश्मीरकमहामनुष्यस्य । (Sव्१९५६)</p>
<p>१०३. मदनोपालम्भः ।</p>
<p>नाथानङ्ग निदेशवर्तिनि जने कस्तेऽभ्यसूयारसश्</p>
<p>चापारोपितसायकस्य भवतः को नाम पात्रं रुषः ।</p>
<p>विश्राम्यन्तु शरा निषीदतु धनुः शिञ्जापि संयम्यतां</p>
<p>माकन्दाङ्कुरकोमले मनसि नः को बाणमोक्षग्रहः ॥९८६॥</p>
<p>गोवर्धनस्य ।</p>
<p>देवेन प्रथमं जितोऽसि शशभृल्लेखभृतानन्तरं</p>
<p>बुद्धेनोद्धतबुद्धिना स्मर ततः कान्तेन पान्थेन मे ।</p>
<p>त्व्यक्त्वा तान्बत हंसि मामपि कृशां बालामनाथां स्त्रियं</p>
<p>धिक्त्वा धिक्तव पौरुषं धिगुदयं धिक्कार्मुकं धिक्शरान॥९८७॥</p>
<p>विद्यायाः । (सु.र. ७०१)</p>
<p>आपुङ्खाग्रममी शरा मनसि मे मग्नाः समं पञ्च ते</p>
<p>निर्दग्धं विरहाग्निना वपुरिदं तैरेव सार्धं मम ।</p>
<p>कष्टं काम निरायुधोऽसि भवता जेतुं न शक्यो जनो</p>
<p>दुःखी स्यामहमेक एव सकलो लोकः सुखं जीवतु ॥९८८॥</p>
<p>राजशेखरस्य । (सु.र. ७७१)</p>
<p>हरसि हृदयं वेगादन्तः प्रविश्य शरीरिणाम्</p>
<p>अथ जनयसि क्रीडाहेतोर्विकारपरम्पराम् ।</p>
<p>वितरसि मुहुर्मोहं पश्चान्निकृन्तसि जीवितं</p>
<p>कितव किमियं चेष्टा लोके तवार्थजनोचिता ॥९८९॥</p>
<p>गोशरणस्य ।</p>
<p>कष्टं हृदि ज्वलति शोकमयो ममाग्निस्</p>
<p>ते चक्षुषी च विरहज्वरजागरुके ।</p>
<p>एतन्मनो भ्रमति विष्वगसूंस्तथापि</p>
<p>त्वं पश्यतोहर इव स्मर हर्तुकामः ॥९९०॥</p>
<p>कस्यचित।</p>
<p>१०४. मेघोपालम्भः</p>
<p>पाथोवाह किमम्बुभिः प्रियतमानेत्राम्बुसिक्ता मही</p>
<p>किं गर्जैः सुतनोरमन्दरुदितैरुज्जागरा भूरपि ।</p>
<p>वातैः शीकरिभिः किमिन्दुवदनाश्वासैः सबाष्पैरलं</p>
<p>सर्वं ते पुनरुक्तमेतदपुनःपूर्वा पुनर्मद्व्यथा ॥९९१॥</p>
<p>देवबोधस्य ।</p>
<p>नो रुद्धं गगनं पयोदपटलै रुद्धप्रियावाञ्छितं</p>
<p>नो शीर्णाः कमलाकराः कृशतनोः शीर्णा मनोवृत्तयः ।</p>
<p>नो पूरः सरितामपूरि दयितानेत्राम्बुकल्लोलिनी</p>
<p>धिग्धिङ्मारकदर्थितां व्यथयता पाथोभृता किं कृतम् ॥९९२॥</p>
<p>तस्यैव ।</p>
<p>आक्रन्दाः स्तनितैर्विलोचनजलान्यश्रान्तधाराम्बुधिस्</p>
<p>तद्विच्छेदभुवश्च शोकशिखिनस्तुल्यास्तडिद्विभ्रमैः ।</p>
<p>अन्तर्मे दयितामुखं तव शशी वृत्तिः समैवावयोस्</p>
<p>तत्किं मामनिशं सखे जलधर त्वं दग्धुमेवोद्यतः ॥९९३॥</p>
<p>यशोधर्मणः । (सु.र. २४०, सू.मु. ४३.३३)</p>
<p>हंसानां गतयो हृता यदि तया कूजन्त्वमी सोत्सुकास्</p>
<p>तत्केशैर्हृतबर्हकान्तय इमे नृत्यन्तु वा बर्हिणः ।</p>
<p>लावण्यं हृतमस्य दग्धशशिनस्तापं करोत्वेष मे</p>
<p>यूयं गर्जथ यन्निरागसि मयीत्येतन्न युक्तं घनाः ॥९९४॥</p>
<p>कस्यचित।</p>
<p>दग्धा पूर्वमहं वसन्तसमये चूताङ्कुरैः कोकिलैः</p>
<p>प्रायः प्रावृषि गर्जितैः किमपरं कर्तव्यमद्य त्वया ।</p>
<p>दीना कान्तवियोगदुःखविधुरा क्षामा तनुर्वर्तते</p>
<p>क्षारं प्रक्षिपसि क्षते जलधर प्राणावशेषस्थितेः ॥९९५॥</p>
<p>कस्यचित।</p>
<p>१०५. उन्मादः</p>
<p>अप्यामीलितपङ्कजां कमलिनीमप्युल्लसत्पल्लवां</p>
<p>वासन्तीमपि सौधभित्तिपतितामात्मप्रतिच्छायिकाम् ।</p>
<p>मन्वानः प्रथमं प्रियेति पुलकस्वेदप्रकम्पाकुलं</p>
<p>प्रीत्यालिङ्गति नास्ति सेति न पुनः खेदोत्तरं मूर्च्छति ॥९९६॥</p>
<p>कस्यचित।</p>
<p>नियमितमपि मानसं तपोभिः</p>
<p>प्रविशति वैशसवारिधावगाधे ।</p>
<p>अयमपि चिरविस्मृतोऽपि धैर्यं</p>
<p>व्यपनयतीव पुनर्मनोविकारः ॥९९७॥</p>
<p>कस्यचित।</p>
<p>व्याधूतं पवनेन पल्लवमिदं तस्याः क्रुधा नाधरः</p>
<p>स्रंसन्ते कुसुमान्यमूनि न पुनर्बाष्पाम्भसां बिन्दवः ।</p>
<p>एषां झाङ्कृतिराकुला मधुलिहामार्तो न मन्युध्वनिर्</p>
<p>धिक्कष्टं द्रुमसङ्गता मृदुरियं वल्ली न मे वल्लभा ॥९९८॥</p>
<p>श्रीलक्ष्मणसेनदेवस्य ।</p>
<p>क्वाकृत्यं शशलक्ष्मणः क्व च कुलं भूयोऽपि दृश्येत सा</p>
<p>दोषाणामुपशान्तये श्रुतमहो कोपेऽपि कान्तं मुखम् ।</p>
<p>किं वक्ष्यन्त्यपकल्मषाः कृतधियः स्वप्नेऽपि सा दुर्लभा</p>
<p>चेतः स्वास्थ्यमुपैहि कः खलु युवा धन्योधरं पास्यति ॥९९९॥</p>
<p>कस्यचित। (स.क.आ. १.१७७, Sव्१३४३, सा.द. उन्देर्३.२४०, सू.मु. ४३.३०)</p>
<p>अमी कारागारे निविडनलिनीनालनिगडैर्</p>
<p>निबध्यन्तां हंसाः प्रथमविसकन्दाङ्कुरभिदः ।</p>
<p>नवे वासन्तीनामुदयिनि वने गर्भकलिका</p>
<p>च्छिदो निर्धार्यन्तां परभृतयुवानो मदकलाः ॥१०००॥</p>
<p>कस्यचित।</p>
<p>१०६. अनङ्गलेखः</p>
<p>ताडीदलं यदकठोरमिदं यदेषा</p>
<p>मुद्रा स्तनाङ्कघनचन्दनपङ्कमूर्तिः ।</p>
<p>यद्बन्धनं विसलता तन्तन्तुभिश्च</p>
<p>कस्याश्चिदेष गलितस्तदनङ्गलेखः ॥१००१॥</p>
<p>कस्यचित। (वि.शा.भ. ३.२१, सु.र. १६९१)</p>
<p>पाणिप्रेङ्खणतो विशीर्णशिरसः स्वेदाम्बुभग्नश्रियस्</p>
<p>तत्कृत्याकृतिलेशतो मनसि ते किञ्चित्प्रतीतं गताः ।</p>
<p>वैचित्र्यापुनरुक्तलाञ्छनभृतः खण्डेन वामेन वा</p>
<p>व्याक्षेपं कथयन्ति पक्ष्मलदृशो लेखाक्षरश्रेणयः ॥१००२॥</p>
<p>राजशेखरस्य । (वि.शा.भ. ३.२२, सु.र. १६९०)</p>
<p>कृतसरलमृणालीसूत्रसंतानबन्धः</p>
<p>कुचमुकुलमुखाङ्कश्चन्दनोपात्तमुद्रः ।</p>
<p>स्मरशबरशराणामेष लक्ष्यीभवन्तीं</p>
<p>कथयति ननु लेखस्तमनुद्घाटितोऽपि ॥१००३॥</p>
<p>कस्यचित।</p>
<p>तुल्यानुरागपिशुनं ललितानुबन्धं</p>
<p>पत्रे निवेशितमुदाहरणं प्रियायाः ।</p>
<p>उत्पश्यतो मम सखे मदिरेक्षणायास्</p>
<p>तस्याः समागतमिवाननमाननेन ॥१००४॥</p>
<p>कालिदासस्य । (Vइक्२.१३)</p>
<p>क्वापि स्वेदकणानिपातमसृणं कुत्रापि कम्पस्खलत्</p>
<p>पाणिव्यस्तलिपि क्वचिद्घनपतद्बाष्पाम्बुलिप्ताक्षरम् ।</p>
<p>क्वापि श्वासमहोर्मिमर्मरमिदं ताडङ्कताडीदलं</p>
<p>वर्णैरेव विना व्यनक्ति सुदृशो भावैकतानं मनः ॥१००५॥</p>
<p>उमापतिधरस्य ।</p>
<p>१०७. वनविहारः</p>
<p>उज्झन्त्यः स्वर्णकाञ्चीर्झणिति रशनया चम्पकन्यासमय्या</p>
<p>तन्वत्यस्तारहारान्विचकिलकलिकापङ्क्तिमुद्रावलीभिः ।</p>
<p>किं चाशोकप्रवालैररुणमणिमयान्संत्यजन्त्योऽवतंसान्</p>
<p>उत्कीर्णाः कामबाणैरिव हृदि सुहृदो वल्लभानां बभूवुः ॥१००६॥</p>
<p>राजशेखरस्य ।</p>
<p>दूरोदञ्चितबाहुमूलविलसच्चीनप्रकाशस्तना</p>
<p>भोगव्यायतमध्यलम्बिवसना निर्मुक्तनाभीह्रदा ।</p>
<p>आकृष्टोज्झितपुष्पमञ्जरिरजःपातावरुद्धेक्षणा</p>
<p>चिन्त्वत्याः कुसुमं धिनोति सुदृशः पादाग्रदुःस्था तनुः ॥१००७॥</p>
<p>उमापतिधरस्य ।</p>
<p>कङ्केलिरेष किमचेतन एव सत्यं</p>
<p>नम्नः स्वयं न कुसुमानि ददाति यस्ते ।</p>
<p>धूर्तोऽथवा नमति नायमुदस्तबाहु</p>
<p>व्यक्तोन्नतस्तनतटान्तदिदृक्षयेव ॥१००८॥</p>
<p>तस्यैव ।</p>
<p>एतस्मिन्सुतनु लतागृहेऽतिरम्यं</p>
<p>मालत्याः कुसुममनाचितं परेण ।</p>
<p>इत्युक्त्वा मृदुकरपल्लवं गृहीत्वा</p>
<p>मुग्धाक्षीं रहसि निनाय कोऽपि धूर्तः ॥१००९॥</p>
<p>जयमाधवस्य ।</p>
<p>तासां पीनस्तनकलसयोः स्थूलमुक्ताभिरामा</p>
<p>वेणीभूतास्त्रिवलिविषमे तिर्यगायामभाजः ।</p>
<p>वक्त्रे लोलालकविलुलिताः केतकक्षोदलक्ष्मीं</p>
<p>प्राप्ताः क्रीडावनविहरणे बिन्दवः स्वेदवाराम् ॥१०१०॥</p>
<p>धोयीकस्य ।</p>
<p>१०८. जलक्रीडा</p>
<p>आयासश्लथबाहुवल्लिरधिकस्मेरै #####</p>
<p>लोलापाङ्गकपोलपालिरलिकस्तोमार्धलुप्तालका ।</p>
<p>न्यस्यन्ती मदयत्यनावृत इव प्रच्छादनायाञ्चलं</p>
<p>मुग्धा स्वेदनिपीतसूक्ष्मसिचयव्यक्तस्तनी वक्षसि ॥१०११॥</p>
<p>तुङ्गोकस्य ।</p>
<p>अम्भोभिस्तनकुम्भयोस्तव घनश्लेषात्समुत्कीर्णतां</p>
<p>याताया शुकवक्रिमप्रणयिनी सेयं न लुप्ता लिपिः ।</p>
<p>किं चैतां कुसुमेषु कुञ्जरशिरोनक्षत्रमालां तिरो</p>
<p>धित्सुर्निष्फलमेव मज्जसि नभः स्वच्छे सरोवारिणि ॥१०१२॥</p>
<p>धर्माशोकदत्तस्य ।</p>
<p>मुग्धाङ्गना कापि सरोजपत्रे</p>
<p>विलोलिताम्भःकणिकां विलोक्य ।</p>
<p>प्रसारयामास जवेन पाणिं</p>
<p>ससम्भ्रमं मौक्तिकशङ्कयेव ॥१०१३॥</p>
<p>वल्लभदेवस्य । (Sव्१८७५)</p>
<p>बिभ्राणास्तोयलग्नं वसनमरशनादामनि श्रोणिभारे</p>
<p>दूरादन्योन्यसाचिस्मितचतुरसखीकामिभिर्वीक्ष्यमाणाः ।</p>
<p>उत्तेरुस्तीरलेखां विपुलकमलिनीपत्रमीषद्विलक्षा</p>
<p>वक्षोजाग्रेषु कृत्वा हरिणशिशुदृशो वीतचीनांशुकेषु ॥१०१४॥</p>
<p>धोयीकस्य ।</p>
<p>मोक्तुं स्नानांशुकानि स्मररभसरसस्यानुकूलैर्दुकूलैः</p>
<p>संस्कर्तुं केशपाशानगुरुसुरभिणा धूपधूमोद्गमेन ।</p>
<p>ताम्बूलोल्लेखरेखामपि विरचयितुं धौतपृष्ठेऽधरोष्ठे</p>
<p>तीरोत्तीर्णास्तरुण्यः क्षणमुपविविशुर्वल्लिकेलीगृहेषु ॥१०१५॥</p>
<p>राजशेखरस्य ।</p>
<p>१०९. वेशः</p>
<p>वक्त्रेन्दुर्मृगलाञ्छनेन वलितः पत्रावलीसंगमात्</p>
<p>कण्ठे कम्बुविडम्बिनि द्विगुणितास्तारापहारस्रजः ।</p>
<p>दोर्वल्लीयुगले मृणालसुहृदि ग्रन्थिभ्रमायाङ्गदं</p>
<p>मन्ये भूषणमेव दूषणपदे तत्प्राप्य तस्या वपुः ॥१०१६॥</p>
<p>विरिञ्चेः ।</p>
<p>कौसुम्भं कुचकुम्भयोर्निवसनं सौवर्णिकं कर्णयोस्</p>
<p>ताडङ्कद्वयमाञ्जनी नयनयोरालेख्यलेखालिपिः ।</p>
<p>काश्मीरेण तमालपत्रमलिके हैमी करे कङ्कण</p>
<p>श्रेणिः पाशयितुं जगन्त्यलमलङ्काराः कुरङ्गीदृशः ॥१०१७॥</p>
<p>उमापतिधरस्य ।</p>
<p>दीर्घापाङ्गं नयनयुगलं भूषयत्यञ्जनश्रीस्</p>
<p>तुङ्गाभोगौ प्रभवति कुचावर्चितुं हारयष्टिः ।</p>
<p>मध्यक्षामे वपुषि लभते स्थाम कूर्पासलक्ष्मीः</p>
<p>श्रोणीबिम्बे गुरुणि रशनादामशोभां बिभर्ति ॥१०१८॥</p>
<p>कस्यचित।</p>
<p>कण्ठे मौक्तिकमालिका स्तनतटे कार्पूरमध्यं रजः</p>
<p>सान्द्रं चन्दनमङ्गके वलयिता पाणौ मृणालीलता ।</p>
<p>तन्वी नक्तमियं चकास्ति शुचिनी चीनांशुके बिभ्रती</p>
<p>शीतांशोरधिदेवतेव गलिता व्योमाग्रमारोहितः ॥१०१९॥</p>
<p>राजशेखरस्य । (वि.शा.भ. ३.१६, सु.र. ३८५)</p>
<p>इन्दोश्चन्दनबिन्दुनैव दशनच्छायं तदीयं मुखं</p>
<p>चक्रं लोचनभल्लमार्जनविधौ शाणस्य तत्कुण्डलम् ।</p>
<p>भिन्नानां कुचकन्दरा स्मितसुधाकुल्येव मुक्तावली</p>
<p>पादाब्जे ध्वनदिन्द्रनीलवलयं रोलम्बमालैव सा ॥१०२०॥</p>
<p>शाण्डिल्यस्य ।</p>
<p>११०. दूतीसंवादः</p>
<p>उत्तिष्ठ यदि जीवन्तीं मामिच्छसि तमानय ।</p>
<p>अहं नेतुमशक्यापि सुदूरमिदमन्तरम् ॥१०२१॥</p>
<p>कस्यचित।</p>
<p>कामं निष्करुणं वेत्सि वेत्सि तं बहुवल्लभम् ।</p>
<p>दूति चूताङ्कुरखरा दिशो वेत्सि न वेत्सि किम् ॥१०२२॥</p>
<p>कस्यचित।</p>
<p>जीवितं जलतरङ्गविलोलं</p>
<p>यौवनं त्रिचतुराणि दिनानि ।</p>
<p>शारदभ्रतरला तनुकान्तिः</p>
<p>गच्छ दूति वद सत्वरमेतत॥१०२३॥</p>
<p>कस्यचित।</p>
<p>यस्मिन्बाष्बाष्पतरङ्गिताश्रुकलुषा दृष्टिर्न सिद्धिं गता</p>
<p>नो हस्तेन विवर्तमानवलयेनालिङ्गितो न स्थितः ।</p>
<p>येन स्त्रीहृदयस्य पद्ममृदुनः संभावितो नात्ययस्</p>
<p>तं गत्वा हृदयं किमश्मसदृशं त्वं दूति वक्तुं क्षमा ॥१०२४॥</p>
<p>कस्यचित। (Sव्११८७)</p>
<p>दूति त्वं तरुणी युवा स चपलः श्यामास्तमोभिर्दिशः</p>
<p>संकेतः सरहस्य एष विपिने संकेतकावासकः ।</p>
<p>भूयो भूय इमे वसन्तमरुतश्चेतो नयन्त्यन्यथा</p>
<p>गच्छ क्षेमसमागमाय निपुणं रक्षन्तु ते देवताः ॥१०२५॥</p>
<p>शीलाभट्टारिकायाः । (Sव्११८८, शा.प. ३४३९, सू.मु. ४१.११)</p>
<p>१११. स्त्रीविलोभनम्</p>
<p>प्रियतमभुजपञ्जरोपगूढा</p>
<p>शशितिलकेषु विभावरीमुखेषु ।</p>
<p>अनुभवमदविभ्रमोपदिष्टान्य्</p>
<p>अविनयदुर्ललितानि मन्मथस्य ॥१०२६॥</p>
<p>कस्यचित।</p>
<p>स्तनयुगवहनालसं च मध्यं</p>
<p>चरणयुगं च नितम्बभारखिन्नम् ।</p>
<p>यदि वहसि बिभर्षि किं वृथैकं</p>
<p>हृदयमिदं दयितानुरागशून्यम् ॥१०२७॥</p>
<p>कस्यचित।</p>
<p>सुलभमनृजु जीवितान्यनित्यान्य्</p>
<p>अतिसुभगे व्यतिपाति यौवनं च ।</p>
<p>अनुभवफलमात्मनो गुणानां</p>
<p>दिवि सुखमस्ति न चापरोक्षमेतत॥१०२८॥</p>
<p>कस्यचित।</p>
<p>यदि बृहज्जघनापघना तनुर्</p>
<p>यदि च दीर्घविलोचनमाननम् ।</p>
<p>इदमुपैति रतेरभिधेयतां</p>
<p>वहति कस्य कृते मदनो धनुः ॥१०२९॥</p>
<p>कस्यचित।</p>
<p>स्तनयुगमसिताक्षि सुन्दरीणां</p>
<p>भवति ततः शुभमप्यबन्ध्यशोभम् ।</p>
<p>यदि किल लभते प्रियार्पितानां</p>
<p>रसमुपगूहनपीडनामृतानाम् ॥१०३०॥</p>
<p>कस्यचित।</p>
<p>११२. पुंविलोभनम्</p>
<p>स्मितमधुस्नपिताधरपल्लवाम्</p>
<p>अभिनवोल्लसितस्तनकुड्मलाम् ।</p>
<p>गुणफलां त्वमिमामबलालतां</p>
<p>तरुरिवोद्वह पुष्पवतीं लताम् ॥१०३१॥</p>
<p>कस्यचित।</p>
<p>गृहीतं ताम्बूलं परिजनवचोभिर्न कथमपि</p>
<p>स्मरत्यन्तःशून्या सुभग विगतायामपि निशि ।</p>
<p>ततेवास्ते हस्तः कलितफणिवल्लीकिसलयस्</p>
<p>तथवास्यं तस्याः क्रमुकफलफालीपरिचितम् ॥१०३२॥</p>
<p>बिल्हणस्य । (शा.प. ३४७५, पद्या. १८७ हरिहरस्य, उ.नी. १३.५९)</p>
<p>त्वं शीतलो न व्यजनानुरागी</p>
<p>दूरान्तरस्तापवती च कान्ता ।</p>
<p>कामं न शक्ता शरदं विषोढुं</p>
<p>स्थाने समाकाङ्क्षति सा हि मर्तुम् ॥१०३३॥</p>
<p>शब्दार्णवस्य ।</p>
<p>विकसिताधरमायतलोचनं</p>
<p>पिब रहस्यभिराममिदं मुखम् ।</p>
<p>रुचिरपत्रविलम्बितकेशरं</p>
<p>मधुकरः सरसीव सरोरुहम् ॥१०३४॥</p>
<p>कस्यचित।</p>
<p>नागवल्लिरुधिरोहतु पूगं</p>
<p>रात्रिरेणतिलकेन समेतु ।</p>
<p>त्वामसौ भजति कोकिलकण्ठी</p>
<p>वाचमर्चतु कवेः सुकृतोऽर्थः ॥१०३५॥</p>
<p>राजशेखरस्य ।</p>
<p>११३. दूतिकोपालम्भः</p>
<p>निःशेषच्युतचन्दनं स्तनतटं निर्मृष्टरागोऽधरो</p>
<p>नेत्र दूरमनञ्जने पुलकिता तन्वी तवेयं तनुः ।</p>
<p>मिथ्यावादिनि दूति बान्धवजनस्याज्ञातपीडागमे</p>
<p>वापीं स्नातुमितो गतासि न पुनस्तस्याधमस्यान्तिकम् ॥१०३६॥</p>
<p>सुविभोकस्य । (स.क.आ. ४.२३६, Sदुन्देर्२.२३, सू.मु. ४८.२, सु.र. ८३७)</p>
<p>स्वकार्यबुद्ध्यैव सदा मदर्थे</p>
<p>दूति प्रवृत्तिं प्रतिपालयन्त्या ।</p>
<p>त्वया फलेनैव विभावितोऽयं</p>
<p>मया सहाभिन्नशरीरवादः ॥१०३७॥</p>
<p>छित्तोकस्य । (सु.र. ८५३)</p>
<p>अधरो वीतरागस्ते कषाये तव लोचने ।</p>
<p>विहारः कण्ठदेशस्ते दूति प्रव्रजितासि किम् ॥१०३८॥</p>
<p>भिक्षोः । (सु.र. ८४०)</p>
<p>साधु दूति पुनः साधु</p>
<p>कर्तव्यं किमतः परम् ।</p>
<p>यन्मदर्थे विरुग्णासि</p>
<p>दन्तैरपि नखैरपि ॥१०३९॥</p>
<p>तस्यैव । (सु.र. ८३९)</p>
<p>किं त्वं निगूहसे दूति</p>
<p>स्तनौ वक्त्रं च पाणिना ।</p>
<p>सव्रणा एव शोभन्ते</p>
<p>वीराधरपयोधराः ॥१०४०॥</p>
<p>कस्यचित। (Sव्१४२८, शा.प. ३५१०)</p>
<p>११४. नायिकागमनम्</p>
<p>शय्यागारं व्रजन्त्याश्चतुरसहचरीमुग्धोक्तिमिश्रं</p>
<p>प्राणेशायाः स्मरज्यारणितमिव समाकर्ण्य मञ्जीरघोषम् ।</p>
<p>यामिन्याः पूर्वयामे विगलति विततौत्सुक्यमुज्जृम्भमाणो</p>
<p>धन्यो निद्राच्छलेन श्लथयति सुहृदां नर्मगोष्ठीप्रबन्धम् ॥१०४१॥</p>
<p>विक्रमादित्यस्य ।</p>
<p>नितम्बगुर्वी बहुशः श्रमेण</p>
<p>विश्रम्य सोपानपदेषु काचित।</p>
<p>काञ्चीकरालम्बितवामपाणिर्</p>
<p>उत्थाय हर्म्यं कलयारुरोह ॥१०४२॥</p>
<p>राजशेखरस्य ।</p>
<p>एषागतैव निबिरीसनितम्बबिम्ब</p>
<p>भारेण पक्ष्मलदृशः क्रियते तु विघ्नः ।</p>
<p>यान्त्या इतीव दयितान्तिकमेणदृष्टेर्</p>
<p>अग्रे जगाम गदितुं लघुचित्तवृत्तिः ॥१०४३॥</p>
<p>रत्नाकरस्य ।</p>
<p>प्रकामं सुप्रातं तव नयन संपन्नमभितस्</p>
<p>तवाप्याप्तं चेतः फलमिह मनोराज्यलतया ।</p>
<p>स्मरायासप्रोषप्रशमविधिसिद्धौषधिरियं</p>
<p>स्फुरन्ती संप्राप्ता शशधरकलेव प्रियतमा ॥१०४४॥</p>
<p>कस्यचित।</p>
<p>चेतः कातरतां जहीहि सपदि स्थैर्यं समालंव्यताम्</p>
<p>आयाता स्मरमार्गणव्रणपरित्राणौषधिः प्रेयसी ।</p>
<p>यस्याः श्वाससमीरसौरभपतद्भृङ्गावलीवारण</p>
<p>क्रीडाचञ्चलपाणिकङ्कणझणत्कारो मुहुर्मूर्च्छति ॥१०४५॥</p>
<p>कस्यचित। (सू.मु. ७०.८, सु.र. १६४१)</p>
<p>११५. नायकागमनम्</p>
<p>संकीर्णं शयनीयमर्पय कुरु द्वेधोपधानक्रियाम्</p>
<p>अभ्यासे कुरु तालवृन्तकमिति व्यापारयन्त्या सखीम् ।</p>
<p>आयातस्य पुनर्विलासभवनं कन्दर्पदीक्षागुरोर्</p>
<p>अभुत्थानमपि प्रमोदजडया नाविष्कृतं सुभ्रुवा ॥१०४६॥</p>
<p>जलचन्द्रस्य ।</p>
<p>द्वारागतं काप्यवगम्य कान्तम्</p>
<p>उन्नम्य वक्त्रं सिचयाञ्चलेन ।</p>
<p>विमुञ्चती मण्डनकर्मदीर्घं</p>
<p>यथायथात्मानमलंचकार ॥१०४७॥</p>
<p>राजशेखरस्य ।</p>
<p>काप्यागतं वीक्ष्य मनोधिनाथं</p>
<p>समुत्थिता सादरमासनाय ।</p>
<p>करेण शिञ्जद्वलयेन तल्पं</p>
<p>आस्फालयन्ती कलमाजुहाव ॥१०४८॥</p>
<p>तस्यैव ।</p>
<p>प्रियतममवलोक्य स्वाशरयादुत्पतन्त्याः</p>
<p>सरभसमपरस्याः पादमूले सलीलम् ।</p>
<p>अपतदथ कराग्रादच्छरत्नात्मदर्शः</p>
<p>शशधर इव वक्त्रच्छायया निर्जितश्रीः ॥१०४९॥</p>
<p>कस्यचित।</p>
<p>द्वार्पान्तनिरन्तरे मयि तया सौन्दर्यसारश्रिया</p>
<p>प्रोल्लास्योरुयुगं परस्परसमासक्तं समापादितम् ।</p>
<p>आनीतं पुरतः शिरोंशुकमधः क्ÿप्ते चले लोचने</p>
<p>वाचस्तच्च निवारितं प्रसरणं संकोचिते दोर्लते ॥१०५०॥</p>
<p>कस्यचित।</p>
<p>११६. वाद्यम्</p>
<p>पुरन्ध्रीणां पीनैस्तुलितपरिणाहस्तनतटैर्</p>
<p>द्रुतं संमृज्यन्तां करकिसलयैर्झर्झरपुटाः ।</p>
<p>कलं गुञ्ज मुग्धं पिबतु मधुदिग्धाधरदलं</p>
<p>मुखं नीलो वेणुः कमलमिव माला मधुलिहाम् ॥१०५१॥</p>
<p>विशाखदत्तस्य ।</p>
<p>धत्ते व्यक्तिं रसितमसकृज्जर्जरं झर्झराणां</p>
<p>स्तोकोत्तुङ्गध्वनितलहरीभेरिका नानदीति ।</p>
<p>धीरैः स्निग्धैः करकिसलयैराहताः किन्नराणां</p>
<p>शब्दायन्ते नवघनघटामन्द्रनादं मृदङ्गाः ॥१०५२॥</p>
<p>उमापतिधरस्य ।</p>
<p>नान्तःकर्षन्ति केषां कृतपदरचनैः पामरग्रामनारी</p>
<p>वक्षोजोत्तुङ्गतुम्बीफलनिहतमृदूत्सर्पिगम्भीरशब्दैः ।</p>
<p>उद्गीताः शृङ्गकोटीस्थगितकरशिखालोलकल्लोलवीणा</p>
<p>तन्त्रीक्वाणानुरूपध्वनिभिरभिनयव्याहृताः काव्यबन्धाः ॥१०५३॥</p>
<p>कस्यचित।</p>
<p>वक्षोजाभोगगुर्वोर्मुखरयति युगं कांस्ययोः कापि कान्ता</p>
<p>प्रयोदत्तव्रणालीविधुरितमधुरं वेणवे कापि दत्ते ।</p>
<p>काचित्कृत्वाङ्गभङ्गं प्रसृतमुदमिव स्निग्धमुग्धप्रणादं</p>
<p>वारं वारं कराभ्यां प्रहरति मुरजं गीतसंवादरम्यम् ॥१०५४॥</p>
<p>कालिदासनन्दिनः ।</p>
<p>वीनया च निनदेन च वेणोः</p>
<p>केकया च फलकण्ठगिरा च ।</p>
<p>शीत्कृतैश्च रणितैश्च वधूनां</p>
<p>भुञ्जते श्रुतिसुखानि युवानः ॥१०५५॥</p>
<p>राजशेखरस्य ।</p>
<p>११७. नृत्यम्</p>
<p>रम्यं गायतु वा तरङ्गयतु वा व्यावर्तनैर्भ्रूलते</p>
<p>व्यालोलं नयनं च नर्तयतु वा क्षुण्णः स एष क्रमः ।</p>
<p>शृङ्गारं पुनरातनोति मधुरव्यावर्तना नर्तकी</p>
<p>प्रत्यङ्गं रसपेशलानि करणान्याधाय यन्नृत्यति ॥१०५६॥</p>
<p>प्रियंवदस्य ।</p>
<p>विलोला भ्रूवल्ली मसृणतरला दृष्टिरधरः</p>
<p>स्मितस्निग्धो धीरा गतिरलसमेवाङ्गचलनम् ।</p>
<p>स्वभावप्रव्यक्तोन्नतनतविभागा तनुलता</p>
<p>विभावो लास्येन स्फुरति कतरोऽस्या मृगदृशः ॥१०५७॥</p>
<p>उमापतिधरस्य ।</p>
<p>वामं सन्धिस्तिमितवलयं न्यस्य हस्तं नितम्बे</p>
<p>कृत्वा श्यामा विटपसदृशं स्रस्तमुक्तं द्वितीयम् ।</p>
<p>पादाङ्गुष्ठालुलितकुसुमे कुट्टिमे पातिताक्षं</p>
<p>नृत्यादस्याः स्थितमतितरां कान्तं ऋज्वायतार्घम् ॥१०५८॥</p>
<p>कालिदासस्य । ((ंआलविकाग्निमित्र २.६)</p>
<p>अङ्गैरन्तर्निहितवचनैः सूचितः सम्यगर्थः</p>
<p>पादन्यासो लयमनुगतस्तन्मयत्वं रसेषु ।</p>
<p>शाखायोनिर्मृदुरभिनयस्तद्विकल्पानुवृत्तौ</p>
<p>भावो भावं नुदति विषयाद्रागबन्धः स एव ॥१०५९॥</p>
<p>तस्यैव । (ंआलविकाग्निमित्र २.८; सू.मु. १०९.७३)</p>
<p>ननृतुरनतिखेदं कौशिकीवृत्तिचञ्चच्</p>
<p>चटुलचरणचारीचारुचित्राङ्गहावाः ।</p>
<p>निजहृदयनिमज्जन्मारनाराचसाची</p>
<p>कृतवदनविनिद्राम्भोजभाजो युवत्यः ॥१०६०॥</p>
<p>हरेः ।</p>
<p>११८. गीतम्</p>
<p>अलसमुकुलिताक्षं वक्त्रमालोक्य तस्या</p>
<p>मयि विलुलितचित्ते मूकभावं प्रपन्ने ।</p>
<p>श्रवणकुवलयान्तश्चारिणा षट्पदेन</p>
<p>क्षणमनुगतनादं गीतमन्तः स्मरामि ॥१०६१॥</p>
<p>श्रीमल्लक्ष्मणसेनदेवस्य ।</p>
<p>नाधन्यैः क्षणदाविराममधुराः किञ्चिद्विनीता रसैः</p>
<p>श्रोत्रैर्नापि च किन्नरीकलगलोद्गीतानि पेयानि च ।</p>
<p>श्रूयन्ते मृदुपीतवक्त्रमरुतः पौराणरीतिक्रम</p>
<p>व्यालोलाङ्गुलिरुद्धमुग्धसुषिरश्रेणीरवा वेणवः ॥१०६२॥</p>
<p>योगेश्वरस्य ।</p>
<p>विलासमसृणोलसन्मुसललोलदोःकन्दलाः</p>
<p>परस्परपरिस्खलद्वलयनिःस्वनोद्बन्धुराः ।</p>
<p>चलन्ति कलदुङ्कृतिप्रसभकम्पितोरःस्थल</p>
<p>त्रुटद्गमकसङ्कुलाः कलमकण्डनीगीतयः ॥१०६३॥</p>
<p>तस्यैव । (शा.प. ५८२, सु.र. ११७८)</p>
<p>चिन्वानाभिर्मधूकं मधुरमधुकरध्वानिचूताङ्कुराग्र</p>
<p>ग्रासव्यग्रान्यपुष्टध्वनितधृतजयारम्भसंरम्भणाभिः ।</p>
<p>गीयन्ते वल्लवीभिः पथिकसहचरीप्राणयात्राप्रदीपाः</p>
<p>प्रातः प्रातर्वसन्तस्वररचितपदोद्गारिणो गीतभेदाः ॥१०६४॥</p>
<p>विरिञ्चेः ।</p>
<p>क्वचिन्मसृणमांसलं क्वचिदतीव तारं पदे</p>
<p>प्रसन्नसुभगं मुहुः सुरतरङ्गलीलाङ्कितम् ।</p>
<p>इदं हि तव वल्लवीरणितनिर्गतैर्जल्पितं</p>
<p>मनो मदयतीव मे किमपि साधु संगीतकम् ॥१०६५॥</p>
<p>वामनस्य ।</p>
<p>११९. द्यूतम्</p>
<p>आश्लेषचुम्बनरतोत्सवकौतुकानि</p>
<p>क्रीडा दुरोदरपणः प्रतिभूरनङ्गः ।</p>
<p>भोगः स यद्यपि जये च पराजये च</p>
<p>यूनोर्मनस्तदपि वाञ्छति जेतुमेव ॥१०६६॥</p>
<p>मुरारेः । (आर्७.११५, शा.प. ३६६१, सू.मु. ७५.७, सु.र. ६०६)</p>
<p>आश्लेषः प्रथमं क्रमेण विजिते कृत्ये धनस्यार्पणं</p>
<p>केलिद्यूतविधौ पणं प्रियतमे कान्तां पुनः पृच्छति ।</p>
<p>अन्तर्गाढविगूढमन्मथस्फारीभवद्गण्डया</p>
<p>स्वैरं शारिविसारणाय निहितः खेदाम्बुगर्भः करः ॥१०६७॥</p>
<p>योगेश्वरस्य । (सु.र. ६०५, शा.प. ३६६४, सू.मु. ७५.५)</p>
<p>तथा गृहीतस्तन्वङ्ग्या</p>
<p>विजयोपार्जितः पणः ।</p>
<p>यथा धन्याधरोष्ठेन</p>
<p>हारितोऽपि जितं मया ॥१०६८॥</p>
<p>कस्यचित।</p>
<p>अक्षदेव न पणीकृतेऽधरे</p>
<p>कान्तयोर्जयपराजये सति ।</p>
<p>अत्र वेति यदि वक्ति मन्मथः</p>
<p>कस्तयोर्जयति जीयतेऽपि वा ॥१०६९॥</p>
<p>काश्मीरकजयवर्धनस्य । (Sव्२०४८, सू.मु. ७५.८)</p>
<p>सोत्कण्ठा च पराङ्मुखी च पुरतो बाला सखीकौशलाद्</p>
<p>अक्षद्यूतविधौ विजित्य मदनक्रीडापणं प्रेयसः ।</p>
<p>सानन्दा जयतोऽपि जृम्भितघनव्रीडापि सम्भोगितः</p>
<p>संत्यक्तुं न च याचितुं न च परिच्छेदे बभूव प्रभुः ॥१०७०॥</p>
<p>जलचन्द्रस्य ।</p>
<p>१२०. दृष्टिः</p>
<p>निरवधिरकूपारः पीतः पुरा मुनिना मुहुर्</p>
<p>निजकरपुटोत्सङ्गेनेदं मृषोद्यमभूदपि ।</p>
<p>यदि न विदुषां धैर्याम्भोधिं गभीरमवज्ञया</p>
<p>नयननलिनीनालाकृष्टं पिबन्ति मृगदृशः ॥१०७१॥</p>
<p>धर्मयोगेश्वरस्य ।</p>
<p>प्रेयांसमीक्षितुमथेक्षणतारकस्य</p>
<p>दूरादपाङ्गपदवीमभिधावतोऽस्याः ।</p>
<p>आनन्दबाष्पजलबिन्दुनिभेन सान्द्राः</p>
<p>स्वेदाम्बुसीकरकणा इव संनिपेतुः ॥१०७२॥</p>
<p>कस्यचित।</p>
<p>विस्फाराः प्रथमं कुतूहलवशादुत्क्षिप्तपक्ष्मश्रियो</p>
<p>जातव्रीडमथो विनम्रसरलाः किंचिद्विलोलास्ततः ।</p>
<p>अभ्यासं पुनराकलय्य कलया कान्तं कुरङ्गीदृशां</p>
<p>सिञ्चन्तीव सुधाच्छटाभिरनृजुप्रागल्भ्यगर्भा दृशः ॥१०७३॥</p>
<p>वीर्यमित्रस्य ।</p>
<p>यद्भान न मदनो न विदन्ति दूत्यो</p>
<p>वाग्देवतापि न सुखं यदपि व्यनक्ति ।</p>
<p>तत्कूटगर्वितदरस्फुटभावभाजो</p>
<p>व्याकुर्वते मृगदृशां दृश एव तत्त्वम् ॥१०७४॥</p>
<p>कस्यचित।</p>
<p>आश्चर्यस्तिमिताः क्षणं क्षणमथ प्रीतिप्रमीलत्पुटा</p>
<p>वातान्दोलितपङ्कजातसुमनःपीयूषधारामुचः ।</p>
<p>एताः कस्य हरन्ति हन्त न मनः किंचित्त्रपामञ्जुल</p>
<p>प्रेमप्रेरणमत्र मुग्धमुरचत्तारोत्तरा दृष्टयः ॥१०७५॥</p>
<p>शङ्करधरस्य ।</p>
<p>१२१. कटाक्षः</p>
<p>प्रणालीदीर्घस्य प्रसृमरतरङ्गस्य सुहृदः</p>
<p>कटाक्षव्याक्षेपाः शिशुशफरफालप्रतिभुवः ।</p>
<p>सुधायाः सर्वस्वं कुसुमधनुषोऽस्मान्प्रति सखे</p>
<p>नवं नेत्राद्वैतं कुवलयदृशः संनिदधति ॥१०७६॥</p>
<p>राजशेखरस्य । (वि.शा.भ. ४.१८, सु.र. ५२०)</p>
<p>तिष्ठन्त्या जनसङ्कुलेऽपि सुदृशा सायं गृहप्राङ्गणे</p>
<p>तत्कालं मयि निःसहालसतनौ वीथ्यां मृदु प्रेङ्खति ।</p>
<p>ह्रीनम्राननयैव लोलसरलं निश्वस्य तत्रान्तरे</p>
<p>प्रेमार्द्राः शशिखण्डपाण्डिममुषो मुक्ताः कटाक्षच्छ्टाः ॥१०७७॥</p>
<p>कस्यचित।</p>
<p>उपरि कवरीबन्धग्रन्थीनथ ग्रथिताङ्गुलीन्</p>
<p>निजभुजतले तिर्यक्तन्व्या वितत्य विवृत्तया ।</p>
<p>विवृतविलसद्धामापाङ्गस्तनार्धकपोलया</p>
<p>कुवलयदलस्रक्सन्दिग्धश्रियः प्रहिता दृशः ॥१०७८॥</p>
<p>परमेश्वरस्य । (सु.र. ५०९)</p>
<p>वैदग्ध्यक्रमबद्धमुग्धहसितज्योत्स्नावलिप्ताधरे</p>
<p>लब्धा किं नु कुरङ्गशावनयने दीक्षा त्वया मान्मथी ।</p>
<p>लीलानन्तरमन्मथाः शशिमुखि क्षिप्यन्त एताः कथं</p>
<p>कुन्देन्दीवरदीर्घदामतरलस्निग्धाः कटाक्षच्छटाः ॥१०७९॥</p>
<p>भङ्गुरस्य ।</p>
<p>स्वच्छन्दं मीनकेतोर्युवजनमृगयाजातकौतूहलस्य</p>
<p>जाताबन्धावगच्छत्यधिगतगरिमा कार्मुकोत्तंसलक्ष्मीम् ।</p>
<p>यावल्लोलाक्षि नायं प्रतिफलति बलच्चन्द्रिकाकर्बुरान्तः</p>
<p>कालिन्दीवीचिमैत्रीमवतरति तवागोत्रसाक्षी कटाक्षः ॥१०८०॥</p>
<p>जलचन्द्रस्य ।</p>
<p>१२२. नायिकाचाटुः</p>
<p>पाणौ पद्मधिया मधूककुसुमभ्रान्त्या तथा गण्डयोर्</p>
<p>नीलेन्दीवरशङ्कया नयनयोर्बन्धूकबुद्ध्याधरे ।</p>
<p>लीयन्ते कवरीषु बान्धवजनव्यामोहजातस्पृहा</p>
<p>दुर्वारा मधुपाः कियन्ति तरुणि स्थानानि रक्षिष्यसि ॥१०८१॥</p>
<p>पाणिनेः । (सु.र. ४५१, सू.मु. ६५.१०)</p>
<p>शोणस्तेऽधरपल्लवो मधुमती कान्तिर्गिरो नर्मदा</p>
<p>दृष्टिर्दिव्यतरङ्गिणीव वदनश्रीश्चन्द्रभागोपमा ।</p>
<p>गम्भीरा नलिनाक्षि नाभिरपि चेत्तद्देहदाहज्वर</p>
<p>च्छेदाय क्षणमात्रमम्बुजमुखि त्वं बाहुदा मे भव ॥१०८२॥</p>
<p>दङ्कस्य ।</p>
<p>मुग्धे नार्जुनतां जहाति नयनं मध्ये तथा कृष्णतां</p>
<p>द्वे रूपे दधतामुना विरचितः कर्णेन ते विग्रहः ।</p>
<p>तत्कृष्णार्जुनकर्णविग्रहवती साक्षात्कुरुक्षेत्रतां</p>
<p>यातासि त्वदवाप्तिरेव तरुणि श्रेयः किमन्यत्परम् ॥१०८३॥</p>
<p>सत्यबोधस्य ।</p>
<p>तव नयनवन्नीलाम्भोजं तवाननवच्छशी</p>
<p>तव हसितवज्ज्योत्स्नाद्योतस्तवोदितवत्सुधा ।</p>
<p>सुभगमधुराभोगैस्तव वराङ्गकवीक्षितैः</p>
<p>प्रणयिनि जगत्संभाराणां त्वमित्युपमास्पदम् ॥१०८४॥</p>
<p>प्रियंवदस्य ।</p>
<p>स्वर्गे स्वर्गादपि समधिके साधनं बोधयन्तः</p>
<p>सन्तु प्रीत्यै मम पुनरमी तन्वि खेदाय वेदाः ।</p>
<p>येषां मध्ये कथयति न चेदीदृशः कोऽप्युपाय</p>
<p>खेदापायः प्रणयिवचनप्रेष्यतां येन यामि ॥१०८५॥</p>
<p>सागरस्य ।</p>
<p>१२३. मधुपानम्</p>
<p>अर्धपीतमदिरा मणिपारी</p>
<p>शोभतां कथमतीव तरुण्याः ।</p>
<p>चुम्बितैरधिकपाटलभासा</p>
<p>पूरिताधरमयूखभरेण ॥१०८६॥</p>
<p>जयमाधवस्य । (Sव्२०१७)</p>
<p>संक्रान्तमाननमवेक्ष्य मृगेक्षणायाः</p>
<p>पर्यां चलन्नयनमासवपूरितायाम् ।</p>
<p>सेन्दीवरं कमलमित्यवगम्य दूराद्</p>
<p>भृङ्गो ममज्ज सहसैव यथार्थनामा ॥१०८७॥</p>
<p>काश्मीरप्रचण्डमाधवस्य । (Sव्२०२०)</p>
<p>कान्ताननाधररसामृततृष्णयेव</p>
<p>बिम्बं पपात शशिनो मधुभाजने यत।</p>
<p>निःशेषिते मधुनि लज्जितचित्तवृत्ति</p>
<p>तत्तन्मुखाब्जजितकान्तितया विनष्टम् ॥१०८८॥</p>
<p>विभाकरशर्मणः । (Sव्२०१८, सू.मु. ७३.५)</p>
<p>पीतस्तुषारकिरणो मधुनैव सार्धम्</p>
<p>अन्तः प्रविश्य चषके प्रतिबिम्बवर्ती ।</p>
<p>मानान्धकारमपि मानवतीजनस्य</p>
<p>नूनं बिभेद यदसौ प्रससाद सद्यः ॥१०८९॥</p>
<p>[अमरु ४९, Sभ्२०२२, शा.प. ३६४८]</p>
<p>ललितकण्ठनिवेशितदोर्लतः</p>
<p>करतलाकलितैकपयोधरः ।</p>
<p>मृगदृशो दशनच्छदवासितं</p>
<p>मधु पपौ मदनोत्सव ईश्वरः ॥१०९०॥</p>
<p>मुञ्जस्य ।</p>
<p>१२५. शयनाधिरोहणम्</p>
<p>अथ रतिरभसादलीकनिद्रा</p>
<p>मधुरविघूर्णितलोचनोत्पलाभिः ।</p>
<p>शयनतलमशिशिर्यन्वधूभिः</p>
<p>सह मदमन्मथमन्थरा युवानः ॥१०९१॥</p>
<p>रत्नाकरस्य ।</p>
<p>प्रत्यङ्गं प्रति कर्म नर्मपरया कृत्वाधिरूढं स्मराद्</p>
<p>औत्सुक्यं प्रविलोक्य मोहनविधौ चातुर्यमालोक्य च ।</p>
<p>सद्यो यावकमण्डनं न रचितं पादे कुरङ्गीदृशा</p>
<p>स्मेरान्ता विशदच्छदे च शयने दृष्टिः समारोपिता ॥१०९२॥</p>
<p>राजशेखरस्य । (शृ.ति. २.६७ब्)</p>
<p>पर्यङ्काङ्कतलं गते रतिरसाव्यक्तक्रमं वल्लभे</p>
<p>तद्भावावगतौ तयापि रतये स्वं चित्तमाविष्कृतम् ।</p>
<p>नात्ते यन्मणिकुण्डले परिहृतो हारः समं कङ्कणैः</p>
<p>काञ्चीदाम निराकृतं विचकिलैः क्ÿप्तश्च नो शेखरः ॥१०९३॥</p>
<p>तस्यैव ।</p>
<p>काञ्च्या गाढतरावरुद्धवसनप्रान्ता किमर्थं पुनर्</p>
<p>मुग्धाक्षी स्वैप्तीति तत्परिजनं स्वैरं प्रिये पृच्छति ।</p>
<p>मातः स्वप्तुमपीह वारयति मामित्याहितक्रोधया</p>
<p>पर्यस्य स्वपितिच्छलेन शयने दत्तोऽवकाशस्तया ॥१०९४॥</p>
<p>अमरोः [अमरु १८, Sभ्२०८१, सू.मु. ७७.११]</p>
<p>तत्र हंसधवलोत्तरच्छदं</p>
<p>जाह्वईपुलिनचारुदर्शनम् ।</p>
<p>अध्यशेत शयनं प्रियासखः</p>
<p>शारदाभ्रमिव रोहिणीपतिः ॥१०९५॥</p>
<p>कालिदासस्य । (Kस्८.८२)</p>
<p>१२५. आलिङ्गनम्</p>
<p>उद्भिन्नसात्त्विकविकारपरिप्लवानि</p>
<p>सद्यस्तिरस्कृतमनोभववेदनानि ।</p>
<p>तन्वि त्वद गपरिरम्भसुखामृतानि</p>
<p>प्रादुर्भवन्तु पुनरागतजीवितानि ॥१०९६॥</p>
<p>कस्यचित। (Kस्८.८२)</p>
<p>समैव सर्वत्र चरित्रपद्धतिर्</p>
<p>निजः पुरो वा गुणिनां न विद्यते ।</p>
<p>चकार हारः # # # # # # #</p>
<p>यतः परीरम्भविधौ द्वयोरपि ॥१०९७॥</p>
<p>नारायणस्य ।</p>
<p>द्रष्टुं केतकगर्भपत्रसुभगां ûरुप्रभामुत्सुकस्</p>
<p>तत्संवाहनलीलया च शनकैरुत्क्षिप्तचण्डातकः ।</p>
<p>लज्जामुग्धविलोचनं स्मितसुधानिर्धौतबिम्बाधरं</p>
<p>किंचिद्विश्लथबाहुबन्धनमसावालिङ्गितो बालया ॥१०९८॥</p>
<p>कस्यचित। (सु.र. ६०१)</p>
<p>भयमुकुलितचक्षुः संततोत्कम्पनीवी</p>
<p>मणिमुखरितकाञ्चिः श्वासशुष्यन्मुखश्रीः ।</p>
<p>अशिथिलभुजबन्धन्यासनिःशङ्कलग्ना</p>
<p>मम वपुषि विशन्तीवायताक्षी धिनोति ॥१०९९॥</p>
<p>उमापतिधरस्य ।</p>
<p>आनन्दानतमीलिताक्षियुगलं किं त्वं मुधा तिष्ठसि</p>
<p>ज्ञातोऽसि प्रकटप्रकम्पपुलकैरङ्गैः स्थितं मुग्धया ।</p>
<p>मुञ्चैनां जड किं न पश्यसि गलद्बाष्पाम्बुधौताननां</p>
<p>सख्यैवं गदिते विमुच्य रभसात्कण्ठे विलग्नो मया ॥११००॥</p>
<p>कस्यापि ।</p>
<p>१२६. चुम्बनम्</p>
<p>रसवदमृतं कः सन्देहो मधून्यपि नान्यथा</p>
<p>मधुरमधिकं चूतस्यापि प्रसन्नरसं फलम् ।</p>
<p>सकृदपि पुनर्मध्यस्थः सन्रसान्तरविज्जनो</p>
<p>वदतु यदिहान्यत्स्वादु स्यात्प्रियारदनच्छदात॥११०१॥</p>
<p>कस्यचित। (स.क.आ. १.११०, Sव्१५११, सु.र. ५२९, शा.प. ३३१२, सू.मु. ५३.२१)</p>
<p>कियन्तं चित्कालं दशनपदभीताधरदलं</p>
<p>ललाटप्रस्वेदस्खलदलकमुत्तालनयनम् ।</p>
<p>निषेधानुज्ञातं पुलकितकपोलं प्रियतमो</p>
<p>वधूवक्त्राम्भोजं रसयति च निर्वर्णयति च ॥११०२॥</p>
<p>अभिनन्दस्य ।</p>
<p>फलमलघु किं लीलावल्ल्या गृहं नु गुणश्रियाम्</p>
<p>अमृतमथवैकस्थं पिण्डीकृतं न रसायनम् ।</p>
<p>निधिरुत रतेः सर्वस्वं वा विलासविधेः प्रियैर्</p>
<p>इति न ललनाबिम्बोष्ठानां रसः परिचिच्छिदे ॥११०३॥</p>
<p>शिवस्वामिनः ।</p>
<p>शून्यं वासगृहं विलोक्य शयनादुत्थाय किंचिच्छनैर्</p>
<p>निद्राव्याजमुपागतस्य सुचिरं निर्वर्ण्य पत्युर्मुखम् ।</p>
<p>विस्रब्धं परिचुम्ब्य जातपुलकामालोक्य गण्डश्तलीं</p>
<p>लज्जानम्रमुखी प्रियेण हसता बाला चिरं चुम्बिता ॥११०४॥</p>
<p>अमरोः । (आस्६८, Sव्२११३, सा.द.. १.३)</p>
<p>सन्दष्टाधरपल्लवा सचकितं हस्ताग्रमाधुन्वती</p>
<p>मामामुञ्च शठेति कोपवचनैरानर्तितभ्रूलता ।</p>
<p>शीत्काराञ्चितलोचना सरभसं यैश्चुम्बिता मानिनी</p>
<p>प्राप्तं तैरमृतं मुधैव मथितो मूढैः सुरैः सागरः ॥११०५॥</p>
<p>[अमरु ३२, Sभ्१३०३, शा.प. ३६६८]</p>
<p>१२७. अधरखण्डनम्</p>
<p>दृशा सपदि मीलितं दशनरोचिषा निर्गतं</p>
<p>करेण परिवेपितं वलयकैस्तथा क्रन्दितम् ।</p>
<p>प्रियैः सपदि योषितां ननु विखण्ड्यमानेऽधरे</p>
<p>परव्यसनकातराः किमु न कुर्वते साधवः ॥११०६॥</p>
<p>कस्यचित। (Sव्२०९७, शा.प. ३६८४, सू.मु. ७८.१३)</p>
<p>सलीलनिर्धूतकरारविन्द</p>
<p>सीत्कारसंधुक्षितमन्मथायाः ।</p>
<p>जग्राह बिम्बाधरमूढरागं</p>
<p>रागं रमण्या हृदयं च कान्तः ॥११०७॥</p>
<p>रत्नाकरस्य ।</p>
<p>यद्दन्तदष्टदशनच्छदना चकार</p>
<p>सीत्कारमाकुलितनेत्रयुगा मृगाक्षी ।</p>
<p>मन्ये तदेतदधरामृतपानसेक</p>
<p>निर्वाप्यमाणविरहज्वरवह्निशब्दम् ॥११०८॥</p>
<p>जयकण्ठस्य ।</p>
<p>नान्दीपदानि रतिनाटकविघ्नशान्ताव्</p>
<p>आझाक्षराणि परमाण्यथवा स्मरस्य ।</p>
<p>दष्टेऽधरे प्रणयिना विधूताग्रपाणेः</p>
<p>सीत्कारशुष्करुदितानि जयन्ति नार्याः ॥११०९॥</p>
<p>वामनस्य । (स.क.आ. २.३८१, द.रू. २.४०ब्, सू.मु. ७८.४)</p>
<p>संदष्टेऽधरपल्लवे प्रणयिना हस्ताम्बुजव्याधुति</p>
<p>प्रेङ्खित्काञ्चनन्कङ्कणावलिकलव्याहारमिश्रश्रियः ।</p>
<p>सीत्कारा हृदयस्पृशो रतिरणक्रीडासु वामभ्रुवां</p>
<p>राजन्ते विजयोद्धुरस्मरचमूक्ष्वेडा निनादा इव ॥१११०॥</p>
<p>युवतीसम्भोगकारस्य ।</p>
<p>१२८. नवक्षतम्</p>
<p>राजन्ति कान्तनखरक्षतयो मृगाक्ष्या</p>
<p>लाक्षारसद्रवमुचः कुचयोरुपान्ते ।</p>
<p>अन्तःप्रवृद्धमकरध्वजपावकस्य</p>
<p>शङ्के विभिद्य हृदयं निरगुः स्फुलिङ्गाः ॥११११॥</p>
<p>कस्यापि । (सु.र. ६१२)</p>
<p>जयन्ति कान्तास्तनमण्डलेषु</p>
<p>विटार्पितान्यार्द्रनखक्षतानि ।</p>
<p>लावण्यसम्भारनिधानकुम्भे</p>
<p>मुद्राक्षराणीव मनोभवस्य ॥१११२॥</p>
<p>कस्यचित। (Sव्१५४१, सु.र. ६१३)</p>
<p>पीनतुङ्गकठिनस्तनान्तरे</p>
<p>कान्तदत्तमबला नखक्षतम् ।</p>
<p>आवृणोति विवृणोति वीक्षते</p>
<p>लब्धरत्नमिव निर्धनो जनः ॥१११३॥</p>
<p>कस्यचित। (सु.र. ६१५)</p>
<p>नखक्षतं यन्नवचन्द्रसन्निभं</p>
<p>स्थितं कृशाङ्गि स्तनमण्डले तव ।</p>
<p>इदं तरीतुं त्रिवलीतरङ्गिणीं</p>
<p>विराजते पञ्चशरस्य नौरिव ॥१११४॥</p>
<p>कस्यचित। (सु.र. ६२३)</p>
<p>काश्मीरपङ्कखचितस्तनपृष्ठताम्र</p>
<p>पट्टावकीर्णदयितार्द्रनखक्षताली ।</p>
<p>एणीदृशः कुसुमचापनरेन्द्रदत्ता</p>
<p>जैत्रप्रशस्तिरिव चित्रलिपिर्विभाति ॥१११५॥</p>
<p>दक्षस्य । (सु.र. ६२८)</p>
<p>१२९. कण्ठकूजितम्</p>
<p>कान्ते विचित्रसुरतक्रमबद्धरागे</p>
<p>सङ्केतकेऽपि मृगशावकलोचनायाः ।</p>
<p>तत्कूजितं किमपि येन तदीयतल्पं</p>
<p>नाल्पैः परीतमनुशब्दितलावकौघैः ॥१११६॥</p>
<p>रुद्रटस्य । (शृ.ति. १.२२फ़्)</p>
<p>कान्ते तथा कथमपि प्रथितं मृगाक्ष्या</p>
<p>चातुर्यमुद्धतमनोभवया रतेषु ।</p>
<p>तत्कूजितान्यनुवदद्भिरनेकवारं</p>
<p>शिष्यायितं गृहकपोतशतैर्यथास्याः ॥१११७॥</p>
<p>कस्यापि ।</p>
<p>१११८११२० न दत्ताः ।</p>
<p>१३०. वस्त्राकर्षः</p>
<p>अंसाकृष्टदुकूलया सरभसं गूढौ भुजाभ्यां स्तनाव्</p>
<p>आकृष्टे जघनांशुके कृतमधः संसक्तमूरुद्वयम् ।</p>
<p>नाभीमूलनिबद्धचक्षुषि तया ब्रीडानताङ्ग्या प्रिये</p>
<p>दीपः फूत्कृतिवातवेपितशिखः कर्णोत्फलेनाहतः ॥११२१॥</p>
<p>कर्णोत्पलस्य । (सु.र. ५७०, शा.प. ३६७४)</p>
<p>समाकृष्टं वासः कथमपि हठात्पश्यति तदा</p>
<p>क्रमादूरुद्वन्द्वं जरठशरगौरं मृगदृशः ।</p>
<p>तया दृष्टिं दत्त्वा महति मणिदीपे निपुणया</p>
<p>निरुद्धं हस्ताभ्यां झगिति निजनेत्रोत्पलयुगम् ॥११२२॥</p>
<p>कस्यचित। (शा.प. ३६७७, सू.मु. ७७.५, सु.र. ५७९)</p>
<p>अम्बरं विनयतः प्रियपाणेर्</p>
<p>योषितश्चकोरयोः कलहस्य ।</p>
<p>वाराणामिव विधातुमभीक्ष्णं</p>
<p>कक्षया च वलयैश्च शिशिञ्जे ॥११२३॥</p>
<p>माघस्य । (Sव्१०.६२)</p>
<p>११२४११२५ न दत्तौ ।</p>
<p>१३१. नवोढसम्भोगः</p>
<p>दृष्टा दृष्टिमधो ददाति कुरुते नालापमाभाषिता</p>
<p>शय्यायां परिवृत्य तिष्ठति बलादालिङ्गिता वेपते ।</p>
<p>निर्यान्तीषु सखीषु वासभवनान्निर्गन्तुमेवेहते</p>
<p>जाता वामतयैव सम्प्रति मम प्रीत्यै नवोढा प्रिया ॥११२६॥</p>
<p>श्रीहर्षदेवस्य । (ण्न्३.४, Sव्२०७२, सु.र. ४६९, शा.प. ३६७२, सू.मु. ७७.२)</p>
<p>चुम्बनेषु परिवर्तिताधरं</p>
<p>हस्तरोधि रशनाविघट्टने ।</p>
<p>विघ्नितेच्छमपि तस्य सर्वतो</p>
<p>मन्मथेन्धनमभूद्वधूरतम् ॥११२७॥</p>
<p>कालिदासस्य । (शा.प. ३६७६)</p>
<p>पटालग्ने पत्यौ नमयति मुखं जातविनया</p>
<p>हठाश्लेषं वाञ्छत्यपहरति गात्राणि निभृतम् ।</p>
<p>न शक्नोत्याख्यातुं स्मितमुखसखीदत्तनयना</p>
<p>ह्रिया ताम्यत्यन्तः प्रथमपरिहासे नववधूः ॥११२८॥</p>
<p>अमरोः । (अमरु ३८, Sव्२०५६, स.क.आ.ं ५१२; शा.प. ३६७३; Vइश्नुदस्तो उ.नी. ५.१९)</p>
<p>हस्तं कम्पयते रुणद्धि रशनाव्यापारलोलाङ्गुलीः</p>
<p>स्वौ हस्तौ नयति स्तनावरणतामालिङ्ग्यमाना बलात।</p>
<p>पातुं पक्ष्मलनेत्रमुन्नमयतः साचीकरोत्याननं</p>
<p>व्याजेनाप्यभिलाषपूरणसुखं निर्वर्तयत्येव मे ॥११२९॥</p>
<p>कालिदासस्य । (ं ४.१५)</p>
<p>सखीनां शिक्षाभिः कथमपि गता वासभवनं</p>
<p>ततः प्रेमालापैः शयनमुपनीतापि विमुखी ।</p>
<p>मयि क्रीडारम्भप्रणयिनि परं वेपथुमती</p>
<p>तथापीयं बाला हृदयमधिकं संमदयति ॥११३०॥</p>
<p>शङ्करधरस्य ।</p>
<p>१३२. रतारम्भः</p>
<p>आनन्दोद्गतबाष्पपूरपिहितं चक्षुः क्षमं नेक्षितुं</p>
<p>बाहू सीदत एव कम्पविधुरौ शक्तौ न कण्ठग्रहे ।</p>
<p>वाणी सम्भ्रम्गद्गदाक्षरपदा संक्षोभलोलं मनः</p>
<p>सत्यं वल्लभसङ्गमोऽपि सुचिराज्जातो वियोगायते ॥११३१॥</p>
<p>कस्यचित। (Sव्२०६५ श्रीडामरस्य; सू.मु. ५४.१० कस्यापि; पद्या. ३८० शुभ्रस्य)</p>
<p>अन्योन्यसंवलितमांसलदन्तकान्ति</p>
<p>सोल्लासमाविरलसं वलितार्धतारम् ।</p>
<p>लीलागृहे प्रतिकलं किलकिञ्चितेषु</p>
<p>व्यावर्तमानविनयं मिथुनं चकास्ति ॥११३२॥</p>
<p>वामनस्य । (स.क.आ. १.११३)</p>
<p>समालिङ्गत्यङ्गैरपसरति यत्प्रेयसि वपुः</p>
<p>पिधातुं यद्दृश्यं घटयति घनालिङ्गनमपि ।</p>
<p>तओप्भिर्भूयोभिः किमु न कमनीयं सुकृतिनां</p>
<p>इदं रम्यं वाम्यं मदनविवशाया मृगदृशः ॥११३३॥</p>
<p>कस्यचित। (सु.र. ५६५)</p>
<p>उन्मीलत्पुलकाङ्कुरेण निविडलेशनिमेषेण च</p>
<p>क्रीडाकूतविलोकितेऽधरसुधापाने कथाकेलिभिः ।</p>
<p>आनन्दाधिगमेन मन्मथकलायुद्धेऽपि यस्मिन्नभुद्</p>
<p>प्रत्यूहः न तयोर्बभूव सुरतारम्भः प्रियम्भावुकः ॥११३४॥</p>
<p>जयदेवस्य । (ङ्ङ्१२.१०)</p>
<p>हस्तस्वस्तिकलाञ्छितां कुचतटीं सोढः स्पृशन्मुग्धया</p>
<p>प्रस्विद्यद्बलिवल्लरीकमुदरं गच्छन्निरुद्धो मनाक।</p>
<p>ऊर्वोर्मूलमुपेयिवानथ शनैर्मामेति लज्जाजडं</p>
<p>जल्पन्त्या सुरतातिथिः किल रुषा पाणिस्तलेनाहृतः ॥११३५॥</p>
<p>युवतीसम्भोगकारस्य ।</p>
<p>१३३. रतम्</p>
<p>क्लेशोल्लासितलोचनं श्लथपतद्दोर्वल्लिकेलिस्खलद्</p>
<p>धम्मिल्लं श्वसितोत्तरङ्गमपरिस्पन्दं वहन्ती वपुः ।</p>
<p>मुञ्चेति स्खलिताक्षरेण वचसा तन्वी यथा याचते</p>
<p>विश्रामाय तथाधिकं रतविधावाकूतमुन्मीलति ॥११३६॥</p>
<p>कस्यचित।</p>
<p>भावोद्गाढमुपोढकम्पपुलकैरङ्गैः समालिङ्गितं</p>
<p>रागाच्चुम्बितमप्युपेत्य वदनं पीतं च वक्त्रामृतम् ।</p>
<p>जल्पन्त्यैव मुहुर्ननेति निभृतं प्रस्तब्धचारित्रया</p>
<p>निःशेषेण समापितो रतिविधिर्वाचा तु नाङ्गीकृतः ॥११३७॥</p>
<p>कस्यचित। (सु.र. ५९३)</p>
<p>अङ्गानि श्लथनिः सहानि नयते मुग्धालसे विभ्रम</p>
<p>श्वासोत्कम्पितकोमलस्तनमुरः सायाससुप्ते भ्रुवौ ।</p>
<p>किं चान्दोलनकौतुकव्युपरतावास्येषु वामभ्रुवां</p>
<p>स्वेदाम्भः स्नपिताकुलालकलतेष्वावासितो मन्मथः ॥११३८॥</p>
<p>गोसोकस्य ।</p>
<p>साक्षेपं च सचाटुकं प्रलपतोः प्रेमालसं पश्यतोर्</p>
<p>उत्सूत्रं च ससूत्रमेव च परीरम्भोत्सवं कुर्वतोः ।</p>
<p>आकृष्यालकमाननं च पिबतोरुद्दामकण्ठध्वनि</p>
<p>क्रीडाडम्बरयोर्जयत्यनुपमावस्थं रहः प्रेयसोः ॥११३९॥</p>
<p>यवतीसम्भोगकारस्य ।</p>
<p>सोत्कण्ठं परिपश्यतोरपि मुहुः सोत्प्रासमाजल्पतोः</p>
<p>सानन्दं च सकौतुकं च मदनव्यापारमभ्यस्यतोः ।</p>
<p>दम्पत्योर्नवयौवनोज्ज्वलवपुः सौन्दर्यरम्यश्रियोः</p>
<p>शृङ्गारः कृतकृत्य एष मदनाधानैकहेतुः स्फुटम् ॥११४०॥</p>
<p>प्रियंवदस्य ।</p>
<p>१३४. विपरीतरतम्</p>
<p>आलोलामलकावलीं विलुलितां बिभ्रच्चलत्कुण्डलं</p>
<p>किञ्चिन्मृष्टविशेषकं तनुतरैः खेदाम्भसां शीकरैः ।</p>
<p>तन्व्या यत्सुरतान्ततान्तनयनं वक्त्रं रतिव्यत्यये</p>
<p>तत्त्वां पातु चिराय किं हरिहरब्रह्मादिभिर्दैवतैः ॥११४१॥</p>
<p>अमरोः । (अमरु ३; शा.प. ३७०२)</p>
<p>नाधन्यान्विपरीतमोहनरसप्रेङ्खन्नितम्बस्थली</p>
<p>लोलद्भूषणकिङ्किणीकलरवव्यामिश्रकण्ठस्वनम् ।</p>
<p>संरम्भश्लथकेशबन्धविगलन्मुक्ताकलापत्रुटच्</p>
<p>छ्वासच्छेदतरङ्गितस्तनयुगं प्रीणाति शृङ्गारिणी ॥११४२॥</p>
<p>सोल्लोकस्य । (सु.र. ५८१)</p>
<p>विकीर्णो धम्मिल्लः श्रमसलिलबिन्दुस्तवकितो</p>
<p>मुखेन्दुव्याकोषं श्वसितमिदमाः साधु सुभटे ।</p>
<p>अमुष्मिन्प्रारम्भे चलवलितमुक्तासरमुरः</p>
<p>परं तूष्णीमेते दधति रशनादाम्नि मणयः ॥११४३॥</p>
<p>केन्द्रनीलनारायणस्य ।</p>
<p>माराङ्के रतिकेलिसंकुलरणारम्भे तया साहस</p>
<p>प्रायं कान्तजयाय किंचिदुपरि प्रारम्भि यत्सम्भ्रमात।</p>
<p>निष्पन्दा जघनस्थली शिथिलिता दोर्वल्लिरुत्कम्पितं</p>
<p>वक्षो मीलितमक्षि पौरुषरसः स्त्रीणां कः सिध्यति ॥११४४॥</p>
<p>जयदेवस्य ।</p>
<p>सोत्कम्पश्वसितोत्तरं सपुलकस्वेदार्द्रगण्डस्थली</p>
<p>खेलत्कुण्डलमस्फुटस्मितमिलन्मन्दाक्षमुग्धेक्षितम् ।</p>
<p>संभेदेषु मिथो दृशां सुकृतिनः कस्यापि कान्ताननं</p>
<p>प्रभ्रश्यत्कवरीपरीतमुरसि स्मेरस्य विश्राम्यति ॥११४५॥</p>
<p>आवन्तिकजह्नोः ।</p>
<p>१३५. विपरीतरताख्यानम्</p>
<p>रिपुः प्रेमारम्भे प्रथममभवन्नूपुररवस्</p>
<p>तमाक्षेप्तुं पाणिः प्रसरति सवाचालवलयः ।</p>
<p>यदारब्धं किंचित्तदुपशमहेतोः सखि मया</p>
<p>तदा तद्वैगुण्यं द्विगुणयति काञ्चीकलकलः ॥११४६॥</p>
<p>विरिञ्चेः ।</p>
<p>पर्यस्तस्तनकर्मकीर्णकवरीभारं समुन्मूलित</p>
<p>स्रग्दाम स्वयमन्यदेव तदुपक्रान्तं मया साहसम् ।</p>
<p>संपन्नाः सखि तस्य केलिविधयः प्राच्याः परं दुर्वह</p>
<p>श्रोणीभारभरान्मनीषितसहस्रांशोऽपि नासादितः ॥११४७॥</p>
<p>शरणदेवस्य ।</p>
<p>पश्याश्लेषविशीर्णचन्दनरजःपुञ्जप्रकर्षादियं</p>
<p>शय्यां संप्रति कोमलाङ्गि परुषेत्यारोप्य मां वक्षसि ।</p>
<p>गाढोष्ठग्रहपूर्वमाकुलतया पादाग्रसंवदंशके</p>
<p>नाकृष्याम्बरमात्मनो यदुचितं धूर्तेन तत्प्रस्तुतम् ॥११४८॥</p>
<p>अमरोः । काश्मीरशिल्हणस्य । (Sव्२१३३)</p>
<p>दाक्षिण्यादतिमानतो रसवशाद्विश्रामहेतोर्मम</p>
<p>प्रागल्भ्यात्तदनुष्ठितं मृगदृशा शक्यं न यद्योषिताम् ।</p>
<p>निर्व्यूढं न यदा तया तदखिलं खिन्नैस्ततस्तारकैः</p>
<p>सव्रीडैश्च विलोकितैर्मयि पुनर्न्यस्तः समस्तो भरः ॥११४९॥</p>
<p>महाकवेः । (सु.र. ५९९)</p>
<p>पुरारूढप्रेमप्रबलरसरागेण हृतया</p>
<p>समारब्धं कर्तुं नहि यदबलाभावसदृशम् ।</p>
<p>अनिर्व्यूढे तस्मिन्प्रकृतिसुकुमाराङ्गलतया</p>
<p>पुनर्लज्जालोलं मयि विनिहितं लोचनयुगम् ॥११५०॥</p>
<p>कोङ्कस्य । (सु.र. ५८५)</p>
<p>१३६. रतान्तः</p>
<p>आवृण्वाना झटिति जघनं मद्दुकूलाञ्चलेन</p>
<p>प्रेङ्खल्लीलालुलितकबरीबन्धनव्यग्रपाणिः ।</p>
<p>अर्धोच्छ्वासस्फुटनखपदालंकृताभ्यां स्तनाभ्यां</p>
<p>दृष्टा धार्ष्ट्यादवनतमुखी सा मया मोहनान्ते ॥११५१॥</p>
<p>राजशेखरस्य । (सू.मु. ८०.५, सु.र. ५८९)</p>
<p>करकिसलयं धूत्वा धूत्वा विलम्बितमेखला</p>
<p>क्षिपति सुमनोमालाशेषं प्रदीपशिखां प्रति ।</p>
<p>स्थगयति करं पत्युर्नेत्रे विहस्य समाकुला</p>
<p>सुरतविरतौ रम्यं तन्वी पुनः पुनरीक्ष्यते ॥११५२॥</p>
<p>कस्यापि । (Sव्२१०५, शा.प. ३७०६, सू.मु. ८०.३, सु.र. ५९१)</p>
<p>छिन्नार्धोरुकमेखलं चरणयोः संक्रान्तलाक्षारसं</p>
<p>तल्पोपान्तमुदीक्ष्य सस्मितसखीवैलक्ष्यसंभ्रान्तया ।</p>
<p>तन्वङ्ग्या दृढदंशदन्तुरदरोच्छूनाधरोत्सङ्गया</p>
<p>क्षिप्ताः प्रेयसि कूटकोपकुटिलभ्रूविभ्रमा दृष्टयः ॥११५३॥</p>
<p>धर्मयोगेश्वरस्य ।</p>
<p>पर्यस्तालकपङ्क्तिलुप्ततिलकं निष्पीतरागाधरं</p>
<p>श्वासोत्कम्पिपयोधरं श्रमभरस्वेदार्द्रगण्डस्थलम् ।</p>
<p>तन्वङ्ग्याः श्लथनीविमुक्तकवरीभारं रतान्ते वपुर्</p>
<p>दृष्टं मुग्धविलोकितस्मितमभूदानन्दनिस्यन्दि नः ॥११५४॥</p>
<p>श्रीकरस्य ।</p>
<p>नयनमलसं स्वेदाम्भोभिः कर्म्बितमाननं</p>
<p>स्खलितकवरीभारावंसौ श्लथा भुजवल्लरी ।</p>
<p>इति मृगदृशः संभोगान्ते विलोक्य वपुःश्रियं</p>
<p>व्रजति नियतं कन्दर्पोऽपि स्वबाणशरव्यताम् ॥११५५॥</p>
<p>शङ्करधरस्य ।</p>
<p>१३७. उषसि प्रियादर्शनम्</p>
<p>संभ्रान्त्या गलितस्रजं स्तनतटव्यस्तस्खलद्वाससो</p>
<p>बध्नन्त्याः शिथिलां झणत्कृतिमतीं काञ्चीं नितम्बस्थले ।</p>
<p>कामिन्याः सरसं निशान्तसमये वक्रा विलुप्ताञ्जना</p>
<p>नाधन्ये निपतन्ति पाठलरुचो निद्रालसा दृष्टयः ॥११५६॥</p>
<p>कस्यचित।</p>
<p>उषसि निबिडयन्त्याः कुण्डलं केलिपर्या</p>
<p>विलविगलितमन्तः कर्णपालि प्रियायाः ।</p>
<p>सरसहसिततिर्यग्भङ्गुरापाङ्गरीतिः</p>
<p>सुकृतिभिरवलीढा लोचनाभ्यां मुखश्रीः ॥११५७॥</p>
<p>रुद्रनन्दिनः ।</p>
<p>प्रियायाः प्रत्यूषे गलितकवरीबन्धनविधाव्</p>
<p>उदञ्च्द्दोर्वल्लीदरचलितलोलाञ्चलमुरः ।</p>
<p>घनाकूते पश्यत्यथ मयि समन्दाक्षहसितं</p>
<p>नमन्त्यास्तद्रूपं यदि लिखितुमीशो मनसिजः ॥११५८॥</p>
<p>धोयीकस्य ।</p>
<p>मसृणमसृणं प्रेयः प्रातर्निवार्य वपुः स्वकं</p>
<p>तदनु च तिरोधाय स्वैरं रतोत्सवमण्डनम् ।</p>
<p>त्रिचतुरपदं गत्वा तस्मान्निवर्तितकन्धरं</p>
<p>स्नपयति दृशा पुण्यात्मानं कमप्युषसि प्रिया ॥११५९॥</p>
<p>शतानन्दस्य ।</p>
<p>अस्याः पाटलपाणिजाङ्कितमुरो निद्राकषाये दृशौ</p>
<p>निर्धौतोऽधरशोणिमा विलुलितस्रस्तस्रजो मूर्धजाः ।</p>
<p>काञ्चीदाम दरश्लथाञ्चलमिति प्रातर्निखातैर्दृशोर्</p>
<p>एभिः कामशरैस्तदद्भुतमभूद्यन्मे मनः कीलितम् ॥११६०॥</p>
<p>जयदेवस्य ।</p>
<p>१३८. नायिकानिष्क्रमणम्</p>
<p>विरामे यामिन्या उपकुचयुगोरूपजघनं</p>
<p>समालम्ब्य व्यस्ताञ्चलमलसमुत्थाय शयनात।</p>
<p>हसित्वा संमुग्धं मधुरमवलोक्याथ शिथिलैर्</p>
<p>भुजैर्निर्यान्तीभिः सुदृढमुपगूढः प्रियतमः ॥११६१॥</p>
<p>वासुदेवज्योतिषः ।</p>
<p>विरामे यामिन्या उपकुचयुगो रूपजघनं</p>
<p>समालम्ब्य व्यस्तां चलमलसमुत्थाय शयनात।</p>
<p>हसित्वा संमुग्धं मधुरमवलोक्याथ शिथिलैर्</p>
<p>भुजैर्निर्यान्तीभिः सुदृढमुपगूढः प्रियतमः ॥११६२॥</p>
<p>कस्यापि ।</p>
<p>प्रत्यग्रदंशजनितश्वयथून्सलीलम्</p>
<p>अम्भोजकोमलकराङ्गुलिकोटिभागैः ।</p>
<p>बिम्बाधरान्मधुरसीत्कृति संस्पृशन्त्यः</p>
<p>कान्ताः प्रयान्ति दयितान्तिकतोऽधुनैताः ॥११६३॥</p>
<p>रत्नाकरस्य ।</p>
<p>विदलितकुचपाणिजाङ्कलेखा</p>
<p>दरभिदुरोरुभरालसा कृशाङ्गी ।</p>
<p>उषसि निधुवनोपभोगजिह्मा</p>
<p>यदि गृहमेति सखि बलाबलेन ॥११६४॥</p>
<p>योगोकस्य ।</p>
<p>निर्यान्त्या रतिवेश्मनः परिणतप्रायां विलोक्य क्षपां</p>
<p>गाढालिङ्गनचुम्बनानि बहुशः कृत्वाप्यसंतुष्टया ।</p>
<p>एकं भूमितले निधाय चरणं तल्पे प्रकल्प्यापरं</p>
<p>तन्वङ्ग्या परिवर्तिताङ्गलतया प्रेयांश्चिरं चुम्बितः ॥११६५॥</p>
<p>कस्यापि । (Sव्२१९१, शा.प. ३७२८)</p>
<p>१३९. रतप्रशंसा</p>
<p>यत्नात्संगममिच्छतोः प्रतिदिनं दूतीकृताश्वासयोर्</p>
<p>अन्योन्यं परितुष्यतोरवसरप्राप्तिस्पृहां तन्वतोः ।</p>
<p>संकेतोन्मुखयोश्चिरात्कथमपि प्राप्ते क्रमाद्दर्शने</p>
<p>यत्सौख्यं नवरक्तयोस्तरुणयोस्तत्केन साम्यं व्रजेत॥११६६॥</p>
<p>भट्टचूलितकस्य ।</p>
<p>स स्वर्गादपरो विधिः स च सुधासेकः क्षणान्नेत्रयोस्</p>
<p>तत्साम्राज्यमखण्डितं तदपरं प्रेम्णः प्रतिष्ठास्पदम् ।</p>
<p>यद्बाला बलवन्मनोभवभयभ्रश्यत्त्रपं सत्रपा</p>
<p>तत्कालोचितनर्मकर्म दयितादम्यास्यमभ्यस्यति ॥११६७॥</p>
<p>कस्यापि । (सु.र. ५६४)</p>
<p>सव्रीडार्धनिरीक्षणं यदुभयोर्यद्दूतिकाप्रेषणं</p>
<p>चाद्यश्वो भविता समागम इति प्रीत्या प्रमोदश्च यः ।</p>
<p>प्राप्ते चैव समागमे सरभसं यच्चुम्बनालिङ्गनान्य्</p>
<p>एतत्कामफलं तदेव सुरतं शेषः पशूनामिव ॥११६८॥</p>
<p>कस्यापि । (Sव्२२३७, शा.प. ३७८०, सु.र. १६५४)</p>
<p>सीत्कारवन्ति दरमीलितलोचनानि</p>
<p>रोमाञ्चमुञ्चि मकरकेतुनिकेतनानि ।</p>
<p>एणीदृशां मकरकेतुनिकेतनानि</p>
<p>वन्दामहे सुरतविभ्रमचेष्टितानि ॥११६९॥</p>
<p>कस्यचित। (सु.र. ५८२)</p>
<p>हारावली त्रुटति न प्रणयः प्रियाणाम्</p>
<p>आखण्ड्यतेऽधरदलं न मनोभवाज्ञा ।</p>
<p>यस्मिन्विलेपनमपैति न चानुरागस्</p>
<p>तन्मोहनं न खलु मैथुनमन्यदस्मात॥११७०॥</p>
<p>केशटस्य ।</p>
<p>१४०. सखीनां मिथः कथा</p>
<p>कान्ते तल्पमुपागते विगलिता नीवी स्वयं बन्धनाद्</p>
<p>वासश्च श्लथमेखलागुणधृतं किंचिन्नितम्बे स्थितम् ।</p>
<p>एतावत्सखि वेद्मि केवलमहो तस्याङ्गसङ्गे पुनः</p>
<p>कोऽसौ कास्मि रतं च किं कीदृशमिति स्वल्पापि मे न स्मृतिः ॥११७१॥</p>
<p>विकटनितम्बायाः । (स.क.आ. ५.४४, द.रू.. उन्देर्२.१८, Sव्२१४७, शा.प. ३७४७, सू.मु. ८६.१७, सु.र. ५७२)</p>
<p>धन्यासि यत्कथयसि प्रियसङ्गमेऽपि</p>
<p>नर्मस्मितं च वदनं च रसं च तस्य ।</p>
<p>नीवीं प्रति प्रणिहिते तु करे प्रियेण</p>
<p>सख्यः शपामि यदि किंचिदपि स्मरामि ॥११७२॥</p>
<p>विद्यायाः । (सा.द. उन्देर्३.७३, शा.प. ३७६, सु.र. ५७४)</p>
<p>आत्ते वाससि रोद्धुमक्षमतया दोःकन्दलीभ्यां स्तनौ</p>
<p>तस्योरःस्थलमुत्तरीयविषये सख्यो मया चिन्तितम् ।</p>
<p>श्रोणीं तस्य करेऽधिरोहति पुनर्व्रीडाम्बुधौ मामथो</p>
<p>मज्जन्तीमुदतारयन्मनसिजो देवः स मूर्च्छागुरुः ॥११७३॥</p>
<p>बल्लणस्य । (सु.र. ५६८)</p>
<p>हर्षाश्रुपूरितविलोचनया मयाद्य</p>
<p>किं तस्य तत्सखि निरूपितमङ्गमङ्गम् ।</p>
<p>रोमाञ्चकञ्चुकतिरस्कृतदेहया वा</p>
<p>ज्ञातानि तानि परिरम्भसुखानि किं वा ॥११७४॥</p>
<p>अचलदासस्य । (सु.र. ५९६, अचलस्य)</p>
<p>मा गर्वमुद्वह कपोलतले चकास्ति</p>
<p>कान्तस्वहस्तलिखिता नवमञ्जरीति ।</p>
<p>अन्यापि किं न सखि भाजनमीदृशीनां</p>
<p>वैरी न चेद्भवति वेपथुरन्तरायः ॥११७५॥</p>
<p>केशटस्य । (अमरु ५५; सु.र. १६४०; सू.मु. ८६.१४; Sद्३.१०५ मद; दश २.२२, एत्च्.; पद्या. ३०२, दामोदरस्य; भ.र.सि. २.४.१६५)</p>
<p>शुकोक्तिव्रीडा</p>
<p>प्रयच्छाहारं मे यदि तव रहोवृत्तमखिलं</p>
<p>मया वाच्यं नोच्चैरिति गृहशुके जल्पति शनैः ।</p>
<p>वधूवक्त्रं व्रीडाभरनमितमन्तर्विहसितं</p>
<p>हरत्यर्धोन्मीलन्नलिनमलिनावर्जितमिव ॥११७६॥</p>
<p>डिम्बोकस्य । (सू.मु. ७७.१२, सु.र. ६२२)</p>
<p>प्रत्यूषे गुरुसन्निधौ गृहशुके तत्तद्रहोजल्पितं</p>
<p>प्रस्तोतुं परिहासकारिणि पदैरर्धोदितैरुद्यते ।</p>
<p>क्रीडाशारिकया निलीय निभृतं त्रोतुं भयार्तां वधूं</p>
<p>प्रारब्धः सहसैव सम्भ्रमकरो मार्जारगर्जारवः ॥११७७॥</p>
<p>मार्जारस्य । (सु.र. ६३१)</p>
<p>त्वद्गण्डस्थलपाण्डु देहि लवलं देहि त्वदोष्ठारुणं</p>
<p>बिम्बं देहि नितम्बिनि त्वदलकश्यामं च मे जाम्बवम् ।</p>
<p>इत्यक्षुण्णमनोज्ञचाटुजनितव्रीडः पुरन्ध्रीजना</p>
<p>धन्यानां भवनेषु पञ्जरशुकैराहारमभ्यर्थ्यते ॥११७८॥</p>
<p>वाक्कूटस्य । (सु.र. ४०६)</p>
<p>उषसि गुरुसमक्षं लज्जमाना मृगाक्षीर्</p>
<p>अतिरुतमनुकर्तुं राजकीरे प्रवृत्ते ।</p>
<p>तिरयति शिशुलीलानर्तनच्छद्मताल</p>
<p>प्रचलवलयमालास्फालकोलाहलेन ॥११७९॥</p>
<p>भवभूतेः । (सु.र. ६१६)</p>
<p>दम्पत्योर्निशि जल्पतोर्गृहशुकेनाकर्णितं यद्वचस्</p>
<p>तत्प्रातर्गुरुसन्निधौ निगदतस्तस्योपहारं वधूः ।</p>
<p>कर्णालङ्कृतिपद्मरागशकलं विन्यस्य चञ्चूपुटे</p>
<p>व्रीडार्ता प्रकरोति दाडिमफलव्याजेन वाग्बन्धनम् ॥११८०॥</p>
<p>अमरोः । (अमरु १५, Kउवल्१७३, सु.र. ६२१, Sभ्२२१४, शा.प. ३७४३)</p>
<p>१४२. प्रत्यूषः</p>
<p>क्षुण्णान्येव तमांसि किन्तु दधति प्रौढि न सम्यग्दृशोर्</p>
<p>वासः संवृत्तमेव किन्तु जहति प्राणेश्वरं नाबलाः ।</p>
<p>पारावारगतैश्च कोकमिथुनैरानन्दतो गद्गदं</p>
<p>साकूतं रुतमेव किन्तु सहसा झात्कृत्य नोड्डीयते ॥११८१॥</p>
<p>वसुकल्पस्य । (सु.र. ९६५)</p>
<p>पत्यौ पात्रे कलानां व्रजति गतिवशादस्तमिन्दौ क्रमेण</p>
<p>क्रन्दन्ती पत्रिरावैर्विगलिततिमिरस्तोमधम्मिल्लभारा ।</p>
<p>प्रभ्रंशिस्थूलमुक्ताफलनिकरपरिस्पर्धिताराश्रुबिन्दुः</p>
<p>प्रोन्मीलत्पूर्वसन्ध्याहुतभुजि रजनी पश्य देहं जुहोति ॥११८२॥</p>
<p>योगेश्वरस्य । (सू.मु. ८२.३, सु.र. ९७०)</p>
<p>उत्कण्ठाकुलचक्रवाकयुवतीनिःश्वासदण्डाहतः</p>
<p>पीयूषद्युतिरच्छदर्पणतुलामारोहति प्रस्थितः ।</p>
<p>कोकानां कृपयेव कुक्कुटरवैराहूयमाने रवौ</p>
<p>दिग्जाता नवधौतविद्रुममणिच्छाया च सौत्रामणी ॥११८३॥</p>
<p>शुभाङ्कस्य ।</p>
<p>प्रालेयाम्भःशिशिरपवनापीयमानक्लमानां</p>
<p>कण्ठोपान्तस्तिमितनमितैकैकदोःकन्दलीनाम् ।</p>
<p>नानाक्रीडाजनितरजनीजागरेणोपनीते</p>
<p>निद्राभोगः स्थगयति दृशौ सांप्रतं दम्पतीनाम् ॥११८४॥</p>
<p>सुरभेः ।</p>
<p>ताराणां विरलोऽधुना परिकरः स्मेरं नभो वर्तते</p>
<p>मञ्जिष्ठारसपाटलेन महसाक्रान्ता च पूर्वा ककुप।</p>
<p>किंचान्यत्स्मरजागरूकविहगद्वन्द्वस्य दुःखच्छिदो</p>
<p>मित्रस्यागमनं व्यनक्ति विसिनीनिद्रादरिद्रः क्षणः ॥११८५॥</p>
<p>कामदेवस्य ।</p>
<p>१४३. सूर्योदयः</p>
<p>अयमुदयति मुद्राभञ्जनः पद्मिनीनां</p>
<p>उदयगिरिवनालीबालमन्दारपुष्पम् ।</p>
<p>विरहविधुरकोकद्वन्द्वबन्धुर्विभिन्दन्</p>
<p>कुपितकपिकपोलक्रोधताम्रस्तमांसि ॥११८६॥</p>
<p>योगेश्वरस्य । (स.क.आ. १.१००, सा.द. उन्देर्९.६, सु.र. ९७९)</p>
<p>शक्यार्चनः सुचिरमीक्षणपङ्कजेन</p>
<p>काश्मीरपिण्डपरिपाटलमण्डलश्रीः ।</p>
<p>ध्वान्तं हरन्नमरनायकपालितायां</p>
<p>देवोऽभ्युदेति दिशि वासरबीजकोषः ॥११८७॥</p>
<p>विष्णुहरेः । (सु.र. ९६८)</p>
<p>तेजोराशौ भुवनजलधेः प्लाविताशातटान्तं</p>
<p>भानौ कुम्भोद्भव इव पिबत्यन्धकारोत्कराम्भः ।</p>
<p>सद्यो माद्यन्मकरकमठस्थूलमत्स्या इवैते</p>
<p>यान्त्यन्तस्थाः कुलशिखरिणो दृष्टिवर्त्म क्रमेण ॥११८८॥</p>
<p>शिखस्वामिनः । (सु.र. ९७६)</p>
<p>अपास्तस्ताराभिर्विधन इव कामी युवतिभिर्</p>
<p>मधुच्छत्रच्छायां स्पृशति शशलक्ष्मा परिणतः ।</p>
<p>अयं प्राचीकर्णाभरणरचनाशोककुसुम</p>
<p>च्छटालक्ष्मीचौरः कलयति रविः पूर्वमचलम् ॥११८९॥</p>
<p>रतिश्रमपरिस्खलत्समदसिद्धसीमन्तिनी</p>
<p>स्तनच्युतमिवांशुकं विशदपद्मरागद्युति ।</p>
<p>अयं दिशि शतक्रतोः कुवलयाक्षि बिम्बारुण</p>
<p>त्वदीयदशनच्छदच्छविरुदेति बालातपः ॥११९०॥</p>
<p>मुञ्जस्य ।</p>
<p>१४४. मध्याह्नः</p>
<p>एतस्मिन्दिवसस्य मध्यसमये वातोऽपि चण्डातप</p>
<p>त्रासेनेव न संचरत्यहिमगोर्बिम्बे ललाटंतपे ।</p>
<p>किं चान्यत्परितप्तधूलिलुठनप्रोषासहत्वादिव</p>
<p>च्छाया दूरगतापि भूरुहतले व्यावर्त्य संलीयते ॥११९१॥</p>
<p>मलयराजस्य । (सु.र. ९८२)</p>
<p>धत्ते पद्मलतादलेप्सुरुपरि खं कर्णतालं द्विपः</p>
<p>शष्पस्तम्बरसान्नियच्छति शिखी मध्ये शिखण्डं शिरः ।</p>
<p>मिथ्या लेढि मृणालकोटिरभसाद्दंष्ट्राङ्कुरं शूकरो</p>
<p>मध्याह्ने महिषश्च वाञ्छति निजच्छायामहाकर्दमम् ॥११९२॥</p>
<p>राजशेखरस्य । (वि.शा.भ. १.४३, सु.र. ९८९)</p>
<p>मध्याह्नार्कमरीचिदुःसहतया संत्यज्य दर्भाङ्कुर</p>
<p>ग्रासानाश्रितकन्दरद्रुमघनच्छायं मृगाः शेरते ।</p>
<p>मातङ्गः करशीकरैर्निजवशां सिञ्चन्श्रमार्तां मुहुर्</p>
<p>निष्क्रान्तो गहनाद्द्रुतोद्गतपदं पद्माकरे सर्पति ॥११९३॥</p>
<p>वसन्तदेवस्य ।</p>
<p>तापात्पिण्डितविग्रहेव विशति च्छाया तरूणां तले</p>
<p>रुद्धः स्वाश्रयपक्षपातकृतिभिः पद्मैरपामातपः ।</p>
<p>अद्यान्तःपुरयोषितां मधुमदोत्सेकात्कपोलोदरे</p>
<p>द्वित्रैः स्वेदलवैरुदञ्चितमहो सूर्यो ललाटं तपः ॥११९४॥</p>
<p>उत्पलराजस्य ।</p>
<p>वपुस्तिम्यच्चीनांशुकनिविडपीनोरुजघन</p>
<p>स्तनानां निश्च्योतच्चिकुरपयसां पक्ष्मलदृशाम् ।</p>
<p>निमग्नोत्तीर्णानां प्रमदवनवापीतटजुषां</p>
<p>दिदृक्षाभिर्देवो रविरथ रथं मन्थरयति ॥११९५॥</p>
<p>गोवर्धनस्य ।</p>
<p>१४५. अस्तमयः</p>
<p>याते भास्वति वृद्धसारसशिरःशोणेस्तशृङ्गाश्रयं</p>
<p>व्यालिप्तं तिमिरैः कठोरबलिभुक्कण्ठातिनीलैर्नभः ।</p>
<p>माहेन्द्री दिगपि प्रसन्नमलिना चन्द्रोदयाकाङ्क्षिणी</p>
<p>भात्येषा चिरविप्रयुक्तशवरीगण्डाभपाण्डुच्छविः ॥११९६॥</p>
<p>मलयराजस्य । (सु.र. ८७५)</p>
<p>क्रमसङ्कुचितकुशेशयकाषान्तरनीयमानमधुपेन ।</p>
<p>गरलमिव गलति नलिनी दिनकरविरहातिखेदेन ॥११९७॥</p>
<p>दत्तस्य ।</p>
<p>करसादोऽम्बरत्यागस्तेजोहानिः सरागता ।</p>
<p>वारुणीसङ्गमावस्था भानुनाप्यनुभूयते ॥११९८॥</p>
<p>काश्मीरकसुरमूल्यस्य । (Sव्. १८८६, सुरभिचूलस्य)</p>
<p>व्रजति कलितस्तोकालोको नवीनजवारुण</p>
<p>च्छविरसौ बिम्बं विन्दन्दिशं भृशमप्पतेः ।</p>
<p>ककुभि ककुभि प्राप्ताहाराः कुलायमहीरुहां</p>
<p>शिरसि शिरसि स्वैरं स्वैरं पतन्ति पतत्त्रिणः ॥११९९॥</p>
<p>कस्यचित। (सु.र. ८६९)</p>
<p>रुचिरजनितताराहारचौरस्य भूभृच्</p>
<p>छिखरतरुनिवेशोल्लम्बितस्योर्ध्वपादम् ।</p>
<p>चिरमवनतमेतच्छोणितापूर्यमाणं</p>
<p>मुखमिव रविबिम्बं रज्यते वासरस्य ॥१२००॥</p>
<p>सङ्घश्रीमित्रस्य ।</p>
<p>१४६. सन्ध्या</p>
<p>निशाकरकर—स्पर्शहर्षोन्मीलिततारका ।</p>
<p>अहो रागवती सन्ध्या जहाति स्वयमम्बरम् ॥१२०१॥</p>
<p>युवराजस्य ।</p>
<p>दिक्कामिनीवदनकुङ्कुमपङ्कचर्चा</p>
<p>चकाङ्गनाहृदयदावदवानलार्चिः ।</p>
<p>सन्ध्या रराज गगनान्तरतोयराशि</p>
<p>बालप्रवालविटपाङ्कुरकन्दलश्रीः ॥१२०२॥</p>
<p>कस्यचित।</p>
<p>कौसुम्भवसरुचिरां सन्ध्यां परिणीय मन्दमनुयान्तीम् ।</p>
<p>वासालयमिव जलधिं रागी पुरतो रविर्विशति ॥१२०३॥</p>
<p>उमापतिधरस्य ।</p>
<p>आकृष्टश्चक्रवाकैर्नयनकलनया बन्धकीभिर्निरस्तो</p>
<p>नास्तं द्रागेति भानुर्निवसति नलिनीबोधनिद्रान्तराले ।</p>
<p>सन्ध्यादीपप्ररोहं बहुलतिलरसव्याप्तपत्रान्तरालं</p>
<p>वासागारे दिशन्ती हसति नववधूक्रोधदृष्टा भुजिष्या ॥१२०४॥</p>
<p>तस्यैव ।</p>
<p>अनुरागवती संध्या दिवसस्तत्पुरःसरः ।</p>
<p>अहो दैवगतिश्चित्रा तथापि न समागमः ॥१२०५॥</p>
<p>कस्यचित। (Kउवल्. प्. १०८, स.क.आ. ३.४४, सा.द. उन्देर्१०.१२८)</p>
<p>१४७. अन्धकारः</p>
<p>अक्ष्णोर्मञ्जुलमञ्जनं चरणयोर्नीलाश्मजौ नूपुरा</p>
<p>वङ्गे नीलपटः स्फुटं मृगमदन्यासः कपोलस्थले ।</p>
<p>यत्प्रीत्या परिशीलितं परदृशां रोधाय तत्सांप्रतं</p>
<p>नेपथ्यस्य विधावपीदमसतीजातस्य जातं तमः ॥१२०६॥</p>
<p>वापीकस्य ।</p>
<p>उत्सारितो हसितदीधितिभिः कपोलाद्</p>
<p>एकावलीभिरवधूत इव स्तनेभ्यः ।</p>
<p>अङ्गेष्वलब्धपरिभोगसुखोऽन्धकारो</p>
<p>गृह्णाति केशरचनासु रुषेव नारीः ॥१२०७॥</p>
<p>गणपतेः । (सु.र. ८९२)</p>
<p>अद्रिष्वञ्जनपुञ्जकान्ति जलदप्रायं च मूले दिशां</p>
<p>ऊर्ध्वं नीलवितानकल्पभवनौ जम्बाललेपोपमम् ।</p>
<p>तीरे नीरनिधेस्तमालविटपिच्छायां च सायं शनैर्</p>
<p>उद्गच्छत्यभिसारिकाप्रियतमप्रेमानुकूलं तमः ॥१२०८॥</p>
<p>झञ्झानिलस्य ।</p>
<p>यत्र तत्र रतिसज्जबन्धकी</p>
<p>प्रीतये मदनशासनादिव ।</p>
<p>नीलकाण्डपटतामुपाययौ</p>
<p>सूचिभेद्यनिविडं निशातमः ॥१२०९॥</p>
<p>धोयीकस्य ।</p>
<p>उद्धूता धूमधारा विरहिजनमनोमाथिनो मन्मथाग्नेः</p>
<p>कस्तूरीपत्रमाला तिमिरततिरहो दिक्पुरन्ध्रीमुखानाम् ।</p>
<p>निर्वाणाङ्गारलेखा दिवसहुतभुजः संचरच्चञ्चरीक</p>
<p>श्रेणीयं भाति भास्वत्करलुलितनभःकन्दरेन्दीवरस्य ॥१२१०॥</p>
<p>गोवर्धनस्य ।</p>
<p>१४८. दीपः</p>
<p>वदनविधुसुधाभिषेकशीतान्</p>
<p>सपरिभावनयेव लोलमौलिः ।</p>
<p>त्वदधरमरुतो निपीय हास्यत्य्</p>
<p>अपि सहजक्षणभङ्गितां प्रदीपः ॥१२११॥</p>
<p>तैलपाटीयगाङ्गोकस्य ।</p>
<p>निर्वाणगोचरगतोऽपि मुहुर्निशायां</p>
<p>किं चेष्टितं तरुणयोः सुरतावसाने ।</p>
<p>इत्येवमाकलयितुं सकलं कलाविद्</p>
<p>उद्ग्रीविकामिव ददाति रतिप्रदीपः ॥१२१२॥</p>
<p>कस्यचित। (सु.र. ८५६)</p>
<p>बालां कृशाङ्गीं सुरतानभिज्ञां</p>
<p>गाढं नवोढामुपगूढवन्तम् ।</p>
<p>विलोक्य जामातरमेष दीपो</p>
<p>वातायते कम्पमुपैति भीतः ॥१२१३॥</p>
<p>कस्यचित। (सु.र. ८५७)</p>
<p>हनूमानिव दीपोऽयं दूरमुल्लासिताञ्जनः ।</p>
<p>किं च राम इवाभाति विनिर्धूतदशाननः ॥१२१४॥</p>
<p>कस्यचित।</p>
<p>अतिपीतां तमोराजीं तनीयान्वोढुमक्षमः ।</p>
<p>वमतीव शनैरेष प्रदीपः कज्जलच्छलात॥१२१५॥</p>
<p>कस्यचित। (सु.र. ८५५)</p>
<p>१४९. चन्द्रोदयः</p>
<p>अयमुदयति चन्द्रश्चन्द्रिकाधौतविश्वः</p>
<p>परिणतविमलिम्नि व्योम्नि कर्पूरगौरः ।</p>
<p>ऋजुरजतशलाकास्पर्धिभिर्यस्य पादैर्</p>
<p>जगदमलमृणालीपञ्जरस्थं विभाति ॥१२१६॥</p>
<p>मधोः ।</p>
<p>यस्त्रैलोक्यजितः स्मरस्य किमपि क्रीडातडागं महद्</p>
<p>यश्चाभोगभृतो भुवः प्रकटिताकारार्पणो दर्पणः ।</p>
<p>सोऽयं सुन्दरि मन्दराद्रिमथितक्षीरोदसारोच्चयश्</p>
<p>चन्द्रः कुङ्कुमपङ्कपिण्डलडहच्छायः समुद्गच्छति ॥१२१७॥</p>
<p>राजशेखरस्य ।</p>
<p>असावेकद्वित्रिप्रभृतिपरिपाट्या प्रकटयन्</p>
<p>कलाः स्वैरं स्वैरं नवकमलकन्दाङ्कुररुचः ।</p>
<p>पुरन्ध्रीणां प्रेयोविरहदहनोद्दीपितदृशां</p>
<p>कटाक्षेभ्यो बिभ्यन्निभृत इव चन्द्रोऽभ्युदयते ॥१२१८॥</p>
<p>तस्यैव । (सु.र. ९०९)</p>
<p>देवः प्राचीमिदानीमयमुपचिनुते पञ्चबाणस्य सोऽयं</p>
<p>बिभ्राणः शाणलीलाममृतरुचिरिमां लाक्षिकीभिः प्रभाभिः ।</p>
<p>किं चामुष्य प्रसङ्गान्निशितशरशिखाविस्फुरद्भिः स्फुलिङ्गैः</p>
<p>संध्यारागच्छलेन च्छुरितमिव तटव्योमचक्रं चकास्ति ॥१२१९॥</p>
<p>हरेः ।</p>
<p>आशाः संतमसोपलेपमलिनाः पीयूषगौरैः करैर्</p>
<p>आलिम्पन्नयमुद्गतैर्दिवमिमां कर्पूरपूरं सृजन।</p>
<p>चन्द्रश्चन्द्रशिलैककुट्टिममयं क्षोणीतलं कल्पयन्</p>
<p>पश्योद्गच्छति पाकपाण्डुरशरच्छायोपमेयच्छविः ॥१२२०॥</p>
<p>अनङ्गस्य ।</p>
<p>१५०. प्रदोषः</p>
<p>हंसाः संप्रति पक्षतौ सुनिभृतं कृत्वा शिरः शेरते</p>
<p>ज्योत्स्नाभिस्तृषिताः समं सहचरैः सुप्ताश्चकोरस्त्रियः ।</p>
<p>घूर्णद्भिः कुमुदोदरेष्वपि मधुक्षीवैः स्थितं षट्पदैर्</p>
<p>अप्युच्चैर्गिरिशृङ्गमूर्धनि भृशं निर्यान्त्यमी बर्हिणः ॥१२२१॥</p>
<p>उमापतिधरस्य ।</p>
<p>सैरन्ध्रीकरकृष्टपट्टकसरत्तारध्वनिर्दूरतो</p>
<p>दूतीसूत्रितसन्धिविग्रहविधिः सोल्लासलीलाचयः ।</p>
<p>वारस्त्रीजनसज्ज्यमानशयनः संनद्धपुष्पायुध</p>
<p>श्रीखण्डद्रवधौतसौधमलिनो रम्यः क्षणो वर्तते ॥१२२२॥</p>
<p>कस्यचित। (वि.शा.भ. २.२३, शा.प. ३५९१, सू.मु. ६८.२)</p>
<p>दिक्सरागमुखसंनिधापित</p>
<p>स्फीतचन्द्रचषका शतक्रतोः ।</p>
<p>क्षीवभावमिव बिभ्रती रतौ</p>
<p>विश्लथोच्चतिमिरांशुकोच्चया ॥१२२३॥</p>
<p>अभिनन्दस्य ।</p>
<p>बाष्पैर्मानवती जनस्य कुलटासंकेतचिन्तोर्मिभिः</p>
<p>संप्राप्ता प्रियसंगमैकमनसामाकल्पनोपक्रमैः ।</p>
<p>दूतीसंचरणैरपि प्रणयिनोः संदेशवक्रोक्तिभिः</p>
<p>कुत्रायं कुरुते न मन्मथमनस्तोषं प्रदोषागमः ॥१२२४॥</p>
<p>जलचन्द्रस्य ।</p>
<p>उपरि गूढहिमांशुमरीचिभिस्</p>
<p>तमसि दूरमितः प्रतिसारिते ।</p>
<p>अलकसंयमनादिव लोचने</p>
<p>हरति मे हरिवाहनदि मुखम् ॥१२२५॥</p>
<p>कालिदासस्य । (Vइक्३.६)</p>
<p>१५१. वसन्तारम्भः</p>
<p>गर्भग्रन्थिषु वीरुधां सुमनसो मध्येऽङ्कुरं पल्लवा</p>
<p>वाञ्छामात्रपरिग्रहः पिकवधूकण्ठोदरे पञ्चमः ।</p>
<p>किं च त्रीणि जगन्ति जिष्णुदिवसैर्द्वित्रैर्मनोजन्मनो</p>
<p>देवस्यापि चिरोज्झितं यदि भवेदभ्यासवश्यं धनुः ॥१२२६॥</p>
<p>(राजशेखरस्य; वि.शा.भ. १.२३, सु.र. १६६)</p>
<p>अतीता श्रीतार्तिः प्रसरति शनैरुष्मकणिका</p>
<p>दिनानि स्फायन्ते रविरपि अथं मन्थरयति ।</p>
<p>हिमानीनिर्मुक्तः स्फुरति नितरां शीतकिरणः</p>
<p>शराणां व्यापारः कुसुमधनुषो न व्यवहितः ॥१२२७॥</p>
<p>(साम्पीकस्य)</p>
<p>निद्राशेषनिमीलितेक्षणतया प्राप्ते वसन्तोद्यमे</p>
<p>हस्तामर्षवशादसौ निजधनुः पञ्चेषुरन्विष्यति ।</p>
<p>चूताः कोरकगर्भनिर्भरदरोद्भिन्नस्फुरद्ग्रन्थयो</p>
<p>यात्यायाति च काकली पिकवधूकण्ठोपकण्ठं मुहुः ॥१२२८॥</p>
<p>प्राज्ञभुतनाथस्य ।</p>
<p>एकद्वेषु रसालशाखिषु मनागुन्मीलितं कुड्मलैः</p>
<p>कर्णाकर्णिकया मिथः कथममी घूर्णन्ति विश्वेध्वगाः ।</p>
<p>द्वित्रैः क्वापि किल श्रुताश्रुतमपि स्पष्टान्यपुष्टारुतं</p>
<p>विष्वङ्मूर्च्छति दुःसहो विरहिणीगेहेषु हाहारवः ॥१२२९॥</p>
<p>भट्टशालीयपीताम्बरस्य ।</p>
<p>यातं मानैर्वधूनामिव दरशिथिलग्रन्थिभिः पूर्वपत्रैर्</p>
<p>जातोऽपि क्वापि बालामदन इव बहिर्नाङ्कुरो व्यक्तिमेति ।</p>
<p>आगारे नागराणामपि विहितबहुप्रार्थनाः कण्ठसीमां</p>
<p>नीत्वा नीत्वा नवोढा इव वचनममूः कोकिलाः कुण्ठयन्ति ॥१२३०॥</p>
<p>(आचार्यगोपीकस्य)</p>
<p>१५२. वसन्तः</p>
<p>जम्बूनां कुसुमोदरेष्वतिरसादाबद्धपानोत्सवाः</p>
<p>कीराः पक्वफलाशया मधुकरीश्चुम्बन्ति मुञ्चन्ति च ।</p>
<p>एतेषामपि पश्य किंशुकतरोः पत्रैरभिन्नत्विषां</p>
<p>पुष्पभ्रान्तिभिरापतन्ति सहसा चञ्चूषु भृङ्गाङ्गनाः ॥१२३१॥</p>
<p>(राजशेखरस्य; सु.र. १५७, सू.मु. १०९.२३ वसुकस्य)</p>
<p>अङ्कुरिते पल्लविते कोरकिते</p>
<p>विकसिते च सहकरे ।</p>
<p>अङ्कुरितः पल्लवितः कोरकितो</p>
<p>विकसितश्च मदनोऽसौ ॥१२३२॥</p>
<p>(कस्यचित्; सु.र. १८८)</p>
<p>अमीषामारूढप्रसवविवराणां मधुलिहां</p>
<p>ध्वनिः पान्थस्त्रीणां प्रसरति वियोगज्वर इव ।</p>
<p>द्रुमालीनां यूनोर्मन इव सरागं किसलयं</p>
<p>परागः पुष्पाणां पतति मदनस्येव विशिखः ॥१२३३॥</p>
<p>(वसन्तदेवस्य)</p>
<p>लीलास्नानविधिक्षमं मधुलिहां पुष्पेषु जातं मधु</p>
<p>स्थायित्वं कलकण्ठकण्ठकुहरेष्वासेवते पञ्चमः ।</p>
<p>एकच्छत्रजगत्त्रयार्जनरुचेर्देवस्य शृङ्गारिणश्</p>
<p>चैत्रश्चित्रमकाण्ड एव समभूत्त्रैलोक्यमल्लो भटः ॥१२३४॥</p>
<p>(बिल्हणस्य; Vच्७.६४)</p>
<p>वापी दन्तुरितोदरा कमलिनी पत्राङ्कुरग्रन्थिभिश्</p>
<p>चूतानां कलिकामिलन्मधुलिहां कापि स्थितिर्वर्तते ।</p>
<p>किं चान्यत्कुसुमायुधोऽद्य भगवान्धत्ते सगर्वं धनुर्</p>
<p>ज्यामुन्मार्ष्टि च पञ्चभिश्च विशिखैर्जेतुं जगद्वाञ्छति ॥१२३५॥</p>
<p>(वीर्यमित्रस्य; सु.र. १७३ अभिनन्दस्य)</p>
<p>१५३. वसन्तवासरः</p>
<p>आरक्ताङ्कुरदन्तुरा कमलिनी नायामिनी यामिनी</p>
<p>स्तोकोन्मुक्ततुषारमम्बरमणेरीषत्प्रगल्भं महः ।</p>
<p>अप्येते सहकारसौरभमुचो वाचालिताः कोकिलैर्</p>
<p>आयान्ति प्रियविप्रयुक्तयुवतीमर्मच्छिदो वासराः ॥१२३६॥</p>
<p>सङ्घश्रीयः । (सु.र. १५२)</p>
<p>मन्दं दक्षिणमाह्वयन्ति पवनं पुंस्कोकिलव्याहृतैः</p>
<p>संस्कुर्वन्ति वनस्थलीः किसलयोत्तंसिर्निषण्णालिभिः ।</p>
<p>चन्द्रं सुन्दरयन्ति मुक्ततुहिनप्रावारया ज्योत्स्नया</p>
<p>वर्धन्ते च विवर्धयन्ति च मुहुस्तेऽमी स्मरं वासराः ॥१२३७॥</p>
<p>(कस्यचित्; सु.र. १६१)</p>
<p>एते सम्प्रति वैमनस्यमनिशं निःशङ्कमातन्वते</p>
<p>कान्तारस्थलपद्मिनीपरिमलैरानन्दितेन्दिन्दिराः ।</p>
<p>उन्मीलत्सहकारकाननतटीवाचालपुंस्कोकिल</p>
<p>ध्वानाकर्णनकान्दिशीकपथिकावस्कन्दिनो वासराः ॥१२३८॥</p>
<p>(योगेश्वरस्य)</p>
<p>धिन्वन्त्यमू# मदमूर्च्छदलिध्वनीनि</p>
<p>धूताध्वनी#हृदयानि मधोर्दिनानि ।</p>
<p>निस्तन्द्रचन्द्रवदनावदनारविन्द</p>
<p>सौरभ्यसौहृदसगर्वसमीरणानि ॥१२३९॥</p>
<p>(कस्यचित्)</p>
<p>स्तोकस्तोकनिवर्तमानतुहिनोन्मीलन्नवाम्भोजिनी</p>
<p>सङ्क्रान्तैरलिभिर्मुखेषु ककुभां क्ÿप्तालकश्रेणयः ।</p>
<p>तत्तन्मन्मथबन्धुवार्तिकपिकप्रारब्धबीजाङ्कुर</p>
<p>व्याख्यातक्षुभिताध्वनीनमनसो धिन्वन्त्यमी वासराः ॥१२४०॥</p>
<p>(हरेः)</p>
<p>१५४वसन्ततरवः</p>
<p>मिथः क्रीडालोलभ्रमरभरभग्नाङ्कुररस</p>
<p>प्रेसेकप्रोन्मीलत्परिमलसमालब्धपवनः ।</p>
<p>इतोऽप्येष श्रीमानविरलमिदानीं मुकुलितः</p>
<p>प्रयच्छत्युन्मादानहह सहकारद्रुमयुवा ॥१२४१॥</p>
<p>कस्यचित। (सु.र. १८७)</p>
<p>साम्यं सम्प्रति सेवते विचकिलं षाण्मासिकैर्मौक्तिकैर्</p>
<p>वाह्लीकीदशनव्रणारुणतरैः पत्रैरशोकोर्चितः ।</p>
<p>भृङ्गीलङ्घितकोटि किंशुकमिदं किंचिद्विवृन्तायते</p>
<p>माञ्जिष्ठैर्मुकुलैश्च पाटलितरोर्वृत्तैव काचिल्लिपिः ॥१२४२॥</p>
<p>राजशेखरस्य । (वि.शा.भ. १.२५, सु.र. १६५)</p>
<p>वह्निर्मन्ये हिमजलभयात्संश्रितः किंशुकेषु</p>
<p>श्यामं धूमैः स खलु कुरुते काननं कोरकाख्यैः ।</p>
<p>सन्तापार्थं कथमितरथा पान्थसीमन्तिनीनां</p>
<p>पुष्पव्याजाद्विसृजति शिखाश्रेणिमुद्गाढशोणाम् ॥१२४३॥</p>
<p>कस्यचित। (सु.र. १७६ पौतायनेः)</p>
<p>इदानीं प्लक्षाणां जठरदलविश्लेषचतुरः</p>
<p>शिखानामाबन्धः स्फुरति शुकचञ्चूपुटनिभः ।</p>
<p>ततः स्त्रीणां हन्त क्षममधरकान्तिं कलयितुं</p>
<p>समन्तान्निर्याति स्फुटसुभगरागं किसलयम् ॥१२४४॥</p>
<p>वामनस्य ।</p>
<p>परागैरादिग्धाः परिमिलितपिष्टातकनिभैर्</p>
<p>मरुल्लोलच्छाखं मधुपरवगीतं विदधतः ।</p>
<p>पलाशैः काश्मीरारुणवसनकल्पैर्निवसिता</p>
<p>द्रुमा राजन्त्येते मधुदिवसरम्योत्सवभृतः ॥१२४५॥</p>
<p>वसन्तसेनस्य ।</p>
<p>१५५. वसन्तकोकिलः</p>
<p>एते नूतनचूतकोरकघनध्वानातिरेकीभवत्</p>
<p>कण्ठध्वानजुषो हरन्ति हृदयं मध्ये वनं कोकिलाः ।</p>
<p>येषामक्षिनिभेन भान्ति भगवद्भूतेशनेत्रानल</p>
<p>ज्वालाजालकरालितासमशराङ्गारस्फुलिङ्गा इव ॥१२४६॥</p>
<p>कस्यचित। (सु.र. १७१)</p>
<p>अद्योन्मीलन्मलयपवनोद्धूतचूतांकुराग्र</p>
<p>ग्रासास्वादादधिकमधुरैरुच्चरद्भिर्निनादैः ।</p>
<p>क्वापि क्वापि स्मरहुतवहोद्दीपनायाध्वगानां</p>
<p>होतुं प्राणानृचमिव पिकः सामिधेनीमधीते ॥१२४७॥</p>
<p>हरेः ।</p>
<p>यश्चूताङ्कुरकन्दलीकवलनात्कर्णामृतस्राविणीं</p>
<p>छायामात्रपरिग्रहेण विदधे पाञ्चेषवीमस्रताम् ।</p>
<p>ताम्यत्तालुविटङ्कसङ्कटदरीसंचारतः पञ्चमः</p>
<p>सोऽयं कोकिलकामिनीगलविलादामूलमुन्मूलति ॥१२४८॥</p>
<p>बिल्हणस्य । (Vच्. ७.७६)</p>
<p>यः शृङ्गाररसायनं मृगदृशां वैरागय्चिन्ताज्वरः</p>
<p>शान्त्युद्वासनडिण्डिमः स्मरगुरोस्तत्त्वोपदेशाक्षरम् ।</p>
<p>उद्भूतस्मरगौरवज्वरभराक्रान्ताध्वनीनाङ्गना</p>
<p>चैतन्यत्रुटिकार्मणं विजयते रागः पिके पञ्चमः ॥१२४९॥</p>
<p>कस्यचित।</p>
<p>ओंकाराः कुसुमायुधोपनिषदां मन्त्रानुवादः स्मर</p>
<p>स्वाध्यायस्य रतेः पुनर्भवविधौ गन्धाभिरामश्रुतिः ।</p>
<p>चित्ताकर्षणसाध्यसिद्धिरसतीनेत्रस्य कर्णज्वरः</p>
<p>पान्थानां सहकारकाननसुधासेकः पिकानां ध्वनिः ॥१२५०॥</p>
<p>ध्वनिः ।</p>
<p>१५६. वसन्तभ्रमरः</p>
<p>आरक्तायतपुष्पबाणनयने स्निग्धाञ्जनश्यामिकां</p>
<p>काश्मीरारुणकर्णिकारकुसुमोत्तंसे महानीलताम् ।</p>
<p>उन्मीलत्तिलकान्तरे मृगमदक्षोदार्द्रबिन्दूपमां</p>
<p>धत्ते मुग्धतमालकान्तिमधुपीवृन्दं वसन्तश्रियः ॥१२५१॥</p>
<p>उमापतिधरस्य ।</p>
<p>पिकत्रोटीदात्रत्रुटितसहकाराग्रमुकुल</p>
<p>स्रुतक्षीरक्षीवप्रसृतपवनान्दोलतरला ।</p>
<p>इदानीं वासन्तीदलितकुसुमामोदमुदित</p>
<p>भ्रमद्भृङ्गश्रेणी रणरणकमन्तर्वितनुते ॥१२५२॥</p>
<p>कालिदासनन्दिनः ।</p>
<p>निरानन्दाः कौन्दे मधुनि परिभुक्तोज्झितरसे</p>
<p>वनेष्वम्भोजानामविकृतसुखेषु प्रतिहताः ।</p>
<p>इदानीं चूतानां मुकुलमधुषु प्रेमसरसा</p>
<p>नवीनेष्वाकूतं दधति परिगाढं मधुलिहः ॥१२५३॥</p>
<p>नवकरस्य ।</p>
<p>मल्लिकामुकुले भाति गुञ्जन्मत्तमधुव्रतः ।</p>
<p>प्रयाणे पञ्चबाणस्य शङ्खमापूरयन्निव ॥१२५४॥</p>
<p>कस्यचित। (सा.द. ४.९, शा.प. ३७८६)</p>
<p>अविरलपरागसैकतमकरन्दतरङ्गिणीमनुवनान्तम् ।</p>
<p>पिकयुवतिजानुदध्नीं गाहन्ते मधुपयोषितस्तृषिताः ॥१२५५॥</p>
<p>आवन्तिकजह्नोः ।</p>
<p>१५७. ग्रीष्मः</p>
<p>भुवां घर्मारम्भे पवनचलितं तापहृतये</p>
<p>पटच्छत्राकारं वहति गगनं धूलिपटलम् ।</p>
<p>अमी मन्दाराणां दवदहनसन्देहितधियो</p>
<p>न डौकन्ते पातुः झटिति मकरन्दं मधुलिहः ॥१२५६॥</p>
<p>भवभूतेः (सु.र. २००)</p>
<p>सलिलमखिलं वेशन्तानां लुलापकुलाकुलं</p>
<p>विशति बिसिनीपत्रच्छत्रे रथाङ्गविहङ्गमः ।</p>
<p>निजगजपतिं कुञ्जच्छायां नयन्ति पदे पदे</p>
<p>पृथुवमथुना सिक्त्वा सिक्त्वा करेण करेणवः ॥१२५७॥</p>
<p>कस्यचित।</p>
<p>प्रान्ते पङ्किनि पल्लवस्य विलुठन्पौत्री नयत्यातपांस्</p>
<p>तृष्णालुर्निभृतं ह्रदेषु महिषः शैवालमन्विष्यति ।</p>
<p>आचीर्णौषधिमूलशीतसुरभिश्वासानिलान्दोलयन्</p>
<p>प्रक्षीणोष्मणि लीयते वनगिरिश्वभ्रोदरे शल्लकः ॥१२५८॥</p>
<p>योगेश्वरस्य ।</p>
<p>अम्भोधेर्जलयन्त्रमन्दिरपरिस्पन्देऽपि निद्राणयोः</p>
<p>श्रीनारायणयोर्घनं विघटयन्त्यूष्मा समालिङ्गनम् ।</p>
<p>किं चोत्तप्तवियत्कपालफलके कङ्कालशेषश्रियं</p>
<p>चन्द्रं मर्मरयन्ति पर्पटकरक्रूरा रवेरंशवः ॥१२५९॥</p>
<p>कस्यचित। (सु.र. २१४, नारायणलच्छि)</p>
<p>पाषाणः कुलिशायते पुरपथं संतप्तलोहायते</p>
<p>निर्वातं दहनायते च निविडाङ्गारायते शर्करा ।</p>
<p>एतस्मिंस्तरुणप्रचण्डमहसः प्रौढातपे सर्वतः</p>
<p>क्षोणी शुष्यति बालुका च सरितां वह्निस्फुलिङ्गायते ॥१२६०॥</p>
<p>भवानन्दस्य ।</p>
<p>१५८. ग्रीष्मवेशः</p>
<p>जलार्द्रं संव्यानं बिसकिसलयैः केलिवलयाः</p>
<p>शिरीषैरुत्तंस्प्विचकित्लमयी हाररचना ।</p>
<p>शुचावेणाक्षीणां मलयजरसार्द्राश्च तनवो</p>
<p>विना तन्त्रं मन्त्रं रतिरमणमृत्युञ्जयविधिः ॥१२६१॥</p>
<p>कस्यचित। (वि.शा.भ. ४.३, सु.र. २१२, राजशेखरस्य)</p>
<p>तोयोत्तीर्णा श्रयति कवरी शेखरं सप्तलानां</p>
<p>शैत्यं सिञ्चत्युपरि कुचयोः पाटलाकण्ठदाम ।</p>
<p>कान्तं कर्णावभिनिविशते कोमलाग्रं शिरीषं</p>
<p>स्त्रीणामङ्गे विभजति तपस्तत्र तत्रात्मचिह्नम् ॥१२६२॥</p>
<p>मधुरशीलस्य । (सु.र. २०९, मधुशीलस्य)</p>
<p>कर्णोत्तंसः शिशुशुकवधूपिच्छलीलं शिरीषं</p>
<p>सान्तःसूत्राः परिमलमुचो मल्लिकानां च हाराः ।</p>
<p>मुक्तागौरैर्वलयरचनाकन्दलाग्रैर्बिसानां</p>
<p>ग्रीष्मारम्भे रमयति नवं मण्डनं कामिनीनाम् ॥१२६३॥</p>
<p>कस्यचित।</p>
<p>अभिनवकुशसूत्रस्पर्धि कर्णे शिरीषं</p>
<p>कुरवकपरिधानं पाटलादाम कण्ठे ।</p>
<p>तनुसरसजलार्द्रोन्मीलितः सुन्दरीणां</p>
<p>दिनपरिणतिजन्मा कोऽपि वेशश्चकास्ति ॥१२६४॥</p>
<p>कमलायुधस्य ।</p>
<p>सद्यश्चम्पककञ्चुका कुचतटी वैकक्षके मल्लिकाः</p>
<p>काञ्च्र्वैचकिली बिसालिवलयाग्रैवेयकं केशरैः ।</p>
<p>चाम्पेयोत्तरपाटला च कवरी कर्णः शिरीषाञ्चितो</p>
<p>वेशश्चेदयमङ्गनासु न तदानङ्गस्य के किङ्कराः ॥१२६५॥</p>
<p>कस्यचित।</p>
<p>१५९. शृङ्गारत्मकग्रीष्मः</p>
<p>तदात्वस्नातानां मलयजरसैरार्द्रवपुषां</p>
<p>कुचान्बिभ्राणानां दरविकचमल्लीमुकुलिनः ।</p>
<p>निदाघार्कप्रोषग्लपितमहिमानं मृगदृशां</p>
<p>परिष्वङ्गोऽनङ्गं पुनरपि शनैरङ्कुरयति ॥१२६६॥</p>
<p>मङ्गलार्जुनस्य । (सु.र. १९२, शा.प. ३८३४)</p>
<p>अपां मूले लीनं क्षणपरिचितं चन्दनरसे</p>
<p>मृणालीहारादौ कृतलघुपदं चन्द्रमसि च ।</p>
<p>मुहूर्तं विश्रान्तं सरसकदलीकाननतटे</p>
<p>प्रियाकण्ठाश्लेषे निविशति पदं शैत्यमधुना ॥१२६७॥</p>
<p>कस्यचित। (सु.र. २०१)</p>
<p>एतस्मिन्घनचन्दनार्द्रवपुषो निद्राकषायेक्षणा</p>
<p>लीलालोलमृदूल्लसद्भुजलताव्याजृम्भमाणा मुहुः ।</p>
<p>निर्गच्छन्ति शनैरहःपरिणतौ मन्दा लतामन्दिरात्</p>
<p>स्वेदाम्भःकणदन्तुरस्तनतटाभोगाः कुरङ्गीदृशः ॥१२६८॥</p>
<p>कालिदासनन्दिनः ।</p>
<p>हरन्ति हृदयानि यच्छ्रवणशीतला वेणवो</p>
<p>यदर्घति करम्बिता शिशिरवारिणा वारुणी ।</p>
<p>भवन्ति च हिमोपमाः स्तनभुवो यदेणीदृशां</p>
<p>शुचेरुपरि संस्थितो रतिपतेः प्रसादो गुरुः ॥१२६९॥</p>
<p>राजशेखरस्य । (वि.शा.भ. ४.४, सु.र. २११)</p>
<p>शुचौ तप्ताङ्गानां बहलमकरन्दद्रवमुचः</p>
<p>कदम्बप्रालम्बाः स्तनपरिसरे पक्ष्मलदृशाम् ।</p>
<p>हठाल्लूनोष्माणः कमपि महिमानं विदधते</p>
<p>जलक्रीडातीर्णप्रियतमभुजाबन्धशिशिराः ॥१२७०॥</p>
<p>कस्यचित।</p>
<p>१६०. दावानलः</p>
<p>आरोहत्यवनीरुहः प्रविशति श्वभ्रं नगैः स्पर्धते</p>
<p>खं व्यालेढि विचेष्टते क्षितितले कुञ्जोदरे लीयते ।</p>
<p>अन्तर्भ्राम्यति कोटरस्य विरमत्यालम्बते वीरुधः</p>
<p>किं तद्यन्न करोति मारुतवशं यातः कृशानुर्वने ॥१२७१॥</p>
<p>योगेश्वरस्य । (स.क.आ. १.८२, सू.मु. ३४.७, वसुन्धरस्य)</p>
<p>विध्वस्ता मृगपक्षिणो विवशतां नीताः स्थलीदेवता</p>
<p>धूमैरन्तरिताः स्वभावमलिनैराशा महीतापिताः ।</p>
<p>भस्मीकृत्य सपुष्पपल्लवफलांस्तांस्तान्महापादपान्</p>
<p>निर्वृत्तेन दवानलेन विहितं वल्मीकशेषं वनम् ॥१२७२॥</p>
<p>तस्यैव (शा.प. ११५९, सू.मु. ३४.५, सु.र. १११४. आल्लनोन्य्मोउस्.)</p>
<p>अस्मिन्नीषद्वितत्तवलितस्तोकविच्छिन्नभुग्नः</p>
<p>किञ्चिल्लीलोपचितविनतः पुञ्जितश्चोत्थितश्च ।</p>
<p>धूमोद्गारस्तरुणमहिषस्कन्धोअनीलो दवाग्नेः</p>
<p>स्वैरं सर्पन्सृजति गगने गत्वरान्पत्रभङ्गान॥१२७३॥</p>
<p>बाणस्य । (स.क.आ. १.८५, सु.र. ११७४. Bोथनोन्य्मोउस्.)</p>
<p>बाले मालेयमुच्चैर्न भवति गगनव्यापिनी नीरदानां</p>
<p>किं तत्पक्ष्मान्तपातैर्मलिनयसि मुधा वक्त्रमश्रुप्रवाहैः ।</p>
<p>एषा प्रोद्धृत्तमत्तद्विपकषणक्षुण्णविन्ध्योपलाभा</p>
<p>दावाग्नेः सम्प्रवृद्धा मलिनयति दिशां मण्डलं धूमलेखा ॥१२७४॥</p>
<p>कस्यचित। (स.क.आ. २.२०३, शा.प. ३८२९ धाराकदम्बस्य)</p>
<p>दिशः प्रोद्यत्संध्यागगनतलमुद्रक्तकुसुमं</p>
<p>तरूनाबद्धोरुस्तवकविकसत्किंशुकलतान।</p>
<p>विलोलत्कौसुम्भध्वजपटसमाश्लिष्टशिखराः</p>
<p>प्रकुर्वन्वंशालीर्विकसति महीध्रेषु दहनः ॥१२७५॥</p>
<p>कस्यचित।</p>
<p>१६१. वर्षारम्भः</p>
<p>नेतुं वाञ्छति नीड एव दिवसं गर्भालसा वायसी</p>
<p>रक्तो नीपलतासु भुक्तविरसामुज्झत्यलिः पाटलम् ।</p>
<p>तेजः सम्प्रति संहरन्ति शिखिनो दग्धव्यापारं गता</p>
<p>जम्बूमाम्रवनादुपैत्शनकैरासन्नपाकां पिकः ॥१२७६॥</p>
<p>अभिनन्दस्य ।</p>
<p>स्थलीभूमिर्निर्यन्नवकतृणरोमाञ्चनिचय</p>
<p>प्रपञ्चैः प्रोन्मीलत्कुटजकलिकाजृम्भितशतैः ।</p>
<p>घनारम्भे प्रेयस्युपगिरि गलन्निर्झरजल</p>
<p>प्रणालप्रस्वेदैः कमपि मृदुभावं प्रथयति ॥१२७७॥</p>
<p>नरसिंहस्य ।</p>
<p>वातोद्धूर्तरजोमिलज्जललवैरुच्चित्रिताः शाखिनश्</p>
<p>छत्रीकृत्य मृदां त्वचः स्थलभुवो निर्यन्ति शष्पाङ्कुराः ।</p>
<p>स्निग्धश्यामलकण्ठनालवलनव्यालोकिताम्भोमुचः</p>
<p>केकाभिः ककुभां मुखानि शिखिनो वाचालयन्त्युत्सुकाः ॥१२७८॥</p>
<p>अरविन्दस्य ।</p>
<p>किंचिन्मुद्रितपांशवः शिखिकुलैः सानन्दमालोकिता</p>
<p>भग्नावासरुदहरिद्रगृहिणी श्वासानिलजर्जराः ।</p>
<p>एते ते निपतन्ति नूतनघनात्प्रावृड्भवारम्भिणो</p>
<p>विच्छायीकृतविप्रयुक्तवनितावक्त्रेन्दवो बिन्दवः ॥१२७९॥</p>
<p>कस्यचित। (शा.प. ३८७२)</p>
<p>वर्षारम्भसमुन्नमद्घनघटागर्जाभिरुत्त्रस्यता</p>
<p>ग्रीष्मेणापसृतं क्वचित्क्वचिदपि न्यस्तानि वस्तून्यपि ।</p>
<p>धूलिः केतककुड्मले विरहिणीचेतःसु दावानलः</p>
<p>खद्योतभ्रमिषूडुचक्रमरुणज्योतिस्तडिद्वल्लिषु ॥१२८०॥</p>
<p>कस्यचित।</p>
<p>१६२. वर्षाः</p>
<p>कामं कूले नदीनामनुगिरि महिषीयूथनीडोपकण्ठे</p>
<p>गाहन्ते शष्पराजीरभिनवशलभग्रासलोला बलाकाः ।</p>
<p>अन्तर्विन्यस्तवीरुत्तृणमयपुरुषत्रासविघ्नं कथंचित्</p>
<p>कापोतं कोद्रवाणां कवलयति कणान्क्षेत्रकोणैकदेशे ॥१२८१॥</p>
<p>योगेश्वरस्य ।</p>
<p>एतस्मिन्मदजर्जरैरुपचिते कम्बूरवाडमबरैः</p>
<p>स्तैमित्यं मनसो दिशत्यनिभृतं धाराधरे मूर्च्छति ।</p>
<p>उत्सङ्गे ककुभो निधाय रसितैरम्भोमुचां घोरयन्</p>
<p>मन्ये मुद्रितचन्द्रसूर्यनयनं व्योमापि निद्रायते ॥१२८२॥</p>
<p>वातोकस्य । (सु.र. २२९)</p>
<p>स्मरविजयपदाङ्कं मत्तदात्यूहकण्ठ</p>
<p>स्फुटितमधुरकूजा गीतयः संचरन्ति ।</p>
<p>अपि च विततबर्हच्छत्रमुद्भूतपत्रं</p>
<p>नटति घननिनादोत्कण्टितो नीलकण्ठः ॥१२८३॥</p>
<p>भवानन्दस्य ।</p>
<p>व्याप्तं वारिधरैरकाण्डमुदितैः कृत्स्नं वियन्मण्डलं</p>
<p>नाक्ष्णोर्वर्त्मनि शीतदीधितिरसौ नापि त्विषामीश्वरः ।</p>
<p>भग्नावेव मलीमसैः किमधुना निर्मातुमर्थान्तरं</p>
<p>यत्सान्द्रं करकाः पतन्ति यदमी मुञ्चन्ति विद्युच्छटाः ॥१२८४॥</p>
<p>वातोकस्य ।</p>
<p>सामोदा बकुलैः कदम्बमुकुलैः प्रीत्येव रोमाञ्चिता</p>
<p>नीरन्ध्रं पिहिताः प्योदपटलैः श्यामोत्तरीय इव ।</p>
<p>दूरीकृत्य च नूपुराविव रिपून्हंसान्समुत्कूजतो</p>
<p>याताः क्वाप्यभिसारिका इव दिशो मेघागमे सोत्सुकाः ॥१२८५॥</p>
<p>कस्यचित।</p>
<p>१६३. वर्षामेघः</p>
<p>त्रैलोक्याधिपतौ फणीन्द्रशयने निद्राति दैत्यद्रुहि</p>
<p>प्राप्य प्रावृषमन्धकाररजनीं प्रत्याशमायोजिताः ।</p>
<p>विद्युद्दीधितिदीपिकाभिरभितः संशोधयन्तो दिशां</p>
<p>भित्तीर्जाग्रति यामिका इव धनुष्मन्तः स्वनन्तो घनाः ॥१२८६॥</p>
<p>ओंकण्ठस्य ।</p>
<p>क्षपां क्षामीकृत्य प्रसभमपहृत्याम्बुसरितां</p>
<p>प्रताप्योर्वीं वनतरुगहनमुत्साद्य सकलम् ।</p>
<p>क्व सम्प्रत्युष्णांशुर्गत इति समन्वेषणपरास्</p>
<p>तडिद्दीपालोकैर्दिशि दिशि चरन्तीव जलदाः ॥१२८७॥</p>
<p>ओंकण्ठस्य । (सु.र. २५१ कस्यचित्, शा.प. ३८६९, सू.मु. ६१.१८ बोथ्पाणिनेः)</p>
<p>निपीय स्वच्छन्दं जलमुदरपूरं भववशाद्</p>
<p>विषण्णोऽतिक्लेशात्क्षितिधरशिलालम्बितवपुः ।</p>
<p>मुहुर्विद्युद्वल्लीवलितरसनो निस्वनमिषाद्</p>
<p>भृशारब्धोद्गारं वमति जलभारं जलधरः ॥१२८८॥</p>
<p>जलचन्द्रस्य ।</p>
<p>व्याप्यान्तरीक्षककुभाव नुभूभृदग्रं</p>
<p>सान्द्रान्धकारगहनासु निशासु गर्जन।</p>
<p>संवीक्षते विरहिणः क इह ध्रियन्ते</p>
<p>वर्षासु विद्युदुरुदीपिकयेव मेघः ॥१२८९॥</p>
<p>लोष्टसर्वज्ञस्य ।</p>
<p>असौ नास्तीवेन्दुः क्वचिदपि रविः प्रोषित इव</p>
<p>ग्रहोडूनां चक्रं नभसि लिखितप्रोञ्छितमिव ।</p>
<p>अहर्वा रात्रिर्वा द्वयमपि विलुप्तप्रविचयं</p>
<p>घनैर्बद्धव्यूहैः किमिदमिति घोरं व्यवसितम् ॥१२९०॥</p>
<p>कस्यचित। (सु.र. २६२)</p>
<p>१६४. वर्षानदी</p>
<p>दात्यूहध्वनिभाञ्जि वेतसशिखासुप्तोरगाणि ध्वनत्</p>
<p>कादम्बानि कुरङ्गयूथकलितस्तूपान्युदम्भांसि च ।</p>
<p>तीराण्यद्य पिपीलिकासमुदयावर्जज्जटालोलुप</p>
<p>व्याप्तान्युन्मदकुक्कुभानि सरितां कुर्वन्ति लोलं मनः ॥१२९१॥</p>
<p>योगेश्वरस्य । (सु.र. २२१)</p>
<p>एताः पङ्किलकूलरूढनलदस्तम्भाः क्वणत्कम्बवः</p>
<p>क्रीडत्कर्कटचक्रवालविलसज्कम्बालतोयाबिलाः ।</p>
<p>हृल्लेखं जनयन्त्यनूपसरितामुत्तुण्डगण्डूपदो</p>
<p>त्कीर्णोद्गीर्णा मृदर्बुदस्थपुटितप्रान्तास्तटीभूमयः ॥१२९२॥</p>
<p>परमेश्वरस्य । (सु.र. २५४)</p>
<p>विरतरजसां स्फूर्जत्सर्जप्रसूनसुगन्धिनी</p>
<p>मदवशलसत्केकिक्वाणप्रणादितसानुनी ।</p>
<p>अपहृतवनोद्देशोन्मेषास्तरङ्गितरंहसो</p>
<p>विदधति तटे भूभृन्नद्यः क्वणज्जलरङ्कुणी ॥१२९३॥</p>
<p>कापालिकस्य ।</p>
<p>निदाघद्राघीयः क्लमकमठकण्ठाकुलभिदाम्</p>
<p>इदानीमुद्देशाः प्रतिपुलिनमर्घन्ति सरिताम् ।</p>
<p>समन्तादुन्मीलन्नवनिचुलकुज्जेषु रभसा</p>
<p>दवस्फारक्रीडासुखमुखरदात्यूहसुहृदः ॥१२९४॥</p>
<p>हरेः ।</p>
<p>इह गुरुजलभारपूर्णगर्भाः</p>
<p>प्रदरदरीभ्रमभूरिभीमवेगाः ।</p>
<p>तटकटकनियुध्यमानवेणी</p>
<p>द्विगुणमहारवभैरवास्तटिन्यः ॥१२९५॥</p>
<p>त्रिपुरारेः ।</p>
<p>१६५. वर्षादिवसः</p>
<p>तान्येतानि शिखण्डिताण्डवगुरूनम्भोधरानम्बरे</p>
<p>तन्वानानि दिनानि नूनममृतस्यन्दीनि वन्दामहे ।</p>
<p>उद्गाढा नवनीलनीरजदृशामत्यन्तमायासिनो</p>
<p>भिद्यन्ते स्वयमेव येषु विषमा मानग्रहग्रन्थयः ॥१२९६॥</p>
<p>कस्यचित।</p>
<p>हस्तप्राप्यदिशः प्रगाढजलदप्राग्मारसंकोचित</p>
<p>व्योमानः पतयालुभिर्धनरसैराकीर्णभूमण्डलाः ।</p>
<p>अद्योद्दामनदन्नवाम्बुदचयप्रच्छन्नकीर्णोदर</p>
<p>क्रूराः पान्थवधूभिरद्भुतममी सोढाः कथं वासराः ॥१२९७॥</p>
<p>कस्यचित।</p>
<p>एते ते दिवसा वियोगिगुरवः पूरोल्लसत्सिन्धवो</p>
<p>विन्ध्यश्यामपयोदनीलनभसो नीपार्जुनामोदिनः ।</p>
<p>आसन्नप्रसवालसां सहचरीमालोक्य नीडार्थिनीं</p>
<p>चञ्चुप्रान्तकिलिञ्जसंचयपरः काकोऽपि येष्वाकुलः ॥१२९८॥</p>
<p>रन्तिदेवस्य ।</p>
<p>एते कर्बुरितातपास्तत इतः संजायमानाम्बुद</p>
<p>च्छेदैः संप्रति केतकीदलमिलद्दर्भातिथेयोदयाः ।</p>
<p>ग्रामान्तोद्गतशालिबीजयवसाश्लेषप्रहृष्यन्मनो</p>
<p>गोवाहायतगीतिगर्भितदिशो रम्याः सखे वासराः ॥१३००॥</p>
<p>कस्यचित।</p>
<p>१६६. वर्षारात्रिः</p>
<p>आसारान्तमृदुप्रवृत्तमरुतो मेघोपलिप्ताम्बरा</p>
<p>विद्युत्पातमुहूर्तदृष्टककुभः सुप्तेन्दुताराग्रहाः ।</p>
<p>धाराक्लिन्नकदम्बसम्भृतसुधामोदोद्वहाः प्रोषितैर्</p>
<p>निःसम्पातविसारिदर्दुररवा नीताः कथं रात्रयः ॥१३०१॥</p>
<p>कस्यचित। (सु.र. २२०, योगेश्वरस्य)</p>
<p>खद्योतच्छुरितान्धकारपटलाः स्पष्टस्फुरद्विद्युतः</p>
<p>स्निग्धध्वानविभावितोरुजलदोन्नाहा रटत्कम्बवः ।</p>
<p>एताः केतकभेदवासितपुरोवाताः पतद्वारयो</p>
<p>न प्रत्येमि जनस्य यद्विरहिणो यास्यन्ति सोढुं निशाः ॥१३०२॥</p>
<p>कस्यचित। (सु.र. २२८)</p>
<p>विष्वग्वातविकीर्णशीकरकणाः स्फारस्फुरद्विद्युतस्</p>
<p>तत्कालप्रतिबुद्धकेतकशिखागन्धोपदिग्धाम्बराः ।</p>
<p>दात्यूहप्रसवप्रणादितदिशः पान्थप्रियाणामभूर्</p>
<p>उन्मथ्नन्ति मनांसि मांसलघनध्वानोत्तरा रात्रयः ॥१३०३॥</p>
<p>कस्यापि ।</p>
<p>अम्भःसंभृतिमन्थराम्बुदरवैः शालूरगर्जाभर</p>
<p>प्रारब्धप्रियविप्रयुक्तयुवतीजीवग्रहे भीषणाः ।</p>
<p>विद्युद्दन्तुरितान्धकारपटला गाम्भीर्यबद्धारव</p>
<p>स्थैर्योन्मूलनशक्तयः कथममी निर्यान्ति वर्षानिशाः ॥१३०४॥</p>
<p>माधवस्य ।</p>
<p>विद्युद्दीधितिभेदभीषणतमःस्तोमान्तराः सन्तत</p>
<p>श्यामाम्भोधररोधसङ्कटवियद्विप्रोषितज्योतिषः ।</p>
<p>खद्योतोन्नमितोपकण्ठतरवः पुष्णन्ति गम्भीरतां</p>
<p>आसारोदकमत्तकीटपटलीक्वाणोत्तरा रात्रयः ॥१३०५॥</p>
<p>कस्यचित। (सु.र. २५२)</p>
<p>शरदारम्भः</p>
<p>शुभ्राभ्रं गगनं क्वचित्प्रविकसत्काशा वनाली क्वचित्</p>
<p>तोयोन्मुक्ततृणाग्रपङ्कजटिला क्षेत्रान्तभूमिः क्वचित।</p>
<p>किं च क्वापि चकोरचारुचरणन्यासार्द्रमुद्राभृतो</p>
<p>दृश्यन्ते तटिनीविमुक्तपुलिनच्छेदा मनोहारिणः ॥१३०६॥</p>
<p>संग्रामदत्तस्य ।</p>
<p>आगत्य संप्रति वियोगविसंष्ठुलाङ्गीं</p>
<p>अम्भोजिनीं क्वचिदपि क्षपितत्रियामः ।</p>
<p>एतां प्रसादयति पश्य शनैः प्रभाते</p>
<p>तन्वङ्गि पादपतनेन सहस्ररश्मिः ॥१३०७॥</p>
<p>कस्यचित।</p>
<p>धूम्रैः पक्षपुटैः पतद्भिरभितः पाण्डूदरैः खञ्जनैर्</p>
<p>आयान्तीं शरदं किरन्ति रभसाल्लाजैरिवाशाङ्गनाः ।</p>
<p>मङ्गल्यं च कलङ्कपल्लवमुखं स्मेरानना शर्वरी</p>
<p>ज्योत्स्नादर्पणगौरमिन्दुकलशं व्योमाङ्गने न्यस्यति ॥१३०८॥</p>
<p>कस्यचित। (सु.र. २६९)</p>
<p>हंसानां निवहेषु यैः कवलितैरासज्यते कूजताम्</p>
<p>अन्यः कोऽपि कषायकण्ठलुठनादाघर्घरो निस्वनः ।</p>
<p>ते सम्प्रत्यकठोरवारणवधूदन्ताङ्कुरस्पर्धिनो</p>
<p>निर्याताः कमलाकरेषु बिसिनीकन्दाङ्कुरग्रन्थयः ॥१३०९॥</p>
<p>कमलायुधस्य । (सु.र. २८४, ध्व. ४.७)</p>
<p>परावृत्ता हंसाः सपदि विगतं कल्मषमपां</p>
<p>प्रसन्नः शीतांशुः प्रसृतपटवः सूर्यकिरणाः ।</p>
<p>दिशो दीर्घीभूता गगनमसिवर्णं च विपुलं</p>
<p>नियन्ता विन्ध्याद्रेर्विदितमुदितोऽसौ मुनिवृषा ॥१३१०॥</p>
<p>योगेश्वरस्य ।</p>
<p>१६८. शरत्</p>
<p>यद्यप्यहं शशिमुखि विमलाम्बरश्रीर्</p>
<p>बन्दूकपुष्परुचिराधरपल्लवापि ।</p>
<p>धिङ्मां तथापि गलितोरुपयोधरत्वाद्</p>
<p>इत्युच्चकैः शरदियं वहतीव तापम् ॥१३११॥</p>
<p>मनोविनोदस्य । (सु.र. २६७)</p>
<p>वराहानाक्षेप्तुं कलमकवलप्रीत्यभिमुखा</p>
<p>निदानीं सीमानं प्रति विहितमञ्चाः स्वपतिभिः ।</p>
<p>कपोतैः पोतार्थं कृतनिविडनीडा विटपिनः</p>
<p>शिवाभिर्वल्मीकाः खरनखरखातोदरमृदः ॥१३१२॥</p>
<p>शतानन्दस्य । (सु.र. २८५)</p>
<p>तीक्ष्णं रविस्तपति नीच इवाचिराढ्यः</p>
<p>शृङ्गं रुरुस्त्यजति मित्रमिवाकृतज्ञः ।</p>
<p>तोयं प्रसीदति मुनेरिव धर्मचिन्ता</p>
<p>कामी दरिद्र इव शोषमुपैति पङ्कः ॥१३१३॥</p>
<p>भासस्य । (सु.र. २७६, Sव्१८२१, शा.प. ३९०७, सू.मु. ६२.३)</p>
<p>कान्तानां वदनेन्दुकान्तिमधुना धत्ते सुधादीधितिः</p>
<p>खेलत्खञ्जनपङ्क्तयो मृगदृशां तन्वन्ति नेत्रश्रियम् ।</p>
<p>पद्मानि श्वसितस्य सौरभमभिद्रुह्यन्ति वामभ्रुवाम्</p>
<p>अभ्यस्यन्ति च राजहंसवनिताः पीनस्तनीनां गतिम् ॥१३१४॥</p>
<p>लक्ष्मीधरस्य ।</p>
<p>वस्त्रायन्ते नदीनां सितकुसुमधराः शक्रसङ्काशकाशाः</p>
<p>काशाभा भान्ति तासां नवपुलिनगताः श्रीनदीहंसहंसाः ।</p>
<p>हंसाभाम्भोदयुक्तः शरदमलपटुर्मेदिनीचन्द्र चन्द्रश्</p>
<p>चन्द्राङ्कः शारदस्ते जयकृदुपनतो विद्विषां कालकालः ॥१३१५॥</p>
<p>वामनस्य ।</p>
<p>१६९. शरन्नदी</p>
<p>पारावारप्रकटपुलिनाभ्युगमोत्तारपाण्डुर्</p>
<p>लीलावर्तस्तिमितचलनव्यञ्जितोद्देशनिम्ना ।</p>
<p>क्रौञ्चीजानुद्वयसपयसामन्तरीपोदरेषु</p>
<p>स्वच्छा वेणिर्मदयति मनः शारदीनां नदीनाम् ॥१३१६॥</p>
<p>कस्यचित।</p>
<p>खेलत्खञ्जनलोचनाः खगनखक्षुण्णान्तरीपो रवः</p>
<p>स्रस्तैः शैवलकुन्तलैरविरतस्मेरारविन्दाननाः ।</p>
<p>वर्षारात्रिघनोपभोगकथयेवालीर्मरालाङ्गनाः</p>
<p>प्रीणन्त्यद्य शरत्प्रभातमिलिता नीचस्वनैरापगाः ॥१३१७॥</p>
<p>कस्यचित।</p>
<p>पूर्वं वारिधप्रसङ्गसमये नापूरितैः कुक्षिभिर्</p>
<p>या गर्भिण्य इवातिभारगुरवो निःसेव्यतामागताः ।</p>
<p>एताः संप्रति ता विभान्त्यकुलषाः क्षामाभिरामाङ्गिकाः</p>
<p>कूजत्सारसपोतपीतपयसो नद्यः प्रसूता इव ॥१३१८॥</p>
<p>काश्मीरकभोगकर्मणः । (Sव्१८२५, सू.मु. ६२.२१)</p>
<p>पूरापायप्रकटविटपाः पर्यटत्खञ्जरीटा</p>
<p>क्रान्तप्रान्ताः प्रसभविलसद्राजहंसावतंसाः ।</p>
<p>अद्यानन्दं दधति विचरच्चक्रवाकोग्रचञ्चु</p>
<p>ग्रासत्रासप्रचलशफरस्मेरनीरास्तटिन्यः ॥१३१९॥</p>
<p>डिम्बोकस्य । (सु.र. २८८)</p>
<p>इमास्ताः कस्तूरीप्रखरखुरटङ्कक्षततटास्</p>
<p>तटिन्योऽरण्यानीमनु कमलिनीच्छन्नसलिलाः ।</p>
<p>जले यासां हंसा बिसकिसलयग्रासरसिकाः</p>
<p>सलीलं लीयन्ते युवतिगतिविद्यैकगुरवः ॥१३२०॥</p>
<p>मन्मोकस्य ।</p>
<p>१७०. शरत्खञ्जनः</p>
<p>दूरोत्पुच्छः सलयचरणो लम्बलोलत्पतत्तूः</p>
<p>कण्टेनोच्चैर्मदकलरुतस्तोकवाचालचञ्चुः ।</p>
<p>हर्षाश्रूर्मिस्तिमितनयनन्यस्तसोत्कण्ठदृष्टेः</p>
<p>कंचित्कालं नटति निकटे खञ्जरीटः प्रियायाः ॥१३२१॥</p>
<p>मनोविनोदस्य । (सु.र. २७४)</p>
<p>मुहुरलसितपुच्छप्रेङ्खितैः प्रेयसीनां</p>
<p>मनसि मनसिजस्य प्रीतिमुद्द्योतयन्ति ।</p>
<p>नवकनबकपत्रच्छत्रसूनानुकूल</p>
<p>स्थलकवलितकीटाः खञ्जरीटाश्चरन्ति ॥१३२२॥</p>
<p>अपिदेववामनदेवयोः ।</p>
<p>अयं मेघव्यूहे बलिनि परिपन्थिन्यपसृते</p>
<p>शरज्जन्याः स्वैरं हसितमिव हर्षादविरतम् ।</p>
<p>पयःपूरभ्रंशक्रमजनितसोपानसिकते</p>
<p>नदीतीरे धीरं चरति विशदः खञ्जनगणः ॥१३२३॥</p>
<p>सुवर्णस्य ।</p>
<p>संप्रति दिगङ्गनानां</p>
<p>शरन्निराकृतघनान्धपटलानाम् ।</p>
<p>खञ्जनकटाक्षपातैः</p>
<p>कर्बुरितं गगनमाभाति ॥१३२४॥</p>
<p>कस्यचित।</p>
<p>मधुरमधुरं कूजन्नग्रे पतन्मुहुरुत्पतन्न्</p>
<p>अविरलचलत्पुच्छः स्वेच्छं विचुम्ब्य चिरं प्रियाम् ।</p>
<p>इह हि शरदि क्षीवः पक्षौ विधूय मिलन्मुदा</p>
<p>मदयति रहः कुञिजे मञ्जुस्थलीमधि खञ्जनः ॥१३२५॥</p>
<p>जयदेवस्य ।</p>
<p>१७१. हेमन्तः</p>
<p>यात्रालग्नं शिशिरमरुतां बान्धवः कुन्दलक्ष्याः</p>
<p>कालं सोऽयं कमलसरसां सम्पदः कालभूतः ।</p>
<p>निद्राव्याजाज्जडिमविधुरा यत्र गाढे हिमर्तौ</p>
<p>रामाः कण्ठग्रहमशिथिलं प्रेयसामाद्रियन्ते ॥१३२६॥</p>
<p>कस्यचित। (सु.र. २९३)</p>
<p>गर्वायन्ते पलालं प्रति पथिकशतैः पामराः स्तूयमाना</p>
<p>गोपान्गोगर्भिनीनां सुखयति बहलो रात्रिरोमन्थबाष्पः ।</p>
<p>प्रातः पृष्ठावगाढप्रथमरविरुचिर्ग्रामसीमोपशल्ये</p>
<p>शेते सिद्धार्थपुष्पच्छदनिचितहिमक्लिन्नपक्ष्मा महोक्षः ॥१३२७॥</p>
<p>योगेश्वरस्य । (सु.र. २९७)</p>
<p>दिग्भागेषु हिमावृतिः प्रतिदिनं सान्द्रापि सान्द्रायते</p>
<p>प्रालेयैः पिहितप्रभो दिनपतिर्मन्दोऽपि मन्दायते ।</p>
<p>भर्तुर्मान्द्यशुचेव हन्त दिवसः क्षीणोऽप्ययं क्षीयते</p>
<p>तत्संकोचनिरर्गलेव रजनी दीर्घापि दीर्घायते ॥१३२८॥</p>
<p>लक्ष्मीधरस्य ।</p>
<p>पाकं यत्र न याति पाणिजभ्दिआ यत्रातिशीतार्तिभिर्</p>
<p>मानच्छेदनिवेदनं रतिकलावृत्तिक्षमा यत्क्षपा ।</p>
<p>जारन्यस्तरदच्छदव्रणसमाधानाय यन्मारुतस्</p>
<p>तेऽमी संततकूटक्ÿप्तकुलटामोदा मुदे वासराः ॥१३२९॥</p>
<p>आचार्यगोपीकस्य ।</p>
<p>उद्ग्रीवा विवृतारुणास्यकुहरास्तृष्णाचलत्तालवः</p>
<p>पक्षासम्भववेपमानतनवः प्रोड्डीय किञ्चिन्मुहुः ।</p>
<p>अन्योन्याक्षमिणः शरारिशिशवः प्रातर्नदीरोधसि</p>
<p>प्रालेयाम्बु पिबन्ति वीरणदलद्रोणी प्रणालीस्रुतम् ॥१३३०॥</p>
<p>कस्यचित। (सु.र. ११५१)</p>
<p>१७२. हेमन्तरात्रिः</p>
<p>अन्तर्मन्युविभिन्नदीर्घरसितप्रोद्भूतकण्ठव्यथैर्</p>
<p>आक्रुष्टास्तटिनीषु कोकमिथुनैर्यावन्निशीथं मिथः ।</p>
<p>शीतोज्जागरजम्बुकौघमुखरग्रामोपकण्ठस्थलाः</p>
<p>कृच्छ्रेणोपरमन्ति पान्थगृहिणीचिन्तायता रात्रयः ॥१३३१॥</p>
<p>अभिनन्दस्य ।</p>
<p>विश्रामं भज तालवृन्त सुमनोवैकक्षक क्षम्यतां</p>
<p>श्रीखण्डद्रव वन्दितोऽसि सुमनोहाराः पुनर्दर्शनम् ।</p>
<p>दीपे संप्रति कर्मसाक्षिणि परीरम्भाय वामभ्रुवाम्</p>
<p>एकोऽपि प्रभवन्ति हैमननिशायामा निशायामिनः ॥१३३२॥</p>
<p>शुभाङ्कस्य ।</p>
<p>प्रोद्यत्प्रौढप्रियङ्गुद्युतिभृतिविदलत्कुन्दमाद्यद्द्विरेफे</p>
<p>काले प्रालेयवातप्रचलविकसितोद्दाममन्दारदाम्नि ।</p>
<p>येषां नो कण्ठलग्ना क्षणमपि तुहिनक्षोददक्षा मृगाक्षी</p>
<p>तेषामायामियामा यमसदनसमा यामिनी याति यूनाम् ॥१३३३॥</p>
<p>कस्यचित। (Sव्१८४३, शा.प. ३९२४)</p>
<p>विलासिनां भाग्यविजृम्भितेन</p>
<p>यस्मिन्द्वयं साधु कृतं विधात्रा ।</p>
<p>यदङ्गनानां विपुलस्तनोष्मा</p>
<p>व्यधायि दीर्घाश्च कृता रजन्यः ॥१३३४॥</p>
<p>पुरुषोत्तमदेवस्य ।</p>
<p>हिमधवलकान्तिकेशी मन्दद्युतितारका बृहत्तिमिरा ।</p>
<p>द्विगुणीभूता रजनी वृद्धेव शनैः शनैर्याति ॥१३३५॥</p>
<p>कस्यचित। (Sव्१८३२, शा.प. ३९१९, सू.मु. ६३.६)</p>
<p>१७६. हेमन्तहालिकः</p>
<p>लघुनि तृणकुटीरे क्षेत्रकोणे यवानां</p>
<p>नवकलमपलालस्रस्तरे सोपधाने ।</p>
<p>परिहरति सुषुप्तं हालिकद्वन्द्वमारात्</p>
<p>स्तनकलशमहोष्माबद्धरेखस्तुषारः ॥१३३६॥</p>
<p>भवभूतेः (द.रू. ४.२२, Sव्१८४०, सु.र. २९९, शा.प. ३९२२, सू.मु. ६३.१५)</p>
<p>इदानीमर्घन्ति प्रथमकलमच्छेदमुदिता</p>
<p>नवीनान्धस्थालीपरिमलमुचो हालिकगृहाः ।</p>
<p>उदञ्चद्दोर्लीलारणितवलयाभिर्युवतिभिर्</p>
<p>गृहीतप्रोत्क्षिप्तभ्रमितमसृणोद्गीर्णमुसलाः ॥१३३७॥</p>
<p>योगेश्वरस्य । (सु.र. ३१४)</p>
<p>भद्रं ते सदृशं यदध्वगशतैः कीर्तिस्तवोद्गीयते</p>
<p>स्थाने रूपमनुत्तमं सुकृतिना दानेन कर्णो जितः ।</p>
<p>इत्यालोक्य चिरं दृशा कृपणया दूरागतेन स्तुतः</p>
<p>पान्थेनैकपलालमुष्टिरुचिना गर्वायते हालिकः ॥१३३८॥</p>
<p>तस्यैव (स.क.आ. ३.८, सु.र. ३०५, शा.प. ५८१, सू.मु. ९६.२)</p>
<p>आहूतो हालिकेनाश्रुतमिव वचनं तस्य कृत्वा क्षणैकं</p>
<p>तिष्ठासुस्तब्धरोमा कथमपि विटपं निःसमीरं विहाय ।</p>
<p>दोर्भ्यामावृत्य वक्षःस्थलमलसगतिर्दीनपादप्रचारः</p>
<p>शीत्कारोत्कम्पभिन्नस्फुटदधरपुटः पामरः क्षेत्रमेति ॥१३३९॥</p>
<p>कस्यचित।</p>
<p>क्षेत्रोपान्तपलायमानशशकद्वन्द्वं निरीक्ष्यापरान्</p>
<p>आहूयातिरसेन कर्षकजनानारब्धकोलाहलाः ।</p>
<p>हस्तावापितदात्ररज्जुलगुडैर्वृद्धैरवृद्धैः सह</p>
<p>त्यक्त्वा शालिचिकर्तिषामित इतो धावन्त्यमी पामराः ॥१३४०॥</p>
<p>कस्यचित। (सु.र. ३००)</p>
<p>१७४. हेमन्तपथिकः ।</p>
<p>मातर्धर्मपरे दयां कुरु मयि श्रान्ते च वैदेशिके</p>
<p>द्वारालिन्दककोणकेषु निभृतं स्थित्वा क्षिपामि क्षपाम् ।</p>
<p>इत्येवं गृहिणीप्रचण्डवदनावाक्येन निर्भर्त्सितो</p>
<p>हस्तन्यस्तपलालमुष्टिविभवः पान्थः शनैर्गच्छति ॥१३४१॥</p>
<p>शतानन्दस्य । (Sव्२४१६, शा.प. ५८०, सू.मु. ९६.३, सु.र. १३१६)</p>
<p>स्वैरं संचरति प्रदोषमरुति त्वङ्गत्तुषारे जरत्</p>
<p>तन्तुच्छेदविशीर्णसन्धिशकलव्याकृष्टकन्थाञ्चलः ।</p>
<p>शीतार्तः करुणार्द्रहालिकविनिर्दिष्टे क्षिपामि क्षपां</p>
<p>इत्युच्चार्य पलालकूटकुहरे श्रान्तः प्रसुप्तोध्वगः ॥१३४२॥</p>
<p>कस्यचित।</p>
<p>रुन्धानः कर्णसन्धी शिशिरभरभयात्पाणियुग्मेन गाढं</p>
<p>बाढं विन्यस्य बाहुद्वयमुरसि रणद्दन्तपङ्क्तिः समन्तात।</p>
<p>अष्टीवद्भ्यां विचुम्बन्निपतितचिबुकं पृष्ठमात्रं हिमर्तौ</p>
<p>शेते संछाद्य सद्यस्त्रुटितचिरजरत्कन्थया पान्थरङ्कः ॥१३४३॥</p>
<p>सुव्रतदत्तस्य ।</p>
<p>पुण्यानौ पूर्णवाञ्छः प्रथममगणितप्लोषदोषः प्रदोषे</p>
<p>पान्थस्तप्त्वा प्रसुप्तः प्रतततनुतृणे धामनि ग्रामदेव्याः ।</p>
<p>उत्कम्पी कर्पटार्घे जरति पदहतिच्छिद्रिते च्छिन्ननिद्रो</p>
<p>वाते वाति प्रकमं हिमकणिनि कणन्कोणतः कोणमेति ॥१३४४॥</p>
<p>बाणस्य । (Sव्१८५७, शा.प. ३९४६, सू.मु. ६४.१२, सु.र. १३०५)</p>
<p>संविष्टो ग्रामदेव्यास्तृणघटितकुटीकुड्यकोणैकदेशे</p>
<p>शीते संवाति वायौ हिमकणिनि कणहन्तपङ्क्तिद्वयाग्रः ।</p>
<p>पान्थः कन्थां निशीथे परिकलितजरत्तन्तुसन्तानगुर्वीं</p>
<p>ग्रीवापादाग्रजानुद्वयघटनरटत्कर्पटां प्रावृणोति ॥१३४५॥</p>
<p>तस्यैव । (शा.प. ३९४७, सू.मु. ६४.१३)</p>
<p>१७५. शिशिरः</p>
<p>धन्यानां वरपूरितमुखश्यामाङ्गनालिङ्गन</p>
<p>प्राप्तानेकसुखप्रमोदवपुषां रम्यस्तुषारोद्गमः ।</p>
<p>अस्माकं तु विदीर्णखण्डितपटप्रच्छादितोद्घाटित</p>
<p>क्रोडस्वीकृतजानुवेपथुमतां चेतः परं सीदति ॥१३४६॥</p>
<p>कस्यचित। (सु.र. ३१२)</p>
<p>विरहिवनितावक्त्रौपम्यं बिभर्ति निशापतिर्</p>
<p>गलितविभवस्याझेवाद्य द्युतिर्मसृणा रवेः ।</p>
<p>अभिनववधूरोषस्वादुः करीषतनूनपाद्</p>
<p>असरलजनाशेल्षक्रूरस्तुषारसमीरणः ॥१३४७॥</p>
<p>भासस्य । (सु.र. ३१७, अभिनन्दस्य)</p>
<p>एते वामविलोचनाकुचसखैः सोढव्यशीतार्तयः</p>
<p>प्राप्ताः पश्चिमसैन्धवस्य मरुतः प्रेमच्छिदो वासराः ।</p>
<p>यत्रापास्य पुराणपङ्कजमयं देवः सशृङ्गारभूर्</p>
<p>आदत्ते नवकुन्दकुड्मलशिखानिर्माणमन्यद्धनुः ॥१३४८॥</p>
<p>प्रभाकरस्य</p>
<p>कम्पन्ते कपयो भृशं जडकृशं गोजाविकं ग्लायति</p>
<p>श्वा चुल्लीकुहरोदरं क्षणमपि क्षिप्तोऽपि नैवोज्झति ।</p>
<p>शीतार्तिव्यसनातुरः पुनरयं दीनो जनः कूर्ववत्</p>
<p>स्वान्यङ्गानि शरीर एव हि निजे निह्नोतुमाकाङ्क्षति ॥१३४९॥</p>
<p>शतानन्दस्य । (स.क.आ. ३.१०, सु.र. ३१३ लक्ष्मीधरस्य, सू.मु. ६३.१७)</p>
<p>पाकक्षामतिलाः समुत्सुकयितुं शक्ताः कपोतान्भुवः</p>
<p>श्यामत्वं फलपीड्यमानकुसुमानापद्यते सर्षपान।</p>
<p>वायुर्व्यस्तशणस्तुषारकणवानभ्येति कम्पप्रदः</p>
<p>पान्थैः शुष्कविवादबद्धकलहैः पुण्याग्निरासेव्यते ॥१३५०॥</p>
<p>योगेश्वरस्य । (सु.र. ३१५)</p>
<p>१७६. शिशिरग्रामः</p>
<p>आभोगिनः किमपि सम्प्रति वासरान्ते</p>
<p>सम्पन्नशालिफलपल्लवितोपशल्याः ।</p>
<p>ग्रामास्तुषारभरबन्धुरगोमयाग्नि</p>
<p>धूमावलीवलयमेखलिनो हरन्ति ॥१३५१॥</p>
<p>अभिनन्दस्य । (सु.र. ३०३)</p>
<p>उद्वेगं जनयन्ति संचितवृषव्याप्ताजिरोपान्तकाः</p>
<p>प्रातः शीर्णकुटीरपुञ्जितलताशिम्बीतुषाराविलाः ।</p>
<p>ग्रामा गोमयधूमसंततिपरिक्लिष्टारुणश्मश्रुभिर्</p>
<p>वृद्धैः कुड्यनिवातलीननिभृतैरभ्यर्थ्यमानातपाः ॥१३५२॥</p>
<p>योगेश्वरस्य ।</p>
<p>शालिच्छेदसमृद्धहालिकगृहाः संसृष्ट=नीलोत्पल</p>
<p>स्निग्धश्यामयवप्ररोहनिविडव्यादीर्घसीमोदराः ।</p>
<p>मोदन्ते परिवृत्तधेन्वनडुहच्छायाः पलालैर्नवैः</p>
<p>संसक्तध्वनदिक्षुयन्त्रमुखरा ग्रामा गुडामोदिनः ॥१३५३॥</p>
<p>कस्यचित।</p>
<p>जातोक्षोत्सुकगृष्टिभीषितशिशुत्रासार्तनारीगणाः</p>
<p>खिन्नास्तीर्णनवीनशालिसुरभिस्फीतोपलिप्ताजिराः ।</p>
<p>नेदीयः खलमृद्यमानमृदितस्तूपीकृतव्रीहयः</p>
<p>पान्थप्रार्थ्यपलालगोपनपराः प्रायोऽद्य पल्लीगृहाः ॥१३५४॥</p>
<p>विरिञ्चेः ।</p>
<p>सीमान्तास्तुहिनागमे हलहतव्यासर्पित्शस्याटवीन्</p>
<p>अष्टप्रावरणा यवाङ्कुरचयं रोमाञ्चवद्बिभ्रति ।</p>
<p>ग्रामाः शालिपलालपिङ्गलखलप्रान्तज्वलत्पावक</p>
<p>प्रोद्यन्मांसलधूमकम्बलमलं शीतालवो भेजिरे ॥१३५५॥</p>
<p>पियाकस्य ।</p>
<p>१७७. शिशिरशस्यानि</p>
<p>माषीणं मुषितं यवेषु यवसश्यामच्छविः शीर्यते</p>
<p>ग्रामान्ताश्च मधूकधूसरभुवः स्मेरं यवानीवनम् ।</p>
<p>पुष्पाढ्याः शतपुष्पिकाः फलभृतः सिद्ध्यन्ति सिद्धार्थकाः</p>
<p>स्निग्धाः वास्तुकवास्तवः स्तवकितस्तम्बा च कुस्तुम्बरी ॥१३५६॥</p>
<p>शुभाङ्कस्य । (सु.र. ३२१, शुभाङ्गस्य)</p>
<p>सिद्धार्थाः फलसूचिबन्धगुरुभिर्लोलन्त्यमी पल्लवैर्</p>
<p>उच्छिन्दन्त्यध एव बन्धुरतया कोलीफलान्यर्भकाः ।</p>
<p>पाकप्रश्लथपत्रकोषदलनव्यक्ताङ्कुरग्रन्थयो</p>
<p>निष्ठीवन्त्यपि हस्तयन्त्रकलिताः पुण्ड्रेक्षयष्ट्यो रसम् ॥१३५७॥</p>
<p>वाचस्पतेः (सु.र. ३१६)</p>
<p>ईषल्लोमशभावभाञ्जि कपिशश्यामानुबन्धच्छवी</p>
<p>लिप्तत्वञ्चि चकोरकीरहरितोन्मेषीणि माषीलताः ।</p>
<p>एतास्तर्कय बालवानरवधूहस्ताङ्गुलीलब्धिम</p>
<p>स्पर्धावन्ति फलानि बिभ्रति परीणामाभिरामश्रियः ॥१३५८॥</p>
<p>वसुकल्पदत्तस्य</p>
<p>सिद्धार्थयष्टिषु यथोदयहीयमान</p>
<p>सन्तानबद्धफलसूचितपरम्परासु ।</p>
<p>विच्छिद्यमानकुसुमासु जनिक्रमेण</p>
<p>पाकक्रमः कपिशिमानमुपादधाति ॥१३५९॥</p>
<p>लक्ष्मीधरस्य । (सु.र. ११८४, कस्यचित्)</p>
<p>यवानीवल्लीभिः कपिशहरिताभिर्दिशि दिशि</p>
<p>श्रयन्ते सीमानः किमपि कमनीयत्वमधुना ।</p>
<p>प्रथन्ते प्लक्षाणामपि च कुटिलाः काननभुवां</p>
<p>विलीनाशाबन्धाः शुकशिशुकतुण्डच्छविमुषः ॥१३६०॥</p>
<p>भूषणस्य ।</p>
<p>१७८. शिशिरसुखम्</p>
<p>द्वारं गृहस्य पिहितं शयनस्य पार्श्वे</p>
<p>वह्निर्ज्वलत्युपरि तूलपटो गरीयान।</p>
<p>अङ्केऽनुकूलमनुरागवशात्कलत्रं</p>
<p>इत्थं करोति किमसौ स्वपतस्तुषारः ॥१३६१॥</p>
<p>बाणस्य । (Sव्१८५३, शा.प. ३९४०)</p>
<p>उष्मायमाणस्तनमण्डलीभिर्</p>
<p>वाराङ्गनाभिः स्फुटविभ्रमाभिः ।</p>
<p>आलिङ्गिता रात्रिषु शैशिरीषु</p>
<p>ते शेरते यैः प्रणतो शशाङ्कः ॥१३६२॥</p>
<p>कस्यचित।</p>
<p>मसृणघुसृणालेपस्तल्पं मरालतनूरुहैः</p>
<p>कुवलयदृशां गाढाश्लेषो विधूमहुताशनः ।</p>
<p>शिशिरसमये यद्येतानि प्रयान्ति सहायतां</p>
<p>सुरपतिपदारोहे वाञ्छा मनस्तव लाञ्छनम् ॥१३६३॥</p>
<p>शङ्करस्य ।</p>
<p>सद्यो धूपितमुत्प्रदीपमभितः संरुद्धवातायनं</p>
<p>शुभ्रं वेश्म मरालपक्ष्ममृदुला शय्या सचन्द्रातपा ।</p>
<p>अङ्के कुङ्कुमपिञ्जरा च रमणी पूगं मुखे नूतनं</p>
<p>स्याच्चेतद्विधिवञ्चितः स्पृहयति प्रावारभाराय कः ॥१३६४॥</p>
<p>विरिञ्चेः ।</p>
<p>चूडागर्भनिवेशिदामविकलं मुक्ताफलैर्भूषणैः</p>
<p>स्त्रीणां कुङ्कुमपिच्छिलाः स्तनभुवो गूढोदरं मन्दिरम् ।</p>
<p>द्वित्रास्तूलपटाः प्रसर्पदगुरुग्रामाश्च धूमोद्गमाः</p>
<p>संभोगाय भवन्ति चात्र कृतिनां दीप्ता विशालाग्नयः ॥१३६५॥</p>
<p>राजशेखरस्य । (बा.रा. ५.३६)</p>
<p>१७९. उच्चावचं</p>
<p>पश्यामो मयि किं प्रपद्यत इति स्थैर्यं मयालम्बितं</p>
<p>किं मामालपतीत्ययं खल शठः कोपस्तयाप्याश्रितः ।</p>
<p>इत्यन्योन्यविलक्षदृष्टिचतुरे तस्मिन्नवस्थान्तरे</p>
<p>सव्याजं हसितं मया धृतिहरो बाष्पस्तु मुक्तस्तया ॥१३६६॥</p>
<p>अमरोः (अमरु २०, Kउवल्., १८५)</p>
<p>परिम्लाने माने मुखशशिनि तस्याः करधृते</p>
<p>मयि क्षीणोपाये प्रणिपतनमात्रैकशरणे ।</p>
<p>तया पक्ष्मप्रान्तव्रजपुटनिरुद्धेन सहसा</p>
<p>प्रसादो बाष्पेन स्तनतटविशीर्णेन कथितः ॥१३६७॥</p>
<p>तस्यैव (अमरु २१, Sभ्१६०८, सू.मु. ५८.१)</p>
<p>गते प्रेमाबन्धे प्रणयबहुमाने विगलिते</p>
<p>निवृत्ते सद्भावे जन इव जने गच्छति पुरः ।</p>
<p>तदुत्प्रेक्ष्योत्प्रेक्ष्य प्रियसखि गतांस्तांश्च दिवसान्</p>
<p>न जाने को हेतुर्दलति शतधा यन्न हृदयम् ॥१३६८॥</p>
<p>तस्यैव । (अमरु ३८, सु.र. ६९७, Sभ्११४१, शा.प. ३५४५, सू.मु. ८४.१, ऱस्क्२.२६३च्)</p>
<p>श्लिष्टः कण्ठे किमिति न मया मूढया प्राणनाथश्</p>
<p>चुम्बत्यस्मिन्वदनविधुतिः किं कृता किं न दृष्टः ।</p>
<p>नोक्तः कस्मादिति नववधूचेष्टितं चिन्तयन्ती</p>
<p>पश्चात्तापं वहति तरुणी प्रेम्णि जाते रसज्ञा ॥१३६९॥</p>
<p>तस्यैव । (अमरु ५६, Sव्२१४३)</p>
<p>यावत्त्वच्चरितं प्रसङ्गत इव प्रस्तौमि तावत्त्वया</p>
<p>वन्दे तानहमित्युदीर्य शिरसा न्यस्तः प्रणामाञ्जलिः ।</p>
<p>तद्यावच्च रुषेव दोषमपि ते पृच्छामि नाभाष्य मां</p>
<p>निःश्वासैः कियदंशुभिश्च कियदाख्यातं तवागस्तया ॥१३७०॥</p>
<p>गोतिथीयदिवाकरस्य ।</p>
<p>इति श्रीधरदासकृते सदुक्तिकर्णामृते द्विईत्येऽस्मिन्</p>
<p>मदयतु सुहृदय हासं शृङ्गाराख्यः प्रवाहोऽयम् ।</p>
<p>**इति श्रीमहामाण्डलिकश्रीधरदासकृते सदुक्तिकर्णामृते **</p>
<p>**शृङ्गारप्रवाहो नाम द्वितीयः । **</p>
<p>(वीचयः १७९ । श्लोकाः ८९५ ।)</p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-</strong></p>
<p><strong>(३) चाटुप्रवाहवीचयः</strong></p>
<p>चाटुः संमुखचाटुर्विद्यागुणधर्मरूपमथ दृष्टिः ।</p>
<p>भुजकरचरणं प्रेयोऽभिधानमत्युक्तिचित्रोक्ती ॥१॥</p>
<p>अपि कार्यगती देशाश्रयौ च दानं दरिद्रभरणं च ।</p>
<p>अतिदानमपि च विक्रमपौरुषशौर्यप्रतापतेजांसि ॥२॥</p>
<p>गजवाजिनावनीकं खड्गोद्भुतखड्गकुपितकृपाणौ ।</p>
<p>चापं प्रयाणभोगावलितूर्यस्वानसैनिकरजांसि ॥३॥</p>
<p>अश्वरजोरणधूलिर्युद्धं युद्धस्थली च दिग्विजयः ।</p>
<p>रिपुरिपुनगरीसम्भ्रमवैरिवधूवैरियोषिदश्रूणि ॥४॥</p>
<p>अरिनगरवैरिभवने यशसा वीर्यं यशः प्रशस्तयशः ।</p>
<p>कीर्तिः सवीर्यकीर्तिः प्रशस्तकीर्तिश्च कीर्तिगीतिश्च ॥५॥</p>
<p>उच्चावचं चतुर्भिर्युतया पञ्चाशताथ वीचीनाम् ।</p>
<p>श्रीधरदासेन कृतः कृतिना चाटुप्रवाहोऽयम् ॥६॥</p>
<p>ओ)०(ओ</p>
<p>१. सामान्यचाटुः</p>
<p>स्वामिन्नम्बुजनाथ धूर्जटिशिरश्चूडामणे चन्द्रमः</p>
<p>पादौ वां प्रणतोऽस्मि साधु वदतं क्षत्रप्रसूती युवाम् ।</p>
<p>राजा यद्युपसेविताङ्घ्रिरखिलक्ष्मापालचूडाशतैर्</p>
<p>आसीदस्ति भविष्यति क्षितितले श्रीभोजदेवोपमः ॥१३७१॥</p>
<p>छित्तिपस्य ।</p>
<p>कालिन्दि ब्रूहि कुभोद्भवजलधिरहं नाम गृह्णासि कस्माच्</p>
<p>छत्रोर्मे नर्मदाहं त्वमपि वदसि मे नाम कस्मात्सपत्न्याः ।</p>
<p>मालिन्यं तर्हि कस्मादनुहरसि मिलत्कज्जलैर्मालवीनां</p>
<p>बाष्पाम्भोभिः किमासां समजनि कुपितः कुन्तलक्षोणिपालः ॥१३७२॥</p>
<p>तस्यैव ।</p>
<p>दृप्तोद्दामकरीन्द्रवृन्दशितिमच्छायेषु नारार्थिषु</p>
<p>पाथोदेषु तटाभिधातदिक्सादारभ्य नस्ताम्यति ।</p>
<p>नूनं मालवराजदिग्जयविधौ तैः पीतमम्भोनिधेर्</p>
<p>माद्यद्गन्धगजस्रवन्मदनदीगन्धानुबिद्धं पयः ॥१३७३॥</p>
<p>तस्यैव ।</p>
<p>आवाचां व्यक्ततायाः कविपदविषयेष्वाचचष्टे समन्यो</p>
<p>मुक्तास्माभिर्न कोऽपि स्मरपदमवनौ संस्तुतः सत्यमेतत।</p>
<p>मिथयितद्भोः कथं रे ननु शतमकृथाः कुन्तलेन्द्रस्य तत्तत्</p>
<p>काव्यस्तोत्राणि धिक्त्वां जडमय न मनोरेव मूर्तिप्रभेदः ॥१३७४॥</p>
<p>उमापतिधरस्य ।</p>
<p>क्रूरे कद्रु किमात्थ दासि विनते मुक्तास्मि दत्त्वामृतं</p>
<p>तेनानायि सुधा मुधा तृणलिहो नागास्त्वया वञ्चिताः ।</p>
<p>त्वत्पापैर्मुसिताः सुताः शृणु तृणं दत्त्वाद्य यावन्मुखे</p>
<p>बङ्गक्ष्मापतिसङ्गरेऽपि यदमी जीवन्ति भूमीभुजः ॥१३७५॥</p>
<p>आचार्यगोपीकस्य ।</p>
<p>२. संमुखचाटुः</p>
<p>पूर्वः कृतात्मनामसि भग्नानां समिति पश्चिमो द्विषताम् ।</p>
<p>त्वं दक्षिणः प्रणमतां तथापि सर्वोत्तरस्त्वमसि ॥१३७६॥</p>
<p>योगेश्वरस्य ।</p>
<p>यस्य द्वीपं धरित्री स च जलधिरभूद्यस्य गण्डूषतोयं</p>
<p>तस्याश्चर्यैकमूर्तेरपि नभसि वपुर्यत्र दुर्लक्ष्यमासीत।</p>
<p>तत्पीतं त्वद्यशोभिस्त्रिभुवनमभजंस्तानि विश्रामहेतोस्</p>
<p>तच्चान्तः कैटभारेः स च तव हृदये वन्दनीयस्त्वमेव ॥१३७७॥</p>
<p>तथागतदासस्य । (सु.र. १३८९)</p>
<p>न लोपो वर्णानां न खलु परतः प्रत्ययविधिर्</p>
<p>विकारो नास्त्येव क्वचिदपि न भग्नाः प्रकृतयः ।</p>
<p>गुणो वा वृद्धिर्वा सततमुपकाराय जगतां</p>
<p>मुनेर्दाक्षीपुत्रादपि तव समर्थः पदविधिः ॥१३७८॥</p>
<p>शब्दार्णवस्य । (सु.र. १३८७)</p>
<p>त्वं षाड्गुण्यजुषां शिरोमणिरसि त्रैगुण्यमूर्तेरसाव्</p>
<p>इन्दुस्तत्र च षोडश त्वयि चतुःषष्ठिर्वलन्ते कलाः ।</p>
<p>तस्यैकं ननु मण्डलं तव नव क्ष्मामण्डलीसिद्धयस्</p>
<p>तेजश्चन्द्रमसो नृचन्द्र भवतश्चैवं दवीयोऽन्तरम् ॥१३७९॥</p>
<p>लङ्गदत्तस्य ।</p>
<p>पीयूषं विषमप्यसूत जलधिः कान्तेः कलङ्कस्य च</p>
<p>स्थानं शीतरुचिः स्वभावकठिनो दाता च कल्पद्रुमः ।</p>
<p>अक्षीणप्रणयामृतस्य कलुषैरपृष्टमूर्तेरसं</p>
<p>क्षिप्तत्यागरसोदयस्य भवतः साम्यं समभ्येतु कः ॥१३८०॥</p>
<p>शरणदेवस्य ।</p>
<p>३. विद्या</p>
<p>वाचं निष्प्रथयन्ति मेयमखिलं पुष्णन्ति मुष्णन्ति च</p>
<p>प्रज्ञालाञ्छनमद्वयं प्रसुवते सारस्वतः ब्राह्मणः ।</p>
<p>सौभाग्यं दुहते श्रियं विदधति श्वः श्रेयसे तन्वते</p>
<p>भिन्दन्ति भ्रममुक्तयस्तव सतामष्टौ महासिद्धयः ॥१३८१॥</p>
<p>भट्टवामदेवस्य ।</p>
<p>जाताः स्मः प्रतिवेशिनः पदविदां जानन्ति नः श्रोत्रियाः</p>
<p>षट्कर्माध्वनि गच्छतां च विदुषां सार्थे प्रपन्ना वयम् ।</p>
<p>दृष्टाः स्मः कविविद्यया मुकुलितैर्नत्रत्रिभागैश्चिरं</p>
<p>किं विद्मः कियदन्यथास्तु निकषग्रावा भवादृग्जनः ॥१३८२॥</p>
<p>विद्यापतेः ।</p>
<p>अग्राह्यं श्रवणस्य भूषणमलङ्कारो न भावोचितः</p>
<p>कण्ठस्याञ्जनमुज्ज्वलं नयनयोः सूक्ष्मत्वमावेक्षितुम् ।</p>
<p>वक्त्रस्य क्षणिकोऽधिवासनविधिः कान्ते प्रिये नाभव</p>
<p>सौभाग्यप्रतिकर्मनिर्मितमहाविद्यैव येनात्मनः ॥१३८३॥</p>
<p>शुक्षोकस्य ।</p>
<p>कश्चिद्वाचो रचयितुमलं वोढुमेवापरस्ताः</p>
<p>सा कल्याणी मतिरुभयथा विस्मये नस्तनोति ।</p>
<p>नन्वेकस्मिन्नतिशयवतां सन्निवेशो गुणानाम्</p>
<p>एकः सूते कनकमनलस्तत्परीक्षाक्षमोऽन्यः ॥१३८४॥</p>
<p>कालिदासस्य । (सु.र. १७२३)</p>
<p>देवः सर्वविवेचनैकनिपुणो देवः कवित्वे गुरुर्</p>
<p>देवस्तर्कनिशातनिर्मलमतिः श्रीराजचूडामणिः ।</p>
<p>इत्याकर्ण्य विजृम्भमाणपुलकस्फीता विरिशेर्मुखाः</p>
<p>सङ्गेष्वद्य सरस्वती … कृच्छ्रेण संमास्यति ॥१३८५॥</p>
<p>वसुकल्पस्य ।</p>
<p>४. गुणः</p>
<p>आबाल्याधिगमान्मयैव गमितः कोटिं परामुन्नतेर्</p>
<p>अस्मत्सङ्कथनेन पार्थिवसुतः सम्प्रत्यसौ लज्जते ।</p>
<p>इत्थं खिन्न इवात्ययेन यशसा दत्तोऽवलम्बोऽम्बुधेर्</p>
<p>यातस्तीरतपोवनानि भवतो वृद्धो गुणानां गणः ॥१३८६॥</p>
<p>श्रीहनूमतः । (सु.र. १४३३, सू.मु. ९७.१४)</p>
<p>सूर्यो धामवतां न किं न किमयं प्रह्लादकश्चन्द्रमा</p>
<p>गम्भीरो न किमम्बुधिः क्षितिभृतां रामः स जेता न किम् ।</p>
<p>किं त्वेकैकगुणस्तुतौ न हि वयं शक्तास्तदेतद्गण</p>
<p>श्रोत्èणां सुमहोत्सवाय नृपते त्वामेकमेव स्तुमः ॥१३८७॥</p>
<p>च्छित्तिपस्य ।</p>
<p>एते शारदकौमुदीकुलभुवः क्षीरोदधेः सोदराः</p>
<p>शेषाहेः सुहृदो विनिद्रकुमुदश्रेणीमहःस्राविणः ।</p>
<p>शीतांशोः सहपांशुखेलनसखाः स्वःसिन्धुसंबन्धिनः</p>
<p>प्रालेयाचलबन्धवस्तव गुणाः कैर्नेह कर्णार्पिताः ॥१३८८॥</p>
<p>हरेः ।</p>
<p>देवस्य त्रिपुरारिहासमहसि प्रस्तूयमाने गुणे</p>
<p>प्रीत्या च श्रुतिकौतुकेन च बलादाकृष्यमाणः स्वयम् ।</p>
<p>एकं संनतपक्ष्म पन्नगपतिर्धत्ते सहस्रं दृशाम्</p>
<p>अन्यन्मन्थरतारकाविलुठनादत्यन्तविस्फारितम॥१३८९॥</p>
<p>कस्यापि ।</p>
<p>मेरुर्दण्डो यदि च पटलं मेदिनीमण्डलं स्याच्</p>
<p>छेषः सूत्रं समधरणमप्येष विन्ध्यो महीध्रः ।</p>
<p>तन्माता च त्रिपुरविजयी केशवो वा यदा स्याद्</p>
<p>उन्मीयेत क्षितिपतनय त्वद्गुणानां समूहः ॥१३९०॥</p>
<p>प्रवरसेनस्य ।</p>
<p>५. धर्मः</p>
<p>भ्रान्तं येन चतुर्भिरेव चरणैः सत्याभिधाने युगे</p>
<p>त्रेतायां त्रिभिरङ्घ्रिभिः कथमपि द्वाभ्यां ततो द्वापरे ।</p>
<p>न स्यास्त्वं यदि देव पङ्गुलगुङ्दः काले कलावुत्कले</p>
<p>सोऽयं पङ्गुरवस्थितैकचरणो धर्मः कथं भ्राम्यति ॥१३९१॥</p>
<p>कस्यचित। (सु.र. १४५५, चित्तूकस्य)</p>
<p>उच्छन्नेव कलौ वृषस्य चरणश्रेणी नवीनां पुनस्</p>
<p>तां निर्माय कृतस्त्वया पुनरपि न्यस्तः पदस्यन्दनः ।</p>
<p>भिन्दानैस्तरणिं त्वदस्त्रनियतैरेतत्किलोदीरितं</p>
<p>श्रुत्वानूरुरसौ विहाय मिहिरं त्वां देव सेविष्यते ॥१३९२॥</p>
<p>आचार्यगोपीकस्य ।</p>
<p>पदैश्चतुर्भिः सुकृते स्थिरीकृते</p>
<p>कृतेऽमुना केन तपः प्रपेदिरे ।</p>
<p>भुवं यदेकाङ्घ्रिकनिष्ठया स्पृशन्</p>
<p>दधावधर्मोऽपि कृशस्तपस्विताम् ॥१३९३॥</p>
<p>श्रीहर्षस्य । (ण्च्१.७)</p>
<p>यूपैरुत्कटकण्टकैरिव मखप्रोद्भूतधूमोद्गमैर्</p>
<p>अप्यन्धंकरणौषधैरिव पदे नेत्रे च जातव्यथैः ।</p>
<p>यस्मिन्धर्मपरे प्रशासति तपःसंभेदिनीं मेदिनीम्</p>
<p>आस्तामाक्रमितुं विलोकितुमपि व्यक्तं न शक्तः कलिः ॥१३९४॥</p>
<p>जयदेवस्य ।</p>
<p>अश्रान्तविश्राणितयज्ञयूप</p>
<p>स्तम्भावलीर्द्रागवलम्बमानः ।</p>
<p>यस्य स्वभावाद्भुवि संचचार</p>
<p>कालक्रमादेकपदोऽपि धर्मः ॥१३९५॥</p>
<p>उमापतिधरस्य ।</p>
<p>६. रूपं</p>
<p>श्रीमद्रूपविटङ्कदेव सकलक्ष्मापालचुडामणे</p>
<p>युक्तं संचरणं यदत्र भवतश्चन्द्रेण रात्रावपि ।</p>
<p>मा भूत्त्वद्वदनावलोकनवशाद्व्रीडाविलक्षः शशी</p>
<p>मा भूच्चेयमरुन्धती भगवती दुःशीलताभाजनम् ॥१३९६॥</p>
<p>त्रिभुवनसरस्वत्याः ।</p>
<p>आवक्त्रेन्दु तदङ्गमेव सृजतः स्रष्टुः समग्रस्त्विषां</p>
<p>कोषः शोषमगादगाधजगतीशिल्पेऽपि नाल्पायितः ।</p>
<p>निःशेषद्युतिमण्डलव्ययवशादीषल्लभैस्तत्तनू</p>
<p>शेषः केशमयः किमन्धतमसस्तोमैरभून्निर्मितः ॥१३९७॥</p>
<p>श्रीहर्षस्य ।</p>
<p>एतत्ते मुखमक्षतेन्दुलडहच्छायं भवल्लोचनं</p>
<p>नीलेन्दीवरनिर्विशेषमधरस्ते बन्धुजीवारुणः ।</p>
<p>भ्रूवल्लिस्तव कामकार्मुकलता लीलासहाध्यायिनी</p>
<p>न ध्यायन्तु कथं नु देव कथय त्वामेकमेणीदृशः ॥१३९८॥</p>
<p>हरेः ।</p>
<p>किं वातेन विलङ्घिता न न महाभूतार्दिता किं न न</p>
<p>श्रान्ता किं न न संन्निपातलहरीप्रच्छर्दिता किं न न ।</p>
<p>तत्किं मुह्यति रोदिति श्वसिति च स्मेरं च धत्ते मुखं</p>
<p>दृष्टः किं कथमप्यकारणरिपुः श्रीभोजदेवोऽनया ॥१३९९॥</p>
<p>छित्तपस्य । (सु.र. ७४९)</p>
<p>रूपासवं तव नृपेन्द्र यदेणनेत्रा</p>
<p>मात्रां व्यतीत्य नयनाञ्जलिभिः पिबन्ति ।</p>
<p>स्वेदच्छलादथ वमन्ति कदम्बकल्पैः</p>
<p>रङ्गैरनङ्गशरजर्जरितैर्भ्रमन्ति ॥१४००॥</p>
<p>शङ्करदेवस्य ।</p>
<p>७. दृष्टिः</p>
<p>जनयति जननाथ दृष्टिरेषा</p>
<p>तव नवनीलसरोरुहाभिरामा ।</p>
<p>प्रणयिषु सुसमाश्रितेषु लक्ष्मीम्</p>
<p>अरिषु हि भङ्गमनङ्गमङ्गनासु ॥१४०१॥</p>
<p>विद्यायाः ।</p>
<p>प्रत्यञ्चत्खलरोहणाद्रिषु हठादामूलमुन्मूलयन्</p>
<p>####### कल्पशाखिषु सुधासान्द्राः सुहृन्मण्डले ।</p>
<p>प्रौढारातिचमूवनेषु दहनज्वालावलीभास्वराः</p>
<p>शृङ्गारैकरसायनानि सुभग त्वद्दृष्टिपाताः पुनः ॥१४०२॥</p>
<p>माधवस्य ।</p>
<p>यतो यतो नृपवर पद्मपाटलं</p>
<p>विलोचनं चलति तव प्रसीदतः ।</p>
<p>ततस्ततो नलिनवनाधिवासिनी</p>
<p>तदीप्सया किल कमलानुधावति ॥१४०३॥</p>
<p>कस्यचित। (सु.र. १४५०)</p>
<p>ते कौपीनधनास्त एव हि परं धात्रीफलं भुञ्जते</p>
<p>तेषां द्वारि नदन्ति वाजिनिवहास्तैरेव लब्धा क्षितिः ।</p>
<p>तैरेतत्समलङ्कृतं निजकुलं किं वा बहु ब्रूमहे</p>
<p>ये दृष्टाः परमेश्वरेण भवता तुष्टेन रुष्टेन वा ॥१४०४॥</p>
<p>जयादित्यस्य । (सु.र. १४१०, शा.प. १२२४)</p>
<p>तेषां द्वारि द्विरदपतयस्तद्वशा विश्वधात्री</p>
<p>तद्गेहिन्यस्तरलिततुलाकोटिसौधा नटन्ति ।</p>
<p>हेमच्छत्रच्छुरितहरितो भूतयस्तान्भजन्ते</p>
<p>येषु प्रीत्या भवति भवतो दृष्टिपातप्रसादः ॥१४०५॥</p>
<p>कस्यचित।</p>
<p>८. भुजः</p>
<p>वाल्मीकेः कतमोऽसि कस्त्वमथवा व्यासस्य येनैष भोः</p>
<p>श्लाघ्यः स्यात्तव भोजभूपतिभुजस्तम्भस्तुतावुद्यमः ।</p>
<p>पङ्गुः पर्वतमारुरुक्षसि विधुस्पर्शं करेणेहसे</p>
<p>दोर्भ्यां सागरमुत्तितीर्षसि यदि ब्रूमः किमत्रोत्तरम् ॥१४०६॥</p>
<p>छित्तपस्य ।</p>
<p>अत्युच्चाः परितः स्फुरन्ति गिरयः स्फारास्तथाम्भोधयस्</p>
<p>तानेतानपि बिभ्रती किमपि न क्लान्तासि तुभ्यं नमः ।</p>
<p>आश्चर्येण पुनः पुनः स्तुतिमिमां प्रस्तौमि यावद्भुवस्</p>
<p>तावद्विभ्रदिमां स्मृतस्तव भुजो वाचस्ततो मुद्रिताः ॥१४०७॥</p>
<p>तस्यैव । (Kप्११८, Kउवल्, १८३, सू.मु. ९७.१०)</p>
<p>मिथ्या देव भुजेन तेऽल्पविभवः कल्पद्रुमः स्पर्धते</p>
<p>नह्येनं भुवनत्रयाभयमहासत्री कृपाणोऽर्चति ।</p>
<p>चिन्त्यस्तत्र भवान्सकल्पविटपी यस्यैतदेकार्णवे</p>
<p>कल्पान्ते विनिवेश्य विश्वमखिलं छायासु शेते हरिः ॥१४०८॥</p>
<p>तस्यैव । (स.क.आ. ३.१०१)</p>
<p>शैलेन्द्रो दशकन्धरेण तुलितस्तं चार्जुनो हेहयः</p>
<p>काराधाम्नि बबन्ध तस्य च भुजारण्यं मुनिश्छिन्नवान।</p>
<p>इत्थं ग्रन्थिनिबद्धविक्रमकथासन्देहशल्याकुल</p>
<p>त्रैलोक्यप्रतिपत्तिचुम्बकशिलास्तम्भस्तदीयो भुजः ॥१४०९॥</p>
<p>भिक्षोः ।</p>
<p>प्रेतान्त्रोष्णीषवध्भिर्विकटकरिशिरःकर्पराक्रान्तहस्तैः</p>
<p>पार्श्वस्थाभिः प्रियाभिर्मदविकलपदं यत्तदप्युच्यमानैः ।</p>
<p>हेलानिर्वारितारे यममुसलपृथुः श्लाघ्यते दक्षिणस्ते</p>
<p>वेतालैः प्रस्तुतासु प्रतिसमरमसृक्पानगोष्ठीषु बाहुः ॥१४१०॥</p>
<p>९. करः</p>
<p>उद्दण्डकोकनदकोमलकोशकान्तिः</p>
<p>कान्ताकचग्रहणकण्टकितप्रकोष्ठः ।</p>
<p>मित्रद्विजातिरिपुवर्गविलासिनीनां</p>
<p>संमानदानभयभोगकरः करस्ते ॥१४११॥</p>
<p>विद्यायाः । (सू.मु. ९७.५०)</p>
<p>निस्त्रिंशत्रुटितारिवारणघटाकुम्भास्थिकूटावट</p>
<p>स्थानस्थायुकमौक्तिकोत्करकिरः कैरस्य नायं करः ।</p>
<p>उन्नीतश्चतुरङ्गसैन्यसमरत्वङ्गत्तुरङ्गक्षुर</p>
<p>क्षुण्णासु क्षितिषु क्षिपन्निव यशः क्षौणीजबीजव्रजम् ॥१४१२॥</p>
<p>श्रीहर्षस्य । (ण्च्१२.६६)</p>
<p>अस्माभिः स्मयलोलमौलिफलकैर्मुक्ताविसाराधिपं</p>
<p>वेदोद्धारपरः करस्तव परं दानाम्बुपूतः स्तुतः ।</p>
<p>किन्तु क्ष्मातिलक क्षमस्व कविभिः किं नाम नालोक्यते</p>
<p>दृष्टः स्पष्टतरं तवापि निभृतः पाणौ स वैसारिणः ॥१४१३॥</p>
<p>आचार्यगोपीकस्य ।</p>
<p>तेषामल्पतरः स कल्पविटपी तेषां न चिन्तामणिश्</p>
<p>चिन्तामप्युपयाति कामसुरभिस्तेषां न कामास्पदम् ।</p>
<p>दीनोद्धारधुरीणपुण्यचरितो येषां प्रसन्नो मनाक्</p>
<p>पाणिस्ते धरणीन्द्र सुन्दरयशःसंरक्षिणो दक्षिणः ॥१४१४॥</p>
<p>जयदेवस्य ।</p>
<p>देव त्वत्करपल्लवो विजयतामश्रान्तविश्राणन</p>
<p>क्रीडास्कन्दितकल्पवृक्षविभवः कीर्तिप्रसूनोज्ज्वलः ।</p>
<p>यस्योत्सर्गजलच्छलेन गलिताः स्यन्दानदानोदक</p>
<p>स्रोतोभिर्विदुषां ललाटलिखिता दैन्याक्षरश्रेणयः ॥१४१५॥</p>
<p>तस्यैव ।</p>
<p>१०. चरणम्</p>
<p>लक्ष्मीवशीकरणचूर्णसहोदराणि</p>
<p>त्वत्पादपङ्कजरजांसि चिरं जयन्ति ।</p>
<p>यानि प्रणाममिलितानि नृणां ललाटे</p>
<p>लुम्पन्ति दैवलिखितानि दुरक्षराणि ॥१४१६॥</p>
<p>अभिनन्दस्य । (स.क.आ. ५.४६७, सु.र. १३९१)</p>
<p>लक्ष्मीसद्मसरोजरेणुसुहृदः सेवावनम्रीभवद्</p>
<p>भूमीपालकिरीटरत्नकिरणज्योत्स्नानदीबालुकाः ।</p>
<p>जीयासुः कलिकालकर्णनृपते दारिद्र्यदारूदर</p>
<p>व्याघूर्णद्धूणवृन्दलङ्घनमुषस्त्वत्पादयोः पांशवः ॥१४१७॥</p>
<p>वल्लणस्य । (सु.र. १४१६)</p>
<p>देवस्याङ्घ्रिनखप्रभासु निजया मौलीन्द्रनीलत्विषा</p>
<p>निर्माय त्रिदशापगायमुनयोः संभेदमत्यद्भुतम् ।</p>
<p>वन्द्य त्वत्पदवन्दनान्यघमिलद्दुष्कर्मनिर्मज्जन</p>
<p>प्रायश्चित्तमिवाचरन्नरपतिः को नाम नो पुप्लुवे ॥१४१८॥</p>
<p>प्रशस्तस्य ।</p>
<p>लक्ष्मीविभ्रमसद्मसुभगं के नाम नोर्बीभुजो</p>
<p>देव त्वच्चरणं व्रजन्ति शरणे श्रीरक्षणकाङ्क्षिणः ।</p>
<p>छायायामनुगम्य सम्यगभयास्त्वद्वीर्यसूर्यातप</p>
<p>व्याप्तामप्यवनीमटन्ति रिपवस्त्यक्तातपत्राः ॥१४१९॥</p>
<p>जयदेवस्य ।</p>
<p>आ पूर्वस्माद्विडौजःकरिवमथुपयःसिक्तसानोर्गिरीन्द्राद्</p>
<p>आ च प्रत्यक्पयोधेर्वरुणवरवधूनाभिनिष्पीतवारः ।</p>
<p>आ मेरोरा च सेतोरवनितलमिलन्मौलिविस्रंसमान</p>
<p>स्रग्दामानो यदीयं चरणमशरणाः पर्युपासन्नरेन्द्राः ॥१४२०॥</p>
<p>वसुकल्पस्य ।</p>
<p>११. प्रियाख्यानं</p>
<p>सौजन्याम्बुनिधे बुधप्रिय गुणप्राकारधर्मद्रुम</p>
<p>प्रारोहप्रतिपन्नवत्सल महात्यागिन्विवेकाश्रय ।</p>
<p>लक्ष्म्यावासमनस्विनी मनसिजव्यापारदीक्षागुरो</p>
<p>स्वामिन्मुञ्ज किमित्यमुं जनमुपस्प्रष्टुम् ॥१४२१॥</p>
<p>भोजदेवस्य । (स.क.आ. १.८६)</p>
<p>सौजन्याङ्कुरकन्दसुन्दरकथासर्वस्व सीमन्तिनी</p>
<p>चित्ताकर्षणमन्त्रमन्मथसुहृत्कल्लोलवाग्वल्लभ ।</p>
<p>सौभाग्यैकनिवेश पेशलगिरामाधार धैर्याम्बुधे</p>
<p>धर्माद्रिद्रुम राजशेखरकवे दृष्टोऽसि यामो वयम् ॥१४२२॥</p>
<p>अभिनन्दस्य । (सु.र. १७१४)</p>
<p>सङ्कल्पेऽङ्कुरितं द्विपत्रितमथ प्रस्थानवेलागमे</p>
<p>मार्गे पल्लवितं पुरं प्रविशतः शाखाशतैरुद्गतम् ।</p>
<p>भ्रातर्भाविनि दर्शने मुकुलितं दृष्टे तु देवे त्वयि</p>
<p>प्रोत्फुल्लं फलितं च सम्प्रति मनोराज्यद्रुमेणाद्य मे ॥१४२३॥</p>
<p>छित्तपस्य । (सु.र. १४३५)</p>
<p>द्वीन्द्रं भाति जगत्त्रिधाम गगनं विश्वं चतुर्दैवतं</p>
<p>पञ्चाम्नायमिदं च वाङ्मयमयं षट्सायको मन्मथः ।</p>
<p>सप्तांशः परिवत्सरोष्टजलधिस्फारं धरामण्डलं</p>
<p>दिक्चक्रं नवनायकं क्षितिपतिश्रेष्ठ त्वयि भ्राजति ॥१४२४॥</p>
<p>तस्यैव ।</p>
<p>लक्ष्मीकेलिभुजङ्ग जङ्गमहरे संकल्पकल्पद्रुम</p>
<p>श्रेयःसाधकसङ्ग सङ्गरकलागाङ्गेय बङ्गप्रिय ।</p>
<p>गौडेन्द्रप्रतिराजराजकसभालङ्कारकर्णार्पित</p>
<p>प्रत्यर्थिक्षितिपाल पालक सतां दृष्टोऽसि तुष्टा वयम् ॥१४२५॥</p>
<p>जयदेवस्य ।</p>
<p>१२. अत्युक्तिः</p>
<p>मौलौ धारय पुण्डरीकममितं तन्वात्मनो विक्रमं</p>
<p>चक्राङ्कं वह पादपद्ममवनिं दोष्णा समभ्युद्धर ।</p>
<p>लक्ष्मीं भ्रूनिकटे निवेशय भव ज्यायान्दिवौकस्पतेर्</p>
<p>विश्वान्तःकरणैकचौर तदपि ज्ञातो हरिः खल्वसि ॥१४२६॥</p>
<p>छित्तपस्य । (स.क.आ. १.९०, सू.मु. ९७.६)</p>
<p>दृंसज्योत्स्नाकुमुदविशदे सैकतेऽस्मिन्सरय्वा</p>
<p>वादद्यूतं चिरतरमभूत्सिद्धयूनोः कयोश्चित।</p>
<p>एको ब्रूते प्रथमनिहतं कैटभं कंसमन्यः</p>
<p>स त्वं तत्त्वं कथय भवता को हतस्तत्र पूर्वम् ॥१४२७॥</p>
<p>तस्यैव ।</p>
<p>हस्ते कल्पतरुं मुखे हिमकरं बाह्वोरनन्ताह्वयं</p>
<p>रोषे तत्किल कालकूटगरलं तोषे हरिप्रेयसीम् ।</p>
<p>ओजस्यावृणु नाम वाडवमिमामुद्घाट्य मर्यादितां</p>
<p>घोषोऽयं तव नीरधे वनपते छद्मावतारे श्रमः ॥१४२८॥</p>
<p>मदिम्नस्य ।</p>
<p>उन्निद्रेण मयाद्य चिन्तितमभूद्यत्रावतारा हरेर्</p>
<p>आख्याता दश कीर्तितोऽसि न कथं तत्र त्वमेकादशः ।</p>
<p>त्वच्चारित्रमगोचरं कविगिरां जानन्नपि क्ष्मापते</p>
<p>न प्रस्तौमि भयेन भारतकवेः कस्तादृशं वक्ष्यति ॥१४२९॥</p>
<p>आचार्यगोपीकस्य ।</p>
<p>भूत्या रज्जय विश्वमुद्वह नखच्छद्मार्धचन्द्रं पदं</p>
<p>दृष्टिं धेहि हृदि स्फुटं भव वृषाधारो द्विजिह्वं त्यज ।</p>
<p>संक्रुद्धो दह विद्विषां पुरशतं दुर्गानुरागोज्झितः</p>
<p>क्षोणीनाथ तथाप्युदारचरितैर्ज्ञातो भवानीश्वरः ॥१४३०॥</p>
<p>वसन्तदेवस्य ।</p>
<p>१३. चित्रोक्तिः</p>
<p>सन्तः कण्टकिताः कथं यदि कृता निष्कण्टका मेदिनी</p>
<p>प्रख्याता यदि ते गुणाः कथमथ प्रस्तौति दोषं जनः ।</p>
<p>नीतावाद्यधुरन्धरो यदि भवान्कस्मादनीतिः प्रजा</p>
<p>वृत्तं देव न चित्रमेव हि न चेच्चित्रं विधत्ते कथम् ॥१४३१॥</p>
<p>समन्तभद्रस्य ।</p>
<p>क्षौणीन्द्र त्यजति क्षमां त्वयि रणे दोःशालिनोऽप्यक्षमाः</p>
<p>प्रतर्थिष्वथ कम्पमानतनुषु त्वं चापि कम्पाकुलः ।</p>
<p>त्वं गृह्णासि भुवः करं मृगदृशामेतेऽपि च स्वर्भुवां</p>
<p>तेभ्यस्तेभ्योऽधिकं नु किं गुणिभिरप्युद्गीयते यद्भवान॥१४३२॥</p>
<p>धोयीकस्य ।</p>
<p>एकस्त्रिधा हृदि सदा वससीति चित्रं</p>
<p>यो विद्विषां च विदुषां च मृगीदृशां च ।</p>
<p>तापं च संमदरसं च रतिं च तन्वन्</p>
<p>शौर्योष्मणा च विनयेन च लीलया च ॥१४३३॥</p>
<p>कस्यचित। (सु.र. १४३८, श्रीहनूमतः)</p>
<p>त्वं द्वित्राणि पदानि गच्छसि महीमुल्लङ्घ्य यान्ति द्विषस्</p>
<p>त्वं बाणान्दश पञ्च मुञ्चसि बहून्यस्त्राणि मुञ्चन्ति ते ।</p>
<p>ते देवीपतयस्तवासि निहतास्त्वं मानुषीणां पतिस्</p>
<p>ते निन्द्यास्तव वर्णनं कथमिति श्रीकर्णं निर्णीयताम् ॥१४३४॥</p>
<p>विद्यापतेः । (Sव्२५१६)</p>
<p>कर्णः सर्वशिरोगतस्त्रिभुवने कर्णेन किं न श्रूतं</p>
<p>विश्राम्यन्ति मृगीदृशामपि दृशः कर्णे न चित्रं क्वचित।</p>
<p>आश्चर्यं पुनरेतदेव यदयं निश्छिद्रसन्मण्डलः</p>
<p>सप्ताम्भोनिधिमेखलां वसुमतीं धत्ते जगन्मण्डलः ॥१४३५॥</p>
<p>कस्यापि ।</p>
<p>१४. कार्यगर्वः</p>
<p>पृथुरसि गुणैः कीर्त्या रामो नलो भरतो भवान्</p>
<p>महति समरे शत्रुघ्नस्त्वं सदैव युधिष्ठिरः ।</p>
<p>इति सुचरितैर्बिभ्रद्रूपं चिरन्तनभूभृतां</p>
<p>कथमसि न मान्धाता देव त्रिलोकविधाय्यपि ॥१४३६॥</p>
<p>वीर्यमित्रस्य । (Sव्२५०२, सु.र. १४१७)</p>
<p>त्वं चेन्नाथ कलानिधिः शशधरस्तत्तोयनाथा वयं</p>
<p>मर्यादानिधिरम्भसां पतिरथ त्वं चेद्वयं वारिदाः ।</p>
<p>सर्वाशापरिपूरको जलधरस्त्वं चेद्वयं भूरुहः</p>
<p>सन्मार्गस्थितिविश्रुतस्त्वमिति चेच्छाखी वयं चाध्वगाः ॥१४३७॥</p>
<p>कस्यचित। (सु.र. १३९२)</p>
<p>लभ्यन्ते यदि वाञ्छितानि यमुनाभागीरथीसङ्गमे</p>
<p>देव प्रेयजनस्तवैव भवतो भर्तव्यतां वाञ्छति ।</p>
<p>नन्वेतन्मरणान्न किं नु मरणं कायान्मनोविच्युति</p>
<p>दीर्घं जीव मनस्त्वदङ्घ्रिकमले कायोऽत्र नः केवलम् ॥१४३८॥</p>
<p>छित्तपस्य । (स.क.आ. २.३५६)</p>
<p>सेव्यश्चिन्तामणिर्वा सुरतरुरथवा रोहणो वा गिरीणां</p>
<p>भर्ता वा जातकोपे त्वयि निखिलमहादाननिर्वाजवीरे ।</p>
<p>एकश्चैतन्यशून्यस्त्यजति कठिनतां नापरश्छेदखेदं</p>
<p>धत्तेऽन्यः किंनराणामधिपतिरपरः कस्त्वयाभ्यर्थनीयः ॥१४३९॥</p>
<p>शरणस्य ।</p>
<p>प्रीतस्त्वं वेदवादैर्मम तु निरवधिर्नाथ निर्वेदवादः</p>
<p>साकूतस्त्वं कलासु प्रतिदिनविकला वृत्तिरेका ममैव ।</p>
<p>साध्यस्त्वं भावशुद्ध्या मम तु विजयते कोऽप्यभावस्तदित्थं</p>
<p>लीलारामो गुणानां मम विगुणनिधेः कौरुपायैरुपास्यः ॥१४४०॥</p>
<p>तस्यैव ।</p>
<p>१५. देशाश्रयः</p>
<p>भूपालाः शशिभास्करान्वयभुवः के नाम नासादिता</p>
<p>भर्तारं पुनरेकमेव हि भुवस्त्वामेव मन्यामहे ।</p>
<p>येनाङ्गं परिमृद्य कुन्तलमपाकृष्य व्युदस्यायतं</p>
<p>चोलं प्राप्य च मध्यदेशमचिरात्काञ्च्यां करः पातितः ॥१४४१॥</p>
<p>विद्यायाः ।</p>
<p>हेलानिर्जितकामरूप सहसा कृत्वाकुलान्कुन्तलांश्</p>
<p>चोलध्वंसनमङ्गमर्दनमपि द्रागेव सम्पाद्यते ।</p>
<p>निर्जित्यैव च मध्यदेशमचिरात्काञ्च्यां करः पातितो</p>
<p>नित्वैवं वशतां प्रियेण भवताभीकेन भूर्भुज्यते ॥१४४२॥</p>
<p>शब्दार्णवस्य ।</p>
<p>देव त्वं किल कुन्तलग्रहरुचिः काञ्चीमपासारयन्</p>
<p>क्षिप्तः क्षिप्तकरग्रहः प्रहणनं प्रारब्धमङ्गेष्वपि ।</p>
<p>इत्याकूतजुषस्तव स्तवकृता वैतालिकेनोदिते</p>
<p>लज्जन्ते प्रमदाः परस्परमभिप्रेक्ष्यारयो बिभ्यति ॥१४४३॥</p>
<p>कस्यचित। (सु.र. १४३०)</p>
<p>भ्रूक्षेपाद्गौडलक्ष्मीं जयति विजयते केलिमात्रात्कलिङ्गांश्</p>
<p>चेतश्चेदिक्षितीन्दोस्तपति वितपते सूर्यवद्दुर्जनेष ।</p>
<p>स्वेच्छान्म्लेच्छान्विनाशं नयति विनयते कामरूपाभिमानं</p>
<p>काशीभर्तुः प्रकाशं हरति विहरते मूर्ध्नि यो मागधस्य ॥१४४४॥</p>
<p>शरणदेवस्य ।</p>
<p>त्वं चोलोल्लोललीलां कलयसि कुरुषे कर्षणं कुन्तलानां</p>
<p>त्वं काञ्चिन्यञ्चनाय प्रभवति रभसादङ्गसङ्गं करोषि ।</p>
<p>इत्थं राजेन्द्र वन्दिस्तुतिभिरुपहितोत्कम्पमेवाद्य दीर्घं</p>
<p>नारीणामप्यरीणां हृदयमुदयते त्वत्पदाराधनाय ॥१४४५॥</p>
<p>जयदेवस्य ।</p>
<p>१६. दानं</p>
<p>कतिषु न कृता सेवा के वा न वाग्विभवैः स्तुतास्</p>
<p>तृणमपि गुणप्रीतः प्रादान्न कोऽपि विपश्चिताम् ।</p>
<p>अयमिह परं दुःखज्वालाकलापमखण्डयत्</p>
<p>कनकपयसां धारादण्डैरकाण्डघनाघनः ॥१४४६॥</p>
<p>सिल्हनस्य ।</p>
<p>पूर्णोऽग्रे कलसो विलासवनिता स्मेरानना कन्यका</p>
<p>दानक्लिन्नकपोलपद्धतिरिभो गौरद्युतिर्गौर्वृषः ।</p>
<p>क्षीरिक्ष्मारुहि वायसो मधुरवाग्वामा शिवेति ध्रुवं</p>
<p>त्वां प्रत्युच्चलतां नरेन्द्रतिलक प्रादुर्भवन्त्यर्थिनाम् ॥१४४७॥</p>
<p>परमेश्वरस्य । (सु.र. १४४९)</p>
<p>विस्तीर्णः परिपन्थिकण्टकशतास्तीर्णो दुरध्वान्तरः</p>
<p>क्रूरश्वापदकोटिसङ्कटशिला शैलाटवी लङ्घिता ।</p>
<p>प्राप्ता त्वत्कटकोपकण्टतटिनी दत्तो निवापाञ्जलिर्</p>
<p>दारिद्र्याय नकारमूकनृपते दुष्टोऽसि तुष्टा वयम् ॥१४४८॥</p>
<p>राजोकस्य ।</p>
<p>वासः स्वर्णगृहेषु सख्यममरैः कल्पद्रुमाणां वने</p>
<p>क्रीडा स्वर्गवधूगणैः सह सुधाकण्ठं मुदा पीयते ।</p>
<p>रुष्टेनेदमकारि देव भवता हत्वा रणे वैरिणां</p>
<p>तुष्टः प्रेष्यजनाय वेद्मि न परं गौडेन्द्र किं दास्यसि ॥१४४९॥</p>
<p>धर्मयोगेश्वरस्य ।</p>
<p>त्वन्नेत्रेऽपि तवाननेऽपि भवतः पाणावपि त्वत्पदेऽप्य्</p>
<p>अस्ति स्मेरसरोजसौहृदसमाकृष्टैव पद्मालया ।</p>
<p>यन्नीता निजभावमर्थिभिरसौ त्वद्दृष्टिपातैस्त्वदा</p>
<p>देशात्त्वत्करविभ्रमैरपि भवत्पादप्रसादादपि ॥१४५०॥</p>
<p>शरणस्य ।</p>
<p>१७. दरिद्रभरणम्</p>
<p>येषां वेशमसु कम्बुकर्परचलत्तर्कुध्वनिर्दुःश्रवः</p>
<p>प्रागासीन्नरनाथ संप्रति पुनस्तेषां तवानुग्रहात।</p>
<p>षड्जादिक्रमरङ्गदङ्गुलिचलत्पाणिस्खलत्कङ्कण</p>
<p>श्रेणीनिस्वनमांसलः कलगिरां वीणारवः श्रूयते ॥१४५१॥</p>
<p>भासोकस्य । (सु.र. १३९४, कस्यचित्)</p>
<p>कर्पासास्थिप्रचयनिचिता निर्धनश्रोत्रियाणां</p>
<p>येषां वात्याप्रविततकुटीप्राङ्गणान्ता बभूवुः ।</p>
<p>तत्सौधानां परिसरभुवि त्वत्प्रसादादिदानीं</p>
<p>क्रीडायुद्धच्छिदुरयुवतीहारमुक्ताः पतन्ति ॥१४५२॥</p>
<p>शुभाङ्कस्य । (सु.र. १३९०)</p>
<p>बालास्तालमहीरुहो घनदलस्निग्धा गृहप्राङ्गणे</p>
<p>सूक्ष्मेभ्यस्तव सन्दिशन्ति सुचिरं जीव प्रसन्ने त्वयि ।</p>
<p>कर्णालङ्कृतकेन कोमलदलं मुञ्चन्ति नो निर्दया</p>
<p>निःस्वश्रोत्रियवल्लभाः श्रुतियुगे हैमस्फुरत्कुण्डलाः ॥१४५३॥</p>
<p>उमापतेः ।</p>
<p>उच्छिद्राणि दिगम्बरस्य वसनान्यर्धाङ्गिनास्वामिनो</p>
<p>रत्नालंकृतिभिर्विशोषितवपुःशोभाशतं सुभ्रुवः ।</p>
<p>पौराढ्याश्च पुरीः श्मशानवसतेर्भिक्षाभुजोऽप्यक्षमा</p>
<p>लक्ष्मीं न व्यतनोद्दरिद्रभरणेष्वज्ञो हि सेनान्वयः ॥१४५४॥</p>
<p>उमापतिधरस्य ।</p>
<p>मुक्ताः कार्पासबीजैर्मरकतशकलं शाकपत्रैरलावू</p>
<p>पुष्पै रूप्याणि रत्नं परिणतिभिदुरैः कुक्षिभिर्दाडिमीनाम् ।</p>
<p>कुष्माण्डीवल्लरीणां विकसितकुसुमैः काञ्चनं नागरीभिः</p>
<p>शिक्ष्यन्ते त्वत्प्रसादाद्बहुविभवजुषां योषितः श्रोत्रियाणाम् ॥१४५५॥</p>
<p>तस्यैव ।</p>
<p>१८. अतिदानम्</p>
<p>कूजत्कोकिलकाकलीश्रुतिसुखी निद्राति कल्पद्रुमस्</p>
<p>तृप्ता बालतृणेन कामसुरभी रोमन्थमभ्यस्यति ।</p>
<p>दातुं नाथ सदा समीहितफलं लग्नोऽसि नेत्रेऽर्थिनां</p>
<p>बद्धस्तर्हि चिराय रोहणगिरेष्टङ्कव्रणेरङ्कुरः ॥१४५६॥</p>
<p>कामदेवस्य ।</p>
<p>अर्थिभ्रंशबहूभवत्फलभरव्याजेन कुब्जायितः</p>
<p>सत्यस्मिन्नतिदानभाजि कथमप्यास्तां स कल्पद्रुमः ।</p>
<p>आस्ते निर्व्ययरत्नसंपदुदयोदग्रः कथं याचक</p>
<p>श्रेणीवर्जनदुर्यशोनिविडितव्रीडस्तु रत्नाचलः ॥१४५७॥</p>
<p>श्रीहर्षस्य । (ण्च्१२.६७, Sव्२५१७)</p>
<p>जाने विक्रमवर्धन त्वयि धनं विश्राणयत्यर्थिनां</p>
<p>भावी शोण इवोपलैरुपचितो रत्नैरगाधोऽम्बुधिः ।</p>
<p>उत्पश्यामि च रोहणैर्मणिभरैर्बाष्पायमाणोदरः</p>
<p>पाकोत्पीडितदाडिमीफलदृशां कैश्चिद्दिनैर्यास्यति ॥१४५८॥</p>
<p>डिम्बोकस्य । (सु.र. १४३७)</p>
<p>भ्रातश्चक्र व्यपनय शुचं प्रेयसीविप्रयोगाद्</p>
<p>आधिव्याधिर्न खलु रजनीं प्राप्य भावी पुनस्ते ।</p>
<p>दानैर्नान्यः कलय कुरुते कांचनाद्रेः समाप्तिर्</p>
<p>भाविन्यस्मद्दिनकतिपयैर्वासराद्वैतसिद्धिः ॥१४५९॥</p>
<p>सागरस्य ।</p>
<p>अन्विष्यद्भिरयं चिरात्कथमपि प्रार्थ्येत यद्यर्थिभिर्</p>
<p>नाथ त्वं पुनरर्थिनः प्रतिदिनं यत्नात्समन्विष्यसि ।</p>
<p>प्राप्तौ चिन्तितमात्रकं दददसौ चिन्तातिरिक्तप्रदं</p>
<p>त्वामालोक्य विदीर्यते यदि न तद्ग्रावैव चिन्तामणिः ॥१४६०॥</p>
<p>छित्तिपस्य ।</p>
<p>१९. विक्रमः</p>
<p>देवे निर्भरसाहसैकरसिके निःशङ्कवीरेऽधुना</p>
<p>निःसीमप्रसरे निरङ्कुशमतौ ज्ञाने मनाङ्निर्दये ।</p>
<p>निःसंपत्ति निरायुधं निरशनं निर्भूमि निःसैनिकं</p>
<p>निस्तेजश्च निराश्रयं च निखिलं तद्राजकं वर्तते ॥१४६१॥</p>
<p>वसुकल्पस्य ।</p>
<p>मत्पर्यन्तवसुन्धराविजयिने मुक्तादिरत्नं मया</p>
<p>त्तव्यं ढौकितमेव सोऽहमधुना जातोऽस्मि निष्किञ्चनः ।</p>
<p>इत्युल्लासितबाहुवीचिरुदयान्मार्तण्डबिम्बच्छलात्</p>
<p>प्रातस्तप्तकुठारमेष वहते देव त्वदग्रेऽम्बुधिः ॥१४६२॥</p>
<p>कस्यापि । (सु.र. १३९७)</p>
<p>शास्त्रैः शत्रुशिरोधितक्षणकलातीक्ष्णोज्ज्वलैः किंतराम्</p>
<p>अद्यापि क्षितिपाललक्षणधरौ क्लिश्नासि कान्तौ करौ ।</p>
<p>तादृक्क्रूरकटाक्षवीक्षणमिलन्मौर्वीकमुर्वीतले</p>
<p>सोढा कस्तव देव कोपकुटिलं भ्रूकार्मुकं भूपतिः ॥१४६३॥</p>
<p>करञ्जयोगेश्वरस्य ।</p>
<p>यद्यङ्केषु कराः शतं प्रतिकरं यद्यङ्गुलीनां शतं</p>
<p>प्रत्येकं यदि पर्वसन्धिषु भवन्त्येतासु रेखाः शतम् ।</p>
<p>शक्यन्ते निपुणैस्तदा गणयितुं येन स्वदोर्विक्रमैर्</p>
<p>उत्खाताः कति रोपिताः कति कति व्यापादिताः क्ष्माभुजः ॥१४६४॥</p>
<p>वामदेवस्य ।</p>
<p>शिक्षन्ते चाटुवादान्विदधति यवसानानने काननेषु</p>
<p>भ्राम्यन्ति ज्याकिणाङ्कं विदधति शिबिरं कुर्वते पर्वतेषु</p>
<p>अभ्यस्यन्ति प्रणामं त्वयि चलति चमूचक्रविक्रान्तिभाजि</p>
<p>प्राणत्राणाय देव त्वदरिनृपतयश्चक्रिरे कार्मणानि ॥१४६५॥</p>
<p>जयदेवस्य ।</p>
<p>२०. पौरुषम्</p>
<p>समाजे सम्राजां सदसि विदुषां धाम्नि धनिनां</p>
<p>निकाये नीचानामपि च रमणीनां परिषदि ।</p>
<p>कथंचिद्यत्र स्मः क्षणमितथयस्तत्र शृणुमः</p>
<p>स्फुरद्रोमोद्भेदाः सुभग भवतः पौरुषकथाः ॥१४६६॥</p>
<p>छित्तपस्य ।</p>
<p>दैवेन त्वदरेस्तवापि सदृशी प्रायः पराजेष्यते</p>
<p>नान्येनेति किल द्वयोरपि लिपिर्न्यस्ताः ललाटे ध्रुवम् ।</p>
<p>भूयानर्थकृतस्तु सम्प्रति तयोर्भेदोऽयमुन्मीलति</p>
<p>स्थाने पौरुषमाश्रयन्ति कृतिनो दैवे निरस्यादरम् ॥१४६७॥</p>
<p>लङ्गदत्तस्य ।</p>
<p>वाहू द्वाविदमेकमेव भुवनं कस्तत्र वीरो रसः</p>
<p>साम्राज्यस्य च पूर्वपूरुषभुजक्षुण्णस्य किं न प्रियम् ।</p>
<p>इत्यूर्जस्वलपौरुषस्य पुरुषप्रायं जगत्पश्यतो</p>
<p>यस्यात्मापि न मानिनो बहुमतः कुत्रेतरे क्षत्रियाः ॥१४६८॥</p>
<p>शुङ्गोकस्य ।</p>
<p>गन्धेभस्कन्धकण्डूमदगुरुमरुदुल्लोललौहित्यखेलद्</p>
<p>वीचीवाचालकालाचलरिपुशशिना केलितल्पे निषण्णाः ।</p>
<p>कामिन्यः सैनिकानां विधुतविधुरताभीतयो गीतबन्धैर्</p>
<p>यस्य प्राग्ज्योतिषेन्द्रप्रणतिपरिगतं पौरुषं प्रस्तुवन्ति ॥१४६९॥</p>
<p>उमापतिधरस्य ।</p>
<p>भीष्मः क्लीबकतां दधार समिति द्रोणेन मुक्तं धनुर्</p>
<p>मिथ्या धर्मसुतेन जल्पितमभूद्दुर्योधनो दुर्मदः ।</p>
<p>छिद्रेष्वेव धनञ्जयस्य विजयः कर्णः प्रमादी ततः</p>
<p>श्रीमन्नस्ति न भारतेऽपि भवतो यः पौरुषैर्वर्धते ॥१४७०॥</p>
<p>जयदेवस्य ।</p>
<p>२१. शौर्यम्</p>
<p>व्यायामोचितबाहुसाहसवशादेकोऽपि कोपोत्कटं</p>
<p>वक्षस्युत्कटसोढसायकभरो भिन्दन्बहून्विद्विषः ।</p>
<p>त्वं यस्मादयशस्त एव समिति त्रस्तो न शस्त्रक्षतैस्</p>
<p>तेनैवायशसः परिग्रहममी मुक्तायुधाः कुर्वते ॥१४७१॥</p>
<p>कमलगुप्तस्य ।</p>
<p>अयं सेनोत्तंसः करकृतकृपाणो रणभुवि</p>
<p>द्विषद्भूमीपालाः किमपसरत प्राणकृपणाः ।</p>
<p>किमभ्यर्थ्यः पृथ्वीधरकुहरवासोऽद्य भवतां</p>
<p>न किं हृद्या विद्याधरनगरनीलोत्पलदृशः ॥१४७२॥</p>
<p>कस्यचित।</p>
<p>कः शैलान्गिलति क्षमां चलयति क्षाराम्बुधौ धावति</p>
<p>को वा चुम्बति सूर्यबिम्बमनलज्वालां समालिङ्गति ।</p>
<p>लीलोल्लासितकृत्तमस्तकमिव व्यालोलजिह्वालतं</p>
<p>कस्त्वां काञ्चनभृङ्गसङ्गरजयश्रीघोषणाघोषणाः ॥१४७३॥</p>
<p>करञ्जधनञ्जयस्य ।</p>
<p>देव त्वत्तत्प्रतापज्वलनकवलिताः सर्वतो दह्यमानैर्</p>
<p>अङ्गैर्युक्तं यदेते हिमगिरिशिखरोत्सङ्गमीयुर्नरेन्द्राः ।</p>
<p>किं तु त्वच्छौर्यलीलामनुहरति पुरः सिंहयूनां निकाये</p>
<p>तत्राप्यातङ्कभाजः क्व ननु विधिहताः स्थैर्यमासादयन्ति ॥१४७४॥</p>
<p>युवराजदिवाकरस्य ।</p>
<p>नो कोऽपि श्लोकः ॥१४७५॥</p>
<p>२२. प्रतापः</p>
<p>कूर्मः पादोऽस्य यष्टिर्भुजगपतिरसौ भाजनं भूतधात्री</p>
<p>तैलोत्पूराः समुद्राः कनकगिरिरयं वृत्तवर्तिप्ररोहः ।</p>
<p>अर्चिश्चण्डांशुरोचिर्गगनमलिनिमा कज्जलं दह्यमाना</p>
<p>शत्रुश्रेणी पतङ्गा ज्वलति रघुपते त्वत्प्रतापप्रदीपः ॥१४७६॥</p>
<p>श्रीहनूमतः । (शा.प. १२४८, सू.मु. ९७.४७, सु.र. १४५७)</p>
<p>तादृग्दीर्घविरिञ्चिवासरविधौ जानामि यत्कर्तृतां</p>
<p>शङ्के यत्प्रतिबिम्बमम्बुधिपयः पूरोदरे बाडवः ।</p>
<p>तत्तादृक्प्रतिपक्षराजकयशस्ताराः पराभावुकः</p>
<p>कासामस्य न स प्रतापतपनः पारं गिरां गाहते ॥१४७७॥</p>
<p>कविपण्डितश्रीहर्षस्य । (ण्च्१२.११, Sव्२५२७, सू.मु. ९७.४८)</p>
<p>निष्पिष्टप्रतिराज राजति सजातीयत्रयं तेजसाम्</p>
<p>और्वश्चाग्निरिरंमदश्च भवतश्चैष प्रतापानलः ।</p>
<p>आद्यो माद्यति वारिभिर्जलनिधेरम्भोमुचां मध्यमः</p>
<p>प्रत्यर्थिक्षितिपालयौवनदृशामुद्गत्वरैरन्तिमः ॥१४७८॥</p>
<p>हरेः ।</p>
<p>वंशोत्तंसमशोकसङ्कुलमतिप्रोद्दामबाणासनं</p>
<p>दृप्यद्द्वीपि चमच्चमूरु निनदहन्ति भ्रमत्खड्गि च ।</p>
<p>यस्योज्जागरनागरङ्गमभितः पुंनागपुण्याश्रयं</p>
<p>जग्राह प्रतिराजकं वनमभि क्रुद्धः प्रतापानलः ॥१४७९॥</p>
<p>शुङ्गोकस्य ।</p>
<p>एकद्वित्रिकलाक्रमेण शशिनं गृह्णन्विमुञ्चन्नयं</p>
<p>यच्चण्डद्युतिरातनोति भगवानद्यापि चान्द्रायणम् ।</p>
<p>देवैतद्भवदीयभास्वरभुजस्तम्भप्रतापानल</p>
<p>स्पर्धायै क्रमभुक्तलाञ्छनपशोर्नैतत्पुनः सेत्स्यति ॥१४८०॥</p>
<p>आचार्यगोपीकस्य ।</p>
<p>२३. तेजः</p>
<p>शुष्यन्त्येव पयोधयो न मणयः कुर्युः पदं चेदधः</p>
<p>शुष्यत्यण्डमपीदमम्बुजभुवो मन्त्रा भवेयुर्न चेत।</p>
<p>किं चैते कणशः स्फुटन्ति गिरयो दध्युर्न चेदौषधीस्</p>
<p>तेजोभिस्तव देव भूरपि भुजच्छायासु विश्राम्यति ॥१४८१॥</p>
<p>हरेः ।</p>
<p>त्वत्तेजःसविता पितामहपुरीमध्यास्त यल्लीलया</p>
<p>यच्चक्रे भुजेन्द्रसद्मसु तमश्छेदं न तत्राद्भुतम् ।</p>
<p>चित्रं यत्परिपन्थिपार्थिवमुखाम्भोजान्यनुज्जागरी</p>
<p>कुर्वाणस्त्रिजगद्विलङ्घनपरो नास्ताचलं चुम्बति ॥१४८२॥</p>
<p>श्रीकरस्य ।</p>
<p>पीत्वा सान्द्रतमं तमस्तिमिरहा देवः प्रसूते यमं</p>
<p>कालिन्दीं च शनैश्चरं च तिमिराहारानुसारादिव ।</p>
<p>तेजस्त्वस्य पुनर्विरोधिवसुधापालाङ्गनाकज्जलान्य्</p>
<p>आचामद्गुरुगर्भहूणतरुणीगण्डावदातं यशः ॥१४८३॥</p>
<p>आचार्यगोपीकस्य ।</p>
<p>एकं धाम शमीषु लीनमपरं सूर्योपलज्योतिषां</p>
<p>व्याजादद्रिषु गूढमन्यदुदधौ संगुप्तमौर्वायते ।</p>
<p>त्वत्तेजस्तपनांशुमांसलसमुत्तापेन दुर्गं भयाद्</p>
<p>वार्क्षं पार्वतमौदकं यदि ययुस्तेजांसि किं पार्थिवाः ॥१४८४॥</p>
<p>जयदेवस्य ।</p>
<p>व्योमन्युल्केत्यरण्ये दव इति बडवावह्निरित्यम्बुराशौ</p>
<p>पक्षेषु क्ष्माधराणां पविरिति तडिदित्यम्बुवाहावलीषु ।</p>
<p>भालोत्सङ्गे पुरारेर्नयनमिति पुनर्भाविकल्पान्तकाले</p>
<p>कालाग्निश्चेति देव त्रिजगति भवनस्तेजसः स्फूर्जितानि ॥१४८५॥</p>
<p>शुभाङ्कस्य ।</p>
<p>२४. हस्ती</p>
<p>भूर्भूदाररदाङ्कुरेण जलधेरन्तः पुरवोद्धृता</p>
<p>प्रागेवाभ्रमु वल्लभस्य दशनैर्भिन्नो हिमानीगिरिः ।</p>
<p>इत्थं देव निजोष्मणा तव गजः क्षुण्णं वपुर्वीजयन्</p>
<p>कर्णाभ्यां करयन्त्रमुक्तमथुस्यन्दैरयं सिञ्चति ॥१४८६॥</p>
<p>भट्टशालीयपीताम्बरस्य ।</p>
<p>एतद्देव यशस्करं नरपतेर्यत्तस्करे निग्रहो</p>
<p>दीर्घं जीव यथापराधमधुरं दण्डं जगत्यावहन।</p>
<p>येनायं परिपन्थिपार्थिववधूसिन्दूरचौरस्त्वया</p>
<p>बद्धश्च प्रतिदण्डभैरवकरी क्षिप्तश्च कारागृहे ॥१४८७॥</p>
<p>शुङ्गोकस्य ।</p>
<p>उग्रावग्राहमग्ना कुशधुवनधुताधोरणास्फालिताङ्गैः</p>
<p>प्रत्यग्रोद्दण्डशुण्डोड्डमरणसमरत्रस्तदिङ्नागचक्रैः ।</p>
<p>आलोक्यालोक्य शैलानुरुचरणरणच्छृङ्खलाघट्टयद्भिर्</p>
<p>यस्याशाभित्तिजेतुर्मदकलकरिभिः क्वापि न प्रापि रङ्गः ॥१४८८॥</p>
<p>महानिधिकुमारस्य ।</p>
<p>अयमयमसावाकर्ण्यारात्प्रतिद्विपडिण्डिमं</p>
<p>मदकलुषिते नेत्रे मार्जन्नुदस्तकरार्गलः ।</p>
<p>अगणितसृणिः क्रोधस्तब्धायतश्रुतिपल्लवः</p>
<p>प्रविशति नृपस्यान्तःकक्षां जवादरिमुद्गरः ॥१४८९॥</p>
<p>विरिञ्चेः ।</p>
<p>सिन्दूरद्युतिमुग्धमूर्धनि धृतस्कन्धावधिश्यामिके</p>
<p>व्योमान्तःस्पृशि सिन्धुरेऽस्य समरारम्भोद्धुरे धावति ।</p>
<p>जानीमोऽनुपदप्रदोषतिमिरव्यामिश्रसन्ध्याधिये</p>
<p>वास्तं वान्ति समस्तबाहुजभुजातेजः सहस्रांशवः ॥१४९०॥</p>
<p>कविपण्डितश्रीहर्षस्य । (ण्च्१२.३६, सू.मु. १०१.८)</p>
<p>२५. अश्वः</p>
<p>आकर्षन्निव गां वमन्निव खुरान्पश्चार्धमुज्झन्निव</p>
<p>स्वीकुर्वन्निव खं पिबन्निव दिशश्छायाममर्षन्निव ।</p>
<p>साङ्गारप्रकरां स्पृशन्निव धरां वातं समश्नन्निव</p>
<p>श्रीमन्नाथ स वाजिराट्तव कथं मादृग्गिरां गोचरः ॥१४९१॥</p>
<p>छित्तपस्य । (Sव्२४१९, शा.प. ५८३)</p>
<p>कियत्पदं विष्णुपदं मम क्रमे</p>
<p>धरा वराकी च पयोधिरोधिता ।</p>
<p>इतीव हेलाविनतोरुकन्धरः</p>
<p>करोत्ययं मण्डलिकारयं हयः ॥१४९२॥</p>
<p>हरिदत्तस्य । (सू.मु. १०२.१)</p>
<p>प्रयातुमस्माकमियं कियत्पदं</p>
<p>धरा तदम्भोधिरपि स्थलायताम् ।</p>
<p>इतीव वाहैर्निजवेगदर्पितैः</p>
<p>पयोधिरोधक्षममद्भुतं रजः ॥१४९३॥</p>
<p>श्रीहर्षस्य । (ण्च्१.६९, सू.मु. १०२.८)</p>
<p>धूलीभिर्दिवमन्धयन्वधिरयन्नाशाः खुराणां रवैर्</p>
<p>वातं संयति खञ्जयन्जवजयैः स्तोत्èन्गुणैर्मूकयन।</p>
<p>धर्माराधनसंनियुक्तजगता राज्ञामुनाधिष्ठितः</p>
<p>सान्द्रोत्फालमिषाद्विगायति पदा स्प्रष्टुं तुरङ्गोऽपि गाम् ॥१४९४॥</p>
<p>तस्यैव । (ण्च्१२.९९, Sव्२६०१, सू.मु. १०२.१०)</p>
<p>क्षौणी नः क्षितिपालमौलिमहिषी द्यौर्देवकीनन्दन</p>
<p>स्याङ्घ्रिः क्वाङ्घ्रिरिहास्यतामिति मनश्चिन्तानमत्कन्धरः ।</p>
<p>अङ्गान्यङ्गलतासु भङ्गुरखुरन्यासैः समावेशयन्न्</p>
<p>उत्क्रोशन्निव वारिधीनधिचलत्युच्चैस्तवायं हयः ॥१४९५॥</p>
<p>आकाशपालीयशालूकस्य ।</p>
<p>२६. नौका</p>
<p>भृङ्गैर्नाविकसंनिभैः परिगतं शुद्धान्तवामभ्रुवां</p>
<p>कर्णभ्रष्टमवेक्ष्य केतकदलं वापीजले सन्तरत।</p>
<p>श्रीमत्साहसमल्लवीर भवतो नौसार्थमन्तः स्मरन्न्</p>
<p>उत्त्रस्तोऽद्य पुनः करोति सलिलक्रीडां न गौडाधिपः ॥१४९६॥</p>
<p>वसुकल्पस्य ।</p>
<p>जितपवनजवाभिर्नौभिरास्कन्द्य सद्यस्</p>
<p>त्रिदिवमपि विजेतुं नाक्षमः क्षत्रियोऽयम् ।</p>
<p>यदि न शिरसि भर्गः स्वर्गिणां भागधेयैर्</p>
<p>दधदमरधुनीं स्यादन्तरालेऽन्तरायः ॥१४९७॥</p>
<p>शुङ्गोकस्य ।</p>
<p>नौकाभिनीतजलकेलिषु केनिपात</p>
<p>पातोच्छलत्सलिलशीकरसंचयेन ।</p>
<p>देव त्वया विरचितो नभसि प्रगल्भ</p>
<p>वाचालवीचिवलितः प्रचलः पयोधिः ॥१४९८॥</p>
<p>हरिवंशस्य ।</p>
<p>नखाङ्कं नारीणामनिललुलितं केतकदलं</p>
<p>कलामिन्दोः पत्रं परिणतिविशीर्णजलरुहाम् ।</p>
<p>निरीक्षन्ते यस्य द्रुतमिलितनौकाटकघटा</p>
<p>हठाकृष्टिभ्रष्टाश्चकितमिव काशीजनपदाः ॥१४९९॥</p>
<p>उमापतिधरस्य ।</p>
<p>नौकानिर्गमकेनिपातपतनोदञ्चत्पयोबिन्दुभिर्</p>
<p>धारालापैर्विपरीतवृष्टिषु कथावृद्धो न वृद्धश्रवाः ।</p>
<p>किं च द्वेषिपुरे पुरन्दरपुरीवस्त्राञ्चलीकुङ्कुम</p>
<p>क्षोदक्षालनवारिपातरुधिरभ्रान्तो जनस्ताम्यति ॥१५००॥</p>
<p>नरसिंहस्य ।</p>
<p>२७. सेना</p>
<p>भूर्भूपालचमूपदेउ गगनं सेनारजोराजिउं</p>
<p>श्रान्तद्वेइकलेवरेउ मरुतो नौकातलेवब्धयः ।</p>
<p>तेजस्तेजसि लीनमस्तु भवतः किंत्वन्यदाचक्ष्महे</p>
<p>सृष्टिः स्रष्टुरिहास्तमेष्यति महाभूतैर्विना पञ्चभिः ॥१५०१॥</p>
<p>श्रीकण्ठस्य ।</p>
<p>नित्यं निस्तृणपल्लवे पथि निरालम्बे व्रजन्वाजिभिः</p>
<p>खिन्नखिन्नतुरङ्गकरुणाकृष्टो विवस्वानयन।</p>
<p>यायादप्यवतीर्य निर्जरपथादेषा समन्तान्न चेद्</p>
<p>अद्य त्वद्गजतागलन्मदजलैर्जम्बालिनी मेदिनी ॥१५०२॥</p>
<p>करञ्जयोगेश्वरस्य ।</p>
<p>त्वत्सैन्यग्लपितस्य पन्नगपतेरच्छिन्नधाराक्रमं</p>
<p>विस्फारायतशालिनि प्रतिफणं फेनाम्भसि भ्रश्यति ।</p>
<p>देव क्ष्मावलयप्रभो फणिकुलैः प्रत्यग्रमेकोत्तर</p>
<p>स्थूलस्तम्भसहस्रधारितमिव क्ष्माचक्रमालोक्यते ॥१५०३॥</p>
<p>वसुकल्पस्य । (सु.र. १४२५)</p>
<p>शेषं क्लेशयितुं दिशः स्थगयितुं पेष्टुं धरित्रीभृतः</p>
<p>सिन्धून्धूलिभरेण कर्दमयितुं तैरेव रोद्धुं नभः ।</p>
<p>नासीरे च मुहुर्मुहुश्चलचलेत्यालापकोलाहलान्</p>
<p>कर्तुं नाथ वरुथिनीयमवनीं जेतुं पुनस्त्वद्भुजौ ॥१५०४॥</p>
<p>तस्यैव । (सु.र. १४२६)</p>
<p>अहो स्थैर्यं तेषां प्रकृतिनियमेभ्यः सुकृतिनां</p>
<p>प्रतिज्ञातत्यागो नहि भवति कृच्छ्रेऽपि महति ।</p>
<p>तथा हि त्वत्सेनाभरनमितधात्रीभरदलत्</p>
<p>कटाहोऽपि स्वाङ्गं किमु कमठनाथश्चलयति ॥१५०५॥</p>
<p>२८. खड्गः</p>
<p>देव त्वं मलयाचलोऽसि भवतः श्रीखण्डशाखी भुसस्</p>
<p>तस्मिन्कालभुजङ्गमो निवसति स्फूर्जत्कृपाणच्छलात।</p>
<p>एष स्वाङ्गमनर्गलं रिपुतरुस्कन्धेषु संघट्टयन्</p>
<p>दीर्घं व्योमविसारिनिर्मलयशो निर्मोकमुन्मुञ्चति ॥१५०६॥</p>
<p>छित्तपस्य । (सू.मु. ९७.३३)</p>
<p>तुल्या बाणकृपाणयोरनुगतिः क्षीणाननओ न क्वचित्</p>
<p>कोषं मे हरति प्रयच्छति सदा लक्षं रणे पत्रिणे ।</p>
<p>इत्थं देव कुनायकत्वमसकृद्बुद्ध्वैव युद्धेष्वसिः</p>
<p>कृत्वा सन्धिमुपोढवेपथुरतिक्रोधाद्विवेश द्विषः ॥१५०७॥</p>
<p>लङ्गदत्तस्य । (सू.मु. ९७.५१)</p>
<p>द्वाभ्यामेव जितं द्वयोः परममून्यङ्गानि भूमिभर</p>
<p>श्लाघ्यश्रीणि गृणन्ति सम्प्रति भवत्स्वङ्गस्य कूर्मस्य च ।</p>
<p>यत्कम्पे क्षितिपालशत्रुवसुधाचक्रं समुत्कम्पते</p>
<p>निर्व्याजं निपतन्ति च क्षितिभृतां विष्वक्शिरःश्रेणयः ॥१५०८॥</p>
<p>चूडामणेः ।</p>
<p>यशः पुत्रं देव त्वदसिलतिकासूत समरे</p>
<p>समीरस्तद्धूलीपटलपटवासं विकिरति ।</p>
<p>शिवा यायन्त्युच्चैरटति च कबन्धावलिरभूद्</p>
<p>अरातीनां मोक्षः सपदि भवबन्धव्यतिकरात॥१५०९॥</p>
<p>विद्यायाः ।</p>
<p>णो वेर्से ॥१५१०॥</p>
<p>२९. आश्चर्यखड्गः</p>
<p>देवः स्वस्तुतिरस्तु नाम हृदि नः सर्वे च सन्त्वागमास्</p>
<p>तीर्थं न क्वचिदीदृगत्र भवति त्वत्खड्गधारा यथा ।</p>
<p>यामेकः स्वशरीरशुद्धिरसिको मूर्ध्ना प्रतीच्छन्नरिर्</p>
<p>द्वैविध्यादनु पञ्चतां तदनु च त्रैदश्यमाप क्षणात॥१५११॥</p>
<p>रथाङ्गस्य । (सू.मु. ९७.६८, सु.र. १३९६)</p>
<p>शाखाः पञ्च तवोद्गता भुजतरोस्ताभिस्तथैकं धृतं</p>
<p>सम्भूयैव किलासिपत्रमभवत्तत्रापि चित्रान्तरम् ।</p>
<p>विश्वव्यापियशःप्रसूनमखिलव्यापच्छिदे श्रीफलं</p>
<p>छायां किं कथयामि यत्र निखिलं विश्राम्यति क्ष्मातलम् ॥१५१२॥</p>
<p>लङ्गदत्तस्य ।</p>
<p>अपनय महामोहं राजन्ननेन तवासिना</p>
<p>कथय कुहकाश्चर्यं क्वेदं कथं क्व च शिक्षितम् ।</p>
<p>यदरिरुधिरं पायं पायं कुसुम्भरसारुणं</p>
<p>झटिति वमति क्षीराम्भोधिप्रवाहसितं यशः ॥१५१३॥</p>
<p>दक्षस्य । (सु.र. १०१५)</p>
<p>उद्यात्येव सुहृत्कुलं प्रतिबलं यात्येव नीचैस्तराम्</p>
<p>आयान्त्येव यशःश्रियः प्रतिदिशं यान्त्येव सत्कीर्तयः ।</p>
<p>येनैकेन मुखाग्रपाटिततनूभूतार्द्रकोटिश्रिया</p>
<p>सर्वाश्चर्यमयः स एव जयति त्वत्खड्गधारापथः ॥१५१४॥</p>
<p>शुङ्गोकस्य ।</p>
<p>श्रीखण्डमूर्तिः सरलाङ्गयष्टिर्</p>
<p>माकन्दमामूलमहो वहन्ती ।</p>
<p>श्रीमन्भवत्खड्गतमालवल्ली</p>
<p>चित्रं रणे श्रीफलमातनोति ॥१५१५॥</p>
<p>जयदेवस्य ।</p>
<p>३०. कुपितखड्गः</p>
<p>पर्यङ्को राजलक्ष्म्या हरितमणिमयः पौर्षाब्धेस्तरङ्गो</p>
<p>भग्नप्रत्यर्थिवंशोल्बणविजयकरिस्त्यानदानाम्बुपट्टः ।</p>
<p>संग्रामत्रासताम्यन्नरपतिसुयशोराजहंसाम्बुवाहः</p>
<p>खड्गः क्ष्मासौ विदल्लः समिति विजयते मालवाखण्डलस्य ॥१५१६॥</p>
<p>कस्यचित।</p>
<p>वीरश्रीवेणिबन्धो भुजभुजगफणा शत्रुषु भ्रूपताका</p>
<p>देवस्य प्रेतभर्तुः स्फुरदुरुपृतनाद्विपिनी वीचिदण्डः ।</p>
<p>क्रोधाग्नेर्धूमवर्तिः सुरयुवतिदृशां शृङ्खलादाम दीर्घं</p>
<p>लक्ष्मीलीलाकटाक्षः पर्तिसमरमभूद्यस्य जैत्रः कृपाणः ॥१५१७॥</p>
<p>राजशेखरस्य । (बा.रा. ३.४८)</p>
<p>दृप्यत्प्रत्यर्थिपृथ्वीपतिविततयशःकौमुदीकृष्णपक्षो</p>
<p>लक्ष्मीसंचारदूतः सुरनरनगरारम्भनिर्विघ्नयष्टिः ।</p>
<p>संग्रामाम्भोधिमाद्यद्भुजगफणा तल्पकल्पान्तकृष्ट</p>
<p>खड्गस्ते देवजीयादयमुदितमहीमण्डलाखण्डलस्य ॥१५१८॥</p>
<p>शान्त्याकरस्य ।</p>
<p>अस्यासिर्भुजगः स्वकोशसुषिराकृष्टः स्फुरत्कृष्णिमा</p>
<p>कम्पोन्मीलदरालनीलरसनः केषां भिये न द्विषाम् ।</p>
<p>संग्रामेषु निजाङ्गुलीमयमहासिद्धौषधीवीरुधः</p>
<p>पर्वास्ये विनिवेश्य जाङ्गुलिकता यैर्नाम नालम्बिता ॥१५१९॥</p>
<p>कविपण्डितश्रीहर्षस्य । (ण्च्१२.९६, सू.मु. ९७.४९)</p>
<p>लीलोत्तंसतमालवल्लिरवनेरेतत्प्रतापानल</p>
<p>स्फूर्जद्धूमशिखा क्रुधाकुलतनोः कालस्य जिह्वाञ्चलः ।</p>
<p>वैरिस्त्रैणविलोचनाञ्जनलिपिस्तेनस्तमोमन्दिरं</p>
<p>निद्राणस्य कलेः स तस्य नृपतेः खड्गो न वाग्गोचरः ॥१५२०॥</p>
<p>युवराजदिवाकरस्य ।</p>
<p>३१. चापः</p>
<p>ज्यां बिभ्रद्भुजगो भुजङ्गमयुवा चापस्तवास्मिन्पुनः</p>
<p>शेते कुण्डलिते विपक्षकषणो नाराचनारायणः ।</p>
<p>बिभ्राणा हृदयेन यं क्षणमपि क्षोणीभुजो भेजिरे</p>
<p>भित्त्वाम्भोरुहबन्धुबिम्बमचिरादानन्दसान्द्रं महः ॥१५२१॥</p>
<p>आचार्यगोपीकस्य ।</p>
<p>यः पृष्ठं युधि दर्शयत्यरिभटश्रेणीषु यो वक्रताम्</p>
<p>अस्मिन्नेव बिभर्ति यश्च किरति क्रूरध्वनिं निष्ठुरः ।</p>
<p>दोषं तस्य तथाविधस्य भजतश्चापस्य गृह्णन्गुणं</p>
<p>विख्यातः स्फुटमेक एष नृपतिः सीमा गुणग्राहिणाम् ॥१५२२॥</p>
<p>कविपण्डितश्रीहर्षस्य । (ण्च्१२.९७, Sव्२५०८)</p>
<p>भुजेऽपसर्पत्यपि दक्षिणे गुणं</p>
<p>सहेषुणादाय पुरः प्रसर्पिणे ।</p>
<p>धनुःपरीरम्भमिवास्य संमदान्</p>
<p>महाहवे यच्छति वामबाहवे ॥१५२३॥</p>
<p>तस्यैव । (ण्च्१२.६४, Sव्२५२५)</p>
<p>भ्रूचापप्रहितेन दृष्टिविशिखेनैवास्य विद्वेषिणो</p>
<p>ध्वस्ताः पूर्वमतस्तदीयदलने संभावि मे दुर्यशः ।</p>
<p>इत्यालोच्य कराम्बुजार्चितमपि न्यस्तं पुरस्तादपि</p>
<p>द्राग्जातं समरेषु यस्य निविडव्रीडाविनम्रं धनुः ॥१५२४॥</p>
<p>गोतिथीयदिवाकरस्य ।</p>
<p>प्रागष्टादशपर्व भारतमिदं निर्माय कर्माद्भुतं</p>
<p>भूपानामनपायपौरुषमिह व्यासेन यत्कीर्तितम् ।</p>
<p>संग्रामाङ्गणसीम्नि सम्यगधुना देव त्वदीयो भुजस्</p>
<p>तत्पर्वत्रयबन्धुरेण धनुषा व्याकर्तुमेष क्षमः ॥१५२५॥</p>
<p>जलचन्द्रस्य ।</p>
<p>३२. प्रयाणम्</p>
<p>नृपतिमुकुटरत्नं त्वत्प्रयाणप्रशस्तिं</p>
<p>प्रबलभरनिमज्जद्भूधराक्रान्तभोगः ।</p>
<p>लिखति दशनटङ्कैरुत्पतद्भिः पतद्भिर्</p>
<p>जरठकमठभर्तुः कर्परे सर्पराजः ॥१५२६॥</p>
<p>त्रिपुरारिपालस्य ।</p>
<p>दिग्यात्रासु तदीयसैनिकभरक्षुब्धाब्धिकोलाहल</p>
<p>त्रस्तश्रीपरिरम्भमीलितदृशो देवस्य कंसद्विषः ।</p>
<p>सस्वेदालसपाणिपल्लवगलत्कौमोदकीमादराद्</p>
<p>उद्गम्यानमत्फणः फणभृतां भर्ता बिभर्ति क्षितिम् ॥१५२७॥</p>
<p>तस्यैव ।</p>
<p>राजन्दुःसहदोःप्रतापदलिताशेषक्षितीशस्य ते</p>
<p>वेलालोकनकौतुकेन भवतः कोऽयं प्रयाणे रसः ।</p>
<p>यद्दन्तीन्द्रचमूमहाभरनमन्नेमिः क्रमादेकतो</p>
<p>भूरन्यत्र समुन्नता फणिपतेर्मौलौ न वर्तिष्यते ॥१५२८॥</p>
<p>गदाधरनाथस्य ।</p>
<p>ते दिक्पालविलासिनीकुचतटे कस्तूरिकाकान्तयो</p>
<p>वैरिस्त्रीवदनेषु साञ्जनगलन्नेत्राम्बुमैत्रीधराः ।</p>
<p>स्वर्गङ्गाकमलेषु भृङ्गरुचयो यस्य प्रयाणे बभुर्</p>
<p>निर्धूताः पवनेन मत्तकरिणां दानाम्भसां बिन्दवः ॥१५२९॥</p>
<p>विश्वेश्वरस्य ।</p>
<p>अम्भः कर्दमतामुपैति सहसा पङ्कद्रवः पांशुतां</p>
<p>पांशुर्वारणकर्णतालपवनैर्दिक्प्रान्तनीहारताम् ।</p>
<p>निम्नत्वं गिरयः समं विषमतां शून्यं जनस्थानतां</p>
<p>निर्याते त्वयि राज्यपाल भवति त्यक्तस्वभावं जगत॥१५३०॥</p>
<p>महोदधेः । (सु.र. १४२८)</p>
<p>३३. भोगावली</p>
<p>राजन्नुद्दामनिद्राभरविवशभुजावल्लरीणामिदानीं</p>
<p>विश्राम्यन्तु त्वदन्तःपुरहरिणदृशां चामरभ्रामणानि ।</p>
<p>सेवन्ते देवमेते तुहिनकणभृतः सौधजालान्तराल</p>
<p>प्राप्ताः प्रत्यग्रजाग्रन्नलिनवनरजोग्राहिणो गन्धवाहाः ॥१५३१॥</p>
<p>उमापतिधरस्य ।</p>
<p>भिन्दानः सुन्दरीणां पतिषु रुषमयं हर्म्यपारावतानां</p>
<p>वाचालत्वं दधानः कवितृषु च गुणं प्रातिभं सन्दधानः ।</p>
<p>प्रातस्त्यस्तूर्यघोषः स्थगयति गगनं मांसलः पांशुतल्पाद्</p>
<p>अस्वल्पादुत्थितानां नरवर करिणां शृङ्खलशिञ्जितेन ॥१५३२॥</p>
<p>राजशेखरस्य । (वि.शा.भ. १.१२, Sव्२२२३, शा.प. ३७२२)</p>
<p>निद्राजिह्मदृशः सखीष्वपि सवैलक्ष्या नखाङ्कव्रण</p>
<p>व्यादष्टांशुखलेखया प्रतिपदं सीत्कारिवक्त्रेन्दवः ।</p>
<p>त्वत्सेवासमुपागतक्षितिभुजां निर्यान्ति लीलागृहाद्</p>
<p>एताः प्रौढरतिश्रमप्रशिथिलैरङ्गैः कुरङ्गीदृशः ॥१५३३॥</p>
<p>धोयीकस्य ।</p>
<p>अम्लानस्तवकन्ति कुन्तलभरे सीमन्तसीमास्विमाः</p>
<p>सिन्दूरन्ति कपोलभित्तिषु मिलन्मैरेयरागन्ति च ।</p>
<p>प्रौढेर्ष्याद्युतिविश्रमन्ति नयनोपान्ते कुरङ्गीदृशः</p>
<p>बिम्बोष्ठे क्षितिपाल बालतरणेर्लाक्षारसन्ति त्विषः ॥१५३४॥</p>
<p>साञ्चाधरस्य ।</p>
<p>उत्कर्णं करिणां गणेन विकसन्मोदं चिराद्बर्हिभिः</p>
<p>क्रीडाकेशरिभिश्च पञ्जरगतैः कोपस्फुरल्लोचनम् ।</p>
<p>कुञ्जोत्सङ्गभुवि प्रकम्पतरलं सीमन्तिनीभिः क्षणात्</p>
<p>पीतः श्रोत्रपुटेन देव परितः प्रातर्मृदङ्गध्वनिः ॥१५३५॥</p>
<p>तस्यैव ।</p>
<p>३४. तूर्यध्वनिः</p>
<p>हेरम्बध्वनिडम्बरप्रतिनिधिः क्रीडन्नृपञ्चानन</p>
<p>क्ष्वेडोत्पीडसुहृन्नदीपतिनदद्वेलोमिगर्जासखः ।</p>
<p>संवर्ताम्बुदवृन्दमन्दरसितस्पर्धी तवायं मृधे</p>
<p>शत्रुश्रोत्रदरीषु मूर्च्छति चमूभेरीरवो भैरवः ॥१५३६॥</p>
<p>हरेः ।</p>
<p>देव त्वद्विजयप्रयाणसमये ढक्का हताः सैनिकैर्</p>
<p>मन्द्रं दध्वनुरद्रिकुक्षिषु जरत्पारीन्द्रनिद्राद्रुहः ।</p>
<p>तन्वाना मलयाद्रिषु प्रतिरवं ध्यानक्षतिं योगिषु</p>
<p>क्रोधं दिक्करिषु प्रकम्पमरिषु त्रासं रवेर्वाजिषु ॥१५३७॥</p>
<p>कस्यचित।</p>
<p>गुञ्जत्क्रौञ्चनिकुञ्जकुञ्जरघटाविस्तीर्णकर्णज्वराः</p>
<p>प्राक्प्रत्यग्धरणीन्द्रकन्दरजरत्पारीन्द्रनिद्राद्रुहः ।</p>
<p>लङ्काङ्क त्रिककुत्प्रतिध्वनिघनाः पर्यन्तयात्राजये</p>
<p>यस्य भ्रेमुरमन्दमन्दररवैराशारुधो घोषणाः ॥१५३८॥</p>
<p>जयदेवस्य । (सु.र. १५६७)</p>
<p>यस्याविर्भूतभीतिप्रतिभटपृतनागर्भिणीभ्रूणभार</p>
<p>भ्रंशभ्रेशाभिभूत्यै प्लवनमिव भजन्नम्भसाम्भोनिधीनाम् ।</p>
<p>संभारं सम्भ्रमस्य त्रिभुवनमभितो भूभृतां बिभ्रदुच्चैः</p>
<p>संरम्भोज्जृम्भणाय प्रतिरणमभवद्भूरिभेरीनिनादः ॥१५३९॥</p>
<p>तस्यैव ।</p>
<p>विघट्टयन्नेष हठादकुण्ठ</p>
<p>वैकुण्ठकण्ठीरवकण्ठगर्जाम् ।</p>
<p>भयङ्करो दिक्करिणां रणाग्रे</p>
<p>भेरीरवो भैरवदुःश्रवस्ते ॥१५४०॥</p>
<p>तस्यैव ।</p>
<p>३५. धूलिः</p>
<p>यस्योद्योगे बलानां दिशि दिशि वलतामुज्जिहानै रजोभिर्</p>
<p>जम्बालिन्यम्बरस्य स्रवदमरधुनीवारिपूरेण मार्गे ।</p>
<p>संसीदच्चक्रशल्याकुलतरणिकरोत्पीडिताश्वीयदत्त</p>
<p>द्वित्रावस्कन्दमन्दः कथमपि चलति स्यन्दनो भानवीयः ॥१५४१॥</p>
<p>बाणस्य । (सु.र. १५६५)</p>
<p>सप्तद्वीपकुटुम्बभूतलभुवो निष्पीतसप्ताब्धयस्</p>
<p>तन्मार्गेण च सप्तपन्नगफणारत्नावलोकच्छिदः ।</p>
<p>क्रीडा दिग्विजये च सप्तजगतीभाजो यदक्षौहिणी</p>
<p>जन्माः प्रसरन्ति सप्तपवनस्कन्धस्पृशो धूलयः ॥१५४२॥</p>
<p>मुरारेः ।</p>
<p>यस्याशाविजयप्रवृत्तपृतनाचक्रे परिक्रामति</p>
<p>क्षुण्णक्ष्मातलधूलिसंकुलमभून्मर्त्यस्थलाभम् ।</p>
<p>एतस्यामदसीयसम्प्लवपरिक्षीणाम्भसि प्रावृषि</p>
<p>प्रायः सम्भवति स्म भूपरिसरे भूयानिवावग्रहः ॥१५४३॥</p>
<p>तिलचन्द्रस्य ।</p>
<p>अब्धौ मज्जन्ति मीना इव फणिन इव क्षौणिरन्ध्रं विशन्ति</p>
<p>क्रामन्त्यद्रीन्विहङ्गा इव कपय इव क्वाप्यरण्ये चरन्ति ।</p>
<p>देव क्ष्मापालशक्र प्रसरदनुपमत्वच्चमूचक्रवाह</p>
<p>व्यूहव्याधूतधूलीपटलहतदृशः कान्दिशीकाः क्षितीशाः ॥१५४४॥</p>
<p>विश्वेश्वरस्य ।</p>
<p>भूतिस्नानप्रमोदं तनुभिरलभत स्पष्टमष्टाभिरीशो</p>
<p>भूयस्तुङ्गत्वमापुः पिहितगिरिगुहागह्वरऽः क्ष्माधरेन्द्राः ।</p>
<p>यात्रायां यस्य खेलत्तुरगखुरखुरोत्खातधूलीभरेण</p>
<p>प्रापुर्वर्षाभ्रलक्ष्मीमतिमलिनतया शारदास्तोयवाहाः ॥१५४५॥</p>
<p>तस्यैव ।</p>
<p>३६. अश्वधूलिः</p>
<p>यात्रा नेहसि यस्य दिग्विजयिनः काम्बोजवाहावली</p>
<p>विङ्खोल्लेल्खविसर्पिणि क्षितिरजःपूरे वियच्चुम्बति ।</p>
<p>भानोर्वाजिभिरङ्गकर्षणरसानन्दः समासादितो</p>
<p>लब्धः किं च नभस्तलामरधुनीपङ्केरुहैरन्वयः ॥१५४६॥</p>
<p>वसुकल्पस्य । (सु.र. १३८१)</p>
<p>देव त्वद्विजये तुरङ्गमखुरव्रातक्षतक्ष्मातल</p>
<p>प्रोद्भूते परितः परागपटले दिक्चक्रमाक्रमति ।</p>
<p>अक्ष्णां पंक्तिशतानि निन्दति निजं हस्तद्वयं निन्दति</p>
<p>स्वां निन्दत्यनिमेषतां परिपतद्बास्पाम्बुधारो हरिः ॥१५४७॥</p>
<p>जयोकस्य ।</p>
<p>वाहव्यूहखुराग्रटङ्कविहतिक्षुण्णक्षमाजन्माभिर्</p>
<p>धूलिभिः पिहिते विहायसि भवत्प्रस्थानकालोत्सवे ।</p>
<p>दिङ्मोहाकुलसूरसूतविपथभ्राम्यत्तुरङ्गावली</p>
<p>दीर्घायुः प्रतिवासरं प्रतिदिशं व्यस्तो रविर्भ्राम्यति ॥१५४८॥</p>
<p>महोदधेः । (सु.र. १४४७)</p>
<p>त्वद्भावावलिटापटङ्कविगलद्भूगोलधूलीभरैर्</p>
<p>उत्पत्यापतयालुभिः स्थलमये जातेऽद्य नीराम्बुधौ ।</p>
<p>शङ्के सेतुकथैककर्मठभुजाशौटीरशाखामृगा</p>
<p>हङ्कारस्तुतिभिर्भविष्यति कथं न व्रीडितो मारुतिः ॥१५४९॥</p>
<p>हीरोकस्य ।</p>
<p>सप्ताम्भोधीन्पिबद्भिर्दिशि दिशि सरितः स्वादयद्भिस्तडाग</p>
<p>व्यूहं गण्डूषयद्भिर्गगनतलगतां जाह्न्वईमुल्लिहद्भिः ।</p>
<p>यात्रायां यस्य हेलाचलतुरगचमूशश्वदुद्धूतधूली</p>
<p>पूरैरैकाब्धिमात्रव्ययजनितमदो लज्जितः कुम्भजन्मा ॥१५५०॥</p>
<p>छित्तपस्य ।</p>
<p>३७. संग्रामधूलिः</p>
<p>यस्याहवे हयचमूखुरखण्डितोर्वी</p>
<p>पांशुप्रसारपरिपूर्तिभिया वहन्ति ।</p>
<p>नेत्राणि नित्यविकचानि मरुत्तरुण्यो</p>
<p>नीरन्ध्रपाणिपुटयुग्मपिधानवन्ति ॥१५५१॥</p>
<p>राजशेखरस्य ।</p>
<p>त्वङ्गत्तुरङ्गमुखरोच्छलितै रजोभिर्</p>
<p>लग्नैरजस्रगलदस्रसहस्रनेत्रः ।</p>
<p>पाणिग्रहे समरभूमिजयश्रियस्ते</p>
<p>स्वाराड्यं नृपतिनाथ सहस्रधारः ॥१५५२॥</p>
<p>पजोकस्य ।</p>
<p>त्वङ्गद्वैरिकरीन्द्रकुम्भनिपतन्निस्त्रिंशलेखोल्लसद्</p>
<p>वह्निज्वालतडित्करम्बिततनुर्व्रध्नत्विषो रुन्धती ।</p>
<p>राजंस्तर्पितबर्हिणा सरभसैरालोकिता चातकैर्</p>
<p>बलात्त्वद्बलधूलिजालजलदश्रेणी समुत्सर्पति ॥१५५३॥</p>
<p>सुरभेः ।</p>
<p>एतत्कृत्तोत्तमाङ्गप्रतिसुभटनटारब्धनाट्याद्भुतानां</p>
<p>कष्टं द्रष्टैव नाभूद्भुवि समरसमालोकिलोकास्पदेऽपि ।</p>
<p>अश्वैरस्वैरवेगैः कृतखुरखुरलीमङ्क्षुविक्षुद्यमान</p>
<p>क्ष्मापृष्ठोत्तिष्ठदन्धंकरणरणधुराधूलिधारान्धकारात॥१५५४॥</p>
<p>कविपण्डितश्रीहर्षस्य । (ण्च्१२.१००)</p>
<p>मातङ्गाभोदवीथीविकसितमहसि प्रौढसेनापराग</p>
<p>ध्वान्तोद्गारे गरीयस्युपनयति मुहुर्विश्वदिङ्मोहमुद्राम् ।</p>
<p>कीरित्र्वेलावनेषु भ्रमति भुजमथालम्बते वीरलक्ष्मीर्</p>
<p>देव त्वत्खड्गधारासरणिपरिसरे वैरिणो निष्पतन्ति ॥१५५५॥</p>
<p>जलचन्द्रस्य ।</p>
<p>३८. युद्धं</p>
<p>राजन्वाजिपदातिकुञ्जरशिरश्छिन्नं रणे यत्त्वया</p>
<p>नृत्यद्योधकबन्धकण्ठमिलितं तेनारिवीरव्रजः ।</p>
<p>हेरम्बीयति किंनरीयति शिरोराहूयतीति क्षणं</p>
<p>निर्माणं तव बङ्गनायक कथापाण्डित्यमुन्मीलति ॥१५५६॥</p>
<p>उदयादित्यस्य ।</p>
<p>सङ्ग्रामाङ्गणसङ्गतेन भवता चापे समारोपिते</p>
<p>देवाकर्णय येन येन सहसा यद्यत्समासादितम् ।</p>
<p>कोदण्डेन शराः शरैरशिरस्तेनापि भूमण्डलं</p>
<p>तेन त्वं भवता च कीर्तिरनघा कीर्त्या च लोकत्रयम् ॥१५५७॥</p>
<p>कर्कराजस्य । (स.क.आ. १.११५, सु.र. १४०७)</p>
<p>शत्रूणां कालरात्रौ समिति समुदिते बाणवर्षान्धकारे</p>
<p>प्राग्भारे खड्गधारां सरितमिव समुत्तीर्य मग्नारिवंशाम् ।</p>
<p>अन्योन्याघातमत्तद्विरदघनघटादन्तविद्युच्छटाभिः</p>
<p>पश्यन्तीयं समन्तादभिसरति मुदा सांयुगीनं जयश्रीः ॥१५५८॥</p>
<p>जयदेवस्य ।</p>
<p>यदस्त्रव्यापारादभिमुखहतैः क्षत्रियभटैः</p>
<p>स्वसत्त्वेन क्रीतं भुवनमभिसर्पद्भिरभितः ।</p>
<p>कृतच्छिद्रश्रेणीविधुरपरिभोगं भगवतो</p>
<p>गभस्तीनां पत्युस्तितौतुलनां मण्डलमगात॥१५५९॥</p>
<p>मुरारेः ।</p>
<p>यन्निस्त्रिंशहतोद्गतैररिशिरश्चक्रैर्बभूव क्षणं</p>
<p>लोके चान्द्रमसे विधुंतुदघटावस्कन्दकोलाहलः ।</p>
<p>किं चामीभिरपि स्फुरन्मुखतया शीतांशुकोटिभ्रमं</p>
<p>बिभ्राणैरुदपादि राहुभुवने भूयान्सुभिक्षोत्सवः ॥१५६०॥</p>
<p>तस्यैव । (सु.र. १५७०)</p>
<p>३९. युद्धस्थली</p>
<p>देव त्वद्भुजयोर्बलं न गदितुं वाचा वयं शक्नुमः</p>
<p>कुर्वाणा हृदयेऽपि तत्पुलकिताः प्रत्यङ्गमेते वयम् ।</p>
<p>शक्ता सैव पुनस्तवासिपतनच्छिन्नद्विषत्कन्धरा</p>
<p>रन्ध्रोद्वान्तसमीरभैरवरवा युद्धस्थली जल्पितुम् ॥१५६१॥</p>
<p>छित्तपस्य ।</p>
<p>रक्तस्रोतोवहायास्त्वरितमवतरन्स्नानतृष्णालुरेको</p>
<p>वीर त्वद्वैर्सेनाघनपिशितवसापङ्कमग्नैकजङ्घः ।</p>
<p>साक्रन्दक्वाणमासीत्प्रसरदपसरत्पाणिभिः कृष्टमुक्तस्</p>
<p>तीरस्थैरुत्तितीर्षुः परिहसितपरैस्तृप्तिभिः प्रेतवृद्धः ॥१५६२॥</p>
<p>नीलस्य ।</p>
<p>श्लाघन्ते नहि तानि यस्य भुजयोरद्यापि युद्धस्थली</p>
<p>सीमान्ते रिपुकीकसोत्थितकुशव्याजेन रोमाञ्चिताः ।</p>
<p>पूर्वाभ्यासगताभिरङ्कपलभुग्दंष्ट्रावलीचर्वणान्</p>
<p>निर्मांसास्थितयोच्चरत्कटकटस्पष्टाक्षरश्रेणयः ॥१५६३॥</p>
<p>गोतिथीयदिवाकरस्य ।</p>
<p>निर्यन्नाराचधाराचयखचितपतन्मत्तमातङ्गजातं</p>
<p>जातं यस्यारिसेनारुधिरजलनिधावन्तरीपभ्रमाय ।</p>
<p>सुप्ता यस्मिन्रतान्ते सह च सहचरैर्नालवन्नागनासा</p>
<p>रन्ध्रद्वन्द्वैकपात्रे रुधिरमधुरसं प्रेतकान्ताः ॥१५६४॥</p>
<p>जयदेवस्य ।</p>
<p>कृष्टे घोटकटापसंपुटघटाफालाग्रसंघट्टनैश्</p>
<p>छिन्नारातिकबन्धरन्ध्रविगलद्रक्तेन सिक्ते रणे ।</p>
<p>मूलेन त्वदसिप्रहारपतिता वैरीभदन्तव्रजा</p>
<p>राजन्ते जगदग्रपल्लवियशोबीजप्ररोहा इव ॥१५६५॥</p>
<p>वीरदत्तस्य ।</p>
<p>४०. दिग्विजयः</p>
<p>क्षिप्तः क्षीरगृहे न दुग्धजलधिः कोषे न हेमाचलो</p>
<p>दिक्पालाः अपि पालिपालनविधाव आनीय नारोपिताः ।</p>
<p>नो वा दिक्करिणः क्वणन्मधुलिहः पर्यायपर्याणन</p>
<p>क्रीडायां विनियोजिता वद कृतं किं किं त्वया दिग्जये ॥१५६६॥</p>
<p>कस्यचित। (सु.र. १४४६, दक्षस्य)</p>
<p>देवे दिग्विजयोद्यते धृतधनुविद्वेषिसीमन्तिनी</p>
<p>वैधव्यव्रतदायिनी प्रतिदिशं रोषादुपक्रामति ।</p>
<p>किं ब्रूमोऽन्यदितोऽधिकं रतिरतित्रासान्न पौष्पं करे</p>
<p>भर्तुर्भर्तुर्मदान्मदान्धमधुपीनीलीनिचोलं धनुः ॥१५६७॥</p>
<p>नारायणदत्तस्य ।</p>
<p>तत्तद्विक्रमदोहदेन विलसद्दोर्दण्डदम्भोलिना</p>
<p>विद्वेषिव्ययकर्मठेन दिशता निर्वीरमुर्वीतलम् ।</p>
<p>किं ब्रूमश्चतुरब्धिसीमभुवनं राजन्वदातन्वता</p>
<p>येनाभूर्विजिगीषुणा विदधिरे दिक्पालशेषा दिशः ॥१५६८॥</p>
<p>उमापतिधरस्य ।</p>
<p>आकौमारं समरजयिना कुर्वतोर्वीमवीरां</p>
<p>एतेनामी कथमिव दिशामीशितारो विमुक्ताः ।</p>
<p>अन्तर्ज्ञातं वपुषि कलया तस्य तेऽष्टौ प्रविष्टाः</p>
<p>प्रह्वीभूते प्रभवति नहि क्षत्रियाणां कृपाणः ॥१५६९॥</p>
<p>उमापतिधरस्य ।</p>
<p>एकः संग्रामरिङ्गत्तुरगखुररजोराजिभिर्नष्टदृष्टिर्</p>
<p>दिग्यात्राजैत्रमत्तद्विरदभरनमद्भूमिभग्नस्तथान्यः ।</p>
<p>वीराः के नाम तस्मात्त्रिजगति न ययुः क्षीणतां काणकुब्ज</p>
<p>न्यायादेतेन मुक्तावभयमभजतां वासवो वासुकिश्च ॥१५७०॥</p>
<p>जयदेवस्य ।</p>
<p>४१. रिपुः</p>
<p>यान्त्येके परपुष्टतां बलिभुजो भ्राम्यन्ति केचिन्महीं</p>
<p>केचिद्बिभ्रति लावकत्वमपरे जाता वने वर्तकाः ।</p>
<p>केचित्खञ्जनकीभवन्ति सततोन्माथप्रमाथैरहो</p>
<p>तिर्यक्तामपि लम्भितैस्त्वदरिभिर्लब्धा न पक्षोन्नतिः ॥१५७१॥</p>
<p>कस्यचित। (Sव्२५८२)</p>
<p>निर्भीकभ्रान्तभोगिन्यनलसमशके मांसलध्वान्तराशाव्</p>
<p>आसारक्लिन्नकुड्ये वृषभनिकषणावर्जितद्वारदारौ ।</p>
<p>प्रत्यग्रोदीर्णगर्भे गलति वनगिरिग्रामदेवीगृहान्ते</p>
<p>संत्रस्ताः शत्रवस्ते कथमपि रजनीं प्रावृषि प्रेरयन्ति ॥१५७२॥</p>
<p>योगेश्वरस्य ।</p>
<p>पद्ब्यामूरुयुगं विभज्य भुजयोर्मध्यं निपीड्योरसा</p>
<p>पार्श्वेषु प्रसभं प्रहृत्य नखरैर्दन्तैर्विलुप्याधरम् ।</p>
<p>संसुप्तानवबोध्य युष्मदहितान्भूयोऽपि भुङ्क्ते वने</p>
<p>किं कान्ता सुरतैषिणी नहि नहि व्याघ्री करालानना ॥१५७३॥</p>
<p>छित्तपस्य । (स.क.आ. ५.५००)</p>
<p>मौखर्यं वरमस्तु देव तदपि प्रसूयते विस्मयाद्</p>
<p>ऐश्वर्याणि परित्यजन्ति भवतो नाद्यापि ते वैरिणः ।</p>
<p>मन्यूनां शतमाचरन्ति कटकं क्रामन्ति भूमीभृतां</p>
<p>पत्रालीं वलयन्ति च स्तनयुगाभोगे कुरङ्गीदृशाम् ॥१५७४॥</p>
<p>जलचन्द्रस्य ।</p>
<p>पदहीनान्बिलवसतीन्</p>
<p>भुजगानिव जातभोगसङ्कोचान।</p>
<p>व्यथयति मन्त्राक्षरमिव</p>
<p>नाम तवारीन्वनेचरैर्गीतम् ॥१५७५॥</p>
<p>दङ्कस्य । (सु.र. १३९३)</p>
<p>४२. रिपुसम्भ्रमः</p>
<p>कोषान्गेहेषु मुञ्चन्पथि करितुरगं बान्धवानर्घमार्गे</p>
<p>दुर्गेष्वन्तःपुराणि प्रतिवलचक्रिताः पर्वतेभ्यो निवृत्ताः ।</p>
<p>यस्योद्योगे भ्रमन्तः समसमयस्मारम्भगम्भीरभेरी</p>
<p>भाङ्गाराकीर्णकर्णज्वरभरतरलप्रेक्षिताशाः क्षितीशाः ॥१५७६॥</p>
<p>विश्वेश्वरस्य ।</p>
<p>श्रुत्वा यं सहसागतं निजपुरात्त्रासेन निर्गच्छतां</p>
<p>शत्रूणामवरोधनैर्जललवप्रस्यन्दतिम्यत्पुटाः ।</p>
<p>शुभ्रे सद्मनि पल्लविन्युपवने वाप्यां नवाम्भोरुहि</p>
<p>क्रीडाद्रौ च सशाद्वले विवलितग्रीवैर्विमुक्ता दृशः ॥१५७७॥</p>
<p>धनपतेः । (स.क.आ. १.८३)</p>
<p>मुग्धे किं शुकपञ्जरेण रसिके किं सारकान्वेषणैः</p>
<p>सुस्थे मुञ्चसि किं न चित्रफलकं किं वीणया रागिणि ।</p>
<p>नायं भूषणसंग्रहस्य समयो लीलावति त्वर्यताम्</p>
<p>इत्यासन्पुरविद्रवे भवदरिस्त्रीणां वयस्यागिरः ॥१५७८॥</p>
<p>राजशेखरस्य ।</p>
<p>वत्से मालति मालिका न रचिता पुष्पैस्त्वदीयैर्मया</p>
<p>रक्ताशोकतरो तवाप्यभिनवो नोत्तंसितः पल्लवः ।</p>
<p>व्यालोआलिकुलावलीढमुकुलस्त्वं चूत नालोकितो</p>
<p>हा धिक्कष्टमिति ब्रुवन्ति नगरत्यागे तवारिस्त्रियः ॥१५७९॥</p>
<p>गदाधरस्य ।</p>
<p>मातर्मातर्जनक जनक प्रेयसि प्रेयसीति</p>
<p>भ्रातर्भ्रातस्तनय तनय ज्यायसि ज्यायसीति ।</p>
<p>यन्नासीरप्रचुरगध्यूहवित्रस्तवैरि</p>
<p>स्त्रीपुंसानां विदलति दलद्दिक्कलापो विलापः ॥१५८०॥</p>
<p>दाक्षिणात्यस्य ।</p>
<p>४३. अरिवधूः</p>
<p>कान्तारेषु करावलम्बिशिशवः पादैः स्रवल्लोहितैर्</p>
<p>अर्चन्त्यः पदवीं विलोचनजलैरावेदयन्त्यः शुचम् ।</p>
<p>दृष्टाः पान्थजनैर्विवृत्य सकृपं हाशब्दगर्भैर्मुखैर्</p>
<p>यन्त्यह्ना सकलेन योजनतुरीयांशं तवारिस्त्रियः ॥१५८१॥</p>
<p>पुरुषोत्तमस्य ।</p>
<p>पारेकन्दरमिङ्गुदीवनमितो नीवारकेदारिका</p>
<p>स्वच्छन्दं सरसस्तटे कमलिनीवृन्दाढ्यमन्दानिलः ।</p>
<p>स्वच्छं निर्झरवारिवारणरदोत्खातास्ततो भूरुहा</p>
<p>इत्थं व्याधवधूर्विबोध्य नयति त्वद्वैरिवीराङ्गनाः ॥१५८२॥</p>
<p>विभाकरस्य ।</p>
<p>घ्रातं तालफलाशया स्तनयुगं बिम्बभ्रमेणाधरो</p>
<p>दष्टं पाकविदीर्णदाडिमधिया लीढाः स्फुरन्तो रदाः ।</p>
<p>भ्राम्यन्ती श्रमनिःसहानुविपिनं यद्वैरिसीमन्तिनी</p>
<p>निद्राणा मुहुराहता म्हुरधिक्षिप्ता च शाखामृगैः ॥१५८३॥</p>
<p>धनञ्जयस्य ।</p>
<p>कुरु तरुषु गृहास्थां तल्पबुद्धिं तृणेषु</p>
<p>त्वचि निवसनवाञ्छामन्नतृष्णां फलेषु ।</p>
<p>इति विनयति देव प्रेयसीं त्वद्रिपूणाम्</p>
<p>अभिनववनवासोद्वेगमुग्धां किराती ॥१५८४॥</p>
<p>वीरभद्रस्य ।</p>
<p>न्यञ्चन्नीवीनिबद्धान्यकलिततिलकान्यक्वणत्कङ्कणानि</p>
<p>भ्रश्यन्मञ्जीरशिञ्जान्यचलितवलयस्रञ्जि धौताञ्जनानि ।</p>
<p>अप्रेङ्खत्तारहाराण्यवसितहसितश्रीणि शीर्णालकानि</p>
<p>त्रुट्यत्सिन्दूरबिन्दूरबिन्दून्यसकृदकृत यः शात्रवान्तःपुराणि ॥१५८५॥</p>
<p>उमापतिधरस्य ।</p>
<p>४४. अरिवधूबाष्पः</p>
<p>हा चित्राङ्गि कुरङ्गि # # # # # हा राजहंसप्रिये</p>
<p>हा चूतद्रुम हा प्रियङ्गुलतिके त्यक्ताः स्थ हा धिक्कथम् ।</p>
<p>इत्थं त्वत्परिपन्थिपार्थिवपुरन्ध्रीणां वनप्रस्थितौ</p>
<p>धाराधौतिकपोलयोर्नयनयोरस्रं न विश्राम्यति ॥१५८६॥</p>
<p>गदाधरनाथस्य ।</p>
<p>संदिष्टं मरुभूमिभूरुहचयैर्भूयाद्भवान्भूपतिर्</p>
<p>निर्जेता नवखण्डमण्डलभुवो यत्त्वत्प्रसादाद्वयम् ।</p>
<p>प्रत्यासन्नविपन्नहूणतरुणीनेत्रप्रणालीगलद्</p>
<p>बाष्पाम्भःप्लवपूरपिच्छिलतलाः श्रीमुञ्ज मोदामहे ॥१५८७॥</p>
<p>कस्यचित। (सु.र. १३९८)</p>
<p>एतद्भीतारिनारी गिरिबिलविगलद्वासरा निःसरन्ती</p>
<p>स्वक्रीडाहंसमोहग्रहिलशिशुभृशप्रार्थि तोन्निद्रचन्द्रा ।</p>
<p>आक्रन्दद्भूरि यत्तन्नयनजलमिलच्चन्द्रहंसानुबिम्ब</p>
<p>प्रत्यासत्तिप्रहृष्यत्तनयविहसितैराश्वसीन्न्यश्वसीच्च ॥१५८८॥</p>
<p>कविपण्डितश्रीहर्षस्य । (ण्च्१२.२८)</p>
<p>गम्भीरनीरसरसीरपि पुरुषाः</p>
<p>कुर्वन्ति ये दिनकरस्य करास्त एव ।</p>
<p>त्वद्वैरिवीरवनितानयनाम्बुलेश</p>
<p>शोषे कथं प्रतिहता इति मे वितर्कः ॥१५८९॥</p>
<p>कल्पदत्तस्य । (सु.र. १४२४)</p>
<p>के य्¨¨उयं मुनयः किमत्र तपसे स्थानं समीहामहे</p>
<p>नीवाराङ्कुरदन्तुरा नियमितव्याधास्ति विन्ध्याटवी ।</p>
<p>सा सम्प्रत्यवनीमहेन्द्र भवतो विद्वेषिवामभ्रुवाम्</p>
<p>अश्रान्तच्युतलोललोचनपयोवन्याभिरन्यादृशी ॥१५९०॥</p>
<p>कविराजसोमस्य ।</p>
<p>४५. अरिपुरम्</p>
<p>अधाक्षीन्नो लङ्कामयमयमुदन्वन्तमतरद्</p>
<p>विशल्यां सौमित्रैरयमुपनिनायौषधिवराम् ।</p>
<p>इति स्मारं स्मारं त्वदरिनगरीभित्तिलिखितं</p>
<p>हनूमन्तं दन्तैर्दशति कुपितो राक्षसगणः ॥१५९१॥</p>
<p>परिमलस्य । (शा.प. १२६७)</p>
<p>लूतातन्तुपटावनद्धशिरसो वेल्लल्लतासंततेर्</p>
<p>अन्योन्यं मिलनाच्चिरस्पृहमिव व्यासक्तकण्ठग्रहाः ।</p>
<p>क्रीडानिर्वृतघूत्कृतिरवैः साक्रन्दबद्धारवं</p>
<p>क्रन्दन्ति त्वदरातिराजनगरीरथ्याभुवो वीरुधः ॥१५९२॥</p>
<p>युवराजस्य ।</p>
<p>वर्षासम्भृतपीतिमानमनवं स्तब्धाङ्घ्रिहस्तद्वयं</p>
<p>भेकं मूर्ध्नि निगृह्य कज्जलरजःश्यामं भुजङ्गं स्थितम् ।</p>
<p>मुग्धाव्याधवधूस्तवारिनगरे शून्ये चिरात्सम्प्रति</p>
<p>स्वर्णोपस्कृतमुष्टिसायकधिया साकूतमाकर्षति ॥१५९३॥</p>
<p>छित्तपस्य । (सु.र. १४०१)</p>
<p>लीलाचूततमालकेशरतरुस्कन्धे प्रवृद्धालय</p>
<p>स्वेच्छोन्मदकर्करेटुरटितैर्भीमं बहिः काननम् ।</p>
<p>अन्तर्वेश्मविलोलचर्मचटकापक्ष्माञ्चलोद्वीजन</p>
<p>क्रीडासुप्तपिशाचदम्पतिपुरं राजन्भवद्विद्विषाम् ॥१५९४॥</p>
<p>विश्वेश्वरस्य ।</p>
<p>क्रूरोत्कूजत्करेटुप्रतिरवविरसज्जर्जरग्रन्थिबन्धाः</p>
<p>स्थाआर्थिप्रेतमल्लद्वयकलहसमावर्जितस्थूलशाखाः ।</p>
<p>गोलोमीच्छन्नमातृप्रतिकृतिविरतप्रत्यभिज्ञा दिवापि</p>
<p>त्वच्छत्रुग्रामदेवीनिलयनतरवस्त्रासमुत्पादयन्ति ॥१५९५॥</p>
<p>कस्यचित।</p>
<p>४६. अरिगृहम्</p>
<p>द्वारं खड्गिभिरावृतं बहिरपि प्रसिव्न्नगण्डैर्गजैर्</p>
<p>अन्तः कञ्चुकिभिः स्फूरन्मणिधरैरध्यासिता भूमयः ।</p>
<p>आक्रान्तं महिषीभिरेव शयनं त्वद्विद्विषां मन्दिरे</p>
<p>राजन्सैव चिरन्तनप्रणयिनीशून्येऽपि राज्यस्थितिः ॥१५९६॥</p>
<p>योगेश्वरस्य । (सु.र. १४०३, Sव्२५६९, सू.मु. ९७.७८, Kउवल्, प्. १६१)</p>
<p>वन्यो हस्ती स्फटिकघटिते भित्तभोगेषु बिम्बं</p>
<p>दृष्ट्वा रुष्टः प्रतिगज इति त्वद्द्विषां मन्दिरेषु ।</p>
<p>दन्ताघाताकुलितदशनस्तत्पुनर्वीक्षमाणो</p>
<p>मन्दं मन्दं स्पृशति करिणीशङ्कया साहसाङ्कः ॥१५९७॥</p>
<p>वेतालस्य ।</p>
<p>रन्ध्रे संन्यस्तदृष्टिः क्षितिनिहिततनुः क्रीडसंलीनपुच्छः</p>
<p>प्रत्याशायोजितात्मा ग्रहणपरिणतः स्तब्धकर्णो विशङ्कः ।</p>
<p>संकोचाबद्धदेहो नियमितचरणः प्रस्फुरच्छ्मश्रुजालः</p>
<p>शून्ये राजन्विडालस्तव रिपुभवने मूषिकानुच्छिनत्ति ॥१५९८॥</p>
<p>योगेश्वरस्य ।</p>
<p>वत्से माधवि तात चम्पक शिशो माकन्द कौन्दि प्रिये</p>
<p>हा मातर्मदयन्ति हा कुरवक भ्रातः खसर्मालति ।</p>
<p>इत्येवं रिपुमन्दिरेषु भवतः शृण्वन्ति नक्तंचरा</p>
<p>गोलाङ्गूलविमर्दसंभ्रमवशादुद्यानदेवीगिरः ॥१५९९॥</p>
<p>शुभाङ्कस्य । (सु.र. १४१२)</p>
<p>स्नातः सम्प्रति वारिवाहसलिलैः संरूढशप्पाङ्कुर</p>
<p>व्याजेनात्तकुशाः प्रणालसलिलैर्दत्त्वा निवापाञ्जलिम् ।</p>
<p>प्रासादास्तव विद्विषां परिपत्कुड्यस्य पिण्डच्छलात्</p>
<p>कुर्वन्ति प्रतिवासरं निजपतिप्रेताय पिण्डक्रियाम् ॥१६००॥</p>
<p>महादेवस्य ।</p>
<p>४७. यशः</p>
<p>मूलं फणाः फणिपतेर्गगनं च मध्यः</p>
<p>शाखा दिशो जलधिमण्डलमालवालम् ।</p>
<p>त्रैलोक्यनाथ तव देव यशोद्रुमस्य</p>
<p>तारागणाः सुमनसः फलमिन्दुबिम्बम् ॥१६०१॥</p>
<p>श्रीहनूमतः ।</p>
<p>मातुः स्वेदमयं ततान पृथुकः क्रोडेन धात्र्यामसौ</p>
<p>रागाढ्यस्तरुणः पुरन्दरपुरस्त्रीन्यस्तकण्ठग्रहः ।</p>
<p>ज्यायानप्यभिनत्पितामहपदं नित्याविनीतस्तनू</p>
<p>जन्मा ते यशसां गणस्तदुचितव्रीडोऽसि तत्कीर्तने ॥१६०२॥</p>
<p>छित्तपस्य । (सू.मु. ९७.३९)</p>
<p>बद्धो नैष न लङ्घितो न मथितः पीतो न वा बाडव</p>
<p>व्यग्रो नापि यशोमयो यदुपतेरम्लायमानोऽम्बुधिः ।</p>
<p>अब्धींल्लब्धपराभवानधरयन्नर्वागथोऽर्वीभृतः</p>
<p>कुर्वन्गर्वविलङ्घितावधिरधि ब्रह्माण्डमारोहति ॥१६०३॥</p>
<p>वाचस्पतेः ।</p>
<p>ऐरावणन्ति करिणः फणिनोऽप्यशेषाः</p>
<p>शेषन्ति हन्त विहगा अपि हंसितारः ।</p>
<p>नीलोत्पलानि कुमुदन्ति च सर्वशैलाः</p>
<p>कैलासितुं व्यवसिता भवतो यशोभिः ॥१६०४॥</p>
<p>महाशक्तेः । (सु.र. १०११)</p>
<p>देव स्वस्ति वयं द्विजास्तत इतस्तीर्थेषु निष्कल्मषाः</p>
<p>कालिन्दीसुरसिन्धुसङ्गपयसि स्नातुं समीहामहे ।</p>
<p>तद्याचेमहि सप्तविष्टपशुचीभावैकतानव्रतं</p>
<p>संयच्छ स्वयशः सितासितपयोभेदाद्विवेकोऽस्तु नः ॥१६०५॥</p>
<p>रथाङ्गस्य । (सु.र. ९९५)</p>
<p>४८. सवीर्ययशः</p>
<p>न तच्चित्रं चित्ते विततकरवालोग्ररसनो</p>
<p>महीभारं सोढुं भुजभुजगराजः प्रभवति ।</p>
<p>यदुद्भूतेनेदं नवविसलतातन्तुशुचिना</p>
<p>यशोन्रिमोकेण स्थगितमवनीमण्डलमभूत॥१६०६॥</p>
<p>सङ्घश्रियः । (सु.र. १०१३)</p>
<p>श्रीमन्पातालकुक्षिम्भरिभरितसुरस्थानमम्भोधिरोधो</p>
<p>रोधि क्ष्माशोधि शुद्धं प्रसरति यदिदं त्वद्यशस्तत्किमाहुः ।</p>
<p>तद्ब्रूमस्त्वत्प्रतापानलमिलनकृतक्वाथसम्भारदूर</p>
<p>स्फारोत्तालोऽयमभ्रंलिहलहरिभरो वर्धते दुग्धसिन्धुः ॥१६०७॥</p>
<p>श्रीकण्ठस्य ।</p>
<p>चन्द्राभैर्भवतो यशोभिरमलैर्विस्तारितायां दिशि</p>
<p>ज्योत्स्नायां तव वैरिवर्गवदने विश्रान्तमन्धं तमः ।</p>
<p>किं च भ्रूतिलकान्तपातमिलितश्रीभारसंवर्धित</p>
<p>प्रेमाणि प्रहसन्ति बन्धुकुमुदान्यामोदवन्ति स्फुटम् ॥१६०८॥</p>
<p>गोसोकस्य ।</p>
<p>दृष्टं सङ्गरसाक्षिभिर्निगदितं वैतालिकश्रेणिभिर्</p>
<p>न्यस्तं चेतसि खञ्जनैः सुकविभिः काव्येषु संचारितम् ।</p>
<p>उत्कीर्णं कुशलैः प्रशस्तिषु सदा गीतं च नाकेषदां</p>
<p>दानैर्निर्जितवैरिवीर भवतश्चन्द्रावदातं यशः ॥१६०९॥</p>
<p>राजशेखरस्य । (सु.र. १०००)</p>
<p>मुक्ताशीकरनिर्झरासु सदसि क्षुण्णासु कुम्भस्थलीष्व्</p>
<p>आदन्तः स्फुटकर्णचामरदृशास्वावर्जिनां दन्तिनाम् ।</p>
<p>क्षेत्रीकृत्य वरूथिनीं युधि जयश्रीकर्षकेण द्विषां</p>
<p>येनोप्ता इव मुष्टिभिर्निजयशोबीजच्छटा रेजिरे ॥१६१०॥</p>
<p>भिक्षोः ।</p>
<p>४९. प्रशस्तयशः</p>
<p>आक्षिप्ता चामरश्रीः प्रसभमपहृतः पौण्डरीको विलासः</p>
<p>प्रच्छन्नो वीरकम्बुः समजनि विहितः कण्ठभाराय हारः ।</p>
<p>लुप्तो हासप्रकाशः कमपि परिभवं प्रापितः पुष्पराशिश्</p>
<p>चन्द्राभैर्यद्यशोभिः प्रतिधरणिभुजां निह्नुता किं च कीर्तिः ॥१६११॥</p>
<p>श्रीमत्केशवसेनदेवस्य ।</p>
<p>अम्भोधिक्षिप्तमुक्तारुचिहरिचरणोद्गीर्णगङ्गाम्बुतुल्यं</p>
<p>कालिन्दीफेनकान्तिस्फुरितफणधरोन्मुक्तनिर्मोकरोचिः ।</p>
<p>कर्णाटीकुन्तलान्तर्विगलितसुमनोदामरम्यं समन्ताच्</p>
<p>छ्रीखण्डालेपलक्ष्मीमुपनयति यशो यस्य खड्गप्रसूतम् ॥१६१२॥</p>
<p>जलचन्द्रस्य ।</p>
<p>भूचक्रं कियदेतदावृतमभूद्यद्वामनस्याङ्घ्रिणा</p>
<p>नागानां कियदास्पदं यदुरसा लङ्घन्ति गूढाङ्घ्रयः ।</p>
<p>एकाहाद्यदनूरुरञ्चति कियन्मात्रं तदप्यम्बरं</p>
<p>यस्येतीव यशो ह्रिया त्रिभुवनं व्याप्यापि नो तृप्यति ॥१६१३॥</p>
<p>उमापतिधरस्य ।</p>
<p>गृहाद्गृहमुपागतं व्रजति पत्तनं पत्तनाद्</p>
<p>वनाद्धनमनुद्रुतं भ्रमति पादपं पादपात।</p>
<p>गिरेर्गिरिमधिश्रितं तरति वारिधिं वारिधेर्</p>
<p>यदीयमरिसुन्दरीनिकरपृष्ठलग्नं यशः ॥१६१४॥</p>
<p>तस्यैव ।</p>
<p>आस्ते दामोदरीयामियमुदरदरीं यावलम्ब्य त्रिलोकी</p>
<p>संमातुं शक्नुवन्ति प्रथिमभरवशादत्र नैतद्यशांसि ।</p>
<p>तामेतां पूरयित्वा निरगुरिव मधुध्वंसिनः पाण्डुपद्म</p>
<p>च्छद्मापन्नानि तानि द्विपदशनसनाभीनि नाभीपथेन ॥१६१५॥</p>
<p>कविपण्डितश्रीहर्षस्य । (ण्च्१२.९५, Sव्२५२०, सू.मु. ९७.२३)</p>
<p>५०. कीर्तिः</p>
<p>का त्वं, कुन्तलमल्लकीर्तिर्, अहह क्वासि स्थिता, न क्वचित्</p>
<p>सख्यस्तास्तव कुत्र कुत्र वद वाग्लक्ष्मीस्रुचः सम्प्रति ।</p>
<p>वाग्याता चतुराननस्य वदनं लक्ष्मीर्मुरारेरुरः</p>
<p>कान्तिर्मण्डलमैन्दवं मम पुनर्नाद्यापि विश्रामभूः ॥१६१६॥</p>
<p>छित्तपस्य । (सु.र. १००५)</p>
<p>रामः सैन्यसमन्वितः कृतशिलासेतुर्यदम्भोनिधेः</p>
<p>पारं लङ्घितवान्पुरा तदधुना नाश्चर्यमुत्पादयेत।</p>
<p>एकाकिन्यपि सेतुबन्धरहितान्सप्तापि वारां निधीन्</p>
<p>हेलाभिस्तव देव कीर्तिवनिता यस्मात्समुल्लङ्घति ॥१६१७॥</p>
<p>तस्यैव । (सु.र. १०१२)</p>
<p>किं वृत्तान्तैः परगृहगतैः किंतु नाहं समरथस्</p>
<p>तूष्णीं स्थातुं प्रकृतिमुखरो दाक्षिणात्यस्वभावः ।</p>
<p>देशे देशे विपणिषु तथा चत्वरे पानगोष्ठ्याम्</p>
<p>उन्मत्तेव भ्रमति भवतो वल्लभा हन्त कीर्तिः ॥१६१८॥</p>
<p>तुतातितस्य । (Sव्२५४४, सु.र. ९९६, शा.प. १२२७)</p>
<p>अनन्तासौ कीर्तिः कविकुमुदबन्धोः क्षितिपतेस्</p>
<p>त्रिलोकीयं क्षुद्रा तदिह कथमस्याः स्थितिरिति ।</p>
<p>मुधेयं वः शङ्का कलयत कियद्दर्पणतलं</p>
<p>विशाला किं तत्र स्फुरति न कवीन्द्रप्रतिकृतिः ॥१६१९॥</p>
<p>पञ्चाक्षरस्य ।</p>
<p>ध्यायन्ती निरपायनायकगुणं त्वत्कीर्तिरम्भोनिधेर्</p>
<p>भ्राम्यनित्विपिनान्तरेषु विरहव्यग्रेव पाण्डुच्छविः ।</p>
<p>चन्द्रं निन्दति चन्दनं न सहते द्वेष्टि श्रियं शारदीं</p>
<p>दूरादेव निराकरोति करकाकर्पूरहारस्रजः ॥१६२०॥</p>
<p>शरणस्य ।</p>
<p>५१. सवीर्यकीर्तिः</p>
<p>वीरक्षीरसमुद्रसान्द्रलहरीलावण्यलक्ष्मीमुसस्</p>
<p>त्वत्कीर्तेस्तुलनां कलङ्कमलिनो धत्ते कथं चन्द्रमाः ।</p>
<p>स्यादेवं त्वदरातिसौधशिखरप्रोद्भूतशष्पाङ्कुर</p>
<p>ग्रासव्यग्रमनाः पतेद्यदि पुनस्तस्याङ्कशायी मृगः ॥१६२१॥</p>
<p>शाक्यरक्षितस्य । (सू.मु. ९७.३०)</p>
<p>निःसृत्याहवसागरादथ पुनः संसृत्य पृथ्वीतलं</p>
<p>कृत्वाधो हिमशैलमीश्वरशिरःशीतांशुलेखामपि ।</p>
<p>गङ्गेव स्मृतजन्मभूमिरमरैः साश्चर्यमालोकिता</p>
<p>कीर्तिस्ते प्रतिलोमलङ्घितवियद्ब्रह्माण्डमारोहति ॥१६२२॥</p>
<p>वाक्पतेः । (सू.मु. ९७.४४)</p>
<p>आसीदुप्तं यदेतद्रणभुवि भवता वैरिमातङ्गकुम्भान्</p>
<p>मुक्ताबीजं विमुक्तं त्रिजगति जनयामास कीर्तिद्रुमं ते ।</p>
<p>शेषो मूलं प्रकाण्डं हिमगिरिरुदधिर्दुग्धपूरालवालं</p>
<p>ज्योत्स्ना शाखाप्रतानः कुसुममुडुचया यस्य चन्द्रः फलं च ॥१६२३॥</p>
<p>हरेः । (सु.र. १००६)</p>
<p>एका गङ्गा प्रयागे मलयपरिसरे चन्दनं मौक्तिकाली</p>
<p>कान्ताकण्ठे हिमांशुर्वियति सरसि श्वेतमब्जं तथास्याः ।</p>
<p>कालिन्दी कालसर्पा मरकततरलो लाञ्छनं भृङ्गमालेत्य्</p>
<p>एवं ते यत्र कीर्तिः परिणमति युता यत्र शत्रोरकीर्त्या ॥१६२४॥</p>
<p>रामस्य ।</p>
<p>सा चन्द्रादपि चन्दनादपि दरव्याकोषकुन्दादपि</p>
<p>क्षीराब्धेरपि शेषतोऽपि फणिनश्चण्डीशहासादपि ।</p>
<p>कर्णातीसितदन्तपत्रमहसोऽप्यत्यन्तमुद्द्योतिनी</p>
<p>कीर्तिस्ते भुजवीर्यनिर्जितरिपोर्लोकत्रयं भ्राम्यति ॥१६२५॥</p>
<p>राजशेखरस्य । (सु.र. ९९७)</p>
<p>५२. प्रशस्तकीर्तिः</p>
<p>अन्तःसन्तोषबाष्पैः स्थगयति नयनं न श्रुतिभ्रंशभीरुर्</p>
<p>नाङ्गेनानस्तिरोमा रचयति पुलकश्रेणिमानन्दकन्दाम् ।</p>
<p>न क्षोणीभङ्गभीरुः कलयति च शिरःकम्पनं तन्न विद्मः</p>
<p>शृण्वन्नेतस्य कीर्तीः कथमुरगपतिः प्रीतिमाविष्करोति ॥१६२६॥</p>
<p>कविपण्डितश्रीहर्षस्य । (ण्च्१२.३९, सू.मु. ९७.२४)</p>
<p>क्षीरोदन्वानलीकः कपटमयतनुस्त्र्यम्बकस्याट्टहासो</p>
<p>मिथ्यानीहारसम्पत्त्रिभुवनविवरे कृत्रिमा पौर्णमासी ।</p>
<p>संवृत्ताम्भोदवृन्दस्फुरदूरुकरकासारसंदेहदायी</p>
<p>दायादः कुन्दभासां दिशि विदिशि बभौ यस्य कीर्तिप्रतानः ॥१६२७॥</p>
<p>वसुकल्पस्य ।</p>
<p>कैलासे निह्नुतश्रीः परिफितवपुः पार्वणः श्वेतभानुः</p>
<p>शेषः प्रच्छन्नवेशः कलयति न रुचिं जाह्नवीवारिवेणिः ।</p>
<p>पीतः क्षीराम्बुराशिः प्रसभमपहृतः कुञ्जरो देवभर्तुर्</p>
<p>यत्कीर्तीनां विवर्तैरजनि स भगवानेकदन्तोऽप्यदन्तः ॥१६२८॥</p>
<p>श्रीमत्केशवसेनदेवस्य ।</p>
<p>यद्वर्त्मोद्याति रोद्धुं त्रिपुरहरगिरिग्रामणीस्तन्नियन्तुं</p>
<p>कौवेरीं कुम्भजन्मा व्रजति यदि तदा दुर्धरा विन्ध्यवृद्धिः ।</p>
<p>इत्थं यत्कीर्तिराशौ तिर्दशपतिपुराक्रान्तिदत्तप्रयाणे</p>
<p>चिन्ताग्निः क्रूरकर्मा व्यथयति हृदयं तेजसामीश्वरस्य ॥१६२९॥</p>
<p>तस्यैव ।</p>
<p>मलिनयति वैरिवदनं स्वजनं रञ्जयति धवलयति धात्रीम् ।</p>
<p>अपि कुसुमविशदमूर्तिर्यत्कीर्तिश्चित्रमाचरति ॥१६३०॥</p>
<p>जयदेवस्य ।</p>
<p>५३. कीर्तिगीतिः</p>
<p>लीलालोलकराङ्गुलीहतिरणद्वीणागुणप्रोच्चरद्</p>
<p>गान्धारध्वनिसंवदन्मृदुकलास्निग्धस्वरोद्गारिभिः ।</p>
<p>लोलन्मौलिक्भिरर्धमीलितलसन्नेत्रैर्बलद्भूलतैर्</p>
<p>गीयन्ते गगनेचरैः सुरपतेरग्रे भवत्कीर्तयः ॥१६३१॥</p>
<p>सुरभेः ।</p>
<p>भोगीन्द्रः प्रमदोत्तरङ्गमुरगीसङ्गीतगोष्ठीषु ते</p>
<p>कीर्तिं देव शृणोतु विंशतिशती यच्चक्षुषां वर्तते ।</p>
<p>रक्ताभिः सुरसुन्दरीभिरभितो गीतां तु कर्णद्वयी</p>
<p>दुःस्थः श्रोष्यति नाम किं स हि सहस्राक्षो न चक्षुःश्रवाः ॥१६३२॥</p>
<p>मुरारेः । (आर्७.७९; Sव्२६३८)</p>
<p>गीयन्ते यदि पन्नगीभिरनिशं त्वत्कीर्तयस्तद्वयं</p>
<p>तुष्टा एव परं तु चेतसि चमत्कारोऽयमारोहति ।</p>
<p>तासां तादृशभावभङ्गिवलना संस्थानसंदर्शिनि</p>
<p>व्यालेन्द्रे रसधूतमूर्धनि महीचक्रं पुनर्भ्रंक्ष्यते ॥१६३३॥</p>
<p>तस्यैव ।</p>
<p>अद्य स्वर्गवधूगणे गुणमय त्वत्कीर्तिमिन्दूज्ज्वलां</p>
<p>उच्चैर्गायति निष्कलङ्किमदशामादास्यते चन्द्रमाः ।</p>
<p>गीताकर्णनमोदमुक्तयवसग्रासाभिलाषो वद</p>
<p>स्वामिन्नङ्कमृगः कियन्ति हि दिनान्येतस्य वर्तिष्यते ॥१६३४॥</p>
<p>तस्यैव । (सु.र. १००७)</p>
<p>अस्य क्षोणिपतेः परार्धपरया लक्षीकृताः संख्यया</p>
<p>प्रज्ञाचक्षुरवेक्ष्यमाणतिमिरप्रख्याः किलाकीर्त्तयः ।</p>
<p>गीयन्ते स्वरमष्टमं कलयता जातेन वन्ध्योदरान्</p>
<p>मूकानां प्रकरेण कूर्मरमणीदुग्धोदधेः रोधसि ॥१६३५॥</p>
<p>कविपण्डितश्रीहर्षस्य । (Kउवल्, प्. १४६, ण्च्१२.१०६)</p>
<p>५४. उच्चावचचाटुः</p>
<p>अभ्युद्धृता वसुमती दलितं रिपूरः</p>
<p>क्रीडीकृता बलवता बलिराजलक्ष्मीः ।</p>
<p>एकत्र जन्मनि कृतं तदनेन यूना</p>
<p>जन्मत्रये यदकरोत्पुरुषः पुराणः ॥१६३६॥</p>
<p>श्रीहनूमतः । (स.क.आ. १.९८, V ४७१, सू.मु. ९७.५)</p>
<p>कर्णं चक्षुरजीगणत्तव पितुस्तातः पिता ते पुनः</p>
<p>शक्त्याधारकुमारमप्यजगणत्तं कातरत्वेन सः ।</p>
<p>देवोऽगान्महिषीति पश्यति जगत्त्वेवं विवेक्तुं पुनः</p>
<p>प्रागल्भ्यं प्रथयन्ति वस्तदपि च प्रज्ञाधनाः साधवः ॥१६३७॥</p>
<p>विद्यापतेः ।</p>
<p>प्रभुरसि वयं मालाकारव्रतव्यवसायिनो</p>
<p>वचनकुसुमं तेनास्माभिस्तवादरढौकितम् ।</p>
<p>यदि तद्गुणं कण्ठे मा धास्तथोरसि मा कृथा</p>
<p>नवमिति कियत्कर्णौ धेहि क्षणं फलतु श्रमः ॥१६३८॥</p>
<p>वीर्यमित्रस्य । (सु.र. १४१८)</p>
<p>वक्त्रं साक्षात्सरस्वत्यधिवसति सदा शोण एवाधरस्ते</p>
<p>बाहुः काकुत्स्थवीर्यस्मृतिकरणपटुर्दक्षिणस्ते समुद्रः ।</p>
<p>वाहिन्यः पार्श्वमेताः क्षणमपि भवतो नैव मुञ्चन्ति राजन्</p>
<p>स्वच्छेऽतो मानसेऽस्मिन्नवतरति कथं तोयलेशाभिलाषः ॥१६३९॥</p>
<p>हरिश्चन्द्रस्य ।</p>
<p>देवः कुप्यतु वा विचिन्त्य विनयं प्रीतोऽस्तु वा मादृशैर्</p>
<p>वाञ्छद्भिः प्रभुकीर्तिमप्रतिहतां वक्तव्यमेवोचितम् ।</p>
<p>सेवाभिर्यदि सेनवंशतिलकादासादनीयाः श्रियः</p>
<p>संकल्पानुविधायिनः सुरतरोस्तत्केन हार्यो मदः ॥१६४०॥</p>
<p>शरणदेवस्य ।</p>
<p>श्रीधरदासकृतेऽस्मिन्सदुक्तिकर्णामृते तृतीयोऽयम् ।</p>
<p>चाटुप्रवाह ईप्सितफलप्रदो भवतु संततं कृतिनाम् ॥</p>
<p>इति श्रीमहामाण्डलिकश्रीधरदासकृतौ सदुक्तिकर्णामृते ।</p>
<p><strong>चाटुप्रवाहो नाम तृतीयः ।</strong></p>
<p><strong>( वीचयः ५४ । श्लोकाः २७० ॥)</strong></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-</strong></p>
<p><strong>सदुक्तिकर्णामृतम्</strong></p>
<p>**(४) **</p>
<p>१. वासुदेवः</p>
<p>भूता एव तिमिङ्गिलप्रभृतयो ये यादसामग्रिमास्</p>
<p>ते वैसारिणवेशकेशवशिशोर्जाता न रात्रौ पुनः ।</p>
<p>पृष्ठप्रोञ्छिततोयतुच्छजलधेरापूर्य येनान्तरं</p>
<p>ताः कल्लोलपरम्परा इव परं देहत्वचो दर्शिताः ॥१६४१॥</p>
<p>क्षियाकस्य ।</p>
<p>भ्रमति गिरिराट्पृष्ठे गर्जत्युपश्रुति सागरो</p>
<p>दहति विततज्वालाजालो जगन्ति विषानलः ।</p>
<p>स तु विनिहितग्रीवाकाण्डः कटाहपुटान्तरे</p>
<p>स्वपिति भगवान्कूर्मो निद्राभरालसलोचनः ॥१६४२॥</p>
<p>चिरन्तनशरणस्य । (सु.र. ११८, सू.मु. १०८.२)</p>
<p>जायन्ते बहवोऽत्र कच्छपकुले किं तु क्वचित्कच्छपी</p>
<p>नैकाप्येकमसूत सूनुमपरं सूतेन वा सोष्यते ।</p>
<p>आकल्पं धरणीधरोद्वहनतः सन्तापखिन्नात्मनो</p>
<p>यः कूर्मस्य दिनानि नाम कतिचिद्विश्रामदानक्षमः ॥१६४३॥</p>
<p>शतानन्दस्य । (सु.र. ११०५)</p>
<p>निष्कन्दामरविन्दिनीं स्थपुटितोद्देशां स्थलीं पल्वले</p>
<p>जम्बालाविलमम्बु कर्तुमपरा सूते वराही सुतान।</p>
<p>दंष्ट्रायां चतुरर्णवोर्मित्पटलैराप्लावितायामियं</p>
<p>यस्या एव शिशोः स्थिता विपदि भूः सा पुत्रिणी पोत्रिणी ॥१६४४॥</p>
<p>अभिनन्दस्य । (स.क.आ. ४.९४, शा.प. १२१४, सू.मु. ३६.६)</p>
<p>अपत्यानि प्रायो दश दश वराही जनयति</p>
<p>क्षमाभारे धुर्यः स पुनरिह नासीन्न भविता ।</p>
<p>पदं कृत्वा यः स्वं फणिपतिफणाचक्रवलये</p>
<p>निमज्जन्तीमन्तर्जलधि वसुधामुद्वलयति ॥१६४५॥</p>
<p>वराहस्य । (सु.र. १२०६)</p>
<p>२. महादेवः</p>
<p>देवैर्दुग्धपयोधिरोधसि उरा कैर्नाम मन्थाचल</p>
<p>क्षोभप्रोद्गतचन्द्रमःप्रभृतये न प्रेषिताः पाणयः ।</p>
<p>स्वीचक्रे परमेक एव भगवानुद्विग्नलोकत्रयी</p>
<p>रक्षायै कटुकालकूटगरलग्रासं स गौरीश्वरः ॥१६४६॥</p>
<p>वासुदेवसेनस्य ।</p>
<p>छिन्ने ब्रह्मशिरो यदि प्रथयति प्रेतेषु सख्यं यदि</p>
<p>क्षीवः क्रीडति मातृभिर्यदि रतिं धत्ते श्मशाने यदि ।</p>
<p>सृष्ट्वा संहरति प्रजा यदि तदाप्याधाय भक्त्या मनस्</p>
<p>तं सेवे करवाणि किं त्रिजगती शून्या स एवेश्वरः ॥१६४७॥</p>
<p>उमापतिधरस्य ।</p>
<p>स्वं चेत्संचरसे वृषेण लघुता का नाम दिग्दन्तिनां</p>
<p>व्यालैः कङ्कणकुण्डलानि कुरुषे हानिर्न हेम्नामपि ।</p>
<p>मूर्धन्यं तनुषे जडांशुमयशः किं नाम लोकत्रयी</p>
<p>दीपस्याम्बुजबान्धवस्य जगतामीशोऽसि किं ब्रूमहे ॥१६४८॥</p>
<p>शैलसर्वस्य ।</p>
<p>आहारो गरलं तृतीयमलिके चक्षुः कपालं करे</p>
<p>वासः कुञ्जरचर्म भस्मनि रतिर्भूषा भुजङ्गाधिपः ।</p>
<p>जन्मालक्ष्यमसाक्षिकं कुलमविज्ञाता च जातिः</p>
<p>कथं सेव्योऽस्माभिरसौ पिशाचपरिषद्भर्ता हताः स्मो वयम् ॥१६४९॥</p>
<p>धर्मयोगेश्वरस्य ।</p>
<p>पाणौ ब्रह्मकपालमशित्भिरलङ्कारोऽङ्गरागश्चिता</p>
<p>भस्माव्याहतमुत्तरीयमुरगः क्रीडा समं मातृभिः ।</p>
<p>यस्यैतान्यसमञ्जसानि तमनाचारैः पिशाचैर्वृतं</p>
<p>कः स्थाणुः फलवाञ्छया वद वृषादन्यो जनः सेवते ॥१६५०॥</p>
<p>तस्यैव ।</p>
<p>३. गणाः</p>
<p>तुल्यैवेश्वरसेवा कर्म न विद्मः पुराकृतं कीदृक।</p>
<p>भृङ्गी यदस्थिशेषो भृशतरमकृशश्च कूष्माण्डः ॥१६५१॥</p>
<p>वाक्पतेः ।</p>
<p>एको गिरिशः स्वामी गणता तुल्यैव वल्लभत्वं च ।</p>
<p>किं कुर्मः कर्मगतौ शुष्यति भृङ्गी विनायकः पीनः ॥१६५२॥</p>
<p>कस्यचित।</p>
<p>कपर्दी भूतिसंपन्नो जगतीपतिरद्वयः ।</p>
<p>धिग्दैवमव्ययः सोऽपि भृङ्गी शुष्यत्यतो भृशम् ॥१६५३॥</p>
<p>अमोघस्य ।</p>
<p>स्कन्दे मन्दावधानं चरति गणपतौ मौलिपातं न धत्ते</p>
<p>वृन्दे वृन्दारकाणां विनयवति भृशं नादरानातनोति ।</p>
<p>किं भूम्ना यश्च देवीं न नमति गिरिजां तस्य निर्व्याजवृत्तेः</p>
<p>क्षीआस्याप्येकनिष्ठा जयति भगवती भृङ्गिणस्तस्य भक्तिः ॥१६५४॥</p>
<p>उमापतिधरस्य ।</p>
<p>कूटस्थं श्रवणोपकण्ठविलसत्क्रूरद्विजिह्वाश्रयं</p>
<p>दक्षद्वेषिणमङ्घ्रलङ्घितवृषं वैषम्यभीमेक्षणम् ।</p>
<p>ईशं निर्गुणव्ययप्रकृतिकं संसेव्य भृङ्गी चिराद्</p>
<p>यज्जीवत्यतिदुर्बलेन वपुषा मन्ये स एवोत्सवः ॥१६५५॥</p>
<p>कस्यचित।</p>
<p>४. सूर्यः</p>
<p>किं नैव सन्ति सुबहूनि महामहांसि</p>
<p>चन्द्रोऽप्यलं भुवनमण्डलमण्डनाय ।</p>
<p>सूर्यादृते न तदुदेति न चास्तमेति</p>
<p>येनोदितेन दिनमस्तमितेन रात्रिः ॥१६५६॥</p>
<p>आनन्दवर्धनस्य । (सु.र. १२०२, कस्यचित्)</p>
<p>रात्रावोषधयो ज्वलन्ति कलयन्त्यौज्ज्वल्यमप्यग्नयो</p>
<p>ज्योत्स्नाश्चन्द्रमसि स्फुरन्ति दधति ज्योतींषि तेजस्विताम् ।</p>
<p>अन्यच्च क्रिमयोऽपि बिभ्रति महोलेशानमुष्यैव ताः</p>
<p>सर्वा एव निधेस्त्विषां भगवतो दीप्तिप्रतिच्छायिकाः ॥१६५७॥</p>
<p>उमापतिधरस्य ।</p>
<p>अस्यामोषधयो ज्वलन्तु दधतु ज्योतींषि कीटा अपि</p>
<p>प्रोन्मीलन्तु भुजङ्गमौलिमणयः क्रीडन्तु दीपाङ्कुराः ।</p>
<p>प्रष्टव्याः खलु यूयमेव यदि कोऽप्यस्तं गते भास्वति</p>
<p>प्रौडःअध्वान्तपयोधिमग्नजगती हस्तावलम्बक्षमः ॥१६५८॥</p>
<p>जलचन्द्रस्य ।</p>
<p>अस्मिन्नक्तमहर्विवेकविकले कालाधमे नीरदैः</p>
<p>संनद्धैरभितो निरुद्धगगनाभोगासु दिग्भित्तिषु ।</p>
<p>भानोर्न प्रसरन्तु नाम किरणाः किं त्वस्य तेजस्विनः</p>
<p>सत्तामात्रपरिग्रहेण विकसन्त्यद्यापि पद्माकराः ॥१६५९॥</p>
<p>वासुदेवस्य ।</p>
<p>जगन्नेत्रश्रेणीतिमिरहरसिद्धाञ्जनसखा</p>
<p>मयूखा यस्यैते त्रिभुवनममोघं विदधति ।</p>
<p>अये कर्मालङ्घ्यं कलय किमपीदं तनुभृताम्</p>
<p>उलूकानामन्धंकरणकिरणः सोऽबरमणिः ॥१६६०॥</p>
<p>५. चन्द्रः</p>
<p>सुधांशोर्जातेयं कथमपि कलङ्कस्य कणिका</p>
<p>विधातुर्दोषोऽयं न च गुणनिधेस्तस्य किमपि ।</p>
<p>स किं नात्रेः पुत्रो न किमु हरचूडार्चनमणिर्</p>
<p>न वा हन्ति ध्वान्तं जगदुपरि किं वा न वसति ॥१६६१॥</p>
<p>दङ्कस्य ।</p>
<p>अस्मिन्नभ्युदिते जगत्त्रयदिशामुल्लासहेतौ दिशां</p>
<p>आस्यम्लानिहरे सुधारसनिधौ देवे निशास्वामिनि ।</p>
<p>वक्त्रं मुद्रितमम्बुजन्म भवता चेत्किं ततः शाश्वतं</p>
<p>नैतस्येश्वरमौलिमण्डनमणेर्गायन्ति विश्वे यशः ॥१६६२॥</p>
<p>वैद्यगदाधरस्य ।</p>
<p>अजनि भगवानस्माद्वेधाः शिरःसु सुधाभुजां</p>
<p>कृतपदमिदं चैतद्देव्याः श्रियो धृतिमन्दिरम् ।</p>
<p>तदिह भुवनाभोगश्लाघ्ये सरोरुहि यच्चिरं</p>
<p>शशधर तव द्वेषारम्भः स एष जडग्रहः ॥१६६३॥</p>
<p>तस्यैव ।</p>
<p>नयनमसि जनार्दनस्य शम्भोर्</p>
<p>मुकुटमणिः सुदृशां त्वमादिदेवः ।</p>
<p>त्यजसि न मृगमात्रमेतदिन्दो</p>
<p>विरमति येन कलङ्ककिंवदन्ती ॥१६६४॥</p>
<p>रामदासस्य । (शा.प. ७५५)</p>
<p>आशाः प्रसादयतु पुष्यतु वा चकोरान्</p>
<p>कामं तनोतु कुमुदेषु मुदं सुधांशुः ।</p>
<p>एकः स एव परमुत्कटराहुदन्त</p>
<p>पत्रप्रवेशसमदुःखसुखः कुरङ्गः ॥१६६५॥</p>
<p>योगेश्वरस्य ।</p>
<p>६. चन्द्रसूर्यौ</p>
<p>चारित्राणि रवेर्जयन्ति जगतामग्रे तमो दुर्गतिं</p>
<p>दृष्टास्तं व्रजतापि येन शशभृत्यारोपिता दीप्तयः ।</p>
<p>प्रीताः स्म पुनरस्य सम्प्रति सदाचारेण शीतद्युतेर्</p>
<p>यत्तद्बन्धुषु पङ्कजेषु किमपि प्रारम्भि दुर्नाटकम् ॥१६६६॥</p>
<p>जलचन्द्रस्य ।</p>
<p>दिवसरजनीनाथौ पुंसः परस्य विलोचने</p>
<p>कमलकुमुदानन्दग्रन्थी तमःपरिपन्थिनौ ।</p>
<p>तपनशशिनौ सृष्ट्वा राहुग्रहं सृजता त्वया</p>
<p>कथं अपयशस्तादृग्धातः स्वहस्तितमात्मनः ॥१६६७॥</p>
<p>वैद्यगदाधरस्य ।</p>
<p>विरम तिमिर साहसादमुष्माद्</p>
<p>दिनमणिरस्तमुपागतस्ततः किम् ।</p>
<p>कलयति न पुरोमहो महोर्मि</p>
<p>प्लुतवियदभ्युदयत्ययं सुधांशुः ॥१६६८॥</p>
<p>श्रीवल्लालसेनदेवपादानाम् । (शा.प. ७६३, सू.मु. ११.६)</p>
<p>तत्तावदेव शशिनः स्फुरितं महीयो</p>
<p>यावन्न तिग्मरुचिमण्डलमभ्युदेति ।</p>
<p>अभ्युद्गते सकलधामनिधौ तु तस्मिन्न्</p>
<p>इन्दोः सिताभ्रपटलस्य च को विशेषः ॥१६६९॥</p>
<p>मधुकूटस्य । (स.क.आ. २.८७, Sव्५५५, सु.र. १२०५)</p>
<p>विश्वेषां दधता प्रबोधपदवीं येनानुषङ्गात्कृताः</p>
<p>स्वेषामम्बुरुहां श्रियः स भगवानुष्णोऽपि सेव्यो रविः ।</p>
<p>शीतेनापि किमिन्दुना यदुदये तस्यैव यद्बान्धवैर्</p>
<p>उद्बुद्धं कुमुदैरिदं तु शिरसा कृत्स्नं जगद्घूर्णते ॥१६७०॥</p>
<p>उमापतिधरस्य ।</p>
<p>७. समुद्रः</p>
<p>आच्छिद्य लक्ष्मीमित एव पूर्वं</p>
<p>अत्रैव विस्रम्भसुखप्रसुप्तः ।</p>
<p>एकः परं वेद स कैटभारिर्</p>
<p>महाशयत्वं मकरालयस्य ॥१६७१॥</p>
<p>दशरथस्य ।</p>
<p>यद्यपि स्वच्छभावेन दर्शयत्यम्बुधिर्मणीन।</p>
<p>तथापि जानुदध्नोऽयमिति चेतसि मा कृथाः ॥१६७२॥</p>
<p>भाष्यकारस्य । (शा.प. १०७९, Sव्८५५)</p>
<p>उच्चैरुन्मथितस्य तेन बलिना दैवेन धिक्कर्मणा</p>
<p>लक्ष्मीमस्य निरस्यतो जलनिधेर्जातं किमेतावता ।</p>
<p>गाम्भीर्यं किमयं जहाति किमयं पुष्णाति नाम्भोधरान्</p>
<p>मर्यादां किमयं भिनत्ति किमयं न त्रायते पत्रिणः ॥१६७३॥</p>
<p>लक्ष्मीधरस्य । (सु.र. १०५५)</p>
<p>अये वारां भर्तः कुलिशकरकोपप्रतिभयाद्</p>
<p>अयं पक्षप्रेम्णा गिरिपतिसुतस्त्वामुपगतः ।</p>
<p>त्वदन्तर्वास्तव्यो यदि पुनरयं वाडवशिखी</p>
<p>प्रदीप्तः प्रत्यङ्गं ग्लपयति ततः कोऽस्य शरणम् ॥१६७४॥</p>
<p>बिभोकस्य ।</p>
<p>कियानिन्दुस्तस्मिन्नसति भवतः कैव गणना</p>
<p>त्वमेतेनैवेह प्रसभमसि रत्नाकर इति ।</p>
<p>दिशो विस्फायन्तां भवतु कृतकृत्यः स्मरहरो</p>
<p>हरेरास्तां चक्षुः प्रसरतु यशस्ते दिशि दिशि ॥१६७५॥</p>
<p>शुङ्गोकस्य ।</p>
<p>८. समुद्रोत्कर्षः</p>
<p>मर्यादैकपरायणस्य जलधेर्वेलातटक्ष्मारुहां</p>
<p>यल्लक्ष्मीरनपायिनी भगवतो माहात्म्यमस्यैव तत।</p>
<p>एतस्मिन्क्षुभिते तु वीचिवलनैर्विश्वं निपीय स्थिते</p>
<p>सूर्याचन्द्रमसोरपीह न कथा केऽमी तटान्तद्रुमाः ॥१६७६॥</p>
<p>धोतीकस्य ।</p>
<p>एकेनैव पयोधिना जलमुचस्ते पूरिताः कोटिशो</p>
<p>जातो नास्य कुशाग्रलीनतुहिनश्लक्ष्णोऽपि तोयव्ययः ।</p>
<p>आहो शुष्यति दैवदुर्विलसितैरम्भोभिरम्भोमुचः</p>
<p>संभूयापि विधातुमस्य रजसः स्तैमित्यमप्यक्षमाः ॥१६७७॥</p>
<p>शब्दार्णवस्य । (सु.र. १०४७)</p>
<p>किं ब्रूमो जलधेः श्रियं स हि खलु श्रीजन्मभूमिः स्वयं</p>
<p>वाच्यः किं महिमास्य यस्य हि किल द्वीपं महीति श्रुतिः ।</p>
<p>त्यागः कोऽपि स तस्य बिभ्रति जगद्यस्यार्थिनोऽप्यम्बुदाः</p>
<p>शक्तेः कैव कथापि यस्य भवति क्षोभेण कल्पान्तरम् ॥१६७८॥</p>
<p>तस्यैव । (सु.र. ११९६; सू.मु. १०४.१०)</p>
<p>एतस्माज्जलधेर्जलस्य कणिकाः काश्चिद्गृहीत्वा ततः</p>
<p>पाथोदाः परिपूरयन्ति जगतीं रुद्धाम्बरा वारिभिः ।</p>
<p>अस्मान्मन्दरकूटकोटिघटनाभीतिभ्रमत्तारकां</p>
<p>प्राप्यैकां जलमानुषीं त्रिभुवने श्रीमानभूदच्युतः ॥१६७९॥</p>
<p>हरेः । (सु.र. ११९७, मुञ्जराजस्य; सू.मु. १०४.९, जलमानुषीरुद्रस्य)</p>
<p>मर्यादाभङ्गभीतेरमृतमयतया धैर्यगाम्भीर्ययोगान्</p>
<p>न क्षुभ्यन्त्येव तावन्नियमितसलिलाः सर्वदैते समुद्राः ।</p>
<p>आहो क्षोभं व्रजेयुः क्वचिदपि समये दैवयोगात्तदानीं</p>
<p>न क्षोणी नाद्रिवर्गो न च रविशशिनौ सर्वमेकार्णवं स्यात॥१६८०॥</p>
<p>सुवर्णरेखस्य । (सु.र. १०४८)</p>
<p>९. अगस्त्यहस्ते समुद्रः</p>
<p>व्याप्याशाः शयितस्य वीचिवलनैरुल्लिख्य खं प्रेङ्खतः</p>
<p>सिन्धोर्लोचनगोचरः स महिमा तेषां तनोत्यद्भुतम् ।</p>
<p>संश्लिष्टाङ्गुलिरन्ध्रलीनमकरग्राहावलिर्नीरवो</p>
<p>यैर्नायं करशुक्तिकोदरगतो दृष्टो मुनेरञ्जलौ ॥१६८१॥</p>
<p>अभिनन्दस्य । (सु.र. १०५८)</p>
<p>उद्दामार्कमरीचिमूर्च्छितदृशां येनाध्वगानामयं</p>
<p>वेलालम्बनजागरूकमनसामारम्भि कर्णज्वरः ।</p>
<p>क्लेशोच्छृङ्खलचेतसः प्रविशतो गण्डूषगर्भं मुनेर्</p>
<p>लीनः कुत्र महार्णवस्य स पुनः कल्लोलकोलाहलः ॥१६८२॥</p>
<p>जलचन्द्रस्य ।</p>
<p>अयं वारामेको निलय इति रत्नाकर इति</p>
<p>श्रितोऽस्माभिस्तृष्णातरलितमनोभिर्जलनिधिः ।</p>
<p>क एवं जानीते निजकरपुटीकोटरगतं</p>
<p>क्षणादेनं ताम्यत्तिमिमकरमापास्यति मुनिः ॥१६८३॥</p>
<p>विद्यापतेः । (Kउवल्, प्. १०८, सू.मु. २७.१८, सु.र. १०२५, कविनन्दस्य)</p>
<p>अये वारां राशे कतिपयपयोबिन्दुविभवैर्</p>
<p>अमीभिर्मा गर्वं वह निरवलेपा हि कृतिनः ।</p>
<p>न किं लोपामुद्रासहचरकरक्रोडकुहरे</p>
<p>भवान्दृष्टः कष्टं प्रचलजलजन्तुव्यतिकरः ॥१६८४॥</p>
<p>विश्वेश्वरस्य ।</p>
<p>तावद्वेला विषमसलिलावर्तनाभीनिकुञ्ज</p>
<p>क्रोडभ्राम्यन्मकरशिखरिग्रावरौद्रः समुद्रः ।</p>
<p>दृष्टो यावन्न खलु चुलुकीभूतनिष्पन्दमूर्तिर्</p>
<p>लोपामुद्रासहचरकरस्वस्तिकोत्सङ्गवर्ती ॥१६८५॥</p>
<p>लोपामुद्राकवेः ।</p>
<p>१०. समुद्रोपालम्भः</p>
<p>दूरीभूतरतिश्चिरं मरकते मुक्तासु मुक्तस्पृहः</p>
<p>सानन्दोऽस्मि न चेन्द्रनीलमणिषु त्यक्तादरो विद्रुमे ।</p>
<p>त्वां संसेव्य समुद्र सम्प्रति पुनर्दृष्टस्वभाग्यक्षय</p>
<p>क्षीणोऽहं सकलार्थिसार्थसुलभामभ्यर्थये शुक्तिकाम् ॥१६८६॥</p>
<p>इन्द्रदेवस्य ।</p>
<p>प्रमोदादुद्बाष्पः पुलकपटलैरर्चिततनुः</p>
<p>शिरो धूत्वा धूत्वा किमिति जलधेर्गायसि यशः ।</p>
<p>किमेतेनास्माकं फणिमकरनक्रप्रणयिना</p>
<p>नमस्तेभ्यो लभ्या य इह गुणभाजोऽपि मणयः ॥१६८७॥</p>
<p>वैद्यगदाधरस्य ।</p>
<p>विगर्जामुन्मुञ्च त्यज तरलतामर्णव मनाग्</p>
<p>अहंभावः कोऽयं कतिपयमणिग्रावगुडकैः ।</p>
<p>दृशं मेरौ दद्याः स हि मणिमयप्रस्थमहितो</p>
<p>महामौनः स्थैर्यादथ भुवनमेव द्रढयति ॥१६८८॥</p>
<p>शतानन्दस्य । (सु.र. ११२२)</p>
<p>अजायन्तैतस्मादमृतशशिलक्ष्मीप्रभृतयः</p>
<p>परित्राताश्चेन्द्रात्कुलशिखरिणः पूर्वयमुना ।</p>
<p>उपेता इत्येवं तव जलनिधे तीरमधुना</p>
<p>विगर्जाभिः किं नः श्रुतिपुटमहो जर्जरयसि ॥१६८९॥</p>
<p>सरोरुहस्य ।</p>
<p>श्रमपरिगतैर्विस्तीर्णश्रीरसीति परं पयः</p>
<p>कतिपयमितं त्वत्तोऽस्माभिः समुद्र समीहितम् ।</p>
<p>किमसि नितरामुक्त्षुभोर्मिः प्रसीद नमोऽस्तु ते</p>
<p>पथि पथि शिवाः सन्त्यस्माकं शतं कमलाकराः ॥१६९०॥</p>
<p>कमलगुप्तस्य । (सु.र. १०८१)</p>
<p>११. समुद्रनिन्दा</p>
<p>ग्रावाणो मणयो हरिर्जलचरो लक्ष्मीः पयोमानुषी</p>
<p>मुक्तौघाः सिकताः प्रवाललतिकाः शैवालमम्भ सुधा ।</p>
<p>तीरे कल्पमहीरुहः किमपरं सर्वत्र नामाम्बुधेर्</p>
<p>दूरात्कर्णरसायनं निकटतस्तृष्णापि नो शाम्यति ॥१६९१॥</p>
<p>कस्यचित। (Sव्८६४, शा.प. १०८४, सू.मु. १०४.१)</p>
<p>उपाध्वं तत्पान्थाः पुनरपि सरो मार्गतिलकं</p>
<p>यदासाद्य स्वेच्छं विहरथ विनीतक्लमभराः ।</p>
<p>इतस्तु क्षाराब्धेर्जरठमकरक्षुण्णपयसो</p>
<p>निवृत्तिः कल्याणी न पुनरवतारः कथमपि ॥१६९२॥</p>
<p>पापाकस्य । (स.क.आ. ४.९७, सू.मु. ३१.१२, सु.र. १०६९)</p>
<p>यद्वीचीभिः स्पृशसि गगनं यच्च पातालमूलं</p>
<p>रत्नैरुद्दीपयसि पयसा यत्पिधत्से धरित्रीम् ।</p>
<p>धिक्तत्सर्वं तव जलनिधे यद्विमुच्याश्रुधारास्</p>
<p>तीरे नीरग्रहणविमुखैरध्वगैरुज्झितोऽसि ॥१६९३॥</p>
<p>शुभाङ्करस्य । (शा.प. १०९०, सू.मु. २७.१४, सु.र. १०४४)</p>
<p>कस्त्वं, कोऽपि, कुतोऽसि, रत्नवसतेस्तीरादहं नीरधेर्</p>
<p>लब्धं किंचन, गर्जितैर्बधिरता दृग्व्याहतिः सैकतैः ।</p>
<p>मा खेदं कुरु तादृगौर्वदहनज्वालावलीदुःसहं</p>
<p>क्षारोदं यदुपास्य जीवसि सखे श्लाघ्यं न तन्मन्यसे ॥१६९४॥</p>
<p>कस्यचित।</p>
<p>धिगुद्गाम्भीर्यं धिगमृतमयत्वं च जलधेर्</p>
<p>धिगेतद्द्राघीयःपृथुलतरकल्लोलभुजताम् ।</p>
<p>यदेतस्यैवाग्रे कवलिततनुर्दावदहनैर्</p>
<p>न तीरारण्यानी सलिलचुलुकेनाप्युपकृता ॥१६९५॥</p>
<p>कपालेश्वरस्य । (सु.र. ११०८)</p>
<p>१२. सबाडवसमुद्रः</p>
<p>लोला श्रीः शशभृत्कलङ्कमलिनः क्रूरो मणिग्रामणीर्</p>
<p>माद्यत्यभ्रमु वल्लभोऽपि सततं तत्कालकूटं विषम् ।</p>
<p>इत्यन्तःस्वकुटुम्बदुर्नयपरामर्शाग्निना दह्यते</p>
<p>गाढं वाडवनामधेयदहनव्याजेन वारां निधिः ॥१६९६॥</p>
<p>वाणीकुटिललक्ष्मीधरस्य । (सु.र. १०४५)</p>
<p>विस्तारो यदि नेदृशो न यदि तद्गाम्भीर्यमम्भोनिधेर्</p>
<p>न स्याद्वा यदि सर्वसत्त्वविषयस्तादृग्दयानुग्रहः ।</p>
<p>अन्तः प्रज्वलता पयांसि दहता ज्वालावलीं मुञ्चता</p>
<p>के न स्युर्वडवानलेन बलिना भस्मावशेषीकृताः ॥१६९७॥</p>
<p>केशटस्य । (सू.मु. २७.१७, सु.र. १२१०)</p>
<p>धिग्वाडवं दहनमर्थितया विपक्षम्</p>
<p>अभ्येति यः स्वजठरप्रतिपूरणाय ।</p>
<p>धिग्वारिराशिमपि यो हि तथाविधस्य</p>
<p>शत्रोर्जलैरपि न पूरयतेऽभिलाषम् ॥१६९८॥</p>
<p>तस्यैव । (Sव्९७८)</p>
<p>आश्चर्यं वडवानलः स भगवानाश्चर्यमम्भोनिधिर्</p>
<p>यत्कार्यातिशयं विचिन्त्य हृदये कम्पः समुत्पद्यते ।</p>
<p>एकस्याश्रयघस्मरस्य पिबतस्तृप्तिर्न जाता जलैर्</p>
<p>अन्यस्यापि महात्मनो न वपुषि स्वल्पोऽपि तोयव्ययः ॥१६९९॥</p>
<p>तस्यैव । (Sव्८८४, सु.र. ११९८)</p>
<p>अयमलघुविसारिस्फारिजिह्वाकलापो</p>
<p>ज्वलति यदि न मध्ये वाडवो हव्यवाहः ।</p>
<p>मुहुरुपचितसारो वारिभिर्निम्नगानां</p>
<p>त्रिभुवनमपि किं न प्लावयत्यम्बुराशिः ॥१७००॥</p>
<p>धर्मपालस्य ।</p>
<p>१३. अगस्त्यः</p>
<p>श्वासोन्मूलितमेरुरम्बरतलव्यापी निमज्जन्मुहुर्</p>
<p>यत्रासीच्छुमारविभ्रमकरः क्रीडावराहो हरिः ।</p>
<p>वीचीव्याप्तदिगन्तरः स हि तथा वारां पतिः पीयते</p>
<p>पीतः सोऽपि न पूरितं च जठरं तस्मै नमोऽगस्तये ॥१७०१॥</p>
<p>शब्दार्णववाचस्पतेः ॥ (सु.र. १२०१)</p>
<p>किं ब्रूमो हरिमस्य विश्वमुदरे किं वा फणां भोगिनः</p>
<p>शेते यत्र हरिः स्वयं जलनिधेः सोऽप्येकदेशे स्थितः ।</p>
<p>आश्चर्यं कलसोद्भवो मुनिरयं यस्यैकहस्तोदरे</p>
<p>गण्डूषीयति पङ्कजीयति फणी भृङ्गीयति श्रीपतिः ॥१७०२॥</p>
<p>कस्यचित। (शा.प. ४०२५, सू.मु. १०९.४९, सु.र. १२०९)</p>
<p>आज्ञामेव मुनेर्प्रणम्य शिरसा विन्ध्याचल स्थीयतां</p>
<p>अत्युच्चैः पदमिच्छता पुनरियं नो लङ्घनीया त्वया ।</p>
<p>मैनाकादिमहीध्रलब्धवसतिं यः पीतवानम्बुधिं</p>
<p>तस्य त्वां गिलतः कपोलफलके क्लेशोऽपि किं जायते ॥१७०३॥</p>
<p>शालूकस्य । (सु.र. ११२३)</p>
<p>निद्रालुर्न हरिः स्मृतो न गणितो दग्धव्यविश्वः शिखी</p>
<p>तास्ता लीढविहायसः किमपरं नालोचिता वीचयः ।</p>
<p>सद्यः संमिलिताङ्गुलित्रयपुटे क्षीणोदरेण व्रतैश्</p>
<p>चित्रं नः श्रुतिविभ्रमो नु मुनिना पीतः स पाथोनिधिः ॥१७०४॥</p>
<p>कस्यचित।</p>
<p>आस्तां चक्षुरिदं तिरोऽञ्चति कियच्चेतोऽपि यद्वैभवैर्</p>
<p>निष्प्रत्याशमयं मुने जलनिधिर्गण्डूषितः सत्तपः ।</p>
<p>एतेनैव विरन्तुमर्हसि न ते गण्डूषपानाधिका</p>
<p>काचित्ख्यातिरतःपरं परमसौ पर्जन्यनीवीव्ययः ॥१७०५॥</p>
<p>तैलपाटीयगङ्गोकस्य ।</p>
<p>१४. जलम्</p>
<p>गाम्भीर्यं भयदायि ते रसवशान्नानात्वमप्यद्भुतं</p>
<p>न स्थैर्यं शिरसा धृतस्य च मुखं दुर्वारमेकान्ततः ।</p>
<p>शक्तिस्ते महतोऽचलानपि भिदां नेतुं पयो ब्रूहि मे</p>
<p>सोदर्यास्तव किं खला विमजता लब्धास्त्वया यद्गुणाः ॥१७०६॥</p>
<p>केशटस्य ।</p>
<p>स्वातन्त्र्यं तव नीचसर्पणमथो पात्रे स्थितौ नेयता</p>
<p>तच्चित्रं प्रकटीकरोति कलुषीभावोऽन्यजन्यस्तव ।</p>
<p>स्नेहो हन्त तवान्तरं न लभते पृच्छामि तत्त्वां पयः</p>
<p>शिष्यः किं नु दूरीश्वरस्तव सखे किं वा त्वदीयो गुरुः ॥१७०७॥</p>
<p>तस्यैव ।</p>
<p>चातुर्वर्ण्यविहारिणस्तव पयः स्पर्शो न गर्हाकरः</p>
<p>पात्रे सत्यकुलीनता न भवति त्वल्लाघवाद्गौरवम् ।</p>
<p>इत्थं लोकविनिन्दितेऽपि चरिते त्वं मूर्तिरीशस्य चेत्</p>
<p>प्रायेणेश्वरभूषितस्य चरितं शक्नोति को गाहितुम् ॥१७०८॥</p>
<p>तस्यैव ।</p>
<p>अब्जं त्वब्जमथाब्जभूस्तत इतो ब्रह्माण्डमण्डादभूद्</p>
<p>विश्वं स्थावरजङ्गमात्मकमिदं त्वन्मूलमित्थं पयः ।</p>
<p>धिक्त्वां चौर इव प्रयासि निभृतं निर्गत्य जालान्तरैर्</p>
<p>बध्यन्ते विवशास्त्वदेकगतयस्त्वामाश्रिता जन्तवः ॥१७०९॥</p>
<p>तस्यैव । (शा.प. ११६६, सू.मु. ३६.१९)</p>
<p>शैत्यं नाम गुणस्तवैव सहजः स्वाभाविकी स्वच्छता</p>
<p>किं ब्रूमः शुचितां भवन्ति शुचयः स्पर्शेन यस्यापरे ।</p>
<p>किं चातः परमस्ति ते स्तुतिपदं यज्जीवनं देहिनां</p>
<p>त्वं चेन्नीचपथेन गच्छसि पयः कस्त्वां निरोद्धुं क्षमः ॥१७१०॥</p>
<p>तस्यैव । (शा.प. ११६५, सू.मु. ३६.२०)</p>
<p>१५. शङ्खः</p>
<p>रत्नाकराज्जनिरनुष्णकरावदाता</p>
<p>कान्तिः स्वभावकुटिलं कठिनं च वक्षः ।</p>
<p>शङ्खस्य दक्षिणगतेर्महनीयताभूद्</p>
<p>वामात्मनस्तदपि च क्रकचप्रहारः ॥१७११॥</p>
<p>कस्यचित।</p>
<p>विदितधवलिमासि श्रूयमाणो ध्वनिस्ते</p>
<p>रमयति रमणीया जन्मभूः सिन्धुराजः ।</p>
<p>तदपि निभृतमेकं वाच्यमस्त्येव कम्बो</p>
<p>हृदयकुटिलिमानं कस्तवापह्नवीति ॥१७१२॥</p>
<p>नीलस्य ।</p>
<p>शङ्खाः सन्ति सहस्रशो जलनिधेर्वीचिच्छटाघट्टिताः</p>
<p>पर्यन्तेषु लुठन्ति ये दलशतैः कल्माषितक्ष्मातलाः ।</p>
<p>एकः कोऽपि स पाञ्चजन्य उदभूदाश्चर्यभूतः सतां</p>
<p>यः संवर्तभरक्षमैर्मधुरिपोः श्वासानिलैः पूर्यते ॥१७१३॥</p>
<p>कविरत्नस्य । (Sव्९१७, शा.प. १११९, सू.मु. २९.७)</p>
<p>सम्भूताश्च भवन्ति च प्रतिपदं भूयो भविष्यन्ति च</p>
<p>प्रायः कम्बुनिधेर्न कुक्षिकुहरे संख्यातिगाः कम्बयः ।</p>
<p>एकोऽप्यत्र स तादृशः किमभवत्कः पाञ्चजन्यादृते</p>
<p>यन्नादेन भवन्त्यमूर्भयगलद्भ्रूणाः सुरारिस्त्रियः ॥१७१४॥</p>
<p>गोसोकस्य ।</p>
<p>सिन्धोरुच्चैः पवनचलनादुच्छलद्भिस्तरङ्गैस्</p>
<p>तीरं नीतो हृतविधिवशाद्दक्षिणावर्तशङ्खः ।</p>
<p>दग्धः किं वा भवति न मसी वेति सन्देहिनीभिः</p>
<p>शाम्बूकाभिः सह परिचर्यान्नीयते पामरीभिः ॥१७१५॥</p>
<p>अनुरागदेवस्य । (सु.र. १११८, सुचरितस्य)</p>
<p>१६. मणिः</p>
<p>कनकभूषणसंग्रहणोचितो</p>
<p>यदि मणिस्त्रपुणि प्रतिरुध्यते ।</p>
<p>न स विरौति न चापि पलायते</p>
<p>भवति योजयितुर्वचनीयता ॥१७१६॥</p>
<p>अचलस्य । (Sव्८९८, सु.र. १६७२)</p>
<p>अपि वज्रेण संघर्षमपि पद्भ्यां पराभवम् ।</p>
<p>सहन्ते गुणलोभेन त एव मणयो यदि ॥१७१७॥</p>
<p>वाचस्पतेः । (सु.र. १४८५)</p>
<p>समुद्रेणान्तस्थस्तटभुवि तरङ्गैरकरुणैः</p>
<p>समुत्क्षिप्तोऽस्मीति त्वमिह परितापं त्यज मणे ।</p>
<p>अवश्यं कोऽपि त्वद्गुणपरिचयाकृष्टहृदयो</p>
<p>नरेन्द्रस्त्वां कुर्यान्मुकुटमकरीचुम्बितरुचिम् ॥१७१८॥</p>
<p>कस्यचित। (सु.र. १०७३)</p>
<p>न त्याज्या जनिभूमिरित्यलमिह भ्रातर्मणीनां गणैर्</p>
<p>यैरेवायमकारि वारिधिरधो गत्वापि रत्नाकरः ।</p>
<p>नैषामत्र गुणग्रहो न गरिमख्यातिर्न वाघक्रमो</p>
<p>जातास्ते पुनरन्यतः क्षितिभृतां मूर्धानमध्यासते ॥१७१९॥</p>
<p>तिलचन्द्रस्य ।</p>
<p>उपादाता यावन्न भवति भवादृग्गुणवतां</p>
<p>असत्कल्पास्तावत्त्रिभुवनमहार्हा अपि गुणाः ।</p>
<p>अपि प्राग्दैत्यारेर्हृदयवसतेः कौस्तुभमणिः</p>
<p>स किं नासीदब्धौ श्रुतिरपि किमस्य क्वचिदभूत॥१७२०॥</p>
<p>धर्माधिकरणिकरुद्रस्य ।</p>
<p>१७. मरकतम्</p>
<p>वणिगधिपते किंचिद्ब्रूमस्त्रपामिह मा कृथाः</p>
<p>कथमनिभृतं केयं रीतिः पुरे तव सम्प्रति ।</p>
<p>मरकतमणिः काचो वायं भवेदिति संशये</p>
<p>लवणवणिजां यद्व्यापारः परीक्षित्मर्पितः ॥१७२१॥</p>
<p>नारायणाब्धेः ।</p>
<p>इह परिचिता जात्यन्धानामियं न तवोन्नतिर्</p>
<p>गुणपरिचये चक्षुष्मन्तो त्वयातिविडम्बिताः ।</p>
<p>कृपणवणिजामल्पीकर्तुं गुणांस्तव केवलं</p>
<p>मरकत मृषा दोषोद्गारः करिष्यति दुर्यशः ॥१७२२॥</p>
<p>जलचन्द्रस्य ।</p>
<p>त्यज निजगुणाभिमानं</p>
<p>मरकत पतितोऽसि मत्सरे वणिजि ।</p>
<p>काचमणेरपि मूल्यं</p>
<p>यल्लभसे तदपि ते श्रेयः ॥१७२३॥</p>
<p>कस्यचित। (शा.प. ११०४)</p>
<p>दुरर्थैर्यत्काचभ्रमभवकलङ्कस्त्वयि कृतो</p>
<p>जगच्चूडाचुम्बिन्मरकत स कस्ते परिभवः ।</p>
<p>यदस्माभिस्तूष्णीं स्थितमिह तवालोचनपथे</p>
<p>तदन्तर्दुष्पूरोदरभरणदैन्यव्यवसितम् ॥१७२४॥</p>
<p>वल्लणस्य ।</p>
<p>केनासीनः सुखमकरुणेनादरादुद्धृतस्त्वं</p>
<p>विक्रेतुं वा कथमुपनतः केन देशान्तरेऽस्मिन।</p>
<p>अस्मिन्वित्तव्ययभरसहो ग्राहकस्तावदास्तां</p>
<p>नास्ति भ्रातर्मरकतमणे त्वत्परीक्षाक्षमोऽपि ॥१७२५॥</p>
<p>मङ्गलस्य । (शा.प. १११०, सू.मु. २८.११, सु.र. १०२३)</p>
<p>१८. नानारत्नानि</p>
<p>कथय किमिदं जात्या ख्यातं किमस्य वराटकैः</p>
<p>कतिभिरथवा लभ्यं चैतत्प्रयोजनमस्य किम् ।</p>
<p>प्रतिपदमिति ग्रामीणानां गणेन लघूकृतं</p>
<p>बत करतले रत्नं कृत्वा विषीदति वाणिजः ॥१७२६॥</p>
<p>वैद्यगदाधरस्य ।</p>
<p>स्फटिकशकलः किं वा नेयं शिला किमु सैन्धवी</p>
<p>किमिति विहितस्तम्भो न स्यादयं करकोपलः ।</p>
<p>इति कथामिह ग्रामीणानामकाण्डविकल्पनैः</p>
<p>शशधरमणे यास्यन्त्येते विडम्बनवासराः ॥१७२७॥</p>
<p>जलचन्द्रस्य ।</p>
<p>आघ्रातं परिचुम्बितं प्रतिमुहुर्लीढं च यच्चर्वितं</p>
<p>क्षिप्तं वा यदि नीरसत्वकुपितेनेति व्यथां मा कृथाः ।</p>
<p>हे माणिक्य तवैतदेव कुशलं शाखामृगेणामुना</p>
<p>यत्त्वं तत्त्वनिरूपणव्यसनिना चूर्णीकृतं नाश्मना ॥१७२८॥</p>
<p>दूनोकस्य । (Kउवल्, १५३)</p>
<p>जठरपिठरीमन्ये वारांनिधेरधिशेरते</p>
<p>कठिनमणयो येषां छायाकलापजितं जगत।</p>
<p>त्रिजगति पुनः कोऽयं कोलाहलः कमलापति</p>
<p>प्रणयसुहृदो रत्नस्योच्चैरहो सदुपग्रहः ॥१७२९॥</p>
<p>गोपोकस्य ।</p>
<p>अये मुक्तारत्न प्रसर बहिरुद्द्योतय गृहान्</p>
<p>अपि क्षोणीन्द्राणां कुरु फलवतः स्वानपि गुणान।</p>
<p>किमत्रैवात्मानं जरयसि मुधा शुक्तिकुहरे</p>
<p>महागम्भीरोऽयं जलधिरिह कस्त्वां गणयति ॥१७३०॥</p>
<p>मुरारेः । (सु.र. १०१९)</p>
<p>१९. स्वर्णम्</p>
<p>एते नर्तितमौलयो गुणगणप्रस्तावनाभिर्मणेर्</p>
<p>जायन्तां वणिजो वयं तु कनक त्वत्कीर्तिवैतालिकाः ।</p>
<p>ते चाम्लानमुखेन हन्त भवता दाहच्छिदा वेदनां</p>
<p>अङ्गीकृत्य नरेन्द्रशेखरसुखासीनाः क्रियन्ते यतः ॥१७३१॥</p>
<p>जलचन्द्रस्य ।</p>
<p>स्तोत्राक्षराणि पठितानि बलिः प्रणीतः</p>
<p>क्ÿप्तोञ्जलिर्विरचितो बहुशः प्रणामः ।</p>
<p>किं कुर्महे तदपि हेमनिधे भवन्तं</p>
<p>दत्ते न वीक्षितुमपीह स दग्धयक्षः ॥१७३२॥</p>
<p>वैद्यगदाधरस्य ।</p>
<p>अदयं घर्ष शिलायां दह वा दाहेन भिन्धि लौहेन ।</p>
<p>हे हेमकार कनकं म मां गुञ्जाफलैस्तुलय ॥१७३३॥</p>
<p>कस्यचित।</p>
<p>दाहच्छेदननिकषैर्</p>
<p>अतिशुद्धस्यापि रे वृथा गरिमा ।</p>
<p>यदसि तुलामधिरूढं</p>
<p>कांचन गुञ्जाफलैः सार्धम् ॥१७३४॥</p>
<p>बाणस्य । (सु.र. १११७)</p>
<p>यद्धृष्टं निकषोपलेप्यमलिनं यट्टङ्किकानिर्दय</p>
<p>व्यापारेऽप्यविकारि यच्च शिखिनि क्षिप्तं च न म्लायसि ।</p>
<p>एतस्यामपि शुद्धिसम्पदि तुलामारोप्य यत्साधुभिर्</p>
<p>गुञ्जाभिः समकक्षामित्यवधृतं हा स्वर्ण किं चेष्ट्यताम् ॥१७३५॥</p>
<p>बलभद्रस्य ।</p>
<p>२०. नदनद्यौ</p>
<p>केनेयं श्रीव्यसनरुचिना शोण विश्राणिता ते</p>
<p>जाने जानुद्वयसजल एवाभिरामस्त्वमासीः ।</p>
<p>वेगभ्रश्यत्तटरुहवनो दुस्तरावर्तवीचिः</p>
<p>कस्येदानीं कलुषसलिलः कूलभेदी प्रियोऽसि ॥१७३६॥</p>
<p>शतानन्दस्य । (सु.र. १५०९)</p>
<p>आजन्मस्थितयो महीरुह इमे कूले समुन्मूलिताः</p>
<p>कल्लोलाः क्षणभङ्गुराश्च सहसा नीताः परामुन्नतिम् ।</p>
<p>अन्तः प्रस्तरसंग्रहो बहिरपि भ्रश्यन्ति गन्धद्रुमा</p>
<p>भ्रातः शोण न सोऽस्ति यो न हसति त्वत्संपदां विप्लवे ॥१७३७॥</p>
<p>अमरसिंहस्य । (शा.प. ११२२, सू.मु. ३०.५, सु.र. १०२८)</p>
<p>कतिपयदिवसस्थायिनि</p>
<p>मदकारिणि यौवने दुरात्मानः ।</p>
<p>विदधति तथापराधं</p>
<p>जन्मैव यथा वृथा भवति ॥१७३८॥</p>
<p>भोजदेवस्य । (शा.प. ११२४, सू.मु. ३०.२, सु.र. १११०)</p>
<p>नेत्रायातपथव्यतीतपयसः सन्त्येव नद्यः शतं</p>
<p>प्रायश्चित्तमुपाचरन्ति कृतिनः स्पृष्ट्वैव यासां पयः ।</p>
<p>या दृष्टैव पुनाति विश्वमखिलं सेयमपुनर्जाह्नवी</p>
<p>विच्छिन्ना क्वचिदाविला क्वचिदतिस्वल्पाम्बुशोच्या क्वचित॥१७३९॥</p>
<p>उमापतिधरस्य ।</p>
<p>प्रशान्ताः कल्लोलाः स्तिमितमसृणं वारि विमलं</p>
<p>विनीतोऽयं वेशः शममिव नदीनां कथयति ।</p>
<p>तथाप्यासां तैस्तैस्तरुभिरभितस्तीरपतितैः</p>
<p>स एवाग्रे बुद्धौ परिणमति रुद्धोऽप्यविनयः ॥१७४०॥</p>
<p>कस्यचित। (सू.मु. ३०.४, सु.र. ११११, शब्दार्णवस्य)</p>
<p>२१. सरः</p>
<p>मञ्जुस्वनाः शकुनयः सुभगोऽवतारो</p>
<p>रम्यं च शाद्वलमधस्तटपादपानाम् ।</p>
<p>इत्यादि साधु सकलं कमलाकरस्य</p>
<p>किं त्वाविलं जनितमम्बु नवोदकेन ॥१७४१॥</p>
<p>मङ्गलस्य ।</p>
<p>प्रतिविपिनमनिन्द्यस्वादुविस्फारवारि</p>
<p>प्रविचरदुरुपत्रिव्यूहनिर्वाहभाजः ।</p>
<p>कति न कति तडागाः सन्ति किंत्वस्य हंस</p>
<p>प्रवर वहति कस्ते मानसस्य प्रतिष्ठाम् ॥१७४२॥</p>
<p>कस्यचित।</p>
<p>वारां धारणं अध्वनीनविधुरच्छेदाय भृङ्गस्रजां</p>
<p>हर्षायाम्बुजसंचयः सितगरुत्प्रीत्यै मृणालग्रहः ।</p>
<p>का वा तस्य कथार्घितस्य सरसो यत्तीरजन्माप्यसौ</p>
<p>दूरादेव दृशोः श्रमं हरति नः स्निग्धावलोकस्तरुः ॥१७४३॥</p>
<p>वैद्यगदाधरस्य ।</p>
<p>अमीषामुष्णांशोः किरणनिकराणां परिचयात्</p>
<p>सरस्तीक्ष्णं मा भूस्तव किल निसर्गः शिशिरिमा ।</p>
<p>दुरात्मानो ह्येते कतिपयपयोबिन्दुरसिकान्</p>
<p>निरस्यन्तः पान्थांस्त्वयि किमपि शोषं विदधति ॥१७४४॥</p>
<p>उमापतिधरस्य ।</p>
<p>सलीलं हंसानां पिबति निवहो यत्र विमलं</p>
<p>जलं मोहात्तस्मिन्सरसि रुचिरे चातकयुवा ।</p>
<p>स्वभावाद्गर्वाद्वा न पिबति पयस्तस्य शकुनैः</p>
<p>किमेतेनोच्चैस्त्वं भवति लघिमा वापि सरसः ॥१७४५॥</p>
<p>शकटीयशवरस्य । (सु.र. १०७०, कस्यचित्)</p>
<p>२२.शुष्कसरः</p>
<p>निःसारितेऽम्भसि कृषीबलमण्डलेन</p>
<p>कोलव्रजैः कवलितासु मृणालिकासु ।</p>
<p>तीरद्रुमे दवहतेऽद्य सखेऽध्वनीन</p>
<p>शोकाय केवलमलोकि सरस्त्वयेदम् ॥१७४६॥</p>
<p>वैद्यगदाधरस्य ।</p>
<p>कासारे मदमत्तवारणगणैराकुम्भमग्नं पयः</p>
<p>पीतं यत्प्रभवोरुवीचिवलनैर्व्याप्तं समस्तं जगत।</p>
<p>तस्मिन्नेव रवेः प्रचण्डकिरणश्रेणीनिपीताम्भसि</p>
<p>प्राप्ताः पान्थनखंपचाः प्रतिपदं मध्यस्थलीभूमयः ॥१७४७॥</p>
<p>माधवस्य ।</p>
<p>स्थलं पाशैर्व्याप्तं प्रबलपवनैरम्बुजवनं</p>
<p>जलं क्षीणप्रायं विवरशरणं च्âण्डजकुलम् ।</p>
<p>इदानीमेतस्मिन्सरसि चिरसेवाप्रणयिनां</p>
<p>विहङ्गानां भावी स खलु पुटपाकव्यतिकरः ॥१७४८॥</p>
<p>कस्यचित।</p>
<p>वातैः शीकरवर्षिभिः श्रुतिसुखैर्हंसावलीनिस्वनैर्</p>
<p>उन्निद्रैः कमलैः पयोभिरमलैर्नीत्वा परां निर्वृतिम् ।</p>
<p>पश्चात्क्षीणधनां वहन्निजतनुं धन्यो मृणालीच्छलाद्</p>
<p>अर्थिभ्यः प्रददौ नवेन्दुविशदान्यस्थीनि पद्माकरः ॥१७४९॥</p>
<p>भव्यस्य । (सु.र. १६५७, कस्यचित्)</p>
<p>मदोष्णप्रागल्भ्याद्वनकरिघटा यत्र विमले</p>
<p>ममज्जुर्निःशङ्कं तटनिकट एवोन्नतकराः ।</p>
<p>गते शोषं दैवाद्वरसरसि तत्रैव तरला</p>
<p>बकग्रासत्रासाद्विशति शफरी पङ्कमधुना ॥१७५०॥</p>
<p>मधुरशीलस्य । (सु.र. १०४३, कस्यचित्)</p>
<p>२३. पूर्णसरः</p>
<p>घनसमयसरः क्व भृङ्गमालाः</p>
<p>स्मरसि तदा विहगाः क्व बन्धुवाचः ।</p>
<p>अकरुणा सहशोषिणी मृणाली</p>
<p>पुनरपि सेयमधस्त एव मूर्ध्नि ॥१७५१॥</p>
<p>विरिञ्चेः ।</p>
<p>तीव्रार्कद्युतिदह्यमानवपुषा दावानलस्योष्मणा</p>
<p>शोषं दूरमुपागतेन पथिक क्लेशान्मुहुर्मूर्च्छता ।</p>
<p>भ्राम्यद्दीनदृशा तृषातुरतया कौपीरपोऽपीच्छता</p>
<p>मज्जद्दन्ति पतत्पतत्रि सुकृतैरेतन्मयाप्तं सरः ॥१७५२॥</p>
<p>क्षितीशस्य ।</p>
<p>आस्तामेव सरोवरेण्य भवतो दुग्धोदलब्धामृत</p>
<p>स्वादस्पर्धि सरोजवृन्दखचितं हंसावतंसं पयः ।</p>
<p>स्फारोल्लोलसुशीतशीकरचयासारप्रसिक्तानिल</p>
<p>स्पर्शैरेव मनोहरैरपगताः संतापशोषक्लमाः ॥१७५३॥</p>
<p>गोसोकस्य ।</p>
<p>यत्कूपेष्वपि दूरनिह्नुतपयोलेशेषु नीतं मनो</p>
<p>यत्खातेष्वपि पङ्कदुर्गसलिलस्तोकेषु दृष्टिः कृता ।</p>
<p>स्मेरोद्दण्डितपुण्डरीकमसकृत्कल्लोललीलामयं</p>
<p>त्वामासाद्य तडाग सम्प्रति स मे शान्तो निदाघज्वरः ॥१७५४॥</p>
<p>वैद्यगदाधरस्य ।</p>
<p>भेकैः कोटरशायिभिर्मृतमिव क्ष्मान्तर्गतं कच्छपैः</p>
<p>पाठीनैस्तनुपङ्कपीठलुठनाद्यस्मिन्मुहुर्मूर्च्छितम् ।</p>
<p>तस्मिन्नेव सरस्यकालजलदेनागत्य तच्चेष्टितं</p>
<p>येनाकुम्भनिमग्नवन्यकरिणां यूथैः पयः पीयते ॥१७५५॥</p>
<p>छित्तपस्य । (B्प्२०१, Sव्८४३, दक्षिणात्यस्य; शा.प. ७७७, अकालजलदस्य; सु.र. १०५९, द्वन्दूकस्य)</p>
<p>२४. मीनः</p>
<p>पाठीन मुञ्च कुन्ददं यदिहाम्बु पीत्वा</p>
<p>मिश्रं निरन्तरपतत्तटभूमिपङ्कैः ।</p>
<p>उन्मज्जतस्तव पतिष्यति कोमलायां</p>
<p>गाढं तनौ कुररचञ्चुशरप्रहारः ॥१७५६॥</p>
<p>वसन्तदेवस्य ।</p>
<p>क्व शकुलशिशो गम्भीराम्भः सरस्तव जन्मभूः</p>
<p>क्व च नवजलक्रीडारम्भादियं तटसङ्गतिः ।</p>
<p>तदिह विवरे नीत्वात्मानं कुलीरविवर्जिते</p>
<p>विगमय दिनं यावच्चास्ते बकोटकुटुम्बकम् ॥१७५७॥</p>
<p>भास्करदेवस्य ।</p>
<p>विषमविषधरप्रगाढघोरे</p>
<p>सरसि सरस्यपि निःस्पृहोऽसि जीवे ।</p>
<p>शफर परिहरेदमात्मदेह</p>
<p>स्थितिमनुचिन्तयतः क्व नास्ति सौख्यम् ॥१७५८॥</p>
<p>कविचक्रवर्तिनः ।</p>
<p>शफर संहर चञ्चलतामिमां</p>
<p>चिरमगाधजलप्रणयी भव ।</p>
<p>इह हि कोमलवञ्जुलजालके</p>
<p>वसति दुष्टबकोटकुटुम्बकम् ॥१७५९॥</p>
<p>अभिनन्दस्य ।</p>
<p>सरोरत्नादस्मात्सफर तव तीरावतरण</p>
<p>प्रणालीसंचारव्यसनमशुभं ते कथमभूत।</p>
<p>अहो मुग्धेदानीं निजदुरुपचारव्यवसितां</p>
<p>कुवेणीबद्धः सन्ननुभव दशामुत्फलसि किम् ॥१७६०॥</p>
<p>कस्यचित।</p>
<p>२५. सर्पः</p>
<p>छिद्रानुसारनिपुणत्वमिदं त्वदीयं</p>
<p>दृष्ट्वा गतौ कुटिलतां वदने विषं च ।</p>
<p>मन्ये सरीसृâ भवानुचितं मनुष्य</p>
<p>प्राणापहारविषये विधिना नियुक्तः ॥१७६१॥</p>
<p>कस्यचित।</p>
<p>एतस्य जाङ्गुलिक नार्पय मन्त्रदर्पाद्</p>
<p>आस्ये निजाङ्गुलिमयं खलु कोऽपि सर्पः ।</p>
<p>अत्रैव यस्य विषमेण विषेण दग्धास्</p>
<p>ते त्वादृशा निरसवः पतिताः सहस्रम् ॥१७६२॥</p>
<p>नाचोकस्य ।</p>
<p>यद्वीक्षसे शिखिमग्निभुवः सहेलं</p>
<p>यद्वा विलोकयसि तार्क्ष्यमवज्ञयैव ।</p>
<p>लीढौषधिपरिवृढोऽसि यदृच्छया तद्</p>
<p>वन्दामहे हरभुजङ्ग तवैव जन्म ॥१७६३॥</p>
<p>वदियगदाधरस्य ।</p>
<p>अलमभिमुखैर्बद्धैर्भोगैरलं भ्रमिभिर्</p>
<p>दृशोरलमविरलैर्गर्जोद्गारैरलं विषवृष्टिभिः ।</p>
<p>किमिह भुजगाः कोपावेगैरमीभिरमुद्रितैर्</p>
<p>ननु भगवतस्तार्क्ष्यस्यैते वयं स्तुतिपाठकाः ॥१७६४॥</p>
<p>तस्यैव ।</p>
<p>क्षुद्रास्ते भुजगाः शिरांसि नमयत्यादाय येषामिदं</p>
<p>भ्रातर्जाङ्गुलिक त्वदाननमिलन्मन्त्रानुबिद्धं रजः ।</p>
<p>जीर्णस्त्वेष फणी न यस्य किमपि त्वादृग्गुणीन्द्रव्रजा</p>
<p>कीर्णक्ष्मातलधावनादपि भजत्यानम्रभावं शिरः ॥१७६५॥</p>
<p>उमापतिधरस्य ।</p>
<p>२६. भेकः</p>
<p>अपि नदथ निकामं दर्दुराः किं सुवर्ण</p>
<p>द्युतिभरमुपनीता नूतनैर्वारिपूरैः ।</p>
<p>अयमचिरविनाशी शोचनीयस्तु भावी</p>
<p>स चिरमवटसीम्नि प्राच्य एव क्रयो वः ॥१७६६॥</p>
<p>नाकोकस्य ।</p>
<p>इयत्पृथ्वीमात्रं तदनु च नभोमण्डलमियद्</p>
<p>इयान्पातालान्तो जलमपि पृथिव्यामियदिति ।</p>
<p>इति ज्ञात्वा कूपे विदितविषयो नायमपरः</p>
<p>परं मुग्धो भेकः प्रबलतररावं प्रकुरुते ॥१७६७॥</p>
<p>जयनन्दिनः ।</p>
<p>किं नाम दर्दुर दुरध्यवसाय सायं</p>
<p>कायं निपीड्य निनदं कुरुषे रुषेव ।</p>
<p>किं तानि केलिरसितानि सितच्छदानाम्</p>
<p>आकर्ण्य कर्णमधुराणि न लज्जितोऽसि ॥१७६८॥</p>
<p>कस्यचित। (सू.मु. ३६.४९)</p>
<p>श्रुत्वा कुम्भभुवो मुनेरिह दुराचारं कमप्यद्भुतं</p>
<p>सिन्धोरन्धुकुटुम्बि दर्दुरकुलं हर्षादिदं ध्यायति ।</p>
<p>गाम्भीर्याद्यदि ते न बिभ्यति न वा त्रस्यन्ति भेकीशिशोर्</p>
<p>अत्रागत्य सुखं वसन्तु तिमयो जातानुकम्पा वयम् ॥१७६९॥</p>
<p>जलचन्द्रस्य ।</p>
<p>भेकेन क्वणता सरोषपरुषं यत्कृष्णसर्पानने</p>
<p>दातुं कर्णचपेटमुज्झितभिया हस्तः समुल्लासितः ।</p>
<p>यच्चाधोमुखमक्षिणी विदधता नागेन तूष्णीं स्थितं</p>
<p>तन्मन्ये विषमन्त्रिणो भगवतः कस्यापि लीलायितम् ॥१७७०॥</p>
<p>तस्यैव । (Sव्१०१९, शा.प. ११७७)</p>
<p>२७. पद्मम्</p>
<p>दर्पोत्सेकभृतामसाधु चरितं प्रायेण लक्ष्मीभृताम्</p>
<p>आमूलं गुणसंग्रहात्तु नलिन त्वच्चेष्टितं किं स्तुमः ।</p>
<p>यच्छुष्के सरसि प्रयासि विदशां संवासमर्यादया</p>
<p>सम्पूर्णे कमनीयकोमलदलं भासि प्रवृद्धाङ्कुरम् ॥१७७१॥</p>
<p>वसन्तदेवस्य ।</p>
<p>कासारशोषिणि नवोदयमानमुग्ध</p>
<p>सद्वर्तिकानिवहदाहिनि दारुणेऽपि ।</p>
<p>मध्यन्दिनोष्णकिरणे प्रतिपन्नसख्य</p>
<p>स्मेरं सुखं जयति चित्रचरित्रमब्जम् ॥१७७२॥</p>
<p>योगेश्वरस्य ।</p>
<p>धिक्कुर्मोऽस्य मधुव्रतस्य चरितं दोषातनीं दुर्दशां</p>
<p>दृष्ट्वा यस्तव पद्मषण्डकुमुदैर्धत्ते रहस्ताण्डवम् ।</p>
<p>श्लाघ्यस्तं पुनरेक एव यदिह प्रातः समभ्यागते</p>
<p>तान्येवोल्लसितानि सैव सखिता तच्चैव कोषार्पणम् ॥१७७३॥</p>
<p>वैद्यगदाधरस्य ।</p>
<p>अत्रैव सरसि जातं विकसितम्</p>
<p>अत्रैव निर्भरं नलिनैः ।</p>
<p>कालवशागततुहिनैर्</p>
<p>विलीनमत्रैव हा कष्टम् ॥१७७४॥</p>
<p>कस्यचित।</p>
<p>कान्तिस्ते यदि निर्मला यदि गुणा लक्ष्मीर्यदि स्थायिनी</p>
<p>मा गाः पद्म मदं तथापि गलिता ह्येते शरद्वासराः ।</p>
<p>संस्पर्शेन तुषारवारिपृषतामालूनमूर्तेः सरो</p>
<p>मध्येऽत्रैव वराटकेन भवतः स्थेयं पुनः केवलम् ॥१७७५॥</p>
<p>उमापतिधरस्य ।</p>
<p>२८. भ्रमरः</p>
<p>शाखिनि शाखिनि कुसुमं</p>
<p>कुसुमे कुसुमे मधुकरकुलानि ।</p>
<p>विरलं सन्मधु कुसुमं</p>
<p>विरलो रसतत्त्वविन्मधुपः ॥१७७६॥</p>
<p>वीरस्य ।</p>
<p>अन्यासु तावदुपमर्दसहासु भृङ्ग</p>
<p>लोलं विनोदय मनः सुमनोलतासु ।</p>
<p>मुघ्दामजातरजसं कलिकामकाले</p>
<p>व्यर्थं कदर्थयसि किं नवमल्लिकायाः ॥१७७७॥</p>
<p>विद्यापतेः । (Kउवल्. ८९, द.रू.. उन्देर्४.३३, सा.द.. ३.१७७)</p>
<p>मधुकरगणश्चूतं त्यक्त्वा गत्नवमालिकां</p>
<p>पुनरपि गतो रक्ताशोकं कदम्बतरुं ततः ।</p>
<p>तदपि सुचिरं स्थित्वा कुन्दे प्रयाति सरोरुहं</p>
<p>परिचितगुणद्वेषी लोको नवं नवमीहते ॥१७७८॥</p>
<p>कस्यचित। (Sव्७४०, शा.प. ८२९)</p>
<p>येनामोदिनि केसरस्य मुकुले पीतं मधु स्वेच्छया</p>
<p>नीता येन निशा शशाङ्कधवला पद्मोदरे शारदी ।</p>
<p>भ्रान्तं येन मदप्रवाहमलिने गण्डस्थले दन्तिनां</p>
<p>सोऽयं भृङ्गयुवा करीरविटपे बध्नाति दृष्टिं कुतः ॥१७७९॥</p>
<p>कस्यचित। (शा.प. ८३७)</p>
<p>अशोके शोकार्तः किमसि बकुलेऽप्याकुलमना</p>
<p>निरानन्दः कुन्दे सह च सहकारैर्न रमसे ।</p>
<p>कुसुम्भे विश्रम्भं यदिह भजसे कण्टकशतैर्</p>
<p>असंदिग्धं दग्धभ्रमर भवितासि क्षतवपुः ॥१७८०॥</p>
<p>कस्यचित। (सु.र. १०७४)</p>
<p>२९. स्वर्गभ्रमरः</p>
<p>मीलन्तु पङ्कजवनानि दलन्तु वृक्षाः</p>
<p>शुष्यन्तु दानसरितः करिणां कपोले ।</p>
<p>तेऽमी वयं मधुलिहो भगवान्स येभ्यः</p>
<p>पातुं समर्पयति गण्डतटं गजास्यः ॥१७८१॥</p>
<p>वैद्यगदाधरस्य ।</p>
<p>नन्दनजन्मा मधुपः सुरतरुकुसुमेषु पीतमकरन्दः ।</p>
<p>वैवादवनिमुपेतः कौटजकुसुमेषु समीहते वृत्तिम् ॥१७८२॥</p>
<p>कस्यचित।</p>
<p>छायाशीतलितात्सकाञ्चनशिलोत्खेलत्कृतार्थार्थिनस्</p>
<p>तत्तन्निर्मितचित्रमञ्जरिगृहात्क्रीडामिलत्खेचरात।</p>
<p>घ्रात्वाप्यद्भुतसौरभोरुलहरीः कल्पद्रुमान्नैव यद्</p>
<p>वेगाद्धावति मञ्जु गुञ्जति परं तत्कोऽयमिन्दिन्दरः ॥१७८३॥</p>
<p>बल्लनस्य ।</p>
<p>अनभिलषतः श्रीलीलाब्जे परागविलेपनं</p>
<p>त्रिदशकरिणः पातुं दानप्रवाहमवाञ्छतः ।</p>
<p>त्रिदशसुमनोगन्धासक्तिं विमुक्तवतः</p>
<p>सखे बत खलु शिवा संतुष्टस्य द्विरेफ तव स्थितिः ॥१७८४॥</p>
<p>मङ्गलस्य ।</p>
<p>निरानन्दः कौन्दे मधुनि विधुरो बालबकुले</p>
<p>रसाले सालम्बो लवमपि लवङ्गे न रमते ।</p>
<p>प्रियङ्गौ नासङ्गं रचयति न चूते विचरति</p>
<p>स्मरन्लक्ष्मीलीलाकमलमधुपानं मधुकरः ॥१७८५॥</p>
<p>छित्तपस्य । (स.क.आ. १.८१, सू.मु. १९.८)</p>
<p>३०. पङ्कजमधुपः</p>
<p>त्वल्लीलातरलेन मत्तकरिणा रुग्णे च पद्माकरे</p>
<p>प्राणास्ते यदि वल्लभास्तदपि किं निष्पङ्कजा मेदिनी ।</p>
<p>दूरीकृत्य तु पङ्कजं मधुप हे तस्यैव यद्गण्डयोर्</p>
<p>दानाम्भौ निरतोऽसि तद्वयमहो वक्तुं च लज्जामहे ॥१७८६॥</p>
<p>जलचन्द्रस्य ।</p>
<p>हुताशज्वालाभे स्थितवति रवावस्तशिखरे</p>
<p>पिपासुः किञ्जल्कं प्रविशति सरोजं मधुकरः ।</p>
<p>तदन्तःसंरोधं न गणयति सन्ध्यासमयजं</p>
<p>जनोऽर्थी नायासं गणयति किलैकान्ततृषितः ॥१७८७॥</p>
<p>कस्यचित। (Sव्१९१७)</p>
<p>विगलतु नाम मधूकं</p>
<p>परिणतिमभ्येतु हन्त सहकारः ।</p>
<p>न मधुदरिद्रो मधुपः</p>
<p>शङ्के पङ्केरुहे जयति ॥१७८८॥</p>
<p>जह्नोः ।</p>
<p>अमीषामामोदप्रणयसुभगं संगतमभूत्</p>
<p>प्रसूनैरुन्निद्रैः सह बहुभिरेव प्रतिवनम् ।</p>
<p>उदन्या न क्वापि व्यरमदरविन्दे परममी</p>
<p>पिबन्ति स्वच्छन्दं रसमुदर०पूरं मधुलिहः ॥१७८९॥</p>
<p>शाटोकस्य ।</p>
<p>इह परिमलो यत्र व्यक्तो न तत्र मधुश्रियो</p>
<p>मधु समधिकं यस्मिंस्तस्मिन्न गन्धसमृद्धयः ।</p>
<p>इति मरुवकं निन्दन्कुन्दादपेतकुतूहलः</p>
<p>कमलमधिकं स्मारं स्मारं विषीदति षट्पदः ॥१७९०॥</p>
<p>उमापतिधरस्य ।</p>
<p>३१. चूतभ्रमरः</p>
<p>धन्यस्त्वं सहकार सम्प्रति फलैः काकान्शुकान्पूरयन्</p>
<p>पूर्वं तु त्वयि मुक्तमञ्जरिभरोन्निद्रे य इन्दिन्दरः ।</p>
<p>आक्रीडन्ननिशं स नैति फलितं यत्त्वां विकशैकभुक्</p>
<p>तद्धर्मोऽस्य फलाशया परिचयः कल्पद्रुमेऽप्यस्ति किम् ॥१७९१॥</p>
<p>वल्लभस्य । (सु.र. ११०३)</p>
<p>निश्चेत्तुं मकरन्दबिन्दुजनितानन्दारविन्दाकर</p>
<p>क्रीडानिःस्पृहयालुमानसतया मन्दायमानादरः ।</p>
<p>स्फारोद्गच्छदपूर्वमञ्जरिभरप्रादुर्भवत्सौरभं</p>
<p>श्रद्धालुर्न कथं प्रयातु सहसा माकन्दमिन्दिन्दरः ॥१७९२॥</p>
<p>तस्यैव ।</p>
<p>अयमिह मुग्धो मधुपः परिहृतसहकारमञ्जरीपुञ्जः ।</p>
<p>असरलमरसमसारं शाखोटकविटपमनुसरति ॥१७९३॥</p>
<p>कस्यचित।</p>
<p>स्वादयन्तु चिरं नाम कोकिलाश्चूतकोरकान।</p>
<p>तादृक्परिमलं वेत्ति यदि धन्यो मधुव्रतः ॥१७९४॥</p>
<p>वसुकल्पस्य ।</p>
<p>वसन्ते सन्त्येव प्रतिवनमनिद्रालुसुमनो</p>
<p>मनोज्ञप्रारम्भा मधुरमधुसम्भारसुहृदः ।</p>
<p>परोलक्षा वृक्षाः परमिह रसालेषु रसिकः</p>
<p>सलीलं रोलम्बः पिबति मधुसारं सरभसः ॥१७९५॥</p>
<p>वनमालिनः ।</p>
<p>३२. केतकीभ्रमरः</p>
<p>त्वं त्यक्त्वा मकरन्दमन्दिरममुं फुल्लारविन्दाकरं</p>
<p>चुम्बन्नूतनकेतकीं प्रतिमुहुर्यत्कण्टकैः कीलितः ।</p>
<p>उद्भ्रान्तस्य मलीमसस्य मुखरस्योन्मत्तचित्तस्य ते</p>
<p>रे रे चञ्चलचञ्चरीक तदिदं कर्मानुरूपं फलम् ॥१७९६॥</p>
<p>अज्जोकस्य ।</p>
<p>त्यक्त्वा सरोजमधुपानरसं च रम्यं</p>
<p>यद्धावितोऽसि कुसुमं प्रति केतकीनाम् ।</p>
<p>अस्यैव ते फलमहो अनयस्य भूतं</p>
<p>किं खिद्यसे मधुप कण्टकविद्धपक्षः ॥१७९७॥</p>
<p>कस्यचित।</p>
<p>पत्राणि कण्टकसहस्रदुरासदानि</p>
<p>वार्तापि नास्ति मधुनो रजसान्धकारम् ।</p>
<p>आमोदमात्ररसिकेन मधुव्रतेन</p>
<p>नालोकितानि तव केतकि दूषणानि ॥१७९८॥</p>
<p>सरस्वत्याः । (शा.प. १०१२)</p>
<p>हित्वा तन्मधुसद्मपद्मविपिनं सौरभ्यमात्राहृतः</p>
<p>किं रे भृङ्ग मुधैव धावसि मधुप्रत्याशया केतकीः ।</p>
<p>एताः कण्टककोटिसङ्कटदलद्दोणीपुटोत्पीडितं</p>
<p>गर्भं बिभ्रति धूलिजालकलिलैरापूरितं केशरैः ॥१७९९॥</p>
<p>नरसिंहस्य ।</p>
<p>आमोदो बहलः शशाङ्ककिरणच्छायो दलानां चयो</p>
<p>मृद्वी केशरसंहृतिर्मलयजक्षोदोपमा रेणवः ।</p>
<p>केतक्याः कुसुमस्य साधु सकलं दोषस्त्वयं केवलं</p>
<p>बिद्धा न प्रविशन्ति यन्मधुलिहो द्वारि स्थितैः कण्टकैः ॥१८००॥</p>
<p>कस्यचित।</p>
<p>३३. पर्वतः</p>
<p>कैलास रे पशुपतिस्थितिपात्रमात्र</p>
<p>संरूढगर्वमिह पर्वत सन्त्यजाशु ।</p>
<p>दृष्टोऽसि किं नहि सलीलसमुत्थितैक</p>
<p>पौलस्त्यहस्तकमलोपरि पुष्कराभः ॥१८०१॥</p>
<p>दामोदरस्य ।</p>
<p>मुरारातिर्लक्ष्मीं त्रिपुरविजयी शीतकिरणं</p>
<p>करीन्द्रं पौलोमीपतिरपि च लेभे जलनिधेः ।</p>
<p>त्वया किं तल्लब्धं कथय मथितो मन्दरगिरे</p>
<p>शरण्यः शैलानां यदयमदयं रत्ननिलयः ॥१८०२॥</p>
<p>कामदेवस्य । (शा.प. १०६८)</p>
<p>दृष्टा न द्विरदावली न चमरीपुच्छानिलः सेवितो</p>
<p>नैवासादि कदापि मौलिसविधे छत्रायमाणः शशी ।</p>
<p>नीताः क्षौणिभृतो न पादपदवीं धिग्दैवमम्भोनिधौ</p>
<p>मग्नस्यैव गिरीन्द्रपुत्र भवतो मैनाक यातं वयः ॥१८०३॥</p>
<p>वैद्यगदाधरस्य ।</p>
<p>एकस्यायमुदेति मूर्धनि गिरेरन्यस्य चैव क्रमाद्</p>
<p>अस्तं याति कलानिधिस्तदनयोरस्तः प्रशस्तोऽचलः ।</p>
<p>को नामोदयिनं करोति न शिरोमाणिक्यमस्तं पुनर्</p>
<p>यातं यः कुरुते भवानिव स दुष्प्रापोऽयमुच्चैः शिराः ॥१८०४॥</p>
<p>पुण्डरीकस्य । (शा.प. १०७९, सू.मु. ३६.१५)</p>
<p>ध्वान्तास्कन्दितलोकलोचनजगज्जीवातुमुद्गत्वरं</p>
<p>सूरं मूर्ध्नि दधातु पूर्वशिखरी नैवात्र चित्रोदयः ।</p>
<p>प्राप्तास्तं दिवसे गतायुषि परिक्षीणांशुमेतं पुनः</p>
<p>कुर्वन्मौलिगतं करोति चरमश्चित्रं धरित्रीधरः ॥१८०५॥</p>
<p>मुद्राङ्कस्य ।</p>
<p>३४. मलयः</p>
<p>किं तेन हेमगिरिणा रजताद्रिणा वा</p>
<p>यत्र स्थिता हि तरवस्तरवस्त एव ।</p>
<p>वन्दामहे मलयमेव यदाश्रयेण</p>
<p>शाकोटनिम्बकुटजा अपि चन्दनानि ॥१८०६॥</p>
<p>कस्यचित्(Sव्१००६)</p>
<p>चम्पकतरुणा सार्धं</p>
<p>स्पर्धा शाकोटकस्य युक्तैव ।</p>
<p>अस्मिन्मलयमहीभृति</p>
<p>सर्वे किल चन्दनं तरवः ॥१८०७॥</p>
<p>मुष्टिकस्य ।</p>
<p>मातङ्गाच्छतशः पुषाण शतशो व्यालीसुतान्संवृणु</p>
<p>प्रीणीथाः शतशस्तु गण्टदृषदः श्रीखण्डशैलेच्छया ।</p>
<p>आस्वर्गस्थलमामहीतलमथापातालमाविष्कृतं</p>
<p>त्वत्कीर्तिस्तु न चन्दनक्षितिरुहादन्यः समालोक्यते ॥१८०८॥</p>
<p>भट्टवेतालस्य ।</p>
<p>भ्रातश्चन्दनशैल मुञ्च जडतां विस्तारयन्सौरभं</p>
<p>गच्छन्नेव विलासिभिर्मरुदयं निर्वाजमालिङ्ग्यताम् ।</p>
<p>तिष्ठन्नेव पटीरकोटरदरीदर्वीकरोत्तम्भित</p>
<p>स्फारोत्फुल्लफणासहस्रचुलुकग्रासेन निर्वर्त्यते ॥१८०९॥</p>
<p>कस्यचित।</p>
<p>इतस्तावन्नेत्रे वलय मलयाद्रे निधिरपाम्</p>
<p>अपारस्त्वत्पादप्रणयपरतन्त्रो निवसति ।</p>
<p>अथात्मानं किं न स्मरसि कुलशैलं किमयशः</p>
<p>पताका सर्पौघैः प्रतिशिखरिशाखासु वहसि ॥१८१०॥</p>
<p>वसुकल्पस्य ।</p>
<p>३५. शरभः</p>
<p>उन्मुक्तक्रमहारिशैलशिखरात्क्रामन्तमन्यो धरः</p>
<p>कोऽत्र त्वां शरभीकिशोरपरिषद्धौरेय धर्तुं क्षमः ।</p>
<p>तस्मादुद्गमकेलिलङ्घनकलादुर्वीतलादुद्व्रज</p>
<p>त्वद्वासाय स एव कीर्तिकनकज्योत्स्नो गिरीणां पतिः ॥१८११॥</p>
<p>वल्लणस्य । (सु.र. १०५६)</p>
<p>यस्यानुद्धुरगन्धवातकणिकातङ्कार्तिनानादरी</p>
<p>कोणोदञ्चदुरोनिगूहितशिरःपुच्छा हरीणां गणाः ।</p>
<p>दृप्यद्दुर्जयगन्धसिन्धुरजयोत्खातेन का मे स्तुतिः</p>
<p>स्मेरोऽयं शरभः परां हृदि घृणामायाति जातस्मयः ॥१८१२॥</p>
<p>तस्यैव । (सु.र. १०४६)</p>
<p>अपि मृगपतिना करीन्द्रकुम्भस्थल</p>
<p>दलनोद्गतपौरुषेण यस्य ।</p>
<p>भयचकितदृशा प्रनष्टमुच्चैः</p>
<p>स हि शरभीकुलराजचक्रवर्ती ॥१८१३॥</p>
<p>माधवस्य ।</p>
<p>यः पृथ्वीवलयेषु विर्कमकथासीमास्थितिर्लाघव</p>
<p>क्रीडान्यक्कृतमारुतिर्मृगपतेर्निःसीमदर्पज्वरः ।</p>
<p>तादृक्तादृगुदञ्चदञ्चितचयैराश्चर्यकारी दिशां</p>
<p>ईशानां सरभः कथं स हि भवेदर्वाग्गिरां गोचरः ॥१८१४॥</p>
<p>मकरन्दस्य ।</p>
<p>नखज्योत्स्नागुच्छस्नपितगजगण्डस्थलभिदां</p>
<p>मृगेन्द्राणां जेतुस्तव समरभूमिषु शतशः ।</p>
<p>हते वा नीते वा बत लघुतरां शोच्यपदवीं</p>
<p>शुनीनां नाथेऽस्मिन्सरभ रभसस्यानवसरः ॥१८१५॥</p>
<p>कस्यचित।</p>
<p>३६. सिंहः</p>
<p>मृगेन्द्रं वा मृगारिं वा हरिं व्याहरतां जनः ।</p>
<p>तस्य द्वयमपि क्रीडा क्रीडादलितदन्तिनः ॥१८१६॥</p>
<p>कस्यचित। (शा.प. ९०१)</p>
<p>किं जातैर्बहुभिः करोति हरिणी पुत्रैरकार्यक्षमैः</p>
<p>पुत्रेणापि वनान्तरे विचलता यैः सार्धमुत्त्रस्यति ।</p>
<p>एकेनापि करीन्द्रकुम्भदलनव्यापारशक्तात्मना</p>
<p>सिंही दीर्घपराक्रमेण बलिना पुत्रेण गर्वायते ॥१८१७॥</p>
<p>भानोः ।</p>
<p>उत्क्रान्तं गिरिकूटलङ्घनसहं ते वज्रसारा नखास्</p>
<p>तत्तेजश्च तदूर्जितं स च नगोन्माथी निनादो महान।</p>
<p>आलस्यादविमुञ्चता गिरिगुहां सिंहेन निद्रालुना</p>
<p>सर्वं विश्वजयैकसाधनमिदं लब्धं न किंचित्कृतम् ॥१८१८॥</p>
<p>कस्यचित। (सु.र. १०३५)</p>
<p>विस्रं वपुः परवधप्रवणं च करम्</p>
<p>तिर्यक्तयैव विदितः सदसद्विवेकः ।</p>
<p>इत्थं न किंचिदपि चारु मृगाधिपस्य</p>
<p>तेजस्तु तत्किमपि येन जगद्वराकम् ॥१८१९॥</p>
<p>वसुन्धरस्य । (सु.र. १०९१)</p>
<p>असंज्ञाः खल्वेते जलशिखिमरुद्धूसनिचयाः</p>
<p>प्रकृत्या गर्जन्ति त्वयि तु भुवनं निर्मदमदः ।</p>
<p>प्रसीद प्रारम्भाद्विरम विनयेथाः क्रुधमिमां</p>
<p>हरे जीमूतानां ध्वैरियमुदीर्णो न करिणाम् ॥१८२०॥</p>
<p>अमरसिंहस्य । (सु.र. १०७१)</p>
<p>३७. सिंहशावः</p>
<p>नाभ्यस्तमाक्रमणमङ्कुरिता न दंष्ट्रा</p>
<p>स्फीतं न वर्ष्म नखरैर्द्रढिमा न लब्धः ।</p>
<p>नादस्तथापि मृदुरेव स कोऽपि सिंह</p>
<p>शावस्य येन विमदाः करिणो भवन्ति ॥१८२१॥</p>
<p>सम्प्राप्य केशरिकिशोरमरण्यमेतद्</p>
<p>इत्युद्भयं भ्रमति यूथमनेकपानाम् ।</p>
<p>एषोऽप्यजातसटमंसतटं विधूय</p>
<p>तन्मांसगृध्नुरसतोऽपि नखान्नियुङ्क्ते ॥१८२२॥</p>
<p>व्याधूयांसावनुदितसटौ तारमञ्जु ध्वनन्तः</p>
<p>पाणी नातिस्फुटकररुहौ ग्राव्णि कण्डूयमानाः ।</p>
<p>चक्षुः कोपात्कुटिलमरूणं बिभ्रतः सिंहशावा</p>
<p>दिष्ट्या चण्डध्वनितजलदं व्योम निर्भालयन्ति ॥१८२३॥</p>
<p>अनुदितसटावंसौ नातिस्फुटाः करजाङ्कुरा</p>
<p>दशनमुकुलोद्भेदः स्तोको मुखे मृदु गर्जितम् ।</p>
<p>मृगपतिशिशोर्नास्त्यद्यापि क्रिया स्वकुलोचिता</p>
<p>मदकृतमहागन्धस्यान्ध्यं व्यपोहति दन्तिनाम् ॥१८२४॥</p>
<p>तस्यैव ।</p>
<p>हंहो सिंहकिशोरक त्यजसि चेत्कोपं वदामस्तदा</p>
<p>हत्वैवं करिणां सहस्रमखिलं किं लब्धमायुष्मता ।</p>
<p>इत्थं कर्तुमहं समर्थ इति चेद्धिङ्मूर्ख किं सर्वतो</p>
<p>नालं प्लावयितुं जगज्जलनिधिर्यद्धैर्यमालम्बते ॥१८२५॥</p>
<p>वीर्यमित्रस्य । (सु.र. १०६०)</p>
<p>३८. जरत्सिंहः</p>
<p>शक्तिर्नाक्रमणस्य दन्तनखरं तून्मूलमांसावलि</p>
<p>ग्लानं लोचनमन्धमुद्धतबलिव्यासङ्गशीर्णं वपुः ।</p>
<p>तद्भोः क्रीडत कुञ्जराधिपतयः स्वच्छन्दमन्तर्मृगाः</p>
<p>कम्पं मुञ्चत केशरी विधिवशात्प्राप्तो जरादुर्दुशाम् ॥१८२६॥</p>
<p>नाकोकस्य ।</p>
<p>नभसि चरतामभोदानां निशम्य रवं मनाग्</p>
<p>अनिभृतगुरुध्वानैर्यस्य प्रभिन्नमभूज्जगत।</p>
<p>बत परिणतः कालः कोऽयं करेणुघटाहत</p>
<p>क्षितिरुहमटत्कारान्पार्श्वे शृणोति स केशरी ॥१८२७॥</p>
<p>वैद्यगदाधरस्य ।</p>
<p>वदनमदशनं श्लथा नखानां</p>
<p>परिणतिरस्थिरघर्घरो निनादः ।</p>
<p>इति वहति दशापदं मृगेन्द्रे बत</p>
<p>कलभैरुपभुज्यते तटीयम् ॥१८२८॥</p>
<p>तस्यैव ।</p>
<p>यन्निद्रालसकण्ठनादकलिकां श्रुत्वैव दूरादितः</p>
<p>प्रत्येकं स हि मूर्च्छया निपतितो गन्धद्विपानां गणः ।</p>
<p>तस्यैवाद्य मृगाधिपस्य पुरतः प्रोन्मुक्तचण्डस्वना</p>
<p>निष्कम्पं विचरन्ति दुर्दुरवसापानोन्मदाः फेरवाः ॥१८२९॥</p>
<p>गोसोकस्य ।</p>
<p>आस्तां तावदसीमपौरुषजुषः संमानितात्यद्भुत</p>
<p>प्रारम्भाभ्यधिकक्रियस्य स खलु प्राच्यः प्रचारो हरेः ।</p>
<p>जीर्णस्यापि च विन्ध्यकन्दरदरीद्वारावताराक्षमैर्</p>
<p>अङ्गैरङ्गभृतो दलन्ति दरतो गन्धेन गन्धद्विपाः ॥१८३०॥</p>
<p>वल्लणस्य ।</p>
<p>३९. गजः</p>
<p>अकस्मादुन्मत्त प्रहरसि किमध्वक्षितिरुहं</p>
<p>ह्रदं हस्ताघातैर्विदलसि किमुत्फुल्लसलिलम् ।</p>
<p>तदा जानीमस्ते करिवर मदोद्गारमसमं</p>
<p>सटां सुप्तस्यापि स्पृशसि यदि पञ्चाननशिशोः ॥१८३१॥</p>
<p>नारायणस्य । (सु.र. १०७२)</p>
<p>तापो नापगतस्तृषा न च कृशा धौता न धूली तनोर्</p>
<p>न स्वच्छन्दमकारि कन्दकवलः का नाम केलीकथा ।</p>
<p>दूरोन्मुक्तकरेण हन्त करिणा स्पृष्टा न वा पद्मिनी</p>
<p>प्रारब्धो मधुपैरकारणमहो झङ्कारकोलाहलः ॥१८३२॥</p>
<p>आचार्यगोपीकस्य । (शा.प. ९२३, सू.मु. २३.१०)</p>
<p>एणश्रेणिः शशकनिकरः शल्लकीनां कदम्बं</p>
<p>कोलव्यूहः स्पृशति सुखितां यत्र तत्रापि कुञ्जे ।</p>
<p>को नामास्मिन्बत हतवने पादपस्तादृगुच्चैर्</p>
<p>यस्य च्छायामयमधिवसत्युष्णरुग्णो गजेन्द्रः ॥१८३३॥</p>
<p>कस्यचित।</p>
<p>मध्येविन्ध्यवनं सलीलवसतिः स्वच्छन्दसत्पद्मिनी</p>
<p>कन्दैर्यस्य सदाशितं भवविधिः क्रीडाकरिण्यः शतम् ।</p>
<p>तल्पं शैवलिनीदलानि मिलितो दैवान्मरूणां तटे</p>
<p>जिह्मस्ताम्यति संस्मरन्ननुदिनं विन्ध्यं स गन्धद्विपः ॥१८३४॥</p>
<p>नरसिंहस्य ।</p>
<p>जिघृक्षुर्वा मुक्तां दशनमथवा हन्ति करिणं</p>
<p>स चाण्डालव्याधो गणयति न लाभापचयिताम् ।</p>
<p>पुराणः प्रत्यग्रं फलमिह हि विक्रीय कतिचित्</p>
<p>स नागेन्द्रो जीवन्कति कति न लक्षाणि लभते ॥१८३५॥</p>
<p>त्रिपुरारिपालस्य ।</p>
<p>४०. वन्यगजः</p>
<p>इह व्याधव्यूहः पटुघटितयन्त्रप्रहरणो</p>
<p>मृगेन्द्राणां वल्गत्प्रखरनखराणां कुलमिह ।</p>
<p>इहालङ्घ्यः शैलो बहलतरपङ्का सरिदिह</p>
<p>प्रदीप्तोऽग्निर्मध्येवनमहह कष्टं करिपतेः ॥१८३६॥</p>
<p>कस्यचित।</p>
<p>करिन्मा गर्जोच्चैर्मूगपतिरिहास्तेऽतिनिकटे</p>
<p>न दृष्टस्त्वं दैवादपसर सुदूरं द्रुतमितः ।</p>
<p>न किं पश्यस्यग्रे खरनखरनिर्दारितकरि</p>
<p>प्रकीर्णास्थिश्रेणीधवलितमिमं शैलकटकम् ॥१८३७॥</p>
<p>संग्रामचन्द्रस्य ।</p>
<p>एतस्मिन्घनबद्धसम्पदि वनोत्सङ्गे नवाप्तोष्मभिः</p>
<p>स्वच्छन्दं गमितः सुखेन कतिभिः कालो न दन्तावलैः ।</p>
<p>धिग्जातोऽसि तदात्र दग्धसमये दन्तिन्यदा नोदकं</p>
<p>नो वृक्षा न तृणानि केवलमयं दावानलः क्रीडति ॥१८३८॥</p>
<p>वैद्यगदाधरस्य ।</p>
<p>हे नागेन्द्र पुलिन्दपत्तनमितः पार्श्वे सुदूरे गिरिर्</p>
<p>वल्मीकस्य न कस्यचित्तव पदारोपान्न रूपान्तरम् ।</p>
<p>वन्यामग्नकरेणुकारुणिकतामास्थाय मास्थाः स्थलीर्</p>
<p>मा लुम्पन्ति पुरा पुराट्टविनटत्पूरोच्चया वीचयः ॥१८३९॥</p>
<p>तैलपाटीयगाङ्गोकस्य ।</p>
<p>मदसलिलकृतान्ध्यैः षट्पदैर्जातलील</p>
<p>व्रज गज वनमन्यच्चण्डशाखिप्रकाण्डम् ।</p>
<p>इह बहलपलाशोद्दामरम्ये तवासौ</p>
<p>न खलु कदलषण्डे गण्डकण्डूविनोदः ॥१८४०॥</p>
<p>गुरोः ।</p>
<p>४१. मत्तगजः</p>
<p>गले पाशस्तीव्रश्चरणयुगयुग्मे च निगडो</p>
<p>दृढः कक्षाबन्धः शिरसि सृणिघातः खरतरः ।</p>
<p>नरः स्कन्धारूढो बत रमणयोग्येऽपि समये</p>
<p>न जानीमो मूढ द्विरदवर कस्मात्तव मदः ॥१८४१॥</p>
<p>लङ्गदत्तस्य । (शा.प. ९३१)</p>
<p>अयं दूरभ्रान्तः पटुतरपिपासाकुलमनाः</p>
<p>कपोले ते मत्तद्विप निपतितः षट्पदयुवा ।</p>
<p>त्वमप्येतां पीनश्रवणदरदोलाव्यसनितां</p>
<p>विमुञ्च स्वाच्छन्द्यादपनयतु तावत्तृषमिमाम् ॥१८४२॥</p>
<p>सुरभेः ।</p>
<p>नीवारप्रसवाग्रमुष्टिकवलैर्यो वर्धितः शैशवे</p>
<p>पीतं येन सरोजिनीदलपुटे होमावशिष्टं पयः ।</p>
<p>तं दानावसरे तु मत्तमधुप व्यालोलगण्डं गजं</p>
<p>सानन्दं सभयं च पश्यति मुहुर्द्वारे स्थितस्तापसः ॥१८४३॥</p>
<p>मनोकस्य । (Sव्६३७, शा.प. ९१८, सु.र. १६८९)</p>
<p>दानक्लिन्नकटस्य कुञ्जरपतेः स्वच्छन्दसंवर्धनैः</p>
<p>क्षीयन्ते यदि कोटयोऽप्यपचयः किं तेन भूमीभुजाम् ।</p>
<p>येनैकेन रणाङ्गणप्रणयिना निर्जित्य शत्रोः पदं</p>
<p>दीयन्ते निजनायकाय वसुधाचक्राधिपत्यश्रियः ॥१८४४॥</p>
<p>वासुदेवसेनस्य ।</p>
<p>ग्राम्यामग्रे करेणुं स्वयमुपनयता येन बद्धोऽसि पाशैर्</p>
<p>येन क्षुण्णं शिरस्ते सृणिभिरमसृणैर्येन बाह्यः कृतोऽसि ।</p>
<p>तत्पादाङ्गुष्ठसंज्ञा परवशहृदयो द्रष्टुकामानमन्तून्</p>
<p>जन्तूनभ्येषि हन्तुं त्वमसि गजपते सत्यमेको मदान्धः ॥१८४५॥</p>
<p>उमापतिधरस्य ।</p>
<p>४२. पङ्कपतितगजः</p>
<p>दूरादेव करञ्जसर्जसरलप्रायान्व्त्लोक्य द्रुमान्</p>
<p>क्षुत्क्षामो विकलः करी क्षितिभृतः पादान्तिके प्रस्थितः ।</p>
<p>मोहादागत एव निर्भरदरीदुर्गे निरालम्बनो</p>
<p>निर्मग्नः किमयं करोति भगवान्यस्य प्रतीपो विधिः ॥१८४६॥</p>
<p>शङ्करदेवस्य ।</p>
<p>यल्लीलामदमेदुरा मधुलिहो यद्दन्तकान्तित्विषः</p>
<p>शीतांशोः श्रियमावहन्ति गमनाद्भ्रश्यन्ति यस्याचलाः ।</p>
<p>जानीमः किमकाण्डचण्डिमगुणान्दैवस्य येन क्षणान्</p>
<p>मग्नः कासरकेलिपङ्किलतटोपान्ते स दन्ताबलः ॥१८४७॥</p>
<p>शालूकस्य ।</p>
<p>रटितमनुचितं ते कः करास्फालकालः</p>
<p>प्रचलितमतिमात्रं गात्रनिर्मज्जनाय ।</p>
<p>कथमपि पतितस्त्वं दुस्तरे पङ्कराशौ</p>
<p>कुरु करिवर धैर्यं दुर्जया दैवरीतिः ॥१८४८॥</p>
<p>पाम्पाकस्य ।</p>
<p>करेणुर्नाहूता निजकवलभागप्रणयिनी</p>
<p>न चामृष्टः स्नेहात्करकिसलयेनापि कलभः ।</p>
<p>स येनासौ दर्पात्प्रतिगजजिगीषारभसतः</p>
<p>क्रुधा धावन्मग्नो ह्रदपयसि कष्टं करिपतिः ॥१८४९॥</p>
<p>त्रिपुरारिपालस्य ।</p>
<p>न पश्यत्येवाशाः श्रयति न विषादं न मनसा</p>
<p>सौम्द्धारे शक्तं भुवि कमपि नान्यं गणयति ।</p>
<p>स जम्बाले मग्नो निजगरिमगम्भीररभस</p>
<p>स्फुरद्रोमोद्भेदः श्लथयति करी जीवनरसम् ॥१८५०॥</p>
<p>तस्यैव ।</p>
<p>४३. बद्धगजः</p>
<p>रे रेवातटकेलिलम्पटवपः शोकं वृथा मा कृथाः</p>
<p>कुम्भिन्कुम्भसमाहृतं पिब पयो बन्ध्यैव विन्ध्यस्मृतिः ।</p>
<p>ताभिः काननकुञ्जरीभिरधुना दैवेन दूरीकृतो</p>
<p>वेल्लत्पल्लवशल्लकीवनलताकुञ्जेषु ते विभ्रमः ॥१८५१॥</p>
<p>कङ्कणस्य ।</p>
<p>घासग्रासं गृहाण त्यज गजकलभ प्रेमबन्धं करिण्यां</p>
<p>पाशग्रन्थिव्रणानामविरतमधुना देहि पङ्कानुलेपम् ।</p>
<p>दूरीभूतास्तवैते शवरवरवधूविभ्रमोद्भ्रान्तदृष्टा</p>
<p>रेवातीरोपकण्ठच्युतकुसुमरजोधूसरा विन्ध्यपादाः ॥१८५२॥</p>
<p>भर्तृमेण्ठस्य । (Sव्६४०, हस्तिपकस्य; शा.प. ९२८, कस्यचित्)</p>
<p>त्यक्तो विन्ध्यगिरिः पिता भगवती मातेव रेवानदी</p>
<p>ते ते स्नेहनिबन्धबन्धुरधियस्तुल्योदया दन्तिनः ।</p>
<p>त्वल्लोभान्ननु हस्तिनि स्वयमिदं बन्धाय दत्तं वपुस्</p>
<p>त्वं दूरे ध्रियसे लुठन्ति च शिरःपीठे कठोराङ्कुशाः ॥१८५३॥</p>
<p>तस्यैव ।</p>
<p>नो मन्ये दृढबन्धनक्षतमिदं नैवाङ्क्शोद्घाटनं</p>
<p>स्कन्धारोहणताडनात्परिभवं नैवान्यदेशागमम् ।</p>
<p>चिन्तां ये जनयन्ति चेतसि परं स्मृत्वा स्वयूथं वने</p>
<p>सिंहत्रासितभीतभीरुकलभा यास्यन्ति कस्यान्तिकम् ॥१८५४॥</p>
<p>पाम्पाकस्य । (शा.प. ९३४)</p>
<p>अयि क्षुद्रो माभून्मतिमहिमगर्वो मनसि वः</p>
<p>करी यातो बन्धं यदिह विनयस्तत्र विजयी ।</p>
<p>अयं क्रोधाध्मातस्त्यजति विनयं चेन्मदवशात्</p>
<p>ततः स्कन्धावारं न किमखिलमेवाकुलयति ॥१८५५॥</p>
<p>त्रिपुरारिपालस्य ।</p>
<p>४४. मृगः</p>
<p>शान्तेऽपि स्वयमेव दावशिखिनि क्रूरं किराताधिपे</p>
<p>चापं सङ्कलयत्यपि श्लथयति व्याधे च तां वागुराम् ।</p>
<p>सारङ्गस्य न पश्यतः सहचरीमुद्भिन्नबाष्पाम्भसो</p>
<p>निर्दग्धं वपुराहतानि परितो मर्माणि रुग्णा गतिः ॥१८५६॥</p>
<p>जलचन्द्रस्य ।</p>
<p>नादत्से हरिताङ्कुरान्क्वचिदपि स्थैर्यं न यद्गाहसे</p>
<p>यत्पर्याकुललोचनोऽसि करुणं कूजन्दिशः पश्यसि ।</p>
<p>दैवेनान्तरितप्रियोऽसि हरिण क्षामोऽसि यत्प्रत्यहं</p>
<p>प्रदद्रि प्रतिकाननं प्रतिनदि प्रयूषरं धावसि ॥१८५७॥</p>
<p>केशटस्य । (सु.र. ७५६)</p>
<p>वन्यैः प्राणिनि काननेषु हरिणस्तद्गात्रवैरी निजः</p>
<p>क्रूरोऽरण्यपतिस्तदत्र शरणं शान्तोऽस्त्यदूरे मुनिः ।</p>
<p>इत्यस्मिन्नुपसेदिवानयमसावस्यैव दुर्दैवतो</p>
<p>मा भैषीरिति भाषणेऽप्यकरुणो जातोऽथ वाचंयमः ॥१८५८॥</p>
<p>रत्नमालीयपुण्ड्रोकस्य ।</p>
<p>नासन्नेऽपि ददाति शष्पविपिने क्षामे दृशौ न क्षिपत्य्</p>
<p>अच्चाच्छेषु च निर्झरेषु रसनानालीमुदन्यातुरः ।</p>
<p>न स्वस्थो बत कौतुकादपि सुहृद्गोष्ठीषु तिष्ठासति</p>
<p>ध्यायन्मेकलकन्यकावनमविच्छिन्नाश्रुवेगो मृगः ॥१८५९॥</p>
<p>भट्टशालीयपीताम्बरस्य ।</p>
<p>दुर्गारण्यदरीषु भूरुहघनच्छाये शयालुस्तृणान्य्</p>
<p>आस्वाद्योदरपूरमच्छसुलभैरम्भोभिराप्यायितः ।</p>
<p>एष प्रेङ्खदपाङ्गभङ्गिषु सहाधीती कुरङ्गीदृशां</p>
<p>क्रूरव्याधकुलेषु हन्त पिशितैः स्वैरिव वैरी मृगः ॥१८६०॥</p>
<p>धर्मयोगेश्वरस्य ।</p>
<p>४५. व्याधोपहतमृगः</p>
<p>त्यक्तं जन्मवनं तृणाङ्करवती मातेव मुक्ता स्थली</p>
<p>विश्रामस्थितिहेतवो न गणिता बन्धूपमाः पादपाः ।</p>
<p>बालापत्यवियोगकातरमुखी त्यक्तार्धमार्गे मृगी</p>
<p>मृग्यन्तः पदवीं तथाप्यकरुणा व्याधा न मुञ्चन्ति माम् ॥१८६१॥</p>
<p>धर्मपालस्य । (Sव्६५४, मुक्तापीडस्य)</p>
<p>छित्त्वा पाशमपास्य कूटरचनां भित्त्वा बलाद्वागुरां</p>
<p>पर्यन्ताग्निकलापजालकुटिलान्निर्गत्य दूरं वनात।</p>
<p>व्याधानां शरगोचरादतिजवेनोत्प्लुत्य गच्छन्मृगः</p>
<p>कूपान्तःपतितः करोतु विगुणे किं वा विधौ पौरुषम् ॥१८६२॥</p>
<p>कस्यचित। (Sव्६५५, मुक्तापीडस्य; शा.प. ९४०, सु.र. १४९३, कस्यचित्)</p>
<p>प्रियायां स्वैरायामतिकठिनगर्भालसतया</p>
<p>किराते चाकर्णं धृतधनुषि धावत्यनुपदम् ।</p>
<p>प्रियाप्रेमप्राणप्रतिभयवशाकृतविकलो</p>
<p>मृत्गः पश्चादालोकयति च मुहुर्याति च मुहुः ॥१८६३॥</p>
<p>कालिदासस्य । (सु.र. ११६९, कस्यचित्)</p>
<p>भुवो वन्या मग्नाः शिशुरयमदृष्टव्यतिकरः</p>
<p>कुरङ्गो हन्तारः सविध इति सन्तापतरलः ।</p>
<p>अये नौकारूढ प्रतिकृतिमतिस्त्वन्मुखमहो</p>
<p>मुहुः पश्यन्मज्जत्यकरुण तथापि प्रहरसि ॥१८६४॥</p>
<p>तिलचन्द्रस्य ।</p>
<p>यद्येतद्विपिनं विपन्नमहह क्षुण्णं किमेतत्सरस्</p>
<p>तच्चेत्किं पुनरग्रतो ननु धनुर्ध्वानः पटीयानयम् ।</p>
<p>अद्य श्वो विजनिष्यमाणहरिणीसंचारचिन्ताचमत्</p>
<p>कारक्लान्तमना मनागवनतग्रीवो मृगस्ताम्यति ॥१८६५॥</p>
<p>तस्यैव ।</p>
<p>४६. दावोपहतमृगः</p>
<p>गर्भक्लान्तिभरालसां घनमरुद्व्यालोलदावानल</p>
<p>ज्वालाजालसमाकुलां सहचरीमालोक्य लोलेक्षणाम् ।</p>
<p>वेगाद्दूरविनिर्गतोऽपि सपदि व्यावृत्य धावन्मृगो</p>
<p>गच्छन्तीं स्मृतिशेषतामुपगतः स्नेहस्य किं दुष्करम् ॥१८६६॥</p>
<p>सुरभेः ।</p>
<p>चिरयति हरिणी हरन्ति जीवं</p>
<p>शबरशरास्तरुवह्नयः स्फुरन्ति ।</p>
<p>इति बत हरिणः क्षणं वनान्तर्</p>
<p>विशति विषीदति मूर्च्छति प्रयाति ॥१८६७॥</p>
<p>जलचन्द्रस्य ।</p>
<p>मृग विसृज विषादं दग्धवल्मीककूट</p>
<p>स्फुटनकटुविगन्धो नश्वरोऽयं हुताशः ।</p>
<p>जलधरजलधारोत्कण्ठिसारङ्गतृष्णा</p>
<p>च्छिदुरमुदिरमालामेदुरा द्यौरिदानीम् ॥१८६८॥</p>
<p>धर्मयोगेश्वरस्य ।</p>
<p>इतो दावज्वाला स्थलभुव इतो जालजटिला</p>
<p>इतो व्याधो धावत्ययमनुपदं चक्रितधनुः ।</p>
<p>इतोऽप्यग्रे तिष्ठत्ययमजगरो विस्तृतमुखः</p>
<p>क्व यायात्किं कुर्यान्मृगशिशुरयं दैववशगः ॥१८६९॥</p>
<p>कस्यचित। (सु.र. १५०८)</p>
<p>व्योमार्धे ज्वलितो रविः कवलितं दावानलैः काननं</p>
<p>धूम्याभिर्न दिशः स्फुरन्ति परितः पन्थाः शिलादन्तुरः ।</p>
<p>इत्थं शोणितसिक्तसृक्कणि यथा प्राणं मृगे धावति</p>
<p>व्याधेनापि शरासने करुणया नारोपिताः पत्रिणः ॥१८७०॥</p>
<p>उमापतिधरस्य । (सू.मु. २६.८)</p>
<p>४७. मृगी</p>
<p>अनुगृहाण शिशूनभिलङ्घिता</p>
<p>शबरवारिविहारवनस्थली ।</p>
<p>विसृज कातरतामिदमग्रतो</p>
<p>हरिनि कारुणिकस्य तपोवनम् ॥१८७१॥</p>
<p>कस्यचित।</p>
<p>हरिणि भिल्लसमाजसमाकुलं</p>
<p>व्रज सरोऽथ किमत्र विलम्बसे ।</p>
<p>विशति पातुमपो न तपोवनाद्</p>
<p>इदमभक्ष्यपला कपिलापि गौः ॥१८७२॥</p>
<p>चपलदेवस्य ।</p>
<p>हरिणि सानुनि मानुषवर्जिते</p>
<p>चर विसृज न निर्भरमर्भकान।</p>
<p>तव तरक्षुकुलक्षुभितोदरे</p>
<p>वसुमतीभृति निर्वृतिरेव का ॥१८७३॥</p>
<p>तस्यैव ।</p>
<p>इह निभृतनिपातमूकपादं</p>
<p>वलयितकार्मुकवल्लयः किराताः ।</p>
<p>भवदलसविलोकनानभिज्ञा</p>
<p>मृगगृहिणि प्रहरन्ति गच्छ दूरम् ॥१८७४॥</p>
<p>मन्दोकस्य ।</p>
<p>आदाय मांसमखिलं स्तनवर्जमङ्गान्</p>
<p>मां मुञ्च वागुरिक यामि कुरु प्रसादम् ।</p>
<p>सीदन्ति शष्पकवलग्रहणानभिज्ञा</p>
<p>मन्मार्गवीक्षणपराः शिशवो मदीयाः ॥१८७५॥</p>
<p>छित्तिपस्य । (Sव्६६०, शा.प. ४०१५, सू.मु. ९०.१)</p>
<p>४८. नानापशवः</p>
<p>अम्भो भजस्व चिरमस्य यथाभिलाषं</p>
<p>एतन्न ताण्डवय सैरिभ काननं च ।</p>
<p>दुश्चेष्टितेन यदनेन भृशं तवैष</p>
<p>ध्वस्ताशयो भवति निष्कलुषस्तडागः ॥१८७६॥</p>
<p>वैद्यगदाधरस्य ।</p>
<p>नामीभिः प्रसवैः स्वयं निपतितैर्भूमौ विधत्ते धृतिं</p>
<p>नारोढुं परिपाकमेदुरफलाः शक्नोति शाखाशिखाः ।</p>
<p>अप्रज्ञातनिजप्रभावकुपितः कोकूयमानो रुषा</p>
<p>लिप्सुर्वानरसूनुरेष लवलीक्षोणीरुहं कर्षति ॥१८७७॥</p>
<p>उमापतिधरस्य ।</p>
<p>यच्चाण्डालगृहाङ्गणेषु वसतिः कौलेयकानां कुले</p>
<p>जन्म स्वोदरपूरणं च विघसैर्न स्पर्शयोग्यं वपुः ।</p>
<p>तन्मृष्टं सकलं त्वयाद्य शुनक क्षोणीपतेराज्ञया</p>
<p>यत्त्वं काञ्चनशृङ्खलावलयितः प्रासादमारोहसि ॥१८७८॥</p>
<p>माधवसेनस्य ।</p>
<p>पूतः श्रौतपरिष्क्रियाभिरवहीभावाय यो दीक्षितः</p>
<p>श्लाघ्या यस्य गयाशिरः सहचरी तुल्योऽश्वमेधेन यः ।</p>
<p>म्&gt;अस्&gt;अवेद्जमतश्चिरेण कलितश्चक्रत्रिशूलाङ्कितो</p>
<p>धिक्कर्माणि तुरुष्कवेश्मनि सुराकाण्डालवाही वृषः ॥१८७९॥</p>
<p>साजोकस्य ।</p>
<p>उच्छ्रायो जनभीति हेतुरधिकं वैकृत्यमुद्ग्रीवता</p>
<p>सर्वत्र प्रतिपर्वविक्रमभवः क्रूरो मरुर्जन्मभूः ।</p>
<p>यस्योच्चैः कटुकण्टकप्रणयिता धिक्कष्टमुष्ट्रे पशौ</p>
<p>तस्मिन्राजपरिग्रहः स च महाशब्दद्वयीभाजनम् ॥१८८०॥</p>
<p>गोविन्दस्य ।</p>
<p>४९. तरुः</p>
<p>शाखानामुपरि स्थितैः शकुनिभिर्दूराद्गृहीता दिशः</p>
<p>सद्योमुक्तफलैर्विवृत्य कपिभिः पश्यद्भिरेव स्थितम् ।</p>
<p>छायापास्तपरिश्रमैश्च पथिकैरात्मा परं रक्षितो</p>
<p>न क्षुद्रैर्निपतन्निशातपरशावात्मार्पितः शाखिनि ॥१८८१॥</p>
<p>अभिनन्दस्य ।</p>
<p>मूर्धारोपणसत्कृतैर्दिशि दिशि क्षुद्रैर्विहङ्गैर्द्रुतं</p>
<p>छायादाननिराकृतश्रमभरैर्नष्टं मृगैर्भीरुभिः ।</p>
<p>हा कष्टं फललोलुपैरपसृतं शाखामृगैश्चञ्चलैर्</p>
<p>एकेनैव दवानलव्यतिकरः सोढः परं शाखिना ॥१८८२॥</p>
<p>कस्यचित। (सु.र. १०२४)</p>
<p>सुच्छायं फलभारनम्रशिखरं सर्वार्तिशान्तिप्रदं</p>
<p>त्वामालोक्य सुभूरुहं खलु वयं मार्गं विहायागताः ।</p>
<p>अन्तस्ते यदि कोटरोदरचलद्व्यालावलीविस्फुरद्</p>
<p>वक्तोद्वान्तविषानलातिभयदं धन्यस्तदानीं भवान॥१८८३॥</p>
<p>विद्यायाः । (सु.र. १०५०)</p>
<p>व्याकुर्महे बहु किमस्य तरोः सदैव</p>
<p>नैसर्गिको यदुपकाररसः परेषु ।</p>
<p>उन्मूलितोऽपि मरुता बत वारिदुर्गे</p>
<p>मार्गे यदन्यजनसंक्रमतामुपेतः ॥१८८४॥</p>
<p>कस्यचित। (सु.र. १०९०)</p>
<p>सोढप्रौढहिमक्लमानि शनकैः पत्राण्यधः</p>
<p>सम्भाव्यच्छदवाञ्छयैव तरवः केचित्कृतघ्नव्रताः ।</p>
<p>नामन्यन्त तदातनीमपि निजच्छायाक्षितिं तैः पुनस्</p>
<p>तेषामेव तले कृतज्ञचरितैः शुष्यद्भिरप्यास्यते ॥१८८५॥</p>
<p>अचलसिंहस्य । (सू.मु. ३३.८, बिल्हणस्य; सु.र. १०४२)</p>
<p>५०. कल्पतरुः</p>
<p>सर्वार्थिनामभिमतानि फलन्नपि त्वं</p>
<p>कल्पावनीरुह न मानवतामुपास्यः ।</p>
<p>यस्मात्त्वया न विहितो विदुषां निःशेषस्</p>
<p>तेषामकारि विफलः सफलः प्रयासः ॥१८८६॥</p>
<p>नाकोकस्य ।</p>
<p>बालवामनवृद्धानां नत्वा यो न फलप्रदः ।</p>
<p>तस्मिन्कल्पतरौ स्तब्धे लब्धेनापि फलेन किम् ॥१८८७॥</p>
<p>राजकुब्जदेवस्य ।</p>
<p>पत्राणि प्रथमं द्रुतानि विकुलैरुत्खातमूलः क्रमात्</p>
<p>कीटैः कल्पमहीरुहः स पतितो भग्नाः शतं वल्लयः ।</p>
<p>एकेभ्योऽपि पुनः प्ररोहति भृशं तस्याङ्करग्रामणीः</p>
<p>पूर्वाशाधिपतिः प्रसीदति स चेद्देवो दयावान्हरिः ॥१८८८॥</p>
<p>बलभद्रस्य ।</p>
<p>निष्पन्नाः कति नाम नामरपुरोपान्तेषु भूमिरुहः</p>
<p>श्लाघ्यस्तत्र स एव कल्पविटपी यत्रासतेऽमी गुणाः ।</p>
<p>संकल्पाः फलदोहदानि फलितं रत्नानि वृत्तिर्जगत्</p>
<p>क्लेशच्छेदनिदानमुन्नतिरनुल्लङ्घ्या यशो दुर्जयम् ॥१८८९॥</p>
<p>शरणस्य ।</p>
<p>स्वर्णः स्कन्धपरिग्रहो मरकतैरुन्मीलिताः पल्लवा</p>
<p>मुक्ताभिस्तवकश्रियो मधुलिहां वृन्दानि नीलोपलैः ।</p>
<p>संकल्पानुविधायि यस्य फलितं कस्तस्य धत्ते तुलां</p>
<p>धिग्जातिं द्रुमसंकथासु यदसौ कल्पद्रुमापि द्रुमः ॥१८९०॥</p>
<p>गदाधरनाथस्य । (शा.प. ९८८, सू.मु. ३३.११)</p>
<p>५१. चन्दनः</p>
<p>श्रमच्छित्त्यै छायां भज पथिक हे चन्दनतरोर्</p>
<p>इह व्यालव्रातः पुनरिति भयं मा खलु कृथाः ।</p>
<p>इदानीमेतस्मिन्कृतवसतयः सन्ति शिखिनः</p>
<p>स्वनैर्येषां रम्यैरपि हि फणिनः क्वाप्यपसृताः ॥१८९१॥</p>
<p>अचलसिंहस्य ।</p>
<p>आमोदैस्ते दिशि दिशि गतैर्दूरमाकृष्यमाणाः</p>
<p>साक्षाल्लक्ष्मीं तव मलयज द्रष्टुमभ्यागताः स्मः ।</p>
<p>किं पश्यामः सुभग भवतः क्रीडति क्रोड एव</p>
<p>व्यालस्तुभ्यं भवतु कुशलं मुञ्च नः साधयामः ॥१८९२॥</p>
<p>तस्यैव (शा.प. ९९८, सू.मु. ३३.२४, सु.र. १०७८)</p>
<p>क्षिप्तश्चेन्मलयाचलेन्द्र भवतः पादोपजीवी निजस्</p>
<p>तैरुत्पाट्य निकुञ्जनिर्झरपयःपूरैः पटीरद्रुमः ।</p>
<p>तन्निर्यातु जहातु पन्नगकुलं तापं निहन्तु श्रियं</p>
<p>धत्तां विन्दतु वन्द्यतां त्रिजगतां त्वत्कीर्तिमुन्मुद्रयन॥१८९३॥</p>
<p>साञ्जानन्दिनः ।</p>
<p>ककुभि ककुभि भ्रामं भ्रामं विलोक्य विलोकितं</p>
<p>मलयजसमो दृष्टोऽस्माभिर्न कोऽपि महीरुहः ।</p>
<p>उपचितरसो दाहे च्छेदे शिलातलघर्षणैर्</p>
<p>अधिकमधिकं यत्सौरभ्यं तनोति मनोहरम् ॥१८९४॥</p>
<p>भामहस्य । (सु.र. १०८२)</p>
<p>क्व मलयतटी जन्मस्थानं क्व ते च वनेचराः</p>
<p>क्व खलु परशुच्छेदः क्वासौ दिगन्तरसङ्गतिः ।</p>
<p>क्व च खरशिलापट्टे घृष्टिः क्व पङ्कसरूपता</p>
<p>मलयज सखे मा गाः खेदं गुणास्तव वैरिणः ॥१८९५॥</p>
<p>मलयजस्य । (सु.र. १०५३)</p>
<p>५२. अश्वत्थः</p>
<p>छायामस्य निषेव्य पिप्पलतरोराकृष्य शाखाः शतं</p>
<p>भुक्तं प्रागिति लज्जया गजपते किं नात्र विश्रम्यते ।</p>
<p>दैवेनेदृशयोग एव घटितो यत्त्वादृशां कोटिभिस्</p>
<p>तादृक्तादृगयं कृतः पुनरभूदेतादृशः पल्लवैः ॥१८९६॥</p>
<p>ईश्वरभद्रस्य ।</p>
<p>सत्यं पिप्पलपादपोत्तम घनच्छायोन्नतेन त्वया</p>
<p>सन्मार्गोऽयमलङ्कृतः किमपरं त्वं मूर्तिभेदो हरेः ।</p>
<p>किं चान्यत्फलभोगकृष्टमुखरास्त्वामाश्रिताः पत्रिणो</p>
<p>यत्पुंस्कोकिलकूजितं विदधते तन्नानुरूपं परम् ॥१८९७॥</p>
<p>शालिकनाथस्य । (सु.र. १०६१, कस्यचित्)</p>
<p>नोन्मीलन्तु नितम्बिनीकरतलस्पर्धाभृतः पल्लवाः</p>
<p>प्रत्युद्यान्तु न वैणनाभिमधुरा मोदाः प्रसूनश्रियः ।</p>
<p>नाभुवन्फलसम्पदो मधुरसप्रस्यन्दभाजस्तथाप्य्</p>
<p>अश्वत्थस्य गतः सुखेन जगतां वन्द्यस्य जन्मग्रहः ॥१८९८॥</p>
<p>उमापतिधरस्य ।</p>
<p>साक्षान्नैष करोति कामपि मुदं नादृत्य हन्त्यापदो</p>
<p>न प्रीणाति मनीषिणां श्रवणमप्याश्वासनासूक्तिभिः ।</p>
<p>तस्याम्भोधिसुतापतेर्भगवतोऽधिष्ठानमात्रादसौ</p>
<p>दुःस्वप्नान्विनिवेदितानपहरत्यश्वत्थभूमीरुहः ॥१८९९॥</p>
<p>तस्यैव ।</p>
<p>पत्राणि त्रुटितानि कीटपटलैरामूलमुन्मूलिताः</p>
<p>शाखा वन्यमतङ्गजैर्न करभैरास्वाद्य मुक्ता त्वचः ।</p>
<p>स्थाणुः केवलमस्ति पिप्पलतरोस्तत्रापि शीतातुरैर्</p>
<p>ग्रामीणैः परितः कुठारपतनारम्भः परामृश्यते ॥१९००॥</p>
<p>तस्यैव ।</p>
<p>५३. चूतः</p>
<p>तैस्तैर्जन्मप्रभृति विदितैर्दोहदैः प्राक्प्रयत्नात्</p>
<p>सिक्त्वा सिक्त्वा कथमपि घटीयन्त्रमुक्तैः पयोभिः ।</p>
<p>नीत्वा चूतं फलसमुदयावाप्तियोग्यामवस्थां</p>
<p>तत्र स्नेहं त्यजसि किमिवोद्यानपाल क्षणेन ॥१९०१॥</p>
<p>कस्यचित।</p>
<p>दग्धाः केऽपि दवानलेन कतिचिद्बात्यारयान्दोलनैर्</p>
<p>व्यापन्नाः कुल्तिशाभिघातरुजया केचिद्विसृष्टासवः ।</p>
<p>एकः क्लान्तजनाश्रयो विजयसे चूत त्वमुर्वीरुहां</p>
<p>धिग्दैवं भवतोऽपि कीटपटलैरन्तः प्रवेशः कृतः ॥१९०२॥</p>
<p>वैद्यगदाधरस्य ।</p>
<p>हे चूतद्रुम किं मुधैव मधुपान्प्रीणासि किं कोकिलान्</p>
<p>जल्पन्तो मधुराणि नित्यमलिना नैते चिरस्थायिनः ।</p>
<p>तानुल्लासय पल्लवाननुदिनं यैराहितामुन्नतिं</p>
<p>बिभ्राणः प्रतिपर्वनिर्भरफलैरुत्तुङ्गतां यास्यसि ॥१९०३॥</p>
<p>वैद्यत्रिविक्रमस्य ।</p>
<p>यो दृष्टः स्फुटदस्थिसम्पुटमुखान्निर्यत्प्रवालाङ्कुरो</p>
<p>लब्धः स द्विदलादिकक्रमवशादारूढशाकाशतः ।</p>
<p>स्निग्धं पल्लवितो घनं मुकुलितः स्फारच्छदं पुष्पितः</p>
<p>सोत्कर्षं फलितो भृशं च विनतः कोऽप्येष चूतद्रुमः ॥१९०४॥</p>
<p>कस्यचित। (शा.प. १०१९, हेतुकस्य; सू.मु. ३३.१७, हर्षस्य; सु.र. ११०४)</p>
<p>सुगन्धिः कोऽपि स्यात्कुसुमसमये कोऽपि विटपी</p>
<p>शलाटौ सामोदः फलपरिणतु कापि सुरभिः ।</p>
<p>प्रसूनप्रारम्भात्प्रभृति फलपाकावधि पुनर्</p>
<p>जगत्येकत्रैव स्फुरति सहकारे परिमलः ॥१९०५॥</p>
<p>उमापतिधरस्य ।</p>
<p>५४. अशोकः</p>
<p>छायातिसान्द्रशिशिरा नवपल्लवानि</p>
<p>स्निग्धानि मुग्धसुरभिः स्तवकप्रबन्धः ।</p>
<p>स्थित्वा फलानि सदृशानि विधेहि मा वा</p>
<p>दृष्ट्वैव ते मुखमशोक वयं विशोकाः ॥१९०६॥</p>
<p>नाकोकस्य ।</p>
<p>सन्तु स्वादुफलाः शतं परिमलश्लाघ्यप्रसूनावली</p>
<p>संबाधाश्च शतं वसन्तसमये वैशेषिकाः शाखिनः ।</p>
<p>उत्फुल्लस्तवकस्रगुज्ज्वलनवप्रोत्खेलवल्लिर्यथा</p>
<p>कङ्केल्लिः श्रियमस्य पुष्यति तथा कः प्रेक्षणीयोपरः ॥१९०७॥</p>
<p>तस्यैव ।</p>
<p>कियन्तः सन्त्येते जगति तरवः कोऽपि न पुनः</p>
<p>प्रसूनार्थं नारीचरणपरिचर्या गतिरभूत।</p>
<p>प्रमोदादन्तश्चेद्वलति फलवाञ्छा तव तदा</p>
<p>वदाशोक श्लाघ्यो भवतु कतरो दोहदविधिः ॥१९०८॥</p>
<p>जलचन्द्रस्य ।</p>
<p>केषांचित्कुसुमोदयादनु विना तेनापि केषांचन</p>
<p>स्फायन्ते धरणीरुहामिह दिनैर्द्वित्रैः फलश्रेणयः ।</p>
<p>पुष्पश्रेणिषु पद्मरागपदवीपत्रेषु कान्ताकर</p>
<p>श्रीरित्येव फलादृते बत गतः कङ्केल्लिजन्मग्रहः ॥१९०९॥</p>
<p>उमापतिधरस्य ।</p>
<p>किं ते नम्रतया किमुन्नततया किं ते घनच्छायया</p>
<p>किं ते पल्लवलीलया किमनया चाशोक पुष्पश्रिया ।</p>
<p>यत्त्वन्मूलनिषण्णस्विन्नपथिकस्तोमः स्तुवन्नन्वहं</p>
<p>न स्वादूनि मृदूनि खादति फलान्याकण्ठमुत्कण्ठितः ॥१९१०॥</p>
<p>कविराजश्रीनारायणस्य । (शा.प. १००४, सू.मु. ३३.३२, श्रीभोजदेवस्य; सु.र. १०३८, कस्यचित्)</p>
<p>५५. शाल्मलिः</p>
<p>पुष्पं रक्षतु कण्टकैः परिमलेनानन्दयन्केतकीः</p>
<p>किं चासौ पनसः सुधासहचरस्वादातिहृद्यं फलम् ।</p>
<p>नामोदः कुसुमे फलेषु न रसस्तत्किं मुधा शाल्मले</p>
<p>काण्डं निर्भरमावृणोषि विषमैरामूलतः कण्टकैः ॥१९११॥</p>
<p>नाकोकस्य ।</p>
<p>मूलं कण्ठककर्परैरुपचितं निःसारमन्तर्वपुर्</p>
<p>निर्गन्धं कुसुमं फलं क्षुधि मुधा पत्रैर्न हृद्यं क्वचित।</p>
<p>वृद्धिर्गृध्रपरिग्रहाय तदहो वक्तव्यमन्यत्परं</p>
<p>भ्रातः शाल्मलिवृक्ष नास्ति भवतः किंचिन्महत्त्वोचितम् ॥१९१२॥</p>
<p>कस्यचित।</p>
<p>आहूतः परितो दिगन्तगतिभिः शाखाभराडम्बरैः</p>
<p>किं रे जाल्म जवेन शाल्मलिफलप्रत्याशया धावसि ।</p>
<p>तस्मिन्नेकपदे भिदेलिमफलव्यालोलतूलोत्करैर्</p>
<p>अध्वानोऽपि निमीलिताक्षमटता न प्रेक्षणीयाः पुरः ॥१९१३॥</p>
<p>जलचन्द्रस्य ।</p>
<p>प्रसारः शाखानां स्थगितगगनाभोगमहिमा</p>
<p>समृद्धिः शोणाम्भोरुहवनसमाना सुमनसाम् ।</p>
<p>प्रकाण्डश्रीर्वाचामपि न विषयः शाल्मलितरोस्</p>
<p>तथाप्यंशुश्रेणीमयमनुपभोग्यं बत फलम् ॥१९१४॥</p>
<p>उमापतिधरस्य ।</p>
<p>एतस्मिन्कुसुमे स्वभावमहति प्रायो महीयः फलं</p>
<p>रम्यं स्वादु सुगन्धि शीतलमलं प्राप्तव्यमित्याशया ।</p>
<p>शाल्मल्याः परिपाककालकलनाबोधेन कीरः स्थितो</p>
<p>यावत्तत्पुटसन्धिनिर्गतपतत्तूलं फलात्पश्यति ॥१९१५॥</p>
<p>शालिकनाथस्य । (सु.र. १०६३)</p>
<p>५६. मार्गतरुः</p>
<p>यच्छायामतनुं तनोषि मधुरैः प्रीणासि यत्त्वं फलैर्</p>
<p>यन्नम्नोऽसि यदुन्नतोऽसि चतुरे यद्वर्तसे वर्त्मनि ।</p>
<p>यत्पान्थैरपरैरपि प्रतिपथं प्रस्तूयसे प्रायशस्</p>
<p>तन्नाथ क्षितिज त्वमेव पथिकैर्विश्रान्तये चिन्त्यसे ॥१९१६॥</p>
<p>कस्यचित।</p>
<p>उपरि मिहिरः क्रूरः क्रूरास्तलेऽचलभूमयो</p>
<p>वहति पवनः पांशूत्कर्षी कृशः सरसो रसः ।</p>
<p>अहह न जहत्येते प्राणांस्तदैव किमध्वगा</p>
<p>यदि न भवतः पत्रच्छत्रं विशन्ति महीरुहः ॥१९१७॥</p>
<p>पुरुसेनस्य ।</p>
<p>आसीद्यस्तव पुत्रकस्त्रिचतुरैः पत्राङ्कुरैरावृतो</p>
<p>मेघोन्मुक्तजलैकजीवनविधिः सन्मार्गलब्धास्पदः ।</p>
<p>सोऽयं संप्रति वासरैः कतिपयैरध्वन्यपुण्योच्चयैः</p>
<p>संपन्नः फलनम्रपल्लवततिच्छायोपलिप्तावनिः ॥१९१८॥</p>
<p>सुरभेः ।</p>
<p>ये पूर्वं परिपालिताः फलदलच्छायादिभिः पत्रिणो</p>
<p>विश्रामद्रुमं कथ्यतां तव विपत्काले क्व ते साम्प्रतम् ।</p>
<p>एताः संनिधिमात्रदर्शितपुरस्कारास्तु धन्यास्त्वचो</p>
<p>यासां छेदनमन्तरेण पतितो नायं कुठारस्त्वयि ॥१९१९॥</p>
<p>वित्तोकस्य । (शा.प. ९८५, सु.र. १०९९)</p>
<p>किं जातोऽसि चतुष्पथे यदि घनच्छायोऽसि किं छायया</p>
<p>युक्तश्चेत्फलितोऽसि किं फलभरैराढ्योऽसि कस्मान्नतः ।</p>
<p>हे सद्वृक्ष सहस्व सम्प्रति शिखाशाख्याशताकर्षण</p>
<p>क्षोभामोटनभञ्जनानि जनतः स्वैरेव दुश्चेष्टितैः ॥१९२०॥</p>
<p>कस्यचित। (स.क.आ. ४.९३, शा.प. ९७१, सू.मु. ३३.४)</p>
<p>५७. मरुतरुः</p>
<p>फणी मूलश्वभ्रे वपुरविरलं कीटपटलैः</p>
<p>शिरो गृध्रश्रेणीविधुरितमधः कण्ठकचितम् ।</p>
<p>इतीदं जानीमश्चिरमपथभाजस्तव तरो</p>
<p>तथाप्यस्यामक्ष्मारुहि भुवि भवानेव शरणम् ॥१९२१॥</p>
<p>वैद्यगदाधरस्य ।</p>
<p>प्रथममेव गुरु क्व मरुद्रुमे</p>
<p>तरुणितापकृतापदि पल्लवम् ।</p>
<p>यदपि किं क्वचिदुञ्च्तमाशु तत्</p>
<p>कवलितं करभैरतिभैरवैः ॥१९२२॥</p>
<p>चपलदेवस्य ।</p>
<p>आश्यानैर्गलितं दलैर्बत कथाशेषाः प्रसूनश्रियो</p>
<p>नोद्भेदोऽपि फलं प्रति प्रतिदिशं याता निराशाः खगाः ।</p>
<p>आपातालविशुष्कमूलकुहरोन्मीलज्जटासंततिस्</p>
<p>तूष्णीमस्ति तथाप्यकालजलदं ध्यायन्मरुक्ष्मारुहः ॥१९२३॥</p>
<p>भट्टशालीयपीताम्बरस्य ।</p>
<p>नासाग्रे पवनः परं नयनयोरापः क्र्या चेतसि</p>
<p>स्थैर्यं दाहभरेषु किं नु विदिता नैता मरुक्षोणयः ।</p>
<p>यत्राशाशतसम्भ्रमेण पथिकैर्लब्धोऽपि भूमीरुहस्</p>
<p>तेषामेव निदाघबिन्दुनिचयैः सेकस्थितिं वाञ्छति ॥१९२४॥</p>
<p>सोढगोविन्दस्य ।</p>
<p>कल्याणं नः किमधिकमितो जीवनार्थं यदस्माल्</p>
<p>लूत्वा वृक्षानहह दहसि म्रातरङ्गारकार ।</p>
<p>किं त्वेतस्मिन्नशनिपिशुनैरातपैराकुलानाम्</p>
<p>अध्वन्यानामशरणमरुप्रान्तरे कोऽभ्युपायः ॥१९२५॥</p>
<p>गदाधरस्य । (शा.प. ११८३, सू.मु. ३३.६, सु.र. १०३९)</p>
<p>५८. नानातरवः</p>
<p>न्यग्रोधे फलशालिनि स्फुटरसं किंचित्फलं पच्यते</p>
<p>बीजान्यङ्कुरगोचराणि कतिचित्सिध्यन्ति तस्मिन्नपि ।</p>
<p>एकस्तेष्वपि कश्चिदङ्कुरवरो बध्नाति तामुन्नतिं</p>
<p>यामध्यन्यजनः स्वमातरमिव क्लान्तिच्छिदे धावति ॥१९२६॥</p>
<p>शालिकस्य । (सु.र. १०६२, शालिकनाथस्य)</p>
<p>केनात्र चम्पकतरो बत रोपितोऽसि</p>
<p>कुग्रामपामरजनान्तिकबाटिकायाम् ।</p>
<p>यत्र प्ररूढनवशाकविवृद्धलोभ</p>
<p>गोभग्नबाटघटनोचितपल्लवोऽसि ॥१९२७॥</p>
<p>वीरस्य ।</p>
<p>फलानां सम्भारैरधरय तरूनुन्नततया</p>
<p>स्पृशाकाशं सर्वाः स्थगय परिणाहैरपि दिशः ।</p>
<p>तथापि ध्वाङ्क्षेभ्यो न पुनरितरः कोऽपि विहगः</p>
<p>फलार्थी निम्ब त्वां प्रकृतिविरसं धावति मुदा ॥१९२८॥</p>
<p>विश्वेश्वरस्य ।</p>
<p>पृथुत्वात्सौरभ्यान्मधुरतरभावाच्च पतितैः</p>
<p>क्षुधोत्तप्तैः कुक्षिंभरिभिरिह सेवा तव कृताः ।</p>
<p>तदात्वव्यामुग्धैरनुदिवसमस्वास्थ्यजननी</p>
<p>न दृष्टा तेऽस्माभिः पनस परिणामे विरसता ॥१९२९॥</p>
<p>उमापतिधरस्य ।</p>
<p>परार्थे यः पीडामनुभवति निर्व्याजमधुरो</p>
<p>यदीयः सर्वेषामिह खलु विकारोऽप्यभिमतः ।</p>
<p>न सम्प्राप्तो वृद्धिं सपदि हतदैवात्समुचितां</p>
<p>किमिक्षोर्दोषोऽयं स पुनरगुणाया मरुभुवः ॥१९३०॥</p>
<p>वाक्पतेः । (Sव्. ९४७, शा.प. १०५२, सू.मु. ३५.५)</p>
<p>५९. मरुः</p>
<p>शमीषण्डस्तावत्खदिरवनमस्माच्च परतस्</p>
<p>ततो वध्वोलीनामपि गहनमुत्कीटविरुतम् ।</p>
<p>इतः कर्कन्धूनां वनमनु यवासस्थलमिदं</p>
<p>क्व कल्याणः पन्थाः पथिक हतदेशो मरुरयम् ॥१९३१॥</p>
<p>कस्यचित।</p>
<p>हे धाराधर विश्वमेव भवता साधारणं सिञ्चता</p>
<p>क्ÿप्ताकस्मिकदुर्दिनेन समये को नाम नासादितः ।</p>
<p>एतस्यैव मरोर्मरालललनालीलानभिज्ञैस्तटैर्</p>
<p>आपातालविशुष्कसैकतभुवस्तापोऽपि नापोहितः ॥१९३२॥</p>
<p>कस्यचित।</p>
<p>भ्रामं भ्राममनङ्गभूपरिसरे सारङ्ग निश्चापलं</p>
<p>वास्तव्यो भव मा पुनर्मरुपथप्रस्थानवाञ्छां कृथाः ।</p>
<p>यत्रादुर्बलदोर्बलैर्गुणगणव्यासक्तपात्रान्तरैर्</p>
<p>लभ्यन्ते पुरुषैः परं कतिपयैः कौपाः पयोबिन्दवः ॥१९३३॥</p>
<p>उमापतिधरस्य ।</p>
<p>भ्रातः पान्थ मरीचिकामयमृषावाःपूरपूर्णामिमाम्</p>
<p>उद्दिश्य प्रबलप्रसृत्वरतृषाक्लेशान्ध किं धावसि ।</p>
<p>नन्वेते मरुमेदिनीपरिसरा यैरस्ति गोपायितं</p>
<p>क्रूरैर्न स्वपरोपकारि सकलं प्¸अतालमूले पयः ॥१९३४॥</p>
<p>तस्यैव ।</p>
<p>पायं पायं पिब पिब पयः सिञ्च सिञ्चाङ्गमङ्गं</p>
<p>भूयो भूयः कुरु कुरु सखे मज्जनोन्मज्जनानि ।</p>
<p>एषां शेषश्रमशमपटुदुःखिताध्वन्यबन्धुः</p>
<p>सिन्धुर्दूरीभवति पुरतो मारवः पान्थ पन्थाः ॥१९३५॥</p>
<p>धनपालस्य । (शा.प. ११५१, सू.मु. ३०.३)</p>
<p>६०. मेघः</p>
<p>अभ्युन्नतोऽसि सलिलैः परिपूरितोऽसि</p>
<p>त्वामर्थयन्ति विहगास्तृषितास्तथैते ।</p>
<p>कालः पयोधर परोपकृतेस्तवायं</p>
<p>चण्डानिलव्यतिकरे क्व भवान्क्व ते वा ॥१९३६॥</p>
<p>वाञ्छोकस्य ।</p>
<p>अये पाथोवाह स्थगय ककुभोऽन्यास्तत इतस्</p>
<p>त्यजैतां सीमानं वसति मुनिरस्यां कलशभूः ।</p>
<p>उदञ्चत्कोपेऽस्मिन्स जलधिरपि स्थास्यति न ते</p>
<p>यतः पायं पायं सलिलमिह शौर्यं प्रथयसि ॥१९३७॥</p>
<p>वैद्यगदाधरस्य ।</p>
<p>आकल्पं यदि वर्षसि प्रतिदिनं धारासहस्रैस्तथाप्य्</p>
<p>अम्भोधौ कलयत्यगाधजठरे कस्तावकीनं श्रमम् ।</p>
<p>अम्भोद क्षणमात्रमुज्झसि पयः पृष्ठे यदि क्ष्माभृतां</p>
<p>तत्किं न प्रसरन्ति निर्झरसरिद्व्याजेन ते कीर्तयः ॥१९३८॥</p>
<p>वासुदेवस्य ।</p>
<p>एते ते पुरतो मरुस्थलभुवः प्रोच्चण्डदावानल</p>
<p>ज्वालालीढकठोरसूरकिरणप्लुष्टच्छदाः शाखिनः ।</p>
<p>तानेतानवधीर्य खिन्नवपुषो दुःशीलझञ्झानिल</p>
<p>क्रीडाभिर्न पयोद गन्तुमुचितं वेलाभिषिक्तद्रुमान॥१९३९॥</p>
<p>योगेश्वरस्य ।</p>
<p>अये पश्यावस्थामकरुणसमीरव्यतिकर</p>
<p>स्फुरद्दावज्वालावलिजटिलमूर्तेर्विटपिनः ।</p>
<p>अमुं कालक्षेपं त्यज जलद गम्भीरमधुरैः</p>
<p>किमेभिर्निर्घोषैः सृज झटिति झात्कारि सलिलम् ॥१९४०॥</p>
<p>अचलसिंहस्य । (सु.र. १०२९)</p>
<p>६१. जलदश्लाघाः</p>
<p>आश्वास्य पर्वतकुलं तपनोष्णतप्तम्</p>
<p>उद्दामदावविधुराणि च काननानि ।</p>
<p>नानानदीनदशतानि च पूरयित्वा</p>
<p>रिक्तोऽसि यज्जलद सैव तवोत्तमश्रीः ॥१९४१॥</p>
<p>कस्यचित। (शा.प. ७७८, सु.र. १०९८)</p>
<p>क्रूराः शैलभुवो निरभ्रपुरुषः पूषा ललाटंतपः</p>
<p>पांशुः पादनखंपचः प्रतिदिशं वात्या करीषंकषा ।</p>
<p>एतस्यां मरुसीम्नि जाङ्गलतटीनिष्ट्यूतदावानल</p>
<p>क्लान्तपान्थकुलान्यकालजलद त्वं त्रातुमेकः क्षमः ॥१९४२॥</p>
<p>धर्मयोगेश्वरस्य ।</p>
<p>उपैति क्षाराब्धिं सहति बहुवातव्यतिकरं</p>
<p>पुरो नानाभङ्गाननुभवति पश्यैष जलदः ।</p>
<p>कथंचिल्लब्धानि प्रवितरति तोयानि जगते</p>
<p>गुणं वा दोषं वा गणयति न दानव्यसनिता ॥१९४३॥</p>
<p>वल्लणस्य । (सु.र. १३७९)</p>
<p>स चेन्मूर्च्छन्मत्स्यावलिरपि निपीतः पतिरपां</p>
<p>ततो वान्तः किं तद्व्यवसितमगस्त्येन तपसा ।</p>
<p>घनः श्लाघ्यः पीत्वा कियदपि पयस्तस्य हि वमन्</p>
<p>बिभर्त्येतद्विश्वं तमपि किल रत्नाकरयति ॥१९४४॥</p>
<p>सान्झानन्दिनः ।</p>
<p>धिग्धिक्तानुदधीस्तुमन्स्तु जलदं येभ्यः समभ्यर्थितैः</p>
<p>पाथोभिः पदवीं निदाघविकलां यः प्लावयन्वर्षति ।</p>
<p>यद्यस्याप्युदरे भवेदगणितस्तावन्मणीनां गणस्</p>
<p>तत्किं नैष करोति रत्नकरकासारैः समृद्धं जगत॥१९४५॥</p>
<p>कविपण्डितश्रीहर्षस्य ।</p>
<p>६२. मेघनिन्दा</p>
<p>निपीता श्वेतांशोर्जलद जगदाह्लादनकरी</p>
<p>मरीचिर्यद्येषा वहसि किमु खद्योतनिवहान।</p>
<p>किमेते कर्तारः कुमुदवनमुन्निद्रमुदधेः</p>
<p>किमानन्दं मन्दीकृततिमिरवृन्दाः किमु दिशः ॥१९४६॥</p>
<p>जलचन्द्रस्य ।</p>
<p>दूरोत्सारितराजहंस जलद प्राप्योन्नतिं नूतनां</p>
<p>कोटिं कामपि साम्प्रतं मलिनिमा नीतस्त्वया यन्निजः ।</p>
<p>यत्सम्भूय बकैरमीभिरहह त्वं भूषणोत्प्रोक्षणाद्</p>
<p>आत्मानं बहुमन्यमानगमनं गर्जारवैरश्नुषे ॥१९४७॥</p>
<p>हरेः ।</p>
<p>आशाः खर्वय गर्वयातिमुखरानुन्नादिनो बर्हिणः</p>
<p>सर्वांस्त्रासय गर्जितैः कलगिरो हंसान्समुत्सारय ।</p>
<p>द्रागास्कन्दय मित्रमण्डलमलं सद्वर्त्म संदूषय</p>
<p>श्रीमन्नब्द नयत्ययं न पवनो यावद्दशां कामपि ॥१९४८॥</p>
<p>सरसीरुहस्य ।</p>
<p>तडित्तेजःपुञ्जैर्जनयसि दृशोः कामपि रुजं</p>
<p>गरीयोगर्जाभिः प्रकटयसि कर्णद्वयभिदाम् ।</p>
<p>यदम्भोबिन्दूनां प्रणयपरिपाको यमखिलस्</p>
<p>तदस्यैवाम्भोधेर्जलधर न धैर्यं कलयसि ॥१९४९॥</p>
<p>अभिनन्दस्य ।</p>
<p>एतेषु रे तरुणमारुतधूयमान</p>
<p>दावावलीकवलितेषु महीरुहेषु ।</p>
<p>अम्भो न चेज्जलद मुञ्चसि मा विमुञ्च</p>
<p>वज्रं पुनः क्षिपसि निर्दय कस्य हेतोः ॥१९५०॥</p>
<p>विश्वेश्वरस्य ।</p>
<p>६३. चातकः</p>
<p>तृषार्तैः सारङ्गैः प्रतिजलधरं भूरि विरुतं</p>
<p>घनैर्मुक्ता धाराः सपदि पयसस्तान्प्रति मुहुः ।</p>
<p>खगानां के मेघाः क इह विहगा वा जलमुचाम्</p>
<p>अयाच्यो नार्तानामनुपकरणीयो न महताम् ॥१९५१॥</p>
<p>भर्तृहरेः । (शा.प. १२०५, सु.र. १३६२)</p>
<p>नभसि निरवलम्बे सीदता दीर्घकालं</p>
<p>त्वदभिमुखनिविष्टोत्तानचञ्चुपुटेन ।</p>
<p>जलधरजलधारा दूरतस्तावदास्तां</p>
<p>ध्वनिरपि मधुरस्ते न श्रुतश्चातकेन ॥१९५२॥</p>
<p>अचलसिंहस्य । (B्प्२०८, सू.मु. १३.२, सु.र. १०८०)</p>
<p>अभिपतति घनं शृणोति गर्जाः</p>
<p>सहति शिलाः सहते तडित्तरङ्गान।</p>
<p>विधुवति गरुतं रुतं विधत्ते</p>
<p>जलपृषते कियतेऽपि चातकोऽयम् ॥१९५३॥</p>
<p>तस्यैव । (सु.र. १०८३)</p>
<p>अब्धिर्यद्यवधीरितो न तु तदा तस्मान्निपीयाम्बुदैर्</p>
<p>वान्तान्याचसि काकुभिर्जललवानुत्तानचञ्चूपुटः ।</p>
<p>तत्ते निस्त्रपनीचतैव मुचिता निर्वक्तुमेतत्कथं</p>
<p>विद्मः केन गुणेन मानिषु पुनः सारङ्ग संगीयते ॥१९५४॥</p>
<p>तस्यैव ।</p>
<p>चक्षुः कदर्थयितुमर्जयितुं च तापम्</p>
<p>अध्वश्रमेण परिशोषयितुं शरीरम् ।</p>
<p>अभ्युल्लसज्जलधरभ्रमसम्भ्रमेण</p>
<p>धिग्धूमकूटमभिधावति चातकोऽयम् ॥१९५५॥</p>
<p>तस्यैव ।</p>
<p>६४. दैवोपहतचातकः</p>
<p>दृष्ट्वा तोयभरावनम्रनिविडप्रारम्भमम्भोधरं</p>
<p>तृष्णार्तः किल रौति यावदसकृत्तोयाशया चातकः ।</p>
<p>तावच्चञ्चलचञ्चुकोटरकुटीकोष्ठे लुठन्तः स्फुटं</p>
<p>अयि चातक चञ्चुपुटात्स्खलयति जलदोदबिन्दुमनिलश्चेत।</p>
<p>द्विज एव भाग्यहीनो जीवनदाता कृती जलदः ॥१९५६॥</p>
<p>शब्दार्णवस्य ।</p>
<p>अस्योदरे बहुमनोरथमन्थरेण</p>
<p>संचिन्तितं किमपि चेतसि चातकेन ।</p>
<p>हा कष्ट मिष्टफलदानविधानहेतोर्</p>
<p>अम्भोधरात्पतति सम्प्रति वज्रपातः ॥१९५७॥</p>
<p>लडहचन्द्रस्य । (सु.र. ११०१)</p>
<p>सिन्धोरेव कियज्जलं कलसभूर्यत्पाणिपात्रे दधौ</p>
<p>तत्पीतं कियदम्बुदैः कियदितो वान्तं कियद्वा स्थितम् ।</p>
<p>तत्पातुं व्यवसायदीनमनसो धावन्त्यमी सम्भ्रमाद्</p>
<p>आवर्तैर्मरुतां तदप्यपहृतं धिक्चातकान्धिग्विधिम् ॥१९५८॥</p>
<p>लक्ष्मीधरस्य ।</p>
<p>बीजैरङ्कुरितं लताभिरुदितं वल्लीभिरुज्जृम्भितं</p>
<p>कन्दैः कन्दलितं जनैश्च मुदितं धाराधरे वर्षति ।</p>
<p>भ्रातश्चातक पातकं किमपि ते सम्यङ्न जानीमहे</p>
<p>येनास्मिन्न पतन्ति चञ्चुपुटके द्वित्राः पयोबिन्दवः ॥१९५९॥</p>
<p>वसुकल्पस्य ।</p>
<p>अयि चातक चञ्चुपुटात्स्खलयति जलदोदबिन्दुमनिलश्चेत।</p>
<p>द्विज एव भाग्यहीनो जीवनदाता कृती जलदः ॥१९६०॥</p>
<p>शब्दार्णवस्य ।</p>
<p>६५. अनन्यगतिकचातकः</p>
<p>विष्वक्प्लावयता जगन्ति जलद प्रीतस्त्वया वारिभिः</p>
<p>सारङ्गोऽपि यदि प्रसङ्गपतितः केयं विशेषज्ञता ।</p>
<p>सानन्दाः स्तुमहे चिराय चरितं तस्यैव येन त्वयि</p>
<p>क्षीणोऽपि क्वचिदेव नाम्भसि मनागारोऽपि चञ्चू पुटः ॥१९६१॥</p>
<p>जलचन्द्रस्य ।</p>
<p>वदत विदतजम्बूद्वीपसंवृत्तवार्ताः</p>
<p>क्वचिदपि यदि दृष्टं वारिवाहं विहाय ।</p>
<p>सरिति सरसि सिन्धौ चातकेनार्पितोऽसाव्</p>
<p>अतिवहलपिपासापांशुलः कण्ठनालः ॥१९६२॥</p>
<p>लक्ष्मीधरस्य । (सु.र. १०५४)</p>
<p>त्वं गर्ज नाम विसृजाम्बुद नाम्बु नाम</p>
<p>विद्युल्लताभिरभितर्जय नाम भूयः ।</p>
<p>प्राचीनकर्मपरतन्त्रनिजप्रवृत्तेर्</p>
<p>एतस्य पश्य विहगस्य गतिस्त्वमेव ॥१९६३॥</p>
<p>कस्यचित। (सु.र. १०८८)</p>
<p>नीहाराकरसारसागरसरित्कासारनीरश्रियं</p>
<p>त्यक्त्वा तोयद चातकेन भवतः सेवा समालम्बिता ।</p>
<p>तस्यैतत्फलितं यदुद्घतशिलासंताडनं मस्तके</p>
<p>गाढं गर्जसि वज्रमुज्झसि तडिल्लेखाभिरातर्जसि ॥१९६४॥</p>
<p>कस्यचित। (शा.प. ७७२)</p>
<p>यन्मूर्धानमशिक्षितो नमयितुं निम्नेषु तेनोच्चकैर्</p>
<p>आरूढः पदमादरेण जलद त्वां याचते चातकः ।</p>
<p>यद्यस्मै विमुखो भवानपि पयोधाराः करीतुं ततः</p>
<p>पक्ष्मारोपितचञ्चुरेष जरयत्वङ्गे पिपासारसम् ॥१९६५॥</p>
<p>कस्यचित।</p>
<p>६६. मनस्विचातकः</p>
<p>गङ्गा शम्भुशिरोजलं जलनिधिर्देवस्य लक्ष्मीपतेः</p>
<p>शय्याक्षालनवारि वारि सरसः क्लीबस्य निन्द्यं सताम् ।</p>
<p>नद्यस्ताः शतशोऽन्ययोषित इति त्यक्तोपभोगो युवा</p>
<p>सारङ्गः सततोन्नतेन शिरसा धाराधरं याचते ॥१९६६॥</p>
<p>कस्यचित।</p>
<p>किं नैव सन्ति भुवि तामरसावतंसा</p>
<p>हंसावलीवलयिनो जलसंनिवेशाः ।</p>
<p>को दुर्ग्रहो ग्रहवतः खलु चातकस्य</p>
<p>पौरन्दरीं यदभिवाञ्छति वारिधाराम् ॥१९६७॥</p>
<p>कस्यचित। (Sव्. ६८१)</p>
<p>एक एव खगो मानी वने वसति चातकः ।</p>
<p>पिपासितो वा म्रियते याचते वा पुरंदरम् ॥१९६८॥</p>
<p>कस्यचित। (Sव्६७४, शा.प. ८५२)</p>
<p>तृषार्तां शोचन्तीं न गणयति दीनां गृहवतीं</p>
<p>न दीनः पक्षाभ्यां स्थगयति शिशूनालपति वा ।</p>
<p>कुटुम्बी सारङ्गः प्रसरति निदाघेऽप्यविकलः</p>
<p>कुलस्य स्वस्यायं पथि न पदमल्पं श्लथयति ॥१९६९॥</p>
<p>गोसोकस्य ।</p>
<p>यदस्मादस्माभिश्चिरविहितसेवैरपि घनाद्</p>
<p>अनाप्ताः सारङ्गैः कतिपयपयःशीकरकणाः ।</p>
<p>द्विषन्तो वेशन्तं भृशमपलपन्तः पतिमपाम्</p>
<p>अपार्थीकुर्वन्तः सरितमनुयामस्तदपि तम् ॥१९७०॥</p>
<p>आवन्तिकद्रव्यस्य ।</p>
<p>६७. हंसः</p>
<p>गतं तद्गाम्भीर्यं तटमुपगतं जालिकशतैः</p>
<p>सखे हंसोत्तिष्ठ त्वरितममुतो गच्छ सरसः ।</p>
<p>न यावत्पङ्काम्भःकलुषिततनुर्भूरि विरसन्</p>
<p>बकोटो वाचाटश्चरणयुगलं मूर्ध्नि कुरुते ॥१९७१॥</p>
<p>डिम्बोकस्य । (Sव्७०७, शा.प. ८१०, सू.मु. १५.८)</p>
<p>प्रालेयांशुमरीचिनालधवलानास्वाद्य कन्दाङ्कुरान्</p>
<p>पीतं यैर्जलजन्मकेशरपरिष्वङ्गाधिवासं पयः ।</p>
<p>हंसास्तेऽपि सखे तडाग भवतः क्रीडासहस्राविणो</p>
<p>जाताः पङ्किलबालवीरणदलद्रोणीजलग्राहिणः ॥१९७२॥</p>
<p>जलचन्द्रस्य ।</p>
<p>स्थित्वा चिरं नभसि निश्चलतारकेण</p>
<p>मातङ्गसङ्गकलुषां नलिनीं विलोक्य ।</p>
<p>उत्पन्नमन्युपरिघर्घरनिःस्वनेन</p>
<p>हंसेन साश्रु परिवृत्य गतं नु लीनम् ॥१९७३॥</p>
<p>कस्यचित।</p>
<p>ककुभि ककुभि ध्वान्तक्षुब्धं वितत्य विधाय च</p>
<p>श्रुतिपुटभिदो गर्जाः श्रेयः कृतं परमम्बुदैः ।</p>
<p>कथमितरथा जातोद्वेगः समुज्झितपल्वलः</p>
<p>कनककमलोत्तंसे हंसः स नन्दति मानसे ॥१९७४॥</p>
<p>अचलसिंहस्य ।</p>
<p>तटमुपगतं पद्मे पद्मे निवेशितमाननं</p>
<p>प्रतिपुटकिनी पत्रच्छायं प्रतिक्षणमासितम् ।</p>
<p>नयनसलिलैरुष्णैरुष्णीकृता जलवीचयो</p>
<p>जलदमलिनां हंसे नाशां विलोक्य गमिष्यता ॥१९७५॥</p>
<p>छित्तिपस्य ।</p>
<p>६८. राजहंसः</p>
<p>उद्भ्रान्तभेककुलकीर्णजले तडागे</p>
<p>कोऽप्यस्ति नाम यदि नान्यगतिर्बकोटः ।</p>
<p>उत्फुल्लपद्मसुरभीणि सरांसि हित्वा</p>
<p>न स्थातुमर्हति भवानिह राजहंस ॥१९७६॥</p>
<p>शङ्करस्य ।</p>
<p>गाङ्गमम्बु शुभमम्बु यामुनं</p>
<p>कज्जलाभमुभयत्र मज्जतः ।</p>
<p>राजहंस तव सैव शुभ्रता</p>
<p>चीयते न च न चापचीयते ॥१९७७॥</p>
<p>सुरभेः । (Kप्५५९, सा.द. उन्देर्१०.११८)</p>
<p>छायामाश्रयपुण्डरीकमिलितां मध्येसरःशीकरं</p>
<p>सानन्दी भव राजहंस भवतः स्यान्नाम पक्षोन्नतिः ।</p>
<p>मञ्जीरेण तथापि च ध्वनिरयं निर्गीयते लीलया</p>
<p>योऽस्माकं परिचारिकाचरणयोः खेलाभिरुत्कूजति ॥१९७८॥</p>
<p>उमापतिधरस्य ।</p>
<p>१९७९१९८० न स्तः ।</p>
<p>६९. कोकिलः</p>
<p>धिक्कुब्जाम्बुजवेत्रवेतसवनान्येतानि यत्ते पिक</p>
<p>व्याहारैः पणयादमीषु मधुरैरेभिः किमुन्मुद्रितैः ।</p>
<p>नेह त्वत्सुहृदो रसालतरवः श्रुत्वा भवद्भाषितं</p>
<p>येषामस्थित्भिरप्युपात्तमुकुलैराविष्क्रियन्ते मुदः ॥१९८१॥</p>
<p>हरेः ।</p>
<p>उद्यानानि न सर्वदा परिभवत्रासादिवाध्यासत्</p>
<p>भूमौ नोपविशन्ति ये खलु रजः संपर्कतर्कादिव ।</p>
<p>तेषामप्यतिपूजनीयवपुषां नूनं पिकानामियं</p>
<p>धिक्कष्टं परपुष्टतेति किमपि प्राचां फलं कर्मणाम् ॥१९८२॥</p>
<p>तस्यैव ।</p>
<p>उद्यत्सौरभगर्भनिर्भरमिलद्वाला कुरश्रीमृतो</p>
<p>माकन्दानवलोक्य यः प्रतिदिशं सानन्दमुत्कूजितः ।</p>
<p>तानेवाद्य फलाशया परिरटल्लुण्ठाककाकावली</p>
<p>वाचालानुपलभ्य कोकिलयुवा जातः स वाचंयमः ॥१९८३॥</p>
<p>तस्यैव ।</p>
<p>दात्यूहाः सरसं रसन्तु सुभगं गायन्तु केकाभृतः</p>
<p>कादम्बाः कलमालपन्तु मधुरं कूजन्तु कोयष्टयः ।</p>
<p>दैवाद्यावदसौ रसालविटपिच्छायामनासादयन्</p>
<p>निर्विण्णः कुटजेषु कोकिलयुवा संजातमौनव्रतः ॥१९८४॥</p>
<p>रामदासस्य । (शा.प. ८५०, सू.मु. १४.१४)</p>
<p>परभृतशिशो तावन्मौनं विधेहि नभस्तलोत्</p>
<p>पतनविधये पक्षौ स्यातां न यावदिमौ क्षमौ ।</p>
<p>ध्रुवमपरथा द्रष्टव्योऽसि स्वजातिविलक्षण</p>
<p>ध्वनितकुपितध्वाङ्क्षत्रोटीपुटाहतिजर्जरः ॥१९८५॥</p>
<p>अचलसिंहस्य । (सू.मु. १४.९, सु.र. १०५१)</p>
<p>७०. शुकः</p>
<p>प्रतिजागृहि दुस्त्यजं वपुः</p>
<p>शुक शोकं ननु मा वृथा कृथाः ।</p>
<p>क्व वनं क्व च पञ्जरोदरं</p>
<p>तव दोषः स्फुटवादिता न चेत॥१९८६॥</p>
<p>अचलसिंहस्य ।</p>
<p>अयि शाकुनिक कृतोऽञ्जलिरितरे न कतीह जीवनोपायाः ।</p>
<p>हत्वा शुकान्किमेतद्विपिनमसारस्वतं कुरुषे ॥१९८७॥</p>
<p>वैद्यगदाधरस्य ।</p>
<p>एकत्र प्राकृतैः साम्यमन्यत्र परतन्त्रता ।</p>
<p>शुकस्य परितोषाय न वनं न च पत्तनम् ॥१९८८॥</p>
<p>उमापतिधरस्य ।</p>
<p>अयि खलु बधिराधिराज कीरं</p>
<p>तुदसि शलाकनिपातनेन मोहात।</p>
<p>अनिशमपि सुधानिधानवाणीं</p>
<p>रचयतु मौनमुखोऽस्तु वा समस्ते ॥१९८९॥</p>
<p>भ्रातः कीर किमत्र नीरसतरुस्कन्धे मधुस्यन्दिभिर्</p>
<p>व्याहारैस्तव वस्तुवर्णितकथाबन्धैर्मुधायं श्रमः ।</p>
<p>नैते दाडिमशाखिनः परिणतैर्येषां फलैरन्तरं</p>
<p>निर्भिद्यापि गुणानुरक्तमशठैराविष्क्रियन्ते मुदः ॥१९९०॥</p>
<p>लौलिकस्य ।</p>
<p>७१. नानापक्षिणः</p>
<p>स्वामिन्खञ्जन मुञ्च मुञ्च फनभृद्भोगाधिरोहग्रहं</p>
<p>तद्विश्राम्यतु नः फलं किमपि यद्वन्द्येन देयं त्वया ।</p>
<p>दैवादेष यदि प्रदीप्तगरलस्त्वां दन्दशूको दशेद्</p>
<p>विश्वालोककरी तदा शरदियं स्यादेव दृग्वञ्चिता ॥१९९१॥</p>
<p>वैद्यगदाधरस्य ।</p>
<p>आजन्मैव तमः सुहृत्कुटिलता वक्त्रे गिरां निर्गमो</p>
<p>ग्रामोत्सादकरः श्मशानविटपी प्रायेण यस्याश्रयः ।</p>
<p>धिग्धातः ससृजे स एव मलिनः क्रूरः कथं कौशिकः</p>
<p>सृष्टो वा किमकल्प्यतास्य भवता कल्पान्तमायुः स्थिरम् ॥१९९२॥</p>
<p>तस्यैव ।</p>
<p>अयि चकोरकुटुम्बिनि कातरे</p>
<p>तिरय पक्षपुटेन कुटुम्बकम् ।</p>
<p>बहु गतं कियदप्यवशिष्यते</p>
<p>व्यपगतं तिमिरैरुदितः शशी ॥१९९३॥</p>
<p>पापाकस्य ।</p>
<p>क्रमगलितैः शिखिपुच्छैर्</p>
<p>मण्डनमास्तां वधेन किं शिखिनः ।</p>
<p>कुतुकिनि पुनर्न लाभो</p>
<p>विषधरविषमे वने भविता ॥१९९४॥</p>
<p>कस्यचित। (सू.मु. १६.२)</p>
<p>भ्राम्यद्भ्योऽपि गृहे गृहे कटुतामप्यालपद्भ्यो गिरं</p>
<p>गृध्नुभ्योऽपि बलादमेध्यमथवावज्ञां व्रजद्भ्योऽपि च ।</p>
<p>शय्योत्थायमुपासते वसतिमित्येतावतायं न्èणां</p>
<p>काकेभ्यो बलिरस्ति कोकिलबलिः केनापि नाकर्णितः ॥१९९५॥</p>
<p>कस्यचित।</p>
<p>७२. उच्चावचम्</p>
<p>भ्रातः पश्य निकृत्य चन्दनतरूच्छाकोटको रोप्यते</p>
<p>सारासारविचारिणी मतिरिह ग्रामे जनानां कुतः ।</p>
<p>तद्यावद्वयमस्य सेकसलिलं वोढुं न मृष्यामहे</p>
<p>तावत्सत्वरमेव पामरजन ग्रामादितो गम्यताम् ॥१९९६॥</p>
<p>कस्यचित।</p>
<p>दन्तैरुपतितं स्फुरन्ति वलयो निष्कालिमानः कचाः</p>
<p>शीर्णदेहमपेतमेव करणग्रामेण लुप्ता मतिः ।</p>
<p>अस्मिन्नप्रतिकारदारुणजराव्याधौ दयार्द्रात्मना</p>
<p>भ्रातर्वैद्य विधीयते तव कियद्यावन्मया भेषजम् ॥१९९७॥</p>
<p>उमापतिधरस्य ।</p>
<p>पन्थाः प्रज्वलितः स्फुरन्ति पुरतः क्रूराः कृशानुत्विषः</p>
<p>कान्तारद्रुमघर्मदीधितिरपि व्योमार्धमारोहति ।</p>
<p>अस्माभिः श्रमविह्वलैरिह तरुच्छायासमालम्बिभिर्</p>
<p>न ज्ञाताः परितः किरातशिविरव्याप्ता वनश्रेणयः ॥१९९८॥</p>
<p>तीरभुक्तीयसर्वेश्वरस्य ।</p>
<p>तद्ब्रह्माण्डमिह क्वचित्क्वचिदपि क्षोणी क्वचिन्नीरदास्</p>
<p>ते द्वीपान्तरशालिनो जलधयः क्वापि क्वचित्पर्वताः ।</p>
<p>आश्चर्यं गगनस्य कोऽपि महिमा सर्वैरमीभिः स्थितैर्</p>
<p>दूरे पूरणमस्य शून्यमिति यन्नामापि नाच्छादितम् ॥१९९९॥</p>
<p>केशरस्य । (सु.र. ११९३)</p>
<p>समालम्ब्यान्योन्यं मसृणचरणाः कम्पनजुषो</p>
<p>न याताः के पारं सति जलधिबन्धे कपिभटाः ।</p>
<p>तटादेकोऽर्वाचश्चकितसुरसिद्धस्थितिसमुत्</p>
<p>समुत्प्लुत्य प्रायात्परमपरपारं स हनुमान॥२०००॥</p>
<p>छित्तिपस्य ।</p>
<p>श्रीधरदासकृतेऽस्मिन्सदुक्तिकर्णामृते चतुर्थोऽयम् ।</p>
<p>सत्कर्मण्यपदेशप्रवाह उपदेशतां भजतु ॥</p>
<p><strong>इति श्रीमहामाण्डलिकश्रीधरदासकृतौ सदुक्तिकर्णामृते ।</strong></p>
<p><strong>अपदेशप्रवाहो नाम चतुर्थः ।</strong></p>
<p><strong>वीचयः ७२ । श्लोकाः ३६० ॥</strong></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;</strong></p>
<p><strong>सदुक्तिकर्णामृतम् ।</strong></p>
<p><strong>(५) उच्चावचप्रवाहवीचयः।</strong></p>
<p>मनुजस्तुरङ्गगावौ पशवः पारावतो बलाका च ।</p>
<p>नानाखगाश्च गिरयो वनस्रवत्यौ विशेषनदी ॥१॥</p>
<p>पद्माकरः प्रशस्तः सरसी चक्रश्च चक्रवाकी च ।</p>
<p>दिग्देशौ वीरधनुर्भङ्गौ हनूमत्प्रभृतिशौर्यम् ॥२॥</p>
<p>रावण एतस्य शिरश्छेदो दूतोऽनुवादसंवादः ।</p>
<p>कवयो नानाकवयः प्रत्येककविर्मनस्विकवयश्च ॥३॥</p>
<p>कविदानं गुणिगर्वो वाणी काव्यं च काव्यमात्सर्यम् ।</p>
<p>काव्यमलिम्लुचसज्जनदुर्वृत्ताः सुजनदुर्जनौ मिलितौ ॥४॥</p>
<p>धन्य उदात्तो मानी कृपणः सेवकमनस्विभजमानौ ।</p>
<p>दुरधीशसेवकश्च क्षुद्रोदयदुःखितोऽथ दारिद्र्यम् ॥५॥</p>
<p>तत्सचटु दरिद्रगृही तद्गृहिणी तद्गृहं जरावृद्धः ।</p>
<p>अनुशयनिर्वेदावथ विचारविचिकित्सिते च शमविघ्नः ॥६॥</p>
<p>अर्धशमः कारुणिकः शान्त्याशंसा कृतार्थशान्तश्च ।</p>
<p>शान्तिगतो निष्क्रमनिःस्पृहवनगमनोत्सुकास्तपोविपिनम् ॥७॥</p>
<p>तापसबहुविषयशमौ ज्ञानी भवितव्यता च दैवं च ।</p>
<p>कालपितृवनसमस्योच्चावचप्रतिराजसंस्तुतयः ॥८॥</p>
<p>इति षट्काधिकसप्ततिवीचिभिरिह सरसकोमलैरेभिः ।</p>
<p>उच्चावचप्रवाहं श्रीधरदासः कृती कृतवान॥९॥</p>
<p>१. मनुष्यः</p>
<p>अङ्गुष्ठाग्रिमयन्त्रिताङ्गुलिरसौ पादार्धनीरुद्धभूर्</p>
<p>पार्श्वोद्वेगकृतो निहत्य कफणिद्वन्द्वेन दंशान्मुहुः ।</p>
<p>न्यग्जानुद्वयमध्ययन्त्रितघटीवक्त्रान्तरालस्खलद्</p>
<p>धाराध्वानमनोहरं सखि पयो गां दोग्धि दामोदरः ॥२००१॥</p>
<p>कस्यचित। (पद्या. २६२; सु.र. ११५७, उपाध्यायदामोदरस्य; सू.मु. ९६.१४)</p>
<p>तैस्तैर्जीवोपहारैर्गिरिकुहरशिलासंश्रयामर्चयित्वा</p>
<p>देवीं कान्तारदुर्गां रुधिरमुपतरुक्षेत्रपालाय दत्त्वा ।</p>
<p>तुम्बीवीनाविनोदव्यवहितसरकामह्नि जीर्णे पुराणीं</p>
<p>हालां मालूरकोषैर्युवतिसहचरा बर्बराः शीलयन्ति ॥२००२॥</p>
<p>कस्यचित। (सु.र. ११९१, योगेश्वरस्य)</p>
<p>एताश्चन्द्रोदयेऽस्मिन्नविरलमुशलोत्क्षेपदोलायमान</p>
<p>स्निग्धश्यामाग्रपीनस्तनकलसनमत्कण्ठनालाग्ररम्याः ।</p>
<p>उद्वेल्लद्बाहुवल्लीप्रचलितवलयश्रेणयः पामराणां</p>
<p>गेहिन्यो दीर्घगीतिध्वनिजनितसुखास्तण्डुलान्कण्डयन्ति ॥२००३॥</p>
<p>शरणस्य ।</p>
<p>रज्जुक्सेपरयोन्नमद्भुजलताव्यक्तैकपार्श्वस्तनी</p>
<p>सूत्रच्छेदविलोलशङ्खवलयश्रेणीझणत्कारिणी ।</p>
<p>तिर्यग्विस्तृतपीवरोरुयुगला पृष्ठानतिव्याकृता</p>
<p>भोगश्रोणिरुदस्यति प्रतिमुहुः कूपादपः पामरी ॥२००४॥</p>
<p>तस्यैव । (सु.र. ११५२, कस्यचित्)</p>
<p>एतास्ता दिवसान्तभास्करदृशो धावन्ति पौराङ्गनाः</p>
<p>स्कन्धप्रस्खलदंशुकाञ्चलधृतिव्यासङ्गबद्धादराः ।</p>
<p>प्रातर्यात कृषीवलागमभिया प्रोत्प्लुत्य वर्त्मच्छिदो</p>
<p>हट्टक्रीतपदार्थमूल्यकलनव्यग्राङ्गुलिग्रन्थयः ॥२००५॥</p>
<p>तस्यैव ।</p>
<p>२. तुरङ्गः</p>
<p>पश्चात्खुरद्वितयखण्डितभूमिभाग</p>
<p>मूर्ध्वीकृताग्रचरणद्वयमुग्रहेषम् ।</p>
<p>मूर्धावगाहनविहस्तनिजाश्ववार</p>
<p>भाराज्जनः परिजहार खलं तुरङ्गम् ॥२००६॥</p>
<p>धोयीकस्य ।</p>
<p>कृतशीकरवृष्टिकेशरैर्</p>
<p>असकृत्स्कन्धमबन्धुरं धुवन।</p>
<p>अपिवच्चरणाग्रताडितं</p>
<p>तुरगः पङ्किलमापगता पयः ॥२००७॥</p>
<p>तस्यैव ।</p>
<p>आघ्रातक्षोणिपीठः खुरशिखरसमाकृष्टरेणुस्तुरङ्गः</p>
<p>पुञ्जीकृत्याखिलाङ्घ्रीन्क्रमवशविनमज्जानुकं मुक्तकायः ।</p>
<p>पृष्ठान्तः पार्श्वकण्डूव्यपनयनवशाद्द्विस्त्रिरुद्वर्तिताङ्गः</p>
<p>प्रोत्थाय द्राङ्निरीहः क्षणमथ वपुरास्यानुपूर्वं धुनोति ॥२००८॥</p>
<p>विक्रमादित्यस्य । (सु.र. ११६७)</p>
<p>पश्चादङ्घ्री प्रसार्य त्रिकनतिविततं द्राघयित्वाङ्गमुच्चैर्</p>
<p>आसज्याभुग्नकण्ठं क्षणमुपरिसटां घूलिधूम्रां विधूय ।</p>
<p>घासग्रासाभिलाषादनवरतचलत्प्रोथतुण्डस्तुरङ्गो</p>
<p>मन्दं शब्दायमानो विलिखति शयनादुत्थितः क्ष्मां खुरेण ॥२००९॥</p>
<p>भट्टबाणस्य ॥ (ःच्३.५, Sव्२४२०, सू.मु. १०२.४, सु.र. ११६६)</p>
<p>कुर्वन्नाभुग्नपृष्ठो मुखनिकटकटिः कन्धरामातिरश्वीं</p>
<p>लोलेनाहन्यमानां तुहिनकणमुचा चञ्चता केशरेण ।</p>
<p>निद्राकण्डूकषायं कषति निबिडितश्रोत्रशुक्तिस्तुरङ्गस्</p>
<p>त्वङ्गत्पक्ष्माग्रलग्नप्रतनुबुसकणं कोणमक्ष्णः खुरेण ॥२०१०॥</p>
<p>तस्यैव ॥ (ःच्३.६)</p>
<p>३. गौः</p>
<p>व्यक्तस्नायुवृतास्थिपञ्जरभरो रोमन्थनिद्रालसः</p>
<p>प्रातर्गोमयलिप्तपुच्छचरणोऽप्युत्थातुकामः स्वयम् ।</p>
<p>पूर्वव्यूढिविभावनपरिवृढैरुत्तोलितः स्पन्दते</p>
<p>वृद्धोक्षस्त्रिकभङ्गलब्धरुधिरात्काकाद्भिया विद्रुतः ॥२०११॥</p>
<p>कस्यचित।</p>
<p>अग्रे वितत्य चरणो विनमय्य कण्ठम्</p>
<p>उत्थाप्य वक्त्रमभिहत्य मुहुश्च वत्साः ।</p>
<p>मात्राविवर्तितमुखं मुखलिह्यमान</p>
<p>पश्चार्धसुस्थमनसः स्तनमुत्पिबन्ति ॥२०१२॥</p>
<p>चक्रपाणेः । (सु.र. ११६८)</p>
<p>तिर्यक्तीक्ष्णविषाणयुग्मचलनव्यानम्रकण्ठाननः</p>
<p>किंचित्कुञ्चितलोचनः खुरपुटैराचोटयन्भूतलम् ।</p>
<p>निःश्वासैरतिसन्ततैर्बुसकणाजालं खले विक्षिपन्न्</p>
<p>उक्षा गोष्ठतटीषु लब्धविजयो गोवृन्दमास्कन्दति ॥२०१३॥</p>
<p>योगेश्वरस्य । (सु.र. ११८६)</p>
<p>उपनिहितहलीषासार्गलद्वारमारात्</p>
<p>परिचकितपुरन्ध्रीसारिताभ्यर्णभाण्डम् ।</p>
<p>पवनरयतिरश्चीर्वारिधाराः प्रतीच्छन्</p>
<p>विशति वलितशृङ्गः पामरागारमुक्षा ॥२०१४॥</p>
<p>कस्यचित।</p>
<p>कर्णाभ्यर्णारिशृङ्गक्षतिरुधिररसास्वादनाबद्धगर्घ</p>
<p>ध्वाङ्क्षच्छायात्तभीतिप्रतिहतधवलीवर्गसंवर्धनेच्छः ।</p>
<p>शीलत्याक्रुद्धगोपीलगुडहतिनमत्पृष्ठवंशः कथञ्चित्</p>
<p>प्रातः केदारनीरं कलमदलभिया कृणिताक्षो महोक्षः ॥२०१५॥</p>
<p>कस्यचित।</p>
<p>४. नानापशवः</p>
<p>पश्योदञ्चदवाञ्चदञ्चितवपुः पूर्वार्धपश्चार्धभाक्</p>
<p>स्तब्धोत्तानितपृष्ठनिष्ठितमनाग्भुग्नार्धलाङ्गुलभृत।</p>
<p>दंष्ट्राकोटिविशङ्कटास्यकुहरः कुर्वन्सटामुत्कराम्</p>
<p>उत्कर्णः कुरुते क्रमं करिपतौ क्रूराकृतिः केशरी ॥२०१६॥</p>
<p>सुबन्धोः । (सु.र. १६५५, V, प्. ४९)</p>
<p>उच्छ्मश्रुर्व्यात्तवक्त्रः प्रविततरसनापल्लवालीढसृक्का</p>
<p>पि गोऽग्रभ्रान्तनेत्रः पुलकिततरलोत्तानला गूलनालः ।</p>
<p>कुत्राप्यक्लान्तिगामी क्वचिदतिपिहितः क्वापि तु गाग्रमात्रश्</p>
<p>चित्रव्याघ्रोऽयमाप्तुं प्रमदवनमृगीतर्णकांस्तूर्णमेति ॥२०१७॥</p>
<p>योगेश्वरस्य ।</p>
<p>आकुब्जीकृतपृष्ठमुन्नतवलद्वक्त्राग्रपुच्छं भयाद्</p>
<p>अन्तर्वेश्मनिवेशितैकनयनं निष्कम्पकर्णद्वयम् ।</p>
<p>लालाकीर्णविदीर्णसृक्कविकचद्दंष्ट्राकरालाननः</p>
<p>श्वा निःश्वासनिरोधपीवरगलो मार्जारमास्कन्दति ॥२०१८॥</p>
<p>तस्यैव । (सु.र. ११६३)</p>
<p>दुर्वारकेलिकलैम्भभयादिदानीं</p>
<p>व्यालम्बिलोलकुचकम्बलभारमन्दा ।</p>
<p>संदश्य विश्लथमुदञ्चयता मुखेन</p>
<p>शावं शुनी नयति शालिपलालकूटम् ॥२०१९॥</p>
<p>शुभाङ्कस्य ।</p>
<p>विलेभ्यो निष्क्रान्तं प्रतिनवहरिद्रारसनिभं</p>
<p>पिर्यापृष्ठाश्लेषप्रणयि कृतसम्पन्नवजले ।</p>
<p>स्वरान्सानुस्वारान्विविधतदवस्थाविघटितं</p>
<p>कुलं मण्डूकानामुदयगलगण्डं विकुरुते ॥२०२०॥</p>
<p>तस्यैव ।</p>
<p>५. पारावतः</p>
<p>असौ गिरेः शीतलकन्दरस्थः</p>
<p>पारावतो मन्मथचाटुदक्षः ।</p>
<p>धर्मालसाङ्गीं मधुराणि कूजन्</p>
<p>संवीजते पक्षपुटेन कान्ताम् ॥२०२१॥</p>
<p>पाणिनेः ।</p>
<p>किंचित्कुञ्चितचञ्चुचुम्बनसुखस्फारीभवल्लोचनं</p>
<p>स्वप्रेमोचितचारुचाटुकरणैश्चेतोऽर्पयन्ती मुहुः ।</p>
<p>कूजन्ती विनतैकपक्षतिपुटेनालिङ्ग्य लीलालसं</p>
<p>धन्यं कान्तमुपान्तवर्तिनमियं पारावती सेवते ॥२०२२॥</p>
<p>मतिराजस्य ।</p>
<p>कलक्वणितगर्भेण कण्ठेनाघूर्णितेक्षणः ।</p>
<p>पारावतः परिभ्रम्य रिरंसुश्चुम्बति प्रियाम् ॥२०२३॥</p>
<p>दण्डिनः । (शा.प. ५७०)</p>
<p>प्रातर्वारविलासिनीजनरणन्मञ्जीरमञ्जुस्वनैर्</p>
<p>उद्बुद्धः परिधूय पक्षतिपुटं पारावतः सस्पृहम् ।</p>
<p>किंचित्कुञ्चितलोचनां सहचरीं संचुम्ब्य चञ्च्वा चिरं</p>
<p>मनान्दोलितकण्ठकुण्ठितगलः सोत्कण्ठमुत्कूजति ॥२०२४॥</p>
<p>विक्रमादित्यस्य । (सु.र. ११५४)</p>
<p>पक्षाभ्यां सहितौ प्रसार्य चरणावेकैकशः पार्श्वयोर्</p>
<p>एकीकृत्य शिरोधरोपरि शनैः पाण्डूदरे पक्षती ।</p>
<p>निद्राशेषविशेषरक्तनयनो निर्याय नीडोदराद्</p>
<p>आसृक्कान्तविदारिताननपुटःउ पारावतो जृम्भते ॥२०२५॥</p>
<p>शृङ्गारस्य । (सु.र. ११५३, भृङ्गारस्य)</p>
<p>६. बकः</p>
<p>गत्वा पुरः कतिचिदेव पदानि वेगाद्</p>
<p>आकुञ्चितैकचरणो निभृतीकृताक्षः ।</p>
<p>स्वैरं विदूरविततीकृतकन्धरोऽयं</p>
<p>मीनं सरोऽम्भसि निभालयते बलाकः ॥२०२६॥</p>
<p>कामदेवस्य ।</p>
<p>बलाकाः पान्थानां शिशिरसरसीसीम्नि सरतां</p>
<p>अमी नेत्रानन्दं ददति चरणाचोटितमुखाः ।</p>
<p>धुनाना मूर्धानं गलबिलविशत्स्फारशफर</p>
<p>स्फुरत्पुच्छानच्छद्युतिशवलबाष्पारुणदृशः ॥२०२७॥</p>
<p>मधुकण्ठस्य । (सु.र. ११८५)</p>
<p>हरति पुरत्तः पार्श्वे पश्चाद्वलन्तमनारतं</p>
<p>शफरमपरित्राणं गृह्णन्बकस्तटिनीतटे ।</p>
<p>प्रविचलगरुत्पालिर्दत्तापरापरसत्वर</p>
<p>त्रिचतुरखरत्रोटीकोटिप्रहार इतस्ततः ॥२०२८॥</p>
<p>पियाकस्य ।</p>
<p>उद्ग्रीवस्तिमितेक्षनस्तत इतः पश्यन्निलीय स्थितं</p>
<p>पादोद्घृष्टिपरस्परप्रतिभयभ्रान्तं चलत्पक्षतिः ।</p>
<p>द्राक्त्रोटीपुरकोटिकुण्ठितरयं प्राक्तिर्यगूर्ध्वीकृतं</p>
<p>गर्भान्तःप्रणयीचकार शफरं कासारचारी बकः ॥२०२९॥</p>
<p>कस्यचित।</p>
<p>पयसि सरसः स्वच्छे मत्स्याञ्जिघृक्षुरितस्ततो</p>
<p>वलितनयनं मन्दं मन्दं पदं निदधद्बकः ।</p>
<p>वियति विधृतैकाङ्घ्रिस्तिरग्विवर्तितकन्धरो</p>
<p>दलमपि चलत्सप्रत्याशं मुहुर्मुहुरीक्षते ॥२०३०॥</p>
<p>योगेश्वरस्य । (सु.र. ११६४, कस्यचित्)</p>
<p>७. नानापक्षिणः</p>
<p>उत्प्लुत्य दूरं परिधूय पक्षा</p>
<p>वधो निरीक्ष्य क्षणबद्धलक्ष्यः ।</p>
<p>मध्येजलं चञ्चति दत्तझम्पः</p>
<p>समत्स्य उत्सर्पति मत्स्यरङ्कः ॥२०३१॥</p>
<p>कस्यचित। (सु.र. ११५५)</p>
<p>नीडादपक्रम्य विधूय पक्षौ</p>
<p>वृक्षाग्रमारुह्य ततः क्रमेण ।</p>
<p>उद्ग्रीवमुत्पुच्छमुदेकपादम्</p>
<p>उच्चूडमुकूजति ताम्रचूडः ॥२०३२॥</p>
<p>मधोः । (सु.र. ११५६)</p>
<p>इह सरसि सलीलं चारुपत्रे विधुन्वन्</p>
<p>दरतरलिततिर्यक्चञ्चुकण्डूयिताङ्गः ।</p>
<p>अनुसरति सरागः प्रेयसीमग्रयाताम्</p>
<p>अनुपदसमुदञ्चत्कण्ठनालो मरालः ॥२०३३॥</p>
<p>शिशोकस्य ।</p>
<p>चञ्चच्–चञ्चल चञ्चुवाञ्छितचलच्चूडाग्रमुग्रं पतच्</p>
<p>चक्राकारकरालकेशरशटास्फारस्फुरत्कन्धरम् ।</p>
<p>वारं वारमुदङ्घ्रिलङ्घनप्रेङ्खन्नखक्षुण्णयोः</p>
<p>कामं कुक्कुटयोर्द्वयं द्रुतपदं क्रूरक्रमं युध्यते ॥२०३४॥</p>
<p>कस्यचित। (शा.प. ५७२, सु.र. ११७१)</p>
<p>उत्पुच्छः प्रमदोल्लसद्वपुरधोविस्रंसिपक्षद्वयः</p>
<p>स्वैरालोकगतिक्रमेण परितो भ्रान्त्वा सलीलं मुहुः ।</p>
<p>उत्कण्ठालसकूजितः कलरुतां भूयो रिरंसारस</p>
<p>न्यग्भूतां चटकः प्रियामभिसरत्युद्वेपमानः स्वयम् ॥२०३५॥</p>
<p>सोह्लोकस्य । (सु.र. ११८३)</p>
<p>८. गिरयः</p>
<p>माद्यद्दिग्गजगण्डभित्तिकषणैर्भग्नस्रवच्चन्दनः</p>
<p>पादालक्तमौक्तिकशिलः सिद्धाङ्गनानां गतैः ।</p>
<p>क्रन्दत्कन्दरगह्वरो जलनिधेरास्फालितो वीचिभिः</p>
<p>सेव्योऽयं मलयाचलः किमपि मे चेतः करोत्युत्सुकम् ॥२०३६॥</p>
<p>श्रीहर्षस्य । (ण्न्१.९)</p>
<p>एताः स्थानपरिग्रहेण शिवयोरत्यन्तकान्तश्रियः</p>
<p>प्रालेयाचलमेखलावनभुवः पुष्णन्ति नेत्रोत्सवम् ।</p>
<p>व्यावल्गद्बलवैरिवारणवरप्रत्यग्रदन्ताहति</p>
<p>श्वभ्रप्रस्रवदभ्रसिन्धुसवनप्रस्निग्धदेवद्रुमाः ॥२०३७॥</p>
<p>कस्यचित। (सु.र. १५९३)</p>
<p>छन्नोपान्ता निकुञ्जैस्तरुणशुककुलश्यामलैः कीचकानां</p>
<p>शैलेयप्रस्तराभिः सुभगपरिसराः पीवरीभिः शिलाभिः ।</p>
<p>एते ते रुद्धरेवारयमुखरतया यौवनोद्दामकाम</p>
<p>व्यापारोत्ताललीला चतुरवनचरीबन्धवो विन्ध्यपादाः ॥२०३८॥</p>
<p>योगेश्वरस्य ।</p>
<p>इमास्ता विन्ध्याद्रेः शुकहरितवंशीवनघना</p>
<p>भुवः क्रीडालोलद्विरदरदनाभुग्नतरवः ।</p>
<p>लताकुञ्जे यासामुपनदि रतक्लान्ततरुणी</p>
<p>कपोलस्वेदाम्भःपरिचयनुदो वान्ति मरुतः ॥२०३९॥</p>
<p>तस्यैव । (स.क.आ. ३.९, सु.र. १५८८, दक्षस्य)</p>
<p>करिकवलितमृष्टैः शाखिशाखाग्रपत्रैर्</p>
<p>अरुणसरणयोऽमी सर्वतो भीषयन्ते ।</p>
<p>चलितशबरसेनादत्तगोशृङ्गचण्ड</p>
<p>ध्वनिचकितवराहव्याकुला विन्ध्यपादाः ॥२०४०॥</p>
<p>कमलायुधस्य । (स.क.आ. २.३०, सू.मु. १०३.१४, सु.र. १५८७)</p>
<p>९. अटवी</p>
<p>प्रत्यासन्नसरांसि कोकिलवधूलीलासुहृदिच्छद</p>
<p>च्छायालिप्तककुम्भि कोरकहसद्वीरुन्धि विन्ध्याटवी ।</p>
<p>अन्तर्दत्तमनोजरुञ्जि रुचिरक्ष्मारुंहि भृङ्गाकुलत्</p>
<p>त्वङ्नद्धाम्पि लतागृहाणि दधती कांचिन्मुचं यच्छति ॥२०४१॥</p>
<p>मधोः ।</p>
<p>मिथः क्रीडत्कोडावलिविलसितोत्खाततटिनी</p>
<p>तटी क्षुब्धोद्गर्जद्गजगहनगर्भेयमटवी ।</p>
<p>गुहाभिर्व्याघ्राणां जरदजगरग्राससरुषां</p>
<p>घटत्कारं घोरं प्रतिरववहाभिर्द्रढयति ॥२०४२॥</p>
<p>कस्यचित।</p>
<p>सर्पश्वासमरुत्तरङ्गतरलाः क्वापि क्वचिच्छ्वापद</p>
<p>स्फारोद्गीर्णगिरो निरन्तरतमस्तारुण्यमग्नाः क्वचित।</p>
<p>क्वापि क्रूरकृशानुदुर्मुखकथाशेषीकृतक्ष्मारुहश्</p>
<p>चेतः सम्प्रति कम्पयन्ति परितो गम्भीरभीमा भुवः ॥२०४३॥</p>
<p>जलचन्द्रस्य ।</p>
<p>क्षुण्णक्ष्मारुहवीथयो विदलितग्रावोपलग्रन्थयः</p>
<p>सिंहस्वीकृतमत्तवारणवधूबद्धार्तकोलाहलाः ।</p>
<p>एताः पल्लवयन्ति चेतसि भयं भल्लूकहिक्कारवैर्</p>
<p>आतङ्कात्पतयालुबालहरिणीगर्भाबिला भूमयः ॥२०४४॥</p>
<p>तस्यैव ।</p>
<p>इह महिषविषाणव्यस्तपाषाणपीठ</p>
<p>स्खलनसुलभरोहिद्गर्भिणीभ्रूणहत्याः ।</p>
<p>कुहरविहरमाणप्रौढभल्लूकहिक्का</p>
<p>चयचकितकिरातस्रस्तशस्त्रा वनान्ताः ॥२०४५॥</p>
<p>मुरारेः । (आर्५.२०)</p>
<p>१०. नदी</p>
<p>भान्त्येताः शैवलिन्यो वनमहिषखुरक्षुण्णपाठीनपृष्ठ</p>
<p>ग्रासव्यग्रोद्रवृन्दप्रविरलचरणन्यासमुद्राङ्कपङ्काः ।</p>
<p>निःशङ्कोद्भ्रान्तकङ्कत्रसदुरगवधूसम्भ्रमोत्फालमूर्च्छद्</p>
<p>भेकार्तस्वानदीर्घीकृतरवविरसत्कीचकग्रन्थिरन्ध्राः ॥२०४६॥</p>
<p>कस्यचित।</p>
<p>व्यक्तव्याघ्रपदाङ्कपङ्क्तिनिचितोन्मुद्रार्द्रपङ्कोदरास्</p>
<p>तोयोत्तीर्णनिवृत्तनक्रजठरक्षुण्णस्थलीबालुकाः ।</p>
<p>सान्द्रस्थूलनलोपरोधविषमाः शङ्क्यावताराः पुरः</p>
<p>संत्रासं जनयन्ति कुञ्जसरितः काचाभह्नीलोदकाः ॥२०४७॥</p>
<p>कस्यचित्(सु.र. २८१)</p>
<p>अन्तर्मग्नकरेणवः कलभकव्यारुग्णकन्दाङ्कुरैः</p>
<p>सामोदाः परितः प्रमत्तमहिषश्वासोल्लसद्वीचयः ।</p>
<p>संमोदं जनयन्ति शैलसरितः सुच्छायकच्छस्थली</p>
<p>सीमानो जलसेकशीतलशिलानिद्राणरोहिद्गणाः ॥२०४८॥</p>
<p>जलचन्द्रस्य ।</p>
<p>जलरयदलत्कूलोत्सङ्गाः प्रलम्बिलतागृह</p>
<p>स्तिमितगतिभिर्वेणीबन्धैर्विशृङ्खलवीचयः ।</p>
<p>स्थपुटितशिलासोपानेषु प्रकामतरङ्गिताः</p>
<p>शिखरिसरितो नेत्रानन्दं किरन्ति समन्ततः ॥२०४९॥</p>
<p>तस्यैव ।</p>
<p>वीचीसंक्रमदन्तुराः कलरवैर्वाचालिताः सारसैर्</p>
<p>आनन्दं जनयन्ति पूरगरिमोत्तानीभवद्बालुकाः ।</p>
<p>भ्रान्तागन्तुकराजहंसपरिषत्पादाङ्कमुद्राभृतः</p>
<p>प्रस्थक्ष्मारुहतल्पसुप्तकुरराः स्रोतस्वतीभूमयः ॥२०५०॥</p>
<p>११. विशेषनदी</p>
<p>कूजद्भिर्वनकुक्कुभिर्मदकलं वाचालतीरद्रुमा</p>
<p>बिभ्राणा विकचाब्जकेशररजःपिङ्गास्तरङ्गावलीः ।</p>
<p>स्रोतःक्ष्माविपाण्डुसैकतसुखासीना रसत्सारसा</p>
<p>धन्येयं तमसा नदी हरति मे दृष्टापि मार्गश्रमम् ॥२०५१॥</p>
<p>एते मेकलकन्यकाप्रणयिनः पातालमूलस्पृशः</p>
<p>संत्रासं जनयन्ति विन्ध्यभिदुरा वारां प्रवाहाः पुरः ।</p>
<p>लीलोन्मूलितनर्तितप्रतिहतव्यावर्तितप्रेरित</p>
<p>त्यक्तस्वीकृतनिह्नुतप्रचलितप्रोद्धूततीरद्रुमाः ॥२०५२॥</p>
<p>कस्यापि (सु.र. १६५६)</p>
<p>मज्जन्मातङ्गहस्तच्युतमदमदिरामोदमत्तालिजालं</p>
<p>स्नानैः सिद्धाङ्गनानां कुचयुगविलसत्कुङ्कुमासङ्गपिङ्गम् ।</p>
<p>सायं प्रातर्मुनीनां कुशकुसुमचयच्छन्नतीरस्थलीकं</p>
<p>पायाद्वो नर्मदाम्भः करिकरमकराक्लान्तरंहस्तरङ्गम् ॥२०५३॥</p>
<p>छित्तपस्य ।</p>
<p>इयं सा कालिन्दी कुवलयदलस्निग्धमधुरा</p>
<p>मदान्धव्याकूजतरलजलरङ्कुप्रणयिनी ।</p>
<p>पुरा यस्यास्तीरे सरभससतृष्णं मुरभिदो</p>
<p>गताः प्रायो गोपीनिधुवनविनोदेन दिवसाः ॥२०५४॥</p>
<p>शरणस्य । (पद्या. ३४३, दशरथस्य)</p>
<p>इदं तत्कालिन्दीपुलिनमिह कंसासुरभिदो</p>
<p>यशः शृण्वद्वक्त्रस्खलितकवलं गोकुलमभूत।</p>
<p>भ्रमद्वेणुक्वाणश्रवणमसृणोत्तारमधुर</p>
<p>स्वराभिर्गोपीभिर्दिशि दिशि समुद्घूर्णमनिशम् ॥२०५५॥</p>
<p>केशटस्य । (पद्या. ३४५, मोटकस्य)</p>
<p>१२. तडागः</p>
<p>अविरतमधुपानागारमिन्दिन्दिराणां</p>
<p>अभिसरणनिकुञ्जं राजहंसीकुलस्य ।</p>
<p>प्रविततबहुशालं सद्म पद्मालयाया</p>
<p>वितरति रतिमक्ष्णोरेष लीलातडागः ॥२०५६॥</p>
<p>श्रीमल्लक्ष्मणसेनदेवस्य ।</p>
<p>वीचीसमीरधुतकाञ्चनपुण्डरीक</p>
<p>पर्यस्तकेशरपरागपिशङ्गिताम्भः ।</p>
<p>अच्छोदमैक्षत स देवपुरन्ध्रिपाद</p>
<p>लाक्षारुणीकृतशिलातलतीरलेखम् ॥२०५७॥</p>
<p>रत्नाकरस्य ।</p>
<p>मदतरलमरालप्रेयसीचञ्चकोटि</p>
<p>क्रकचविदलितानि व्यक्तमिन्दीवराणि ।</p>
<p>निविडयति तडागे यत्र लीलावतीनां</p>
<p>कुवलयदलदामश्यामलो दृष्टिपातः ॥२०५८॥</p>
<p>जलचन्द्रस्य ।</p>
<p>लुठद्वीचीमौलिः परिपतति पूर्वं चरणयोर्</p>
<p>अथोरू गृह्णाति स्पृशति जघनाभोगमभितः ।</p>
<p>करौ धत्ते मध्यं कलयति समाश्लिष्यति कुचा</p>
<p>कचानप्यादत्ते प्रिय इव तडागो मृगदृशाम् ॥२०५९॥</p>
<p>गोवर्धनस्य ।</p>
<p>एतन्मानिनि मानसं सुरसरो निर्लूनहेमाम्बुजं</p>
<p>पार्वत्या प्रियपूजनार्थममुतो गङ्गासरिन्निर्गता ।</p>
<p>अस्माच्चित्रशिखण्डिभिश्च परमे पर्वण्युपादीयते</p>
<p>स्नानोत्तीर्णवृषाङ्कभस्मरजसां सङ्गात्पवित्रं पयः ॥२०६०॥</p>
<p>राजशेखरस्य । (बा.रा. १०.३५)</p>
<p>१३. प्रशस्त तडागः</p>
<p>भ्राम्यद्भृङ्गालिदोलाविदलितकुमुदामोदमेदस्विवातोद्</p>
<p>वेल्लत्कल्लोलमालाचलकमलकराकूतहूताध्वनीनाः ।</p>
<p>पाथोनाथोपहासोल्लसितरदाकारविस्फारफेनास्</p>
<p>तेनाख्यन्यन्त दन्तद्युतिविशदयशो हंसनीडास्तडागाः ॥२०६१॥</p>
<p>भट्टनारायणस्य ।</p>
<p>तेनाखानि जलावगाहनरसव्यासक्तपौराङ्गना</p>
<p>पर्यस्यत्कवरीविकीर्णकुसुमस्मेरोर्मिमालं सरः ।</p>
<p>यस्मिन्नच्छतया निधाय नयने मर्त्यैः सकौतूहलं</p>
<p>लक्ष्यन्ते भुजगाधिराजनगरी वामभ्रुवां विभ्रमाः ॥२०६२॥</p>
<p>उमापतिधरस्य । (Sव्१०६.१)</p>
<p>उन्मीलल्लीलनीलोत्पलदलदलनामोदमेदस्विपूर</p>
<p>क्रोडक्रीडद्विजालीगरुदुदितमरुत्स्फालवाचालवीचिः ।</p>
<p>एतेनाखानि शाखानिवहनवहरित्पर्णपूर्णद्रुमाली</p>
<p>व्यालीढोपान्तशान्तव्यथपथिकदृशां दत्तरागस्तडागः ॥२०६३॥</p>
<p>कविपण्डितश्रीहर्षस्य । (ण्च्१२.१०१, सू.मु. १०६.३)</p>
<p>तडागास्ते नानानिलचपलपद्माकरलसद्</p>
<p>रसक्षोदामोदाकुलमधुकरालीकवलिताः ।</p>
<p>कृतास्तोयक्रीडाकुलकुवलयाक्षीकुचतट</p>
<p>त्रुटद्वीचीवेल्लत्कुररकुलकोलाहलजुषः ॥२०६४॥</p>
<p>विश्वेश्वरस्य ।</p>
<p>अथायतनसंनिधौ भगवतो भवानीपतेर्</p>
<p>मनोहरमचीखनद्भुवनभूषणं भूपतिः ।</p>
<p>विगाहनकुतूहलोत्तरलपौरसीमन्तिनी</p>
<p>पयोधरभरत्रुटद्विकटवीचिमुद्रं सरः ॥२०६५॥</p>
<p>वसुकल्पस्य ।</p>
<p>१४. चक्रवाकः</p>
<p>तीरात्तीरमुपैति रौति करुणं चिन्तां समालम्बते</p>
<p>कान्तां ध्यायति निश्चलेन मनसा योगीव युक्तेक्षणः ।</p>
<p>स्वच्चायामवलोक्य कूजति पुनः कान्तेति हृष्टः खगो</p>
<p>धन्यास्ते खलु ये विमुक्तविषयाः कष्टं परं सङ्गिनाम् ॥२०६६॥</p>
<p>कस्यचित।</p>
<p>लीलाम्भोरुहकाननेन विशति ध्वान्तोत्कराशङ्कया</p>
<p>स्वक्रीडोच्छलिताश्च वारिकणिकास्ताराभ्रमात्पश्यति ।</p>
<p>सत्रासं मुहुरीक्षते च चकितो हंसं हिमांशुभ्रमान्</p>
<p>न स्वास्थ्यं भजते दिवापि विरहाशङ्की रथाङ्गाह्वयः ॥२०६७॥</p>
<p>धर्मपालस्य ।</p>
<p>मित्रे क्वापि गते सरोरुहवने बद्धानने क्लाम्यति</p>
<p>क्रन्दत्सु भ्रमरेषु वीक्ष्य दयिताश्लिष्टान्पुरः सारसान।</p>
<p>चक्राह्वाण वियोगिना विसलता नोत्खण्डिता नोज्झिता</p>
<p>वक्त्रे केवलमर्गलेव निहिता जीवस्य निर्गच्छतः ॥२०६८॥</p>
<p>युवसेनस्य ।</p>
<p>एह्यालिङ्ग त्वरयति मनो दुर्बला वासरश्रीर्</p>
<p>आश्लिष्टासि क्षपय रजनीमेकिका चक्रवाकि ।</p>
<p>नान्यासक्तो न खलु कुपितो नानुरागच्युतो वा</p>
<p>दैवाधीनः सपदि भवतीमस्वतन्त्रस्त्यजामि ॥२०६९॥</p>
<p>भानोः ।</p>
<p>भङ्क्त्वा भीतो न भुङ्क्ते कुटिलविसलताकोटिमिन्दोर्वितर्कात्</p>
<p>ताराकारास्तृषार्तो न पिबति पयसां विप्रुषः पत्रसंस्थाः ।</p>
<p>छायाम्भोरुहाणामलिकुलशबलां वेत्ति सन्ध्यामसन्ध्यां</p>
<p>कान्ताविच्छेदभीरुर्दिनमपि रजनीं मन्यते चक्रवाकः ॥२०७०॥</p>
<p>रजकसरस्वत्याः ।</p>
<p>१५. चक्रवाकी</p>
<p>आवेपते भ्रमति सर्पति मोहमेति</p>
<p>कान्तं विलोकयति कूजति दीनदीनम् ।</p>
<p>अस्तं हि भानुमति गच्छति चक्रवाकी</p>
<p>हा जीवितेऽपि मरणं प्रियविप्रयोगः ॥२०७१॥</p>
<p>कस्यचित। (Sव्१९१४)</p>
<p>न कुरु काकुरुतैर्विकलं शुचो</p>
<p>जहिहि पालय बालकुटुम्बकम् ।</p>
<p>सखि रथाङ्गकुटुम्बिनि तद्विधे</p>
<p>व्यतिकरे किमिदं परिभाव्यते ॥२०७२॥</p>
<p>गोसोकस्य ।</p>
<p>पक्षावुत्क्षिपति क्षितौ निपतति क्रोडे नखैरुल्लिखत्य्</p>
<p>उद्बाष्पेण च चक्षुषा सहचरं ध्यात्वा मुहुर्वीक्षते ।</p>
<p>चक्राह्वा दिवसावसानसमये तत्तत्करोत्याकुला</p>
<p>येनालोहितमण्डलोऽपि कृपया यात्येष नास्तं रविः ॥२०७३॥</p>
<p>साहसाङ्कस्य ॥ (Sव्१९२१)</p>
<p>एकेनार्कं हुतवहशिखापाटलेनास्तसंस्थं</p>
<p>पश्यत्यक्ष्णा सजललुलितेनापरेण स्वकान्तम् ।</p>
<p>अह्नश्छेदे दयितविरहा शङ्किनी चक्रवाकी</p>
<p>द्वौ संकीर्णौ रचयति रसौ नर्तकीव प्रगल्भा ॥२०७४॥</p>
<p>मधोः । (स.क.आ. ५.४९५; द.रू. उन्देर्४.३४)</p>
<p>सूर्ये चास्तमुपागते कमलिनीपण्डे च निद्रालसे</p>
<p>चक्री कान्तवियोगदुःसहशिखिज्वालावलीताडिता ।</p>
<p>प्रत्युत्कूजति मूर्च्छति श्वसिति च व्याघूर्णने ताम्यति</p>
<p>भ्राम्यत्युद्वमति क्षमामिव निजप्राणान्मुहुर्निन्दति ॥२०७५॥</p>
<p>१६. दिशः</p>
<p>अमरयुवतिगीतोद्ग्रीवसारङ्गशृङ्गो</p>
<p>ल्लिखितशशिसुधाम्भःशाद्वलारामरम्याम् ।</p>
<p>सुरपतिगजगण्डस्रंसिदानाम्बुधारा</p>
<p>प्रसवसुरभिमाशां वासवीयां नमामि ॥२०७६॥</p>
<p>उमापतिधरस्य ।</p>
<p>सेयं मेकलमेखलानिलदलद्वीचीनदन्नर्मदा</p>
<p>केषां नाम न लोचनश्रवणयोर्दिग्दक्षिणा प्रीणनम् ।</p>
<p>काञ्चीपत्तनकामिनीनयनयोरावर्जिता विभ्रमैर्</p>
<p>अध्वन्याः क इवापरे मुनिरतोऽगस्त्योऽपि नावर्तते ॥२०७७॥</p>
<p>आचार्यगोपीकस्य ।</p>
<p>वेलाशैलशयालुमांसलशिलाशालूकमज्जत्पयो</p>
<p>वाहव्यूहवराहविभ्रमवती प्रीणाति दिग्वारुणी ।</p>
<p>अस्यां कुड्मलयन्करान्परिहरन्नाशास्त्यजन्पद्मिनीर्</p>
<p>विभ्रत्काञ्चनरागमम्बरमणिः सर्वात्मना लीयते ॥२०७८॥</p>
<p>तस्यैव ।</p>
<p>अस्तु स्वस्त्ययनाय दिग्धनपते कैलासशैलाश्रय</p>
<p>श्रीकण्ठाभरणेन्दुविभ्रमदिवानक्तंभ्रमत्कौमुदी ।</p>
<p>यत्रालं नलकूबराभिसरणारम्भाय रम्भास्फुरत्</p>
<p>पाण्डिम्नैव तनोस्तनोति विरहव्यग्रापि वेशग्रहम् ॥२०७९॥</p>
<p>जयदेवस्य ।</p>
<p>प्राचीमभ्रेभकुम्भस्तनकलसलसन्मौलिकामिन्द्रपद्मीं</p>
<p>श्रीखण्डक्षोदलेखा दरखचितमुखीं काककान्तामवाचीम् ।</p>
<p>सन्ध्यासिन्दूरमुग्धामुदकपरिवृढप्रेयसीं च प्रतीचीं</p>
<p>वन्दे यक्षेन्द्रजायां तरलसुरसरित्तारहारामुदीचीम् ॥२०८०॥</p>
<p>जलचन्द्रस्य ।</p>
<p>१७. देशः</p>
<p>पर्णं नागरखण्डमार्द्रसुभगं पूगीफलं फालयः</p>
<p>कर्पूरस्य च यत्र कोऽपि चतुरस्ताम्बूलयोगक्रमः ।</p>
<p>देशः केरल एष केलिसदनं देवस्य शृङ्गारिणस्</p>
<p>तं दृष्ट्वा कुरु कोमलाङ्गि सफले द्राघीयसी लोचने ॥२०८१॥</p>
<p>राजशेखरस्य । (बा.रा. १०.६७)</p>
<p>वाक्सत्त्वाङ्गसमुद्भवैरभिनयैर्नित्यं रसोल्लासतो</p>
<p>वामाङ्ग्यः प्रणयन्ति यत्र मदनक्रीडामहानाटकम् ।</p>
<p>अत्रान्ध्रास्तव दक्षिणेन त इमे गोदावरीस्रोतसां</p>
<p>सप्तानामपि वार्निधिप्रणयिनां द्वीपान्तराणि श्रिताः ॥२०८२॥</p>
<p>तस्यैव । (बा.रा. १०.७०)</p>
<p>यत्क्षेमं त्रिदिवाय वर्त्म निगमस्याङ्गं च यत्सप्तमं</p>
<p>स्वादिष्ठं च यदैक्षवादपि रसाच्चक्षुश्च यद्वाङ्मयम् ।</p>
<p>तद्यस्मिन्मधुरं प्रसादि रसवत्कान्तं च काव्यामृतं</p>
<p>सोऽयं सुभ्रु पुरोविदर्भविषयः सारस्वतीजन्मभूः ॥२०८३॥</p>
<p>तस्यैव । (बा.रा. १०.७४)</p>
<p>एतन्मालवमण्डलं विजयते सौजन्यरत्नाङ्कुरैः</p>
<p>संपद्विभ्रमधामभिः किमपरं शृङ्गारसारैर्जनैः ।</p>
<p>यत्रारुह्य विचित्रचित्रवलभीर्लीलाशिलासद्मनां</p>
<p>नीयन्ते जलदोदयेषु दिवसाः कान्तासखैः कामिभिः ॥२०८४॥</p>
<p>तस्यैव । (बा.रा. १०.८४)</p>
<p>क्रीडत्किन्नरकामिनीविहसितज्योत्स्नावलक्षीकृताः</p>
<p>कस्तूरीमददुर्दिनार्द्रसुरभीः प्राग्ज्योतिषीया भुवः ।</p>
<p>नीहारस्थलसंचरिष्णुचमरीलाङ्गूलसंमार्जनी</p>
<p>हेलोन्मृष्टमेरुपुष्परजसो द्रष्टुं समीहामहे ॥२०८५॥</p>
<p>वसुकल्पस्य ।</p>
<p>१८. वीरः</p>
<p>याते कार्मुकविद्यया परिभवं सार्धं गणानां गणैः</p>
<p>षड्वक्त्रे समयं विलङ्घ्य जयिनीमुद्दिश्य शक्तिं स्थिते ।</p>
<p>हस्तोदस्तपरश्वधः स्वशपथैर्यः स्तम्भितः शम्भुना</p>
<p>विश्वे पश्यत कौतुकं भृगुपतेस्तस्यैव रामोऽङ्कुशः ॥२०८६॥</p>
<p>शिह्लणस्य ।</p>
<p>धात्रीमेकातपत्रां समिति कृतवता चण्डदोर्दण्डदर्पाद्</p>
<p>आस्थाने पादनम्रप्रतिभटमुकुटादर्शबिम्बोदरेषु ।</p>
<p>उत्क्षिप्तच्छत्रचिह्नं प्रतिफलितमपि स्वं वपुर्वीक्ष्य किंचित्</p>
<p>सासूयं येन दृष्टाः क्षितितलविलसन्मौलयो भूमिपालाः ॥२०८७॥</p>
<p>जयदेवस्य ।</p>
<p>साधु म्लेच्छनरेन्द्र साधु भवतो मातैव वीरप्रसूर्</p>
<p>नीचेनापि भवद्विधेन वसुधा सुक्षत्रिया वर्तते ।</p>
<p>देवे कुप्यति यस्य वैरिपरिषन्माराङ्कमल्ले पुरः</p>
<p>शस्त्रं शास्त्रमिति स्फुरन्ति रसनापत्रान्तराले गिरः ॥२०८८॥</p>
<p>उमापतिधरस्य ।</p>
<p>आ लङ्कानाथनारीस्तनतरलपयोवीचिमुद्रात्समुद्राद्</p>
<p>आ स्वर्गङ्गातरङ्गावलिविरलशिलादुस्तरादुत्तराद्रेः ।</p>
<p>आ प्राक्शैलासुरस्त्रीसुरतगतिविदो मग्नभास्वन्मृगाङ्काद्</p>
<p>आ च प्राचेतसाब्धेर्भवतु मम पुरः कोऽपि यद्यस्ति वीरः ॥२०८९॥</p>
<p>तस्यैव ।</p>
<p>इह विजयिनि वंशे कीर्तिधाराकलाप</p>
<p>स्नपितसकललोकः श्रीयशोविग्रहोऽभूत।</p>
<p>जलघट इव युद्धोत्तालभूपालदर्प</p>
<p>ज्वलनशमनलीलाकोविदः कोऽपि वीरः ॥२०९०॥</p>
<p>विश्वेश्वरस्य ।</p>
<p>१९. धनुर्भङ्गः</p>
<p>रामे रुद्रशरासनं तुलयति स्मित्वा स्थितं पार्थिवैः</p>
<p>शिञ्जासञ्जनतत्परे च हसितं दत्त्वा मिथस्तालिकाः ।</p>
<p>आरोप्य प्रचलाङ्गुलीकिसलये म्लानं गुणास्फालने</p>
<p>स्फाराकर्षणभग्नपर्वणि पुनः सिंहासने मूर्च्छितम् ॥२०९१॥</p>
<p>राजशेखरस्य । (सु.र. १५५०)</p>
<p>रुन्धन्नष्टविधेः श्रुतीर्मुखरयन्नष्टौ क्रीडयन्</p>
<p>मूर्तीरष्ट महेश्वरस्य दलयन्नष्टौ कुलक्ष्माभृतः ।</p>
<p>तान्यक्ष्णा वधिराणि पन्नगकुलान्यष्टौ च सम्पादयन्न्</p>
<p>उन्मीलत्ययमार्यदोर्बलचलत्कोदण्डकोलाहलः ॥२०९२॥</p>
<p>मुरारेः । (आर्३.५४)</p>
<p>दोर्दण्डाञ्चितचन्द्रशेखरधनुर्दण्डावभङ्गोद्यतष्</p>
<p>टङ्कारध्वनिरार्यबालचरितप्रस्तावनाडिण्डिमः ।</p>
<p>द्राक्पर्यस्तकपालसंपुटमिलद्ब्रह्माण्डभाण्डोदर</p>
<p>भ्राम्यत्पिण्डितचण्डिमा कथमहो नाद्यापि विश्राम्यति ॥२०९३॥</p>
<p>भवभूतेः । (ंच्१.५४, द.रू.. ४.७९, सा.द.. ३.२२७, सू.मु. ९५.३)</p>
<p>यद्वज्रान्तःकठोरं त्रिपुरविघटनाख्यातवीर्यं</p>
<p>च्छिन्दद्दर्पं भुजानां दशमुखजयिनः कार्तवीर्यार्जुनस्य ।</p>
<p>जीवाकृष्टेरिवातैर्मृडमृडनिनदैरिष्टदेवं स्मरत्तद्</p>
<p>रामेणोदारधाम्ना धनुरमितबलं भग्नमर्धेन्दुमौलेः ॥२०९४॥</p>
<p>सरसीरुहस्य ।</p>
<p>उत्क्षिप्तं सह कौशिकस्य पुलकैः साकं मुखैर्नामितं</p>
<p>भूपानां जनकस्य संशयधिया सार्धं समास्फालितम् ।</p>
<p>वैदेहीमनसा समं च सहसा कृष्टं ततो भार्गव</p>
<p>प्रौढाहंकृतिकन्दलेन च समं भग्नं तदैशं धनुः ॥२०९५॥</p>
<p>गदाधरनाथस्य ।</p>
<p>२०. हनूमदादिशौर्यं</p>
<p>वक्तीति वानरबलानि हसन्हनूमान्</p>
<p>मद्रोमवल्लिषु दृढं कुरु तवावलम्बम् ।</p>
<p>येनैव सागरमहं लघु लङ्घयामि</p>
<p>किं सेतुना समरकर्मणि वो नयामि ॥२०९६॥</p>
<p>राजशेखरस्य । (बा.रा. ७.२७)</p>
<p>नीलेन सैन्यपतिना प्रभुताडनान्ते</p>
<p>मुक्तस्तथा किलकिलाध्वनिरेष रौद्रः ।</p>
<p>स्रष्टापि वाञ्छति सरोजभवः श्रवांसि</p>
<p>शङ्के यथा करयुगेन मुधा पिधातुम् ॥२०९७॥</p>
<p>तस्यैव । (बा.रा. ७.२१)</p>
<p>कियानेष क्षाराम्बुधिरयममुष्याम्बुनिवहो</p>
<p>न कुम्भेनाप्यस्यात्मजकरपुटेनैव तुलितः ।</p>
<p>भवद्भिः सप्तैते ननु कपिचमूचक्रपतयः</p>
<p>सहेलं पीयन्तां चुलुकचुलुकैरम्बुनिधयः ॥२०९८॥</p>
<p>गोसोकस्य ।</p>
<p>भुजस्तम्भैरेभिः परिघगुरुभिर्लुण्ठनहठाद्</p>
<p>यशांसि स्वच्छन्दं रणविपणिपण्यानि कपयः ।</p>
<p>असाध्यं स्यादेतद्यदि च तदमीषामकृपणाः</p>
<p>क्रये सन्त्येवामी लिखितपठितामूल्यमसवः ॥२०९९॥</p>
<p>तस्यैव ।</p>
<p>मूर्ध्ना जाम्बवतोऽभिवाद्य चरणावापृच्छ्य सेनापतीन्</p>
<p>आश्वास्याश्रुमुखान्मुहुः प्रियसखान्प्रेष्यान्समादिश्य च ।</p>
<p>आरम्भं जगृहे महेन्द्रशिखरादम्भोनिधेर्लङ्घने</p>
<p>रंहस्वी रघुनाथपादरजसामुच्चैः स्मरन्मारुतिः ॥२१००॥</p>
<p>अभिनन्दस्य ।</p>
<p>२१. रावणः</p>
<p>दोर्दण्डास्त इमे त्रिलोचनगिरेरुत्तम्भसम्भावितास्</p>
<p>तान्येतानि दशाननानि दशभिर्दिग्भिर्यदाज्ञा कृता ।</p>
<p>यस्याद्यापि स एव वीर्यमहिमा तस्मिन्नरस्तापसः</p>
<p>शोच्यः सोऽपि रिपुः स चैव कुपितस्तस्यापि दूतः कपिः ॥२१०१॥</p>
<p>कस्यचित।</p>
<p>धन्यः श्रीदशकन्धरः परमयं रक्षोगणग्रामणीर्</p>
<p>एका सा निकषा परं तनयसूर्यस्याः सुतो रावणः ।</p>
<p>द्वारे निर्जरशेखरार्चितपदद्वन्द्वश्चिरं वृत्रहा</p>
<p>यस्यास्थानविलम्बकारणकथाताम्यन्मनास्तिष्ठति ॥२१०२॥</p>
<p>कस्यचित।</p>
<p>रुद्रादेस्तुलनं स्वकण्ठविपिनच्छेदो हरेर्वासनं</p>
<p>कारावेश्मनि पुष्करस्य चजयो यस्येदृशाः केलयः ।</p>
<p>सोऽहं दुर्दमबाहुदण्डसचिवो लङ्केश्वरस्तस्य मे</p>
<p>का श्लाघा घुणजर्जरेण धनुषा कृष्टेन भग्नेन वा ॥२१०३॥</p>
<p>कस्यचित। (सु.र. १५४८, बा.रा. १.५१)</p>
<p>भग्नं भग्नमुमापतेरजगवं बाली क्षतश्च क्षतस्</p>
<p>तालाः सप्त हता हताश्च जलधिर्बद्धश्च बद्धश्च सः ।</p>
<p>आः किं तेन सशैलसागरधराधारोरगेन्द्रास्पदं</p>
<p>साद्रिं रुद्रमुदस्यतो निजभुजाञ्जानात्ययं रावणः ॥२१०४॥</p>
<p>कस्यचित।</p>
<p>न्यक्कारो ह्ययमेव मे यदरयस्तत्राप्यसौ तापसः</p>
<p>सोऽप्यत्रैव निहन्ति राक्षसभटान्जीवत्यहो रावणः ।</p>
<p>धिक्धिक्शक्रजितं प्रबोधितवता किं कुम्भकर्णेन वा</p>
<p>स्वर्गग्रामटिकाविलुण्ठनवृथोच्छूनैः किमेभिर्भुजैः ॥२१०५॥</p>
<p>कस्यचित। (ध्वन्यालोकः ३.१६, सा.द. उन्देर्१.२, बा.रा.शेष ३.११)</p>
<p>२२. रावणशिरश्छेदः</p>
<p>कण्ठच्छेदविशीर्यमाणरुधिरप्राग्भारभग्नद्युतेर्</p>
<p>येन स्मेरमुखेन होमशिखिनः संधुक्षणाकाङ्क्षिणा ।</p>
<p>भ्रूभङ्गः शितिकण्ठकण्ठफणिने फूत्कारहेतोः कृतः</p>
<p>शौटीर्यव्रततुष्टधूर्जटिरसौ किं वर्ण्यते रावणः ॥२१०६॥</p>
<p>कस्यचित।</p>
<p>स्वसत्त्वस्योद्रेकादपि दश शिरांसि स्वयमयं</p>
<p>सकृच्छित्त्वा छित्त्वा भुजपरिघमृष्ठासृगभितः ।</p>
<p>मुखानां स्मेराक्ष्णां सरभसविकाशादुदयिनां</p>
<p>किमद्राक्षील्लक्ष्मीं पतितपतितानां निपतताम् ॥२१०७॥</p>
<p>कस्य्चचित।</p>
<p>निस्त्रिंशप्रतिबिम्बितेऽपि यदुरःकम्पो न वीरव्रत</p>
<p>प्रौढिः सेति न चन्द्रहासमधुनोत्कण्टच्छिदा पर्वणि ।</p>
<p>जूहुषुः स्वशिरांसि शङ्करपुरोहाकारवैरेण यः</p>
<p>स्वाहाकारमुदाहरन्न स दशग्रीवो गिरां गोचरः ॥२१०८॥</p>
<p>कस्यचित।</p>
<p>श्रीकण्ठस्य पुरः परस्परबलाधिक्षेपकक्षावतां</p>
<p>बाहूनां दशकद्वयं दशशिरश्छेदे विवादाकुलम् ।</p>
<p>प्रत्येकं शमयत्यसावभिमतव्याक्षेपसापत्रपश्</p>
<p>छिन्धि त्वं जुहुधि त्वमित्युपदिशन्नेकः परं रावणः ॥२१०९॥</p>
<p>कस्यचित।</p>
<p>लूने पञ्च ततश्चतुष्टयमिति स्रक्संनिवेशैः शिरः</p>
<p>पद्मैरन्यतमावलोकनमितैरुच्छोणितैरर्चितः ।</p>
<p>हस्तस्पर्शवशेन मूर्ध्नि दशमं मूर्धानमध्यासयन्</p>
<p>शम्भोरुद्धतसाहसैकरसिकः कैर्न स्तुतो रावणः ॥२११०॥</p>
<p>२३. दूतः</p>
<p>एकस्मिन्नवपातितेऽपि शिरसि क्रोधोपशान्तिः कुतः</p>
<p>किंतु स्वानुनयाय मूर्धनिधनं दृष्टं न यत्रारिणा ।</p>
<p>त्वत्तो मूर्धबहुत्वतः फलमिदं सम्यङ्मया लभ्यते</p>
<p>छिन्नं छिन्नमवेक्ष्य राक्षसपते स्वं दुर्नयं ज्ञास्यसि ॥२१११॥</p>
<p>कस्यचित।</p>
<p>अज्ञानाद्यदि वाधिपत्यरभसादस्मत्परोक्षं हृता</p>
<p>सीतेयं प्रविमुच्यतां शठ मरुत्पुत्रस्य हस्तेऽधुना ।</p>
<p>नो चेल्लक्ष्मणमुक्तमार्गणगणच्छेदोच्छलच्छोणित</p>
<p>च्छत्रच्छन्नदिगन्तमन्तकपुरं पुत्रैर्वृतो यास्यसि ॥२११२॥</p>
<p>कस्यचित।</p>
<p>रेवाम्भोगर्भमज्जद्विविधवरवधूहस्तयन्त्रोत्थिताभिः</p>
<p>क्रीडन्स्वच्छन्दमद्भिः स्मरसि यदकरोदर्जुनः कार्तवीर्यः ।</p>
<p>तद्दोष्णां यच्च रामो रणभुवि विदधे वेगवल्गत्कुठारः</p>
<p>प्रायः पौलस्त्य सा ते श्रवणपरिगता किं न वार्तेति विद्मः ॥२११३॥</p>
<p>कस्यचित। (बा.रा. २.३८, राजशेखरस्य)</p>
<p>कुले पौलस्त्यानां न निजममलं जन्म कलितं</p>
<p>बहोः कालान्नालोचितमतुलमुच्चैः स्वमयशः ।</p>
<p>प्रसूनं पुष्पेषोः शरमसहता किं च भवता</p>
<p>स पत्री सौमित्रेरशनिसहधर्मा न गणितः ॥२११४॥</p>
<p>गोसोकस्य ।</p>
<p>शिरोभिर्मा देवीः शिव इव न ते दास्यति पुनर्</p>
<p>दृशं दद्याः सेतावधिजलधि कैलाससुभटः ।</p>
<p>हितं तद्ब्रूमस्त्वां मम जनकदोर्दण्डविजय</p>
<p>स्फुरत्कीर्तिस्तम्भ त्यज कमलबन्धोः कुलवधूम् ॥२११५॥</p>
<p>गदाधरनाथस्य ।</p>
<p>२४. संवादानुवादः</p>
<p>द्यामालोकयतां कलाः कलयतां छायाः समाचिन्वतां</p>
<p>क्लेशः केवलमङ्गुलीर्दलयतां मौहूर्तिकानामयम् ।</p>
<p>धन्या सा रजनी तदेव सुदिनं धन्यः स एव क्षणो</p>
<p>यत्राझातचरश्चिरान्नयनयोः सीमानमेति प्रियः ॥२११६॥</p>
<p>वसुधरस्य । (सु.र. १६४९)</p>
<p>तेषां त्वं निधिरागसामसहना मानोन्नता साप्यतो</p>
<p>गन्तव्यं भवता न तद्गृहमिति त्वं वार्यसे यासि चेत।</p>
<p>गाढं मेखलया बलान्नियमितः कर्णोत्पलेनाहतः</p>
<p>क्षिप्तः पादतले तदेकशरणो मन्ये चिरं स्थास्यसि ॥२११७॥</p>
<p>छित्तिपस्य । (शा.प. १६५०)</p>
<p>जाने सासहना तथाहमसकृन्मय्यङ्गणस्थे पुनस्</p>
<p>तस्याः संभविता स साध्वसरसः कोऽपि प्रकोपापहः ।</p>
<p>येनोद्यत्पुलकप्रकम्पविकलैरङ्गैः क्व कर्णोत्पलं</p>
<p>कुत्रात्मा क्व च मेखलेति गलितः प्रायः स मानग्रहः ॥२११८॥</p>
<p>वसुन्धरस्य । (सु.र. १६५१)</p>
<p>अन्या साधिगता त्वया क्व युवती यस्याः स मानग्रहो</p>
<p>याते लोचनगोचरं प्रियतमे संप्रत्यपक्रामति ।</p>
<p>अस्माकं पुनरुग्रपूरुषशताश्लेषप्रगल्भात्मनां</p>
<p>एतादृश्यनभिज्ञपूरुषपरिष्वङ्गे कुतः साध्वसम् ॥२११९॥</p>
<p>छित्तिपस्य ।</p>
<p>अस्माभिः कलितं पुरा न भवती भुक्ता नृभिः कैरपि</p>
<p>प्रौढा मानवशालिनीति चलितं चेतः सकामं त्वयि ।</p>
<p>धिक्त्वां संप्रति सद्भुजङ्गजनतासंश्लेषमातन्वती</p>
<p>गम्या सर्वजनस्य वारवनितेवोत्क्षेपणीयासि नः ॥२१२०॥</p>
<p>वसुन्धरस्य ।</p>
<p>२५. कविः</p>
<p>त्रैलोक्यमुदरे विष्णोस्तादृगेव व्यवस्थितम् ।</p>
<p>तादृगन्यादृगप्यस्ति हृदये तु महाकवेः ॥२१२१॥</p>
<p>वसुकल्पस्य ।</p>
<p>यन्नेत्रैस्त्रिभिरीक्षते न गिरिशो नाष्टाभिरप्यब्जभूः</p>
<p>सक्न्दो द्वादशभिस्तथा न मघवा चक्षुःसहस्रेण यत।</p>
<p>संभूयापि जगत्त्रयस्य नयनैर्द्रष्टुं न यत्पार्यते</p>
<p>प्रत्याहृत्य दृशौ समाहितधियः पश्यन्ति तत्पण्डिताः ॥२१२२॥</p>
<p>शालिकनाथस्य । (सु.र. १२४९)</p>
<p>उदन्वच्छिन्ना भूः स च निधिरपां योजनशतं</p>
<p>सदा पान्थः पूषा गगनपरिमाणं कलयति ।</p>
<p>इति प्रायो भावाः स्फुरदवधिमुद्रामुकुलिताः</p>
<p>सतां प्रज्ञोन्मेषः पुनरयमसीमा विजयते ॥२१२३॥</p>
<p>राजशेखरस्य । (बा.रा. १.८, Sव्३२२, सा.द. उन्देर्७.४, सु.र. १२२३)</p>
<p>निधानं विद्यानां कुलगृहमपारस्य यशसः</p>
<p>कला सम्पद्रत्नव्रततिविटपानां सुरतरुः ।</p>
<p>शुचि क्षौणीन्द्राणां सुचरितकथादर्पणतलं</p>
<p>प्रकृत्या गम्भीरः कविरिति हि शब्दो विजयते ॥२१२४॥</p>
<p>कस्यचित।</p>
<p>॥२१२५॥ नास्त्यत्र श्लोकः ।</p>
<p>२६. नानाकवयः</p>
<p>बाणः सृष्टिमपूर्ववस्तुविषयामेकोऽत्र निर्व्यूढवान्</p>
<p>निष्णातः कविकुञ्जरेन्द्रचरिते मार्गे गिरां वा गुरुः ।</p>
<p>वेधा विन्ध्यपुलिन्दपामरवधूभूगोलझञ्झानिल</p>
<p>प्रायेऽर्थे वचनानि पल्लवयितुं जानाति योगेश्वरः ॥२१२६॥</p>
<p>भवानन्दस्य । (सु.र. १६९९)</p>
<p>अस्तंगतभारविरवि कालवशात्कालिदासविधुविधुरम् ।</p>
<p>निर्वाणबाणदीपं जगदिदमद्योति रत्नेन ॥२१२७॥</p>
<p>भोजदेवस्य । (सु.र. १७०६)</p>
<p>बाणः प्राणिति केशटः स्फुटमसौ जागर्ति योगेश्वरः</p>
<p>प्रत्युज्जीवति राजशेखरगिरां सौरभ्यमुन्मीलति ।</p>
<p>येनायं कलिकालपुष्पधनुषो देवस्य शिक्षावशाद्</p>
<p>आकल्पं वसुकल्प एव वचसि प्रागल्भ्यमभ्यस्यति ॥२१२८॥</p>
<p>वसुकल्पस्य ।</p>
<p>उन्नीतो भवभूतिना प्रतिदिनं बाणे गते यः पुरा</p>
<p>यश्चीर्णः कमलायुधेन सुचिरं येनागमत्केशटः ।</p>
<p>यः श्रीवाक्पतिराजपादरजसां संपर्कपूतश्चिरं</p>
<p>दिष्ट्या श्लाघ्यगुणस्य कस्यचिदसौ मार्गः समुन्मीलति ॥२१२९॥</p>
<p>अभिनन्दस्य । (सु.र. १७३३)</p>
<p>सुबन्धौ भक्तिर्नः क इह रघुकारे न रमते</p>
<p>धृतिर्दाक्षीपुत्रे हरति हरिचन्द्रोऽपि हृदयम् ।</p>
<p>विशुद्धोक्तिः शूरः प्रकृतिमधुरा भावविगिरस्</p>
<p>तथाप्यन्तर्मोदं कमपि भवभूतिर्वितनुते ॥२१३०॥</p>
<p>कस्यचित। (सु.र. १६९८)</p>
<p>२७. प्रत्येककविः</p>
<p>विकचकुमुदक्रीडक्रीडन्मधुव्रतझाङ्कृतीर्</p>
<p>मदकलकुहूकण्ठोत्कण्ठाविपञ्चितपञ्चमाम् ।</p>
<p>अभिनववधूप्रेमालापादपि श्रुतिसंमदं</p>
<p>विदधति कवेर्दङ्कस्यैताः सुधामधुरा गिरः ॥२१३१॥</p>
<p>दङ्कस्य ।</p>
<p>प्रयोगव्युत्पत्तौ प्रतिपदविशेषार्थकथने</p>
<p>प्रसत्तौ गाम्भीर्ये रसवति च काव्यार्थरचने ।</p>
<p>अगम्यायामन्यैर्दिशि परिणतैरर्थवचसोर्</p>
<p>मतं चेदस्माकं कविरमरसिंहो विजयते ॥२१३२॥</p>
<p>शालिकनाथस्य । (सु.र. १७२४)</p>
<p>पातु कर्णरसायनं रचयितुं वाचः सतां संमता</p>
<p>व्युत्पत्तिं परमामवाप्तुमवधिं लब्धुं रसस्रोतसः ।</p>
<p>भोक्तुं स्वादु फलं च जीविततरोर्यद्यस्ति ते कौतुकं</p>
<p>तद्भ्रातः शृणु राजशेखरकवेः सूक्तीः सुधास्यन्दनीः ॥२१३३॥</p>
<p>शङ्करवर्मणः । (बा.रा. १.१७, वि.शा.भ. १.१७, सु.र. १७००)</p>
<p>धिग्धिक्तान्समयान्परिश्रमरुजो वक्तुं गिरो नीरसा</p>
<p>यत्रामूर्निपतन्ति वल्लणगुणोत्खातामृतप्रीतयः ।</p>
<p>रोम्णां नृत्यभुवो विलोचनपयःपूराब्धिचन्द्रोदयाः</p>
<p>साहित्यप्रतिगण्डगर्वगलनं ग्लानिक्रियाहेतवः ॥२१३४॥</p>
<p>वल्लणस्य । (सु.र. १७०३)</p>
<p>देवीं वाचमुपासते हि बहवः सारं तु सारस्वतं</p>
<p>जानीते नितरामसौ गुरुकुलक्लिष्टो मुरारिः कविः ।</p>
<p>आब्धर्लङ्घित एव वानरभटैः किं त्वस्य गम्भीर्ताम्</p>
<p>आपातालनिमग्नपीवरतनुर्जानाति मन्थाचलः ॥२१३५॥</p>
<p>मुरारेः । (Kउवल्, प्. ५८; सु.र. १७०१)</p>
<p>२८. मनस्विकविः</p>
<p>विन्यस्ता विकचप्रसूनघटनाचार्येण कण्ठोचिता</p>
<p>मालेयं भुजगभ्रमेण भवता जन्मान्ध किं धूयते ।</p>
<p>एतस्याः क्षतिरस्तु नाम कियती संवीतहासोद्गमास्</p>
<p>त्वामन्योन्यकरार्पणप्रणयिनः पश्यन्ति विश्वे जनाः ॥२१३६॥</p>
<p>जलचन्द्रस्य ।</p>
<p>अवधेहि क्षणमेहि भ्रातर्भावज्ञ भावय गिरं नः ।</p>
<p>चरमे चकास्ति चेतसि मूकस्वप्नोपमो भावः ॥२१३७॥</p>
<p>गोसोकस्य ।</p>
<p>स्तम्भावधेहि निमिषं पठामि सूक्तीः स्वचित्तनिर्वृत्तये ।</p>
<p>मा बुध्यस्व न तावद्वागुल्काभिः कदर्थयसि ॥२१३८॥</p>
<p>वल्लणस्य ।</p>
<p>श्रीमद्भिर्द्रविणव्ययव्यतिकरक्लेशादवज्ञायसे</p>
<p>द्वेषान्भःपरिपूर्णकर्णकुहरैर्नाकर्ण्यसे सूरिभिः ।</p>
<p>इत्थं व्यर्थितवाञ्छितेषु हि मुधैवास्मासु किं खिद्यसे</p>
<p>मातः काव्यसुधे कथं क्व भवतीमुन्मुद्रयामो वयम् ॥२१३९॥</p>
<p>तस्यैव ।</p>
<p>अर्वाचीनवचः प्रपञ्चसुखिनां दुःशिक्षितानां पुरो</p>
<p>गम्भीरं कविपुङ्गवस्य किमहो सर्वस्वमुद्धाट्यते ।</p>
<p>व्यर्थं कर्दमगन्धगौरवहृतग्रामीणगोष्ठीमुखे</p>
<p>कोऽयं नाम सचेतनोऽस्ति य इह प्रस्तौति कस्तूरिकाम् ॥२१४०॥</p>
<p>तस्यैव ।</p>
<p>२९. कविदानं</p>
<p>निष्पन्ने सति चन्द्रचूडचरिते तत्तन्नृपप्रक्रिया</p>
<p>जातैः सार्धमरातिराजकशिरोरत्नाञ्जलीनां त्रयम् ।</p>
<p>सप्तस्वर्णशतानि विंशतिशतीरूप्यस्य लक्षत्रयं</p>
<p>ग्रामाणां शतमन्तरङ्गकवये चाणक्यचन्द्रो ददौ ॥२१४१॥</p>
<p>उमापतिधरस्य ।</p>
<p>दन्तिव्यूहं कनककलितं चामरे हेमदण्डं</p>
<p>यो गौडेन्द्रादलभत कविक्ष्माभृतां चक्रवर्ती ।</p>
<p>ख्यातो यश्च श्रुतिधरतया विक्रमादित्यगोष्ठी</p>
<p>विद्याभर्तुः खलु वररुचेराससाद प्रतिष्ठाम् ॥२१४२॥</p>
<p>धोयीकस्य ।</p>
<p>कनककुन्डलमण्डितभाषिणे</p>
<p>शकरिपुर्विषयान्दश विद्विषः ।</p>
<p>मगधकेकयकेरलकोशलान्</p>
<p>करिशतं च मदालसलोचनम् ॥२१४३॥</p>
<p>अमरोः ।</p>
<p>अमुष्मै चौराय प्रतिनिहतमृत्युप्रतिभिये</p>
<p>प्रभुः प्रीतः प्रादादुपरितनपादद्वयकृते ।</p>
<p>सुवर्णानां कोटीर्दश दशनकोटिक्षतगिरीन्</p>
<p>गजेन्द्रानप्यष्टौ मदमुदितकूजन्मधुलिहः ॥२१४४॥</p>
<p>तस्यैव ।</p>
<p>श्लोकोऽयं हरिषाभिधानकविना देवस्य तस्याग्रतो</p>
<p>यावद्यावदुदीरितः शकवधूवैधव्यदीक्षागुरोः ।</p>
<p>तावत्तावदुपोढसान्द्रपुलकस्तस्मै स देवो ददौ</p>
<p>लक्षं लक्षमखण्डितं मधुकरव्यालोलगण्डं गजम् ॥२१४५॥</p>
<p>तस्यैव ।</p>
<p>३०. गुणिगर्वः</p>
<p>षट्तर्कानपि शब्दशासनमपि स्थानैः स्थितं पञ्चभिर्</p>
<p>मीमांसाद्वयमप्यनन्यसदृशीं साहित्यविद्यामपि ।</p>
<p>विद्मः किं च महाविकल्पबहलज्वालावलीतापितेष्व्</p>
<p>आस्माकेषु न जल्पवह्निषु पुनः कैः कैः पतङ्गायितम् ॥२१४६॥</p>
<p>तपस्विनः ।</p>
<p>तावत्तार्किकचक्रवर्तिपदवी तावत्कवीनां गिरस्</p>
<p>तावच्चाप्रतिमल्लतामदभरः साहित्यपाण्डित्ययोः ।</p>
<p>यावन्न प्रतिपर्वनिर्भरसुधानिर्वाजबीजं क्षणाद्</p>
<p>वाग्वल्ल्यो विलसन्ति कर्णकुहरे श्रीदेवबोधेरिताः ॥२१४७॥</p>
<p>देवबोधस्य ।</p>
<p>बिन्दुद्वन्द्वरङ्गिताग्रसरणिः कर्ता शिरोबिन्दुकं</p>
<p>कर्मेत्यन्वयकल्पनां विदधते ये केऽपि तेभ्यो नमः ।</p>
<p>ये तु ग्रन्थसहस्रशाणकषणत्रुट्यत्कलङ्गैर्गिराम्</p>
<p>उल्लासैः कवयन्ति वल्लणकविस्तेष्वेव संनह्यते ॥२१४८॥</p>
<p>वल्लणस्य ।</p>
<p>यथा यूनस्तद्वत्परमरमणीयापि रमणी</p>
<p>कुमाराणामन्तःकरणहरणं कैव कुरुते ।</p>
<p>मदुक्तिश्चेदन्तर्मदयति सुधीभूय सुधियः</p>
<p>किमस्या नाम स्यादरसपुरुषानादरभरैः ॥२१४९॥</p>
<p>कविपण्डितश्रीहर्षस्य । (ण्च्२२.१५२)</p>
<p>सर्वस्वं गृहवर्तिकुन्तलपतिर्गृह्णातु तन्मे पुनर्</p>
<p>भाण्डागारमखण्डमेव हृदये जागर्ति सारस्वतम् ।</p>
<p>भोः क्षुद्रास्त्यजत प्रमोदमचिरादेष्यन्ति मन्मन्दिरं</p>
<p>हेलान्दोलितकर्णतालकरटिस्कन्धाधिरूढाः श्रियः ॥२१५०॥</p>
<p>सिल्हणस्य ।</p>
<p>३१. वाणी</p>
<p>सुवर्णालङ्कारा प्रकटितरसाश्लेषनिपुणा</p>
<p>स्फुरद्वैदर्भोक्तिर्ललितपदबन्धक्रमगतिः ।</p>
<p>लसद्भूयो भावा मृदुरपि विमर्दोचिततनुः</p>
<p>कवीन्द्र त्वद्वाणी हरति हरिणाक्षीव हृदयम् ॥२१५१॥</p>
<p>साकोकस्य । (सु.र. १७१६)</p>
<p>घनरसमयी गभीरा वक्रिमसुभगोपजीविता कविभिः ।</p>
<p>अवगाढा च पुनीते गङ्गा बङ्गालवाणी च ॥२१५२॥</p>
<p>बङ्गालस्य ।</p>
<p>वाणि व्रज सुरलोकं त्रिशरणपालोऽपि देवि तत्रैव ।</p>
<p>संप्रति काव्यपरिश्रमवधिरैरवधीरणां यासि ॥२१५३॥</p>
<p>त्रिपुरारिपालस्य ।</p>
<p>पिपासुः पीयूषं त्वमसि सरसस्वादुमधुरं</p>
<p>श्रुतिभ्यामश्रान्तः पिब मधुरमृद्वीः कविगिरः ।</p>
<p>अथैताः सन्तोषं विदधति न चेच्चेतसि ततः</p>
<p>सुधापि स्यान्मन्ये पृथुवमथुलाभाय भवतः ॥२१५४॥</p>
<p>धञ्जोकस्य ।</p>
<p>इयं गौरुद्दामा तव निबिडबन्धापि हि कथं</p>
<p>न वैदर्भादन्यत्स्पृशति सुलभत्वेऽपि हि कथम् ।</p>
<p>अवन्ध्या च ख्याता भुवि कथमगम्या कविवृषैः</p>
<p>कथं वा पीयूषं स्रवति बहु दुग्धापि बहुभिः ॥२१५५॥</p>
<p>शब्दार्णवस्य । (सु.र. १७२५)</p>
<p>३२. काव्यम्</p>
<p>यदेतद्वागर्थव्यतिकरमयं किञ्चिदमृतं</p>
<p>तदानन्दस्यन्दैः सहृदयमनांसि स्नपयति ।</p>
<p>इदं काव्यं तत्त्वं स्फुरति तु यदत्रानुपरमं</p>
<p>तदन्तर्बुद्धीनां स्फुटमथ च वाचामविषयः ॥२१५६॥</p>
<p>हृषीकेशस्य (सु.र. १७१५, सू.मु. ४.३४)</p>
<p>कवलयति न चेतस्तस्य दारिद्र्यदुःखं</p>
<p>न च पिशुनजनोक्तिः कर्णकण्डूं करोति ।</p>
<p>वरकविकृतगोष्ठीबन्धगन्धोपभोगे</p>
<p>य इह मधु वमन्तीं काव्यचिन्तां करोति ॥२१५७॥</p>
<p>व्याडेः ।</p>
<p>एतत्कवीन्द्रमुखचन्द्रमसः कदाचित्</p>
<p>काव्याभिधानममृतं यदि नागालिष्यत।</p>
<p>संसारिणां विविधदुःखसहस्रभाजां</p>
<p>चेतोविनोदसदनं किमिहाभविष्यत॥२१५८॥</p>
<p>सुरभेः ।</p>
<p>ते वर्णाः सपदक्रमास्तदभिधावैदग्ध्यमव्याहृतं</p>
<p>गुम्फः कोऽपि सपक्त्रिमः सहृदयास्वाद्यो रसः कोऽप्यसौ ।</p>
<p>हे सभ्याः परिभाव्य मादृशकृतीर्ब्रूत क्वचिन्निष्कृतं</p>
<p>किं तत्रास्त्यपरं पुरातनकवेर्येनैष कोलाहलः ॥२१५९॥</p>
<p>गोसोकस्य ।</p>
<p>अनुद्घुष्टः शब्दैरथ च घटनात्प्रस्फुटरसः</p>
<p>पदानामर्थात्मा रमयति नतूत्तानितरसः ।</p>
<p>यथा किंचिद्दृश्यः पवनचलचीनांशुकतया</p>
<p>स्तनाभोगः स्त्रीणां हरति न तथोन्मुद्रितवपुः ॥२१६०॥</p>
<p>धर्माशोकस्य । (सु.र. १७०५)</p>
<p>३३. काव्यमात्सर्यम्</p>
<p>वायूद्गारगतिस्ततः परिणतिः सृष्टेरहो कौशलं</p>
<p>वायुः श्लोक इहैव सन्ति सकलाः काव्यस्य ते ते गुणाः ।</p>
<p>कस्यायं मम हुं तथैव शृणुमः सम्यक्पुनः पठ्यतां</p>
<p>जानामि स्फुटतात्र नास्ति भणितं चान्यैः पुराणं पठ ॥२१६१॥</p>
<p>कस्यचित।</p>
<p>द्राक्षापाकविडम्बिनीमपि गिरं मात्सर्यदाहज्वरा</p>
<p>न्नाचामन्ति मनागरोचकपराधीनाः कियन्तो जनाः ।</p>
<p>आकण्ठं परिपीय सत्कविगवीपीयूषमन्ये पुनर्</p>
<p>नो माद्यन्ति यशःशरीरपिशितत्रासाय बद्धस्पृहाः ॥२१६२॥</p>
<p>जलचन्द्रस्य ।</p>
<p>भ्राम्यन्ति कुतुकावलम्बितमनाः सारखतानाश्रमान्</p>
<p>अस्मै वाणि विधेहि दुर्जनमरुस्थानाय दूरे नमः ।</p>
<p>न प्राणन्ति यदर्पणादिह गुणाः कामं यशोवल्लयः</p>
<p>खिद्यन्ते सरसापि सत्कविरसस्रोतस्वती सीदति ॥२१६३॥</p>
<p>तस्यैव ।</p>
<p>क्व रसिक रसदा रसालवल्ली</p>
<p>क्व च रसकण्टकसङ्कटोयमध्वा ।</p>
<p>रचयसि रुचिराणि वाणि मोहाद्</p>
<p>इह सुकुमारपदानि हा हतासि ॥२१६४॥</p>
<p>रामदासस्य ।</p>
<p>ईषन्नासानिकोचः स्वरमुखरसुखप्रेक्षणं हासलेशः</p>
<p>स्वाबोधादप्रसादध्वननमसदवद्योक्तिहेलावहेला ।</p>
<p>मौनव्यासङ्गवार्तान्तरपररुचिरश्लोकपाठादयस्ते</p>
<p>सोढव्याः के कियन्तः शिव शिव कवि ते कुच्छला मत्सराणाम् ॥२१६५॥</p>
<p>कविपण्डितश्रीहर्षस्य ॥</p>
<p>३४. काव्यचौरः</p>
<p>धन्यास्ते भुवनं पुनन्ति कवयो येषामजस्रं गवाम्</p>
<p>उद्दामध्वनिपल्लवेन परितः पूता दिशां भित्तयः ।</p>
<p>धिक्तान्निःस्वविलासिनः कविखलांल्लोकद्वयद्रोहिणो</p>
<p>नित्याकम्पितचेतसः परगवीदोहेन जीवन्ति ये ॥२१६६॥</p>
<p>जलचन्द्रस्य ।</p>
<p>बद्धो लम्बितचूडमञ्जलिरयं वाणि क्षमस्वामृतं</p>
<p>न ब्रूमस्त्वयि देवभावसुलभं न द्योतते तन्महः ।</p>
<p>स्याच्चेदीषदपि प्रसह्य रसनाटङ्कैः कथं खण्डशश्</p>
<p>छिन्दन्तो भवतीं कवीन्द्रघटितां जीवन्त्यमी दस्यवः ॥२१६७॥</p>
<p>वैद्यगदाधरस्य ।</p>
<p>निःशङ्कं हर काञ्चनान्यनिभृतं दारान्गुरोः शीलय</p>
<p>स्वच्छन्दं पिब वारुणीं जहि निरातङ्कं द्विजानां कुलम् ।</p>
<p>तैस्तैः पातकिभिः समं वस सुखं मा सत्कवीनां कृथाः</p>
<p>स्तेयं सूक्तिनिधानसद्मनि दुरुच्छेदं हि तत्किल्बिषम् ॥२१६८॥</p>
<p>तस्यैव ।</p>
<p>इयं गौरेका नः क्वचिदपि न संयोजनविधा</p>
<p>वमुष्याः पश्यामो रसभरमुचः कांचिदपराम् ।</p>
<p>गले बद्धा दध्मो यदि न धृइतिरुद्दामविधृतौ</p>
<p>भयं गोचोरेभ्यस्तदिह क उपायः प्रभवतु ॥२१६९॥</p>
<p>सेल्हूकस्य ।</p>
<p>हृत्कण्ठश्रुतिभूषणानि बहुशो भ्रातः सुवर्णान्यपि</p>
<p>स्वान्यस्माभिरुपाहृतानि विपणिस्थानेषु दैन्यान्न किम् ।</p>
<p>धिक्कर्माणि तुलैव नास्ति न कषग्रावा न मानक्रमो</p>
<p>न क्रेता न परीक्षकः परमभूदुच्चैर्भयं दुर्जनान॥२१७०॥</p>
<p>जितारेः ।</p>
<p>३५. सज्जनः</p>
<p>अञ्जलिस्थानि पुष्पाणि वासयन्ति करद्वयम् ।</p>
<p>अहो सुमनसां वृत्तिर्वामदक्षिणयोः समा ॥२१७१॥</p>
<p>गोभटस्य । (सु.र. १२३२, शा.प. १९९)</p>
<p>अयं निजः परो वेति गणना लघुचेतसाम् ।</p>
<p>उदारचरितानां तु वसुधैव कुटुम्बकम् ॥२१७२॥</p>
<p>केशटस्य । (सु.र. १२४१)</p>
<p>सुजनो न याति वैरं परहितबुद्धिर्विनाशकालेऽपि ।</p>
<p>छेदेऽपि चन्दनतरुः सुरभयति मुखं कुठारस्य ॥२१७३॥</p>
<p>श्रीव्यासपादानाम् । (Sव्२४१, शा.प. २३७, सू.मु. ६.१२)</p>
<p>असन्तो नाभ्यर्थ्याः सुहृदपि न याच्यस्तनुधनः</p>
<p>प्रियावृत्तिर्न्याय्या चरितमसुभङ्गेऽप्यमलिनम् ।</p>
<p>विपद्युच्चैः स्थेयं पदमनुविधेयं च महतां</p>
<p>सतां केनोद्दिष्टं विषममसिधाराव्रतमिदम् ॥२१७४॥</p>
<p>धर्मकीर्तेः । (सु.र. १२१३, Sव्२८०)</p>
<p>ये दीनेषु दयालवः स्पृशति यानल्पोऽपि न श्रीमदो</p>
<p>व्यग्रा ये च परोपकारकरणे हृष्यन्ति ये याचिताः ।</p>
<p>स्वस्थाः सत्यपि यौवनोदयमहाव्याधिप्रकोपेऽपि ये</p>
<p>ते भूमण्डनैकतिलकाः सन्तः कियन्तो जनाः ॥२१७५॥</p>
<p>शब्दार्णवस्य ॥ (सु.र. १२३८, शा.प. २२८, सू.मु. ६.३०)</p>
<p>३६. दुर्जनः</p>
<p>एते स्नेहमया इति मा मा क्षुद्रेषु यात विश्वासम् ।</p>
<p>सिद्धार्थानामेषां स्नेहोऽप्यश्रूणि पातयति ॥२१७६॥</p>
<p>गोभटस्य । (सु.र. १२९६)</p>
<p>कोऽर्थान्प्राप्य न गर्वितो भुवि नरः कस्यापदोस्तं गताः</p>
<p>स्त्रीभिः कस्य न खण्डितं भुवि मनः को नाम राज्ञां प्रियः ।</p>
<p>कः कालस्य न गोचरान्तरगतः कोऽर्थो गतो गौरवं</p>
<p>को वा दुर्जनवागुरासु पतितः क्षेमेण यातः पुमान॥२१७७॥</p>
<p>कस्यचित। (Sव्३४७०, शा.प. १५३४)</p>
<p>दूरादुच्छ्रितपाणिरार्द्रनयनः प्रोत्सारितार्धासनो</p>
<p>गाढालिङ्गनतत्परः प्रियकथाप्रश्नेषु दत्तोत्तरः ।</p>
<p>अन्तर्गूढविषो बहिर्मधुमयश्चातीव मायापटुः</p>
<p>को नामायमपूर्वनाटकविधिर्यः शिक्षितो दुर्जनैः ॥२१७८॥</p>
<p>बिन्दुशर्मणः । (Sव्३४२)</p>
<p>गुणोत्कर्षद्वेषात्प्रकृतिमहतामप्यसदृशं</p>
<p>खलः किंचिद्वाक्यं रचयति च विस्तारयति च ।</p>
<p>न चेदेषां तादृक्कमलकलिकार्धप्रतिनिधौ</p>
<p>मुनेर्गण्डूषेऽब्धिः स्थित इति कुतोऽयं कलकलः ॥२१७९॥</p>
<p>शशी दिवसधूसरो गलितयौवना कामिनी</p>
<p>सरो विगतवारिजं मुखमनक्षरं स्वाकृतेः ।</p>
<p>प्रभुर्धनपरायणः सततदुर्गतः सज्जनो</p>
<p>नृपाङ्गणगतः खलो मनसि सप्त शल्यानि मे ॥२१८०॥</p>
<p>शिल्हणस्य । (ण्स्१०, Sव्३४५८, सा.द. १०.११०, शा.प. १५३०)</p>
<p>३७. सुजनदुर्जनौ</p>
<p>जीवन्तु साधुतरवः सुकृताम्बुसिक्ता</p>
<p>नश्यन्तु पङ्कपतिताः खलपांशवोऽपि ।</p>
<p>ये धारयन्त्यनुगतोपकृतिव्रतानि</p>
<p>यैः सन्निधौ परगुणा मलिनीक्रियन्ते ॥२१८१॥</p>
<p>सङ्केतस्य ।</p>
<p>सत्सङ्गाद्भवति हि साधुता खलानां</p>
<p>साधूनां न तु खलसङ्गमात्खलत्वम् ।</p>
<p>आमोदं कुसुमभवं मृदेव धत्ते</p>
<p>मृद्गन्धं न तु कुसुमानि धारयन्ति ॥२१८२॥</p>
<p>प्रभाकरमित्रस्य ।</p>
<p>ये कारुण्यपरिग्रहादगणितस्वार्थाः परार्थं प्रति</p>
<p>प्राणैरप्यपकुर्वते व्यसनिनस्ते साधवो दूरतः ।</p>
<p>विद्वेषानुगमादनूर्जितकृपो रूक्षो जनो वर्तते</p>
<p>चक्षुः संहर बाष्पवेगमधुना कस्याग्रतो रुद्यते ॥२१८३॥</p>
<p>श्रीहर्षस्य । (सु.र. १४९९)</p>
<p>शिशुत्वव्यामोहात्कलयसि न चेत्तत्त्वमनयोस्</p>
<p>तदा स्तोकं ब्रूमः परिचिनु वचस्त्वं सदसतोः ।</p>
<p>सतां स्वान्तं यत्तन्मधुमधुरमन्तः कटु बहिर्</p>
<p>बहिः स्वादु स्वच्छं विषविषममन्तस्तदसताम् ॥२१८४॥</p>
<p>जियोकस्य ।</p>
<p>आरम्भगुर्वी क्षयिणी क्रमेण</p>
<p>लघ्वी पुरा वृद्धिमती च पश्चात।</p>
<p>दिनस्य पूर्वार्धपरार्धभिन्ना</p>
<p>छायेव मैत्री खलु सज्जनानाम् ॥२१८५॥</p>
<p>३८. धन्यः</p>
<p>भ्राम्यद्बालिशकीरपक्षहरितच्छायां बहिर्बिभ्रतीम्</p>
<p>अन्तर्दन्तुरपारिभद्रकलिकागर्भप्रभातस्करीम् ।</p>
<p>शुक्तिर्मारकतीव कुङ्कुमलसज्जम्बालपूर्णोदरा</p>
<p>वासालीसुकृतात्मनां प्रणयिनी चेलं मुखं चुम्बति ॥२१८६॥</p>
<p>सेन्दूकस्य ।</p>
<p>विषयपतिरलुब्धो धेनुभिर्धाम पूतं</p>
<p>कतिचिदभिमतायां सीम्नि सीरा वहन्ति ।</p>
<p>शिथिलयति च भार्या नातिथेयीं सपर्याम्</p>
<p>इति सुकृतमनेन व्यञ्जितं नः फलेन ॥२१८७॥</p>
<p>शुभाङ्कस्य ।</p>
<p>धारानिपातरवबोधितपञ्जरस्थ</p>
<p>दात्यूहडम्बरकरम्बितकण्ठकूजाः ।</p>
<p>अट्टेषु काण्डपटवारितशीकरेषु</p>
<p>धन्याः पिबन्ति मुखतामरसं वधूनाम् ॥२१८८॥</p>
<p>श्रीहनूमतः । (सु.र. २२४)</p>
<p>शिलापट्टोद्घृष्टा मलयजरसालेपसुभगाः</p>
<p>स्फुरद्धूमामोदा दरदलितकर्पूरसुहृदः ।</p>
<p>इतः कम्बुच्छेदच्छविभिरहिवल्लीकिसलयैर्</p>
<p>निषेवन्ते केऽपि क्रमुकफलफाणीः सुकृतिनः ॥२१८९॥</p>
<p>राजशेखरस्य ।</p>
<p>शिशुत्वं तारुण्यं तदनु च दधानाः परिणतिं</p>
<p>गताः पांशुक्रीडाविषयपरिपाटीरूपशतम् ।</p>
<p>लुठन्तोऽङ्के मातुः कुवलयदृशां पुण्यसरितां</p>
<p>पिबन्ति स्वच्छन्दं स्तनमधरमम्भः सुकृतिनः ॥२१९०॥</p>
<p>श्रीहनूमतः । (सु.र. १६२१)</p>
<p>३९. उदात्तः</p>
<p>विमलमतिभिः कैरप्येतज्जगज्जनितं पुरा</p>
<p>विधृतमपरैर्दत्तं चान्यैर्विजित्य तृणं यथा ।</p>
<p>इह हि भुवनान्यन्ये धीराश्चतुर्दश भुञ्जते</p>
<p>कतिपयपुरस्वान्ते पुंसां क एष मदज्वरः ॥२१९१॥</p>
<p>भर्तृहरेः । (Sस्२.१४)</p>
<p>केनेन्दुः कुमुदेषु केन तरणिः पद्मेषु केनाम्बुदः</p>
<p>सारङ्गेष्वथ केन शाखिषु मधुर्दाक्षिण्यमध्यापितः ।</p>
<p>तत्तुङ्गाननुभूतसौरभपरीवारोपकारं प्रति</p>
<p>श्मश्रूद्वेजितकर्णजाहमनुजः कः प्रेरयत्वीश्वरान॥२१९२॥</p>
<p>शुङ्गोकस्य ।</p>
<p>भवन्ति नम्रास्तरवः फलागमैर्</p>
<p>नवाम्बुभिर्दूरविलम्बिनो घनाः ।</p>
<p>अनुद्धताः सत्पुरुषाः समृद्धिभिः</p>
<p>स्वभाव एवैष परोपकारिणाम् ॥२१९३॥</p>
<p>कालिदासस्य । (Sःअक्५.१२; ण्स्६३)</p>
<p>यदालोकं कुर्वन्भ्रमति रविरश्रान्ततुरगः</p>
<p>सदालोआन्धत्ते यदगणितबाधा वसुमती ।</p>
<p>न सम्बन्धः किं तु प्रकृतिरियमेवं हि महतां</p>
<p>यदेते लोकानां परहितसुखैकान्तरसिकाः ॥२१९४॥</p>
<p>मेघारुद्रस्य ।</p>
<p>धात्रीं धातुं वहति फणिनामग्रणीः कस्य शिक्षां</p>
<p>को वा ब्रूते तिमिरपटलप्लोषमह्नः प्रणेतुः ।</p>
<p>अद्रिश्रेणीमवति जलधिः केन दत्ताभ्यनुज्ञः</p>
<p>कर्म प्रायो भवति महतां स्वानुरूपं महिम्नः ॥२१९५॥</p>
<p>४०. मनस्वी</p>
<p>मा खेदं भज हे विधुन्तुद मुदं धेहि स्तुहि त्वं हरेस्</p>
<p>तच्चक्रं विनिकृत्य दग्धमुदरं येनोत्तमाङ्गीकृतः ।</p>
<p>पश्यास्मानुदरम्भरीनिह पराभूतान्निरस्तान्हतान्</p>
<p>विध्वस्तानववारितानधरितानेतान्धनाहंयुभिः ॥२१९६॥</p>
<p>बटेश्वरस्य ।</p>
<p>यदेते साधूनामुपरि मुखरा एव धनिनो</p>
<p>न सावज्ञैरेषामपि च निजवित्तव्ययभयम् ।</p>
<p>न वा क्लेशोऽमुष्मिन्नपरमनुकम्पैव भवति</p>
<p>स्वमांसस्त्रस्तेभ्यः क इह हरिणेभ्यः परिभवः ॥२१९७॥</p>
<p>भर्तृहरेः । (सु.र. १४६८, Sस्३.२३)</p>
<p>शतं वा लक्षं वा नियुतमथवा कोटिमथवा</p>
<p>तृणायाहं मन्ये समयविपरीतं यदि भवेत।</p>
<p>शतं तल्लक्षं तन्नियुतमपि तत्कोटिरपि तद्</p>
<p>यदाप्तं सम्मानादपि तृणमनम्रण शिरसा ॥२१९८॥</p>
<p>तस्यैव ।</p>
<p>मा गाः प्रत्युपकारकातरतया वैवर्ण्यमाकर्णय</p>
<p>श्रीकर्णाटवसुन्धराधिप सुधासिक्तानि सूक्तानि नः ।</p>
<p>वर्ण्यन्ते कति नाम नार्णवनदीभूगोलविन्ध्याटवी</p>
<p>झञ्झामारुतचन्द्रमःप्रभृतयस्तेभ्यः किमाप्तं मया ॥२१९९॥</p>
<p>सिल्हनस्य ।</p>
<p>राजा त्वं वयमप्युपासितगुरुप्रज्ञाभिमानोन्नताः</p>
<p>ख्यातस्त्वं विभवैर्यशांसि कवयो दिक्षु प्रतन्वन्ति नः ।</p>
<p>इत्थं मानद नातिदूरमुभयोरप्यावयोरन्तरं</p>
<p>यद्यस्मासु पराङ्मुखोऽसि वयमप्येकान्तितो निःस्पृहाः ॥२२००॥</p>
<p>वल्लणस्य । (सु.र. १२२२)</p>
<p>४१. कृपणः</p>
<p>वरं मृतो न तु क्षुद्रस्तथापि महदन्तरम् ।</p>
<p>एकस्य बन्धुर्नादत्ते नामान्यस्याखिलो जनः ॥२२०१॥</p>
<p>शब्दार्णवस्य । (सु.र. १३२३)</p>
<p>जीवतापि शवेनेव कृपणन न दीयते ।</p>
<p>मांसं वर्धयतानेन काकस्योपकृतिः कृता ॥२२०२॥</p>
<p>कविराजस्य । (सु.र. १३२५)</p>
<p>दृढतरनिबद्धमुष्टेः कोषनिषण्णस्य सहजमलिनस्य ।</p>
<p>कृपणस्य कृपाणस्य च केवलमाकारतो भेदः ॥२२०३॥</p>
<p>गोभटस्य । (सू.मु. ९.१३, सु.र. १३२७)</p>
<p>असम्भोगेन सामान्यं कृपणस्य धनं परैः ।</p>
<p>अस्येदमिति सम्बन्धो हानौ दुःखेन गम्यते ॥२२०४॥</p>
<p>श्रीव्यासपादानाम् । (सू.मु. ९.१)</p>
<p>कृपणस्यास्तु दारिद्र्यं कार्पण्यावृतिकारकम् ।</p>
<p>विभवस्तस्य तद्दोषघोषणापटुडिण्डिमः ॥२२०५॥</p>
<p>तेषामेव । (सु.र. १३२४)</p>
<p>४२. सेवकः</p>
<p>मौनान्मूर्खः प्रवचनपटुर्वातुलो जल्पको वा</p>
<p>धृष्टः पार्श्वे वसति नियतं दूरतश्चाप्रगल्भः ।</p>
<p>क्षान्त्या भीरुर्यदि न सहते प्रायशो नाभिजातः</p>
<p>सेवाधर्मः परमगहनो योगिनामप्यगम्यः ॥२२०६॥</p>
<p>कस्यचित। (ण्स्३५)</p>
<p>गात्रैर्गिरा च विकलश्चटुमीश्वराणां</p>
<p>कुर्वन्नयं प्रहसनस्य नटः कृतोऽसि ।</p>
<p>न त्वां पुनः पल्लितवर्णकभाजमेतन्</p>
<p>नाट्येन केन नटयिष्यति दीर्घमायुः ॥२२०७॥</p>
<p>मुरारेः । (आर्३.१, सु.र. १५२६)</p>
<p>यद्वक्त्रं मुहुरीक्षसे न धनिनां ब्रूषे न चाटुं मृषा</p>
<p>नैषां गर्वगिरः शृणोषि न पुनः प्रत्याशया धावसि ।</p>
<p>काले बालतृणानि खादसि सुखं निद्रासि निद्रागमे</p>
<p>तन्मे ब्रूहि कुरङ्ग कुत्र भवता किं नाम तप्तं तपः ॥२२०८॥</p>
<p>सिल्हणस्य । (सु.र. १६०२, Sस्१.१४)</p>
<p>प्रणमत्युन्नतिहेतोर्जीवनहेतोर्विमुञ्चति प्राणान।</p>
<p>दुःखीयति सुखहेतोः को मूढः सेवकादन्यः ॥२२०९॥</p>
<p>कस्यचित। (सा.द. उन्देर्१०.९३)</p>
<p>हसति हसति स्वामिन्युच्चैः रुदत्यपि रोदिति</p>
<p>गुणसमुदितं प्रेष्याकारं प्रनिन्दति निन्दति ।</p>
<p>द्रविणकणिकाक्रीतं यन्त्रं प्रनृत्यति नृत्यति</p>
<p>प्रचलदसिभृद्दोल्र्दण्डारिं प्रधावति धावति ॥२२१०॥</p>
<p>कस्यचित। (Sव्३२३२)</p>
<p>४३. मनस्विसेवकः</p>
<p>सोढं द्वाःस्थितदुःस्थितदुर्वचः कटु ततो दृष्टो दुरीशश्चिराद्</p>
<p>उद्गीर्णाः स्वगुणाश्च याचितमथ श्रोत्रे कृता नेति गीः ।</p>
<p>अस्मिन्पातकपञ्चके सति महत्याब्रह्महत्यादिकं</p>
<p>यत्पापं महदूचिरे मनुमुखाः कोऽन्वेष तेषां भ्रमः ॥२२११॥</p>
<p>धर्मपालस्य ।</p>
<p>लज्जे लज्जे निमज्ज क्वचिदपि निभृतं तिष्ठ तिष्ठ प्रतिष्ठे</p>
<p>गच्छ द्रोणीं हिमाद्रेः पुनरपि तपसे भारति स्वस्ति तुभ्यम् ।</p>
<p>सोऽहं पुण्यक्षयेण प्रचुरपरिभवातङ्किनि प्रौढतापे</p>
<p>सेवापङ्के प्रतामि द्रविणकणधिया निष्कृपाणां नृपाणाम् ॥२२१२॥</p>
<p>कस्यचित।</p>
<p>अमीषां प्राणानां तुलिनविसिनीपत्रपयसां</p>
<p>कृते किं नास्माभिर्विगलितविवेकैर्व्यवसितम् ।</p>
<p>यदीशानामग्रे द्रविणमदमोहान्धमनसां</p>
<p>कृतं वीतव्रीडैर्निजगुणकथापातकमपि ॥२२१३॥</p>
<p>धर्मकीर्तेः । (सु.र. १४६७, Sस्१.९)</p>
<p>कामं वनेषु हरिणास्तृणेन जीवन्त्ययत्नसुलभेन ।</p>
<p>विदधति धनिषु न दैन्यं ते किल पशवो वयं सुधियः ॥२२१४॥</p>
<p>सिल्हणस्य । (Sस्१.१५, शा.प. २६१, सू.मु. २६.१, सु.र. १४९४)</p>
<p>वयमनिपुणाः कर्णप्रान्ते निवेशयितुं मुखं</p>
<p>कृतकमधुरं भर्तुर्भावं न भावयितुं क्षमाः ।</p>
<p>प्रियमपि वचो मिथ्या वक्तुं जनैर्न च शिक्षिताः</p>
<p>क इह स गुणो येन स्याम क्षितीश्वरवल्लभाः ॥२२१५॥</p>
<p>भर्तृहरेः । (सु.र. १४७०)</p>
<p>४४. दुरीश्वरसेवकः</p>
<p>प्रालेयादपि शीतलो हुतवहः पीयूषगर्भादपि</p>
<p>स्वादीयो गरलं भवेदपि मृदुर्दम्भोलिरम्भोजतः ।</p>
<p>व्याहारादपि सुभ्रुवां खलवचः कर्णद्वयीदोहदं</p>
<p>न त्वेता दुरधीश्वरस्य कुटिलक्रूराः कटाक्षोर्मयः ॥२२१६॥</p>
<p>शङ्खधरस्य ।</p>
<p>स्नातं मारवरोचिरम्भसि कृतः स्नेहग्रहः सैकते</p>
<p>पाषाणे जन्तोङ्कुरः स्वकुसुमैः सृष्टः शिरःशेखरः ।</p>
<p>बन्ध्याया विहिता सुतेन सखिता कूर्माङ्गनायाः पयः</p>
<p>पीतं येन निषेव्य मुग्धधनिनः सम्पादिताः सम्पदः ॥२२१७॥</p>
<p>पण्डितशशिनः ॥</p>
<p>अरण्यरुदितं कृतं शवशरीरमुद्वर्तितं</p>
<p>स्थलेऽब्जमवरोपितं सुइच्रमूषरे वर्षितम् ।</p>
<p>श्वपुच्छमवनामितं वधिरकर्णजापः कृतः</p>
<p>कृतान्धमुकुरक्रिया यदबुधो जनः सेवितः ॥२२१८॥</p>
<p>सिल्हणस्य ।</p>
<p>तोयं निर्मथितं घृताय मधुने निस्पीडितः प्रस्तरः</p>
<p>पानार्थं मृगतृष्णिकोर्मितरला भूमिः समालोकिता ।</p>
<p>दुग्धा सेयमचेतनेन जरती दुग्धाशया शूकरी</p>
<p>कष्टं यत्खलु दीर्घया धनतृषा नीचो जनः सेवितः ॥२२१९॥</p>
<p>अमरसिंहस्य । (सु.र. १५१५)</p>
<p>स्तब्धस्तिष्ठसि पश्यदन्धपुरतः किं दर्शनाकाङ्क्षया</p>
<p>जल्पन्मूकमुखादितः प्रतिवचः किं श्रोतुमाकाङ्क्षसि ।</p>
<p>यः शृण्वद्वधिरः शृणोति स कथं विज्ञप्तिकां तावकीं</p>
<p>प्राणप्रेतमुपासमाननपठन्मूर्खस्त्वदन्यो जनः ॥२२२०॥</p>
<p>वल्लणस्य ।</p>
<p>४५. क्षुद्रोदयदुःखितः</p>
<p>सुखं जीवन्ति जातान्धाः पर्वताः सरितोऽपि च ।</p>
<p>क्षुद्राभ्युदयसाक्षिभ्यामक्षिभ्यां हा हता वयम् ॥२२२१॥</p>
<p>कस्यचित।</p>
<p>धन्याः खलु नीचानां तृष्णातापार्तिविधुरमनसापि ।</p>
<p>भ्रुकुटितरङ्गकुटिलां न दृष्टिसरितं विगाहन्ते ॥२२२२॥</p>
<p>शङ्करधरस्य ।</p>
<p>अलङ्घ्यं सर्वेषामिह खलु फलं कर्मजनितं</p>
<p>विपत्कर्म प्रैष्या व्यथयति न जातासि हृदयम् ।</p>
<p>यदज्ञाः कुर्वन्ति प्रसभमुपहासं धनमदाद्</p>
<p>इदं त्वन्तर्गाढं परमपरितापं जनयति ॥२२२३॥</p>
<p>धर्माकरस्य ।</p>
<p>हे लोचनद्वय चलज्जलबुद्बुदाभ</p>
<p>किं न प्रयासि कटकामणिवद्विलीय ।</p>
<p>यद्दैवलब्धवसुमूर्खमुखावलेप</p>
<p>मुद्रामुदीक्षितुमयं तव जन्मलाभः ॥२२२४॥</p>
<p>वाक्कोकस्य ।</p>
<p>विद्यावानपि जन्मवानपि तथा युक्तोऽपि तैस्तैर्गुणैर्</p>
<p>यन्नाप्नोति मनः समीहितफलं दैवस्य सा वाच्यता ।</p>
<p>एतावत्तु हृदि व्यथां वितनुते यत्प्राक्तनैः कर्मभिर्</p>
<p>लक्ष्मीं प्राप्य जडोऽप्यसाधुरपि च स्वां योग्यतां मन्यते ॥२२२५॥</p>
<p>कस्यचित। (सु.र. १४८२)</p>
<p>४६. दारिद्र्यम्</p>
<p>लग्नः शृङ्गयुगे गृही सतनयो वृद्धौ गुरू पार्श्वयोः</p>
<p>पुच्छाग्रे गृहिणी खुरेषु शिशवो लग्ना वधूः कम्बले ।</p>
<p>एकः शीर्णजरद्गवो विधिवशात्सर्वस्वभूतो गृहे</p>
<p>सर्वेणैव कुटुम्बकेन रुदता सुप्तः समुत्थाप्यते ॥२२२६॥</p>
<p>कस्यचित। (सु.र. १३१७)</p>
<p>प्रायो दरिद्रशिशवः परमन्दिराणां</p>
<p>द्वारेषु दत्तकरपल्लवलीनदेहाः ।</p>
<p>लज्जानिगूढवचसो बहुभोक्तुकामा</p>
<p>भोक्तारमर्धनयनेन विलोकयन्ति ॥२२२७॥</p>
<p>कस्यचित। (सु.र. १३२०)</p>
<p>हलमगु बलस्यैकोऽनड्वान्हरस्य न लाङ्गलं</p>
<p>पदपरिमिता भूमिर्विष्णोर्न गौर्न च लाङ्गलम् ।</p>
<p>प्रभवति कृषिर्नैवाद्यापि द्वितीयगवं विना</p>
<p>जगति सकले नेदृग्दृष्टं दरिद्रकुटुम्बकम् ॥२२२८॥</p>
<p>कस्यचित।</p>
<p>मद्गेहे मुषलीव मूषकवधूर्मूषीव मार्जारिका</p>
<p>मार्जारीव शुनी शुनीव गृहिणी वाच्यः किमन्यो जनः ।</p>
<p>किं च क्षुत्क्लमघूर्णमाननयनैरुन्निद्रमुर्वीं गतैः</p>
<p>कर्तुं वाग्व्ययमक्षमैः स्वजननी बालैः समालोक्यते ॥२२२९॥</p>
<p>दुर्गतस्य । (Sव्३१९७, कस्यापि)</p>
<p>जरदम्बरसंवरणग्रन्थविधौ ग्रन्थकार एकोऽहम् ।</p>
<p>परिमितकदन्नबण्टनविद्यापारंगता गृहिणी ॥२२३०॥</p>
<p>भानोः । (सु.र. १३१३, वीरस्य)</p>
<p>४७. सचटुदारिद्र्यम्</p>
<p>अम्बा तुष्यति न मया न स्नुषया सापि नाम्बया न मया ।</p>
<p>अहमपि न तया न तया वद राजन्कस्य दोषोऽयम् ॥२२३१॥</p>
<p>कस्यचित। (स.क.आ. ४.१९४, Sव्३१८५, शा.प. ४११)</p>
<p>आ जन्मनः सहजतुल्यविवर्तमान</p>
<p>दौर्गत्यतोऽस्ति परमो न सुहृन्ममान्यः ।</p>
<p>येनात्मनोऽपरिगणय्य विनाशमाशु</p>
<p>देव त्वदाश्रयणपुण्यधनः कृतोऽस्मि ॥२२३२॥</p>
<p>दङ्कस्य ।</p>
<p>दुर्गतिरेका वनिता</p>
<p>ममापि पितुरियं पितामहस्यापि ।</p>
<p>तत्कुरु नाथ यथायं</p>
<p>जनपरिवादः प्रशान्तिमभ्येति ॥२२३३॥</p>
<p>कस्यचित।</p>
<p>दारिद्र्यगृध्रपरिभुक्तसमस्तमांसं</p>
<p>स्नायूपरुद्धसकलास्थिचयावशेषम् ।</p>
<p>पीयूषवृष्टिमिव नाथ निधेहि दृष्टिं</p>
<p>कङ्कालजालमिदमङ्कुरमातनोति ॥२२३४॥</p>
<p>कस्यचित।</p>
<p>दारिद्र्यं नृपतिः स नो निजपतिर्यस्य प्रसादादभूद्</p>
<p>याच्ञा जीवितमंशुकं दश दिशः सद्मानि देवालयाः ।</p>
<p>मद्विद्वेषिणि लब्धसंनिधिरिति त्वय्याश्रये कुप्यता</p>
<p>मद्वृत्त्यैव पुरस्कृतास्त्वदरयस्तेनाधुना का गतिः ॥२२३५॥</p>
<p>वित्तपालस्य ।</p>
<p>४८. दरिद्रगृही</p>
<p>शीलं शातयति श्रुतं शमयति प्रज्ञां निहन्त्यादराद्</p>
<p>दैन्यं दीपयति क्षमां क्षपयति व्रीडामपि व्यस्यति ।</p>
<p>चेतो जर्जरयत्यपास्यति धृतिं विसातरयत्यर्थितां</p>
<p>पुंसः क्षीणधनस्य किं न कुरुते वैरी कुटुम्बग्रहः ॥२२३६॥</p>
<p>दामोदरस्य ।</p>
<p>उत्तिष्ठ क्षणमेकमुद्वह सखे दारिद्र्यभारं गुरुं</p>
<p>श्रान्तस्तावदहं चिरान्मरणजं सेवे त्वदीयं सुखम् ।</p>
<p>इत्युक्तो धनवर्जितेन विदुषा गत्वा श्मशानं शवो</p>
<p>दारिद्र्यान्मरणं वरं सुखमिति ज्ञात्वा स तूष्णीं स्थितः ॥२२३७॥</p>
<p>वसुकल्पस्य । (Sव्३१९५)</p>
<p>क्षुत्क्षामाः शिशवः शवा इव तनुर्मन्दादरो बान्धवो</p>
<p>लिप्ता जर्जरकर्करीजललवैर्नो मां तथा बाधते ।</p>
<p>गेहिन्याः स्फुटितांशुकं घटयितुं कृत्वा सकाकुस्मितं</p>
<p>कुप्यन्ती प्रतिवेशिनी प्रतिमुहुः सूचीं यथा याचिता ॥२२३८॥</p>
<p>कस्यचित। (सु.र. १३०७)</p>
<p>तस्मिन्नेव गृहोदरे रसवती तत्रैव सा कण्डनी</p>
<p>तत्रोपस्करणानि तत्र शिशवस्तत्रैव वासः स्वयम् ।</p>
<p>सर्वं सोढवतोऽपि दुःस्थगृहिणः किं ब्रूमहे तां दशां</p>
<p>अद्य श्वो विजनिष्यमाणगृहिणी तत्रैव यत्कुन्थति ॥२२३९॥</p>
<p>वैनतेयस्य । (सु.र. १३१०)</p>
<p>आस्तां किं बहुभिः परोपकृतयः संसारसारं फलं</p>
<p>सिद्धं तत्प्रतिकूलवर्तिनि विधौ न स्तोकमप्यत्र नः ।</p>
<p>एते स्मः किल मानुषा वयमपि व्यर्थं व्यपेतायुषो</p>
<p>येषां स्वोदरपूर्तिरेव हि किमप्यष्टौ महासिद्धयः ॥२२४०॥</p>
<p>कस्यचित।</p>
<p>४९. तद्गृहिणी</p>
<p>अद्याशनं शिशुजनस्य बलेन जातं</p>
<p>श्वो वा कथं नु भवितेति विचिन्तयन्ती ।</p>
<p>इत्यश्रुपातमलिनीकृतगण्डदेशा</p>
<p>नेच्छेद्दरिद्रगृहिणी रजनीविरामम् ॥२२४१॥</p>
<p>कस्यचित। (सु.र. १३११)</p>
<p>यावद्दुःखकुटुम्बिनीकरतलस्पर्शात्समालोकते</p>
<p>तत्तत्क्षुद्रकणादिरक्षणधिया घोरं घने वर्षति ।</p>
<p>तावज्जीर्णकुटीरकोटरविशत्सौदामिनीदीपितं</p>
<p>दृष्ट्वा तूलकजालमाबिलजलाकीर्णं मुहुर्मूर्च्छति ॥२२४२॥</p>
<p>योगेश्वरस्य ।</p>
<p>कुम्भीसंचिततण्डुलाः प्रतिदिनं नीताः क्षयं मूषिकैर्</p>
<p>वास्तुष्वेव पिशङ्गितोदरतलाः शीर्यन्ति वार्ताकवः ।</p>
<p>जीर्णं जालकमारनालपिठरीगर्भे च काकारवं</p>
<p>दीनायाः पथिकस्त्रियाः प्रियतमप्रत्यागमाकाङ्क्षया ॥२२४३॥</p>
<p>नीलस्य ।</p>
<p>वैराग्यैकसमुन्नता तनुतनुः शीर्णाम्बरं बिभ्रती</p>
<p>क्षुत्क्षामेक्षणकुक्षिभिश्च शिशुभिर्भोक्तुं समभ्यर्थिता ।</p>
<p>दीना दुःस्थकुटुम्बिनी प्रविगलद्बाष्पाम्बुधौताननाप्य्</p>
<p>एकं तण्डुलमानकं दिनशतं नेतुं समाकाङ्क्षति ॥२२४४॥</p>
<p>वीरस्य ।</p>
<p>सक्तूञ् शोचति संप्लुतान्प्रतिकरोत्याक्रन्दतो बालकान्</p>
<p>प्रत्युत्सिञ्चति कर्परेण सलिलं शय्यातृणं रक्षति ।</p>
<p>दत्त्वा मूर्ध्नि विशीर्णशूर्पशकलं जीर्णे गृहे व्याकुला</p>
<p>किं तद्यन्न करोति दुःस्थगृहिणी देवे भृशं वर्षति ॥२२४५॥</p>
<p>लङ्गदत्तस्य । (सु.र. १३१२, योगेश्वरस्य; Sव्३२०१)</p>
<p>५०. तद्गृहं</p>
<p>चलत्काष्ठं गलत्कुड्यमुत्तानतृणसंचयम् ।</p>
<p>गण्डूपदार्थिमण्डूककीर्णं जीर्णं गृहं मम ॥२२४६॥</p>
<p>कस्यचित।</p>
<p>हस्तप्राप्यतृणोज्झिताः प्रतिपयोवृत्तिस्खलद्भित्तयो</p>
<p>दूरालम्बितदारुदन्तुरमुखाः पर्यन्तवल्लीवृत्ताः ।</p>
<p>वस्त्राभावविलीनसत्रपवधूर्दत्तार्गला निर्गिरस्</p>
<p>त्यजन्ते चिरशून्यविभ्रमभृतो भिक्षाचरैर्मृद्गृहाः ॥२२४७॥</p>
<p>कस्यचित।</p>
<p>पृथुकार्तस्वरपात्रं भूषितनिःशेषपरिजनं नाथ ।</p>
<p>विलसत्करेणुगहनं संप्रति सममावयोः सदनम् ॥२२४८॥</p>
<p>कस्यचित। (सु.र. १६४४, Sआह्.द्. ७.२०, १०.१३)</p>
<p>धूमेन रिक्तमपि निर्भरबाष्पकारि</p>
<p>दूरीकृतानलमपि प्रतिपन्नतापम् ।</p>
<p>दैन्यातिशून्यमपि भूषितबन्धुवर्गं</p>
<p>आश्चर्यमेव खलु खेदकरं गृहं नः ॥२२४९॥</p>
<p>जलचन्द्रस्य ।</p>
<p>उत्सन्नच्छदिरुच्छ्वसद्वृति गलद्भित्ति स्खलन्मण्डलि</p>
<p>भ्राम्यत्कुण्डलि हिण्डदाखु खुरलिप्रक्रीडिभेकावलि ।</p>
<p>पञ्चच्चर्मचटौघपक्षतिपुटप्रारब्धभांभांकृति</p>
<p>श्रीमत्सेनकुलावतंस भवतः शत्रोरिवास्मद्गृहम् ॥२२५०॥</p>
<p>सोह्नोकस्य ।</p>
<p>५१. जरा</p>
<p>एकगर्भोषिताः स्निग्धा मूर्ध्ना सत्कृत्य धारिताः ।</p>
<p>केशा अपि विरज्यन्ते जरया किमुताङ्गनाः ॥२२५१॥</p>
<p>श्रीव्यासपादानाम् । (सु.र. १५२५)</p>
<p>केशाः पाकमुपागत्âः शिथिलतामङ्गेऽप्यनङ्गो गतः</p>
<p>सर्वाङ्गं बलिवेष्टितं प्रियतमा सभ्यं जनत्वं गता ।</p>
<p>ये वान्ये गुणशालिनोऽपि सुहृदस्ते चापि याता दिवं</p>
<p>तन्मां मुञ्च घनागमं व्रज वनं चेतः कुतः स्थीयते ॥</p>
<p>तरणिकस्य ।</p>
<p>केशाः काशनिभाः कपालफलके त्वग्भिस्तरङ्गायितं</p>
<p>काचेनोचिततारकेण खचिते पर्यश्रुणी लोचने ।</p>
<p>अङ्गानामवसादितापि च गिरां कम्पस्तथाप्येष मे</p>
<p>मोहः स्नेहमयो न मुञ्चति मनः कस्मै समावेद्यताम् ॥२२५३॥</p>
<p>सुव्रतस्य ।</p>
<p>शौर्याभिमानवनदावशिखे सुबद्ध</p>
<p>प्रस्थानवृत्तिमतिविभ्रममूलबन्धो ।</p>
<p>मृत्योः पुरःसरबलध्वजवैजयन्ति</p>
<p>मातर्जरे सततमस्तु नम भवत्यै ॥२२५४॥</p>
<p>धर्मपालस्य ।</p>
<p>दिग्विभ्रमं दशनखण्डनमङ्गभङ्गं</p>
<p>केशग्रहं रतिविधौ मदनादरं च ।</p>
<p>श्वासप्रकम्पजडभावसुघूर्णितानि</p>
<p>धत्ते जरा प्रणयिनीव मयोपगूढा ॥२२५५॥</p>
<p>कस्यचित।</p>
<p>५२. वृद्धः</p>
<p>स्वस्ति सुखेभ्यः संप्रति सलिलाञ्जलिरेष मन्मथकथायाः ।</p>
<p>ता अपि मामतिवयसं तरलदृशः सरलमीक्षन्ते ॥२२५६॥</p>
<p>शतानन्दस्य । (Sव्३३९५, सु.र. १५२२)</p>
<p>आक्रान्तं वलिभिः प्रसह्य पलितैरत्यन्तमास्कन्दितं</p>
<p>वार्धक्यं श्लथसंधिबन्धनतया निःस्थाम निर्धाम च ।</p>
<p>एतन्मे वपुरस्थिकेवलजरत्कङ्कालमालोकय</p>
<p>स्थूलशिराकरालपरुषत्वङ्मात्रपात्रीकृतम् ॥२२५७॥</p>
<p>दङ्कस्य ।</p>
<p>गलितं यौवनमधुना वनमधुना सेवनीयमस्माकम् ।</p>
<p>स्फुरदुरुहारमणीनां हारमणीनां गतः कालः ॥२२५८॥</p>
<p>कस्यचित।</p>
<p>स्थूलप्रावरणोऽतिवृत्तकथनः कासाश्रुलालाविलो</p>
<p>भुग्नाङ्घ्रित्रिकपृष्ठजानुजघनो मुग्धोऽतिथीन्वारयन।</p>
<p>शृण्वन्धृष्टवधूवचांसि धनुषा संत्रासयन्वायसान्</p>
<p>आशापाशनिबद्धजीवविहगो वृद्धो गृहे ग्लायति ॥२२५९॥</p>
<p>कस्यचित। (Sस्२.२९)</p>
<p>विकासयति लोचने स्पृशति पाणिना कुञ्चिते</p>
<p>विदूरमवलोकयत्यतिसमीपसंस्थं पुनः ।</p>
<p>बहिर्व्रजति सातपे स्मरति नेत्रवृत्तेः पुरा</p>
<p>जराप्रमुखसंस्थितः समवलोकयन्पुस्तकम् ॥२२६०॥</p>
<p>कस्यचित। (सु.र. ११७९)</p>
<p>५३. अनुशयः</p>
<p>क्षान्तं न क्षमया गृहोचितसुखं त्यक्तं न संतोषतः</p>
<p>सोढा दुःसहशीतवाततपनक्लेशा न तप्तं तपः ।</p>
<p>ध्यातं वित्तमहर्निशं न च पुनर्विष्णोः पदं शाश्वतं</p>
<p>तत्तत्कर्म कृतं यदेव मुनिभिस्तैस्तैः फलैर्वञ्चितम् ॥२२६१॥</p>
<p>भर्तृहरेः । (Sस्१.९ः Sव्३१७८, शा.प. ४१५३, सु.र. १६३२)</p>
<p>नाथे श्रीपुरुषोत्तमे त्रिजगतामेकाधिपे चेतसा</p>
<p>सेव्ये स्वस्य पदस्य दातरि सुरे नारायणे तिष्ठति ।</p>
<p>यं कंचित्पुरुषाधमं कतिपयग्रामेशमल्पार्थदं</p>
<p>सेवायै मृगयामहे नरमहो मूढा वराका वयम् ॥२२६२॥</p>
<p>तस्यैव । (Sस्१.११)</p>
<p>उषस्येव भ्रान्तं हतजठरहेतोस्तत इतः</p>
<p>स्वयं च स्वं बिभ्रद्विचरति कुटुम्बं दिशि दिशि ।</p>
<p>बतास्माभिः काकैरिव कवलमात्रैकमुदितैर्</p>
<p>न चायुर्दुर्गत्योरवधिरिह लब्धः कथमपि ॥२२६३॥</p>
<p>वेशोकस्य ।</p>
<p>कौशल्या ननु रोधना जनकभूर्दूरीकृता किं तु न</p>
<p>प्राप्ता पञ्चवटी न वानरपतेरासादितं सौहृदम् ।</p>
<p>सामर्षेण न वारिराशिरचिरादुल्लङ्घितः केवलं</p>
<p>काकुत्स्थेन मया दशाननतिरस्कारास्पदीभूयते ॥२२६४॥</p>
<p>हरेः ।</p>
<p>जनस्थाने भ्रान्तं कनकमृगतृष्णान्धितधिया</p>
<p>वचो वैदेहीति प्रतिपदमुदश्रु प्रलपितम् ।</p>
<p>कृता लङ्काभर्तुर्वदनपरिपाटीषु घटना</p>
<p>मयाप्तं रामत्वं कुशलवसुता न त्वधिगता ॥२२६५॥</p>
<p>शूलपाणेः । (Sव्३२६४, सा.द. उन्देर्४.१७, सू.मु. १२७.५, सु.र. १४७२)</p>
<p>५४. निर्वेदः</p>
<p>पित्रोर्नोपकृतं हिमांशुधवलं नोपार्जितं वा यशो</p>
<p>मित्राणामुपकारिता न विहिता दत्तं न च स्वेच्छया ।</p>
<p>गाढालिङ्गनलालसापि दयिता नालिङ्गिता केवलं</p>
<p>कालोऽभ्येति चलं च जीवितमिति क्षुण्णं मनश्चिन्तया ॥२२६६॥</p>
<p>कस्यचित।</p>
<p>नो खड्गप्रविदारिता करिघटा नोद्वेजिता वैरिणस्</p>
<p>तन्वङ्ग्या विपुले नितम्बफलके न क्रीडितं लीलया ।</p>
<p>नो जुष्टं गिरिराजनिर्झरचलज्झङ्कारि गाङ्गं पयः</p>
<p>कालोऽयं परिपिण्डलोलुपतया काकैरिव प्रेरितः ॥२२६७॥</p>
<p>कस्यचित।</p>
<p>न प्राप्ता भुवि वारिवृन्ददमनी विद्या विनोदोचिता</p>
<p>खड्गाग्रैः करिकुम्भपीठदलनैर्नैवानुनीतं यशः ।</p>
<p>कान्ताकोमलपल्लवाधररसः पीतो न चन्द्रोदये</p>
<p>तारुण्यं गतमेव निष्फलमहो शून्यालये दीपवत॥२२६८॥</p>
<p>कस्यचित। (सू.मु. ३४००)</p>
<p>नो मेघायितमर्थवारिविरहक्लिष्टेऽर्थिशस्ये मया</p>
<p>नोद्धृत्तप्रतिपक्षपर्वतकुले निर्घातवातायितम् ।</p>
<p>नो वा वामविलोचनामलमुखाम्भोजेषु भृङ्गायितं</p>
<p>मातुः केवलमेव यौवनवनच्छेदे कुठारायितम् ॥२२६९॥</p>
<p>भर्तृहरेः । (सु.र. १४९८)</p>
<p>नाक्रान्ताम्बुधिमेखला वसुमती लक्ष्मीः समावेशिता</p>
<p>नो विद्वद्भवनेषु पक्ष्मलदृशां नाश्रावि सूक्तामृतम् ।</p>
<p>जन्म व्यर्थफलोदयं बत परं गृह्णद्भिरस्मादृशैर्</p>
<p>व्याप्तं व्योम कियद्भुजङ्गमपतेर्भारः कियानर्पितः ॥२२७०॥</p>
<p>साञ्चाधरस्य ।</p>
<p>५५. विचारः</p>
<p>ददाति तावदमी विषयाः सुखं</p>
<p>स्फुरति यावदियं हृदि वासना ।</p>
<p>मनसि तत्त्वविदां च विवेचके</p>
<p>क्व विषयाः क्व सुखं क्व परिग्रहः ॥२२७१॥</p>
<p>कस्यचित। (सु.र. १६०७)</p>
<p>आयुर्वासरमासवत्सरगणे गच्छत्यदूरं पथैर्</p>
<p>आक्रामन्ति कृतान्तकासरखुरक्षुण्णा रजोराजयः ।</p>
<p>ईषल्लङ्घितशैशवा इति वयःसंधिं दधाना इति</p>
<p>व्यक्ता वर्जितयौवना इति तथा नन्दन्ति तन्द्रालवः ॥२२७२॥</p>
<p>जलचन्द्रस्य ।</p>
<p>तन्मित्रं यदयन्त्रणं स विभवो यः साधुसाधारणस्</p>
<p>तस्यां योषिति भावयेदभिरतिं भावानुरक्तैव या ।</p>
<p>तां चिन्तां मनसोद्वहेत सततं यस्याः फलं भुज्यते</p>
<p>तानीहेत फलानि यान्यविधुराण्याशा महीजन्मनः ॥२२७३॥</p>
<p>कस्यचित।</p>
<p>तत्पाण्डित्यं न पतति पुनर्येन संसारबन्धे</p>
<p>तत्सौहार्दं न चलति पुनर्यत्सुखे वासुखे वा ।</p>
<p>सम्भोगास्ते रतिषु विदुषां ये न वाच्याः परेषां</p>
<p>तच्चैश्वर्यं जगति महतां यत्परेषां सुखाय ॥२२७४॥</p>
<p>कस्यचित।</p>
<p>सद्विद्या यदि कल्पशाखिभिरलं यद्यर्थिनः किं तृणैः</p>
<p>सन्तश्चेदमृतेन किं यदि खलास्तत्कालकूटेन किम् ।</p>
<p>किं कर्पूरशलाकया यदि दृशः पन्थानमेति प्रिया</p>
<p>संसारेऽपि सतीन्द्रजालघटनं यद्यस्ति तेनापि किम् ॥२२७५॥</p>
<p>कस्यचित। (स.क.आ. ४.७१)</p>
<p>५६. विचिकित्सितितम्</p>
<p>बीभत्सा विषया जुगुप्सिततमः कायो वयो गत्वरं</p>
<p>प्रायो बन्धुभिरध्वनीव पथिकैर्योगो वियोगावहः ।</p>
<p>हातव्योऽयमसार एव विरसः संसार इत्यादिकं</p>
<p>सर्वस्यैव हि वाचि चेतसि पुनः कस्यापि पुण्यात्मनः ॥२२७६॥</p>
<p>सिल्हणस्य । (Sस्१.२०, सु.र. १६१०)</p>
<p>तडिन्मालालोक्लं प्रतिविरतिदत्तान्धतमसं</p>
<p>भवे सौख्यं हित्वा शमसुखमुपादेयमनघम् ।</p>
<p>इति व्यक्तोद्गारं चटुलवचसः शून्यमनसो</p>
<p>वयं वीतव्रीडाः शुक इव पठामः परममी ॥२२७७॥</p>
<p>तस्यैव । (Sस्१.२१, सु.र. १६१४)</p>
<p>रेतःशोणितयोरियं परिणतिर्यद्वर्ष्म तच्चाभवन्</p>
<p>मृत्योरास्पदमाश्रयो गुरुशुचां रोगस्य विश्रामभूः ।</p>
<p>जानन्नप्यवशो विवेकविरहान्मज्जन्नविद्याम्बुधौ</p>
<p>शृङ्गारीयति पुत्रकाम्यति बत क्षेत्रीयति स्त्रीयति ॥२२७८॥</p>
<p>तस्यैव । (Sस्१.२६, सु.र. १६३४)</p>
<p>बीभत्साः प्रतिभान्ति किं नु विषयाः किं नु स्पृहायुष्मती</p>
<p>देहस्यापचयो मतौ निविशते गाढो गृहेषु ग्रहः ।</p>
<p>ब्रह्मोपास्यमिति स्फुरत्यपि हृदि व्यावर्तिका वासना</p>
<p>का नामेयमतर्क्यहेतुगहना दैवी सतां यातना ॥२२७९॥</p>
<p>तस्यैव । (Sस्१.७)</p>
<p>स्थिरापायः कायः प्रणयिषु सुखं स्थैर्यविमुखं</p>
<p>महारोगो भोगः कुवलयदृशः शष्पसदृशः ।</p>
<p>गृहावेशः क्लेशः प्रकृतिचपला श्रीरपि खला</p>
<p>यमः स्वैरी वैरी तदपि न हितं कर्म विहितम् ॥२२८०॥</p>
<p>कस्यचित। (स.क.आ. २.२०९, Sस्२.१२)</p>
<p>५७. शमविघ्नः</p>
<p>प्रेम्णा पुरा प्रणिहितं मयि चक्षुरीषद्</p>
<p>उल्लासितार्धकुचया मितमध्यया यत।</p>
<p>सम्प्रत्यतिस्तिमितवक्त्रमिवाङ्गलग्नम्</p>
<p>एतज्जिहासुरपि हातुमनीश्वरेण ॥२२८१॥</p>
<p>कस्यचित। (सु.र. १६३१)</p>
<p>भिक्षाशनं भवनमायतनैकदेशः</p>
<p>शय्या मही परिजनो निजदेहभारः ।</p>
<p>वासः सुजीर्णपटखण्डनिबद्धकन्था</p>
<p>हा हा तथापि विषयान्न जहाति चेतः ॥२२८२॥</p>
<p>सिल्हणस्य । (सु.र. १६३३)</p>
<p>मधुरमशनं सूक्ष्मं वासो विभूषणमुज्ज्वलं</p>
<p>तरुणतरवः क्रीडारामाः सुधाशुचयो गृहाः ।</p>
<p>तदिदमखिलं त्यक्तुं शक्यं भवत्यपि देहिनां</p>
<p>प्रणयसरसा येऽमी दारास्त एव हि दुस्त्यजाः ॥२२८३॥</p>
<p>कस्यचित।</p>
<p>गङ्गाधौतशिलातले फलभरच्छिन्नार्धकूलद्रुमे</p>
<p>सिद्धाध्यासितकन्दरे हिमवति स्थाने स्थिते श्रेयसि ।</p>
<p>कः कुर्वीत शिरः प्रणाममलिनं मान्यं मनस्वी जनो</p>
<p>यद्वित्रस्तकुरङ्गशावनयना न स्युः स्मरास्त्रं स्त्रियः ॥२२८४॥</p>
<p>कस्यचित। (Sव्. २२४४)</p>
<p>संसारेऽस्मिन्नसारे कुनृपतिभवनद्वारसेवाकलङ्क</p>
<p>व्यासङ्गव्यस्तधैर्यं कथममलधियो मानसं संविदध्युः ।</p>
<p>यद्येताः प्रोद्यदिन्दुद्युतिनिचयभृतो न स्युरम्भोजनेत्राः</p>
<p>प्रेङ्खत्काञ्चीकलापाः स्तनभरविनमन्मध्यभाजस्तरुण्यः ॥२२८५॥</p>
<p>कस्यचित्(Sःऋऽः ३१ (९७); Sव्. २२४५)</p>
<p>५८. अर्धशमः</p>
<p>एकं सागरतीरनीरनिकरस्फाराञ्जलिक्षालितैः</p>
<p>पुष्पैरच्युतपूजनं निजकरव्यापारसंपादितैः ।</p>
<p>नो चेन्मञ्जुलमालतीदललसत्खट्वार्चिते मन्दिरे</p>
<p>कान्तातुङ्गनितम्बबिम्बसुरतक्रीडारसैः स्थीयते ॥२२८६॥</p>
<p>कस्यचित।</p>
<p>प्रशान्ते धीराणां मनसि परमब्रह्मरसिके</p>
<p>रजो वा राज्यं वा द्वयमिदमभेदं सुकृतिनाम् ।</p>
<p>धिगस्माकं चित्ते विगलितविवेके पुनरिह</p>
<p>प्रिया वा प्राणा वा सदृशमथवा पूर्वमधिकम् ॥२२८७॥</p>
<p>पुरोकस्य ।</p>
<p>धन्यानां गिरिकन्दरोदरभुवि ज्योतिः परं ध्यायताम्</p>
<p>आनन्दाश्रुजलं पिबन्ति शकुना निःशङ्कमङ्कस्थिताः ।</p>
<p>अस्माकं तु मनोरथोपरचितप्रासादवापीतट</p>
<p>क्रीडाकाननकेलिमन्दिरजुषां चेतः परं सीदति ॥२२८८॥</p>
<p>सत्यबोधस्य । (Vऐऽ १९६, Sस्१.५, शा.प. ४१५५, सू.मु. १२६.९, सु.र. १४६१)</p>
<p>सद्यः काश्मीरमृष्टस्तनकलसलुठत्तारहारावलीभिः</p>
<p>कर्पूरोद्गारिणीभिः सममसमसुखाः केलयः केरलीभिः ।</p>
<p>नो चेद्भिक्षाप्रसन्ने मनसि मनसिजक्लेशनाशे विलासो</p>
<p>वाराणस्यां निवासः स्मरहरचरणोपासनावासनाभिः ॥२२८९॥</p>
<p>वासुदेवस्य ।</p>
<p>अग्रे गीतं सरसकवयः पार्श्वतो दाक्षिणात्याः</p>
<p>पृष्ठे लीलावलयरणितं चामरग्राहिणीनाम् ।</p>
<p>यद्यस्त्येवं कुरु भवरसास्वादने लम्पटत्वं</p>
<p>नो चेच्चेतः प्रविश सहसा निर्विकल्पे समाधौ ॥२२९०॥</p>
<p>उत्पलराजस्य । (सु.र. १६०५, Sव्३४६७, शा.प. ४१६७, Vऐऽ १८३)</p>
<p>५९. कारुणिकः</p>
<p>निष्कंचनत्वाद्विधुरस्य साधोर्</p>
<p>अभ्यर्थितस्यार्थिजनस्य किंचित।</p>
<p>नास्तीति वर्णा मनसि भ्रमन्तो</p>
<p>निर्गन्तुमिच्छन्त्यसुभिः सहैव ॥२२९१॥</p>
<p>मङ्गलस्य ।</p>
<p>तां सम्पदो विपद एव न याः समग्रम्</p>
<p>उत्तारयन्ति जगदाविलमार्तिपङ्कात।</p>
<p>तल्लौहमेव हृदयं यदशक्तमार्ते</p>
<p>स्वीयार्तिभावयति न स्फुटितेन शुद्धिम् ॥२२९२॥</p>
<p>मालोकस्य ।</p>
<p>एते वयं तनुधनाः कृपणेयमुर्वी</p>
<p>दीनाः शतं मृदु च विस्तरयन्ति वाचः ।</p>
<p>तद्भ्रातरः शकुनिफेरवसारमेया</p>
<p>ढौकध्वमेतदहह स्फुटतु क्षणेन ॥२२९३॥</p>
<p>तस्यैव ।</p>
<p>यत्र प्राणबलेन यत्र पिशितैर्यत्र त्वचा केवलं</p>
<p>यात्रामर्थिजनोचितामुपगतः श्लाघ्यः स कालो गतः ।</p>
<p>कुर्मः किं धनमन्यदस्ति न किमप्यस्माकमस्मात्परं</p>
<p>वाधिर्यं कृतमत्र कर्णकुहरे दूरेऽस्तु वागर्थिनः ॥२२९४॥</p>
<p>परशुरामस्य ।</p>
<p>मुदा यत्र प्राणास्तृणमिव परार्थव्यसनिनस्</p>
<p>त्यजन्तो लज्जन्ते कियदिति धिया तद्युगमगान।</p>
<p>तृणं प्राणप्रायं त्यजति न जनो यत्र समये</p>
<p>वयं जातास्तत्रेत्यहह कृपणं जीवितमिदम् ॥२२९५॥</p>
<p>देवबोधस्य ।</p>
<p>६०. शान्त्याशंसा</p>
<p>कदा भिक्षाभक्ष्यैः करगलितगङ्गाम्बुतरलैः</p>
<p>शरीरं मे स्थास्यत्युपरतसमस्तेन्द्रियसुखम् ।</p>
<p>कदा ब्रह्माभ्यासस्थिरतनुतयारण्यविहगाः</p>
<p>पतिष्यन्ति स्थाणुभ्रमहतधियः स्कन्धशिरसि ॥२२९६॥</p>
<p>भर्तृहरेः । (Sस्४.१८)</p>
<p>गङ्गातीरे हिमगिरिशिलाबद्धपद्मासनस्य</p>
<p>ब्रह्मध्यानाभ्यसनविधिना योगनिद्रां गतस्य ।</p>
<p>किं तैर्भाव्यं मम सुदिवसैर्यत्र ते निर्विशङ्काः</p>
<p>संप्राप्स्यन्ते जरठहरिणा गात्रकण्डूविनोदम् ॥२२९७॥</p>
<p>कृष्णस्य । (Sस्४.१७)</p>
<p>रथ्यातश्चरतस्तथा धृतजरत्कन्थालवस्याध्वगैः</p>
<p>सत्रासं च सकौतुकं च सकृपं दृष्टस्य तैर्नागरैः ।</p>
<p>निर्व्याजीकृतचित्सुधारसमुदा निद्रायमाणस्य मे</p>
<p>निःशङ्कं करटः कदा करपुटीभिक्षां विलुण्ठिष्यति ॥२२९८॥</p>
<p>वल्लणस्य । (Sस्४.१९, सा.द. उन्देर्३.२२८)</p>
<p>कदा वाराणस्याममरतटिनीरोधसि वसन्</p>
<p>वसानः कौपीनं शिरसि निदधानोऽञ्जलिपुटम् ।</p>
<p>अये गौरीनाथ त्रिपुरहर शम्भो त्रिनयन</p>
<p>प्रसीदेति क्रोशन्निमिषमिव नेष्यामि दिवसान॥२२९९॥</p>
<p>विश्वेश्वरस्य । (Kउवल्. १८३)</p>
<p>अहौ वा हारे वा बलवति रिपौ वा सुहृदि वा</p>
<p>मणौ वा लोष्टे वा कुसुमशयने वा दृषदि वा ।</p>
<p>तृणे वा स्त्रैणे वा मम समदृशो यान्तु दिवसाः</p>
<p>क्वचित्पुण्येऽरण्ये शिव शिव शिवेति प्रलपतः ॥२३००॥</p>
<p>मुञ्जस्य । (Sव्३४१३, शा.प. ४१०२)</p>
<p>६१. कृतार्थशान्तः</p>
<p>कान्तायाः करजैः कपोलफलके पत्रावली कल्पिता</p>
<p>केलिद्यूतपणीकृतो विहरता पीतः स बिम्बाधरः ।</p>
<p>स्वेदार्द्रीकृतचन्दनस्तनतटी सानन्दमालिङ्गिता</p>
<p>निर्विष्टा विषयाः शिवात्ममहसि न्यस्तं मनः संप्रति ॥२३०१॥</p>
<p>मुञ्जस्य ।</p>
<p>यल्लीलाकमलाहतौ प्रमुदितं यन्मन्मथस्यास्पदं</p>
<p>यत्कान्ताप्रणयापराधकलहे पर्याप्तकौतूहलम् ।</p>
<p>यत्प्रेमार्दवधूविलासतुलितभ्रूलास्यबद्धस्पृहं</p>
<p>तच्चेतः स्मरवैरिभग्नसदनप्रान्ते स्थितीर्वाञ्छति ॥२३०२॥</p>
<p>तस्यैव ।</p>
<p>जितेयं दोर्दर्पाज्जलधिपरिवेशा वसुमती</p>
<p>शिरः क्षौणीन्द्राणां निजचरणपीठे विलुठितम् ।</p>
<p>कृतं दत्तं भुक्तं कृतमपि कुले यत्समुचितं</p>
<p>कृतार्थं तीर्थेषु भ्रमणमधुना वाञ्छति मनः ॥२३०३॥</p>
<p>उमापतिधरस्य ।</p>
<p>अभ्यस्ताः स्फुटमेव शास्त्रगतयः सम्यक्कवित्वोदधेः</p>
<p>पारं चाधिगतं सतां परिषदि प्राप्तः प्रतिष्ठोदयः ।</p>
<p>निर्विण्णस्य ममाधुना ननु परः पन्था न दैन्यं विना</p>
<p>नेतुं वाञ्छति वासना सुरधुनीतीरेऽनुरूपं वयः ॥२३०४॥</p>
<p>वासुदेवस्य ।</p>
<p>कीर्तिर्लब्धा सदसि विदुषां शीलिताः क्षोणिपाला</p>
<p>वाक्सन्दर्भाः कतिचिदमृतस्यन्दिनो निर्मिताश्च ।</p>
<p>तीरे सम्प्रत्यमरसरितः क्वापि शैलोपकण्ठे</p>
<p>ब्रह्माभ्यासप्रवणमनसा नेतुमीहे दिनानि ॥२३०५॥</p>
<p>धोयीकस्य । (Pअवनदूत १०४)</p>
<p>६२. शान्तः</p>
<p>सूक्तिं कर्णसुधां व्यनक्तु सुजनस्तस्मै न मोदामहे</p>
<p>ब्रूतां वाचमसूयको विषमुचं तस्मै न खिद्यामहे ।</p>
<p>या यस्य प्रकृतिः स तां वितनुतां किं नस्तया चिन्तया</p>
<p>कुर्मस्तत्खलु कर्म जन्मनिगडच्छेदाय यज्जायते ॥२३०६॥</p>
<p>भर्तृहरेः । (Sस्१.२२)</p>
<p>यदासौ दुर्वारः प्रसरति मदश्चित्तकरिणस्</p>
<p>तदा तस्योद्दामप्रसररसरूढैर्व्यवसितैः ।</p>
<p>क्व तद्धैर्यालानं क्व च निजकुलाचारनिगडः</p>
<p>क्व सा लज्जारज्जुः क्व विनयकठोराङ्कुशमपि ॥२३०७॥</p>
<p>भर्तृहरेः । (Sस्१.२२)</p>
<p>सज्जन्मापि हि निष्फलं श्रुतमपि व्यर्थं गुणाः किं कृते</p>
<p>हा धिक्कष्टमनर्थकं गतमिदं निःशेषमस्मद्वयः ।</p>
<p>मार्गः कोऽपि निरत्ययं न वहति व्याघातबद्धग्रहो</p>
<p>धर्मार्थादिचतुष्पथे निवसति क्रूरो विधिर्गौल्मिकः ॥२३०८॥</p>
<p>महाव्रतस्य ।</p>
<p>महाशय्या भूमिर्मसृणमुपधानं भुजलता</p>
<p>वितानं चाकाशं व्यजनमनुकूलोऽयमनिलः ।</p>
<p>स्फुरद्दीपश्चन्द्रः सुरभिवनितासङ्गमुदितः</p>
<p>सुखं शान्तः शेते ननु च भवभीतो नृप इव ॥२३०९॥</p>
<p>भवभीतस्य । (Sस्४.८)</p>
<p>अवश्यं यातारश्चिरतरमुषित्वापि विषया</p>
<p>वियोगे को भेदस्त्यजति न जनो यत्स्वममून।</p>
<p>व्रजन्तः स्वातन्त्र्यादतुलपरितापाय मनसः</p>
<p>स्वयं त्यक्ता ह्येते शमसुखमनन्तं विदधति ॥२३१०॥</p>
<p>हरेः । (Sस्३.३, Sव्३३८६, सु.र. १६१७, Vऐऽ १५७)</p>
<p>६३. निष्क्रमः</p>
<p>पूर्वं तावत्कुवलयदृशां लोललोलैरपाङ्गैर्</p>
<p>आकर्षद्भिः किमपि हृदयं पूजिता यौवनश्रीः ।</p>
<p>संप्रत्यन्तर्निहितसदसद्भावलब्धप्रबोध</p>
<p>प्रत्याहारापहृतहृदयो वर्तते कोऽपि भावः ॥२३११॥</p>
<p>कस्यचित। (Sस्४.१६)</p>
<p>इयं बाला मां प्रत्यनवरतमिन्दीवरदल</p>
<p>प्रभाचौरं चक्षुः क्षिपति किमभिप्रेतमनया ।</p>
<p>गतो मोहोऽस्माकं स्मरसमरबाणव्यतिकर</p>
<p>ज्वरज्वाला शान्ता तदपि न वराकी विरमति ॥२३१२॥</p>
<p>ज्ञानशिवस्य । (सु.र. १६२०)</p>
<p>यदासीदज्ञानं स्मरतिमिरसंस्कारजनितं</p>
<p>तदा दृष्टं नारीमयमिदमशेषं जगदपि ।</p>
<p>इदानीमस्माकं पटुतरविवेकाञ्जनजुषां</p>
<p>समीभूता दृष्टिस्त्रिभुवनमपि ब्रह्म मनुते ॥२३१३॥</p>
<p>कस्यचित। (Sस्४.१४, स.क.आ. ५.११५; सु.र. १६११)</p>
<p>किमस्मान्वामाक्षि स्मरविजययात्राभ्युदयिकैर्</p>
<p>वृथा शान्तान्लाज्जैरिव हसितलेशैः स्नपयसि ।</p>
<p>इदानीं गोलोम्ना शुचिनि तनुकालावुजठरे</p>
<p>पतद्भैक्ष्याहारे वलति हि परं लाञ्छिनि मनः ॥२३१४॥</p>
<p>जलोकस्य ।</p>
<p>गतः कालो यत्र प्रणयिनि मयि प्रेमकुटिलः</p>
<p>कटाक्षः कालिन्दीलघुलहरिवृत्तिः प्रभवति ।</p>
<p>इदानीमस्माकं जरठकमठीपृष्ठकठिना</p>
<p>मोनोवृत्तिस्तत्किं व्यसनिनि मुधैव क्षपयसि ॥२३१५॥</p>
<p>वल्लणस्य । (Sस्४.१३, सू.मु. १३१.३३, सु.र. १५९९)</p>
<p>६४. निःस्पृहः</p>
<p>वासो वल्कलमास्तरः किसलयान्योकस्तरूणां तलं</p>
<p>मूलानि क्षतये क्षुधां गिरिनदीतोयं तृषाशान्तये ।</p>
<p>क्रीडा मुग्धमृगैर्वयांसि सुहृदो नक्तं प्रदीपः शशी</p>
<p>स्वाधीनेऽपि धने तथापि कृपणा याचन्त इत्यद्भुतम् ॥२३१६॥</p>
<p>कस्यचित। (सु.र. १५९८, Sस्२.२०)</p>
<p>नीताः पुण्याग्निगेहे शिशिररजनयः स्तोमसत्रे निदाघं</p>
<p>शीर्णे कुग्रामदेवीपरिसरसदने वासराः प्रावृषेण्याः ।</p>
<p>दृष्टं व्याभुग्नभीमभ्रुकुटि च वदनं सम्पदा गर्वितानां</p>
<p>तत्त्वं तृष्णे कृतार्थीभव कुरु विरतिं मुञ्च नः साधु यामः ॥२३१७॥</p>
<p>योगेश्वरस्य ।</p>
<p>निजं कर्म क्षीणं स खलु विपरीतो हतविधिः</p>
<p>सुकृत्ये वा तत्त्वे भृशमुपगता यत्ननिचयाः ।</p>
<p>इदानीमस्माकं स्फुरदुरुजराजर्जरमिदं</p>
<p>वपुर्जातं तृष्णे विरम विरमेत्यञ्जलिशतम् ॥२३१८॥</p>
<p>गोसोकस्य ।</p>
<p>वयमिह परितुष्टा वल्कलैस्त्वं च लक्ष्म्या</p>
<p>सम इह परितोषो निर्विशेषो विशेषः ।</p>
<p>स तु भवतु दरिद्रो यस्य तृष्णा विशाला</p>
<p>मनसि च परितुष्टे कोऽर्थवान्को दरिद्रः ॥२३१९॥</p>
<p>कृष्णमिश्रस्य । (Sव्३४७५, शा.प. ३०८, द.रू.. उन्देर्४.२, Vऐऽ १७७)</p>
<p>मातर्लक्ष्मि भजस्व कंचिदपरं मत्काङ्क्षिणां मा स्म भूर्</p>
<p>भोगेभ्यः स्पृहयालवस्तव वशाः का निःस्पृहाणामसि ।</p>
<p>सद्यःस्यूतपलाशपत्रपुटिकापात्रे पवित्रीकृतैर्</p>
<p>भिक्षासक्तुभिरेव सम्प्रति वयं काश्यां समीहामहे ॥२३२०॥</p>
<p>लक्ष्मीधरस्य । (Sस्४.११, सु.र. १६१२)</p>
<p>६५. वनगमनोत्सुकः</p>
<p>अये दिष्ट्या नष्टो मम गृहपिशाचीपरिचयः</p>
<p>परावृत्तं मोहात्स्फुरति च मनाग्ब्रह्मणि मनः ।</p>
<p>विकारोऽप्यक्षाणां गलित इव निर्भाति विषयात्</p>
<p>तथापि क्षेत्रज्ञः स्पृहयति वनाय प्रतिमुहुः ॥२३२१॥</p>
<p>भर्तृहरेः ।</p>
<p>रम्यं हर्म्यतलं वसतये श्रव्यं न गीतादि किं</p>
<p>किं वा प्राणसमासमागमसुखं नैवाधिकप्रीतये ।</p>
<p>किं तु प्रान्तपतत्पतङ्गपवनमालोलदीपाङ्कुर</p>
<p>च्छायाचञ्चलमाकलय्य सकलं सन्तो वनान्तं गताः ॥२३२२॥</p>
<p>विज्ञातात्मनः । (Sस्२.१५, Sव्३३२६, शा.प. ४११४, सू.मु. १३१.५१)</p>
<p>आस्तामकण्ठकमिदं वसुधाधिपत्यं</p>
<p>त्रैलोक्यराज्यमपि देव तृणाय मन्ये ।</p>
<p>निःशङ्कसुप्तहरिणीकुलसङ्कुलासु</p>
<p>चेतः परं लुठति शैलवनस्थलीषु ॥२३२३॥</p>
<p>शालवाहस्य । (सु.र. १६०६, Sस्२.१६)</p>
<p>हरिणचरणक्षुण्णोपान्ताः सशाद्वलनिर्झराः</p>
<p>कुसुमशवलैर्विष्वग्वातैस्तरङ्गितपादपाः ।</p>
<p>मुदितविहगश्रेणीचित्रध्वनिप्रतिनादिता</p>
<p>मनसि न मुदं कस्यादध्युः शिवा वनभूतयः ॥२३२४॥</p>
<p>गुणाकरभद्रस्य । (सु.र. १५९५, Sस्२.१७)</p>
<p>कुरङ्गाः कल्याणं प्रतिविटपमारोग्यमटवि</p>
<p>स्रवन्ति क्षेमं ते पुलिनकुशलं भद्रमुपलाः ।</p>
<p>निशान्तादस्वन्तात्कथमपि च निष्कान्तमधुना</p>
<p>मनोऽस्माकं दीर्घामभिलषति युष्मत्परिचितिम् ॥२३२५॥</p>
<p>लक्ष्मीधरस्य । (सु.र. १६२६, Sस्२.१९)</p>
<p>६६. तपोवनम्</p>
<p>प्रत्यग्रगोमयविलिप्तवितर्दिकानि</p>
<p>पूर्णाहुतिप्रबलवह्निशिखाशतानि ।</p>
<p>शुश्रूषमाणमृगलोचनकन्यकानि</p>
<p>तान्यद्य तापसवनानि मनो हरन्ति ॥२३२६॥</p>
<p>नरसिंहस्य ।</p>
<p>एते नीवारवप्राः पृथुकुसुमसमित्पार्वतः</p>
<p>देवीयं जह्नुपुत्री सिकतिलशयितः शान्तनिःशङ्करङ्कः ।</p>
<p>कान्तारे दर्भदूर्वाचयशुचिनि वचः स्मार्तमावर्तयन्ति</p>
<p>ब्रह्माणो दुर्विपाकग्रहगहनतया यामिनीजागरूकाः ॥२३२७॥</p>
<p>मघोः ।</p>
<p>एतानि क्रतुपृष्ठवेदिविलुठद्विप्राणि वातप्रमी</p>
<p>च्छन्नोपान्ततरूणि पश्य दधते पुण्याश्रमाणि श्रियम् ।</p>
<p>यान्युत्क्षिप्य मनः पराञ्चति परं नारायणाराधन</p>
<p>श्रद्धामोदितमेकदैव धनिकद्वारे च दारेषु च ॥२३२८॥</p>
<p>तस्यैव ।</p>
<p>एते पुरः सुरभिकोमलहोमधूम</p>
<p>लेखानिपीतनवपल्लवशोणिमानः ।</p>
<p>पुण्याश्रमाः श्रुतिसमोहितसामगीति</p>
<p>साकूतनिश्चलकुरङ्गकुलाः स्फुरन्ति ॥२३२९॥</p>
<p>श्रीमल्लक्ष्मणसेनस्य ।</p>
<p>शार्दूली स्नेहगर्भं मुकुलितनयनं लेढि शावं हरिण्या</p>
<p>बन्धुप्रीत्या शिखण्डी तिरयति फणिनामातपं कीर्णबर्हः ।</p>
<p>सिंही रक्षत्यपत्यं स्वमिव कलभकं निर्गतायां करिण्यां</p>
<p>मैत्र्या येषां निवासे गहनगिरिदरीशायिनस्ते जयन्ति ॥२३३०॥</p>
<p>चन्द्रयोगिनः । (सू.मु. १०९.४२)</p>
<p>६७. तापस्वी</p>
<p>पाणिः पात्रं पवित्रं भ्रमणपरिगतं भैक्ष्यमक्षय्यमन्नं</p>
<p>वस्त्रं विस्तीर्णमाशादशकमपमलं तल्पमस्वल्पमुर्वी ।</p>
<p>येषां निःसङ्गताङ्गीकरणपरिणतिस्वस्तिसन्तोषिणस्ते</p>
<p>धन्याः संन्यस्तदैन्यव्यतिकरनिकराः कर्म निर्मूलयन्ति ॥२३३१॥</p>
<p>नग्नाचार्यस्य । (Sस्४.७)</p>
<p>धिग्धिक्तान्कृमिनिर्विशेषवपुषः स्फूर्जन्महासिद्धयो</p>
<p>निष्पन्दीकृतशान्तयोऽपि च तपःकारा गृहेष्वासने ।</p>
<p>तं विद्वांसमिह स्तुमः करपुटीभिक्षाल्पशाकेऽपि वा</p>
<p>बालावक्त्रसरोजिनीमधुनि वा यस्याविशेषो रसः ॥२३३२॥</p>
<p>वल्लणस्य । (Sस्४.१०, सु.र. १६०९)</p>
<p>वारांस्त्रीनभिषुण्वते विदधते वन्यैः शरीरस्थितीर्</p>
<p>ऐणेय्यां त्वचि संविशन्ति वसते चापि त्वचं तारवीम् ।</p>
<p>तत्पश्यन्ति च धाम नाभिपततो यच्चार्मणे चक्षुषी</p>
<p>धन्यानां विरजस्तमा भगवती चर्येयमाह्लादते ॥२३३३॥</p>
<p>मुरारेः । (आर्२.२९)</p>
<p>वल्मीकार्धनिमग्नमूर्तिरुरगत्वग्ब्रह्मसूत्रान्तरः</p>
<p>कण्ठे जीर्णलताप्रतानवलयेनात्यर्थसंपीडितः ।</p>
<p>अंसव्यापिशकुन्तनीडनिचितं बिभ्रज्जटामण्डलं</p>
<p>यत्र स्थाणुरिवाचलो मुनिरसावभ्यर्कबिम्बं स्थितः ॥२३३४॥</p>
<p>कालिदासस्य । (Sःअक्७.११)</p>
<p>प्राणानामनिलेन वृत्तिरुचिता सत्कल्पवृक्षे वने</p>
<p>तोये काश्चन पद्मरेणुकपिशे पुण्याभिषेकक्रिया ।</p>
<p>ध्यानं रत्नशिलागुहासु विबुधस्त्रीसन्निधौ संयमो</p>
<p>यद्वाञ्छन्ति तओप्भिरन्यमुनयस्तस्मिंस्तपस्यन्त्यमी ॥२३३५॥</p>
<p>तस्यैव । (Sःअक्७.१२, स.क.आ. १.१०६)</p>
<p>६८. बहुविषयशान्तिः</p>
<p>नैकं जन्म तवैव वत्स न परं तुल्या च कर्मस्थितिर्</p>
<p>भोक्तव्येषु सुखेषु हृष्यसि मुधा दुःखेषु किं ताम्यसि ।</p>
<p>भ्रातः स्थैर्यमुपेहि नन्विह भवान्संसारदीर्घाध्वगः</p>
<p>सुच्छायास्तरवः क्वचिन्मरुभुवः क्वापि प्रचण्डातपाः ॥२३३६॥</p>
<p>दशरथस्य ।</p>
<p>नन्वात्मन्यवधीयतां गृहरसाद्वैराग्यमाधीयतां</p>
<p>चेतः सम्प्रति दम्यतां सुरसरित्तीरे सदा स्थीयताम् ।</p>
<p>भिक्षार्थं व्यवसीयतां समुचितं सत्कर्म संचियतां</p>
<p>कृष्णश्चेतसि धीयतां परतरं ब्रह्मानुसन्धीयताम् ॥२३३७॥</p>
<p>भर्तृहरेः । (Sस्३.११)</p>
<p>ते तावत्कृतिनः परार्थघटकाः स्वार्थस्य बाधेन ये</p>
<p>सामान्यास्तु परार्थमुद्यमकृतः स्वार्थाविरोधेन ये ।</p>
<p>तेऽमी मानुषराक्षसाः परहितं यैः स्वार्थतो हन्यते</p>
<p>ये तु घ्नन्ति निरर्थकं परहितं ते के न जानीमहे ॥२३३८॥</p>
<p>तस्यैव ।</p>
<p>विवेकः किं सोऽपि स्वरसवलिता यत्र न कृपा</p>
<p>स किं योगो यस्मिन्भवति न परानुग्रहरसः ।</p>
<p>स किं धर्मो यत्र स्फुरति न परद्रोहविरतिः</p>
<p>श्रुतं तत्किं साक्षादुपशमपदं यन्न नयति ॥२३३९॥</p>
<p>कस्यचित। (सु.र. १६२९, Sस्२.२५)</p>
<p>कृमिकुलचित्तं लालाक्लिन्नं विगन्धिजुगुप्सितं</p>
<p>निरुपमरसं प्रीत्या खादन्नरास्थि निरामिषम् ।</p>
<p>सुरपतिमपि श्वा पार्श्वस्थं विलोक्य न शङ्कते</p>
<p>न हि गणयति क्षुद्रो जन्तुः परिग्रहफल्गुताम् ॥२३४०॥</p>
<p>शूरस्य (नी.श. ९ (३०); सु.र. १६२८, Sस्२.९)</p>
<p>६९. अथाध्यात्मवित्</p>
<p>भवारण्यं भीमं तनुगृहमिदं छिद्रबहुलं</p>
<p>बली कालश्चौरो नियतमसिता मोहरजनी ।</p>
<p>गृहीत्वा ज्ञानासिं विरतिफलकं शीलकवचं</p>
<p>समाधानं कृत्वा स्थिरतरदृशो जागृत जनाः ॥२३४१॥</p>
<p>सिल्हणस्य ।</p>
<p>अये दूरभ्रान्तं विषयविषमारण्यविपथे</p>
<p>परिभ्रान्तं चेतो मम विधुरितं स्वैरमधुना ।</p>
<p>निरावर्ते नित्ये स्थिरनिरवधानभ्रममये</p>
<p>विवेकप्रभ्रश्यद्विकृतिपरमानन्दजलधौ ॥२३४२॥</p>
<p>भवानन्दस्य ।</p>
<p>ध्यायन्नेष तमादिदेवममरस्रोतस्वतीरोधसि</p>
<p>क्वापि क्लेशकषायिताभिरुपरिग्लानो मनोवृत्तिभिः ।</p>
<p>अभ्यासोपहताङ्गुलिक्रममिलन्निर्वेदवीणाकल</p>
<p>ध्वानावर्जितनिर्जितेन्द्रियगतिर्लीनः परे ब्रह्मणि ॥२३४३॥</p>
<p>शङ्करदेवस्य ।</p>
<p>मृत्पिण्डेन भुवैव किं तदनु तद्भेदेन किं मेरुणा</p>
<p>किं ब्रह्माण्डजरायुकोटरकुटीकीटैः सुराख्यैरपि ।</p>
<p>त्रैलोक्येऽपि दयालुसौख्यललितान्याश्चर्यमेतत्पुनश्</p>
<p>चेतोद्वैतसमाधिनीरधिसुधापूरप्लवं गाहते ॥२३४४॥</p>
<p>बल्लणस्य ।</p>
<p>नानाप्येकं यदिह दहरं पुण्डरीकं यदोक</p>
<p>स्तोके यस्याप्यनुभवविधौ न स्वदन्ते मधूनि ।</p>
<p>यस्योन्मेषाद्दिनमणिरुचोऽप्यन्धकारप्रकाराः</p>
<p>शश्वत्तस्मै प्रणम हृदय ब्रह्मणे शाश्वताय ॥२३४५॥</p>
<p>कस्यचित।</p>
<p>७०. भवितव्यता</p>
<p>सृजति तावदशेषगुणाकरं</p>
<p>पुरुषरत्नमलङ्करणं भुवः ।</p>
<p>तदनु तत्क्षणभङ्गि करोति चेद्</p>
<p>अहह कष्टमपण्डितता विधेः ॥२३४६॥</p>
<p>कस्यचित। (Sव्३१२६, शा.प. ४०००, सू.मु. १३१.३९, सु.र. १४७३)</p>
<p>अध्वश्रमाय चरणौ विरहाय दारा</p>
<p>अभ्यर्थनाय वचनं न वपुर्जरायै ।</p>
<p>एतानि मे विदधतस्तस्य सर्वदैव</p>
<p>धातस्त्रपा न यदि किं न परिश्रमोऽपि ॥२३४७॥</p>
<p>राजशेखरस्य । (सु.र. १३२१)</p>
<p>आलम्बनाय धरणी न च नागभूमीः</p>
<p>स्वर्वासिनां च वसतिर्भवेदमुष्य ।</p>
<p>पूर्वार्जिताशुभवशीकृतपौरुषस्य</p>
<p>कल्पद्रुमोऽपि न समीहितमातनोति ॥२३४८॥</p>
<p>कस्यचित। (सु.र. १०९७)</p>
<p>गुणवत्पक्षपराङ्मुखि स्वजनकुलोच्छेदबद्धनिर्बन्धे ।</p>
<p>अपि वीरवंशवैरिणि भगवति भवितव्यते जयसि ॥२३४९॥</p>
<p>उमापतिधरस्य ।</p>
<p>विद्वत्ता धनसङ्गता चिरतरं नाकारि नाकारि चेज्</p>
<p>ज्योत्स्नासुन्दरविग्रहः प्रतिदिशं सम्पूर्णबिम्बः शशी ।</p>
<p>आमृत्यु स्तनजन्मयौवनमदो नाकारि वामभ्रुवां</p>
<p>धिक्धातारमकारि येन जगति व्यङ्गः स गङ्गाधरः ॥२३५०॥</p>
<p>कस्यचित।</p>
<p>७१. दैवं</p>
<p>करोतु नाम नीतिज्ञो व्यवसयमितस्ततः ।</p>
<p>फलं पुनस्तदेवास्य यद्विधेर्मनसि स्थितम् ॥२३५१॥</p>
<p>कस्यचित। (सू.मु. ११२.१०)</p>
<p>भुग्नाशस्य करण्डपिण्डिततनोर्ग्लानेन्द्रियस्य क्षुधा</p>
<p>कृत्वाखुर्विवरं स्वयं निपतितो नक्तं मुखे भोगिनः ।</p>
<p>तृप्तस्तत्पिशितेन सत्वरमसौ तेनैव यातः पथा</p>
<p>सुस्थास्तिष्ठत दैवमेव जगतः क्षान्तौ क्षये चाकुलम् ॥२३५२॥</p>
<p>कस्यचित। (Sव्३१४३, सु.र. १३३४, ण्स्. २६)</p>
<p>वन्द्योऽसौ विधिरेव यस्य जगतो निर्माणमत्युज्ज्वलं</p>
<p>प्रत्याकारमपूर्ववस्तुरचनावैचित्र्यमत्यद्भुतम् ।</p>
<p>किं चात्यन्तमितो विचित्रमपरं शक्रस्य यद्वज्रिणस्</p>
<p>त्रैलोक्योदरवर्तिकर्मफलयोर्दृग्गोचरे कुञ्जिका ॥२३५३॥</p>
<p>दशरथस्य ।</p>
<p>य एको लोकानां परमसुहृदानन्दजनकः</p>
<p>कलाशाली श्रीमान्निधुवनविधौ मङ्गलघटः ।</p>
<p>सुधासूतिः सोऽयं त्रिपुरहरचूडामणिरहो</p>
<p>प्रयात्यस्तं हन्त प्रकृतिविषमा दैवगतयः ॥२३५४॥</p>
<p>कस्यचित। (सु.र. १३७०)</p>
<p>यद्भग्नं धनुरीश्वरस्य शिशुना यज्जामदग्न्यो जितस्</p>
<p>त्यक्ता यच्च गुरोर्गिरा वसुमतीबद्धो यदम्भोनिधिः ।</p>
<p>एकैकं दशकन्धरक्षयकृतो रामस्य किं वर्ण्यतां</p>
<p>दैवं वर्णय सोऽपि येन सहसा नीतः कथाशेषताम् ॥२३५५॥</p>
<p>श्रीहनूमतः । (सु.र. १३५९)</p>
<p>७२. कालः</p>
<p>घातयति महापुरुषान्सममेव बहूननादरेणैव ।</p>
<p>परिवर्तमान एकः कालः शैलानिवानन्तः ॥२३५६॥</p>
<p>बाणस्य । (ःच्५.२)</p>
<p>व्योमैकान्तविहारिणोऽपि विहगाः सम्प्राप्नुवन्त्यापदं</p>
<p>बध्यन्ते निपुणैरगाधसलिलान्मीनाः समुद्रादपि ।</p>
<p>दुर्णीतं किमिहास्ति किं सुचरितं कः स्थानलाभे गुणः</p>
<p>कालो हि व्यसनप्रसारितकरो गृह्णाति दूरादपि ॥२३५७॥</p>
<p>वसुभागस्य ।</p>
<p>भीमेनात्र विजृम्भितं धनुरिह द्रोणेन मुक्तं शुचा</p>
<p>कर्णस्यात्र हया हता रथपतिर्भीष्मोऽत्र योद्धुं स्थितः ।</p>
<p>विश्वं रूपमिहार्जुनस्य हरिणा संदर्शितं कौतुकाद्</p>
<p>उद्देशास्त इमे न ते सुकृतिनः कालो हि सर्वंकषः ॥२३५८॥</p>
<p>हलायुधस्य ।</p>
<p>दिवसरजनीकूलच्छेदैः पतद्भिरनारतं</p>
<p>वहति निकटे कालस्रोतः समस्तभयावहम् ।</p>
<p>इह हि पततो नास्त्यालम्बो न चापि निवर्तनं</p>
<p>तदपि भवतां मोहः कोऽयं यदेवमनाकुलः ॥२३५९॥</p>
<p>कस्यचित। (Sस्३.२)</p>
<p>दयालुर्नो बाले न च सुजनगोष्ठीषु रमते</p>
<p>विलासैर्नारीणां न हि भवति सम्भावितरसः ।</p>
<p>अनुद्विग्नः कालः कवलयति कृत्स्नं जगदहो</p>
<p>निसर्गक्रूराणां न खलु करुणार्द्रः परिचयः ॥२३६०॥</p>
<p>योगेश्वरस्य ।</p>
<p>७३. श्मशानम्</p>
<p>अर्धप्लुष्टं बहुभ्यः शवपिशितमुपाहृत्य हृष्टश्चिताभ्यो</p>
<p>जातग्रासातिरेकः स्फुटतरधमनीनद्धशुष्कार्द्रकायः ।</p>
<p>प्रेतः संतर्ज्य दृष्ट्या कुटिलपरुषया मज्जनिष्कर्षशुष्कैर्</p>
<p>आहन्त्याहारलुब्धान्मुहुरभिपततो जम्बुकानस्थिखण्डैः ॥२३६१॥</p>
<p>जयादित्यस्य ।</p>
<p>शिरां प्रेतः कश्चिद्दशति दशनाग्रेण सरसां</p>
<p>लिलिक्षुर्मस्तिष्कं कलयति च मूर्धानमितरः ।</p>
<p>करं धूत्वा धूत्वा ज्वलदनलदीप्ताङ्गुलिशिखं</p>
<p>चितास्थालीपक्वं हरति कुणपक्रव्यमपरः ॥२३६२॥</p>
<p>नीलाम्बरस्य ।</p>
<p>नृत्यद्वेतालमालावलयितविकटप्रान्तमुड्डामरोग्र</p>
<p>प्रक्रीडड्डाकिनीकं प्रतिपदमुदयत्पूतनोत्फाललीलम् ।</p>
<p>उत्खेलत्कोलकेलीकवलितविघसग्राससंसक्तगृध्रा</p>
<p>कृष्टन्नस्थिप्रमोदं न जनयति कथं दृश्यमानं श्मशानम् ॥२३६३॥</p>
<p>उमापतिधरस्य ।</p>
<p>उद्बुद्धेभ्यः सुदूरं घनरजनितमःपूरितेषु द्रुमेषु</p>
<p>प्रोद्ग्रीवं पश्य पादद्वयनमितभुवः श्रेणयः फेरवाणाम् ।</p>
<p>उल्कालोकैः स्फुरद्भिर्निजवदनदरीसर्पिभिर्वीक्षितेभ्यश्</p>
<p>च्योतत्सान्द्रं वसाम्भः क्वथितशववपुर्मण्डलेभ्यः पिबन्ति ॥२३६४॥</p>
<p>पाणिनेः । (सु.र. १५२९)</p>
<p>चञ्चत्पक्षाभिधातज्वलितहुतवहप्रौढधाम्नश्चितायाः</p>
<p>क्रोडाद्व्याकृष्टमूर्तेरहमहमिकया चण्डचञ्चुग्रहेण ।</p>
<p>सद्यस्तप्तं शवस्य ज्वलदिव पिशितं भूरि जग्ध्वार्धदग्धं</p>
<p>पश्यान्तः प्लुष्यमाणः प्रविशति सलिलं सत्वरं गृध्रवृद्धः ॥२३६५॥</p>
<p>तस्यैव । (सू.मु. ९४.६, सु.र. १५२८)</p>
<p>७४. समस्या</p>
<p>थूथूकृत्य वमद्भिरध्वगजनैरप्राप्तकण्ठं पयः</p>
<p>शुष्यत्तालुगलैर्विरुत्त्य लवणोदन्वानुपालभ्यते ।</p>
<p>केन क्षारखने वृथैव भवतो नामानृतं निर्मितं</p>
<p>पाथोधिर्जलधिः पयोधिरुदधिर्वारां निधिर्वारिधिः ॥२३६६॥</p>
<p>विद्यायाः ।</p>
<p>अये केयं धन्या धवलगृहवातायनगता</p>
<p>तुलाकोटिक्वाणैर्विषमविशिखं जागरयति ।</p>
<p>पुरा या प्राणेशे गतवति कृता पुष्पधनुषा</p>
<p>शरासारै रात्रिंदिवमकृपमुज्जागरकृशा ॥२३६७॥</p>
<p>कस्यचित। (सू.मु. ४९.११)</p>
<p>हरशिरसि शिरांसि यानि रेजुः</p>
<p>शिव शिव तानि लुठन्ति गृध्रपादाः ।</p>
<p>अयि खलु विषमः पुरा कृतानां</p>
<p>विलससि जन्तुषु कर्मणां विपाकः ॥२३६८॥</p>
<p>कस्यचित।</p>
<p>उपरि विधृतशारिप्रौढधन्विप्रसाराद्</p>
<p>इह पयसि नदीनां गाहितुं नैव शक्ताः ।</p>
<p>तटनिकटनिरूढाः प्रस्थितौ यस्य चण्डाः</p>
<p>सरलितकरदण्डाः कुम्भिनोऽम्भः पिबन्ति ॥२३६९॥</p>
<p>गङ्गाधरनाथस्य ।</p>
<p>सीताया हृदये शिरीषकुसुमप्राये पफालोच्चकैः</p>
<p>पौलस्त्यस्य सदैव कुण्ठकुलिशे वज्राधिके वक्षसि ।</p>
<p>आपुङ्खं निममज्ज तत्कथमहो नैतद्विजानीमहे</p>
<p>कः शाखी सखि यस्य पुष्पमभवत्पुष्पायुधस्यायुधम् ॥२३७०॥</p>
<p>७५. उच्चावचम्</p>
<p>धेनुः कामदुघा किमिच्छति तदा स्थातुं न मध्येगृहं</p>
<p>किं न प्रार्थयति स्थितिं करतले चिन्तामणिः सादरम् ।</p>
<p>उत्कः किं भवनाङ्गणान्तिकमलं कर्तुं न कल्पद्रुमः</p>
<p>पुंसः पुण्यवतो यदा किल भवेदाज्ञाविधेयो विधिः ॥२३७१॥</p>
<p>कस्यचित।</p>
<p>किमस्मान्विद्वेक्षि क्षपितबहुदोषव्यतिकरान्</p>
<p>गुणान्वैधेयानां श्रियमुदयिनीं वीक्ष्य धनिनाम् ।</p>
<p>परिच्छेदः शौचं विनयपरता चेन्द्रियजयो</p>
<p>विवेकोतः कृतं न खलु वयमर्थप्रतिमुखः ॥२३७२॥</p>
<p>छित्तपस्य ।</p>
<p>उत्थायोत्थाय पापेष्वभिरमति मतिर्मन्दबुद्धेर्यदा ते</p>
<p>नैवोद्वेगो न शान्तिर्न च भवति घृणा कुर्वतः कर्म निन्द्यम् ।</p>
<p>तत्किं नैव प्रभाते ज्वलदनलसमा रौरवी नाम रौद्री</p>
<p>तीक्ष्णायःकीलचक्रक्रकचपटुरवा राजधानी यमस्य ॥२३७३॥</p>
<p>श्रीमत्पुरुषोत्तमदेवस्य ।</p>
<p>शैलैर्बन्धयति स्म वानरहृतैर्वाल्मीकिरम्भोनिधिं</p>
<p>व्यासः पार्थशरैस्तथापि न तयोरत्युक्तिरुद्भाव्यते ।</p>
<p>वागर्थौ च तुलाधृताविव तथाप्यस्मत्प्रबन्धानयं</p>
<p>लोको दूषयितुं प्रसारितमुखस्तुभ्यं प्रतिष्ठे नमः ॥२३७४॥</p>
<p>धर्मकीर्तेः । (सु.र. १७२६)</p>
<p>प्रासादाः शिखरस्खलज्जलधराः खातानि वारां निधि</p>
<p>स्पर्धावन्त्युपयान्ति भूमिसमतां कालेन राज्ञामपि ।</p>
<p>क्षुद्रस्यापि कवेः सदर्थरचनाकीर्तिस्तु या वाङ्मयी</p>
<p>नादृष्ट्वा युगविप्लवं पुनरसौ प्रायः परिक्षीयते ॥२३७५॥</p>
<p>पुरुषोत्तमपादानाम् ।</p>
<p>७६. प्रतिराजस्तुतिः</p>
<p>आनन्दं विदुषां तनोति तनुते कर्णज्वरं विद्विषां</p>
<p>श्रीमानादिवराहपादसरसीजन्म प्रणामं मुहुः ।</p>
<p>सद्बन्धुर्गुणसिन्धुरन्धलगुडो धर्मस्य वर्त्मावनेः</p>
<p>श्रीमल्लक्ष्मणसेनदक्षिणभुजादण्डोऽपि दण्डे कटुः ॥२३७६॥</p>
<p>धर्माधिकरणमधोः ।</p>
<p>यो हेलोक्तिभिराहितो धनवतामुद्विग्नकान्तावचो</p>
<p>गुम्फैर्लब्धगतिः क्षुधाकुलशिशुक्रेङ्कारसंवर्धितः ।</p>
<p>पीत्वा जङ्गमकल्पभूरुहवर त्वद्वाचमेतां सुधा</p>
<p>सध्रीचीं बटुदास शाम्यतु स मे प्रोद्दामकर्णज्वरः ॥२३७७॥</p>
<p>साञ्चाधरस्य ।</p>
<p>पयोधिर्परिमाणेषु धनेषु च रणेषु च ।</p>
<p>वन्दीन्द्राणां नरेन्द्राणां बटुदासस्तरण्डकः ॥२३७८॥</p>
<p>राजवेतालस्य ।</p>
<p>अलमादिवराहेण बटुदासं परं स्तुमः ।</p>
<p>जगदुद्धरता येन न वक्रीकृतमाननम् ॥२३७९॥</p>
<p>उमापतिधरस्य ।</p>
<p>तत्प्राङ्गणान्तमधिरोहति कल्पवल्ली</p>
<p>चिन्तामणिर्लुठति पदतले च तस्य ।</p>
<p>येनेक्षितः सुकृतसागरपारदृश्वा</p>
<p>विश्वानुरञ्जनपटुर्बटुदासदेवः ॥२३८०॥</p>
<p>कविराजव्यासस्य ।</p>
<p>श्रीधरदासविनिर्मिते सदुक्तिकर्णामृते प्रवाहोऽयम् ।</p>
<p>पञ्चम उच्चावच इति विविधप्रमोदं तनोतु रसिकानाम् ॥</p>
<p>इति महामाण्डलिकश्रीश्रीधरदासकृतौ सदुक्तिकर्णामृते</p>
<p>उच्चावचप्रवाहो नाम पञ्चमः प्रवाहः ।</p>
<p>वीचयः ७६ । श्लोकाः ३८० ।</p>
<p>श्रीधरदासविनिर्मितसदुक्तिकर्णामृते प्रवाहाणाम् ।</p>
<p>पञ्चकमिह षट्सप्तत्यधिकशतचतुष्टयी वीचिः ॥</p>
<p>श्लोकानां च शतत्रयमशीत्युपेतं सहस्रयोर्द्वितयम् ।</p>
<p>ग्रन्थश्च षष्ठिसमधिकसप्तशताधिकसहस्रपञ्चतयम् ॥</p>
<p>शाकेऽत्र सप्तविंशत्यधिकशतोपेतदशशते शरदाम् ।</p>
<p>श्रीमल्लक्ष्मणसेनक्षितिपस्य रसकविंशेऽब्दे ॥</p>
<p>सवितुर्गत्या फाल्गुनविंशेषु परार्थहेतवे कुतुकात।</p>
<p>श्रीधरदासेनेदं सदुक्तिकर्णामृतं चक्रे ॥</p>
<p>भवतु नृपो धर्मपरः परमसमृद्धा च भवतु वसुधेयम् ।</p>
<p>धेयात्सुखानि लोके केशवचरणाम्बुजद्वितयम् ॥</p>
<p>इति महामाण्डलिकश्रीश्रीधरदासविनिर्मितसदुक्तिकर्णामृताख्यः</p>
<p>श्लोकसमुच्चयः समाप्तः ।</p>
<p>वीचयः ४७६ । प्रतिवीचिपञ्चश्लोकनियमेन श्लोकाः २३८० ।</p>
<p>]</p>

  </div>
</article>


        

        



    <aside class="card border noPrint" id="section-tree-item-laxyam_padyam_subhAShitam_shrIdharadAshaH_saduktikarNAmRtam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/subhAShitam/shrIdharadAshaH/saduktikarNAmRtam/">सदुक्तिकर्णामृतम् </a>
            <a data-toggle="collapse" href="#section-tree-item-body-laxyam_padyam_subhAShitam_shrIdharadAshaH_saduktikarNAmRtam_md" role="button" aria-expanded="false" aria-controls="section-tree-item-body-laxyam_padyam_subhAShitam_shrIdharadAshaH_saduktikarNAmRtam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_subhAShitam_shrIdharadAshaH_saduktikarNAmRtam_md" class="card-body p-0 collapse">
            
            <li>author: श्रीधरदाशः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: सुभाषितानि</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-4134</li>
            
            <li>source_url: https://www.ebharatisampat.in/read_chapter.php?bookid=ODQ1MjcxNjY0ODQ4Njkz</li>
            
            <li>sub-domain: मिश्रितम्</li>
            
            <li>title: सदुक्तिकर्णामृतम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
