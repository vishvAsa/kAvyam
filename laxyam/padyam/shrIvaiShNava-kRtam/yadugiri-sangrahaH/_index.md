+++
title = "+यदुगिरि-सङ्ग्रहः"
+++


वेदान्तदेशिककटाक्षविवृद्धबोधं कान्तोपयन्तृयमिनः करुणैकपात्रम्। 
वत्सान्ववायमनवद्यगुणैरुपेतं भक्त्या भजामि परवादिभयङ्करार्यम् ॥


## रङ्गराजसुप्रभातम् 
कौसल्यासुप्रजा राम पूर्वा सन्ध्या प्रवर्तते । 
उत्तिष्ठ नरशार्दूल कर्तव्यं दैवमाह्निकम् ॥ 
उत्तिष्ठोत्तिष्ठ गोविन्द उत्तिष्ठ गरुडध्वज । 
उत्तिष्ठ कमलाकान्त त्रैलोक्यं मङ्गलं कुरु ॥ 
मातस्सुखं नु कमले कमलायताक्षि 
श्रीविष्णुहृत्कमलवासिनि विश्वमातः । 
क्षीरोदजे कमलकोमलगर्भगौरि 
लक्ष्मि प्रसीद सततं नमतां शरण्ये ॥ 

## अगस्त्यकृत-लक्ष्म्यष्टकम्



सरसिजनयने सरोजहस्तेधवलतरांशुकगन्धमाल्यशुभ्रे । 
भगवति हरिवल्लभे मनोज्ञे त्रिभुवनतापहरे तव प्रभातम् ॥ 
श्रीरङ्गभूमितलभूसुरदेशिकेन्द्र 
श्रीरङ्गवाटमिदमित्युदितप्रबोधैः । 
श्रीभूमिपाणिकमलैश्च समाश्रिताङ्घ्रे 
श्रीरङ्गराज जगदीश्वर सुप्रभातम् ॥ {१} 
श्रीमच्छठारिमुखदिव्यमुनीन्द्रवर्यैः 
सर्वैश्च संस्तुतमहागुण सर्वपूर्ण । 
भक्ताङ्घ्रिरेणुमुनिनैव सुगीत कल्ये 
श्रीरङ्गराज जगदीश्वर सुप्रभातम् ॥ {२} 
श्रीरामलक्ष्मणकराम्बुजपूजिताङ्घ्रे 
सीतामुखाम्बुरुहकुट्मलसूर्यकान्ते । 
श्रीमद्विभीषणवरप्रददेवते ते 
श्रीरङ्गराज जगदीश्वर सुप्रभातम् ॥ {३} 
श्रीदिव्यदेशगणवासिमुकुन्दमूर्ति- 
स्वेच्छावतार- सकलोदयमूलकन्द । 
श्रीनन्दनन्दन घनद्युतिकान्तमूर्ते 
श्रीरङ्गराज जगदीश्वर सुप्रभातम् ॥ {४} 
लीलाविशेषलुलितेव वसुन्धरायाः 
माला कवेरदुहिता हि; मणिस्तु नीलः। 
श्रीरङ्गराडिति जना निगदन्ति साक्षात् 
श्रीरङ्गराज जगदीश्वर सुप्रभातम् ॥ {५} 
कस्तूरिकाकलिकया कलितालिकस्य 
भ्रूवल्लिका-धनुरिदं तु कृपाम्बुधे ते । 
कन्दर्पकोटिसदृशस्य कटाक्षमस्यात् 
श्रीरङ्गराज जगदीश्वर सुप्रभातम् ॥ {६} 
श्रीचन्द्रपुष्करिणिकातटसंप्ररूढ- 
जम्बुद्रुमाधिवसतिश्शशिराजमौलिः । 
नृत्तादिभिर्वितनुते तव पादसेवां; 
श्रीरङ्गराज जगदीश्वर सुप्रभातम् ॥ {७} 
लक्ष्मीश केशव हरे नृहरे मुरारे 
शौरे रमारमण कारण दीनबन्धो । 
इत्यादरेण वदताम् इह वाञ्छितार्थ 
श्रीरङ्गराज जगदीश्वर सुप्रभातम् ॥ {८} 
श्रीसुप्रभातकमिदं सुकृताभिजप्यं 
प्रातस्समाहितमतिर्य इदं पठेद्वा । 
तस्मै भुजङ्गशयनो भुवि रङ्गनाथः 
सर्वाणि वाञ्छितफलानि सदा प्रसूते ॥ {९} 
प्रतिवादिभयङ्करार्यकृतिः


## रङ्गनाथ-स्तोत्रम् 
जितं जितन्तेऽजित यज्ञभावन 
त्रयीं तनुं स्वां परिधुन्वते नमः । 
नमो नमस्तेऽखिलमन्त्रदेवता- 
द्रव्याय विद्यागुरवे नमो नमः ॥ भागवते 
प्रसीद देवेश जगन्निवास 
प्रसीद लक्ष्मीनिलयादिदेव 
प्रसीद नारायण रङ्गनाथ 
प्रसीद विश्वाधिक विश्वमूर्ते 
॥ श्रीरङ्गमाहात्म्ये 
तव रङ्गपते चरणं शरणं 
मम रङ्गनिधे परमं वरणम् । 
भव रङ्गहरे विपदां तरणं 
जय रङ्गविभो जय रङ्गविभो ॥ पश्चिमरङ्गस्तोत्रे 
जितं ते मुकुन्द प्रपन्नार्तिहारिन् 
जितं ते जगन्नाथ गोविन्द देव । 
जितं ते श्रियःकान्त रङ्गेश विष्णो 
जितं ते हरे वासुदेवादिदेव ॥ ब्रह्माण्डे श्रीरङ्गमाहात्म्ये 
हरे रङ्ग रङ्गेश रङ्गेन्द्रचन्द्र 
प्रभो रङ्गराजेन्द्र रङ्गेन्द्रसिंह । 
विभो रङ्गनाथ स्वरङ्गाधिनाथ 
श्रियं रङ्गराज प्रयच्छ प्रयच्छ ॥ पश्चिमरणस्तोत्रे 
श्रीरङ्गमेव शरणं मम पूर्वजानां 
श्रीरङ्गमेव शरणं मम सर्वदैव । 
श्रीरङ्गमेव शरणं मम सर्वथा स्यात् 
श्रीरङ्गमेव भगवंस्तव पादमूलम् ॥ श्रीरङ्गमाहात्म्ये रामवाक्यम्

## अगस्त्यकृतं श्रीरङ्गनारायणस्तोत्रम् 
प्रसन्नस्तमृषिं प्राह वरदो भक्तवत्सलः । 
वरदोऽस्मि वरं दातुं तवाहमधुनाऽऽगतः ॥ 
श्रीहरेर्वाक्यमाकर्ण्य कुम्भयोनिः प्रणम्य तम् । 
बद्धाञ्जलिपुटो भूत्वा स्तोत्रयामास केशवम् ॥ 
विज्ञानतत्त्वविदुषे विविधागमान्तैः 
वेद्याय वेदपुरुषाय विधीशपाय । 
विद्याधराच्युत विहङ्गप-वाहनाय 
नारायणाऽखिलगुरो भगवन् नमस्ते ॥ {१} 
नन्दात्मजाद्यपुरुषाखिललोकनाथ 
नालीकसद्मजनकार्यसुपा अनन्त । 
नव्याम्बुजाक्ष नवनीतहराप्रमेय 
नारायणाऽखिलगुरो भगवन् नमस्ते ॥ {२} 
श्रीकेशवाद्य पुरुषोत्तम पूर्णकाम 
मत्स्यावतार निगमोद्धर सोमकारे। 
गोविन्द सन्नुत हयास्य जगन्निवास 
नारायणाऽखिलगुरो भगवन् नमस्ते ॥ {३} 
नारायणाऽच्युत मुकुन्द सुरेश विष्णो 
श्रीमन्दराद्रि-वहनाऽद्भुत कूर्मरूप । 
श्रीसिन्धुजारमण देव जगद्धिताय 
नारायणाऽखिलगुरो भगवन् नमस्ते ॥ {४} 
श्रीमाधवेशनुत मन्मथतात विष्णो 
वाराहरूप वसुधोद्धरणाप्रमेय । 
हैरण्यनेत्रदहनोज्ज्वल यज्ञमूर्ते 
नारायणाऽखिलगुरो भगवन् नमस्ते ॥ {५} 
गोविन्द चिन्मय मनोमय गोपरूप 
प्रह्लादरक्षक महाद्भुतनारसिह्म । 
सम्यङ्-नखाग्र-दलितासुरराज-वक्षः 
नारायणाऽखिलगुरो भगवन् नमस्ते ॥ {६} 
कृष्णाप्रमेयमहिमाऽर्णव देव विष्णो 
विख्यातवामनवटो बलिबन्धदक्ष। 
इन्द्रानुजार्यजन-वन्दित विश्वरूप 
नारायणाऽखिलगुरो भगवन् नमस्ते ॥ {७} 
श्रीमन् मुकुन्द मधुसूदन मानवेन्द्र 
क्षत्राटवीदहन भार्गवराम जिष्णो । 
शक्रोग्रगर्वहरणाद्भुतवीर्यशौर्य 
नारायणाऽखिलगुरो भगवन् नमस्ते ॥ {८} 
स्वामिन् त्रिविक्रम रघूत्तम सेतुनाथ 
भो रावणान्तक हरेऽप्रतिम-प्रभाव । 
सीतापते निखिललोकविमोहनाङ्ग 
नारायणाऽखिलगुरो भगवन् नमस्ते ॥ {९} 
श्रीवामनाद्भुतचरित्र फणीश विष्णो 
श्रीरेवतीरमण भो बलभद्र राम । 
श्रीरोहिणीतनय पालितसर्वलोक 
नारायणाऽखिलगुरो भगवन् नमस्ते ॥ {१०} 
भोः श्रीधराद्भुतचरित्र हृषीकनाथ 
कंसान्तकार्यजन-यादवकल्पभूज । 
श्रीगोपिकारमण फल्गुनसूत कृष्ण 
नारायणाऽखिलगुरो भगवन् नमस्ते ॥ {११} 
श्रीपद्मनाभ सकलात्महृदन्तरात्मन् 
दामोदराद्य कलिभञ्जन वाजिवक्त्र । 
म्लेच्छान्तकादियुगधर्मरतैक कल्किन् 
नारायणाऽखिलगुरो भगवन् नमस्ते ॥ {१२} 
इत्येवं बहुशः स्तुत्वा कुम्भयोनिः श्रियःपतिम् । 
प्रणम्योत्थाय सन्तुष्टः कृताञ्जलिरुपस्थितः ॥ {१३} 
अगस्त्येन कृतं स्तोत्रं पठन्ननुदिनं नरः । 
सर्वपापविनिर्मुक्तो ब्रह्मलोके महीयते ॥ {१४} 
**इति पुराणप्रोक्तम् आगस्त्यं श्रीरङ्गनारायणस्तोत्रं सम्पूर्णम् । श्रीः ॥** 
{इदं प्रपन्नामृते पाठान्तरैः युक्तम् उपलभ्यते}



अत्र स्तोत्रे नामत्रयं द्वादशनामानि परव्यूहविभवान्तर्याम्यर्चारूपाणि, दशाधिकाः अवताराः इति नामसङ्कीर्तन-शरणागतिरूप- नमस्कारानुसन्धानम् अस्तीति विशेषो वेदितव्यः ॥ 
अनुलेखकः अरैयर् श्रीरामशर्मा रामानुजदासः यादवाद्रौ धातृश्रावणामावास्यायां गुरुवासरे पूर्वफल्गुनीनक्षत्रे इति मङ्गलं महाश्रीः ॥ 
लक्ष्मीं क्षीरसमुद्रराजतनयां श्रीरङ्गधामेश्वरीं  दासीभूत-समस्त-देववनितां लोकैकदीपाङ्कुराम् । 
श्रीमन्मन्दकटाक्ष-लब्धविभव-ब्रह्मेन्द्र-गङ्गाधरां  त्वां त्रैलोक्यकुटुम्बिनीं सरसिजां वन्दे मुकुन्दप्रियाम् ॥ ध्यानश्लोकेषु


## रङ्गराजप्रपत्तिः 
श्रीरङ्गधामनि महाद्भुतसन्निवेशे 
व्यक्ते स्वयं प्रणववन्मणिवेदशृङ्गे । 
दिव्ये विमाननिलये कृतसन्निधे ते 
श्रीरङ्गराज चरणौ शरणं प्रपद्ये ॥ {१} 
श्रीमन् महापुरुष पद्मभुवस्सकाशात् 
इक्ष्वाकुनीत सुचिरार्चित सूर्यवंश्यैः । 
रामेण दत्त निजभक्त-विभीषणाय 
श्रीरङ्गराज चरणौ शरणं प्रपद्ये ॥ {२} 
सह्यात्मजा-शिशिरशीकरवारिपूत- 
शुभ्रोच्चसैकततलाश्रितशेषशायिन् । 
सर्वात्मसर्वविधरक्षणजागरूक 
श्रीरङ्गराज चरणौ शरणं प्रपये ॥ {३} 
भोगीन्द्रभोगनिभबाहुकृतोपधान 
वामप्रसारितभुजान्तरभूषजानो । 
श्यामौ नखेन्दुकिरणैः परभागभाजौ 
श्रीरङ्गराज चरणौ शरणं प्रपद्ये ॥ {४} 
पद्माप्रवालमृदुलारुणपाणिपद्म- 
संवाहनेन चिररागमिवादधानौ । 
कान्ताववाङ्मनसगोचरसौकुमार्यौ 
श्रीरङ्गराज चरणौ शरणं प्रपद्ये ॥ {५} 
अप्राकृतावयवचारुतरानुरूप- 
तारुण्ययौवनतरङ्गितदिव्यरूप। 
माणिक्यभूषणमयूखकृताङ्गराग 
श्रीरङ्गराज चरणौ शरणं प्रपद्ये ॥ {६} 
अश्रान्तपल्लवितपुष्पितकल्पवृक्ष- 
लक्ष्मीविडम्बिवरभूषणचित्रगात्र । 
पुंसां मनोनयननन्दन तावकीनौ 
श्रीरङ्गराज चरणौ शरणं प्रपद्ये ॥ {७} 
दिव्यप्रसूनवसनाभरणात्मदर्श- 
गन्धाक्षतप्रमुखमङ्गलवस्तुहस्तैः । 
नित्यैश्च सूरिभिरजस्रमुपास्यमानौ 
श्रीरङ्गराज चरणौ शरणं प्रपद्ये ॥ {८} 
नम्रेन्द्रशङ्करचतुर्मुखमौलिमाला- 
निर्यन्मरन्दलहरीनियताभिषेकौ । 
रेखाम्बुजस्फुरितमङ्गलचिह्नगर्भौ 
श्रीरङ्गराज चरणौ शरणं प्रपद्ये ॥ {९} 
श्रीचन्द्रपुष्करिणिकातटवासिधर्म- 
वर्मादि-पूर्वतनभूपतिसेवितौ ते । 
कल्याणकल्पतरुपल्लवतल्पभाजौ 
श्रीरङ्गराज चरणौ शरणं प्रपद्ये ॥ {१०} 
स्वस्वानुवादितसुखश्रुतिदिव्यवीणैः 
श्रीपाणभावपर-तुम्बुरनारदाद्यैः । 
सङ्गीततान जगदेकशरण्य तौ ते 
श्रीरङ्गराज चरणौ शरणं प्रपद्ये ॥ {११} 
सत्त्वोत्तरैः सततसेव्यपदाम्बुजेन 
संसारतारकदयार्द्रदृगञ्चलेन । 
सौम्योपयन्तृमुनिना मम दर्शितौ ते 
श्रीरङ्गराज चरणौ शरणं प्रपद्ये ॥ {१२} 
श्रीश श्रिया घटकया त्वदुपायभावे 
प्राप्ये त्वयि स्वयमुपेत्य दयास्फुरन्त्या । 
नित्याश्रिताय निरवद्यगुणाय तुभ्यं 
स्यां रङ्गराज तवपादगतश्च सोऽयम् ॥ प्रतिवादिभयंकरार्यकृतिः 

## रङ्गेश-मङ्गलाशासनम् 
अष्टोत्तर-शत-स्थान-भगवन्मङ्गलाशिषे । 
श्रीवादिभीकृद्-विदुषे वरयोगिजुषे नमः ॥ 
लक्ष्मी-चरण-लाक्षाङ्क-साक्षि-श्रीवत्सवक्षसे । 
क्षेमङ्कराय सर्वेषां श्रीरङ्गेशाय मङ्गलम् ॥ {१}{एकं वरवरमुनेः} 
सैकते सह्य-कन्यायास्तरङ्गानिलशीतले । 
अधिरङ्गं भुजङ्गेन्द्रे सुख-सुप्ताय मङ्गलम् ॥ {२} 
रजताद्रि-निषण्णेन्द्र-नील-शैलानुकारिणे । 
शेषे-शयाय श्यामाय श्रीरङ्गेशाय मङ्गलम् ॥ {३} 
बाहुमेकं प्रसार्यान्यम् उपधायाधिपन्नगम् । 
निद्राणाय जगद्-रक्षा-जागरूकाय मङ्गलम् ॥ {४} 
स्वयं-व्यक्ताय भोगीन्द्र-शायिने तार्क्ष्य-यायिने । 
सर्वलोक-निवासाय श्रीरङ्गेशाय मङ्गलम् ॥ {५} 
श्रीरङ्गनायिकासेव्य-पादपद्माय सन्ततम् । 
कावेरी-लालिताङ्गाय कमलाक्षाय मङ्गलम् ॥ {६} 
परिष्कृतासनाम्भोज-परस्पर-तुलाङ्घ्रये । 
स्फुरत्-पीताम्बरायास्तु श्रीरङ्गेशाय मङ्गलम् ॥ {७} 
दर्शिताभयमुद्राय भक्तानां तद्-विरोधिनाम् । 
दीप्त-दिव्यायुधायास्तु श्रीरङ्गेशाय मङ्गलम् ॥ {८} 
सुस्मिताय सुनासाय सुदृशे सुन्दर-भ्रुवे । 
सु-ललाट-किरीटाय कौस्तुभाढ्याय मङ्गलम् ॥ {९} 
तरङ्गित-दयैर्विश्वं अपाङ्गैरभिषिञ्चते । 
सम्राजे सर्वलोकानां श्रीरङ्गेशाय मङ्गलम् ॥ {१०} 
श्री-सीता-राम-संसेव्य-मूर्तये व्रत-पूर्तये । 
नारायणाय श्रीशाय श्रीरङ्गेशाय मङ्गलम् ॥ {११} 
विधेरिक्ष्वाकु-लब्धाय विभीषण-कृते पुनः । 
विश्राणिताय रामेण श्रीरङ्गेशाय मङ्गलम् ॥ {१२} 
सूरिभिर्दशभिश्चापि सूक्तैर्द्रमिड-सुन्दरैः । 
संस्तुताय महार्हाय श्रीरङ्गेशाय मङ्गलम् ॥ {१३} 
श्रीभाष्यकारमानीय यतिराजं महागुरुम् । 
स्व-सिद्धान्तं स्थापयित्रे श्रीरङ्गेशाय मङ्गलम् ॥ {१४} 
विभूति-द्वय-साम्राज्यं त्रिदण्ड-परिमण्डिते 
यतीन्द्र-हस्ते दधते मङ्गलं धर्म-वर्मिणे ॥ {१५} 
ज्ञान-सिद्धाञ्जनेनास्मद्-देशिकैर्दर्शिताय मे । 
नित्य-पूर्णाय निधये श्रीरङ्गेशाय मङ्गलम् ॥ {१६} पञ्चदश प्रतिवादिभयंकरार्यस्य 
मङ्गलं रङ्गनाथाय मम नाथाय मङ्गलम् । 
मङ्गलं लोकनाथाय लक्ष्मीनाथाय मङ्गलम् ॥ {१७} एकं पुराणपुस्तके 
मङ्गलाशासन-परैर् मदाचार्य-पुरोगमैः । 
सर्वैश्च पूर्वैराचार्यैः सत्कृतायास्तु मङ्गलम् ॥ {१८} एकं वरवरमुनेः 
श्रीरङ्गनाथदयिते क्षीरवारिधिसम्भवे । 
नमो लक्ष्मि प्रसीद त्वं भूयो भूयो नमो नमः ॥ 
अष्टतीर्थदलोपेतं चन्द्रपुष्कर-कर्णिकम् । 
सह्यकन्दं च कावेरीनालं श्रीरङ्गपङ्कजम् ॥ 
पूर्वं रङ्गमिदं ज्ञेयमन्तरङ्गं पयोनिधिः । 
बहिरङ्गं तु वैकुण्ठं सर्वं रङ्गमयं जगत् ॥ 
कावेरी विरजा सेयं, वैकुण्ठं रङ्गमन्दिरम् । 
स वासुदेवो रङ्गेशः, प्रत्यक्षं परमं पदम् ॥ 
कावेरीतोयमाश्रित्य वातो यत्र प्रवर्तते । 
तद्देशवासिनां मुक्तिः, किमु तत्तीरवासिनाम् ॥ 
रङ्गक्षेत्रसमं क्षेत्रं ब्रह्माण्डे नास्ति नारद । 
अष्टोत्तरशतस्थानेष्वादिभूतं हरेर्यतः ॥ 
मरुद्वृधाया मध्यस्थं चन्द्रपुष्करिणीतटे । 
श्रीरङ्गमतुलं क्षेत्रं श्रिया जुष्टं शुभास्पदम् ॥ 
रङ्गं रङ्गमिति ब्रूयात् क्षुतप्रस्खलनादिषु । 
ब्रह्मलोकमवाप्नोति सद्यः पापक्षयान्नरः ॥ 
चन्द्रपुष्करिणीस्रानं, रङ्गमन्दिरदर्शनम् । 
एकादश्युपवासश्च, तुलसीदलभक्षणम् ॥ 
गीतापाठश्च नियतः, एकस्मिन् यदि जन्मनि । 
किं तस्य दुर्लभं लोके, स तु नारायणः स्मृतः ॥ 
मामेवानुस्मर स्व त्वं, त्वामहं संस्मरामि च । 
उपायमपवर्गस्य रहस्यमपि मे शृणु ॥ 
सर्वकर्माणि सन्त्यज्य सर्वकर्मफलानि च । 
शरणं मां प्रपद्यस्व सर्वबन्धविमुक्तये ॥  {माहात्म्ये नवमाध्याये विभीषणं प्रति श्रीरङ्गनाथवचनम्} 
﻿



1. **श्री पराङ्कुशाष्टकम्**
2. **श्री रामानुजाष्टकम्**
3. **श्री जितन्तेस्तोत्रम्**
4. **श्री पराङ्कुशपञ्चविंशतिः**
5. **श्रीनारसिंह-पञ्चकम्**
6. **श्यामला-दण्डकम्**
7. **श्रीसंपत्कुमारस्तवः**
8. **श्रीलोकाचार्य पञ्चाशत्**
9. **श्रीगोविन्दराजसुप्रभातम्**
10. **श्रीपराङ्कुश-सुप्रभातम्**
11. **श्रीरामानुज-सुप्रभातम्**
12. **श्री वरवरमुनिसुप्रभातम्**
13. **रामानुज चतुश्लोकी**
14. **श्रीरामानुज-षट्-त्रिंशत्**
15. **श्रीधाटी पञ्चकम्**
16. **श्री-भाष्यकार-प्रपत्तिः**
17. **आल्वारुल-श्लोकाः**

##  पराङ्कुशाष्टकम् 
त्रैविद्यवृद्धजनमूर्धविभूषणं यत्  
संपच्च सात्त्विकजनस्य यदेव नित्यम् ।  
यद्वा शरण्यमशरण्यजनस्य पुण्यं  
तत्संश्रयेम वकुलाभरणाङ्घ्रियुग्मम् ॥ {१} 
भक्तिप्रभाव भवदद्भुतभावबन्ध  
सन्धुक्षित प्रणयसाररसौघ पूर्णः ।  
वेदार्थरत्ननिधिरच्युत दिव्यधाम  
जीयात्पराङ्कुश पयोधिरसीम भूमा ॥ {२} 
ऋषिं जुषामहे कृष्णतृष्णातत्त्वमिवोदितम् ।  
सहस्रशाखां योऽद्राक्षीद्द्राविडीं ब्रह्मसंहिताम् ॥ {३} 
यद्गोसहस्रमपहन्ति तमांसि पुंसां  
नारायणो वसति यत्र सशङ्खचक्रः ।  
यन्मण्डलं श्रुतिगतं प्रणमन्ति विप्राः  
तस्मै नमो वकुलभूषणभास्कराय ॥ {४} 
पत्युः श्रियः प्रसादेन प्राप्त-सार्वज्ञ-सम्पदम् ।  
प्रपन्न-जनकूटस्थं प्रपद्ये श्रीपराङ्कुशम् ॥ {५} 
शठकोपमुनिं वन्दे शठानां बुद्धिदूषकम् ।  
अज्ञानां ज्ञानजनकं तिन्त्रिणीमूलसंश्रयम् ॥ {६} 
वकुलाभरणं वन्दे जगदाभरणं मुनिम् ।  
यश्श्रुतेरुत्तरं भागं चक्रे द्राविडभाषया ॥ {७} 
नमज्जनस्य चित्तभित्ति-भक्तिचित्र-तूलिका  
भवाहि वीर्यभञ्जने नरेन्द्र-मन्त्र-यन्त्रणा ।  
प्रपन्न-लोक-कैरव-प्रसन्न-चारु-चन्द्रिका  
शठारि हस्तमुद्रिका हठाद्धुनोतु मे तमः ॥ {८} 
वकुलालङ्कृतं श्रीमच्छठकोप पदद्वयम् ।  
अस्मत्कुलधनं भोग्यमस्तु मे मूर्ध्नि भूषणम् ॥ {९} 
**इति श्रीपराशरभट्टराचार्यकृत-श्रीपराङ्कुशाष्टकम्**

##  रामानुजाष्टकम् 
रामानुजाय मुनये नम उक्तिमात्रं  
कामातुरोऽपि कुमतिः कलयन्नभीष्टम् ।  
यामामनन्ति यमिनां भगवज्जनानां  
तामेव विन्दति गतिं तमसः परस्तात् ॥ {१} 
सोमावचूड सुरशेखर-दुष्करेण  
कामातिगोऽपि तपसा क्षपयन्नघानि ।  
रामानुजाय मुनये नम इत्यनुक्त्वा  
को वा महीसहचरे कुरुतेऽनुरागम् ॥ {२} 
रामानुजाय नम इत्यसकृद्गृणीते  
यो मान-मात्सर-मदस्मर-दूषितोऽपि ।  
प्रेमातुरः प्रियतमामपहाय पद्मां  
भूमा भुजङ्ग-शयनस्तमनुप्रयाति ॥ {३} 
वामालका-नयनवागुरिका-गृहीतं  
क्षेमाय किञ्चिदपि कर्तुमनीहमानम् ।  
रामानुजो यतिपतिर्यदि नेक्षते मां  
मा मामकोऽयमिति मुञ्चति माधवोऽपि ॥ {४} 
रामानुजेति यदिदं विदितं जगत्यां  
नामापि न श्रुतिसमीपमुपैति येषाम् ।  
मा मा मदीय इति सद्भिरुपेक्षितास्ते  
कामानुविद्धमनसो निपतन्त्यधोऽधः ॥ {५} 
नामानुकीर्त्य नरकार्तिहरं यदीयं  
व्योमाधिरोहति पदं सकलोऽपि लोकः ।  
रामानुजो यतिपतिर्यदि नाविरासीत्  
को मादृशः प्रभविता भवमुत्तरीतुम् ॥ {६} 
सीमामहीध्रपरिधिं पृथिवीमवाप्तुं  
वैमानिकेश्वरपुरीमधिवासितुं वा ।  
व्योमाधिरोढुमपि न स्पृहयन्ति नित्यं  
रामानुजाङ्घ्रियुगलं शरणं प्रपन्नाः ॥ {७} 
मा मा धुनोति मनसोऽपि न गोचरं यत्  
भूमासखेन पुरुषेण सहानुभूय ।  
प्रेमानुविद्ध-हृदयप्रियभक्त-लभ्ये  
रामानुजाङ्घ्रिकमले रमतां मनो मे ॥ {८} 
श्लोकाष्टकमिदं पुण्यं यो भक्त्या प्रत्यहं पठेत् ।  
आकारत्रयसम्पन्नः शोकाब्धिं तरति ध्रुवम् ॥ {९} 
**इति श्री रामानुजाष्टकम्**






##  पराङ्कुशपञ्चविंशतिः 
श्रीपराङ्कुशनुतिं य आतनोत् तत्पदाब्जपरभक्तिचोदितः। 
तं वधूलकुलभूषणं दया-वारिधिं वरददेशिकं भजे ॥ 
श्रीमन् पराङ्कुशनिरङ्कुशतत्त्वबोध 
वात्सल्यपूर्णकरुणापरिणामरूप। 
सौशील्यसागरमनन्तगुणाकरं त्वां 
संसारतापहरणं शरणं वृणेहम्॥ {१} 
कासारसंयमिमुखाः कमलासहाय - 
भक्ताः प्रपत्तिपदवीनियता महान्तः। 
यस्याभवन्नवयवा इव पारतन्त्र्यात् 
तस्मै नमो वकुलभूषणदेशिकाय॥ {२} 
श्रीरङ्गराजपदपङ्कजसङ्गशीलं 
श्रेयःपरं मधुरपूर्वकवेरपूर्वम्। 
नाथार्ययामुनयतीश्वरभागधेयं 
नाथं कुलस्य मम नौमि पराङ्कुशार्यम् ॥ {३} 
पापक्रियासु निरताः शृणुतास्मदुक्तिं 
तापत्रयेण भविनः परितप्यमानाः। 
आपद्धनं मधुरिपोर्भवतामविद्या 
स्वापप्रहाणनिपुणः शरणं शठारिः॥ {४} 
नित्योऽथ मुक्त उत तद्गुणको मुमुक्षुः 
व्यासादिवद्भगवता किमनुप्रविष्टः। 
अत्र्यादिसूनुरिह वर्णयुगक्रमात् किम् 
आसीत्पुराणपुरुषः शठवैरियोगी॥ {५} 
कर्मेति केचिदपरे मतिरित्यथान्ये 
भक्तिं परे प्रपदनं प्रवदन्त्युपायम्। 
आम्नायसारचतुरास्त्वमितानुभावं 
त्वामेव यान्ति शरणं शठजिन्मुनीन्द्र ॥ {६} 
भक्त्याधुपायरहितः पतितो भवाब्धौ 
त्वत्पादसेवनरसेपि च दुर्बलोऽहम्। 
इत्थं सतीह शठकोप दयैकमूर्ते 
कृत्यं किमस्ति मम संसृतिमोचनाय ॥ {७} 
त्वद्दिव्यसूक्तिपरिशीलनमात्रमेव 
निःश्रेयसाधिगमने निरपेक्षहेतुः। 
तच्चास्ति मे न शठवैरिगुरो महात्मन् 
उज्जीवनं कथमहो मम जाघटीति॥ {८} 
त्वन्नामकीर्तनमकृत्रिममातनोति 
यस्तस्य संसरणनिस्तरणं घटेत। 
दुर्वासनाकलुषितस्य न मेऽस्ति बुद्धिः 
तत्रापि केसरविभूष किमात्मनीनम्॥ {९} 
त्वत्किङ्करत्वरसिकाः तव दासदास 
दास्यैकरस्यमुदिताश्च भजन्ति मुक्तिम्। 
तत्राप्यहं शकनवान् न शठारियोगिन् 
अत्याहितं कथमपैतु भवोत्थितं मे ॥ {१० } 
त्वद्विग्रहेक्षणमथो तव संस्मृतिश्च 
मुक्त्यै भवेदिति वदन्ति पराङ्कुशार्य। 
निद्राप्रमादमलिनीकृतमानसस्य 
तत्रापि शक्तिरिह मे न कथं भवेयम्॥ {११} 
एवं कदाचिदपि कुत्रचिदस्त्युपायः 
नैवाघनाशनविधौ मम तावकस्य। 
आकस्मिकी तव कृपामपहाय माया - 
कोलाहलप्रशमनीं कुरुकापुरीश ॥ {१२} 
अव्याजबन्धुमविशेषमशेषजन्तोः 
उद्वेलवत्सलतया कृपया च पूर्णम्। 
त्वामामनन्ति शठवैरिमुने ततस्ते 
हातुं न युक्तमपराधिनमप्यहो माम्॥ {१३} 
यावच्च यच्च दुरितं सकलस्य जन्तोः 
तावच्च तत्तदधिकञ्च ममास्ति सत्यम्। 
एतद्वचः कथमभूत् सततानृतोक्ति - 
शीलस्य मे शठरिपो तदिदं विचित्रम्॥ {१४} 
शास्त्रेण यद्विहितमाचरणीयमेतत् 
सर्वैर्निषिद्धमिह यत्तदुपेक्षणीयम्। 
इत्यादिकं शठरिपो सदसि ब्रवीमि 
है सन्तनोमि रहसि स्ववचोविरुद्धम्॥ {१५} 
प्रच्छन्नपातकशतावृतचेतसो मे 
संप्रीणिताः प्रणतिभूमिकया कयाचित्। 
सत्कारमादरभरेण परावरज्ञाः 
कुर्वन्ति हन्त शठवैरिमुने हतोऽस्मि॥ {१६} 
पद्भ्यां शपे तव शठारिमुनीन्द्र योऽभूत् । 
उद्दामदोषगणनान्तिमकोटिनिष्ठः। 
सोऽपि प्रकृष्टविभवो यदपेक्षया स्यात् 
तस्माच्च पापभरितोऽहमितो न पापः॥ {१७} 
पूर्वैः स्वनैच्यमनुसंहितमार्यवर्यैः 
मामेव वीक्ष्य महतां न तदस्ति तेषाम्। 
नैच्यं त्विदं शठरिपो मम सत्यमेव 
मत्तः परो न मलिनो यत आविरस्ति॥ {१८} 
उक्त्वा स्वदोषविषयं वचनं त्वदने 
संसारभीरुरिव तेन च वञ्चकोऽहम्। 
सामर्थ्यमेव शठकोप विभावयामि 
संवीक्ष्य कं गुणमिहासि मयि प्रसन्नः॥ {१९} 
किन्तु क्रियासमभिहारकृतापराधः 
हन्तानुतप्य पुनरप्यपराधकारी। 
पद्मासखस्य परिहासरसोचितोऽहम् 
एतद्विलोक्य शठकोप मयि प्रसीद॥ {२० } 
कामप्रमोऽहमदमत्सरमन्युलोभैः 
पारम्परीत उदितैः परिपीड्यमानम्। 
दैवात्त्वदीक्षणपथं दयया शठारे 
पाहि प्रपन्नमिममुन्नमदागसं माम्॥ {२१} 
कार्या कृपा सुमतिभिः खलु दुःखितेषु 
दुःखी मया न सदृशो भृशदुःखभाजाम्। 
तस्मात्तवाखिलजनेषु च यानुकम्पा 
मय्येव तां शठरिपो निभृतं निधेहि ॥ {२२} 
विश्वोपकारकमघार्णवतारकं त्वाम् 
अप्राप्य है शठरिपो हत एव पूर्वम्। 
अद्य त्वदीयकृपया प्रतिलब्धसत्त्वः 
त्वत्सेवनामृतरसेन सुखी भवानि ॥ {२३} 
अत्राप्यमुत्र करणत्रितयप्रवृत्त्या 
त्वत्पादपङ्कजजुषां विदुषां प्रसादम्। 
नित्यं लभेमहि न चान्यदपेक्षितं नः 
प्रत्यग्रकेसरपरिष्कृतकारिसूनो ॥ {२४} 
वाधूलवेङ्कटपतिं वरदार्यसूनुम् 
अस्मद्गुरुं तव पदप्रवणं समीक्ष्य। 
अज्ञं कृतागसमनाथमकिञ्चनं मां 
त्वत्किङ्करं शठरिपो सततं कुरुष्व ॥ {२५} 
**इति श्री पराङ्कुशपञ्चविंशतिः**

## नारसिंह-पञ्चकम् 
श्री नारसिंहवपुषे निगृहीतभक्त 
सर्वां ह से व्रतजुषे प्रणतावनाय । 
प्रख्यातदिव्य-महसे कमलोरसे- 
ऽस्मत्सर्वार्थसंचयपुषेस्तु नमः परस्मै ॥ {१} 
सन्तु प्रत्यर्थि-गर्वप्रकरतिमिर-सन्दोहसंहारकारि 
प्रादुर्भाव प्रकारानरहरिमुखदंष्ट्रा प्रभासारधाराः। 
धीरा हैरण्यवक्षो-विदलनसमयोऽद्भूतघोरासृगाक्त 
श्वेताश्वेतस्वरोचिः नखरुचिभिदुरा श्श्रेयसे भूयसेनः ॥ {२} 
नरहरिमहमीडे यादवक्ष्माधरेन्द्रं 
पुरहरसुरबृंदाधीश्वराद्यर्चिताङ्घ्रिम् । 
वरपरमपुमर्थप्रापणैकान्तमेकं 
परमरिकुलमालोन्मूलनं साधनं नः ॥ {३} 
हर्ता दुर्वारगर्व-प्रचुरतरधियां संविहर्ता मुनीनां 
हार्दाम्भोजान्तरन्तः स्फुरदखिलजगदिभ्रदार्तार्तिहन्ता । 
भर्ता सर्वेश्वराणां जगदुदयलयस्थेमकर्ता प्रहर्ता 
दुर्दान्तक्रूरकृत्या सुरपति विततेः पातु मां नारसिंहः ॥ {४} 
नरहरिमरिगर्वभंजनोऽद्यन्नख- 
दंष्ट्राद्युतिभास्वराखिलाशम् । 
पुरहरविधिपूर्वसर्वदेव- 
प्रणत पदाम्बुजमाश्रये सदाहम् ॥ {५} 
इति विदधे स्तुतिसंज्ञं यतिपतिकृपया कृतार्थतापन्नः । 
सत्कारमादिपुंसो वाचिकमक्कारकन्नि नरसिह्मः ॥ {६} 
कमलाकुच-कस्तूरी-कर्दमाङ्कितवक्षसे । 
यादवाद्रिनिवासाय संपत्पुत्राय मङ्गलम् ॥ 
**इति श्रीनारसिंह-पञ्चकम्**

## संपत्कुमारस्तवः 
माया कल्पित नैज खेलन हिताशेषप्रपञ्चौ 
श्रेयांस्याश्रितसार्धमादरवशात् प्रेम्णा नयन्तौ प्रियौ । 
जीयास्तां यदुशैलशेखरमणी तौ दम्पती सर्वदा 
न्यायादस्मदभीप्सितानि कुरुतां एतौ प्रसन्नप्रियौ ॥ {१} 
मोहाविर्भवगाढरूढमिरप्राग्भारसूर्यप्रभः 
दृष्यत्कुत्पितशुष्कतर्क गहने दावाग्निदर्भावहः । 
संप्राप्ताश्रितसच्चकोरकततौ राकाशशांकायितः 
यद्वद्रिस्थयतीन्द्रसंयमिवरो जेजीयतां सर्वदा ॥ {२} 
श्री रामानुज-भाष्यकार भगवन्नस्मत्कुलोत्तारकं 
त्वत्पादाम्बुरुहद्वयं हृदि मम श्रेयस्करं स्थापय । 
यत्सम्पूर्णमुपाय मार्तिहरणे संसार तापत्रय 
स्वस्थस्वांतनतामविरतध्येयं विदुस्साधवः ॥ {३} 
महान्तं त्वामेकं पुरुषमभिधाय श्रुतिरपि 
त्वदन्तः कल्याणेष्वपरिमितसंख्येषु किमपि । 
गुणेष्वानन्दाख्यं कथयितुमुपक्रम्य न पदं 
मनो वाचोराह त्वयि किमुत सम्पत्सुत वयम् ॥ {४}



वक्ता त्वं वाचकस्त्वं तदभिहितविचित्रार्थ सारस्त्वमेवसाध्यं 
त्वं साधनं त्वं सकलमपि भवान्नाथ संपत्कुमार । 
जिह्वाग्रे मे प्रविश्य प्रचुरय सिवचां स्यात्मलीलार्थ- 
मेवं किंचित्कारेण दासं सफलयितुमहो नेहमन्येन्यहेतुम् ॥ {५} 
निचरीकरीतु करुणावात्सल्यवारां निधिः 
कल्याणाख्य सरस्सरोजकलित स्वांङ्घ्रिद्वयाम्भोरुहः । 
तुल्यापेतमनोहर-स्वतनु-सौन्दरेण सर्वात्मनां 
शल्यानिव्यपनीय हृत्सरसयन् सम्पत्कुमारो हरिः ॥ {६} 
कारुण्यं प्र सरीसरीतु तरुणां भोजाक्षलक्ष्मीपतेः 
हीरन्यासविचित्र वज्रमकुटोत्तं सस्य वर्गेषु नः । 
हैरण्याम्बर शङ्खचक्रतुलसीदामाभिरामाकृतेः 
तारुण्यामृतसारसुन्दरतनोः सम्पत्कुमार प्रभोः ॥ {७} 
कस्तूरीतिलकाभिरामनिटिलं भास्वत्किरीटोज्वलं 
हस्तन्यस्तसुदर्शनाब्जगदमत्याश्चर्यरूपाकृतिम् । 
कण्ठालम्बि विचित्रमौक्तिकसरं दिव्याम्मरालङ्कृतं 
श्रीमत्पादसरोरुहद्वयमहं सम्पत्कुमारं श्रये ॥ {८} 
आरूढो गरुडं गरुत्परिवृतन्सराड्यदुक्ष्माधरेमः 
तस्यन्यस्तविचित्रवज्रमकुटश्श्रीभूमि नीलासखः । 
चन्द्रद्वन्द्वविडम्बि-दिव्यधवल-च्छत्रद्वयः पार्श्वयोः 
चञ्चच्छामर-चारुराविरभवत् सम्पत्कुमारो हरिः ॥ {९} 
लक्ष्मीमक्षीणयत्वा श्रितजनसुरभिः सर्वभूतांतरात्मा 
प्रक्षीणाशेष-दोषो यदुधरणीधराधीश सम्पत्सुतो नः । 
लक्ष्मीं बिभ्ररन्निजोरस्यखिलनिगमवाक्सारकल्याणकीर्तिः 
पक्षीन्द्रोपात्तकेतुर्भवभयजलधेः सेतुराश्चर्यमूर्तिः ॥ {१० } 
श्रीमद्रामानुजार्य प्रियतनंतया प्राप्तसम्पत्सुताख्यः 
प्रेमाद्रा पाङ्गवषैररमृतरसमयैः सिञ्चताश्श्रीपतिर्नः । 
भौनूशेषात्मसञ्जीवनचरणसरोजात विन्यस्तलक्ष्मीः 
मायानङ्गकोटि-प्रतिमतनुधरो यादवक्ष्माधरेन्द्रे ॥ {११} 
श्रीमद्रामानुजार्य-प्रियतनयमहोदारसम्पत्कुमार 
क्षेमायास्माकमर्चातनुमलमकरोः यादवक्ष्माधरेन्द्रे । 
श्रीमत्त्वत्पादपद्माश्रयणसुकरतां चेतनानां विवृण्वन्ना 
स्सेच श्वां विवाकश्शरणशरणे तच्छरण्यं प्रसीद ॥ {१२} 
श्रीसम्पत्सुत देवयादव महीभृच्छेखरश्रीपते 
श्रेयस्साधय यादृशं तव हितं त्वद्दासभूते मयि । 
साध्यं किञ्चन मादृशो नभवतः पारार्थ्यसिद्धिंविना 
स्वाड्यं सर्वदशास्विदं हि नियतं स्वस्वामिनोरावयोः ॥ {१३} 
हृदयमिदमुपास्य श्रीपते क्व प्रयासि 
सदयनकुरु भक्ताभास मात्रेऽप्युपेक्षताम् । 
मदयन पुन रेतस्मायया त्वत्क्षमाया 
यदयमवसरश्चेन्नो वरः कोऽपि न स्यात्  ॥ {१४} 
सम्पत्कुमार सरसीरुहसुन्दरास्य 
नेत्राङ्घ्रि-पाणि-परिकर्मित मङ्गलाङ्ग । 
सम्पूर्ण कामहृदये मम सन्निधेहि 
सम्यक्सदा सपरिवारकृपापयोधे ॥ {१५} 
त्वमेवाद्यं ब्रह्म त्वमसि परमाश्चर्य निलयः 
त्वमेवैकस्सृष्टि-स्थिति-लय-विनोदस्त्रिजगताम् । 
त्वमन्तस्सर्वेषां बर्हिरपि नियंताऽनघगुणः 
तदस्माकं कस्मात् प्रभुरसि न सम्पत्सुतहरे ॥ {१६} 
सम्पत्पुत्रसमस्तपापहरणौ सर्वार्थदौ तावकौ 
श्रीमन्तौ चरणौ विहाय शरणं कं साधयामो वयम् । 
निर्वीर्या अनवाप्त-वैदिकसमस्ताचारधर्मास्सदा 
कृत्याकृत्यविवेकशून्यविचलच्चित्तानुरक्ताधयः ॥ {१७} 
निभृतदुरितराशिः निश्चितार्थोऽर्थकामे 
बत सततं तदा रम्भायसम्भ्रान्त-चेताः । 
कथमहमुपयामि श्रीश सम्पत्सुत 
त्वांशरण्यकरुणां तन्मय्यमोघां स्वयं ते ॥ {१८} 
संसारामयभेषजं सकलवेदानार्थसारं 
सुधीमंथानोन्मथितं महीसुरवरैर्लक्ष्मीविकासास्पदम् । 
सेव्यं सद्भिरमोघमिन्दुवदनं सेवेर्थिकल्पद्रुमं 
श्रीमद्यादव-शैलशेखरमहं संपत्कुमारामृतम् ॥ {१९} 
सम्पत्कुमारभवदीयपदारविन्द 
द्वंद्वं विनाकमुपयामि परं शरण्यम् । 
सम्पादयामि चकमर्थनुपार घोर 
संसारतापशमनाय च कः प्रभुर्नः ॥ {२० } 
संपत्कुमार-भवदीय पदारविन्द- 
द्वंद्वं मदीयसकल-स्वमहन्तवैव । 
संभावनीयमितरत्किमितः परं मे 
संभावयाश्रितसख स्वयमेव दासम् ॥ {२१} 
वैकुण्ठतः प्रचलनं तव माविरस्तु 
माचक्रधारणमपि त्वरितागतिर्मा । 
नाहं करीन्द्र इव पुष्प समर्पणं ते 
मन्ये क्षमामुपकुरु प्रणतस्य चैकाम् ॥ {२२} 
कथय कथमिदानीं नाथ सम्पत्कुमार 
श्लथयसि किममोघं वत्सलत्वं त्वदीयम् । 
प्रथयसि दुरितानि श्रीश चेन्मद्विधानां 
प्रथममसुकृतानामीदृशं कं पुनीहि ॥ {२३} 
कस्त्वां विनाशरणमस्तु कथंचन श्री- 
सम्पत्कुमारकमहं शरणं व्रजेयम् । 
कस्सर्वभूतसुलभः करुणा च कस्य 
निर्हेतुका पतितपावनको भवादृक् ॥ {२४} 
सम्पत्कुमाररसनां मम पावनानि 
नामानि ते सरसयन्तु रसायनानि । 
सञ्जीवनानि सकलामयभेषजानि 
कर्णामृतानि विदुषां द्विषतां विषाणि ॥ {२५} 
स्वामिन् सम्पत्कुमार प्रणतजनतमोराशिकल्पांतभानो 
रागामानुजूख्या प्रथितयति वरस्यार्थिनां कामधेनो । 
वात्सल्यौ दार्यशौर्यप्रणतजन परित्राणकल्याणसिन्धो 
बन्धो सर्वात्मनां नः कुलधनसकलं साधयाभीप्सितार्थम् ॥ {२६} 
नित्यं श्रीधरचित्तमन्यविषयेष्वत्यल्प सारेषु न- 
स्सक्तं भूपशुवित्तसाधनविधौ नक्तं दिवं चेष्टते । 
तत्वं त्वां न समस्तपातकहरं सर्वार्थदं मन्यते 
तत्सम्पत्सुतकेवलं करुणया रक्ष स्वयं सर्वथा ॥ {२७} 
चिरपरिचितमङ्घ्रिद्वन्द्वमस्मद्गुरूणां 
परमयनममोघं नाथ सम्पत्कुमार । 
स्मरतु मम मनोवाक् स्तौतु कामं शरीरं 
परिचरतु शरण्य त्वं सदैवं प्रसीद ॥ {२८} 
यतिपरिबृढ प्रेमस्थेम प्रभूतयदुक्ष्माधरसमुदिन्तध्वंस- 
प्रकारसमर्थना भयकरकरे सक्तं चित्तं भवत्वनिशं मम ॥ {२९} 
स्वामिन् संपत्कुमार प्रतिभट पटली पाटनोद्दामकाम 
प्रोद्यज्ज्वालाकलाप-प्रकलितमतुलं धामसौदर्शनं ते । 
भूयाच्छ्रेयःप्रदं स्वाश्रितजननयनानन्दसंदायि वक्ष- 
स्सद्यस्संफुल्ल-लक्ष्मीकर-कमलसुहृद्भास्करं भास्वरं नः ॥ {३० } 
दुर्वृत्तादनपेतमन्वहमनारब्धत्वदाराधनं 
सद्वृत्तव्यवसायहीनमसतामग्रे सरं मामपि । 
वात्सल्यात् क्षमया गुणैः च सुभगैः कारुण्यतः केवलात् 
संपत्पुत्रदिदीर्षुराविरभवश्चित्रं यदुक्ष्माधरे ॥ {३१} 
आरूढं कुसुमावली सुरभिलैर्माल्यैः कृतां दोलिकां 
निर्व्यूढां नवरत्न-वारणमहादन्तैश्च चित्रादिभिः । 
सप्रौढागम-घोष-मप्रतिहतैः तूर्यप्रणादैर्युतं 
श्रीमन्तं यदुशैलशेखरमहं संपत्कुमारं भजे ॥ {३२} 
मुक्ताहार विभूषिताखिलतनुं रक्तारविन्देक्षणं 
भक्तास्वाद्यननामृतं भवभयत्रस्मात्मसञ्जीवनम् । 
कस्तूरीतिलकाभिरामनदनं विस्तीर्णवक्षस्थलं 
हस्ताम्भोरुहदर्शि ताभयभरं मे स्तौमि संपत्सुतम् ॥ {३३} 
श्रीभूम्याश्रितपार्श्वमद्भुततरः श्रीरत्नमुक्तासरैः 
आचूडाङ्घ्रिविभूषितं कनकबिन्द्वाल्युल्लसद्वाससम् । 
दिव्यालङ्कृत चित्रमण्टपलसन् मञ्चस्थितं सुन्दरं 
वन्दे भूसुरपङ्क्तिसंवृतमहं सम्पत्कुमारं हरिम् ॥ {३४} 
सायं प्रातरनुष्ठितं न विहितं माध्यन्दिनं वामया 
सत्यं त्यक्तमसत्यमेव कथितं चित्तं नदत्तं त्वयि । 
तस्मान्नास्ति कदाचिदस्मदधिकः पापीयसामग्रणीः 
वात्सल्यं सफलं तदत्त्र कुरुते संपत्कुमारप्रभोः ॥ {३५} 
**इति श्रीसंपत्कुमारस्तवः** 
**श्रीलोकाचार्य पञ्चाशत्  
** 
कावेरी पुलिनान्तराल लहरी लावण्यमालालसत्  
पर्यङ्कीकृतपन्नगेश्वरतनौ निद्रानिबद्धादरम् ।  
कस्तूरी-तिलकाञ्चितं कमलजेनाराधितं श्रीसखं  
वस्तु-स्वीकृतकौस्तुभं दिशतु नः स्वस्ति प्रशस्तं स्वतः ॥ {१}  
\
नतलोकपालनधिया मरुद्वृधा 
पुलिनं जगाम नलिनं विहाय या ।  
मयि सा तरङ्गयतु रङ्गिणः प्रिया- 
करुणातरङ्गविततीरपाङ्गजाः ॥ {२} 
यत्पाणिपद्मधृतकाञ्चनवेत्रवल्ली 
स्पन्दस्सुरेन्द्र भयभञ्जन लम्पटात्मा ।  
वैकुण्ठसूरिपरिषत्प्रभुरत्र शर्म 
सोऽयं विकासयतु सूत्रवतीपतिर्मे ॥ {३}  
\
मुहुर्नत्वा मूर्ध्ना विनतविविधापत्प्रशमने शठारेः 
पादाब्जे मधुरकविविदेवस्य शरणे ।  
इदं याचे वाचाऽ प्यलकवकुलालीपरिगलन् 
मधूलीमाधुर्यं मम वचनभङ्गयां स दिशतु ॥ {४}  
\
विकासयित्वा निगमान्तभाष्य- 
सिद्धाञ्जनात् कामपि दीर्घदृष्टिम्।  
प्रादर्शयद्यः परमं पुमांसं 
स पातु मां संयमिसार्वभौमः ॥ {५}  
\
कूरेश गोविन्द पदारविन्द 
सेवारसामोदित चित्तभूमा ।  
भट्टार्यवर्योऽ पि सुरवं ददातु 
ममाद्य वेदान्तिमुनीश्वरेण ॥ {६}  
\
यज्जिह्वाग्र विशालरङ्गरसिका वाणी प्रवीणाऽनिशं  
नृत्यन्ती द्रविडार्यसंस्कृतवपुर्धत्ते कवीनां प्रियम् ।  
लोकार्यः कलिवैरिदासगुरुरित्यन्याभिधानस्स मे  
कुर्यादुत्तरवीथि कृष्ण महिताचार्यः कलासम्पदम् ॥ {७} 
अतुलः कलिवैरिदासवाणी 
मणिवल्ली वलनावलम्बशारवी ।  
गुरुरुत्तरवीथिकानिवासी 
मम भद्राणि तनोतु कृष्णनामा ॥ {८}  
\
वाणीपुण्यसुधापगां शठजितः स्वैरं विगाह्यादरात्,  
आनीयामृतमत्र चक्रतुरुभौ पानीयशालात्मकम् ।  
यौ वाग्भूषण देशिकेन्द्रहृदयाभिख्य प्रबन्धद्वयं,  
तौ वन्दे भुवनार्यसुन्दरवरौ कृष्णात्मजौ देशिकौ ॥ {१० }  
\
मधुरिपुमहिलायाः स्फीतवीक्षासरोजात्, 
मधुरफणितिभृङ्गी निर्गता काचिदेषा ।  
भुवनगुरुपादाब्ज-द्वन्द्वनिर्यन्मरन्दान्, 
अनुदिनमनुभूयाऽऽनन्द सान्द्रा मामास्तु ॥ {११} 
अन्तर्विलोचनमनन्ततमोनिगूढम्, 
आलोक्य जन्तु निवहस्य दयार्द्रचेताः ।  
उन्मीलयन्नुपहितेन रहस्त्रयार्थ दीपेन 
यो जयति लोकगुरुं तमीडे ॥ {१२} 
हृदयमुकुरबिम्बं यत्तवहङ्कारपङ्क 
स्थगित विमलरूपं स्वोक्तिशुद्धाम्बुपूरैः ।  
भुवनगुरुवर स्तच्छोधयित्वा जनानां 
चिदचिदधिपतीं स्त्रीन् दर्शयन् भाति तत्र ॥ {१३}  
\
मणिप्रवालाञ्चितसूक्तिसूनैः 
विभूषिताऽशेष सहस्त्रशारवम्।  
अकल्पयत् कञ्चन कल्पवृक्षं 
कृष्णः क्षितौ लोकगुरूत्त्माख्यम् ॥ {१४}  


कावेरीयुगलाम्बुपूर ललिते पुण्यान्तरीपेऽस्म्यहं  
लोकार्यो व्रजतं व्रजेति वरदः प्रोवाच भक्ताय हि ।  
इत्येवं गुरुसूक्तिभिर्गुरुवरं त्वां मन्यमानस्त्वहं  
वन्दे वारणशैलशृङ्गनिलयं मद्दैवतं श्रीसखम् ॥ {१५} 
यस्यासीत् कुलदैवतं रघुवरेणाराधितः श्रीसखः  
कावेरीसरिदन्तरीपनगरी वासस्थली पुण्यभूः ।  
कृष्णो मान्यगुरुर्वरॆण्यमहिमा वेदान्तविद्यानिधिः  
भ्राता सौम्यवरः स्वयं च भुवनार्योऽसि कस्ते समः ॥ {१६} 
श्रीवत्सरूपरुचिरोऽप्यरतिः प्रिया ते 
प्रीतिर्मधुद्यिषि भवप्रभवा न भीतिः ।  
लोकावलीविमललोचनगोचराङ्गः 
कृष्णात्मजस्त्वमपरः किमु मन्मथोऽसि ॥ {१७} 
वक्त्रेन्दोर्भुवनार्यवर्य-भवतो वाणी सुधाधोरणी 
जञ्जेऽष्टादशभेदपूर विहितत्राणात्मसस्या यतः ।  
येषा संसृतिभूरभूत् फलवती तस्मान्नदीमातृका  
कृष्णाम्भोदविलोकिनी किल पुरा न प्राप वृद्धिं पराम् ॥ {१८}  
\
जनिजलधिपरीतागार लीनात्मपङ्क्त्यै  
त्रिविधविशय तृष्णाराक्षसीपीडितायै ।  
भुवनगुरुवरोऽदात् श्रीमतीं सूक्तिभूषां  
पवनज इव देव्यै पाणिभूषां स्वभर्तुः ॥ {१९} 
पटुप्रथमदेशिकैर्विरचिताः प्रबन्धाः परे  
रहस्त्रयपदावलीविवरणे प्रवृत्ताः परम् ।  
जगद्गुरुमुखोदिताः जगति भान्त्यमी भास्कराः  
भवप्रभवशर्वरी विभवशेमुषीतस्कराः ॥ {२० } 
श्रुतिनिकरगभीर काननान्त- 
र्विहरण विश्रुतबुद्धिना त्वयैव ।  
प्रपदनसरणिर्विशोधिताऽभूत् 
भुवनगुरो भुवि लोकसाधनीया ॥ {२१}  


विगतविषयतृष्णः कृष्णपादाश्रयात्मा  
द्रमिडनिगमदर्शी देशिकानां प्रधानः ।  
मधुरकविवचोभि र्माननीयो ममासौ  
शठरिपुरिव लोकाचार्यवर्यो विभाति ॥ {२२} 
चुलुकितभवसिन्धुं चित्तजक्रोधदैत्य 
प्रमथनपटुबुद्धिं श्रीजगद्देशिकेन्द्रम् ।  
द्रमिडफणितिदक्षं दक्षिणाशानिषण्णं 
कलशतनयमन्यं मन्यते मे मनस्त्वाम् ॥ {२३}  
\
अगम्यमहिमाजनै र्निगममौलिकान्तारभू -  
विहाररसिको वृषक्षितिभृतो वसन् कन्दरे ।  
विभाति विमतोन्मदद्विरदकुम्भसम्भेदन  
क्षमोक्तिनखरो महान् स जगदार्यकण्ठीरवः ॥ {२४}  


अवनसवनकर्मण्यात्मलोकस्य रङ्गी 
भुवनगुरुवर त्वां कल्पयित्वा समर्थम् ।  
तदनुभुजगराजोत्तुङ्ग पर्यङ्कशायीं 
रचयति सुखनिद्रां राघवाणां कुलेन्द्रः ॥ {२५} 
कामं भवन्तु गुरवो विविधागमार्थ 
विज्ञानविश्वविदिताः विहितप्रबन्धाः ।  
त्वत्सूक्तिमौक्तिकगणो यदलञ्चकार 
रङ्गाधिपश्रुतियुगं भुवनार्य किं तैः ॥ {२६}  


देवीषु पद्मनिलया दयिता बभूव 
भक्तेषु सोऽपि वकुलाङ्कमुनिर्वरेण्यः ।  
आर्येषु निर्मलगुणस्त्वयमन्तरङ्गः 
रङ्गाधिपस्य नृपते र्जगदार्यनामा ॥ {२७}  


त्वयि विलसति रङ्गे शेषतल्पेन पुंसा 
जगति गुरुवर श्रीदृष्टिपूराभिषिक्ते ।  
कथमिव भुवनार्य त्वां विनाऽन्यं 
भजन्ते सति दिनकरबिम्बे के प्रदीपं वहन्ति ॥ {२८} 
परपदनिरतोऽसौ पद्मया रङ्गनाथः 
पुलिनतटमवप्य त्वां भुवं प्रापयित्वा ।  
चिरमभिलषितार्थं प्राप्य लोकार्य मन्ये 
कलयति दरहासं फुल्लवक्त्रारविन्दः ॥ {२९} 
भुवनगुरूत्तमश्चतुररङ्गपुरापणिकः 
कलिरिपुदासवर्य कलितामलसूक्तिमणीन् ।  
गुणपणसङ्ग्रहेण निपुणाय ददाति हि 
तान् अथ पुनरेव व्रुद्धिमुपयान्ति विचित्रमिदम् ॥ {३० } 
यतिप्रवर भारतीजलनिधिं प्रपीयामलं  
जगद्गुरुवलाहकः पटु ववर्ष भूमौ जलम् ।  
विकासमगमत् परां विनतसस्य पङ्क्तिस्तदा  
प्रवाहबहुलाऽभवत् निगममौलिविद्यानदी ॥ {३१}  


रूपं पुराणमणिभिः श्रुतिवज्रदीप्तं 
पद्मापतेर्मुनिजनस्तदलञ्चकार ।  
तत्र त्वया विरचितं तु मणिप्रवाल 
नाग्भूषणं हि नितरां भुवनार्य भाति ॥ {३२} 
क्रोधः क्वापि पयोनिधौ निपतितः कामस्त्वनङ्गोऽ  
भवद्दर्पः सर्प इव द्रुतं खलबिले मग्नो न दृग्गोचरः ।  
दम्भाहङ्कृतिलोभमत्सरभटाः कुत्रापि कोणे गताः 
जाते भूमितले विवेकमहिते लोकार्यवर्य त्वयि ॥ {३३} 
दया मुदमुपागमत् दमशमक्षमा भूषिताः  
विरक्तिरपिशोभते विमलविद्ययाऽलङ्कृता ।  
मुहुस्सुमतिसंस्कृता लसति विष्णुभक्तिर्गुणाः 
विवेकजनकं जगद्गुरु मुपाश्रिता भान्त्यमी ॥ {३४}  


चतुर्वदनसुन्दरी तव मुखारविन्दं श्रिता  
रमापतिपदप्रिया लसति कापि भक्तिर्हृदि ।  
विरक्तिरपि शोभते विदितनीलकण्ठाङ्गगा  
वधुविमुखम् आः कथं भुवनदेशिकात्वां जगुः ॥ {३५} 
जगद्गुरुवरक्षितौ क्षपितकल्मषौघां कलां  
चतुर्थपुरुषार्थदामपि कलौ वितत्य त्वयि ।  
कृतावतरणे पुनः कृतयुगक्रमः शोभते  
न कोऽपि भुवि दृश्यते नरकवर्त्मगामी नरः ॥ {३६} 
शुभानि किल तं भजन्त्यथ कला समुज्जृम्भते  
भवन्ति नवसम्पदो भजति मोक्षलक्ष्मीः स्वयम्  
गुरुर्भवति देहिनां भुवनदेशिकस्यादरात्  
अपाङ्गलवविप्रुषः परिपतन्ति यस्याङ्गके ॥ {३७} 
हृदन्तरमः प्रभामनुभवन्ति भक्तिं परे  
प्रपत्तिमपि केचन प्रबलकर्मनिर्मूलिनीम् ।  
जगद्गुरुवरद्वयं भवतु साधनं सिद्धिदं  
वयं तव पदाम्बुजस्मरणमेव मन्यामहे ॥ {३८}  


शिष्येषु वाग्भूषणभूषितेषु 
जगद्गुरो ते करुणाऽभिषेकात् ।  
स कूरवंशोत्तम दासनामा मान्यो 
गुरुणामभवन्महिम्ना ॥ {३९} 
तव चरणसरोजस्पर्शधन्यस्तु कश्चित् 
फणिपतिपुरबाह्योद्यान सीमानिवासी ।  
भुवनगुरुवर श्रीपद्मनाभस्य पादे 
विलयमगमदारान्मानवैदृश्यमानः ॥ {४० } 
जगद्गुरुवरानिशं चरणसम्भृता भूसुराः  
मुमुक्षुजनशेखरास्त्विति न चित्रमत्रावनौ ।  
विविच्य चिदचित्प्रभून् तव कृपाञ्जनोद्यदृशा  
निवृत्तिपथगामिनी सपदि भामिनी काप्यभूत् ॥ {४१}  


दृष्ट्वा ते भुवनार्य सुन्दरवपुः केचित् भवाम्भोनिधिं  
सन्तीर्णाः श्रवणामृतं तव गुणं श्रुत्वा सकृत् केचन ।  
अन्ये केऽपि सुधासहोदरगिरः पीत्वाऽभवन्निर्मलाः  
तस्मात् संसृतिवर्तनी क्षितितलेक्षीणा बभूव क्षणात् ॥ {४२}  
\
आचक्रवालमवनौ भुवनार्य सर्वे  
शंसन्ति मङ्गलगुणान् विबुधप्रियांस्ते ।  
तेषु त्वदीयकरुणां प्रगुणां तु मन्ये  
रक्षां यया कलयसे भवभीतजन्तोः ॥ {४३}  


बहुविधदुरितौघे मज्जतां मानवानां 
द्वयमनुकरयुग्मं सम्प्रसार्याञ्जसा तान् ।  
तटभुवमुपनीय प्रापिताशेष विद्यान् 
कलयसि भुवनार्य त्वं कृपाचोदितात्मा ॥ {४४}  


सञ्जीवनी चरणरेणुकणावली ते 
संसारतक्षक मुखक्षत मुग्धजन्तोः ।  
लोकार्यवर्य करुणामृत सारणी तु 
संविल्लतां कलयते हृदये प्ररूढाम् ॥ {४५}  


दृढभवदविद्यावल्लरी वासनाऽब्धिः 
समयविहितपोषा विस्तृता कर्मवृक्षे ।  
भुवनगुरुवरोक्तिप्रौढजञ्झामरुद्भिः 
सतरुरपहृता सा क्षेत्रिणो भग्नमूला ॥ {४६}  


विमतकुमतिपीडा मानसे सम्प्ररूढा 
दृढममुमिह जीवं कृन्तति क्रूरवृत्तया ।  
अमृतरससखेभिस्तां निवार्याशु दृग्भिः  
विरचय विधिशक्तं श्रीजगद्येशिकेन्द्र ॥ {४७}  


सुकृतलवविहीनं शुद्धभावैर्विमुक्तं 
दुरितशतनिकेतं दूरयातं दयायाः ।  
पुनरपि जनमॆनं वीक्षसे रक्षितुं त्वं 
भुवनगुरुरसीत्थं कोऽपि वात्सल्यसिन्धुः ॥ {४८}  


दोषा येन कृता मुरारिकरुणासारापगारोधिकाः  
शैलेन्द्राः शतशो वसन्ति न गुणस्याणोरणुर्दृश्यते ।  
लोकाचार्य जनं तमेनमलसं रक्षेभ्दवांश्चेत् ततः  
पद्माकान्तदयादयो वरगुणास्तस्मिंस्तु तेभ्यो नमः ॥ {४९}  


शृणोमि यदि वैदिकान् मखविधीन् जगद्येशिक  
प्रकृष्टजनसेवितान् अहह मे मनः कम्पते ।  
अहेतुकदयारसैरवति दीनजीवान् मुदा  
रमापतिरिति त्वया रचितसूक्तिभिर्मोदते ॥ {५० } 
प्रणम्य चरणौ तव प्रणतदेहिनां कामदौ  
इदं किमपि वाञ्छितं भुवनदेशिक प्रार्थये ।  
असारफणितिक्षमाचरणमद्य हित्वा मनः  
प्रयातु पदवीं शुभां वचनभूषणालङ्कृताम् ॥ {५१}  


इत्थं जगद्गुरुवरप्रवणेन सर्वतन्त्र 
स्वतन्त्र कवितार्किकसिंहनाम्ना ।  
श्रीवेङ्कटेशकविना कलितां स्तुतिं ये 
स्निग्धाः पठन्ति भुवि यान्ति पराम् श्रियं ते ॥ {५२} 
**इति कवितार्किकसिंहस्य सर्वतन्त्रस्वतन्त्रस्य श्रीमद्वेङ्कटनाथस्य** 
वेदान्ताचार्यस्य कृतिषु लोकार्यपञ्चाशत् समाप्ता

## गोविन्दराजसुप्रभातम् 
श्रीभूमिनायक दयापर दिव्यमूर्ते 
देवादिदेव जगदेकशरण्य विष्णो । 
गोपाङ्गनाकुचतटेषु निमग्नदृष्टे 
गोविन्दराज विजयिन् तव सुप्रभातम् ॥ {१} 
देवादिदेव फणिराजविहङ्गराज- 
राजकिरीटमणिराजविराजिताङ्ग्रे । 
राजाधिराज वसुदेवकुलाधिराज 
गीविन्दराज विजयिन् तव सुप्रभातम् ॥ {२} 
कासारयोगिपरमाद्भुतभक्तिबद्ध- 
वाङ्मूलभूषितमहोत्पलरम्यपाद । 
गोपाधिनाथ वसुदेवकुमार कृष्ण 
गोविन्दराज विजयिन् तव सुप्रभातम् ॥ {३} 
श्रीभूतयोगिपरिकल्पितदिव्यमान- 
ज्ञानप्रदीपपरिदृश्यरतैकतान । 
गोगोपजालपरिरक्षणबद्धदीक्ष 
गोविन्दराज विजयिन् तव सुप्रभातम् ॥ {४} 
मान्यानुभावमहदाह्वययोगिदृष्टे 
श्रीशङ्खचक्रकमलासहितामलाङ्ग । 
गोपीजनप्रियचरित्र विचित्रवेष 
गोविन्दराज विजयिन् तव सुप्रभातम् ॥ {५} 
श्रीमत्त्वदीयपदपङ्कजभक्तिनिष्ठ- 
श्रीभक्तिसारमुनिनिश्चितमुख्यतत्त्व । 
गोपीजनातिहर गोपजनान्तरङ्ग 
गोविन्दराज विजयिन् तव सुप्रभातम् ॥ {६} 
श्रीमत्पराङ्कुशमुनीन्द्रसहस्रशाख- 
संस्तूयमानचरणाम्बुज सर्वशेषिन् । 
गोपालवंशतिलकाच्युतपादपद्म 
गोविन्दराज विजयिन् तव सुप्रभातम् ॥ {७} 
शेषाचले महति पादपपक्षिजन्म 
तद्भक्तितः स्पृहयता कुलशेखरेण । 
राज्ञा पुनःपुनरुपासितपादपद्म 
गोविन्दराज विजयिन् तव सुप्रभातम् ॥ {८} 
श्रीविष्णुचित्तकृतमङ्गलदिव्यसूक्ते 
तन्मानसाम्बुरुहकल्पितनित्यवास । 
गोपालबालयुवतीविटसार्वभौम 
गोविन्दराज विजयिन् तव सुप्रभातम् ॥ {९} 
श्रीविष्णुचित्तकुलनन्दनकल्पवल्ली- 
गोदालकान्तविनिवेशितमाल्यलोल । 
गोपाङ्गनाकुचकुलाचलमध्यसुप्त 
गोविन्दराज विजयिन् तव सुप्रभातम् ॥ {१०} 
भक्ताघ्रिरेणुमुनिना परमत्वदीय- 
शेषत्वमाश्रितवता विमलेन नित्यम् । 
प्राबोधकीस्तुतिकृता ह्यवबोधितश्रीः 
गोविन्दराज विजयिन् तव सुप्रभातम् ॥ {११} 
श्रीपाणनामकमहामुनिदिव्यनाम- 
दिव्यानुभावदयमानहगश्चलाख्य । 
पूर्णानुकम्प पुरुषोत्तम पुष्कराक्ष 
गोविन्दराज विजयिन् तव सुप्रभातम् ॥ {१२} 
भक्तोत्तमाय परकालमुनीन्द्रनाम्ने 
विश्राणितातुलमहातनुमूलमन्त्र । 
सर्वात्मरक्षणविचक्षण चक्रपाणे 
गोविन्दराज विजयिन् तव सुप्रभातम् ॥ {१३} 
सत्त्वोत्तरैः सततसेव्यपदाम्बुजेन 
संसारतारकदयार्द्रगञ्चलेन । 
सौम्योपयन्तृमुनिमानसराजहंस 
गोविन्दराज विजयिन् तव सुप्रभातम् ॥ {१४} 
भक्तप्रपन्नकुलनायकभाष्यकार- 
सङ्कल्पकल्पतरुदिव्यफलामलात्मन् । 
श्रीशेषशैलनिकटस्थितशेषशायिन् 
गोविन्दराज विजयिन् तव सुप्रभातम् ॥ {१५} 
श्रीमच्छठारिकरुणाश्रितदेवगान- 
सारज्ञनाथमुनिसन्नुतपुण्यमूर्ते । 
गोब्राह्मणप्रियगुरो श्रितपारिजात 
गोविन्दराज विजयिन् तव सुप्रभातम् ॥ {१६} 
देव प्रसिद्ध करुणाकर भक्तवर्ग- 
सेनापतिप्रणयिताखिललोकभानो । 
श्रीवासदिव्यनगराधिप राजराज 
गोविन्दराज विजयिन् तव सुप्रभातम् ॥ {१७} 
**इति श्रीगोविन्दराजसुप्रभातं सम्पूर्णम्**

## पराङ्कुश-सुप्रभातम् 
गाथा सरस्रकिरण-क्षपितात्मगूढ 
गाढान्धकारमरविन्दविलोचनाङ्गम् । 
श्रीवैष्णवद्विजनिषेवित-मण्डलेशं 
प्राप्यं भजामि वकुलाभरणज्बबन्धुम् ॥ {१} 
श्रीतिन्त्रिणीतरुवरातिफणीन्द्रभोग- 
पूर्णे तरोरुहरिहभक्तिगृहाधिपवासिन् । 
हंसध्वजद्रविडवेदशिरःप्रवक्तः 
श्रीमन्पराङ्कुशमुने तव सुप्रभातम् ॥ {२} 
नाथार्यदेशिकवरो मधुरः कविश्व- 
गाथामयी द्रविडदशिरः परार्थान् । 
श्रीमन्त्ररत्नमनुराट् परमाग्धसारान् 
श्रोतुं स्थिताश्छठरिपो तव सुप्रभातम् ॥ {३} 
वाणिं मरन्दशुभगां श्रुतिमार्गसौख्या 
नन्दप्रदां नवनवान्तवनाथवल्ली । 
आकर्णितुं स्वतनयप्रणुतां निशान्ते 
प्रत्यागताध्यशठजित् तव सुप्रभातम् ॥ {४} 
नन्तुं नतार्तिहरमुत्तममादिनाथं 
नीलामही-कमलपाणिसमेतमेतम् । 
स्तोतुं विभूतियुगलाधिपमात्मनाथं 
कामोद्य जागृहि गुरो तव सुप्रभातम् ॥ {५} 
आपादचूडमभीक्षितुम् आदरात्त्वाम् 
आनन्दपूर्णमनसा हरिभक्तिभुक्तिम् । 
आयात्ययं यतिवरस्सह शिष्यवर्गैः 
श्रीकारिनन्दनगुरो तव सुप्रभातम् ॥ {६} 
उत्तारकस्वपद-संश्रितदेशिकानां 
पूर्णार्यपादसरसीरुह-भृङ्गराजः । 
रामानुजस्तवपदाम्बुजमत्रद्रष्टुं 
तिष्ठत्यसौ शररिपो तव सुप्रभातम् ॥ {७} 
श्रीताम्रपर्ण्यभिनवोत्तमतीर्थपूर्ण- 
सौवर्णकुम्भसमलङ्कृतमस्तकोऽद्य । 
आराधनार्थमभियाति गजः प्रतोल्यां 
देयं पराङ्कुशकवे तव सुप्रभातम् ॥ {८} 
चिध्वोर्ध्वपुण्ड्र-विलसन् निजपालपट्टाः 
कण्ठावलम्ब-तुलसीनलिनाक्षमालाः । 
स्नानोत्सवंतव समीक्षतु मागतास्ते 
श्रीवैष्णवावकुलभूषण सुप्रभातम् ॥ {९} 
गायत्ययं सुरुचिरां मधुरेण गाथा 
मारार्तदेह-कविना द्विजवंशजाताः । 
श्रीवैष्णवाश्रुतिपथामृतधाररूपा 
माकर्ण्यस्व शठजित्तव सुप्रभातम् ॥ {१० } 
श्रीतिन्त्रिणीतरुवरप्रणुतार्ति-दीर्घ- 
शाखाशिखानिलयगौ प्रतिबद्धपहर्षौ । 
श्रीसार-सौरभ-युतस्तवपक्षिणौ द्वौ 
स्तोत्रं शृणुष्व कुरुकेश्वर सुप्रभातम् ॥ {११} 
नाथादिनाथ शठकोपधराधिनाथ- 
बोधात्पुरैव समयः कमलादिनाथः । 
बोधक्षमागुणवतः कमलाकृतिस्ते 
जागृह्यतः शररिपो तव सुप्रभातम् ॥ {१२} 
अत्यादरेण भवतोदित-दिव्यगाथा 
तत्वार्थसारमधिकर्तुममी प्रपन्नाः । 
काङ्क्षन्त तेऽङ्घ्रि सरसीरुह-युग्मसेवां 
दासाः पराङ्कुशमुने तव सुप्रभातम् ॥ {१३} 
आषोडाज्बमभुवीक्ष्य परं पुमांसं 
आनन्दभक्तिरसभुक्तिविवर्धमानः । 
रामानुजार्यशरणः परभक्तियोगनिद्रो- 
ऽसि किं तव पराङ्कुश सुप्रभातम् ॥ {१४} 
अब्जे च षड्भिरनिशं दशभिः समस्त- 
कल्याण-दिव्य-गुणपूर्ण-मवर्णवाच्यम् । 
स्तुत्वानुभूय परिमीलितदिक्प्रबन्धैः 
निद्रोऽसि किं शठरिपो तव सुप्रभातम् ॥ {१५} 
आयात्ययं वरवरो मुनिरष्टभिस्तैः 
दिग्दन्तिभिः परिवृतस्तव पादपद्मम् । 
स्तोतुं भवान्तरविहन्तृ-सुमन्त्ररत्नः 
श्रीमत्पराङ्कुशगुरो तव सुप्रभातम् ॥ {१६} 
**इति श्रीपराङ्कुश-सुप्रभातम्**

## रामानुज-सुप्रभातम्



जय जय यति सार्व भौमामलस्वान्त  तुभ्यं नमः 
जय जय जनिसिन्धुमग्नात्मसन्तारकग्रामणीः। 
जय जय भजनीय  कूरेशमुख्यैः प्रसीद प्रभो 
जय जय विदुषां निधे जागृहि श्रीनिधे जागृहि॥ {१} 
पूर्णायपूर्णकरुणापरिलब्धबोध 
वैराग्यभक्तिमुखदिव्यगुणामृताब्धे । 
श्रीयामुनार्यपदपङ्कजराजहंस 
रामानुजार्य भगवन्  तव सुप्रभातम् ॥ {२} 
आनेतुमद्य वरदस्य गजाद्रिभर्तुः 
पानीयमच्छमतिशीतमगाधकूपात्। 
ध्वान्तं निरस्तमरुणस्य करैस्समन्तात् 
रामानुजार्य  भगवन्  तव सुप्रभातम् ॥ {३} 
श्रीरङ्गराजपदपङ्कजयोरशेष - 
कैकर्यमाकलयितुं सकुतूहलस्त्वम्। 
उत्तिष्ठ नित्यकृतिमप्यखिलां च कर्तुं 
रामानुजार्य भगवन्  तव सुप्रभातम्॥ {४} 
श्रीमत्कुरङ्गपरिपूर्णविभुस्त्वदुक्तं 
श्रीभाष्यशास्त्रममलं त्वयि भक्तियुक्तः। 
श्रोतुं समिच्छति यतीन्द्र  सितोर्ध्वपुण्ड्रः 
तं बोधयार्थमखिलं तव सुप्रभातम्॥ {५} 
श्रीमान् स पूर्णवटुरादरतः प्रगृह्य 
श्रीपादुकां यतिपते  पदयोः प्रयोक्तुम्। 
द्वारि स्थितिं वितनुते प्रणतार्तिहारिन् 
रामानुजार्य  भगवन्  तव सुप्रभातम् ॥ {६} 
प्रातः पठन्ति परमद्रविडप्रपन्न - 
गायत्रिमन्त्रशतमष्टशिरस्कमच्छम्। 
श्रीवैष्णवास्तव पदाब्जनिविष्टभावाः 
रामानुजार्य  भगवन्  तव सुप्रभातम् ॥ {७} 
काषायवस्त्रकटिसूत्रकमण्डलूंश्च - 
श्रीदन्तकाष्ठमपि देशिकसार्वभौमाः। 
पाणौ निधाय निवसन्ति विशुद्धगात्राः 
रामानुजार्य भगवन्  तव सुप्रभातम् ॥ {८} 
त्वां बोधयन्ति गुरवः प्रथिता महान्तः 
श्रीवैष्णवाश्च यमिनस्तव पादभक्ताः। 
एकान्तिनश्च विमलास्त्वदनन्यभावाः 
तान् पालयाद्य यतिशेखर  सुप्रभातम् ॥ {९} 
ब्राह्मे प्रबुध्य विबुधाः स्वगुरून् प्रणम्य - 
रामानुजाय नम इत्यसकृत् ब्रुवाणाः। 
अष्टाक्षरं सचरमं द्वयमुच्चरन्ति 
रामानुजार्य  भगवन्  तव सुप्रभातम् ॥ {१० } 
संसेव्य  सप्तशतसंयमिसार्वभौमैः 
सद्देशिकैः सकलशास्त्रविदां वरिष्ठैः। 
एकान्तिभिः परमभागवतैर्निषेव्य 
रामानुजार्य  भगवन्  तव सुप्रभातम् ॥ {११} 
आराधनं रचयितुं कमलासखस्य - 
श्रीयादवाचलपतेः विविधोपचारैः। 
पातुं च दृष्टिकमलेन नतानशेषान् 
रामानुजार्य भगवन्  तव सुप्रभातम् ॥ {१२} 
श्रीभाष्यमालिखितुमात्तविशाललेख्यः 
श्रीवत्सचिह्नगुरुरानतदिव्यगात्रः। 
वेदान्तसूत्रमपि वक्तुममुष्य सर्वं 
उत्तिष्ठ लक्ष्मणमुने  तव सुप्रभातम् ॥ {१३} 
रामानुजार्य रमणीयगुणाभिराम 
रागादिदूरगगुरो  गुरुसार्वभौम । 
सत्त्वप्रधान  शरणागतवत्सल  त्वत् - 
पादाब्जयोरिह परत्र च किङ्करस्याम् ॥ {१४} 
**इति श्रीभगवद्रामानुजसुप्रभातं समाप्तम्**

##  वरवरमुनिसुप्रभातम् 
रविरुदयत्यथापि न विनश्यति मे तिमिरं 
विकसति पङ्कजं हृदयपङ्कजमेव न मे । 
वरवरयोगिवर्य वरणीयदयैकनिधे 
जय जय देव जागृहि जनेषु निधेहि धियम् ॥ {१} 
स्वपनमिदं तव स्वमहिमानुभवैकरसं 
तदपि तथाविधं तदिति जातु न वेत्ति जनः । 
वरवरदेवदेव तदिदं विजहातु भवान् 
अपरिमितं हितं त्रिजगतामनुचिन्तयितुम् ॥ {२} 
अवतरणं च देव जगतामविवेकभृतां 
विविध-हितावबोधन-कृते हि कृतं भवता । 
तत इत एहि योगशयनान्मम नाथ जनान् 
अमृतमयैरपाङ्गवलयै-रभिषेचयितुम् ॥ {३} 
शरदरविन्दवृन्द-सुषमा-परिपोषजुषा 
तव नयनेन केचन परे चरणेन तथा । 
मधुरगभीरधीरचतुरैरुदितैरितरे 
वरदधुरन्धरन्ति भवसिन्धुममुं तरितुम् ॥ {४} 
परमनभोनिवासफणि-पुङ्गव रङ्गपतेः 
भवनमिदं हिताय जगतो भवताधिगतम् । 
तदपि तमेव देव सुगतिं प्रकटीकुरुषे 
तदिह महत्तवैव कुरु वैभवमुद्भिदुरम् ॥ {५}  


त्वदभिमतप्रियस्त्वदनुवर्तनधन्यतमात् 
अलमतिरिक्त इत्यखिललोकसुबोधमिदम् । 
अवनितलं त्वदीप्सितमिदं च हि तत्र वसन् 
अयमखिलस्तदेव निरपायमुपैति पदम् ॥ {६} 
**इति श्रीमद्वरवरमुनि-विरचित-सुप्रभातम्**

## रामानुज चतुश्लोकी 
श्रीमद्रामानुजाचार्य-श्रीपादांभोरुहद्वयम् । 
सदुत्तमाङ्गसन्धार्यम् अनन्तार्यमहं भजे ॥ 
अनिशं भजतामनन्यभाजां चरणांभोरुहमादरेण पुंसाम् । 
वितरन्निभृतं विभूतियुग्मं जय रामानुज रङ्गधाम्नि नित्यम् ॥ {१} 
श्रुतिषु स्मृतिषु प्रमाणतत्त्वं कृपयालोक्य विशुद्धया हि बुद्ध्या । 
आकरोः किल दिव्यभाष्यरत्नं जय रामानुज शेषशैलशृङ्गे ॥ {२} 
मलिनान् विमतांस्त्वदीयसूक्तिः कुलिशीभूय कुदृष्टिभिस्समेतान् । 
शकलीकुरुते विपक्षवृत्तान् जय रामानुज हस्तिधाम्नि नित्यम् ॥ {३} 
जय मायिमतान्धकारभानो जय बाह्य प्रमुखाटवीकृशानो । 
जय संश्रितसिन्धुशीतभानो जय रामानुज यादवाद्रिशृङ्गे ॥ {४} 
रामानुजचतुश्लोकीं यः पठेन्नियतस्सदा । 
प्राप्नुयात् परमां भक्तिं यतिराज पदाब्जयोः ॥ {५} 
**इति रामानुज चतुश्लोकी**

## रामानुज-षट्-त्रिंशत्



भजयति राजं भजयति राजं भजयति राजं भवभीरो ॥ 
श्रीरङ्गेश जयाश्रयकेतुः श्रितजन-संरक्षणजीवातुः । 
भवभयजलधेः एष हि हेतुः पद्मानेतुः प्रणतौ हेतुः ॥ {१} भज... 
आदौ जगदाधारश्शेषस्तदनुसुमित्रादनवेषः । 
तदुपरि धृतहलमुसलविशेष-स्तदनंतरमभवद्गुरुरेषः ॥ {२} भज...



भुङ्क्ते वैषयि किं सुखमन्यः प्रचकास्त्येवानश्नन्नन्यः । 
इतीयस्तत्वं प्रहवदान्यस्तस्माधीकः को नु वदान्यः ॥ {३} भज... 
गुणगुणिनोर्भेदः किल नित्यश्पडि विद्द्वय परभेदस्सत्यः । 
तद्वयदे होहरिरिति तत्वं पश्य विशिष्टाद्वैतं तत्वम् ॥ {४} भज...



नष्टे नयने कस्यालोकश्चित्तेमत्ते कस्य विवेकः । 
क्षीणे पुण्ये कस्सुरलोकः कामे धूते कस्तव शोकः ॥ {५} भज... 
निशि वनितासुख-निद्रालोलः प्रातः परदूषणपटुशीलः । 
अन्तर्याति निजायुः कालः किं जानाति नरः पशुशीलः ॥ {६} भज... 
केचिल्लीलालसगतयः केचिद्बालालालितरतयः । 
केचिड्डोलायित-हतमतयः केपि न सन्त्यर्पितयति पतयः ॥ {७} भज... 
यावानबलो जरया देहस्तावान् प्रबलो विषये मोहः । 
वचसि विरक्ति कथापरि वाहो मनसि हितस्त्यपरोपि विवाहः ॥ {८} भज... 
कलुषनिकायं ललनाकायं पश्यन् मुह्यसि सायं सायम् । 
जहि जहि हेयं तद्व्यवसायं भज निरपायं चरमोपायम् ॥ {९} भज...



रात्रं दिवमपि भिक्षाचर्या कलहायै वागच्छति भार्या । 
मध्ये बान्धव सेवा कार्या कथय कदा तव देवसपर्या ॥ {१० } भज... 
अन्धं नयनं भूमाशयनं मन्दं वचनं मलिनं वदनम् । 
आसिन्काले गोप्तुं सदनं वाञ्छसि दत्ततनूजानयनम् ॥ {११} भज... 
तालच्छद-कृतकुब्जकुटीरः सन्ध्यायोचितकबलाहारः । 
विविधपटच्छरदारः क्रूरः सोऽपि विधातृ समाहङ्कारः {१२} भज... 
उपरि महोपलवर्षासारः मार्गे कण्टक-कर्दम-पूरः। 
कक्षे भारः शिरसि किशोरः सुखयति घोरः किं संसारः ॥ {१३} भज... 
भजसि वृथा विषयेषु दुराशां विविध-विचित्र-मनोरथ कोशाम् । 
कियदपि लभसे न हित त्रैकं किन्तु व्रजसि महान्तं शोकम् ॥ {१४} भज... 
कश्चन लोके करपुटपात्रः पातुं सुतमाश्रितमठसत्रः । 
तस्मिन्वृद्धे सति सकलत्रश्शपति हिरंडासुतः इति पुत्रः ॥ {१५} भज... 
मनुजपतिं वादिगधिपतिं वा जलजभवं वा जगदधिकं वा । 
ममताऽहङ्कृति-मलिनो लोको निन्दति निन्दति निन्दत्येव  ॥ {१६} भज... 
चिन्तय सर्वं चिदचिद्रूपं तनुरिति तस्य हरेरनुरूपम् । 
तस्मात्कस्मिन् कलयसि कोपं पश्चात्तापं भजसि दुरापम् ॥ {१७} भज... 
यमकिङ्कर-करशूले लोले पतदभिमातविफाले फाले । 
दहति तनुं प्रतिकूले काले किं रमयसि तत्काले बाले ॥ {१८} भज... 
सुमसुकुमारं शोभितमारं रतिसुखसारं युवतिशरीरम् । 
गतजीवित-मतिघोरविकारं दृष्ट्वा गच्छसि दूरं दूरं ॥ {१९} भज... 
विद्यानिषण्णा वयमित्यन्ये हृद्या धनिनो वयमित्यन्ये । 
आद्यकुलीना वयमित्यन्ये तेषु कलिं परिपूर्णम्मन्ये ॥ {२० } भज... 
वैष्णवकुलगुण दूषण चिन्तां मा कुरु निजकुलशीलाहनाम् । 
यतिपतिरेव हि गुरुरेतेषां इति जानीहि महत्त्वं तेषाम् ॥ {२१} भज... 
यश्चतुरक्षरमन्त्र-रहस्यं वेदतमेव वृणीहि सदस्यम् । 
तच्चरणद्वय-दास्यमुपास्यं तदनुपदिष्टं मतमपहास्यम् ॥ {२२} भज... 
यतिपति-पदजलकणिक-सेकश्चतुरक्षरपदयुग्मविवेकः । 
यस्य तु सालनगर्यवलोकस्तस्यपदेहतो यमलोकः ॥ {२३} भज... 
नरवाहान-गज-तुरगारूढा नारीसुतपोषणगुणगूढाः । 
नानारञ्जकविद्या प्रौढा नागरिकाः किं यतयो मूढाः ॥ {२४} भज... 
तस्करजारविदूषकधूर्ता मस्करमौनिदिगम्बरवृत्ताः । 
गुप्तसतीसुतधनमदमत्ता गुरवःकिंपरवञ्चकचित्ताः ॥ {२५} भज... 
यस्य मुखस्थायतिपतिसूक्ति स्तस्य करस्थाविलसतिमुक्तिः । 
नरके पतितं नवनवयुक्तिः न हि रक्षति सामान्यनिरुक्तिः ॥ {२६} भज... 
**इति श्रीरामानुज-षट्-त्रिंशत्**

## देवराज-सुप्रभातम् 
इह जगति मनीषा भूषणानां जनानाम् 
अहमहमिकया हर्षदानाय शेषः । 
तदनु गुणतनूनां तत्तदिष्टार्थसिद्धिं 
दिशतु वरदराजो देवराट् सुप्रभातम् ॥ {१} 
सकल-भुवनसीमा सार्वभौमस्य विष्णोः 
प्रवितर-पदवीक्षा-दीक्षिते पद्मयोनौ । 
भुवन-नयन-भाग्यात् पुण्यकोट्यामुदीतौ 
दिशतु वरदराजो देवराट् सुप्रभातम् ॥ {२} 
भगवति फणिराजे भक्तवात्सल्यसिन्धोः 
पद-सरसिज-सेवा प्राप्त-दास्ये प्रपन्ते । 
तदपि मतपरर्त्तिं तत्सरस्तीरजातः 
दिशतु वरदराजो देवराट् सुप्रभातम् ॥ {३} 
दिशि दिशि समुदितैः दिग्गजेन्द्रैरमोघैः 
अहहरपि जातैः अम्बुजैरर्च्यमानः । 
करिगिरि परभाके कल्पितानेक-भोगे 
दिशतु वरदराजो देवराट् सुप्रभातम् ॥ {४} 
शिव-सुरपतिवह्नैः शेषभूतेशरक्षो 
वरुणवरुषतवाहैः वन्द्यमानाङ्घ्रियुग्मः । 
तदुचितफलदायी तत्तदैश्वर्यदायी 
दिशतु वरदराजो देवराट् सुप्रभातम् ॥ {५}



अखिल-सुरसमूहैः अस्मदाचार्यवर्यैः 
अतिनियमविशेषैः आगमोक्तैरनेकैः । 
अनुदिनमतिमोदैः अर्च्यतो नित्ययोगं 
दिशतु वरदराजो देवराट् सुप्रभातम् ॥ {६} 
विरचितरतिभावो वेगवद्युत्तरस्याम् 
सुरचितपरिपाकैः सुन्रुतैस्सज्जनानाम् । 
विलसदुभयभावो विच्छ्रुते दानभावो 
दिशतु वरदराजो देवराट् सुप्रभातम् ॥ {७} 
इह जनमुपयाता यत्पदाम्बोजसेवात् 
जनित-नयन-सौख्यात् जातमोद-प्रमोदाः । 
परम-पुरुष-पादाभ्याशमापादितोऽहम् 
दिशतु वरदराजो देवराट् सुप्रभातम् ॥ {८} 
इति विरचितमेतत् सुप्रभाताष्टकम् यः 
पठति सततमादौ प्रातरुत्थाय धीरः । 
तदभिलषितसिद्धिं दातुमेवाद्रुमाणिः 
तकुदि वरदमुद्राम् देवराजस्समिन्ते ॥ {९} 
**इति श्रीदेवराज-सुप्रभातं समाप्तम्**

## धाटी-पञ्चकम् 
यश्चक्रे भक्तनगरे धाटीपञ्चकमुत्तमम् । 
रामानुजार्यसच्छात्रं वन्दे दाशरथिं गुरुम् ॥ 
पाषण्डद्रुमषण्डदावदहनश्चार्वाकशैलाशनिः 
बौद्धध्वान्तनिरासवासरपतिः जैनेभकण्ठीरवः । 
मायावादिभुजङ्गभङ्ग-गरुडस्त्रैविद्यचूडामणिः 
श्रीरङ्गेशजयध्वजो विजयते रामानुजोऽयं मुनिः ॥ {१} 
पाषण्डषण्डगिरिखण्डनवज्रदण्डाः 
प्रच्छन्न-बौद्ध-मकरालयमन्थदण्डाः । 
वेदान्तसारसुखदर्शनदीपदण्डाः 
रामानुजस्य विलसन्ति मुखे त्रिपुण्ड्राः ॥ {२} 
चारित्रोद्धारदण्डं चतुरनयपथालङ्क्रियाकेतुदण्डं 
सद्विद्यादीपदण्डं सकलकलिकथासंहृतेः कालदण्डम् । 
त्रय्यन्तालंबदण्डं त्रिभुवनविजयच्छत्रसौवर्णदण्डं 
धत्ते रामानुजर्यः प्रतिकथकशिरोवज्रदण्डं त्रिदण्डम् ॥ {३} 
त्रय्या माङ्गल्यसूत्रं त्रियुगयुगपदारोहणालंबसूत्रं 
सद्विद्यादीपसूत्रं सगुणनयविदां संपदां हारसूत्रम् । 
प्रज्ञासूत्रं बुधानां प्रशमधनमनः पद्मनीनालसूत्रं 
रक्षासूत्रं मुनीनां जयति यतिपतेः वक्षसि ब्रह्मसूत्रम् ॥ {४} 
पाषण्डसागरवहा बडबामुखाग्निः 
श्रीरङ्गराजचरणांबुजमूलदासः । 
श्रीविष्णु-लोकमणि-मण्टपमार्गदायी 
रामानुजो विजयते यतिराजराजः ॥ {५} 
**इति श्रीधाटी पञ्चकम्**



## भाष्यकार-प्रपत्तिः



श्रीवैष्णवागमपयोदधि पूर्णचन्द्र 
श्रीशाङ्घ्रिपद्म मकरन्दरसज्ञभृङ्ग। 
गोविन्दवर्यकरसारसपूजितौ ते 
श्रीभाष्यकारचरणौ शरणं प्रपद्ये ॥ {१} 
श्रीशैलपूर्णमुखदेशिकलब्धबोध 
तुर्याश्रमप्रथित मौनिकुल प्रदीप। 
भट्टार्यवर्यकरनीरजपूजितौ ते 
श्रीभाष्यकारचरणौ शरणं प्रपद्ये ॥ {२} 
काञ्चीपुरीवरदराजकृपैकपात्र 
रङ्गेश पूर्णकरुणा परिणामरूप। 
वेदान्तदेशिककराम्बुज पूजितौ ते 
श्रीभाष्यकारचरणौ शरणं प्रपद्ये ॥ {३} 
श्रीयादवाद्रि पतिपादसरोजहंस 
श्रीभूतपट्टणरमेश कटाक्ष धन्य। 
शेषावतार कलिवैरिकरार्चितौ ते 
श्रीभाष्यकारचरणौ शरणं प्रपद्ये॥ {४} 
श्रीवेङ्कटाचलपति प्रियलक्ष्मणार्य 
सर्वज्ञभव्य यतिशेखर सार्वभौम। 
वीक्षा वनेशहितकृष्णवनार्चितौ ते 
श्रीभाष्यकारचरणौ शरणं प्रपद्ये ॥ {५} 
पाषण्डजालतरुपावक सम्यमीन्द्र 
जैनेभपञ्चमुखबौद्धतमो दिनेश। 
लोकार्यहस्तसरसीरुह पूजितौ ते 
श्रीभाष्यकारचरणौ शरणं प्रपद्ये ॥ {६} 
चार्वाकशैलपतिवज्र कृपासमुद्र 
काणाददानव सुदर्शन मौनिचन्द्र। 
श्रीवेङ्कटेशकरपङ्कज पूजितौ ते 
श्रीभाष्यकारचरणौ शरणं प्रपद्ये ॥ {७} 
मिथ्याकथा कुमतिशीलभुजङ्ग तार्थ्य 
कापालिकाम्बुधरमारुत वीतराग। 
मन्नाथ केशवगुरूत्तमपूजितौ ते 
श्रीभाष्यकारचरणौ शरणं प्रपद्ये ॥ {८} 
त्रय्यन्तदेशिकपते वकुलाभिराम 
पादारविन्द रससारस सारसाक्ष। 
श्रीमत् शठारि मुनिवल्लभ पूजितौ ते 
श्रीभाष्यकारचरणौ शरणं प्रपद्ये ॥ {९} 
काषायरम्यकमनीय शिखोपवीत 
दण्डत्रयोज्ज्वल करोल्लसितोर्ध्वपुण्ड्र। 
उद्यद्दिनेश रुचिशोभित पाहि मां ते 
श्रीभाष्यकारचरणौ शरणं प्रपद्ये ॥ {१० } 
**इति श्री-भाष्यकारप्रपत्तिः समाप्ता**


## कुलशेखराल्वार्चरितम् 
घुष्यतेः यस्य नगरे रङ्गयात्रा दिने दिने। 
तमहं शिरसा वन्दे राजानं कुलशेखरम् ॥ 
पराभवनामसंवत्सरे माघमासे शुक्लपक्षे पुनर्वसूनक्षत्रे दशम्यां गुरुवासरे कौस्तुभांशेन महात्मा कुलशेखरः राजर्षेः संजज्ञे । अस्यावतारश्लोकाः - 
तस्यामभूच्चेरकुलप्रदीपः श्रीकौस्तुभात्मां कुलशेखराख्यः । 
महामतिमघपुनर्वसूभेदिह हरेः पूर्णकटाक्षलक्ष्यः ॥ 
कुम्भे पुनर्वसौ जातं केरले कोलिपट्टणे। 
कौस्तुभांशं धराधीशं कुलशेखरमाश्रये ॥ 
मखायां मकरे मासे चक्राशं भार्गवोद्भवम् । 
महीसारपुराधीशं भक्तिसारमहं भजे ॥ 
तत्त्वं जिज्ञासमानानां हेतुभिः सर्वतोमुखैः । 
तत्त्वमेको महायोगी हरिनारायणः स्मृतः ॥

## तिरुमलिशैयाल्वार्-चरितम् 
शाक्तिपञ्चमयविग्रहात्मने शुक्तिकारजितचितहारिणे । 
मुक्तिदायकमुरारिपादयोः भक्तिसारमुनये नमो नमः ॥

### तिरुनक्षत्रश्लोकः 
तुलायां श्रवणे जातं काञ्च्यां काञ्चनवारिजात् । 
द्वापरे पाञ्चजन्यांशं सरोयोगिनमाश्रये ॥ 
काञ्च्यां सरसि हेमाब्जे जातं कासारयोगिनम् । 
कलये यः श्रियःपत्युः रविं दीपमकल्पयत् ॥ 
पूदत्ताल्वार् नाम श्रीभूतमुनिः मल्लापुरे नाम अद्यतनमहाबलिपुरे सरोमुनेः अवतारदिनानन्तरदिने धनिष्टानक्षत्रयुक्तनवम्यां बुधवासरे कस्मिंश्चित् माधवीनिकुञ्ज तत्कुसुमे कौमोदकीगदांशभूतो अवातरत् ।

### तिरुनक्षत्रश्लोकः 
तुलाधनिष्ठासंभूतं भूतं कल्लोलमालिनम् । 
तीरे पुल्लोत्पले मल्लापुर्यामीडे गदांशजम् ॥ 
मल्लापुरवराधीशं माधवीकुसुमोद्भवम् । 
भूतं नमामि यो विष्णोः ज्ञानदीपमकल्पयत् ॥ 
पेयाल्वार नाम महदाह्वयमुनिः मयूरपुर्यां नाम अद्यतनमैलापूर नगर्यां श्रीभूतमुनेः अवतारदिनानन्तरदिने शतभिषानक्षत्रयुक्तदशम्यां गुरुवासरे कस्मिंश्चित् कूपे रक्तोत्पले नन्दकाख्यभगवत्खड्गांशों अवततार -

### तिरुनक्षत्रश्लोकः 
तुला शतभिषग्जातं मयूरपुरकैरवात् । 
महान्तं महदाख्यातं वन्दे श्रीनन्दकांशजम् ॥ 
दृष्ट्वा तुष्टाव यो विष्णुं रमया मयिलाधिपम्। 
कूपे रक्तोत्पले जातं महदाह्वयमाश्रये ॥ 
पद्मारमणपादाब्जप्रेमभ्रान्त्या मनोज्ञया। 
भ्रान्तयोगीति विख्यातं मुनिं वन्दे गुणाम्बुधिम् ॥ 
मल्लापुरवराधीशं माधवीकुसुमोद्भवम् । 
भूतं नमामि यो विष्णोः ज्ञानदीपमकल्पयत् ॥ 
तुलाशतभिषग्जातं मयूरपुरि-कैरवात् । 
महान्तं महदाख्यातं वन्दे श्रीनन्दकां शकम् ॥ 
पद्मारमण-पादाब्ज प्रेमभ्रान्त्या मनोज्ञया । 
भ्रान्तयोगीति विख्यातं मुनिं वन्दे गुणामबुधिम् ॥ 
भक्तिसारुलनंबडु तिरुमलिशै याल्वारुल-प्रभावः 
पञ्चशक्तिमय-दिव्य-विग्रहं भक्तिमत्सुजनभूर्यनुग्रहम् । 
पापचेतनमनोऽतिदुर्ग्रहं भक्तिमत्सुजन-भूर्यनुग्रहम् 
पापचेतन-मनोऽदुर्ग्रहं भक्तिसारमुनिमाश्रयेऽन्वहम् ॥

## पेरियाल्वारुल-वैभवम् 
मिथुने स्वाजितं विष्णोः रथांशं ध्वनिनः पुरे । 
प्रपद्ये श्वशुरं विष्णोः विष्णुचित्तं पुरश्शिखम् ॥

## देवराजपञ्चकम्
अथ चोलसिंहपुरं दोड्डय्याचार्य-कृतम् देवराजपञ्चकम् 
प्रत्यूषे वरदः प्रसन्नवदनः प्राप्ताभिमुख्यान्जनान् 
आबद्धाञ्जलिमस्तकानविरलान् आबालमानन्दयन् । 
मन्दोड्डायितचामरो मणिमयश्वेतातपत्रश्शनैः 
अन्तर्गोपुरमाविरास भगवानारूढपक्षीश्वरः ॥ {१} 
मुक्तातपत्रयुगलोभयचामरान्तः 
विद्योतमान-विनयातनयाधिरूढम् । 
भक्ताभयप्रदकराम्बुजमंबुजाक्षं 
नित्यं नमामि वरदं रमणीयवेषम् ॥ {२} 
यद्वेदमौलिगणवेद्यमवेद्यमन्यैः 
यद्ब्रह्मरुद्रसुरनायकमौलिवन्द्यम् । 
तत्पद्मनाभपदपद्मयुगं मनुष्यैः 
सेव्यं भवद्भिरिति दर्शयतीव तार्क्ष्यः ॥ {३} 
केचित्तत्त्वविशोधने पशुपतौ पारम्यमाहुः परे 
व्याजह्रुः कमलासने नयविदोऽप्यन्ये हरौ सादरम् । 
इत्येवं चलचेतसां तनुभृतां पादावरिन्दं हरेः  
तत्सन्दर्शयतीव संप्रति नृणां तार्क्ष्यः श्रुतीनां निधिः ॥ {४} 
प्रत्यग्गोपुरसंमुखे दिनमुखे पक्षीन्द्रसंवाहितं 
नृत्यच्चामरकोरकं निरुपमच्छत्रद्वयीभासुरम् । 
सानन्दं द्विजमण्डलं विदधतं सन्नाहचिह्नारवैः 
कान्तं पुण्यकृतो भजन्ति वरदं काञ्च्यां तृतीयोत्सवे ॥ {५} 
**इति श्रीदेवराजपञ्चकं समाप्तम्**

## देवराज-सुप्रभातम् 
इह जगति मनीषा भूषणानां जनानाम् 
अहमहमिकया हर्षदानाय शेषः । 
तदनु गुणतनूनां तत्तदिष्टार्थसिद्धिं 
दिशतु वरदराजो देवराट् सुप्रभातम् ॥ {१} 
सकल-भुवनसीमा सार्वभौमस्य विष्णोः 
प्रवितर-पदवीक्षा-दीक्षिते पद्मयोनौ । 
भुवन-नयन-भाग्यात् पुण्यकोट्यामुदीतौ 
दिशतु वरदराजो देवराट् सुप्रभातम् ॥ {२} 
भगवति फणिराजे भक्तवात्सल्यसिन्धोः 
पद-सरसिज-सेवा प्राप्त-दास्ये प्रपन्ते । 
तदपि मतपरर्त्तिं तत्सरस्तीरजातः 
दिशतु वरदराजो देवराट् सुप्रभातम् ॥ {३} 
दिशि दिशि समुदितैः दिग्गजेन्द्रैरमोघैः 
अहहरपि जातैः अम्बुजैरर्च्यमानः । 
चरिकिरि? परपाके कल्पितानेक-भोगे 
दिशतु वरदराजो देवराट् सुप्रभातम् ॥ {४} 
शिव-सुरपतिवह्नैः शेषभूतेशरक्षो 
वरुणवरुषतवाहैः वन्द्यमानाङ्घ्रियुग्मः । 
तदुचितफलदायी तत्तदैश्वर्यदायी 
दिशतु वरदराजो देवराट् सुप्रभातम् ॥ {५}



अखिल-सुरसमूहैः अस्मदाचार्यवर्यैः 
अतिनियमविशेषैः आगमोक्तैरनेकैः । 
अनुदिनमतिमोदैः अर्च्यतो नित्ययोगं 
दिशतु वरदराजो देवराट् सुप्रभातम् ॥ {६} 
विरचितरतिभावो वेगवद्युत्तरस्याम् 
सुरचितपरिपाकैः सुन्रुतैस्सज्जनानाम् । 
विलसदुभयभावो विच्छ्रुते दानभावो 
दिशतु वरदराजो देवराट् सुप्रभातम् ॥ {७} 
इह जनमुपयाता यत्पदाम्बोजसेवात् 
जनित-नयन-सौख्यात् जातमोद-प्रमोदाः । 
परम-पुरुष-पादाप्याशमापादितोऽहम् 
दिशतु वरदराजो देवराट् सुप्रभातम् ॥ {८} 
इति विरचितमेतत् सुप्रभाताष्टकम् यः 
पठति सततमादौ प्रातरुत्थाय धीरः । 
तदभिलषितसिद्धिं दातुमेवाद्रुमाणिः 
तकुति वरदमुद्राम् देवराजस्समिन्ते ॥ {९} 
**इति श्रीदेवराज-सुप्रभातं समाप्तम्**

## देवराजमङ्गलम् 
वरवरमुनिभिरनुगृहीतम्

श्रीरस्तु । 
श्रीमते हयग्रीवाय नमः । 
श्रीमते रामानुजाय नमः ॥ 
यश्चक्रे देवराजस्य मङ्गलाशासनं मुदा । 
तं वन्दे रम्यजामातृमुनिं विशदवाग्वरम् ॥ 
मङ्गलं वेधसो वेदिमेदिनीगृहमेधिने । 
वरदाय दयाधाम्ने धीरोदाराय मङ्गलम् ॥ {१} 
वाजिमेधे वपाहोमे धातुरुत्तरवेदितः । 
उदिताय हुतादग्नेः उदाराङ्गाय मङ्गलम् ॥ {२} 
यजमानं विधिं वीक्ष्य स्मयमानमुखश्रिये । 
दयामानदृशे तस्मै देवराजाय मङ्गलम् ॥ {३} 
वारिदश्यामवपुषे विराजत्पीतवाससे । 
वारणाचलवासाय वारिजाक्षाय मङ्गलम् ॥ {४} 
अद्यापि सर्वभूतानां अभीष्टफलदायिने । 
प्रणतार्तिहरायास्तु प्रभवे मम मङ्गलम् ॥ {५} 
दिव्यावयवसौन्दर्यदिव्याभरणहेतये । 
दन्तावलगिरीशाय देवराजाय मङ्गलम् ॥ {६} 
पुरुषाय पुराणाय पुण्यकोटिनिवासिने । 
पुष्पितोदारकल्पद्रुकमनीयाय मङ्गलम् ॥ {७} 
काञ्चनाचलश‍ृङ्गाग्रकालमेघानुसारिणे । 
सुपर्णांसावतंसाय सुरराजाय मङ्गलम् ॥ {८} 
भोगापवर्गयोरेकं वाञ्छद्भ्यो ददते द्वयम् । 
श्रीमद्वरदराजाय महोदाराय मङ्गलम् ॥ {९} 
मतङ्गजाद्रितुङ्गाग्रश‍ृङ्गश‍ृङ्गारवर्ष्मणे । 
महाकृपाय मद्रक्षादीक्षितायास्तु मङ्गलम् ॥ {१०} 
श्रीकाञ्चीपूर्णमिश्रेण प्रीत्या सर्वाभिभाषिणे । 
अतीतार्चाव्यवस्थाय हस्त्यद्रीशाय मङ्गलम् ॥ {११} 
अस्तु श्रीस्तनकस्तूरीवासनावासितोरसे । 
श्रीहस्तिगिरिनाथाय देवराजाय मङ्गलम् ॥ {१२} 
मङ्गलाशासनपरैर्मदाचार्यपुरोगमैः । 
सर्वैश्च पूर्वैराचार्यैः सत्कृतायास्तु मङ्गलम् ॥ {१३} 
**इति देवराजमङ्गलं समाप्तम् **

## देवराजाष्टकम्
काञ्चीपूर्णविरचितं देवराजाष्टकम्  
श्रीमत्काञ्चीमुनिं वन्दे कमलापतिनन्दनम् । वरदाङ्घ्रि सदासङ्ग-रसायनपरायणम् ॥ 
देवराजदयापात्रं श्रीकाञ्चीपूर्णमुत्तमम् । रामानुजमुनेर्मान्यं वन्देऽहं सज्जनाश्रयम् ॥ 
नमस्ते हस्तिशैलेश श्रीमन्नम्बुजलोचन । 
शरणं त्वां प्रपन्नोऽस्मि प्रणतार्तिहराच्युत ॥ {१} 
समस्तप्राणिसन्त्राणप्रवीणकरुणोल्बणाः । 
विलसन्तु कटाक्षास्ते मय्यस्मिन् जगतां पते ॥ {२} 
निन्दिताचारकरणं निवृत्तं कृत्यकर्मणः । 
पापीयांसममर्यादं पाहि मां वरद प्रभो ॥ {३} 
संसारमरुकान्तारे दुर्व्याधिव्याघ्रभीषिणे । 
विषयक्षुद्रगुल्माढ्ये तृषापादपशालिनि ॥ {४} 
पुत्रदारगृहक्षेत्रमृगतृष्णाम्बुपुष्कले । 
कृत्याकृत्यविवेकान्धं परिभ्रान्तमितस्ततः ॥ {५} 
अजस्रं जाततृष्णार्तमवसन्नाङ्गमक्षमम् । 
क्षीणशक्तिबलारोग्यं केवलं क्लेशसंश्रयम् ॥ {६} 
सन्तप्तं विविधैर्दुःखैर्दुर्वचैरेवमादिभिः । 
देवराज  दयासिन्धो  देवदेव  जगत्पते ॥ {७} 
त्वदीक्षणसुधासिन्धुवीचिविक्षेपशीकरैः । 
कारुण्यमारुतानीतैश्शीतलैरभिषिञ्च माम् ॥ {८} 
**इति श्रीकाञ्चीपूर्णविरचितं देवराजाष्टकं सम्पूर्णम्**

## सत्यवरदराज-मङ्गलम्
आल्वार्तिरुनगरि-तिरुवेङ्कटत्तय्यङ्गार् समर्पितं श्रीसत्यवरदराज-मङ्गलम् 
मङ्गलम् वरदायास्तु सत्याख्य-पुरवासिने । 
श्रीशाय श्रित-रक्षित्रे श्रीवत्सयास्तु मङ्गलम् ॥ {१} 
अभीतिप्रदहस्ताय अभीष्टफलदायिने । 
अकारवाच्यभूताय अस्मद्देवाय मङ्गलम् ॥ {२} 
कालमेघनिपापाय कारुण्यामृत-वर्षिणे । 
प्रयोगचक्रहस्ताय प्रभवे मम मङ्गलम् ॥ {३} 
प्रपन्नजनकूटस्थ-प्रकाशितप्रतिष्ठया । 
सुतराम् भ्राजमानाय सुरराजाय मङ्गलम् ॥ {४} 
श्री काञ्चीपूर्णमिश्राय सम्प्रदायार्त्तदायिने । 
सादरं संयमीन्द्रेण संसेविताय मङ्गलम् ॥ {५} 
भार्गवीप्रियनाथाय भानुमण्डलस्थायिने । 
भासमानासमानाय भक्तप्रियाय मङ्गलम् ॥ {६} 
बृहद्देवीसमेताय प्रणतार्त्तिहराय च । 
क्षेमङ्कराय सर्वेषाम् देवराजाय मङ्गलम् ॥ {७} 
सम्फुल्ल-पद्मनेत्राभ्यां समस्तक्लेशनाशिने । 
सत्यवरदराजाय सर्वदा तव मङ्गलम् ॥ {८} 
मङ्गलाशासनपरैः मदाचर्यपुरोगमैः ।  
सर्वैश्च पूर्वैराचार्यै सत्कृतायास्तु मङ्गलम् ॥ {९} 
श्रियै नमः 
श्रीमते रामानुजाय नमः 
श्रीमते श्री पराशर-भट्टारक-महादेशीकाय नमः

## पराशरभट्टारक-विरचित-क्रियादीपः 
श्री पराशर भट्टार्य श्री रङ्गेश पुरोहितः । 
श्रीवत्सांक-नुतश्श्रीमान् श्रेयसे  मेऽस्तु भूयसे ॥ 
पुंसे परस्मै लक्ष्म्यै च नमस्ते भरितां स्तुतिम् । 
कुर्महेऽहं क्रियालब्ध-संसाराब्धि-तितीर्षया ॥ {१} 
पूर्वाचार्यान् नमस्तोमैरर्चयेद्भक्तिभावितैः । 
यत्पादभक्तिर्वैकुण्ठपदप्राप्त्यधिरोहिणी ॥ {२} 
विष्णोर्नित्यार्चनविधिं भुक्ति-मुक्ति-प्रदायकम् । 
सारतः संप्रवक्ष्यामि सर्वेषां सुग्रहाय च ॥ {३} 
काल्ये समुत्थाय हरिं चिन्तयेत् प्रणमेद्वदेत् । 
रूपं पदाब्जे नामानि मनसा शिरसा गिरा ॥ {४} 
प्रक्षाल्य पादावाचम्य सुगन्धैश्चार्चनं क्रमात् । 
यागभूमिं प्रविश्याद्भिस्सम्प्रोक्ष्यास्त्रं च विन्यसेत् ॥ {५} 
अष्टाविंशतिकृत्वस्तु मन्त्रमावर्त्य चेतसा । 
प्राणायामत्रयं कुर्यात्सन्निधावासने स्थितः ॥ {६} 
श्रीमत्पराङ्कुशादिभ्यो भक्तेभ्यश्च निवेदयेत् । 
विष्णोः निवेदितं सर्वं पश्चाद्भुञ्जीत च स्वयम् ॥ {७} 
कृतं भट्टारकाख्येन क्रियादीपं समुज्ज्वलम् । 
प्रेक्षध्वं पुण्डरीकाक्षपरिचर्यापरायणाः ॥ {८} 
अघमर्षणसूक्तेन स्नानं कुर्याद् यथाविधि । 
शुद्धिं कृत्वात्मानः पूर्वं सन्ध्यावन्दनकर्म च ॥ {९} 
प्रक्षाल्य पादावाचम्य शुक्लवस्त्रोर्ध्वपुण्ड्रधृक् । 
यागभूमिं प्रविश्याद्भिः सम्प्रोक्ष्यास्त्रं च विन्यसेत् ॥ {१०} 
अष्टाविंशतिकृत्वस्तु मन्त्रमावर्त्य चेतसा । 
प्राणायामत्रयं कुर्यात् सन्निधावासने स्थितः ॥ {११} 
स्वशेषभूतेन मया स्वीयैस्सर्वपरिच्छेदैः । 
विधातुं प्रीतमात्मानं देवः प्रक्रमते स्वयम् ॥ {१२} 
इति बुद्ध्याऽनुसन्धाय मन्त्रन्यासं समाचरेत् । 
पञ्चोशोपनिषदां न्यासाच् जायते शक्तिमान्नरः ॥ {१३} 
ॐ षां नमः परायेति परमेष्ठ्यात्मने नमः । 
ॐ यां नमः परायेति नमोऽन्तः पुरुषात्मने ॥ {१४}



ॐ रां नमः परायेति ततो विश्वात्मने नमः । 
ॐ वां नमः परायेति स्यान्निवर्त्यात्मने नमः ॥ {१५} 
ॐ लां नमः परायेति ततस्सर्वात्मने नमः । 
शिरो-नासाग्र-हृदय-गुह्यपादेषु विन्यसेत् ॥ {१६} 
कुम्भं तु वामतस्स्वस्य शोधनादि-समन्वितम् । 
निदद्ध्यान्मूलमन्त्रास्त्र-मन्त्राभ्यामभिमन्त्रितम् ॥ {१७} 
निधाय पूजाद्रव्याणि दक्षिणेऽन्यानि देशिकः । 
तत्रार्घ्य-पाद्याचमन-स्नानपात्राणि कल्पयेत् ॥ 
सिद्धार्थमक्षतं चैव कुशाग्रं तिलमेवच ॥ {१८} 
यवं गन्धं फलं पुष्पमर्घ्ये द्रव्याणि निक्षिपेत् । 
पाद्ये दूर्वां विष्णुपर्णीं श्यामाकं पद्ममेव च ॥ {१९} 
एलाल-वङ्गत-क्कोल-जातीराचमनीयके । 
कोष्ठम्माञ्ची-हरिद्रे द्वे मुराशैलेय-चम्पकाः॥ {२०} 
वचाकचोरलामञ्चे स्नानीयस्यौषधीः निक्षिपेत् । 
गन्धाक्षते तु तुलसीं शुद्धो तु विनिक्षिपेत् ॥ {२१} 
सव्याप-सव्यौ च करौ बीजाभ्यां सोमसूर्ययोः । 
विशोध्याप्लाव्य च सुधादोग्ध्र्या सुरभिमुद्रया ॥ {२२} 
अमृते नैव पूर्णानि पात्राण्यनुविचिन्त्य च । 
पवित्र-मूलमन्त्राभ्याम् अभिमन्त्र्यार्घ्यपात्रकम् ॥ {२३}



अन्यानि मूलमन्त्रेण दद्यात्स्र-गन्धपूर्वकम् । 
उद्धरण्यार्घ्य-सलिलमादाय प्रोक्षयेत् ततः ॥ {२४} 
आत्मानं यागभूमिं च पूजाद्रव्याणि देशिकः । 
अभ्यर्च्य हृदये विष्णुमर्घ्य-स्रग्गन्ध-धूप-पूर्वकैः ॥ {२५} 
पश्चादाधारशक्त्यादि कल्पयेदासनं बहिः । 
अर्चयेच्चाखिल-जगदाधारं कूर्मरूपिणम् ॥ {२६} 
नारायणं चतुर्थ्यन्तं नमसा योज्य देशिकः । 
अनन्तरम् अनन्ताय नमो भूम्यै नमस्तथा ॥ {२७} 
श्रीवैकुण्ठं दिव्यपूर्वं लोकं जनपदं तथा । 
नगरं च विमानानि चतुर्थ्यन्तं समर्पयेत् ॥ {२८} 
अनन्तरूपिणे रत्न-मण्टपाय नमो नमः। 
अनन्ताय नमः इत्यास्तरणं परिकल्पयेत् ॥ {२९} 
नमो धर्माय ज्ञानाय वैराग्याय नमस्तथा । 
ऐश्वर्याय नमः कोणेष्वाग्नेयादिषु विन्यसेत् ॥ {३०} 
नमोऽधर्मायाऽज्ञानायाऽवैराग्याय नमस्तथा । 
अनैश्वर्याय च नमो दिक्क्षु प्राच्यादिषु न्यसेत् ॥ {३१} 
नमः पद्माय चेत्युक्त्वा पीठं पद्मासनं न्यसेत् । 
गृहीतचामरादिभ्यः शक्तिभ्योऽष्टदलेषु च ॥ {३२} 
विमल्कोत्कर्षिणीज्ञानाक्रियायोगा तथैव च । 
प्रह्वासत्यातथेशाना तासां नाम्ना समर्चयेत् ॥ {३३} 
अनुग्रहं कर्णिकायां पूर्वपार्श्वे समर्चयेत् । 
जगत्प्रकृतये योगपीठाय च नमोऽर्चयेत् ॥ {३४} 
तस्मिन् सहस्रशीर्षाय नागराजाय वै नमः । 
पादपीठपुरस्ताच्च तत्तन्नामभिरेवच ॥ {३५} 
आवाहनार्घ्यस्रग्गन्ध-धूप-दीपैश्च पञ्चभिः। 
आधारादीनि तत्त्वानि पीठान्तं च समर्चयेत् ॥ {३६} 
गुरूनभ्यर्चयेद्योगपीठस्योत्तरपश्चिमे । 
अर्चां कुर्वीत देवस्य गुर्वनुज्ञापुरस्सरम् ॥ {३७} 
पुष्पांजलिः प्रदातव्यो भक्त्या प्रत्युपचारतः । 
प्रत्यासनं प्रकुर्वीत पादुकार्घ्यादि पञ्चकम् ॥ {३८} 
आवाहने धूपदीपे घण्टां भोज्ये निनादयेत् । 
क्षीराब्धेः दहराकाशात् वैकुण्ठद्वाऽर्कमण्डलात् ॥ {३९} 
अथवाऽसारसंसार-सारभूत-विभूतिकात् । 
श्रीरङ्गात् प्रणताधीन-परमात्म-परिष्कृतात् ॥ {४०} 
सविभूतिक-मावाह्य हरिं लक्ष्मींच दक्षिणे । 
वामे भूमिं च नीलां च सर्वाराधन-माचरेत् ॥ {४१} 
मन्त्रयोग-स्समाह्वानं करपुष्पोपदर्शनम् । 
बिम्बोपवेशनं चैव योगविग्रहचिन्तनम् ॥ {४२} 
प्रणामश्च समुत्थानं स्वागतं पुष्पमेव च । 
सान्निध्य-याचनं चैव तत्राह्वानस्य सत्क्रियाः ॥ {४३} 
किरीटं कुण्डलं चैव वनमालां तथैव च । 
कौस्तुभं हार-केयूरे चारु पीतांबरं तथा ॥ {४४} 
चक्रं गदां नन्दनकञ्च पाञ्चजन्यं तथा धनुः । 
पादसंवाहिनीः देवीराराध्याग्रे खगेश्वरम् ॥ {४५} 
प्रागुत्तरे च सेनेशं शेषं भागे परे स्थितम् । 
चण्डप्रचण्डौ प्राग्दावारे याम्ये भद्र-सुभद्रकौ ॥ {४६} 
वारुण्यां जय-विजयौ सौम्ये धातृविधातृकौ । 
कुमुदः कुमुदाक्षश्च पुण्डरीकश्च वामनः ॥ {४७} 
शङ्कुकर्ण-स्सर्वनेत्र-स्सुमुख-स्सुप्रतिष्ठितः । 
प्राच्यादि-दिक्क्षु क्रमशः प्रत्येकं च समर्चयेत् ॥ {४८} 
अर्घ्यात् सलिलमादाय प्रदर्श्य प्रोक्षयद्धरिम् । 
पात्र-प्रक्षालनं कृत्वा पादौ प्रक्षालयेद्धरेः ॥ {४९} 
प्लोताञ्चलेन सम्मृज्य गन्ध-पुष्पाणि निक्षिपेत् । 
देवाया चमसं धूपं मधुपर्कं तथैव च ॥ {५०} 
पुनराचमनं चैव तांबूलमुखवासने । 
दत्वाऽधिरोप्य देवेशं स्नानासन-मनन्यधीः ॥ {५१} 
व्यपोह्य वस्त्रमाल्यानि स्नानशाटीं प्रदाय च । 
पादपीठं दन्तकाष्ठं जिह्वानिर्लेहनं तथा ॥ {५२} 
मुखशोधनं चाचमन मादर्शं हस्तशोधनम् । 
प्रदर्शयेत् ध्यानमात्रात् ताम्बूलमुखवासने ॥ {५३} 
देवस्य दर्शनान्मात्रां गुरवे तदनन्तरम् । 
अर्घ्याद्यैस्तं समभ्यर्च्य दातव्या तद्वदासने ॥ {५४} 
तैलमुद्वर्तयेच्चूर्णैः स्नानशाटीं प्रदापयेत् । 
आमलक्य-श्वेत-लोद्ध्रजनीकत-चन्दनैः ॥ {५५} 
ग्रन्थिपर्णि त्वगगरु-प्रियङ्गुनलदैः क्रमात् । 
सिद्धार्थनर्वौषधिभिः स्नापयेद्रत्न-वारिभिः ॥ {५६}  


एतद्द्रव्ययुतैः अद्भिः प्रत्येकमभिषेचयेत् । 
तेष्वन्तरान्तराशुद्ध-सलिलेनाभिषेचयेत् ॥ {५७} 
हरिद्रालेपनस्नानं प्लोतवस्त्रोत्तरीयकम् । 
ब्रह्मसूत्रं चाचमनं गन्धपुष्पाद्यलङ्कृतिम् ॥ {५८} 
धूपमाचमनं चैव दद्याद्देवाय देशिकः । 
सहस्रधारास्नपनं वेदवेद्यादिघोषणम् ॥ {५९} 
नीराजनं प्लोतवस्त्रमुपवीतोत्तरीयके । 
पुनराचमनं दद्यात् अलङ्कारासनं ततः ॥ {६०} 
स्नानपात्रादृतेऽर्घ्यादि कल्पयेद्वस्त्रभूषणे । 
गन्धमाल्योपवीतं च दद्यादाचमनं पुनः ॥ {६१} 
ऊर्ध्वपुण्ड्रमथादर्शमज्जनं धूपदीपकौ । 
पुनराचमनं दद्यात् सध्वजच्छत्रचामरम् ॥ {६२} 
गजाश्व-रथतार्क्ष्यं च शङ्ख-काहलशृङ्गकान् । 
नृत्तवादित्रगीतादि दर्शयेदर्चयेत्सुधीः ॥ {६३} 
प्रदक्षिणं प्रतिदिशं नत्वा पुष्पाणि निक्षिपेत् । 
सत्पूगफलतांबूलं सकर्पूरं निवेदयेत् ॥ {६४} 
समस्तैर्द्भगवन्मन्त्रैः दद्यात्पुष्पाञ्जलिं ततः । 
ततस्तत्परिवाराणां धूपान्तं वा समर्चयेत् ॥ {६५} 
भोज्यसने संनिवेश्य मधुपर्कं निवेदयेत् । 
आचम्य गोतिलाख्यां च मात्रां देवस्य दर्शयेत् ॥ {६६} 
पायसान्नं गुडान्नं च मुद्दान्नं दध्यमोदनम् । 
मधु-क्षीराज्यसंपन्नं सर्वापूपफलान्वितम् ॥ {६७} 
निवेदयेद्यथैश्वर्यं हविर्देवाय सादरम् । 
निवेदित-चतुर्भागं सेनेशाय निधाय च ॥ {६८} 
अनुपानं चाचमनम् अर्हणं हस्तशोधनम् । 
मुखवासं च तांबूलं देवायास्मै निवेदयेत् ॥ {६९} 
निवेदितान्नमुद्धृत्य गुरोर्दद्यात्सदक्षिणाम् । 
अर्घ्याद्यष्टोपचारैश्च देवं मन्त्रासनेऽर्चयेत् ॥ {७०} 
स्तोत्रैस्तुत्वा प्रणम्याधि पर्यङ्केस्वास्तृते हरिम् । 
अर्घ्यादिभिरथाभ्यार्च्य रक्षां मन्त्रेण कारयेत् ॥ {७१} 
विष्वक्सेनाय दातव्यं पश्चात् पूर्वोद्धृतं हविः । 
नागराजगरुत्मभ्यां हविरन्यन्निवेदयेत् ॥ {७२} 
एवं सपरिवाराय देवाय परमात्मने । 
निवेद्यात्मानमात्मीयं प्रणम्यार्चां समापयेत् ॥ {७३} 
चण्डादि द्वारपालादीन्युमुदादीन् गणानपि । 
अर्घ्यादिभिस्समभ्यर्च्य ह विशेषं बलिं क्षिपेत् ॥ {७४} 
विष्णोर्निवेदितं सर्वं गुरुभ्यश्च निवेदयेत् । 
श्रीशठारिपरकालयतीन्द्रेभ्यो निवेदयेत् ॥ {७५} 
विष्णोर्निवेदितं सर्वं पश्चाद्भुञ्जीत च स्वयम् । 
कृतं श्रीभट्टकार्येण क्रियादीपं समुज्वलम् । 
प्रेक्षध्वं पुण्डरीकाक्ष-परिचर्यापरायणाः ॥ {७६} 
**इति श्री पराशरभट्टारक-विरचितः क्रियादीपः सम्पूर्णः**



1. **श्रीवरदराज-सुप्रभातम् **
2. **श्रीप्रणतार्तिहर-स्तोत्रम्**
3. **श्रीयतिराज-मङ्गलानुशानम्**
4. **श्रीभाष्यकार-प्रपत्तिः**
5. **श्रीरङ्गेश-विंशतिः**
6. **श्रीकाञ्चीपुर-दर्शनक्रमः**
7. **श्रीरामानुजसुप्रभातम्**
8. **_श्रीहस्तिगिरीश-प्रपत्तिः_**

## वरदराज-सुप्रभातम् 
कौसल्यासुप्रजा राम पूर्वा सन्ध्या प्रवर्तते । 
उत्तिष्ठ नरशार्दूल कर्तव्यं दैवमाह्निकम् ॥ 
उत्तिष्ठोत्तिष्ठ गोविन्द उत्तिष्ठ गरुडध्वज । 
उत्तिष्ठ कमलाकान्त त्रैलोक्यं मङ्गलं कुरु ॥ 
मातः प्रसन्नवरदप्रियवल्लभे त्वां 
फुल्लारविन्दविलसच्चरणैकसेव्याम् । 
कल्हारहस्तकलितात्ममुखानुकारां 
अग्रे वरदाभयकरां शरणं प्रपद्ये ॥ {१} 
द्विरदाद्रिसीम्नि वरदाख्यदैवतं 
परमं चकास्ति चरमं च वेदिनाम् । 
वहतीह देवि महति त्वया दयां 
तव सुप्रभातमनु तस्य सन्ततम् ॥ {२} 
इह जगति मनीषा भूषणानां जनानाम् 
अहमहमिकया ये हर्षदानाय वेषाः । 
तदनु गुणतनूनां तत्तदिष्टार्थसिद्ध्यै 
दिशतु वरदराजो देवराट् सुप्रभातम् ॥ {३} 
सकल-भुवनसीमा-सार्वभौमस्य विष्णोः 
हयमख-वरदीक्षा-दक्षिणे पद्मयोनौ । 
भुवन-नयन-भाग्यात् पुण्यकोट्यामुदीतौ 
दिशतु वरदराजो देवराट् सुप्रभातम् ॥ {४} 
भगवति फणिराजे भक्तवात्सल्यसिन्धौ 
पद-सरसिज-सेवा शान्तिवीव्रे प्रसन्ने । 
तदभिमतफलार्थं तत्सरस्तीरजातः 
दिशतु वरदराजो देवराट् सुप्रभातम् ॥ {५} 
दिशि दिशि समुदितैः दिग्गजेन्द्रैरमोघैः 
अहहरभिजातैः अम्बुजैरर्च्यमानः । 
करिगिरिवरभागे कल्पितानेक-भोगे 
दिशतु वरदराजो देवराट् सुप्रभातम् ॥ {६} 
अनिल-सुरस-वह्निश्चन्द्र-भूतेशरक्षो 
वरुणमहिषवाहैः वन्द्यमानाङ्घ्रिपद्मः । 
तदुचितफलदायी तत्तदैश्वर्यदायी 
दिशतु वरदराजो देवराट् सुप्रभातम् ॥ {७}



अखिल-सुरसमूहैः अस्मदाचार्यवर्यैः 
अतिनियमविशेषैः आगमोक्तैरनेकैः । 
अनुदिनमतिमोदैः अर्चितो नित्ययोगैः 
दिशतु वरदराजो देवराट् सुप्रभातम् ॥ {८} 
विरचितरतिभावो वेगवद्युत्तरस्याम् 
सुरचितपरिपाकैः सूनृतैस्सज्जनानाम् । 
विलसदुभयभावो विच्छ्रुते दानभावो 
दिशतु वरदराजो देवराट् सुप्रभातम् ॥ {९} 
इह जनमुपयाता यत्पदाम्बोजसेवात् 
जनित-जनन-भाग्यात् ज्ञायमानप्रमोदाः । 
परम-पुरुष-पादाभ्याशमायान्ति सोऽयं 
दिशतु वरदराजो देवराट् सुप्रभातम् ॥ {१०} 
इति विरचितमेतत् सुप्रभाताष्टकम् यः 
पठति सततमादौ प्रातरुत्थाय धीरः । 
तदभिलषितसिद्धिं दातुमेवात्मवाणौ 
वहति वरदमुद्रां देवराजन्तमीडे ॥ {११} 
**इति श्रीवरदराज-सुप्रभातं समाप्तम्**

## प्रणतार्तिहरस्तोत्रम् 
वरदं वरदन्तिडृदातसहृ- 
च्छरदं शरदंबुजनेत्रयुग्मम् । 
दरदिव्यरथाङ्गधरं मधुरं 
मधुराङ्गजधाममहः कलये ॥



प्रसीद देव प्रणतार्तिनाशन 
प्रभावितोऽहं भवताव्ययात्मना । 
तदव्ययं ज्योतिरचिन्त्यमक्षरं 
त्वमेव विज्ञानमयं जनार्दन ॥ {हस्तिगिरिमाहात्म्ये – ८.१३} 
अणोरणीयां समनन्तमव्ययं 
महान्तमव्यक्तमनन्तमीश्वरम् । 
परात्परं कारणकारणं हरिं 
गुणाधिकं त्वां वरदं समाश्रये ॥ {हस्तिगिरिमाहात्म्ये – ८.१४} 
नमो मत्स्यकूर्मादिनानास्वरूपैः 
सदा भक्तकार्योद्यतायार्तिहन्त्रे । 
सुरारातिसंहारहेतोरिहाद्रौ 
गुहाग्रे निवेशादहेरुद्गताय ॥ {हस्तिगिरिमाहात्म्ये – १०.२९} 
चक्राब्जहस्ताय भक्ताभयाय 
संवर्तकालानलाभाननाय । 
दंष्ट्राकरालाय विद्युच्छटाय 
सिंहाय तुभ्यं नतास्स्मो नतास्स्मः ॥ {हस्तिगिरिमाहात्म्ये – १०.३०} 
**इति श्रीप्रणतार्तिहरस्तोत्रम्**

## भाष्यकारप्रपत्तिः 
श्रीवैष्णवागमपयोदधि पूर्णचन्द्र 
श्रीशाङ्घ्रिपद्म मकरन्दरसज्ञभृङ्ग । 
गोविन्दवर्यकरसारसपूजितौ ते 
श्रीभाष्यकारचरणौ शरणं प्रपद्ये ॥ {१} 
श्रीशैलपूर्णमुखदेशिकलब्धबोध 
तुर्याश्रमप्रथित मौनिकुल प्रदीप । 
भट्टार्यवर्यकरनीरजपूजितौ ते 
श्रीभाष्यकारचरणौ शरणं प्रपद्ये ॥ {२} 
काञ्चीपुरीवरदराजकृपैकपात्र 
रङ्गेश पूर्णकरुणा परिणामरूप। 
वेदान्तदेशिककराम्बुज पूजितौ ते 
श्रीभाष्यकारचरणौ शरणं प्रपद्ये ॥ {३} 
श्रीयादवाद्रि पतिपादसरोजहंस 
श्रीभूतपट्टणरमेश कटाक्ष धन्य । 
शेषावतार कलिवैरिकरार्चितौ ते 
श्रीभाष्यकारचरणौ शरणं प्रपद्ये ॥ {४} 
श्रीवेङ्कटाचलपति प्रियलक्ष्मणार्य 
सर्वज्ञभव्य यतिशेखर सार्वभौम। 
वीक्षा वनेशहितकृष्णवनार्चितौ ते 
श्रीभाष्यकारचरणौ शरणं प्रपद्ये ॥ {५} 
पाषण्डजालतरुपावक सम्यमीन्द्र 
जैनेभपञ्चमुखबौद्धतमो दिनेश। 
लोकार्यहस्तसरसीरुह पूजितौ ते 
श्रीभाष्यकारचरणौ शरणं प्रपद्ये ॥ {६} 
चार्वाकशैलपतिवज्र कृपासमुद्र 
काणाददानव सुदर्शन मौनिचन्द्र। 
श्रीवेङ्कटेशकरपङ्कज पूजितौ ते 
श्रीभाष्यकारचरणौ शरणं प्रपद्ये ॥ {७} 
मिथ्याकथा कुमतिशीलभुजङ्गतार्थ्य 
कापालिकाम्बुधरमारुत वीतराग । 
मन्नाथ केशवगुरूत्तमपूजितौ ते 
श्रीभाष्यकारचरणौ शरणं प्रपद्ये ॥ {८} 
त्रय्यन्तदेशिकपते वकुलाभिराम 
पादारविन्द रससारस सारसाक्ष। 
श्रीमत् शठारि मुनिवल्लभ पूजितौ ते 
श्रीभाष्यकारचरणौ शरणं प्रपद्ये ॥ {९} 
काषायरम्यकमनीय शिखोपवीत 
दण्डत्रयोज्ज्वल करोल्लसितोर्ध्वपुण्ड्र । 
उद्यद्दिनेश रुचिशोभित पाहि मां ते 
श्रीभाष्यकारचरणौ शरणं प्रपद्ये ॥ {१०} 
**इति श्रीभाष्यकारप्रपत्तिः समाप्ता**

## यतिराजमङ्गलानुशानम् 
श्रीमन्महाभूतपुरे श्रीमत्केशवयज्वनः । 
कान्तिमत्यां प्रसूताय यतिराजाय मङ्गलम् ॥ {१} वरवरमुनेः 
शेषो वा सैन्यनाथो वा श्रीपति वेति सात्विकैः । 
वितर्क्याय महाप्राज्ञैः यतिराजाय मङ्गलम् ॥ {२} अनन्ताल्वारु-कृतिः 
नाथपद्माक्षरामार्यपादपङ्कज सेविने । 
सेव्याय सर्वयमिनां यतिराजाय मङ्गलम् ॥ {३} 
श्रीकाञ्चीपूर्णमिश्रोक्त रहस्यार्थविदे सदा । 
देवराजप्रियायास्तु यतिराजाय मङ्गलम् ॥ {४} आचार्याणाम् 
सन्यासं कुर्वते काञ्च्यां अनन्तसरसीतटे । 
वरदे न्यस्तभाराय भाष्यकाराय मङ्गलम् ॥ {५} 
श्रीपराङ्कुशपादाब्ज सुरभीकृत मौलये । 
श्रीवत्सचिह्ननाथाय यतिराजाय मङ्गलम् ॥ {६} वरवरमुनेः 
श्रीरङ्गराजकैङ्कर्य-दिव्यसाम्राज्यरक्षणे । 
विशिष्टाद्वैतदीक्षाय यतिराजाय मङ्गलम् ॥ {७} 
गत्वा तु शारदापीठं वृत्तिं बोधायनस्य च । 
अवलोक्यागतायास्तु भाष्यकाराय मङ्गलम् ॥ {८} 
परमाणुमृषावादिवादिसंहारकारिणे । 
तस्मै भगवते श्रीमद्भाष्यकाराय मङ्गलम् ॥ {९} 
शङ्करादिकुदृष्टीनां बाह्यानां निधनाय च । 
श्रीभाष्यं कुर्वते तस्मै यतिराजाय मङ्गलम् ॥ {१०} वरवरमुनेः 
श्रीमत्कुरङ्गपूर्णाय श्रीभाष्यं वदते स्वयम् । 
पित्रे संपत्सुतस्यापि यतिराजाय मङ्गलम् ॥ {११} 
द्रमिडोपनिषद्व्याख्यां कालयेति कृपाबलात् । 
शासते कुरुकेशं तं यतिराजाय मङ्गलम् ॥ {१२} आचार्याणां 
यो मन्त्ररत्नं व्यवृणोत् गद्यत्रयसूक्तिभिः । 
तस्मै प्रसन्नधुर्याय  यतिराजाय मङ्गलम् ॥ {१३} वरवरमुनेः 
कृत्वा यदुगिरीशस्य यौवराज्यं श्रियःपतेः । 
संपत्सुतस्य ताताय यतिराजाय मङ्गलम् ॥ {१४} वेङ्कटगुरोः 
द्विपञ्चालद्वैषाग्रे  स्वार्थे संपत्सुताय च । 
अर्चारूपर्ग्रहीतेऽस्याद्य यतिराजाय मङ्गलम् ॥ {१५} आचार्याणां 
दत्वा वृषगिरीशस्य शङ्खचक्रे रमापतेः । 
परमप्रीतियुक्ताय यतिराजाय मङ्गलम् ॥ {१६} वेङ्कटगुरोः 
गोदा वाङ्मनसप्रोक्तमत-कैङ्कर्यकारिणे । 
गोदाग्रजाय मुनये यतिराजाय मङ्गलम् ॥ {१७} वरवरमुनेः 
श्रीरङ्गाधीश्वराभीष्ट-दिक्पवनेषु सन्ततम् । 
व्यामुग्धमानसायास्तु यतिराजाय मङ्गलम् ॥ {१८} वेङ्कटगुरोः 
यात्राव्याजेन जगते मपुनाद्यस्कशादतः । 
पवित्रमूर्तये तस्मै यतिराजाय मङ्गलम् ॥ {१९} आचार्याणां 
कूरेशकुरुकानाथदाशरथ्यादिदेशिकाः । 
यच्छिष्या भान्ति ते तस्मै यतिराजाय मङ्गलम् ॥ {२०} वेङ्कटगुरोः 
यस्मैत्कर्यं च माता च नित्याचार्यश्रियः पतिः । 
वरं पाराङ्कुशीवात्स्यात् यतिराजाय मङ्गलम् ॥ {२१} वरवरमुनेः 
प्राचीनानां च वाक्यानां फलाय तपसां नृणाम् । 
जगज्जीवातवे भूयात् यतिराजाय मङ्गलम् ॥ {२२} 
मिथोऽनपेक्ष-मोक्षैकदानदक्षरजोङ्घ्रये । 
करुणावक्ष्मलाक्षाय यतिराजाय मङ्गलम् ॥ {२३} 
यद्वचः श्रीदया वापि वेनाक्षरमयं भवेत् । 
सार्वज्ञशालिने तस्मै यतिराजाय मङ्गलम् ॥ {२४} 
यत्पादसेविनः पुंसः ज्ञानभक्तिविरक्तयः । 
भूषयन्ति स्वयं तस्मै  यतिराजाय मङ्गलम् ॥ {२५} 
सालग्रामगुरुस्राव्य-स्वपादूतीर्थमन्त्रिणे । 
प्रसन्नगायत्रीशाय यतिराजाय मङ्गलम् ॥ {२६} 
प्रकृष्टगुणपूर्णाय प्राप्याय स्वाङ्घिसेविनाम् । 
प्रपन्नसार्थवाहाय यतिराजाय मङ्गलम् ॥ {२७} वरवरमुनिः 
लक्ष्मणो बलभद्रश्च तिन्त्रिणी पार्थसद्रथः। 
यो भूतभव्यावताराय यतिराजाय मङ्गलम् ॥ {२८} आचार्याणां 
शेषांशेनावतीर्णाय श्रीरामानुजयोगिने । 
गुरूणां गुरवे भूयान्नित्यश्रूः नित्यमङ्गलम् ॥ {२९} अभिरामवरस्य 
मङ्गलाशासनपरैर्मदाचार्यपुरोगमैः । 
सर्वैश्च पूर्वैराचार्यैः सत्कृतायास्तु मङ्गलम् ॥ {३०} वरवरमुनिः 
**इति श्रीयतिराजमङ्गलानुशानं समाप्तम्**

## रङ्गेश-विंशतिः 
लोकानार्थाय गुरवे कृष्णपादस्य सूनवे । 
संसारभोगिसन्दष्ट-जीववीवतवे नमः ॥


श्रीमन् कृपाजलनिधे जगदेकबन्धो 
ब्रह्मादिदेवपरिपूजित-पादपद्म । 
हेमापगापुलिनमध्य-निवासशील 
रङ्गेश सिन्धुतनयाप्रिय मङ्गलं ते ॥ {१} 
भोगीन्द्रभोगशयने शरदभ्रशुभ्रे 
देदीप्यमान फण रत्नमयूखचित्रे । 
स्वामिन् शयान नत रक्षण जागरूक 
रङ्गेश सिन्धुतनयाप्रिय मङ्गलं ते ॥ {२} 
नीलाम्बुवाह निभ मङ्गलदिव्यमूर्ते 
शीलालकानीय चरणाम्बुज देवदेव 
सौन्दर्य मुग्धजलधे सुगुणभिराम 
रङ्गेश सिन्धुतनयाप्रिय मङ्गलं ते ॥ {३} 
मार्ताण्डकोटि सदृशोज्ज्वल कोकहृद्य 
माणिक्य दिव्यमकुटी लसितोत्तमाङ्ग । 
राकेशमण्डल-निभानन दीनबन्धो - 
रङ्गेश सिन्धुतनयाप्रिय मङ्गलं ते ॥ {४} 
कस्तूरिका तिलक लाञ्छन शोभमान - 
बालेन्दुगर्वहर सुन्दर फालभाग । 
लोलम्ब नील कुटिलालक पङ्क्तिरम्य 
रङ्गेश सिन्धुतनयाप्रिय मङ्गलं ते ॥ {५} 
कन्दर्प-चाप सदृशायत सुन्दर भ्रूः 
कर्णान्तलोल कमलोज्ज्वल चारु नेत्र । 
नासाग्रलम्बि-पृथुकादद्भुत मौक्तिकाढ्य 
रङ्गेश सिन्धुतनयाप्रिय मङ्गलं ते ॥ {६} 
बिम्बाधरोष्ठ-रुचिर-स्मित-कुन्ददन्त 
भास्वत्कपोल मणिदर्पण शेचमान । 
माणिक्य कुण्डल विराजित कर्णयुग्म 
रङ्गेश सिन्धुतनयाप्रिय मङ्गलं ते ॥ {७} 
ग्रैवेयकादि परि भूषित कम्बु कण्ठ 
श्रीवत्सकौस्तुभ सुहृद्य भुजान्तराल । 
मुक्तावली निचय भूषित पीनशंस 
रङ्गेश सिन्धुतनयाप्रिय मङ्गलं ते ॥ {८} 
सोवर्ण रत्न खचिताङ्गद राजमान 
भोगीन्द्रभोग सदृसायत बाहुदण्ड । 
सम्फुल्ल दिव्यसरसीरुड मञ्जुहस्त 
रङ्गेश सिन्धुतनयाप्रिय मङ्गलं ते ॥ {९} 
वैडूर्य वज्रमणि कल्पित हस्तभूष 
रत्नोर्मिका विकसिताङ्गुलि पल्लवाढ्य । 
राजन्तखांशु परिनिर्जित तिग्मभानो 
रङ्गेश सिन्धुतनयाप्रिय मङ्गलं ते ॥ {१०} 
जाती सरोज तुलसी नव वैजयन्ती 
मालाभिराम नत भूसुर पारिजात । 
हेमोपवीत लसमान शुभोत्तरीय 
रङ्गेश सिन्धुतनयाप्रिय मङ्गलं ते ॥ {११} 
भास्वद्वलित्रय शुभोदर निम्ननाभे 
काञ्ची गुणाञ्चित कटीतट सत्यकाम । 
बालार्क वर्ण कनकाम्बर रञ्जिताङ्ग 
रङ्गेश सिन्धुतनयाप्रिय मङ्गलं ते ॥ {१२} 
रम्भासमोरुयुग सुन्दरमीनकेतु 
तूणीर गर्व परिचर्वण शौण्डजङ्घ । 
भ्राजन्मणी रुचिर किङ्किणि नूपुराढ्य 
रङ्गेश सिन्धुतनयाप्रिय मङ्गलं ते ॥ {१३} 
बृन्दारकेन्द्र मकुटी मणि रत्नदीपैः 
नीराजिताङ्घ्रिकमलाद्भुत दिव्यरूप । 
कन्दर्प कोटिसदृशानघ पद्मनाभ 
रङ्गेश सिन्धुतनयाप्रिय मङ्गलं ते ॥ {१४} 
वाणीप्रियस्य कुलदैवत राघवेन्द्र 
संसेविताश्रित सुरद्रुम दिव्यशक्ते 
रक्षोधिपस्य हृदयोत्पल पूर्णचन्द्र 
रङ्गेश सिन्धुतनयाप्रिय मङ्गलं ते ॥ {१५} 
श्रीमत्पराङ्कुशमुखैर्दशभिः प्रगीत 
माहात्म्य चन्द्र सरसीतटवास कील । 
मान्धातृ मुरव्य धरणीश्वर सेविताङ्घ्रे 
रङ्गेश सिन्धुतनयाप्रिय मङ्गलं ते ॥ {१६} 
स्वामिन् प्रपन्नजन जनरक्षण लब्धवर्ण 
वेदान्तवेद्य महनीय गुणम्बुराशे । 
औदार्यजन्मनिलयाद्भुत शौर्य धैर्य 
रङ्गेश सिन्धुतनयाप्रिय मङ्गलं ते ॥ {१७} 
श्रीविष्णुचित्ततनया नयनाब्जमित्र 
तद्भुक्त माल्य वहनोत्सुकचित्तवृत्ते । 
रामानुजाख्य यतिवलभ भागधेय 
रङ्गेश सिन्धुतनयाप्रिय मङ्गलं ते ॥ {१८} 
हेमापगातरल तुङ्गतरङ्गलोल 
पाथोजधूलि वहनालसमारुतेन । 
संवीज्यमान सुरचारण गीतकीर्ते 
रङ्गेश सिन्धुतनयाप्रिय मङ्गलं ते ॥ {१९} 
हे देवदेव पुरुषोत्तम लोकबन्धो 
मादृङ् मुमुक्षुजन रक्षण जागरूक । 
श्रीवासुदेव नत बृन्द मुदावहाय 
रङ्गेश सिन्धुतनयाप्रिय मङ्गलं ते ॥ {२०} 
**इति श्रीरङ्गेशविंशतिः समाप्ता** 
प्राणतार्तिहरांशाय प्रकृष्टगुणशालिने ।  
लीलयोद्धृतलोकाय लोकार्यगुरवे नमः ॥

## काञ्चीपुर-दर्शनक्रमः 
अयोध्या मथुरा माया काशी काञ्च्यवन्तिका । 
पुरी द्वारवती चैव सप्तैता मोक्षदायकाः ॥ 
सा कामाक्षी स च पुरहरः तस्य सैकाम्रमूर्तिः 
काञ्चीक्षेत्रे करिगिरिपदं तून्नतं वुग्योकोलता । 
यस्येवाङ्ग स्फुरति परितस्स्रोतसा वेगवत्या 
क्षेत्राणां तद्दशकमथ तत्सत्तकं योगिदृश्यम् ॥ 
श्रीमद् द्वारवरं महद्धि बलिपीठाग्र्यं फणीन्द्रहृदं 
गोपीनां रमणं वराहवपुषं श्रीभट्टनाथं मुनिम् । 
श्रीमन्तं शठवैरिणं कलिरिपुं श्रीभक्तिसारं मुनिं 
पूर्णं लक्ष्मणयोगिनं मुनीवरानाद्यानथ द्वारपौ ॥ 
श्रीमन्मज्जनमण्डपं सरसिजां हेतीशभोगीश्वरौ 
रामं नीलमणिं महानसवरं तार्क्ष्यं नृसिंहं प्रभुम् । 
सेनान्यं करिभूधरं तदुपरि श्रीपुण्यकोट्यां हरिं 
तन्मध्ये वरदं रमासहचरं वन्दे तदीयैर्वृतम् ॥ 
देवाधीशनृसिंहपाण्डवमहादूतप्रवालप्रभान् 
श्रीवैकुण्ठपतिं त्रिविक्रमहरिं नीरेशमेघेश्वरौ । 
नीलव्योमविभुं महोरगहरिं ज्योत्स्नेन्दुवक्त्रं हरिं 
चोरेशं कृतचिन्तभक्तहृदयावासं मुकुन्दाह्वयम् ॥ 
कामावासपतिं नृकेसरिवरं दीपप्रकाशप्रभुं 
श्रीयुक्ताष्टभुजास्पदेशमनघं श्रीमद्यथोक्तक्रियम् । 
इत्यष्टादशदिव्यमङ्गलवपुर्देवान् सरोयोगिना साकं 
निस्तुलकाञ्च्यभिख्यनगरीनाथान् नमामस्सदा ॥

## रामानुजसुप्रभातम् 
श्रीमन् संयमिसार्वभौम भगवन् रामानुजार्य प्रभो 
याता रात्रिरुपागतं शिवमहस्तेजोनिधे जाग्रहि । 
श्रीमद्यावशैलनित्यवसते श्रीभाष्यकार श्रिया 
क्षेमं रङ्ग-वृषाद्रि-हस्ति-यदुशैलाद्येषु संवर्धय ॥ {१} {नञ्जीयार्} 
जय जय योगिराज जय दीनदयाजलधे 
जय जय पुण्डरीकदललोचन लोकपते । 
जय जय शरदेन्दुविमलालन विश्वगुरो 
जय जय पाहि मां त्वदवलोकनलास्यलवैः ॥ {२} 
श्रीमल्लक्ष्मणयोगीन्द्र सुप्रभाताद्य ते निशा । 
उत्तिष्ठोत्तिष्ठ भद्रं ते जितं ते विजयी भव ॥ {३} 
रामानुजार्य योगीन्द्र विभूतिद्वयनायक । 
श्रीभाष्यकार भगवन् गोदाग्रज जय प्रभो ॥ {४} 
उत्तिष्ठास्मन्मदाचार्य गोदात्रिंशन्महामुने । 
कृपामात्रप्रसन्नार्य वैदिकाग्रशिखामणे ॥ {५} 
उत्तिष्ठ शठजित्पादसन्मद्रावण्य जीवन । 
श्रीमद्वेङ्कटशैलेश-शङ्खचक्रह्रद प्रभो ॥ {५} 
उत्तिष्ठोत्तिष्ठ किं शेषे कालोऽयमतिवर्तते । 
आत्मानं नातिवर्तेथाः स्वामिन् जागृहि जागृहि ॥ {६} 
ब्राह्मे प्रबुद्ध्य विबुधास्सुगुरून् प्रणम्य 
रामानुजाय नम इत्यसकृत् ब्रुवाणाः । 
अष्टाक्षरं सचरमद्वयमुच्चरन्ति 
रामानुजार्य भगवंस्तव सुप्रभातम् ॥ {७} 
प्रातः पठन्ति परमद्रविडप्रपन्न - 
गायत्रिमन्त्रशतमष्टशिरस्कमच्छम्। 
श्रीवैष्णवास्तव पदाब्जनिविष्टभावाः 
रामानुजार्य  भगवन्  तव सुप्रभातम् ॥ {८} 
काषायवस्त्रकटिसूत्रकमण्डलूंश्च - 
श्रीदन्तकाष्ठमपि देशिकसार्वभौमाः। 
पाणौ निधाय निवसन्ति विशुद्धगात्राः 
रामानुजार्य भगवन्  तव सुप्रभातम् ॥ {९} 
गद्यत्रयं निगमशेखरदीनसाशौ 
वेदार्थसङ्ग्रहमपि प्रथितं च नित्यम् । 
गीतार्थभाष्यमपि देशिकपुङ्गवेभ्यो 
दातुं प्रसीद यतिशेखर सुप्रभातम् ॥  {१०} 
जय जय यति सार्व भौमामलस्वान्त  तुभ्यं नमः 
जय जय जनिसिन्धुमग्नात्मसन्तारकग्रामणीः। 
जय जय भजनीय  कूरेशमुख्यैः प्रसीद प्रभो 
जय जय विदुषां निधे जागृहि श्रीनिधे जागृहि॥ {११} {नञ्जीयर्} 
**इति श्रीरामानुजसुप्रभातम्**

## हस्तिगिरीश-प्रपत्तिः 
**_आकार त्रय संपन्नाम् अरविन्दनिवासिनीम् ।_**  
_अशेष जगतीशित्रीम् वन्दे वरदवल्लभाम् ॥ {यामुनमुनेः} 
यस्य प्रसाद कलया बधिरः शृणोति  
पङ्गुः प्रधावति जवेन च वक्ति मूकः ।  
अन्धः प्रपश्यति सुतं लभते च वन्ध्या  
तं देवदेववरदं शरणं गतोऽस्मि ॥ {**_यामुनमुनेः_**} 
लक्ष्मीकपोलतलकल्पितपत्ररेखा 
कस्तूरिकासुरभिसस्मित-वक्त्रचन्द्र । 
श्रीहस्तिभूधरसुभूषण तावकेनौ 
श्री देवराज चरणौ शरणं प्रपद्ये ॥ {१} 
सान्देन्द्रनीलमणिचारुतनुप्रकाश 
संराजमानवरभागसुवर्णदूष । 
सौदामनी सततयोगतनूनमोद 
श्री देवराज चरणौ शरणं प्रपद्ये ॥ {२} 
मूलेति मुक्तगिरिवारिगते करीन्द्रे 
वेगागमव्रहतार्क्ष्यगतागतादेः । 
ग्राहक्षतिक्षरदसृक्वस्रमृजाकृतस्ते 
श्री देवराज चरणौ शरणं प्रपद्ये ॥ {३} 
ब्रह्मत्रिलोचन-सहस्रविलोचनाद्यैः 
आविर्भृतौ सुरमहीरुहपुष्पजालैः । 
नीराजतौ च नतमौलिमरीचिभिस्ते 
श्री देवराज चरणौ शरणं प्रपद्ये ॥ {४} 
काञ्चीपुरीश करुणाकर देवदेव 
देवादिसेव गरुडोपरि देवदेव । 
दासापराधसहदेव सदा त्वदीयौ 
श्री देवराज चरणौ शरणं प्रपद्ये ॥ {५} 
श्रीकाञ्चीपूर्णवचनप्रतिवाक्प्रसादात् 
अर्चावतार-समयव्यतिलंधिवृत्तेः । 
लक्ष्यादि-दिव्यमहिषीस्मित-कारिणस्ते 
श्री देवराज चरणौ शरणं प्रपद्ये ॥ {६} 
शेषस्सहस्रफणरत्नसहस्रदीपः 
चक्षुः सहस्रयुगवीक्षण-पुष्पवर्षः 
यत्त्वां प्रसादयति नाथ कलौ युगे ते 
श्री देवराज चरणौ शरणं प्रपद्ये ॥ {७} 
सत्तोत्तकैः सततसेव्यपदाम्बुजेन 
संसारतारकवयाद्रदृगञ्चलेन । 
सोम्योपयन्त्यमुनिना मम दर्शितौ ते 
श्री देवराज चरणौ शरणं प्रपद्ये ॥ {८} 
श्रीश श्रिया घटकया त्वदुपायभावे 
प्राप्ते त्वयीतरदुरापतया स्फुरन्त्या । 
नित्याश्रिताय निरवद्यगुणाय तुभ्यं 
स्यां किङ्करः करिगिरीश न जातु मह्यम् ॥ {९} 
इति श्रीहस्तिगिरीश-प्रपत्तिः



## आल्वारुल-श्लोकाः

### पोय्गेपूदप्पेयाल्वारुल-प्रभावः 
काञ्च्यां सरसि हेमाब्जे जातं कासारयोगिनम् । 
कलये यश्श्रियःपत्युः अरविन्दमकल्पयत् ॥ 
मल्लापुरवराधीशं माधवीकुसुमोद्भवम् । 
भूतं नमामि यो विष्णोः ज्ञानदीपमकल्पयत् ॥ 
तुला शतभिषग्जातं मयूरपुरकैरवात् । 
महान्तं महदाख्यातं वन्दे श्रीनन्दकांशजम् ॥ 
पद्मारमणपादाब्जप्रेमभ्रान्त्या मनोज्ञया। 
भ्रान्तयोगीति विख्यातं मुनिं वन्दे गुणाम्बुधिम् ॥

### तिरुमलैशैयाल्वारुल-प्रभावः 
पञ्चशक्तिमय-दिव्य-विग्रहं भक्तिमत्सुजनभूर्यनुग्रहम् । 
पापचेतनमनोऽतिदुर्ग्रहं भक्तिमत्सुजन-भूर्यनुग्रहम् ॥ 
मखायां मकरे मासे चक्राशं भार्गवोद्भवम् । 
महीसारपुराधीशं भक्तिसारमहं भजे ॥

### कुलशेखराल्वारुल-वैभवः 
कुम्भे पुनर्वसौ जातं केरले कोलिपट्टणे। 
कौस्तुभांशं धराधीशं कुलशेखरमाश्रये ॥

### पेरियाल्वारुल-वैभवम् 
मिथुने स्वाजितं विष्णोः रथांशं ध्वनिनः पुरे । 
प्रपद्ये श्वशुरं विष्णोः विष्णुचित्तं पुरश्शिखम् ॥

### शूडिक्कोडुत्तनाच्चियारु-वैभवम् 
कर्कटे पूर्वफल्गुन्यां तुलसी-काननोद्भवाम् । 
पाण्ड्ये विश्वंभरां गोदां वन्दे श्रीरङ्गनायिकीम् ॥

### तोण्डरडिप्पोडियाल्वारुल-वैभवम् 
कोदण्डे ज्येष्ठनक्षत्रे मण्डंगुडिपुरोद्भवम् । 
चोलोर्व्यां वनमालांशं भक्तपद्रेणुमाश्रये ॥ 
भक्ताङ्घ्रिरेणु-प्रभाव-मवाङ्मनो,गोचरमार्युलु कूर्मिं-बलुक 
विन्नन्त कन्नन्त वेन्नुनि करुणचेँ, देलिय वच्चिनयन्त  तेटपडनु 
जेप्पितिँ गावुनँ, दप्पुलनेञ्चक, परम कारुणिकुलौभागवतुलु 
साहसं बिदि कृपक्षमियिंपँदगुदुरु, तल्लिदण्ड्रुलु बालदौष्ट्यमट्लु 
सारे सारेकु मीपादसरसिजमुल, नम्मि युन्नाँड नेम्मदिमिम्मुँ दक्क 
वेरुपायमुपेयमु वेदकननुचु, वादिभीकरगुरुँ डनेमोदमलर ॥ (तेलुगु) 
श्रीमत्कान्तिमती-तनूज-सकलश्रेयोनिदानोदया 
भूमप्राभव केशवार्यहृदयाम्भोजातसूर्योदया । 
काम क्रोध मलीनमानसजन-ग्रामातिदूरादरा- 
स्वामि श्रीयतिराज-शेखर हृदब्जस्फार-दामोदरा ॥ 
श्रीभट्टनाथगोदा शोभितदिव्यप्रबन्धजुष्टमनस्का । 
श्रीभूतनगरभाग्य प्राभव-भक्ताङ्घ्रिरेणुपदकमलात्मा ॥

### मालिनीवृत्ते 
सरलजनशरण्या सप्तलोकीवरेण्या 
परिचितगुरुकाण्डा भागिनेय त्रिदण्डा । 
गुरुकुशलचरित्रा कूरपांभः पवित्रा 
सरसिजदलनेत्रा सज्जनस्तोत्रपात्रा ॥

### तृतीयोल्लासः 
श्रीमद्रङ्गपदस्थिरधामा 
वज्रत्रिदण्डधरकरकमाला 
रामानुजभमगुणस्तोमा 
संपूर्णकाम सुजनारामा

### तिरुप्पाणियाल्वारुल-वैभवः 
कार्तिके रोहिणीजातं श्रीपाणिं निचुलापुरे । 
श्रीवत्साङ्कं गायकेन्द्रं मुनिवाहनमाश्रये ॥

### तिरुमङ्गैयाल्वारुल-वैभवः 
कार्तिके कृत्तिकाजातं चतुष्कविशिखामणिम् । 
षट्प्रबन्धकृतं शार्ङ्गमूर्तिं कलिहमाश्रये ॥

### नम्माल्वारुल-वैभवः 
वृषभे तु विशाखायां कुरु कापुरिकारिजम् । 
पाण्ड्यदेशे कवेरादौ शठारिं सैन्यपं भजे ॥ 
चैत्रे चित्रा-समुद्भूतं शठकोप-पदाश्रयम् । 
अन्तिमोपायवक्तारं मधुरं कविमाश्रये ॥

### मन्नाथमुनिचरितम् 
ज्येष्ठमासे त्वनोराधाजातं शठजिदाश्रयम् । 
उद्धर्तारं प्रबन्धानां श्रीमन्नाथमुनिं भजे ॥

### उय्यकोंडार्-आल्वारुल -वैभवः 
चैत्रमासे कृत्तिकायामुदितं सद्गुणार्णवम् । 
श्रीनाथमुनिसच्छात्रं पुण्डरीकाक्षमाश्रये ॥ 
माघे मखायां संभूतं श्रीरामगुरुसत्तमम् । 
पुण्डरीकाक्षपादाब्जचञ्चरीकमहं भजे ॥ 
अयत्नतो यामुनमात्मदास-मलर्कपत्रार्पण-निष्क्रियेण । 
यः क्रीतवानास्थितयौवराज्यं नमामि तं राममेयसत्त्वम् ॥

### आलवन्दारुल-वैभवः 
शुचौ मास्युत्तराषाढजातं यामुनदेशिकम् । 
श्रीराममिश्रपादाब्जचञ्चरीकमहं भजे ॥ 
श्रीराममिश्रसच्छिष्यं वन्दे तत्त्वार्थकोविदम् । 
वादादवाप्तराज्याद्यो विरक्तो यामुनोऽभवत् ॥ 
सिंहासनांशभवमीश्वरयोगसिन्धु 
मुक्तामणिं महितनाथमुनीन्द्रपौत्रम् । 
प्रज्ञाविशेषजलधिं प्रतिवादितूल - 
जञ्झानिलं हृदय चिन्तय यामुनार्यम् ॥ 
यत्पादाम्भोरुहध्यानविध्वस्ताऽशेषकल्मषः । 
वस्तुतामुपयातोऽहं यामुनेयं नमामि तम् ॥

### रामानुजार्यदिव्य-चरितम् - 
मिथुने सार्पभे जातं यामुनार्यपदाश्रयम् । 
मारनेर्नंबिनामानं वन्दे ज्ञानादिसागरम् ॥ 
कमालापति-कल्याण-गुणामृतनिषेवया । 
पूर्णकामाय सततं पूर्णाय महते नमः ॥ 
कुम्भे मृगशिरोद्भूतं यामुनार्यपदाश्रयम् । 
देवराजदयापात्रं श्रीकाञ्चीपूर्णमाश्रये ॥ 
मेषार्द्रासंभवं विष्णोः दर्शनस्थापनोत्सवम् । 
तूण्डीरमण्डले शेषमूर्तिं रामानुजं भजे ॥ 
श्रीरामानुजपादाब्ज-सेवामृतनिषेविमौ । 
कार्पासा-राम-कमलावरदौ दम्पती भजे ॥

### रङ्गामृतकवीन्द्रुडनु तिरुवङ्गत्तनारि-चरितम् – 
मीने हस्तासमुद्भूतं श्रीरङ्गामृतमाश्रये । 
कविं प्रपन्नगायत्र्याः कूरेशपदसंश्रयम् ॥ 
श्रीमद्भूतपुरीश केशवनुता श्रीविष्णु धर्मव्रता 
भूमध्ये द्विदशाब्दपीठगतजंबूद्वीपभाग्योदया । 
कामादिद्विषदौष्म दावदहनागकान्तात्मनृष्यद्घना 
हैमस्तोमतृणाश्मलोष्टसम यात्माराम रामानुजा ॥ 
रामानुज कार्पासा रामरमाराधिताङ्घ्रिराजीवयुगा । 
श्रीमद्यज्ञेश बुधग्रामणि विनुत प्रभाव कलिरिपुदेवा ॥

### मालिनवृत्ते – 
प्रपदनसदुपाया  पादजुड्भागधेया 
शपथजितकुवादी श्रीसद्गुणब्रह्मवादी । 
कपटगुणसुदूरा कारिमा रेष्टचारा 
विपदुरगखगेन्द्रा विश्वचन्द्रा यतीन्द्रा ॥



### तिरुयालेयान्डार् – 
माखे मखायां संभूतं द्राविडाम्नायबोधक- 
तुरीयार्यं यतीन्द्रस्य मालाधरगुरुं भजे ॥

### तिरुवरङ्गव्पेरुमाल् – 
द्राविडाम्नाय चरमोपायदं यतिशासितुः । 
ज्येष्ठायां वृषभे जातं वन्दे श्रीरङ्गदेशिकम् ॥

### तिरुक्कच्चिनम्बि – 
मृगशीर्षोदितं कुम्भे यतिराजोपकारकम् । 
श्रीकाञ्चीपूर्णमनघं वरदैकान्तिनं भजे ॥

### पेरियनम्बि – 
धनुर्ज्येष्ठा समुद्भूतं यामुनाङ्घ्य्रब्ज-संश्रयम् । 
यतीन्द्र-प्रथमाचार्यं महापूर्णमहं भजे ॥

### तिरुक्कोटियारिनम्बि – 
वृषभे रोहिणी जातं यामुनार्यपदाश्रयम् । 
गोष्ठीपूर्णं यतीन्द्रस्य द्वितीयं गुरुमाश्रये ॥

### पेरियतिरुमलनम्बि – 
चैत्रे स्वाती समुद्भूतं श्रीरामायणबोधकम् । 
श्रीशैलपूर्णार्यं तृतीयं यतिराड्गुरुम् ॥

### मोदलियाण्डार् - 
चैत्रे पुनर्वसूजातं यतिराजपदाश्रयम् । 
वाधूलकुलधौरेयं वन्दे दाशरथिं गुरुम् ॥ 
पादुके यतिराजस्य कथयन्ति यदाख्यया । 
तस्य दाशरथेः पादौ शिरसा धारयाम्यहम् ॥

### तिरुक्कुरुप्परान् बिल्लान् तनियन् – 
विख्यातो यतिसार्वभौमजलधेः चन्द्रस्समत्वेन यः 
श्रीभाष्येण यदन्वयाः सुविदिताः श्रीविष्णुचित्तादयः । 
व्याख्यां भाष्यकृदाज्ञयोपनिषदां यो द्राविडीनां व्यथात् 
पूर्वं तं कुरुकेश्वरं गुरुवरं कारुण्यपूर्णं भजे ॥ 
किलांबियान् तनियन् 
श्रीविष्णुचित्तचरणाम्बुजसंश्रयाय चेतो मम स्पृहयते किमतः परेण । 
नोचेन्ममापि यतिशेखरभारतीनां भावः कथं भवितुमर्हति वाग्विधेयः॥

### नडातूरियाल्वार् तनियन् - 
यस्मिन्पदं यतिवरस्य मुखात् प्रणीतं 
निष्काममेव निदधे निगमान्तभाष्यम् । 
तस्यैवतं भगवतः प्रियभागिनेयं 
वन्दे गुरुं वरदविष्णुपदाभिधानम् ॥

### सोमासियांडालार् – 
नौमि लक्ष्मण योगीन्द्रपाद सेवैकसाधनम् । 
श्रीरामं क्रतुना धार्यं श्रीभाष्यामृत सागरम् ॥

### नडिविलाल्वार् – 
येन प्रोल्लस्यते नित्यं गार्ग्यवंशमहाम्बुधिः । 
मन्महे तु सदाचित्ते मध्यमार्यं कलानिधिम् ॥

### अरुलालप्पेरुमाल् – 
कार्तिके भरणीजातं यतीन्द्राश्रयमाश्रये । 
ज्ञानप्रमेयसाराभिवक्तारं वरदं गुरुम् ॥

### अनन्ताल्वार् – 
चैत्रे चित्रासमुद्भूतं रामानुजपदाश्रयम् । 
वन्दे श्रीमदनन्तार्यं कल्याणगुणसागरम् ॥ 
अखिलात्मगुणावासमज्ञानतिमिरापहम् । 
आश्रितानां सुशरणं वन्दे(अ)नन्तार्यदेशिकम् ॥ 
यो वै वैष्णवशेषत्वपर्यन्तं सरमात्मनः । 
शेषत्वमातनो ज्ञेयं यज्ञेशं तं समाश्रये ॥

### डेब्बदिनलुगुरु-सिंहासनस्थुल-समुदाय-तनियन्लु – 
रामानुजार्यश्रुतिमौलिभाष्यमर्थं रहस्यटीकां द्रविडश्रुतेश्च । 
संप्राप्यते नैव गुरूकृतास्थाम् भजे चतुस्सत्पतिपीठसंस्थान् ॥ 
ज्ञातुं कूरकुलाधिपं क्रिमिगलात्प्राप्तं पदं प्रेषितः 
श्रीरामावरजेन कोसलपतिं दृष्ट्वा तदीयस्थितिम् । 
प्रत्याप्तस्वर यापरान्तकपुरात् कल्याणवापीतटे 
यो(अ)सौ मारुतिरित्यशंसि विबुधेः तस्मै नमः कुर्महे ॥

### धनुर्दासः – 
जागरूकधनुष्पाणिं पाणिखड्गसमन्वितम् । 
रामानुजस्पर्शवेदिं राद्धान्तार्थ प्रकाशकम् ॥ 
भागिनेयद्वयायात-भाष्यकारभयापहम् । 
रङ्गेश मङ्गलं कुर्वन् धनुर्दासमहं भजे ॥

### भट्टरुवारि प्रभावः - 
वैशाखमा स्यनोराधाजातं भट्टार्यदेशिकम् । 
गोविन्द-यतिपादाब्जचञ्चरीकमहं भजे ॥ 
श्री पराशरभट्टार्य श्रीरङ्गेशपुरोहितः । 
श्रीवत्साङ्कसुतश्रीमान् श्रेयसे मे(अ)स्तु भूयसे ॥

### नञ्जिय्यरुगारि-प्रभावः - 
फाल्गुनोत्तरफल्गुन्यां जातं वेदान्तिनं मुनिम् । 
श्रीपराशरभट्टार्यपाद-रेखामयं भजे ॥ 
नमो वेदान्तवेद्याय जगन्मङ्गलहेतवे । 
यस्य वागमृतासारपूरितं भुवनत्रयम् ॥

### नंबिल्लगारि-वैभवः - 
कार्तिके कृत्तिकाजातं वेदान्तिपदसंश्रयम् । 
कलयामि कलिध्वंसदासं ज्ञानानुमृतार्णवम् ॥

### पेरियवाच्चांबिल्लगारि-वैभवः – 
श्रावणमासि रोहिण्यां जातं यामुनदेशिकात् । 
वादिकेसरिणं वन्दे सौम्यजामातरं मुनिम् ॥

### वादिकेसरि यलहियमणवालजिय्यरु-तनियन् – 
अस्मद्विध-परित्राण प्रेमप्रद्राणमानसम् । 
वादिकेसरिणं वन्दे सौम्यजामातरं मुनिम् ॥

### नैनाराच्चांबिल्ल-वडक्कुत्तिरुवीथिप्पिल्लल-प्रभावः – 
सिंहगे(अ)र्के तु रोहिण्यामवतीर्णमहं भजे । 
ज्ञानाधिराजमभयप्रद राजगुरोस्सुतम् ॥

### ईयुण्णि-माधवप्पेरुमाल् – 
वरदार्यदयापात्रं श्री माधवगुरुं भजे । 
कुरुकाधीश-वेदान्त सेवोज्जीवितवेदनम् ॥

### पद्मनाभप्पेरुमाल् – तनियन् – 
यो(अ)सौ विगाह्य विमलाम्बुशठारिसूरेः वाणीगणार्थपरिबोधनुधापगायाम् । 
श्रीमन्मुकुन्दचरणाब्जमधुव्रताय श्रीपद्मनाभगुरवे नम आचरामः ॥

### नालूरांबिल्ल-तनियन् - 
यः पद्मनाभगुरुतः शठजिमुनीन्द्र श्रीसूक्तिभाष्यमधिगम्य समृद्धबोधः। 
तद्देवराजगुरवे ह्यदिशच्च पूर्वा संसिद्धकोलवरदेशिकमाश्रये तम् ॥ 
नमोस्तु देवराजाय चतुर्ग्राममुनिवासिने । 
रामानुजार्यदासस्य सुताय गुणशालिने ॥ 
श्रावणे बहुलाष्टम्यां स्वातीजं सद्गुणार्णवम् । 
वन्दे श्रीकृष्णपादार्यं वरदार्यपदाश्रयम् ॥

### अलहियमणवालप्पेरुमाल् नैनारुतनियन् - 
द्राविडाम्नायहृदयं गुरुपर्वक्रमागतम् । 
रम्यजामातृदेवेन दर्शितं कृष्णसूनुना ॥

### पिल्ललोकाचार्युल वारि-तिरुनक्षत्रतनियन् - 
श्रीमत्याश्वयुजे मासे तुलायां श्रवणोदितम् । 
श्रीकृष्णपादतनयं लोकाचार्यमहं भजे ॥

### मणवालमहामुनुलप्रभावः – 
श्रीशैलेशगुरुं लोकदेशिकाङ्घ्रि-समाश्रयम् । 
वृषे विशाखासंभूतं वन्दे वरगुणार्णवम् ॥ 
नमःश्रीशैलनाथाय कुन्तीनगरजन्मने । 
प्रसादलब्धपरमप्राप्य कैङ्कर्यशालिने ॥ 
तुलायामतुले मूले पाण्ड्ये कुन्तीपुरीवरे । 
श्रीशेषांशोद्भवं वन्दे रम्यजामातरं मुनिम् ॥

### तिरुमङ्गप्पेरुमालरयरु-तनियन् – 
श्री राममिश्र-पदपङ्कजचञ्चरीक- 
श्रीयामुनार्यनं पुत्र महागुणाढ्यम् । 
श्री रङ्गराजकरुणा परिणामदत्तं 
श्रीभाष्यकारशरणं वररङ्गमीडे ॥

### कण्दाडयाण्डानुतिरुनक्षत्र-तनियन् – 
कुम्भे पुनर्वसूजातं यतिराजपदाश्रयम् । 
श्रीरामानुजदासाख्यं वन्दे दाशरथेः सुतम् ॥ 
श्रीगोष्ठीपूर्णसत्पुत्रं यतिराजपदाश्रयम् । 
कश्यपान्वयसंभूतं नारायणगुरुं भजे ॥ 
भारद्वाजकुलोद्भूतं लक्ष्मणार्यपदाश्रयम् । 
वन्दे वङ्गीपुराधीशं नम्बुलार्यं कृपानिधिम् ॥

### पिल्ऴतिरुमलनम्बि – 
वैशाखे तु विशाखायां जातं यतिवराश्रयम् । 
श्रीशैलपूर्णसत्पुत्रं श्रीशैलार्यमहं भजे ॥

### तिरुमलयाचार्युल-प्रभावः 
चित्रे चित्रासमुद्भूतं मालाधरगुरोः सुतम् । 
रामानुजार्य-सच्छिष्यं श्रीसुन्दरभुजं भजे ॥

### एंबार्-तनियन् – 
वैशाखे तु विशाखायां वैनतेयांशसंभवम् । 
रामानुजपदच्छायां वन्दे गोविन्ददेशिकम् ॥ 
अश्विन्यां ज्येष्ठमासे तु जातं गोविन्द-देशिकम् । 
गोविन्दार्यानुजं  वन्दे यतिराजपदाश्रयम् ॥

### तिरुवरङ्गत्तमुदनार् – 
श्रीरङ्गे मीनहस्ते च जातं रङ्गार्यनन्दनम् । 
रङ्गनाथगुरु वन्दे रामानुजपदाश्रयम् ॥

### अरुलालप्पेरुमालेंबेरुमानार् तिरुनक्षत्र-तनियन् - 
कार्तिके भरणीजातं यतीन्द्राश्रयमाश्रये । 
ज्ञान-प्रमेयसाराभिवक्तारं वरदं गुरुम् ॥

### अण्डकोण्डपल्लिजिय्यरु तिरुनक्षत्र-तनियन् - 
चैत्राद्रायां समुद्भूतं, रामानुजपदाश्रयम् । 
चतुराश्रमसंपन्नं संयमीन्द्रं नमाम्यहम् ॥

### रामप्पिल्लतनियन् – 
कूरेशनन्दनं वन्दे व्यासांशं रङ्गवासिनम् । 
अनूराधे तु वैशाखे जातं श्रीरामदेशिकम् ॥

### कूरनारायण-जिय्यरु-तनियन् – 
ज्येष्ठायां मार्गशीर्षे तु जातं श्रीरङ्गपालकम् । 
भट्टारकार्यसच्छिष्यं कूरनारायणं भजे ॥

### कन्दाडतोडप्पगारि-तनियन् – 
आषाढे पूर्वफल्गुन्यां जातं रामानुजात्मजम् । 
लोकाचार्यकृपापात्रं तोडप्पार्यमहं भजे ॥

### उद्दण्डभट्टार्युलवारि-तनियन् – 
तुलाधनिष्ठासंभूतं श्रीलोकार्यपदाश्रयम् । 
नमाम्युद्दण्डभट्टार्यं पराशरगुरोः सुतम् ॥

### पिन्बलगियपेरुमाल् जिय्यरुगारि-तनियन् – 
तुलाशतभिषग्जातं पश्चात्सुन्दर-देशिकम् । 
ज्ञानभक्त्यादिसुगुण-रत्नाकरमहं भजे ॥

### ईयुण्णिमाधवप्पेरुमल्लुगारि-तनियन् – 
कार्तिके रोहिणीजातं श्रीलोकार्यपदाश्रयम् । 
वन्दे श्रीमाधवाचार्यं ज्ञानादिसुगुणार्णवम् ॥

### कोलेपराहप्पेरुमाल् नैनारुगारि-तनियन् – 
चतुर्ग्रामकुलोद्भूतं द्राविडब्रह्मवादिनम् । 
यज्ञार्यवंशतिलकं श्रीवराहमहं भजे ॥

### नालूराच्चांबिल्लै तनियन् – 
भरण्यां मार्गशीर्षे तु जातं यज्ञेशवंशजम् । 
देवराजगुरुं वन्दे कल्याणगुणसागरम् ॥

### द्रविडवेदान्तदेशिकुलवारि-तनियन् – 
श्रीरङ्गगुरुसत्पुत्रं धीशमादिगुणार्णवम् । 
केशवाख्यगुरुं वन्दे द्राविडाम्नायदेशिकम् ॥

### शठकोपजिय्यरुवारि-तनियन् – 
प्रपद्ये निरवद्द्यानां निषद्यां गुरुसंपदाम् । 
शरणं भवभीतानां शठकोपमुनीश्वरम् ॥

### मन्नारायण-जिय्यरु – 
शठकोपमुनीशाङ्घ्रिशरणं करुणालयम् । 
श्रीमन्नारायणमुनिं श्रीमन्तं शरणं भजे ॥

### तिरुक्कुरुहप्पिरान्बिल्लान् तिरुनक्षत्र-तनियन् - 
जातमाश्वयुजे मासे पूर्वाषाढाशुभर्क्षगे । 
कुरुकेशगुरुं वन्दे यतिराजपदाश्रयम् ॥ 
घुष्यतेः यस्य नगरे रङ्गयात्रा दिने दिने। 
तमहं शिरसा वन्दे राजानं कुलशेखरम् ॥ 
तस्यामभूच्चेरकुलप्रदीपः श्रीकौस्तुभात्मां कुलशेखराख्यः । 
महामतिमघपुनर्वसूभेदिह हरेः पूर्णकटाक्षलक्ष्यः ॥ 
तत्त्वं जिज्ञासमानानां हेतुभिः सर्वतोमुखैः । 
तत्त्वमेको महायोगी हरिनारायणः स्मृतः ॥

### तिरुमलिशैयाल्वार् चरितम् 
शाक्तिपञ्चमयविग्रहात्मने शुक्तिकारजितचितहारिणे । 
मुक्तिदायकमुरारिपादयोः भक्तिसारमुनये नमो नमः ॥

### तिरुनक्षत्रश्लोकः 
तुलायां श्रवणे जातं काञ्च्यां काञ्चनवारिजात् । 
द्वापरे पाञ्चजन्यांशं सरोयोगिनमाश्रये ॥ 
काञ्च्यां सरसि हेमाब्जे जातं कासारयोगिनम् । 
कलये यः श्रियःपत्युः रविं दीपमकल्पयत् ॥ 
पूदत्ताल्वार् नाम श्रीभूतमुनिः मल्लापुरे नाम अद्यतनमहाबलिपुरे सरोमुनेः अवतारदिनानन्तरदिने धनिष्टानक्षत्रयुक्तनवम्यां बुधवासरे कस्मिंश्चित् माधवीनिकुञ्ज तत्कुसुमे कौमोदकीगदांशभूतो अवातरत् ।

### तिरुनक्षत्रश्लोकः 
तुलाधनिष्ठासंभूतं भूतं कल्लोलमालिनम् । 
तीरे पुल्लोत्पले मल्लापुर्यामीडे गदांशजम् ॥ 
पेयाल्वार नाम महदाह्वयमुनिः मयूरपुर्यां नाम अद्यतनमैलापूर नगर्यां श्रीभूतमुनेः अवतारदिनानन्तरदिने शतभिषानक्षत्रयुक्तदशम्यां गुरुवासरे कस्मिंश्चित् कूपे रक्तोत्पले नन्दकाख्यभगवत्खड्गांशों अवततार -

### तिरुनक्षत्रश्लोकः 
दृष्ट्वा तुष्टाव यो विष्णुं रमया मयिलाधिपम्। 
कूपे रक्तोत्पले जातं महदाह्वयमाश्रये ॥ 
तुलाशतभिषग्जातं मयूरपुरि-कैरवात् । 
महान्तं महदाख्यातं वन्दे श्रीनन्दकां शकम् ॥ 
भक्तिसारुलनंबडु तिरुमलिशै याल्वारुल-प्रभावः 
पापचेतन-मनोऽदुर्ग्रहं भक्तिसारमुनिमाश्रयेऽन्वहम् ॥
