+++
title = "हरि-हर-सुभाषितम्"
+++

श्रीहरिहरविरचितं  
हरिहरसुभाषितम्।  

## मङ्गल-प्रकरणम्

पायाज्जाया पयोजातजन्मनो मन्मनो मुदम् ।  
शारदा पारदासारतुल्यधावल्यधारिणी ॥१॥  

गोविन्दाख्यानपीयूषप्लवैरिव सितीकृताम् ।  
व्यासादिवदनाम्भोजभ्रमरीं भारतीं भजे ॥२॥  

गौरीगिरीशयोरेकमङ्कालंकारकारणम् ।  
मदवारिझरोद्गारमयं वस्तु वयं स्तुमः ॥ ३ ॥  

गण्डकण्डूयनोत्खातमेरुमूलान्तशायिनम् ।  
पायाद्गणेशितुः शेषं बिसमित्यामृशन्करः ॥ ४ ॥  

स्तुमस्ते लोचने विष्णोर्विना याभ्यां जगन्त्यपि ।  
अन्धीयन्त्यप्रतीकारं चारुलोचनवन्त्यपि ॥ ५॥  

सामुद्रेषु सुजन्मानमेकं श्रीकौस्तुभं स्तुमः ।  
नारायणोरःस्थेनापि येनालंक्रियतेऽम्बुधिः ॥ ६ ॥  

नीलिमानमहं वन्दे तं देवस्य मुरद्विषः ।  
तदाप्लवादिव प्राप्तं यमुना यं न मुञ्चति ॥ ७ ॥  

प्रीयतां श्रीर्यया विश्वं वशीकृत्य लघूकृतम् ।  
किमन्यद्विश्वधृग्वक्षःकस्तूरीमकरीकृतः ॥ ८॥  

स पायात्पार्वतीपाणिः फणिकङ्कणिना धृतः ।  
सात्त्विकेषु विकारेषु त्रासो यत्रास निह्नवः ॥ ९॥  

शिवायाः शवतापन्नमपि यन्न जहौ हरः ।  
वपुस्तन्नौमि येनान्तःस्फोटः कैटभजित्कृतः ॥ १० ॥  

कलां तामैन्दवीं वन्दे यया यादःपतिः पिता ।  
आरुह्य हरमूर्धानं कृतस्त्रैलोक्यमूर्धनि ॥ ११ ॥  

जगत्पतिपदस्पर्शजातामर्षेव जाह्नवी ।  
जयत्यम्बुकणैर्जन्तूञ्जनयन्ती जगत्पतीन् ॥ १२ ॥  

विसृजन्त्याः पुरा यस्या ब्रह्माण्डाण्डानि वारिधौ  
सूतिखेदारवो वेदास्तां मात्सीमूर्तिमाश्रये ॥ १३ ॥  

तं स्तुमः कमठं यस्मिन्नास्ते सगिरिसागरा ।  
मन्थाचलकिणक्रोडमग्ना मृदिव मेदिनी ॥ १४ ॥  

स क्रोडः क्रीडतां दन्तकान्तकल्पाब्धिपल्वलः ।  
यद्दन्तलग्नजम्बालक्षोदालम्बा जगत्त्रयी ॥ १५॥  

विदारयन्हरिः पातु हिरण्यकशिपोरुरः ।  
तदन्तर्गतमात्मीयं द्वेषमन्वेषयन्निव ॥ १६ ॥  

नमाम वामनं धाम त्रिभिस्त्रिभुवनं पदैः ।  
वामनीकृत्य कथिता येनात्मनि तदात्मता ॥ १७ ॥  

स्तुमस्तमुद्यमे यस्य त्रासात्त्रिःसप्तधा व्यधात् ।  
क्षत्रियक्षतजाम्भोधावन्तर्धानं वसुंधरा ॥ १८ ॥  

स पातु यः प्रतापाग्निपाकपिण्डीकृताम्भसम् ।  
सेतुना पुनरुक्तेन ततार क्षारवारिधिम् ॥ १९ ॥  

तं नौमि यमुना यस्य लाङ्गलाग्रापवर्तिता ।  
उपास्य पादावभजद्गङ्गासंगमयोग्यताम् ॥ २० ॥  

बुद्धमुद्दुद्धकारुण्यरसावासमुपास्महे ।  
अहिंसा दीर्घसंसारदारिणी येन दर्शिता ॥ २१ ॥  

निःशेषोन्मूलितम्लेच्छं करिष्यन्नवनीतलम् ।  
करवालकरः कल्की भिनत्तु कलिकल्मषम् ॥ २२ ॥  

मत्स्यादयो दशाप्यंशा यस्य कंसान्तकारिणः ।  
तं कुक्षिकुहरक्षिप्तद्विसप्तभुवनं भजे ॥ २३ ॥  

स्तनपं क्षणमङ्केन वोढुं म्लायन्ति मातरः ।  
जयत्युर्वीयमक्लिष्टं पुष्णात्यामरणं जगत् ॥ २४ ॥  

मृतानुगामि तन्नौमि शंभोरम्भोमयं वपुः ।  
आत्मव्ययेन यज्जन्तोरन्तःशैत्याय जायते ॥ २५ ॥  

विश्वजीवननिर्बन्धमहं गन्धवहं भजे ।  
चेष्टतेऽधिष्ठितं येन सहजेन जडं जगत् ॥ २६ ॥  

तद्व्योम व्योमकेशस्य वयं वन्दामहे वपुः।  
पूर्त्यै यदेकदेशस्य नालं ब्रह्माण्डकोटयः ॥ २७॥  

नमश्चन्द्रमसे तस्मै यस्मै दृक्कोटिकैतवात् ।  
अर्पयन्ति जगन्ति द्रागुन्निद्राम्बुरुहाञ्जलीन् ॥ २८॥  

सौरी जयत्यसौ रीतिः शश्वद्विश्वविलक्षणा ।  
यज्जगद्बोधनायास्य निरालम्बेऽम्बरे भ्रमिः ॥ २९ ॥  

स्वर्वासिनां हविर्भागवहनं दहनं स्तुमः ।  
दहन्तमपि यं नित्यमुपजीवन्ति जन्तवः ॥ ३०॥  

होत्रा नस्त्राणकृद्भूयाद्वपुषा स वृषाकपिः ।  
जज्ञे यज्ञेन रूपेण यत्कृते प्रकृतेः परः ॥ ३१ ॥  

इलाजलानलव्योमसोमसूर्याग्निमूर्तिभिः ।  
अस्मान्विस्मारयत्वेकः कष्टमीशोऽष्टमूर्तिभिः ॥ ३२ ॥  

इति श्रीहरिहरसुभाषिते मङ्गल-प्रकरणम् ॥१॥  

अन्तःप्रकाशमिच्छन्तः सदसच्च विवेचितुम् ।  
स्नेहं सूक्तिप्रदीपेऽस्मिन्वर्धयन्तु सुबुद्धयः ॥ १ ॥  

उच्चैःस्थितीनां विदुषां पदमारोढुमिच्छवः ।  
मत्सुभाषितसोपानसेविनः सन्तु साधवः ॥२॥  

समाजेभ्यः सुमनसां सुभाषितमयं मधु ।  
यावज्जीवं विचिन्वन्ति साधवो मधुपा इव ॥ ३ ॥  

लक्षैर्बन्धकितं बध्वा भारवीयं सुभाषितम् ।  
प्रक्रान्तपुत्रहत्याघं निशि माघं न्यवारयत् ॥ ४ ॥  

सुभाषितमधून्येव जनो यद्यवमन्यते ।  
रसनामात्मनः केन रसेनोपकरिष्यति ॥ ५ ॥  

सुभाषितामृतास्वादसुखसंमुखचेतसः ।,  
संभावयन्ति पीयूषमप्यूषरजलायितम् ॥ ६ ॥  

सुभाषितगुणेनैव मुनेर्वल्मीकजन्मनः ।  
नद्धमद्यापि नापैति रामायणमयं यशः ॥ ७॥  

भारताख्यं सरो भाति व्यासवागमृतैर्वृतम् ।  
यत्र क्षत्रकुलाब्जेषु हंसीयति हरेर्यशः ॥ ८ ॥  

न कस्यानुमतः काव्ये गुणो हनुमतः कवेः ।  
यद्रसोऽन्तश्चिरं मग्नैरुपलैरपि धार्यते ॥ ९॥  

प्रसादोत्कर्षमधुराः कालिदासीर्वयं स्तुमः ।  
पीतवाग्देवतास्तन्यरसोद्गारायिता गिरः ॥ १० ॥  

दण्डीत्युपस्थिते सद्यः कवीनां कम्पतां मनः ।  
प्रविष्टे त्वान्तरं बाणे कण्ठे वागेव रुद्ध्यते ॥ ११ ॥  

भ्राम्यन्तु मारवग्रामे विमूढा रसमीप्सवः ।  
अमरूद्देश एवासौ सर्वतः सुलभो रसः ॥ १२ ॥  

जडानामपि चैतन्यं भवभूतेरभूद्गिरा ।  
ग्रावाप्यरोदीत्पार्वत्या हसतः स्म स्तनावपि ॥ १३ ॥  

नैतच्चित्रमहं मन्ये माघमासाद्य यन्मुहुः ।  
प्रौढतातिप्रसिद्धापि भारवेरवसीदति ॥ १४ ॥  

गाश्चारयंश्चिरादासीत्कामं गोवर्धनः क्षितौ ।  
सोऽप्यर्थवान्बभूवाहो शालिवाहोपजीवनात् ॥ १५ ॥  

रसैर्निरन्तरं कण्ठे गिरा श्लेषैकलग्नया ।  
सुबन्धुर्विदधे दृष्ट्वा करे बदरवज्जगत् ॥ १६ ॥  

आकर्ण्य जयदेवस्य गोविन्दानन्दिनीर्गिरः ।  
बालिशाः कालिदासाय स्पृहयन्तु वयं न तु ॥ १७ ॥  

संपूरयन्तु धामैव धावकस्य धनैर्गिरः ।  
गिरे मुरारेर्दारिद्र्यस्पृशेऽपि स्पृहयामहे ॥ १८ ॥  

अर्थार्थिनां प्रिया एव श्रीहर्षोदीरिता गिरः ।  
सारस्वते तु सौभाग्ये प्रसिद्धा तद्विरुद्धता ॥ १९ ॥  

नवीनामनवीनां वा कवीनां लुम्पतां स्मृतिम् ।  
नैव शंकरमिश्रेण शंकराचार्यविस्मृतिः ॥ २० ॥  

सन्तु शास्त्रविदः श्रेष्ठाः प्रतिष्ठा कापि काव्यतः ।  
ख्यातिः किं कालिदासस्य कृता टीकाकृताप्यधः ॥ २१ ॥  

हृद्याः सन्तु शतं विद्याः काव्यादव्याहतं यशः ।  
निपीतदर्शनग्रामे देहि रामेश्वरे दृशम् ॥ २२ ॥  

सत्काल्यं राज्यमित्याहुः कवयो न मयोच्यते ।  
तृप्यत्यर्थं कविर्ध्यायन्नैवं राजा तु जात्वपि ॥ २३ ॥  

तत्पिबन्त्वमृतं देवाः काव्यमेवामृतं भुवि ।  
यत्संबन्धेन जीवन्ति भोजराजादयो मृताः ॥ २४ ॥  

के नायुध्यन्न कः प्रादान्नृपोऽनादावनेहसि ।  
अनाराध्य कविं कस्य चिरं कीडन्ति कीर्तयः ॥ २५ ॥  
'  
वशीकरणमेकं हि जगतो यदि पृच्छसि ।  
सुभाषितानि सम्यञ्चि संचिन्वानः समभ्यस ॥ २६ ॥  

चमत्करोति केषांचित्सुकृतेन सुभाषितम् ।  
दुर्लभं पुनरेतस्य वैलक्षण्यपरीक्षणम् ॥ २७ ॥  

सुकृतेन कुले जन्म सुकृतेन सुभाषितम् ।  
सुकृतेन सती भार्या सुकृतेन कृती सुतः ॥ २८ ॥  
.  
कुलशीलश्रुताचारवतां किल सतां कुले ।  
चिरादाराध्य जायन्ते पुरुषाः पुरुषोत्तमम् ॥ २९ ॥  

तपत्युपरि संसारदुःखसंभाभास्वति ।  
पूर्वपुण्यतरुच्छाया साध्वी जाया सुजन्मनः ॥ ३० ॥  

ग्रामस्याधिर्गृहव्याधिः कटुवाणी कुटुम्बिनी ।  
हृत्कुठारः,कुलाङ्गारः सुतः साधुपथच्युतः ॥ ३१ ॥  

विना शीलेन वनिता वाग्मिता विद्यया विना ।  
विनियोगैर्विना वित्तं मास्तु कस्यापि जीविनः ॥ ३२ ॥  

सत्कुलं भूषणं पुंसः सद्भार्या कुलभूषणम् ।  
सत्पुत्रभूषणा भार्या पुत्राः सन्मतिभूषणाः ॥ ३३ ॥  

पुन्नाम्नो नरकादेव पुत्रा न त्राणकारिणः ।  
विस्मारयन्ति स्त्रीणां च नरकक्लेशमप्यमी ॥ ३४ ॥  

शिशोः क्रीडनकैर्वेश्म कलालापैरपि श्रुतिः ।  
वपुरङ्गरजोनिश्चेन्नाकुलं जगदाकुलम् ॥ ३५ ॥  

बालैः परिहृतं वेश्म न श्मशानाद्विशिष्यते ।  
यत्रस्था देहिनो नित्यं दह्यन्ते गतचेतसः ॥ ३६ ॥  

न चन्द्रश्चन्द्रमाः पुत्रं चन्द्रमाहुर्मनीषिणः ।  
दृष्टे स्पृष्टे श्रुते चोक्ते घ्राते यत्रेन्द्रियोत्सवः ॥ ३७ ॥  

जातमात्रेण पुत्रेण कः प्रमोदो मनीषिणाम् ।  
यदि नाम न विद्यादिगुणैः सार्धं स वर्धते ॥ ३८ ॥  

अनिच्छन्तोऽपि विनयं विद्याभ्यासेन बालकाः ।  
भेषजेनेव नैरुज्यं प्रापणीयाः प्रयत्नतः ॥ ३९ ॥  

शनैः शनैर्विनीयन्ते तर्जनस्तोषणैरपि ।  
नवा इवाश्वाः कुशलैर्बालाश्चपलचेतसः ॥ ४० ॥  

लालयेद्बालकं तावद्यावदत्र विमुग्धता ।  
राजा प्रजास्विव प्रीतिं पश्चात्प्रच्छादयेत्पिता ॥ ४१ ॥  

वरं वन्ध्यत्ववादोऽपि योषित्पुरुषयोस्तयोः ।  
याभ्यां लालनलुब्धाभ्यां न विनीतः स्वयं सुतः ॥ ४२ ॥  

वपूंषि जनयन्त्येव जन्तून्यूकादिकानपि ।  
तेषु द्वेषवतः प्रीतिरविनीते सुते कुतः ॥ ४३ ॥  

अप्यनेकैरुपचितैर्दुर्विनीतैः सुतैरलम् ।  
निदर्शनं धार्तराष्ट्राः शतं दुर्योधनादयः ॥ ४४ ॥  

एकेनापि विनीतेन सुतेनोद्ध्रियते कुलम् ।  
गङ्गावतारणापारप्रथं पश्य भगीरथम् ॥ १५॥  

नीचैरेव परं सर्पत्पयोऽप्युच्चैर्नयेन्नरः ।  
विरलास्तरलाक्षाणां बालानां शिक्षणे क्षमाः ॥ ४६॥  

पुरा हि पतितः प्राह प्रवाहे निष्प्रतिक्रियः ।  
बालानाध्यापयिष्यामो विपत्स्यामो वयं वरम् ॥ १७ ॥  

शिशोर्दुःशिक्षणीयत्वात्सोपेक्षो न क्षणं भवेत् ।  
विपुलाय फलायालं कष्टकृष्टा वसुंधरा ॥ १८ ॥  

व्याहारेण विहारेण सदसत्संगमेन च ।  
पुरा पुत्रं परीक्षेत चिरभाविनि पौरुषे ॥ ४९ ॥  

यः पुरो मधुरोदारस्तेन भारः पितुर्धृतः ।  
सान्द्रस्निग्धो नदन्धीरं नीरं क्षरति वारिदः ॥ ५० ॥  

शिशौ प्रविशतः प्रायः प्रतिवेशिगुणागुणौ ।  
गन्धोऽन्यसंनिधेरेव संक्रामति समीरणे ॥ ५१ ॥  

कदाचित्साधुतामेति पुरः शिशुरसन्मतिः ।  
प्राक्पाण्डुपुत्राः कुत्रापि चीयन्ते चारुभूरुहाः ॥ ५२ ॥  

किमध्ययनहीनेन सुतेनातिसुबुद्धिना।  
तीक्ष्णेन करवालेन किं भीरुकरवर्तिना ॥ ५३ ॥  

यावन्न यौवनप्राप्तः शिक्ष्यते तावदात्मजः ।  
व्यतीतकाले केदारे कर्षणैः किं करिष्यते ॥ ५४ ॥  

विनयन्तु सुतान्सन्तः स्वसंपाद्याः पुनर्गुणाः ।  
सर्वे कृषाणाः कुर्वन्तु बीजं सूतेऽङ्कुरं स्वतः ॥ ५५ ॥  

स्वयमेव समीहन्ते गुणान्भव्याय भाविनः ।  
प्रगुणाय प्ररोहाय करीराः केन शिक्षिताः ॥ ५६॥  

इति श्रीहरिहरसुभाषिते बालविनय-प्रकरणम् ॥२॥  

## सुहृदुपदेश-प्रकरणम्

सुचिरं सुखयति पुरुषं निपुणमधीतं वयःक्रमे प्रथमे ।  
संतुष्यति कृषिकारः सत्समये साधुकृष्टकेदारः ॥ १ ॥  

नाधीतं कैशोरे किमुपकरिष्यत्यनन्तरे वयसि ।  
अङ्कुरनिहितकुठारः कतरो हि तरोः फलं लभते ॥ २ ॥  

कुरु गुरुवचो निपीतं भूयो भूयो विचिन्तयाधीतम् । .  
विद्या गुरूपदिष्टा चिरपरिमृष्टा विभूषणं विदुषः ॥ ३ ॥  

यद्यप्यसि जडचेतास्तदपि न रे तात हेयमध्ययनम् । .  
जङ्घाल एव शैलं न लङ्घते किं तु केऽपि गच्छन्तः ॥ ४ ॥  

आत्मोपकारचतुरा नरा न गणयन्ति गुरुगृहक्लेशम् ।  
वेधव्यथैव कियती श्रवसो ह्यवतंसभूषणीयस्य ॥ ५॥  

क्व लघुः श्रियो विलासः क्व पुनर्विद्यारसोल्लासः ।  
साक्ष्यं वदन्त्विदं च द्वितयेऽसिंस्तारतम्यसम्यञ्चः ॥ ६ ॥  

उपदिशति लोकवृत्तं वितरति वित्तं विनोदयति चित्तम् ।  
उत्तम्भयति महत्त्वं विद्या हृद्या सुराजसेवेव ॥ ७ ॥  

वरमेकैव निसृष्टा विद्येति ब्रूयुरल्पसंतुष्टाः ।  
परिमितगुणपरितुष्टा न जात्वभीष्टोन्मुखाः पुरुषाः ॥ ८ ॥  

एकामधीत्य विद्यां बिभेति बहुविद्यपरिषदं प्राप्तः ।  
क्वासन्नशस्त्रनिकरः कुत्रैकशरः पुनः पुरुषः ॥ ९ ॥  

विद्या विनयोपेता हरति न चेतांसि कस्य मनुजस्य ।  
मणिकाञ्चनसंयोगो जनयति लोकस्य लोचनानन्दम् ॥ १०॥  

अपि निपुणतरमधीतं दुर्विनयारूढचेतसः पुंसः ।  
मणिरिव फणिफणवर्ती प्रभवति शोकाय लोकानाम् ॥ ११ ॥  

विगुणा बहवोऽपि गुणा विना विनीतेन चेतसा पुंसः ।  
निशितैरलं शरशतैरनुपेतपतञ्जिके धनुषि ॥ १२ ॥  

भूषणमेव न कुरुते दूषणमप्यावृणोति विनयोऽयम् ।  
भूषयति रुचिरमंशुकमङ्गान्यपि तानि किं न गोपयति ॥ १३ ॥  

पुंसो विभूषणाय प्रसरत्येकोऽपि कोऽपि गुणः ।  
वसुधावलयमलंकृतमनवरतगुणेन पुरुषरत्नेन ॥ १४ ॥  

जननीजठरव्याधिबन्धूनामाधिरपगुणः पुरुषः ।  
एतत्कृतो धरित्र्या भारो हरिणाप्यनपनेयः ॥ १५ ॥  

यदि गुणमिच्छसि फलिनं कुलमकलङ्कं मनो निरातङ्कम् ।  
अतिदूराद्गुरुदोषं परिवर्जय दुर्जनेषु परितोषम् ॥ १६ ॥  

पिशुनप्रणयी पुरुषो यदि न विनश्यत्यवश्यमेति भयम् ।  
यदि संनिहितं दहनो न दहति संतापयत्येव ॥ १७ ॥  

परपरितापनकुतुकी गणयति नात्मीयमपि तापम् ।  
परहतिहेतोः पिशुनः संदंश इव स्वपीडनं सहते ॥ १८ ॥  

करलालितोऽपि दहति ज्वलति व्यजनेन वीज्यमानोऽपि ।  
दहन इवानिर्वाणं न विमुञ्चत्युष्णतां पिशुनः ॥ १९ ॥ :  

वक्रं विचरन्नहिरिव विहितजगलाणचर्वणः पिशुनः ।  
मुदितः क्वचिदुपलब्धे परकीयच्छिद्र एव निद्राति ॥ २० ॥  

परिहृतमसाधुवाचा प्राचामाचारगोचरं वर्त्म ।  
सज्जनसमाजसेवनमेव नरेभ्यो निवेदयति ॥ २१ ॥  

मार्जितपरमालिन्यस्तप्तोऽपि मनागनन्तरं शिशिरः ।  
जलमिव सुजनः स्नेहं विनिहितममितः प्रसारयति ॥ २२ ॥  

उपनीतनीतिनौकः संसारविकारवारिवन्यासु ।  
सत्पुरुषकर्णधारस्तारयति बहूञ्जनानेकः ॥ २३ ॥  

परहितहेतोर्विहिताः सुहृदः स्वहिताहितान्यजानन्तः।  
उपविन्यस्तपदानपि नौका इव तारयन्ति परान् ॥ २४ ॥  

परिहृतपरापवादः परिमितवाक्परहितासक्तः ।  
परिणतमतिपरिचयापरः पुरः सरति साधुचरितानाम् ॥ २५ ॥  

प्राचां पथा प्रयत्नादाचर संचारमन्यतो मा गाः।  
तत्रापवादपङ्के निपतति तं के नयन्तु बहिः ॥२६॥  

यद्यधिरजनि शयानः सद्मनि सुषमीहते सुमतिः ।  
योषामिव परपुरुषापवादपरुषां गिरं त्यजतु ॥ २७ ॥  

निपुणं निगूढमेतच्चेतसि निर्व्यूढमाकलयेः ॥२८॥  
स्थालीव स्वलस्तापादुद्वमति रसेन पिहित...मन्तः।  

अन्तः कोटरगुप्तैः सहैव शाखीव दह्यते सुजनः ॥ २९ ॥  
इदमस्खलितं धारय वारय परुषाक्षरा वाचः ।  

एकः सकलजनानां जगति रिपुः परुषवाक्पुरुषः ॥ ३०॥  
परभृन्मौखर्यभिया पोषकमप्यात्मघोषमुत्सृजति ।  

अतिमुखर एष सहते मुहुरपि दण्डाहति पटहः ॥ ३१ ॥  
परमुखरत्वज्वलितः करोषि मौखर्यमेषोऽपि ।  

पुनरपि तदेव कर्ता कः परिहर्तानवस्थितिं युवयोः ॥ ३२ ॥  
सुखमुखमिति यदि न त्वं परिहरसि परापवादपारुष्यम् ।  

द्विगुणितहेतुः स कथं तवापवादानिवारयतु वाचम् ॥ ३३ ॥  
परिहर चापलमुच्चैः पदसंस्थितिसुस्थिरे मनसि ।  

चिरमेधते न चपलश्चपलैव निदर्शनं तत्र ॥ ३४ ॥  
पुण्यानि सततमर्जय परिवर्जय पौरुषेषु वैमुख्यम् ।  

पौरुषपुण्यविहीनः पुरुषो लोकद्वये हीनः ॥ ३५ ॥  
परिचर मातरपितरावाचर नितरामभीप्सितामनयोः ।  

संस्मृत्य जननजीवनलालनपरिपालनप्रणयम् ॥ ३६ ॥  
परवित्तविमुखमन्तः परदारनिरीक्षणाक्षमं चक्षुः ।  

हरिपरिचितस्य पुंसः परदूषणदूरवासिनी रसना ॥ ३७ ॥  

न्यायोपनीतवित्तः परस्वपरिवर्जनप्रयतचित्तः ।  
जीवति सुजीवनं तज्जीवनमरणं तदितरस्य ॥ ३८ ॥  

यद्युच्चैरपि न परानुपकुरुषे तन्मृषैव ते जन्म ।  
यदि नैष जनितवर्षः को नाम पयोधरोत्कर्षः ॥ ३९ ॥  

निरुपधिपरोपकारः कोऽप्युच्चैःस्थायिनां भारः।  
जगदमृतैरभिषिञ्चन्नश्चति केनाभिसंधिना चन्द्रः ॥ ४० ॥  

उपकाराय न जातः सपदि सुजातः कुजातवैरेऽपि ।  
ग्रासयति ग्रस्तोऽपि द्रोहिणममृतानि रोहिणीरमणः ॥ ४१ ॥  

आचारमाचर चिरादालस्यमपास्य जात्युचितम् ।  
लोकानुरागसाधनमाराधनमेतदेव हरेः ॥ ४२ ॥  

अलमथ वा बहुवादैर्विरचय लोकानुरागनिर्बन्धम् ।  
तत्रैका समयं तन्निहितं यन्न जातु संनिहितम् ॥ ४३ ॥  

उन्मदतया कयाचित्कदाचिदपथप्रवृत्तमपि पुरुषम् ।  
सद्यः सुहृदुपदेशः सृणिरिव करिणं निवर्तयति ॥ १४ ॥  

दुष्टाः सुहृदुपदिष्टा द्विष्टा इव रोषरुक्षतां दधते ।  
भेषजकारिणि पुरुषे परुषाः पशवः प्रकुप्यन्ति ॥ ४५ ॥  

इति श्रीहरिहरसुभाषिते सुहृदुपदेश-प्रकरणम् ॥ ३॥  
## प्रवास-प्रकरणम्
धनमेव धरणिवलये कलयति सफलायुषं पुरुषम् ।  
यदि जीवति धनरहितः कथय मृतः कीदृशो भवति ॥ १॥  

अकपर्दस्य विफलं जनुरिति जानीमहे महेशोऽपि ।  
शिरसि कृतेन कपर्दी भवति जटाजूटकेनापि ॥ २ ॥  

नीचस्याप्युत्कर्षो धनस्य नाम्नापि जायते जगति ।  
वदति वराटकयोग्यं जलाशयं यत्सरोवरं लोकः ॥ ३ ॥  

को नाम नानुवृत्तिं सुमहानपि धनवतः कुरुते ।  
विभवनभित्तेः समीपमुपसेवते शंभुः ॥ ४ ॥  

अपि नित्यानन्दमयं महः श्रियं वहति संततं हृदये।  
कः साधारणपुरुषः प्रभवत्वेनामनादर्तुम् ॥ ५ ॥  

दौर्गत्यकलुषितानां दूषणतामेव गच्छति गुणोऽपि ।  
बिभ्राणो गुणमभजद्विषधरवत्तां दिगम्बरो देवः ॥ ६ ॥  

धनवानपि गुणवानप्यभिजनवानप्यपौरुषः पुरुषः ।  
श्रृङ्गारितमिव चित्रं न भवति पात्रं दयादरयोः ॥ ७ ॥  

पौरुषविमुखः पुरुषः परहितपरुषश्च पौरुषमयोऽपि ।  
अपि कृतपरोपकारः स्वकृतश्लाघी च लाघवं भजते ॥ ८॥  

शोभामुपैति पुरुषः स्वजातिसदृशेन पौरुषवशेन ।  
न ब्राह्मणस्य बडिशं सदृशं न च धीवरेऽधीतम् ॥९॥  

न क्षत्रिय इव योद्धा न वैश्यवत्कर्षणादिसंपन्नः ।  
विप्रः प्राप्नोति परं चिरं यशः प्रार्थनकृतार्थः ॥ १० ॥  

निवसन्निजेऽपि भवने प्रभवति भरणाय यदपि भृत्यानाम् ।  
तदपि न गुणवान्पुरुषः प्रवासविमुखः परादरं लभते ॥ ११ ॥  

शयनाशनादिविधुरो भवति विदेशेषु चङ्कमक्लेशः ।  
निर्धनभवननिवासप्रयासखेदस्य षोडशो भागः ॥ १२ ॥  

किं जीवति यच्छायामुपजीवति बन्धुवर्गस्य ।  
तरुविटपप्रच्छन्ने प्रक्षिप तापक्षुपे नयनम् ॥ १३ ॥  

परदेशे पर्यटतो यापनमपि जन्मनः श्रेयः ।  
कृतमुपचितस्य बन्धोर्मुखावलोकात्सुधावगमैः ॥ १४ ॥  

तावज्जीवति जन्तुर्यावद्भूङ्क्ते स्वयं समाहृत्य ।  
पिण्डं परप्रयुक्तं प्राप्य प्रीणाति परिहृतप्राणः ॥१५॥  

न्यक्कारमुदरभरणे लब्ध्वा राहुर्जहावुदरमेव ।  
उचितं केतुरहासीदमृतेऽपि कृतार्थनामुदनम् ॥ १६ ॥  

इच्छति मानी मरणं न च गच्छति वैरिणः शरणम् ।  
मानक्षरणं मरणं मानप्राणस्य केवलं कृतिनः ॥ १७ ॥  

अपि जलकणान्पयोधेर्दूरादाहृत्य जायते जलदः ।  
निकटाद्धटानपि शतं समाहरन्वारिहार्येव ॥ १८॥  

तत्तद्देशाचारश्रुतवेषवचोविशेषवैदग्ध्यम् ।  
विदुषामिदं विभूषारत्नमयत्नादुपैति परदेशे ॥ १९ ॥  

भ्रमतामुदेति जगतो वैचित्र्यविलोकनेन विज्ञानम् ।  
यादृच्छिकानि पुण्यान्यनेकतीर्थाभिषेकजनितानि ॥२०॥  

कलिकलुषसंकटाकुलकुटुम्बसंवलनखेदविकलस्य ।  
प्रतिनिधिरिव प्रवासः संसारविरागमुखमुदस्य ॥ २१॥  

योषिदजनितापत्या नित्यापरिभूतवैरिणः क्षितिपाः ।  
गुणिनो विदेशविमुखा न सुखाय भवन्ति बन्धूनाम् ॥ २२ ॥  

नानानरपतिपरिषत्परिगणितगुणो जनो जगति ।  
यज्जीवति तज्जीवितमितरत्किं तन्न जानीमः ॥ २३ ॥  

यदपि प्रवासगमनं जीवितसंदेहदोलिकारोहः ।  
तदपि तदेव श्रेयो जीवनमरणादनुद्यमहतस्य ॥ २४ ॥  

प्रवसन्त्वनलसमनसः परानुरागोन्मुखाः पुरुषाः ॥  
अलमलसैर्जनविसरैश्चिरमपि परदेशदर्शिभिः पशुभिः ॥ २५ ॥  

शीतातपवर्षाणामुत्कर्षान्संभवे समपहाय ।  
प्रवसेदसंभवेऽपि प्रावृषि न प्रोषितो भूयात् ॥ २६ ॥  

कः प्रेत इति प्रश्ने सदुत्तरे प्रान्तभक्षकं रक्षः ।  
प्रादाद्धनमतिहर्षात्प्रेतं वर्षाध्वगं [व]दते ॥ २७ ॥  

सदासरे सुलग्ने प्रमोदमाने च मङ्गलैर्मनसि ।  
गरुडारूढस्य हरेः सरेत्प्रयातः पदाम्बुरुहम् ॥ २८ ॥  

सति संभवे सहायैः प्रसरति बहुदेशदर्शिभिर्बहुभिः ।  
ग्रामाद्ग्रामान्तरमपि जातु सचेताः प्रयाति नैकाकी ॥ २९ ॥  

विपदं प्रतिपदसुलभा कः प्रतिकुर्याद्विना सहायेन ।  
एकाकिनो जगदिदं जनमयमपि निर्जनारण्यम् ॥ ३ ॥  

श्वेवायात्याहूतः शर इव संयात्यनुप्रहितः ।  
मन इव हितनिहितात्मा सुकृतशतैः सेवको भवति ॥ ३१ ॥  

शठमतिरलसप्रकृतिः प्राज्ञंमन्यश्च लोलुपश्चपलः ।  
अभिमानवान्निदेशाक्षेप्ता सप्तापि सेवका विपदः ॥ ३२ ॥  

यानाशनशयनासनवेशाद्युपयोगिवस्तुविस्तारैः ।  
सुखिनः प्रवसन्ति नराः प्रवसति कश्चित्कमण्डलुकरोऽपि ॥ ३३ ॥  

कौपीनवानपि गतः श्रिया वृतः सम्यगेति सत्पुरुषः ।  
श्रीमानपि प्रयातः कापुरुषः पुनरुपैति कौपीनी ॥ ३४ ॥  

सति संभवे शयानः सुविदितगन्तव्यवर्त्मसंस्थानः ।  
अनुचरजनहितकारी वन्याहारी भवेत्पथिकः ॥ ३५ ॥  

तत्तत्पथपथिकक्रमसमुचितसंचारवासविश्रामः ।  
पथि संचरेदवहितः परिचयरहितेषु येषु तेष्वेव ॥ ३६ ॥  

नापरिशीलितशीले सद्मन्यपि विश्वसन्ति विद्वांसः ।  
परदेशेषु कराले कलिकाले कस्य विश्वासः ॥ ३७ ॥  

शनकैः संतीर्णपथः पुरोपकण्ठे धरापतेर्धीरः ।  
विश्रम्य विदितवासप्रदेशमस्मिन्प्रवेशमाचरति ॥ ३८ ॥  

पुरतः पुरमपरिचितं न नीचवेशा विशन्ति विद्वांसः ।  
प्रथमेक्षितामवस्था यस्मात्सर्वे सरन्ति सर्वस्य ॥ ३९ ॥  

नगरे नरेश्वरस्य प्रविश्य पुरतो विचीयते वसतिः ।  
आरामदेवमन्दिरवापीकूपादिरम्यविजनेषु ॥ ४० ॥  

नाचरति दूरदर्शी परदेशी पौरविपरीतम् ।  
नापरिचितस्य सहते तनुतरमपि वैकृतं लोकः ॥ ४१ ॥  

पुरतः परनगरगतः परिचयमासाद्य साधुलोकेन ।  
निभृतेन भवति निपुणः सदसन्नृपभृत्यवृत्तविज्ञाने ॥ ४२ ।  

सुविदितसकलविशेषः समुज्वलैरनुचरैरनुचितवेषः ।  
अभिगत्य पश्यति पुरः पुरस्कृतं नरपतेर्धीरः॥ ४३ ॥  

निजदेशकुलाख्यानामाख्यानादनुगुणान्विनयी ।  
ज्ञापयति नृपतिदयितं सुभाषितैराहरन्हृदयमस्य ॥ १४ ॥  

सदवसरे सप्रणयः प्रागेव निवेदितः प्रभवे ।  
नीतो नरपतिपरिषत्पुरस्कृतेनोपसर्पति नरेन्द्रम् ॥ ४५ ॥  

गुणजातिसमयसदसामनुरूपेणोज्वलेन वेशेन ।  
करचरणवदनचिकुरादिभिरुज्वलितैरुपैति नरपालम् ॥ ४६ ॥  

गुरुणा गुणानुबन्धाल्लघुरपि नीतो निमज्जनमुपैति ।  
उपलनिबद्धालाबूनिचय इवान्तर्जडस्यापि ॥ ४७ ॥  

परिषदमपरिचितां च प्रविश्य धैर्यापवर्जितातङ्कः ।  
आशीःपद्यविशेष [वि]चिन्तयन्वीक्षते क्षितिपम् ॥ १८ ॥  

सुललितकलादिवलिताञ्जलिरुपयातो नृपासनसमीपम् ।  
विनयगुणावनतवपुर्विकाशिमुखमाशिषं ब्रूते ॥ १९ ॥  

आमेरुमलयमूर्वीवलयमलंकृत्य कीर्तिकपूरैः ।  
मङ्गलमाप्नुहि नित्यं गुणमय जय जीव यावदादित्यम् ॥ ५० ॥  

उपविशति नृपनियुक्तः केनचिदन्येन वा जनेनोक्तः ।  
निजवेशजातिसमुचितमासनमालोक्य सेवते सुमतिः॥५१॥  

परिषज्जनोपवेशनविन्यासविशेषसदृशमुपविष्टः ।  
सति संभवे समीपं संमुखमपि सेवते नृपतेः ॥ ५२॥  

क्षणमपसारितसाध्वसमुपविश्य सतां विलोक्य वदनानि ।  
परतः स्वतोऽपि वा खं वचनावसरं प्रवर्तयति धीरः ॥ ५३ ॥  

आवर्जित इव विनयादीषन्मधुरस्मिताननसरोजः ।  
अङ्गार्पितकरयुगलः कलयति विज्ञप्तिमीक्षतो नृपतेः ॥ ५ ॥  

जीवतु चिरं नरेन्द्रः किंचिदुपन्यस्तुमस्ति मे वाञ्छा ।  
इत्यादिवागुपक्रमकुशलोऽवसरे सुभाषितं ब्रूते ॥ ५५ ॥  

निःसाध्वसमतिमधुरं स्पष्टाक्षरमुन्नतग्रीवम् ।  
बहुधाव्यवहितसमयानुचिन्तितं पाठ्यमाशिषां पद्यम् ॥ ५६ ॥  

वर्ण्यो बलिरिव दाने सुरगुरुरिव विश्वविज्ञाने ।  
अमरेश्वर इव समरे स्मर इव शोभासु भूपालः ॥ ५७ ॥  

इति श्रीहरिहरसुभाषिते प्रवास-प्रकरणम् ॥ ४॥  

## राजप्रशस्ति-प्रकरणम्
देव त्वन्नेत्रपाथोरुहसहचरणादस्तु पद्मा सपद्मा  
वाग्देवी सत्कवीनां विशदयतु यशो वीर युष्मद्यशोभिः ।  
सन्तु द्वीपास्त्वदोजःप्रतिनवतपनैरेव संतापितप्ता  
भूयात्तद्वैरिनारीनयनमृगमयी भूधरारण्यभूमिः ॥ 11  

साम्भोदर्भतिले भवत्करतले मेरौ भयोत्कम्पिनि  
ब्रूमः किं वयमेव देव भवतो भव्याय दिव्याशिषः ।  
प्राप्य प्रार्थनयाप्यलभ्यमसकृत्रस्यत्प्रियालिङ्गानं  
स्वर्गेऽप्युत्पुलकाङ्कुरैस्त्वयि सुरैराशीःपरैर्भूयते ॥ २ ॥  

भूमीपाल भवत्कृपालव इवोपासन्नकल्पद्रुमः  
श्रीमत्सैन्यवदन्यजित्वरपुरोद्दाहस्फुरत्साहसः ।  
युष्मद्वैरिवदुज्जटो गतपटो भिक्षावशस्त्वद्यशः  
कर्पूराचलवत्सितस्तवं हितः कोऽप्यस्तु लोकस्तुतः ॥ ३ ॥  

गङ्गोत्सङ्गवलन्मृणालशकलप्रत्याशयोद्यत्करं  
भोक्तुं मुग्धहृदि क्षपाकरकलां लम्बोदरे धावति ।  
सद्यस्त्वद्यशसि स्वयं गिरिभुवा गीते पुरः प्रोच्छल  
त्तद्धावल्यतिरोहिते हिमकरे हृष्टो हरस्त्रायताम् ॥ ४ ॥  

भुज एव तव क्षितेर्निवासस्त्वदपाङ्गे कमलालयाविलासः ।  
सुखलब्धवधूद्वयीसमाजस्तव चित्ते हरिरस्तु भक्तिभाजः ॥ ५<  

यौष्माकीणयशोनिशाकरशते नित्योदिते मुद्रिते  
नाभीपल्वलपङ्कजे मुररिपोरन्तर्गते ब्रह्मणि ।  
निःप्रत्यूहमहन्यपि च्युतचिरब्रीडाभरं भूयते  
भूयादब्धिभुवो रतोत्सवरसव्यासङ्गलग्नं मनः ॥ ६॥  

चैत्रीचन्द्राभचन्द्रातपतलचकितोच्चित्तचञ्चच्चमूरु  
प्रोदश्चल्लोचनानां चतुरकरचलच्चामरोच्चारिचेलः ।  
त्यञ्चच्चामीकराारुचिरुचिरमुखस्त्वं चिरं चारुकीर्तेर्वीचीनां  
चाकचिक्यं चतुरुदधिचराश्चारयोच्चैश्चकोरान् ॥ ७ ॥  

निर्णाय त्वत्प्रतापज्वलनसमुदयं किं द्रवीभावभीत्या  
ब्रह्मा ब्रह्माण्डमेतत्कनकमयमधाद्वीरवारिण्यपारे ।  
अस्थाप्यन्तस्थनागावलिमनवरतान्निर्झरान्निम्नगानां  
लक्षं सप्ताम्बुराशीन्यधितनिरवधीनुन्मदानम्बुवाहान् ॥ ८॥  

त्वदरिपुरपुरंधिभिः प्रतापज्वलनमुपेतमुदीक्ष्य तावकीनम् ।  
कति कति न समन्ततः क्रियन्ते प्रतिभवनं नयनाम्बुभिस्तटिन्यः ॥९॥  

नित्याक्षीणकले निरकधवले युष्मद्यशोमण्डले  
व्योमारोहिणि रोहिणीपतिरतिव्यर्थोऽभवद्भूपते ।  
एतस्य प्रतिकारमेष महतो वैरस्य वीराचरन्वीक्ष्य  
त्वां मुदिताः पुरेषु वनिताः संतापयन्नाभ्यति ॥ १० ॥  

त्वत्कीर्त्योपनतं न किंनरपतेऽरण्यस्थितौ वैरिणां  
यद्वासांसि मलीमसानि धवलस्फीतन्त्यधौतान्यपि ।  
ज्योत्सन्त्याशु तमांसि चन्दनरसक्षोदन्ति पङ्कच्छटा  
मृद्भाण्डान्यपि राजतन्ति परितः सौधन्त्यरण्यान्यपि ॥ ११ ॥  

यैर्युष्मत्करबालकालदशनोत्कृत्तरिहैकक्षणे  
कीर्णा, भूमिरियं भयंकरतरैरेतैरुपेतैर्दिवम् ।  
नीरन्ध्रं परिपूरितामुपचितो रथ्यासु मिथ्याभय  
व्यग्रैः स्वर्गिभिरर्गलाकुलगृहद्वाःस्थैरवस्थीयते ॥ १२ ॥  

त्वदसिदलितदेहेरेकदैवोत्पतद्भिर्व्यरचि विधुरवगैश्वालनीचण्डरोचिः ॥  
अहमहमिकयास्मिन्दिग्वधूभिर्विधूते  
धरणिरजनिपुष्टा कीर्तिपिष्टातकैस्ते ॥ १३ ॥  

नरेन्द्र मन्ये निगदन्तु देवं मया दयादक्षिणदृष्टमेव ।  
द्विपायिते दीनपयःपयोधेः पृथ्वीतले कल्पतरोः प्रवाहः ॥ १४ ॥  

संनिविश्य मनसा क्षितिप त्वां सैन्धवेषु समशोधि विरोधः ।  
येन ते चिरदरिद्रकुलेषु ग्रामवासविकलेषु पतन्ति ॥ १५ ॥  

इह तव देव निपतता करकमलकुशोदके [तु] जायन्ते ।  
तत्तद्दूरदरिद्रद्वारि द्विपदानवारिभिः सरितः ॥ १६ ॥  


प्राप्तास्त्रासात्पिपासातिशयमुपगताः पातुमारण्यमम्भो  
युष्मद्विद्वेषियोषाः श्वसितसमुदयैस्तत्तदीयैरशोषि ।  
एतत्संवीक्ष्य मूर्छानिपतिततनवो नैव जीवेयुरेता  
श्चेन्नोपेताः शबर्यो निजनयनजलैः पल्वलं पूरयेयुः ॥ १७ ॥  

वीर त्वद्वैरिदारा गहनगिरिमहागबान्तस्थमित्रं  
त्वत्त्रासागुप्तवासा दवकलितहृदो यद्यदेव प्रपन्नाः ।  
तत्तज्योत्स्वायमानं धरणिपरिवृढ प्रेक्ष्य युष्मद्यशोभिः  
सद्यो मोहान्धकारानुसरणशरणा वासरान्वाहयन्ति ॥ १  

भृङ्गारेण महीमयेन करकं क्षौमेण वल्काम्बरं  
पट्टीयप्रकरेण बर्हनिवहं हारेण गुल्जावलीम् ।  
इत्थं प्रार्थनया कया न भवतो वैरिस्त्रियो वस्तुभिः  
क्रीडन्त्यात्मविनियाय चकितं चिहान्यरण्यस्त्रियाम् ॥  

निभृतमुषितैर्योषिद्वन्दैर्वनान्तलतान्तरे  
प्रतिदलततिच्छिद्रे च्छिद्रेऽर्पितेषु भियाक्षिषु ।  
शिव शिव मृगीयूथमान्त्या समीपमुपागता  
न्दधति हरिणान्हस्तैर्जीवातवे तव शत्रवः ॥ २० ॥  

गान्धारा गुप्तदारास्त्वयि चलति गलवाष्पधाराविहारा  
गाढास्त्रासावगाढा क्षितिपकुलमणे गुर्जरा जर्जराशाः ।  
तैलनास्त्यक्त्रशास्त्रिभुवनतिलक क्लिश्यदङ्गाः कलिङ्गा  
मोरङ्गा मुक्तरङ्गाः सपदि समभवन्वीररणा विहङ्गाः ॥ २६॥  

वीराणामेष गन्ता नगरमयमरीन्संमुखानेव हन्ता  
सद्यो भेद्यं ततस्तैर्बत रुचिरमिदं मण्डलं चण्डभासः ।  
मत्वैतन्मेदिनीयं प्रतरुणकरुणोत्कम्पिता त्वत्प्रयाणे  
सेनाधूलीवितानाञ्चलतलविवलद्विम्बमेनं विधत्ते ॥ २२ ॥  

त्वत्सैन्ये धरणीमणे प्रचलति प्रोत्पीतमर्मान्तरे  
कूर्मे द्राक्परिवर्तिनि क्षितितले व्यावर्तमाने ततः ।  
वार्धेर्वारिभवे बहिर्विचलिते मैनाकपक्षक्षतिः  
किं न स्यात्स न चेद्भवेद्विकलहग्धूलीभरैर्वासरः ॥ २३ ॥  

यौष्माकीणे प्रयाणे प्रचलजलनिधिप्रोच्छलद्वारिपूर  
स्नातैर्नालम्भि तोयप्लुतधरणिगतैर्धू लिरुद्धूलनाय ।  
सेनारिङ्गत्तुरङ्गावलिवलितखुरोद्भूतधूलीवितान  
व्याप्तैर्निष्प्रयत्नं स्थितमतिसुखितैर्दिग्गजग्रामणीभिः ॥ २४ ॥  

भूमीपाल कृपालवस्तव हया द्राग्दीर्णताया भयादुल्लङ्घ्यैव  
गिरीनटन्त्यघटितैष्टापानलैश्चञ्चलैः ।  
क्षुद्रा क्षोणिरियं स्फुरत्खुरपुटक्षु[ण्णा]क्षणान्मास्त्वितो  
धावन्त्यम्बरमेव चत्वरमनुप्राप्यान्तराप्यायिताः ॥ २५ ॥  

इन्द्रो निन्दति वाहमाह दिनकृद्गुर्वा च मे वार्वत-  
श्चञ्चुर्न्यञ्चति किं न पन्नगरिपोरन्तस्त्रपोद्रेकतः ।  
वातः खञ्जति पङ्गुपुञ्जति मनोराजिभवद्वाजिषु  
द्वेषामाजिषु वैरिणामभिमुखं धावत्सु यावत्सुखम् ॥ २६ ॥  

वान्तु क्वामी समीराः क्षणमपि च मनः कुत्र न स्पृष्टपृष्ठं  
तिष्ठन्त्वेते सहस्र समपथि गिरयः को वयस्यापकर्षः ।  
किं नश्छिन्नं प्रतेयुर्यदि जलनिधयः सर्वतः संनिकर्षा  
न्हेषाहर्षान्नृपैतत्त्वयि जिगमिषति व्याहत्येव वाहः ॥ २७ ॥  

समुद्रावधिक्षुद्रभावान्दधाना कुतो भूर्यतोऽभीष्टवेगो विनष्टः ।  
हयैर्मन्युनेवामुना हन्यते किं धरा निर्भराहंकृतैः पद्भिरेव ॥२८॥  

दृष्टोदञ्चत्कुथान्तान्धरणिप करिणो धावकस्तावकीनां  
किं भूयो जातपक्षाः क्षितिवलयमिदं माभृतः क्षोभयन्ति ।  
इत्युद्भ्रान्ताः प्रधावेदमरपरिवृढः स्यान्न सधः शची  
चेद्भेरीभाङ्कारघूर्णत्कनकगिरिशिरःस्थायिनी स्थापनीया ॥ २९ ॥  

शृङ्गेनैकेन हेम्नः कथमयमभवन्मेरुरग्र्यो गिरीणामित्येतं  
जेतुमेतस्तुहिनगिरिरसौ श्रीमतः सौधभावम् ।  
आकीर्णः खर्गशृङ्गः सुललितकलशव्याजतो जायमानै  
र्युष्मत्सेवानुरूपं विभवमलभत काफलस्त्वत्प्रसादः ॥ ३० ॥  

प्राप्ता वासकसज्जतां प्रथमतस्त्वां यु(यो)द्धुमुत्कण्ठिता  
योधास्तेऽभिमृता मनागरिचमूः खाधीननाशस्थिता ।  
भीत्या प्रोषितभर्तृका समभवत्त्वत्सायकैः खण्डिता  
दूरादन्तरिता विधाय कलहं हा विप्रलब्धा विधेः ॥ ३१ ॥  

शृङ्गारस्त्वमसि क्षितावरिवले वीरः परेषां पुरे  
रौद्रो दीनहृदामुदारकरुणस्तैस्तैर्गुगैरद्भुतः ।  
हास्यो नित्यमदातुरङ्गदलने बीभत्स एव द्विषां  
दुर्वृत्तस्य भयानको नवरसः शान्तोऽर्थिसंतोषणे ॥ ३२ ॥  

प्रामाण्यं परतः स्वतोऽपि भवतो विज्ञायते सन्मते  
भूमीन्द्रो भवता क्षणस्थिरतया वर्णाश्चिरं स्थापिताः ।  
सर्वज्ञैकसदीश्वरोऽपि न परं ब्रूते भवानीश्वरं  
तन्नैयायिकनायकस्य भवतो मीमांसकत्वं कुतः ॥ ३३ ॥  

स्वतः प्रकाशो मनसो महत्वं धर्मेषु शक्तिश्च तथान्यथा धीः।  
भूपालगोपालपदैकभक्तेरन्यैव नैयायिकता तवेयम् ॥ ३४ ॥  

शक्तिः प्रमापयति वीर तवोपमानं  
प्रामाण्यमाप्तवचनेषु परैव जातिः ।  
जातौ गुणागुणगणाश्रयिणो विशेषा  
वैशेषिकं किमपि दर्शनमद्भुतं ते ॥ ३५ ॥  

त्वद्बाणेषु यमो जयेषु नियमो याने स्थिरं चासनं  
श्रान्तौ श्वासविनिग्रहो गुणगणे प्रत्याहृतिः श्रीमतः ।  
ध्यानं शूलिनि धारणा च धरणौ धर्मे समाधिर्यत  
स्तनिर्विण्णहृदः किमीश्वरपरे ध्यायन्ति पातञ्जले ॥ ३६ ॥  

एकं वस्तु यदस्ति नित्यनिबिडानन्दप्रबोधात्मकं  
सत्यं तत्त्वमसीति वाक्यमखिलं त्वय्येव विश्राम्यति ।  
त्वामाकर्ण्य न किंचिदन्यदवनीशृङ्गारमन्मन्यते  
त्वय्याप्ते जनकादिकीर्तिजनके किं ज्ञानमीमांसया ॥ ३७॥  

गुणास्ते निःक्षोभाः प्रकृतिरियमाधत्त भवतो  
महत्तत्त्वं तच्चाप्यजनयदहंकारमुचितम् ।  
कृतं तेनाप्युर्वीरमण गुणमात्रार्जनमितः  
स्फुरत्कर्मज्ञानेन्द्रियसचिवसूर्यादिकमभूत् ॥ ३८ ॥  

इति श्रीहरिहरसुभाषिते राजप्रशस्ति-प्रकरणम् ॥५॥  
## राजोपासन-प्रकरणम्
स्वस्याथ वा परस्य द्वित्राणि मनोहराणि पद्यानि ।  
आख्याय व्याख्येयान्यव्यग्रं मधुरमग्रतो नृपतेः॥१॥  

विद्वानयमितरो वेत्याख्यानव्याख्ययोरेव ।  
प्रायः प्रथमे पद्ये परीक्ष्यते परिषदा पुरुषः ॥२॥  

यद्यप्रसङ्गसंगतमथान्यथा वापि किंचिदवतार्य ।  
स्वाधीतदर्शनोक्तं युक्तं विद्वानुपन्यसति वस्तु ॥ ३ ॥  

यावद्वचनावसरं ब्रूते मधुरं निराकुलं सदसि ।  
पश्यन्नरपतिसदनं तिष्ठति तदनन्तरं धीरः ॥ ४ ॥  

नासंततमभिदध्यादध्यास्य सदः प्रभुत्वमत्त्वस्य ।  
यावन्नरपतिरुचितं वक्तुमपर्याप्तमप्युचितम् ॥ ५॥  

पृष्टे ब्रवीतिः हृष्टे हर्षमुपायात्यवादिते मौनी ।  
नृपसदसि नोचितामप्यसंमतो वाचमुद्विरति धीरः ॥ ६॥  

उत्थाने सभ्यानामुत्तिष्ठति याति तेषु यातेषु ।  
मतमन्तरापि राज्ञो विज्ञायाशी:प्रदो बहिरुपैति ॥ ७ ॥  

प्रत्यहमेवमुपास्ते सदवसरे संमतो नृपतेः ।  
नाज्ञातनृपतिसंमतिरुपसर्पति संनिधिस्तस्य ॥ ८ ॥  

नानवसरे नरेशं सुखयति पुरुषः प्रियोऽपि समुपास्य ।  
दिवसे न शीतधामा तामादरणीयतां लभते ॥९॥  

मङ्गलनिलयो भूयाश्चिरमवनी पालयञ्जीयाः ।  
जय भूमिचक्रशक्र स्वस्तीत्याद्याशिषः पुरो वाच्याः ॥१०॥  

राजाशिषोऽवसाने द्वित्रा नरपालपूजिताः सुधिया ।  
नत्याशीर्भ्यां सभ्या.....यथोचितेन परितोष्याः ॥ ११ ॥  

नीचैर्न चातिनीचैर्न सभामध्ये न हीनसंबन्धे ।  
न नृपासनास्त्रवस्त्रस्पर्शेऽपि वसन्ति विद्वांसः ॥ १२॥  

अत्युच्चैरतिनीचैरश्लीलमनुक्तमनुपयुक्तं च ।  
न वदति नृपतिसभायामादरमीप्युर्महामनसाम् ॥ १३ ॥  

नृपसचिवसंकथायां संगतमपि नाभ्युपेत्य वक्तव्यम् ।  
अनधिकृतिभाषितायां वाचि विचित्ता भवन्ति धनमत्ताः ॥ १४ ॥  

अनुरञ्जय राजानं मा जानञ्जातु कोपय प्रकृतीन् ।  
एतद्द्व्यानुरागस्थिरया तिष्ठ प्रतिष्ठयाश्लिष्टः ॥ १५ ॥  

गुणवसनभूषणाद्यैर्लभतामलमादरं नृपतेः ।  
प्राप्नोति प्रियवेदी नेदीयानवसरे सुसौभाग्यम् ॥ १६ ॥  

बहुवाक्यैरविरुद्धो बद्धस्पर्धी जनेन हीनेन ।  
स्वमुखेन याचमानः स्वगुणश्लाघी च लाघवं भजते ॥ १७ ॥  

उल्लङ्घ्य सरिदरण्यग्रामगिरीन्कामकातरा यान्तु ।  
अभिसारिण्य इवान्तस्तृष्णां निगदन्ति न स्वयं सुधियः ॥ १८ ॥  

वेशः स एव सगुणः स द्रविणोपार्जनोपायः ।  
यत्र स्ववंशविद्यासदृशी न विशीर्यते कीर्तिः ॥ १९ ॥  

अभिलषति न खलु पुरुषः श्रियमपि कीर्त्या विना कृतां कुशलः ।  
क्षणिकाय वस्तुने कस्त्यजतीह चिरस्थिरं श्रेयः ॥ २० ॥  

राजा न जातु मित्रं सेवामेवाचरद्भिरपि वेद्यः ।  
आजन्मलालितेन द्विजो रजोऽन्धेन भोगिना दष्टः ॥ २१ ॥  

लघुरिति न भूमिपालो बालोऽप्यालोक्यते विदुषा ।  
भसिताचितेऽप्युदीते दहनकणे सा हि दाहिका शक्तिः ॥ २२ ॥  

कृतमन्त्रिमनःक्वाथो लक्ष्मीनाथोऽपि नरपतेर्दयितः ।  
कण्ठे कठिनकुठारप्रहारतः प्रापितो मरणम् ॥ २३ ॥  

उचितामुपास्य रुचितामभिधेहि गिरं निरन्तरावहितः ।  
अप्यायतिमतिपुरुषे प्रभुणा कलुषेण भूयते कथिते ॥ २१ ॥  

अन्धा इव बधिरा इव मूका इव मोहभाज इव ।  
पङ्गव इवानभिमते नृपतेर्निवसन्ति साधवः सदसि ॥ २५॥  

तालज्ञा इव तरला यथा यथा नर्तयन्ति धनमत्ताः।  
नृत्यन्त्यपरिस्खलितास्तथा तथैवार्थिनः कृपणाः ॥ २६ ॥  

आशापाशनिबद्धो नृत्यति किं वा नरो न धनिकपुरः ।  
हतशैलुषस्य विधेः कुन विधेयः सुखमुपैति ॥ २७ ॥  

अलमात्मीयं विदितं विदितं धनिकस्य याचको रहितः ॥  
चन्द्रं ब्रवीति चटकं चटकं चन्द्रं च लोभलोलमनाः ॥ २८ ॥  

अमृतायतामिति वदेत्पीते भुक्ते क्षुते शतं जीव ।  
छोटिकया सह जृम्भासमये स्यातां चिरायुरानन्दौ ॥ २९ ॥  

अल्पेऽपि नृपतिदत्ते प्रतिश्रुते वापि दातुमेतेन ।  
उत्थायाशीर्दया क्वचिदुपविश्यापि परिषदौचित्याः ॥ ३० ॥  

यदि नामासंगतमपि संगमयितुमस्ति कौशलं वचसि ।  
प्रस्तावे स्तुतिमाचर सुखहरणीयोऽनयैव नरपालः ॥ ३१ ॥  

किं सम्यगिति प्रश्ने भीतः स्तोत्रं श्रियः पतिः प्राह ।  
स्तव्यस्तेन श्रीमान्कस्य न वा वल्लभा स्तुतिर्भवति ॥ ३२ ॥  

संकथनमप्यनर्हं पश्यति नृपतौ परेण केनापि ।  
स्तुत्याशीःस्तुत्यादेः का वान्यस्मिन्कथापि तत्पुरतः ॥ ३३ ॥  

राजनि पराग...ग्रन्थिं श्लथयन्ति संततं पिशुनाः!  
एषामिहावकाशो रेखासदृशोऽपि वयते विदुषा ॥ ३४ ॥  

क्षुद्रोपद्रवभीत्या न त्याज्या राजपरिषदः पुरुषैः ।  
कण्टकभेदादिभिया सुधियां केनापि मुच्यते देहः ॥ ३५ ॥  

कुलशीलपौरुषादि प्रख्यातयशोविशोभिजन्मानम् ।  
धनवन्तमधनमपि वा रञ्जय राजानमुन्नतारम्भम् ॥ ३६॥  

नीचसचिवसंघृष्टं धनसंचयलुब्धमल्पसंतुष्टम् ।  
धर्मपथादपरक्तं वृथा विधायापि नृपतिमनुरक्तम् ॥ ३७ ॥  

यद्यपि गुणसमवहितो विहितोचितपौरुषप्रणयः ।  
क्षुद्रक्षितिपसभायामाचारणया समुपविश्य ॥ ३८ ॥  

त्यागी वरमल्पधनः कुबेरकल्पेन किं कदर्येण ।  
उदधेरलभ्यपयसः सुलभजलं पल्वलं श्रेयः ॥ ३९ ॥  

अलमथ कथनसहर्नरपतिगुणदोषतारतम्यस्य ।  
द्रविणार्पणे समर्थः सेव्यो राजेति परमार्थः ॥ ४० ॥  

शास्त्रार्थव्याख्यानैर्धर्मकथाभिर्नयाख्यानैः ।  
ललिताभिः कविताभिः प्रसङ्गतः प्रीणयेन्नृपतिम् ॥ ४१ ॥  

इति श्रीहरिहरसुभाषिते राजोपासन-प्रकरणम् ॥ ६ ॥  
## समयवर्णन-प्रकरणम्

विज्ञाय नीतिमन्तं श्रीमन्तं सेवते सुमतिः ।  
अनयप्रणयिनि राजनि नाजनि कुत्रापि कल्याणम् ॥१॥  

अत्युपचितैरुपायैश्चक्रभृदेको भुजैरिव चतुर्भिः।  
नृपतिः श्रियमतिसुचिरं हरिरिव परिरभ्य निर्भरं रमते ॥ २॥  

साम समे सुमतीनामधिके दानं रिपावुचितम् ।  
भेदः सर्वत्र हितो विहितो विजयाय विग्रहः कृतिनः ॥ ३  

समकक्षे प्रतिपक्षे साम्ना सुखमेधते सुमतिः ।  
अन्यत्र सामकामः पश्चात्परितप्यते नृपतिः॥४॥  

साम्नान्वितोऽपि बलवाञ्जलमिव वह्निं विनाशयत्येव ।  
तस्माद्बलवति सामध्यानमलं मन्यते सुमतिः ॥ ५ ॥  

वदतोऽपि प्रियवचनं रुदतोऽपि हि कण्ठमाश्लिष्य ।  
शपतोऽपि दैवतशतैर्न भवति विद्वान्वशे द्विषतः ॥ ६ ॥  

रणपतितस्य मुखान्मे शृणोतु भूयो रिपोर्धनं गुप्तम् ।  
इत्याहूय समीपं हतो हतेनापि हतनृपीयेन ॥ ७ ॥  

अतिबलिनामपि मलिनाशयेन विश्वभरादीनाम् ।  
विश्वासोपनतानां वासोपुत्रेण जीवितं जहे  
अपरीक्षितपरवञ्चनमञ्चति लोभादवेक्षितप्रेक्षी ।  
व्याधूतपक्षमवशो विहन्यते पक्षिवत्क्षितिपः ॥ ९ ॥  

क्रूरचरितेन संगतमसंगतं सत्स्वभावस्य ।  
जीवति पटीरविटपी परिरभ्य न पावकं प्रायः ॥ १० ॥  

निहतं गीतेन मृगं मीनं बडिशेन तेजसा शलभम् ।  
दृष्ट्वापि यदि न पश्यति नश्यति कि केन करणीयम् ॥ ११ ॥  

कामं कुमीनसदृशं राज्यमपि प्राज्यकण्टकं कुशलः ।  
पाकान्वितमतिसुरसं मुझे बहुधावधानेन ॥ १२ ॥  

अतिबलवति मतिशाली सदसि नृपाली नमस्कृते नृपतौ ।  
दानविधि विदधानो गताभिमानोऽतिवाहयेत्समयम् ॥ १३ ॥  

अर्थेन रक्षितमिदं राज्यं पुनरर्थमर्पयति ।  
अर्थैकपरो नृपतिः परिहरति पुनः क्षणादुभयम् ॥ १४ ॥  

अप्यतिशयितमनर्थं समयत्यर्थं समर्पयन्नृपतिः ।  
तदनर्पयन्निरर्थैः प्राणेन समं परित्यजत्यर्थम् ॥ १५ ॥  

उत्तारयति विपत्तावतिधनमत्तामपक्षते क्षितिपः।  
चेन्नेह तदुपयोगस्तन्नियतं वित्तसंचयो रोगः ॥ १६ ॥  

रविरिव सुचिरेण रसं भृशं नृपो धनमुपादत्ते ।  
काले वर्षति हर्षानिस्पृहमुच्चेऽपि नीचेऽपि ॥ १७ ॥  

दानं राज्यनिदानं प्रबले स्वबले च दुर्बले नृपतेः ।  
फलमत्र कालहरणं सहप्रहरणं च पापसंहरणम् ॥ १८ ॥  

वृत्तिभिरनिवृत्तमुखा यस्य नृपस्योपजीविनः पुरुषाः ।  
स हि समिति विजयमयते शेते सह वा सहस्रेण ॥ १९ ॥  

यद्भुक्तमभून्नृपतेराकोटिवटावधि भटानाम् ।  
यावद्गुणं तदर्पणमिदं वदन्त्याजि पिशितभुजः ॥ २० ॥  

विजितो रिपुरपखेदं भेदं चेत्तस्य साधयेन्नृपतिः ।  
सुहृदा योऽजनि भिन्नः किं न हि तं तुष्य वेधसा विहितम् ॥२१॥  

एकारिमित्रयोश्चेत्परस्परं भूपयोर्मेदः ।  
तदरिः परिणतनीतिः सुखमभियोगं करोतु गतभीतिः ॥ २२ ॥  

शत्रोः पराभियोगश्वेदजनि निरौषधं गतो. रोगः ।  
परपरिभूतस्य यतः कुतोऽन्यतः पौरुषप्रसरः ॥ २३ ॥  

श्रितसागरपरिखाकामवाप्य लङ्कामपि दशास्यः ।  
तदेन समरपृष्ठे शयितो दयितोऽपि गिरिसुताभर्तुः ॥ २४ ॥  

अभिलषतोरनुभावातिलोत्तमायाः किलोत्तमानुभयोः ।  
सुन्दोपसुन्दयोरपि नाशो भेदादुदाहियते ॥ २५ ॥  

मित्रे धनरथ जनैनयेन विनयेन भेदिते नृपतेः ।  
कुत्राहिभयव्याकुलहृदो बहिर्भावसंभवो भवति ॥ २६ ॥  

भेदो भवति निहन्ता क्षुद्रेणापि स्वकेन लोकस्य ।  
अन्तःशरीरजन्मा स्फोटोऽपि स्फुटतरं विनाशयति ॥ २७ ॥  

निजबलपौरुषबाध्यं यदि वोपायान्तरासाध्यम् ।  
नृपतिर्विज्ञाय रिपुं चण्डकृतिर्दण्डमाधत्ते ॥ २८ ॥  

शक्तिः प्रभावमन्त्रोत्साहकृतां प्राह पण्डितो नृपतेः ।  
संपन्नः सुखमनयापनयाय परस्य विग्रहं कुरुते ॥ २९ ॥  

चिरपरिपोषितवाहः स्ववृत्तिसोत्साहसुभटसन्नाहः ।  
नीरन्ध्रगुप्तमूलः प्रयाति राजा रिपोरननुकूलः ॥ ३०॥  

देवद्विजगुरुभक्तिश्चिरपरितुष्टैर्भटैर्युक्तः ।  
बहुधा विमृष्यकारी नारीणां वशमुपैति नरपालः ॥ ३१ ॥  

अबलोऽसि न जितकाशी प्रतिभटराशीन्परापत क्षितिप ।  
जाताम्भःकणपातः क्व विनश्यत्यनलसंघातः ॥ ३२ ॥  

शूरोऽसि दूरपातिभिरात्मसमैः सद्भटैरपि समेतः ।  
युध्यस्व बद्धसाहसमधिकैरपि धीरवीरवलैः ॥ ३३ ॥  

विजयेन राज्यभोगः संगरमरणेऽप्सरोभिरभियोगः ।  
मा विरम वीर युद्धादुभयविरुद्धा पशोर्यशोहानिः ॥ ३१ ॥  

युध्यस्व बद्धमानं दानं सानन्दमाचर धनानाम् ।  
मा तात कातरत्वं राज्याय भज क्षणक्षयिणे ॥ ३५॥  

निर्भरमुपाय यशो न वशो भूयाः कृपणतायाः ।  
आकर्ण्य नरपतीनां पुण्यमतीनां पुरा चरितम् ॥ ३६॥  

क्षुद्रेऽपि क्षोणिभुजां न जातु वैरिण्युपेक्षया स्थेयम् ।  
स्व यमनिहतः समुद्रे क्षिप्तोऽपि जघान शम्बरं बालः ॥ ३७ ॥  

कपटादपि रिपुहननं कुर्यादिति नीतिरौशनसी ।  
हननमृते च गुरुमते बन्धादि विधीयते रिपोः कपटैः ॥ ३८ ॥  

धीरः सत्कुलजन्मा सन्मार्गरतः कृतज्ञसेवी च ।  
स्फुरितमतिर्पनृतिहितः सुकृतैरुपयात्यमात्यपदम् ॥ ३९ ॥  

नृपहितविनिहितहृदये सुकृतिनि सचिवे निवेशितात्मभरम् ।  
यद्राज्यं तेन सुखी भवति परायत्तसिद्धिरवनीशः ॥ ४० ॥  

स्वस्मिन्नेव समस्तो येन न्यस्तो भरः क्षितीशेन ।  
स्वायत्तसिद्धिरेषः स्वकरधृते मन्दिरे वसति ॥ ४१ ॥  

दुःखं परवशमखिलं खवशं सुखमित्युदाहृतं मुनिभिः ।  
तदनवहिते सहाये यद्वाप्यहितेऽवगन्तव्यम् ॥ ४२ ॥  

राज्यं हि सचिवनृपयोरत्युच्छ्तियोर्यदायत्तम् ।  
तद्वै राज्यं तत्फलमलम्भि शकटारनन्दाभ्याम् ॥ ४३ ॥  

नृपसचिवयोर्द्वयोरपि सरूपयोश्चेद्विभक्तिरवशिष्टा ।  
द्वन्द्वापवादहेतुर्नियतं स्यादेकशेषविधिः ॥ ४४ ॥  

पौराः परिणतनीतेः फलेन जानन्ति मन्त्रितं नृपतेः ।  
इदमन्यैरुन्नीतं विपरीतं फलति निर्णीतम् ॥ ४५ ॥  

हृदयं नृपतेर्मन्त्रो मर्माणि भवन्ति मन्त्रिणस्तस्य ।  
तेषामपि यदि भेदो विच्छेदो जीवतस्यैव ॥ ४६॥  

निजहृदयं सत्प्रणधिः शास्त्रं चक्षुस्त्रयं नृपतेः ।  
यैः पश्यत्यतिसूक्ष्मं व्यवहितमपि दूरवर्ति वा वस्तु ॥ १७ ॥  

पर्यालोचयति न यः कार्याणि कृतान्यपि प्रकृतिमुख्यैः ।  
स्वयमनवेक्षितकर्मा कृषिपतिरिव हीयते स नृपः ॥ ४८ ॥  

हिमकरसमः समक्षे परं परोक्षे सखा वृषार्कस्य ।  
जलधिरिव दुरवगाहस्तमाह नरपालमाङ्गिरसः ॥ ४९ ॥  

अन्धोऽप्यन्योक्तपथो दण्डधृगन्योपचरणीयः ।  
राजत्वमप्रतिहतैर्जनानुरागैर्भजति भूपः ॥ ५० ॥  

उच्चैर्यद्यस्ति मनः किं विपदा संपदागन्त्री ।  
पुरुषस्य मनसि भने मग्नैरापत्सु लक्ष्यते लक्ष्मीः ॥ ५१ ॥  

लघुरप्युच्चैश्चरितः क्रमेण गन्तासि गौरवं तात ।  
कलया कलया काले कलानिधिः पूर्णतामेति ॥ ५२ ॥  

भज लघुमपि भजमानं मानं मा वर्धयावलिप्तस्य ।  
यदि सर्वत्र समत्वं श्रियोऽसमत्वं विमुञ्च योगीव ॥ ५३ ॥  

हृतमथ मधुरतरैरपि भूमिभृति व्यापृतैर्बहुभिः ।  
प्रतिजानामि समृद्धिं साहसमुक्ते च नित्यमुद्युक्ते ॥ ५४ ॥  

इयमत्र कयापि दिशा नीतिशा दर्शिता पदवी ।  
चाणक्याद्यभिधानाज्ज्ञेयनिधानादथान्यदुन्नेयम् ॥ ५५ ॥  

. इति श्रीहरिहरसुभाषिते राजनीति-प्रकरणम् ॥७॥  
प्रस्तावे समयादेतर्वर्णनमाकर्णयन्नृपतिः ।  
प्रायः प्रसीदतीति प्रसादयेदेनमेतेन ॥ १॥  

कान्ते स्नेहनिधौ समीयुषि मधौ जित्वा श्रियं शैशवीं  
विश्लेषादितरस्य पाण्डिमभृतामालीलतानामियम् ।  
कर्तुं नूतनचित्रपत्ररचनां किं काननश्रीरिमां  
प्राचीनां पवनाञ्चलेन परितः पत्रावलीं लुम्पति ॥ २॥  

दरोन्मीलन्मल्लीमुकुरकुहराभ्यन्तरगतं  
त्वरासाद्यं सद्यो दलमविकलीकृत्य सकलम् ।  
समीपे संविश्य क्षणमथ परिक्रम्य परितो  
न पातुं हातुं वा प्रभवति मरन्दं मधुकरः ॥ ३ ॥  

अन्योन्यस्य नियन्त्रणापरिभवादप्रौढशीतातपा-  
त्पुष्प्यात्किंशुकचूतनूतनदलाविर्भूतशाणश्रियः ।  
पद्मोल्लासितगन्धवासितवहद्वातावदातद्विषो  
मोदोन्मादजुषो हरन्ति हृदयं वासन्तिका वासराः ॥ ४ ॥  

प्रसूनपटलारुणोन्नतपलाशजालक्षका  
न्मनांसि मदनो बलाद्दहति मानिनीनां मुहुः ।  
न चित्रमिदमुद्गता यदिह भृङ्गधूमावली  
वियोगिनयनाञ्चलीर्नयति खेदमस्राम्बुभिः ॥ ५ ॥  

संततागतवसन्तमारुतप्रोल्लसल्ललितपल्लवोर्मिभिः ।  
प्लाविता वनलताभिलाषिणः शाखिनः किमनुरागसागरैः ॥ ६ ॥  

कर्णाटीकेलिंबाटीविटपिनवदलान्दोलनाश्चोलवाला  
चञ्चच्चाम्पेयमालानिविलपरिमलाकर्षणोत्कर्षभाजः ।  
वाता दातार एते मलयजमधुरामोदपूरैः प्रमोदा  
गोदावीचीविनोदार्जितजडिमगुणानुद्वहन्तो वहन्ति ॥ ७ ॥  

व्याधूतचूतनूतनसौरभधनमञ्जरीपरीलब्धाः ।  
वाताः सरानुयाता वसन्ति वासन्तिकासु लतिकासु ॥ ८ ॥  

संभुक्तसुरभिमीनो रविरुच्चैरश्विनीमुपारूढः ।  
स्फीताचरः सहेलं खेलति मेखेण राजेव ॥ ९॥  

हित्वा हित्वा मधुरमनसो वीतकालान्रसाला  
नन्तःपुष्पामपि मधुलिहः पाटलां पालयन्ति ।  
तत्तन्वीनां स्तनशिरिशिरो नूनमावोढुकामो  
जातः स्वीयोत्सवसमुदयं वीक्षितुं स्वेदबिन्दुः ॥ १० ॥  

पाटलापरिमलापहारिणः कुञ्जकोषझरगूढचारिणः ।  
तस्करानिव तपर्तुवासरे प्राप्नुवन्ति न जनाः समीरणान् ॥ ११॥  

रविकिरणानुगृहीता ग्रीष्मेष्वणवोऽपि रेणवो धरणेः ।  
चरणं दहन्ति सुचिरोपमर्दनं कः क्षमो भवन्क्षमते ॥ १२ ॥  

माद्यञ्चण्डमरीचिमण्डलचलत्तेजोऽनलनासतो  
दूरोन्मुक्तवियत्पथं विचरयन्वातं बलान्निष्कथम् ।  
कुर्वस्तायमहो कदुष्णकलुषं भूयस्त्रिषन्द्राधय-  
अखेदेषु वपूंषि निष्कुथयति प्रीमोऽयमूष्मोल्बणः ॥ १३ ॥  

उपभुक्ताशेषवृष धावन्तं मृगशिरोंऽशभोगाय ।  
का खेचरकेसरिणं पश्यतु भावन्तमन्तकप्रतिमम् ॥ १४ ॥  

स्वपिति ग्रीष्म भयादासायं सुखमाश्लिष्टसवातच्छायम् ।  
जन्तुर्यत्नशतान्यारभतां को नामान्यत्रैतल्लभताम् ॥ १५ ॥  

तापतीभ इव तोयचरोऽभूद्भैष्मिकेषु दिवसेषु मनोभूः ।  
यजले विहरतामिह यूनामाविरन्ति रतिकेलिरनूना ॥ १६ ॥  

सारङ्गाः परमादरादगणितप्रौढातपाः पादपा-  
नारुह्य स्फुटमाह्वयन्ति विरुतैरागामिनी प्रावृषम् ।  
औत्सुक्येन समीयुषां मधुलिहामन्तःस्पृहादन्तरं  
ब्रूते नीपवनीषु हर्षजननीं संभाविनी संपदि ॥ १७ ॥  

हृष्यन्तश्चिरदुर्गता इव घने दातर्युपर्युद्यते  
दातुं वारिवसून्यसूनिव पुरःप्राप्तं परिस्पर्धिनः ।  

झञ्झावातविधूतपत्रमुखराः शाखाकरास्फालिनः  
किं वर्षासु परस्परेण कलहायन्ते धरित्रीरुहः ॥ १८ ॥  

अस्याङ्के करपट्टभासि चपला श्रीः स्वर्णरेखायते  
धारासारधनं सुदर्शनमदश्चकं जगत्पश्यति ।  
प्रोदञ्चद्वनमालमञ्जनरुचा देहेन पीताम्बरं  
दूरोन्नीतशिखण्डमण्डलमिदं रूपं हरेरम्बुदः ॥ १९ ॥  

एकत्वं न रसैः कयोः समजनि स्त्रीपुंसयोः प्रावृषि  
प्राप्तौ यत्र सनिर्भराविह धराकाशी चिरादेकताम् ।  
योषित्सङ्गमगूढसर्वतरुणः कालोऽयमालोक्यते  
छन्नः क्वापि दिवा युवापि निशया क्रोडीकृतः क्रीडति ॥२०॥  

मैथुनभोगोपरतः पयोदमलिनाम्बरावरणः ।  
पामर इव रविरधुना प्रकटं वर्षासु कर्कटं भुङ्क्ते ॥ २१ ॥  

म्लानान्नीपतरोरपीपतदिमान्संधिः शरत्प्रावृषो  
रन्तःकोरकितामहो मधुलिहो जातीमवातीतरत् ।  
पुंहंसान्समचीकरत्कृतधियो भाष्येषु वागुद्यम  
कि केकानिगदं त्वजीगमदतिक्लैब्यं कलापिनजान् ॥ १२ ॥  

सिंहादवाप्य कन्यां सैंहीमयमाश्रितो वृत्तिम् ।  
विकिरति कैरवमुक्ता घनकरटिघटाविदारणो भानुः ॥ २३ ॥  

शुभैरप्रेकुलैः सितं समकृताकाशं सहः कैरवै-  
जर्जातीभिर्विपिनश्रियो विकसितैः काशैरियं काश्यपी ।  
चञ्चच्चन्द्रमरीचिवीचिभिरिमाः किं च क्षपास्तत्किमु  
क्षुब्धक्षीरसमुद्रमुद्रितहरित्कोडे शरत्क्रीडति ॥ २४ ॥  

उत्सृज्याम्बुधिजामुखाम्बुजसुखालोकव्रतं यश्चिरा  
द्देवः सेवितवान्सरोजनयनो निद्रा समुद्राम्भसि ।  
सोऽप्युत्तु भुजङ्गभोगशयनाज्जागर्ति मत्स्योत्सवे  
सोऽयं शारदशीतरोचिषि चमत्कारः कथं कथ्यताम् ॥ २५ ॥  

जालोद्गतैरुज्जघनोत्कटातटैर्विकाशिकाशैः शितकेशपेशला ।  
पुरस्फुरन्नर्तयतीव स्वञ्जनं शरज्जरद्वारवधूरिवेक्षणम् ॥ २६ ॥  

शरदमपसरन्तीं युक्तमेषा सरःश्री-  
रनुसरति विनोदान्कौमुदानाददाना ।  
उपसरति कराले हन्त हेमन्तकाले  
भवति किमिति शालिक्षेत्रपाणिप्रमोदः ॥ २७ ॥  

नीचस्त्वमसि तुलायामयमुच्चैः कार्तिकीशशाङ्क इति ।  
व्रदं काशविकाशादुपाहतरतिं मुमोच मलिनोऽर्कः ॥ २८ ॥  
शीतैरुदीतैर्निकृतं निसर्गान्मार्गादपि अंशितमंशुमन्तम् ।  
दृष्ट्वा सरो वा रतवासरो वा दैन्ये यदन्वेति न चित्रमेतत् ॥ २९ ॥  

नौहारतूलभृतमम्बरमेतदुच्चै-  
रासाद्य नाद्य मिहिरो रविरभ्युपैति ।  
दीने दिने द्रुतमनेन विनेह शोच्ये  
नोच्येत केन तरुणं तिमिरावरोधः ॥ ३०॥  

स्पृष्टं वारि व्यथयति मुहुर्वहिदाहावशिष्टं  
कम्पः कष्टं नटयति वपुर्वादयन्दन्तवाघम् ।  
तूलस्थूलावरणविकलं हन्त हेमन्तजाता  
वाताः सूचीनिचयवचितप्रायतां प्रापयन्ति ॥ ३१ ॥  

वृश्चिकसंदंशवशान्मलिनमुखो जातवेदन इवायम् ।  
पौषभिषजोपनीतं वियन्मणिर्मूलमुपभुते ॥ ३२ ॥  

निर्गतान्यकुसुमे हिमागमे संनिषेव्य तिलसूनसंपदम् ।  
भाविकुन्दमकरन्दविन्दवे मन्दमन्दमलिवृन्दमञ्चति ॥ ३३ ॥  

सोत्कम्पमस्मिञ्छिशिरे शरीरं शोचितं को न करोति जन्तुः ।  
नीहारतूलप्रकरप्रवेशान्निशा परं व्यायतकायमास्ते ॥ ३४ ॥  

अध्वन्यानां शिशिरसमये चण्डचाण्डालकाण्ड-  
प्रायाः कायानहह पवनाः क्लेशयन्तो विशन्ति ।  

बन्धन्त्येते सपदि सुदृशां दुर्भगानामपीह  
प्रौढाश्लेषाश्नथितदयितं मूर्ध्नि सौभाम्यपट्टम् ॥ ३५ ॥  

निन्दितवहिरनिन्दितभानुः श्रितसोध्मस्त्रीस्तनगिरिसानुः ।  
तूलस्थूलावरणास्तरणः शिशिरं शमयति सम्यक्तरुणः ॥ ३६ ॥  

शिशिरेऽनुधावति रिपौ धनुरप्युन्मुच्य भानुरपयातः ।  
मकरालयमपि तीर्णः किं भीरुः कुम्भमाविशति ॥ ३७ ॥  

आविष्कुर्वन्निव नवनवेनादरेणानुरागं  
सर्वाङ्गीणं सुचिरविरहोन्मूर्च्छितायां नलिन्याम् ।  
त्रैलोक्यान्धीकरणतिमिरद्वेषरोषारुणत्वं  
व्याहुर्वान्ता किमयमुदयत्यम्बरे तिग्मरोचिः ॥ ३८ ॥  

इदमनुचितहोतुः कोऽपि होमावसान-  
ज्वलदनलमवादीकुण्डमाखण्डलस्य ।  
मणिघटमभिषेके प्रातरस्योचुरेके  
कलितकिरणतोयं मण्डलं चण्डभासः ॥ ३९ ॥  

व्यधित विधुमधीनं वल्लभं वारुणीति  
स्फुरदरुणितमास्यं तिर्यगावर्तयन्त्याः ।  
सुरपतिहरितो यत्कुण्डलं व्यक्तमेकं  
तदिदमुचितमूचुमण्डलं चण्डभासः ॥ ४० ॥  

प्रायः प्राचीप्रमदाभिहतः प्रागचलप्रासादोत्पतितः ।  
उदयति रविरतिशोणिमशीलः कुङ्कुमकेसरकन्दुकलीलः ॥ ४१ ॥  

सवितरि चिरवैरिण्युत्थिते निष्यतन्तो  
भयविचलितपक्षा गोलताप्रान्तरक्षाः ।  
मधुकरनिकराणां कैतवादन्धकाराः  
प्रियकुलमदसीयं कि सरः संश्रयन्ते ॥ ४२ ॥  

विरहेण रवेर्दिनावसाने परिपीतानि विषाणि वारिजिन्यः ।  
कमलोदरनिःसरविरेफव्यपदेशादधुना किमुद्गिरन्ति ॥ ४३ ॥  

त्वमन्यहरिदङ्गनाबिहरणव्यपतक्षपः  
स्पृशन्नपगतोऽत्रपः किमधुना करैर्मामिति ।  
प्रसार्य कमलं करं अमरभाकृतिव्याजतः  
समाचरति पद्मिनी किमु रवेरुपालम्भनम् ॥.४४ ॥  

मध्याहिकैर्मिहिरवलिकरालकीलैः  
काष्ठोत्करादिव परिज्वलतः पतद्भिः ।  
अङ्गारकैरिदमपूरि जगत्किमन्य-  
तेजोऽपि नायनमिहायनमुज्जहाति ॥ ४५ ॥  

नीहावैर्विहगैस्तिरोहितगिरो निर्वातनिःस्पन्दना  
मध्याह्ने मिहिरातपेन तरवस्तप्ता इवोन्मूच्छिताः ।  
शोकोन्मादभरेण पादपतितास्तेषां तु जाया इव  
च्छायाः संकुचितोपतप्ततनवः क्रोशन्ति झिल्लीरवैः ॥ ४६॥  

रविरयमभूयागारूढो नभःशिखरं शनै  
र्झटिति पतति प्रत्यक्सिन्धौ परिस्खलितस्थितिः।  
कथमपि चिरायासादासाद्यते चिरमुच्चकै  
र्विधिरयमधः कर्तु किंचित्पलं न विलम्बते ॥४७॥  

विधिना विनिपातनाय नीतो रविरस्ताचलमम्बुधावगाधे ।  
मुखमुद्रणमम्बुजैरुपेतं प्रणयं के विपदि प्रमाणयन्ति ॥ ४८ ॥  

चिरकरपरिमृष्टं भानुबिम्बं दिनान्ते  
सकुतुकमिव शोणं कालकापालिकेन ।  
चरमशिखरिकण्डान्वस्थली नीयमानं  
विशति भसितपिण्डं गैरिकैलिप्तमेतत् ॥ ४९॥  

प्राची कलावत्युपयाति कान्ते सायं सपत्नी स्मयतेऽस्मदीया ।  
इतीव शोणं सपदि प्रतीची वर्षार्कबिम्ब वदनं पिधत्ते ॥ ५० ॥  

संध्यासङ्गपिशङ्गवारिदघटाचञ्चज्जटासंकटा-  
दीषद्दर्शितचारुचन्द्रकलिकाहान्तालिकान्तद्युतिः ।  

क्वापि क्वापि वनालिनीलिमसमाश्लिष्टारुणाभाष्टदि  
ग्द्वीपित्वक्पटिधूर्जटेन हि घटेतैतद्वियत्किं वपुः ॥ ५१ ॥  

नक्षत्राली पद्मकुञ्जे मृणाली चक्रेणार्केणार्धभुक्ता विमुक्ता ।  
यद्वा संध्यारागसिन्दूरवीथीयुक्ता शुक्तिः किं कलावत्कलेयम् ॥ ५२ ॥  

चरमाचलव्यवहितस्य रवेः किरणावशेषमवरोद्भुमिव ।  
कथमेकदैव सहसा परितस्तमसा समाववृतिरे हरितः ॥ ५३ ॥  

याासन्वासरश्रीविरचितमिहिरोदारदीपोपविष्टा  
त्संसृष्टा याकपालायितवितनुरियं मीलताकजलानि ।  
भूमीभाण्डे हरिद्भिर्युवतिभिरमितः पात्यमानानि मन्ये  
तान्येतान्येव संप्रत्यविरलतिमिरस्तोमभावं भजन्ति ॥ ५४ ॥  

दत्तोऽष्टांशुकवारकाशमभितोऽप्याकाशमाशु प्रस  
न्नद्वैतं महसामुपाहृतरसां मामन्धकूपे क्षिपन् ।  
मत्वैतान्यपि तैजसानि सहसा चक्षूंषि मुष्णन्नहो  
द्रोहोन्मादमयस्तमिस्रनिचयस्त्रैलोक्यमानामति ॥ ५५ ॥  

अधिगगनमनेकास्तारका राज्यभाजः  
प्रतिगृहमिह दीपा दर्शयन्ति प्रभुत्वम् ।  
दिशि दिशि विलसन्तः सन्ति स्वद्योतपोताः  
सवितरि परिभूते किं न लोकैर्व्यलोकि ॥ ५६ ॥  

समुदेति लम्बितालकचुम्बितमिव कैतवात्कलकस्थः ।  
प्राचीललाटपाटलचन्दनसिन्दूरबिन्दुरयमिन्दुः॥ ५७ ॥  

प्राच्याः किं वदनं दिनेशविरहाध्यक्ताञ्जनात्रं शशी  
कान्दर्पः किमु दर्पणो दिनपरित्यागोन्मिपन्मालिमा ।  
किंदैवामृतपाकपात्रमुदितान्तर्बाप्यमुज्जम्भते  
किं वा पञ्जरमभ्रकीयमुदुरव्यक्तेन्द्रलीलामृगम् ॥ ५८ ॥  

अस्तग्रस्तगभस्तिमत्करततिन्य ङ्ग्रीतचञ्चूपुटी  
पाटीराद्रिमथो हिमाचलमधः प्रक्षिप्य पक्षद्वयम् ।  

पश्चादुन्नतपुच्छपुञ्जमुदयत्प्राचां प्रकाशच्छला-  
दण्डं मण्डलमैन्दवं जनयति व्यक्तं बकोटीवियत् ॥ ५९ ॥  

निशा सूते सूनुं सपदि सुरतानन्दमिति य  
त्पुरः प्राची दूर्वाचितमकृत पिष्टातकभृतम् ।  
तदेतन्नः पात्रं स्फुरति दरसिन्दूरवलितं  
शशाङ्केऽयं शोणद्युतिरिति मितिं कोऽपि कुरुते ॥ ६० ॥  

दुग्धाब्धेर्नवनीतमन्वहमयं निःसार्य कालः क्रमा-  
त्पिण्डं पूर्णतरं व्यधादधिवियद्भाण्डं विधोर्मण्डलम् ।  
सान्निध्यं तु यथा यथाम्बरमणेर्वह्नेरिदं नीयते  
तत्तापेन तथा तथा द्रववशादासादितं क्षीयते ॥ ६१ ॥  

किं यूनां मृगनाभिलिप्तमुड्डुभिः कर्पूरपक्षाक्षरै  
र्व्योमाज्ञापनपत्रमत्र परताशान्त्यै मरः प्राहिणोत् ।  
अन्तर्लाञ्छनकल्पिता गुरुमषी तन्नामवर्णाङ्किता  
यत्रायं धनचन्दनद्रवमयी मुद्रा समुद्रात्मजः ॥ ६२ ॥  

उद्भियमायेन्दुकरैरुन्मज्जत्यन्धकारवारिनिधेः ।  
कापि कापि विलमच्छायाजम्बालधोरणी धरणी ॥ ६३ ॥  

अजनि रजनिरन्या चन्द्रमःकान्तिरन्या  
विपुलचपलवीचिव्याचिता काचिदेव ।  
सतरुगिरिसरिद्भिः किं हरिद्भिः समेतं.  
धवलिमनि धरित्रीमण्डलं मग्नमेतत् ॥ ६४ ॥  

इति श्रीहरिहरसुभाषिते समयवर्णन-प्रकरणम् ॥ ९ ॥  
## शृङ्गारवर्णन-प्रकरणम्

शृङ्गारे धनभाजामाजानिक एव मानसो मोदः ।  
तस्मिन्नृपतिसभायां पठनीयानीदृशानि पद्यानि ॥ १॥  
संचारं जडिमा गिरं मधुरिमा गण्डस्थलं स्फीतिमा  
वक्षोऽपि द्रढिमा त्रिकं च तनिमाप्याक्रान्तमुत्कण्ठते ।  

ताटङ्कं निभृतेन धारय जहौ बाल्यावलीभृत्तनुं  
वक्तुं वै सममेतदक्षि किमभूत्कर्णान्तिकं गन्तुकम् ॥ २ ॥  

काञ्ची कांचिदियं चकार जघनन्यस्ता गतेर्मन्दतां  
गाढं बद्धमिदं च कञ्चुकमदादुच्छूनतां वक्षसः ।  
नेत्रप्राप्तमथाकुलं कलयति श्रोत्रावतंसद्वयं  
तत्कोऽयं बत मत्प्रसाधनविधौ सख्यैषमस्त्वत्क्रमः ॥ ३ ॥  

किं परा विनपरापतन्धनाः किं परुन्नरमरुन्नकैतकः ।  
मोहरोहणतया भयावहो भाव एष विषमः किमैषमः(?) ॥ ४ ॥  

सव्रीडस्मितमधुराधरान्तकान्तियत्तिर्यड्यनतरङ्गतावतारः ।  
जानीमः समजनि यौवनोपदिष्टैर्मुग्धाया मनसि मनोभवाधिवासः ॥ ५ ॥  

देवरुद्भमितोऽङ्गभृन्नजलधेः किं त्वास्यमस्या विधुः  
संश्लिष्यैव यदेष मण्डनवशोन्मिश्रान्यमून्युद्गतः ।  
कम्बूकण्ठमथामृतं विहसितं शैवालजालं कचा-  
न्मुक्ता एव रदात्प्रवालमधरं मीनावुदारे दृशौ ॥ ६ ॥  

अजनि शिशिरशीलं शैवलं सागरे य  
च्चिकुरमकृत कामस्तन्वि ते किं न तेन ।  
वहति कुटिलमेनं हेतुना केन मूर्धा  
वदनविधुरयं चेत्सादरो नादसीयः ॥ ७ ॥  

उदयति तलिचित्रं मित्रं रतेः कमलद्वयी  
कुसुमितनवस्तम्भे रम्भे विधाय तनोरधः ।  
तलिति बलति व्योम व्योमाश्रयं च गिरिद्वयं  
गिरिपरिसरे कम्बुः कम्बौ कलानिधिमण्डलम् ॥ ८ ॥  

जलजकमलकुड्मलौ स्तनौ ते तरुणि तनूसरसो रसोर्मिभाजः ।  
स्फुटमियमनयोस्तु नाभिनिम्नस्थितनवनालति बालरोमराजिः ॥९॥  

विधौ वदनकैतवादिह तवातिदीप्तोदिते  
स्तनाचलतलादपि स्फुटपलायमाना घना ।  

कृपाभयवशादिवाविशति रोमराजीमिषा-  
दियं तिमिरधोरणी किमु गभीरनाभीह्रदम् ॥ १० ॥  

उन्नयति नामिनिम्नान्मुक्तावलिपाशिरोमराजिनलम् ।  
स्मरशरवः स्तनभूधरनिपतत्तरुणाक्षिपक्षिबन्धाय ॥ ११ ॥  
हृदाश्लेषोदारः परिमृशतु हारः स्तनतटं  
नटत्वेतद्गुण्डे कुवलयदृशः कुण्डलमपि ।  
स्मितालम्बी संवाहयसि यदि बिम्बाधरदलं  
फलं वीटीराग त्वदुपरि न जागर्ति जनुषः ॥ १२ ॥  

चित्रं तरुणिमराज्ये समाश्रिता बलिभिरप्यबला ।  
किमपरमुरोजशंभुर्जीवातुर्जायते मनोजस्य ॥ १३ ॥  

विसर्पत्कालिन्दीलहरिपरिपाटीपरिमृशा  
दृशा दीर्घापाङ्गक्रमणरमणीयं वलितया ।  
निरुन्मीलो निलोत्पलदलकलापैन कतिधा  
सुधास्निग्धासारखपित इव सद्यः समभवम् ॥ १४ ॥  

प्रियेक्षितायाः पतिनेत्रपातस्त्रपाभरैर्दूरमपाकृतोऽस्याः ।  
रोमाङ्कुरो रङ्कुविलोचनायाः कपोलयोः केन निवारणीयः ॥ १५ ॥  

स्मितमधुरमेत्य निभृतं जनयति यूनोः परस्परप्रणयम् ।  
दूती दृगेव चतुरा पैरा तु शङ्काकलङ्काय ॥ १६ ॥  
अन्य इत्यनुपयातयन्त्रणं द्रागुदञ्चितवती विलोचनम् ।  
मामवेत्य चकितावृतानना दन्तदष्टरसना मनागभूत् ॥ १७ ॥  

प्रतिनवपुलकाली मण्डिता गण्डपाली  
निगदति विनिगूढानन्दहिन्दोलि चेतः ।  
सुदति वदति पुण्यैः कस्य धन्यैर्मनोज-  
प्रसरमसकृदेतच्चापलं लोचनस्य ॥ १८ ॥  

क्षौमेण स्तनतुङ्गमङ्गलघटावाच्छाद्य माद्यत्तरा  
सद्यः प्राप्तचिरानवाप्तविषयं यद्गेयमुद्गायसि ।  

तत्प्रायः परिणीय कामपि रतिं प्राग्जन्मपुण्यार्जिता-  
मद्यालम्भि कुतोऽपि तन्वि कुतुकागारे स्मरेणोत्सवः ॥ १९ ॥  

नैशं किमाचरति वासर एव हृद्यं  
नृत्यन्निवैष करभोरु करस्त्वदीयः ।  
मेरं सरोजमुखि वञ्जुलकुञ्जपाली-  
मालीमिव त्वमनुपश्यति कस्य हेतोः ॥ २० ॥  

तव तन्वि तरुणपुण्यादम्बरमणिमकरसंक्रमो जातः ।  
अधिवेलि भवति नियमः फलमविलम्बेन कामस्य ॥ २१ ॥  

कालीयैःकुचकाञ्चनाचलचमत्कारः किमुत्सार्यते  
कीहक्कुङ्कुमकेसरविषि मुखे कस्तूरिकालेपनम् ।  
स्फीतेऽस्मिञ्जघने सरोजवहने किं नीलचोलार्पणं  
कस्मै साहसिनि त्वमिच्छसि विधेर्विन्यासमन्यादृशम् ॥ २२ ॥  

प्रातः कङ्कण किं कदाप्यसि मयाश्लेषेषु विश्लेषितं  
मातः किक्किणि किं कृता कचिदपि त्वं सौरते दूरतः ।  
किं मञ्जीर बहिःकृतोऽप्यसि रहस्तातातिपकेरुहा-  
संकेताध्वनि बद्धवैरमिव यन्मौखर्यमभ्यस्यथ ॥ २३ ॥  

सविलम्बे वनमालिन्यविलोकनविक्लवस्य नयनस्य ।  
अपि केलिगेहदेहलि केवलमवम्बनं त्वमसि ॥ २४॥  

केलीसद्मनि पद्मसुन्दरमुखी मन्दाक्षमन्देक्षितं  
संप्राप्तेति समीक्ष्य निर्भरतराविर्भूतचेतोभुवा ।  
प्रत्युद्गम्य जवादवारितधनाश्लेषालसात्प्रेयसा  
पर्यकोपरि कार्यते सुकृतिना पादार्पणानुग्रहम् ॥ २५ ॥  

लजां संमलितामुपेयुषि मयि व्याधूय कम्पच्छला-  
त्सद्यः खेदमिषाव्यधायि सुदृशा धैर्याय वार्यञ्जलिः।  
भूयो मास्तु वियोगवैशसमिति प्रत्यङ्गमालिङ्गने  
मद्गात्रप्रथनोचिता विरचिता रोमाङ्कुरश्रेणयः ॥ २६ ॥  

तन्व्या तरुपमुपेयुषि प्रियतमे सनीडया निर्गतं  
सख्येति अपयापि केलिभवनादेवापयातं बहिः।  
गाढाश्लेषनिपीडनानिपतितामालोक्य हारावली  
स्थातुं हन्त भिया क्षणं निविलया नीव्यापि न व्यापृतम् ॥ २७ ॥  

विश्लेषज्वरवेदनासहनयोः कारुण्यकीर्णात्मना  
कापि प्रापितयोः समागमसुखं यूनोमनोजन्मना ।  
नैरन्तर्यनिवेदितात्मविशिखव्याजेन सूचीचयैः  
संस्यूते वपुषी परस्परगुणैरेकात्मतामापतुः ॥ २८ ॥  

अविरतविरुतकपोतीमर्पितरसमावृणोति धनवलनः ।  
नवलतिकामतिकातर तरलितमुदिरद्वयीं मुदिरः(१) ॥ २९ ॥  

पयोवाहारूढा नटति कदलीकाण्डयुगली  
तलित्तत्र न्यञ्चत्तटिनि घटयुग्मं नटयति ।  
नयत्यम्भोजन्मन्यमृतमकरन्दौ विनिमय-  
न्महच्चित्रं चञ्चत्तिमिरपरिवेषो हिमकरः ॥ ३०॥  

पर्याप्ते सुरते विकीर्णचिकुरोद्गीर्णे प्रसूने पुरः  
प्रक्षिप्ते कुचकञ्चुके कचिदपव्यस्ते च हारे हृदः ।  
खस्ते लूनगुणे नितम्बरसने भन्ने च दोःकरणे  
प्रत्येकं निपतन्ति पक्कजहशो दैन्यस्पृशो दृष्टयः ॥ ३१ ॥  

नीरागेऽधरपल्लवे कृतवती ताम्बूलरागार्पणं  
प्राप्ते निर्गुणतां चकार चिकुरे निर्बन्धतो बन्धनम् ।  
निर्वेदात्सुरतावसानसुलभानिर्गन्तुकाम हृदः  
कन्दर्प कृपणा रुणद्धि निविलत्यस्ताञ्चलव्याजतः ॥ ३२ ॥  

नीव्यां संयमनं कचे नियमनं श्रोणीतले चासनं  
निःश्वासाभ्यसनं मुखे समभवत्प्रत्याहृतिभूषणे ।  
ध्यानं प्रेमणि धारणा स्तनतटे तन्व्याः समाधिः प्रिये  
निर्वेदादिव किं रतान्तसुलभात्सर्वाङ्गयोगोत्सवः ॥ ३३ ॥  

तन्वी स्मारानलाङ्गारान्निर्वाणप्रायतां गतान् ।  
प्रदीपयति किं कान्ते रतिश्रातेऽश्चलानिलैः ॥ १४ ॥  
स्मरसमरपरिश्रमप्रसुप्तं मिथुनमपेतदयः मतिप्रतीकम् ।  
परिस्प्रुषति निशावसानवातः प्रकटितमन्मथपक्षपक्षपातः ॥ ३५ ॥  

जालान्तरालमालोक्य बालारुणकरारुणम् ।  
शयितं दयितं प्रातः कातराक्षी निरीक्षते ॥ ३६॥  

पर्ङ्कात्सहसावंतीर्य विहिता नीवीनवीनस्थितिः  
संरुद्धा कबरी कथंचन कुचाभोगोऽञ्चलेनावृतः ।  
द्वारस्तम्भतले निलीय निभृतं प्रायस्त्रपाकातर  
दूरादुन्नमिताननार्धमसकृत्तन्व्या बहिर्वीक्ष्यते ॥ ३७॥  

अङ्गाकृष्टिर्व्यथयति नखाङ्गेषु वक्षोजकुम्भा-  
वास्यं जृम्भा दशनवसने दन्तदष्टं दुनोति !  
यान्त्याः खेदं व्रजति करजश्रेणिषु श्रोणिभागः  
प्रातर्याति प्रगुणतरतां वैशनं नैशमस्याः ॥ ३८ ॥  

भ्रमान्नामान्यस्या मयि निगदतीन्दीवरदृशः  
श्रयन्मन्यौ नव्ये नयनमपसव्येन वलितम् ।  
प्रणीयासं धौताञ्जनमहह बन्धूचितमदा-  
द्विपन्नाय प्रेम्णे सपदि तिलतोयाञ्जलिमिव ॥ ३९ ॥  

धन्याहमस्मि यदि नाथ मयापि नाम  
तस्या निकामसुभगं सुकृतैरलम्भि ।  
कुर्यामनीगतिवारिधुरा कथं ते  
शान्ति मनागपरथा विरहव्यथायाः ॥ ४० ॥  

प्रतिरुद्धेव प्रेम्णा कुपितेन बहिः... कृष्यमाणेव ।  
अधिकेलिगेहदेहलि बाला दोलायते कृतिनः ॥४१॥  

कुतस्ते देहलीस्तम्भ संभवस्तपसामयम् ।  
कोपना मामनादृत्य यत्त्वां बालावलम्बते ॥ ४२ ॥  

मानं मानिनि मा विमुञ्च विदुषि ब्रूयाः क एष क्रमो  
यद्रागः श्रुतिगामिनोनयनयोरेतादृशो दृश्यते ।  
किं चान्यत्कुचशंभुसेवनपरे बन्धः कथं कङंचुके  
काञ्चीसनिधिसंगतापि लभते नीवी न मुक्तिं कुतः ॥ ४३ ॥  

प्रतिषिद्धनखेन्दुसमयोचिरमुत्सारितहारसङ्गयोः ।  
किमुदेति न शंभुशोभयोः स्तनयोरप्यनयोरनुग्रहः ॥ ४४ ॥  

तव गुरुतरापराधादपि बाधा गोपकोपना कुत्र ।  
नितरामितरासु परं गणिता वनितासु वहति परितापम् ॥ ४५ ॥  

निखिलं गोकुलभूषण.....मतिनिर्भरानुरागस्य ।  
त्वयि सरुषं यत्परुषं पल्लवयति बल्लवी वचनम् ॥ ४६ ॥  

इति श्रीहरिहरसुभाषिते शृङ्गारवर्णन-प्रकरणम् ॥ ९॥  
## नायकनायिकाभेद-प्रकरणम्

नायकनायिकयोरपि भेदा वर्ण्याः पुरो नृपतेः ।  
तत्तदुदाहरणेभ्यो लक्षणमवसेयमेतेषाम् ॥ १॥  

पतिरुपपतिश्च वेशिक इति त्रयो नायकाः कथिताः ।  
एतेषां कथ्यन्ते क्रमादुदाहरणपद्यानि ॥२॥  

दातुं जातु पदाङ्गुलीमपि बहिस्तल्पादकल्पार्णवे  
तल्पे स्थापयितुं भुजङ्गरचिते नैवोचितेयं प्रिया ।  

इत्यालोच्य निरस्तकौस्तुभमधः प्रक्षिप्य हारं हरि  
र्लक्ष्मी वक्षसि कामकातरतया संधारयन्पातु वः ॥ ३ ॥  
किं दुर्जनान्न हि बिभेषि यदेषि पार्श्व  
मा मेति भीतिपरुषं परिवर्जयन्त्याः ।  
संत्यक्तसाध्वसभरं परिरभ्य दोभ्या  

बिम्बाधरं धयति धन्यतमः प्रियायाः ॥ ४ ॥  
नीता भवेत्क्वचन केनचिदेव यूना  
किं गेह एव रमते तरुणान्तरेण ।  

इत्याकुलं द्रविणपाणिरुपेत्य कामी  
द्वारान्तिकं चकितमञ्चति वारवध्वा ॥५॥  

एतेषामनुकूलो दक्षिणधृष्टौ शठश्चेति ।  
भेदचतुष्टयमेषां वदाम्युदाहरणमेकैकम् ॥ ६ ॥  

नेष्यामि हा कथमरण्यदरीषु सीतां  
तामन्तरा व पुनरक्षिपुटं क्षिपामि ।  
इत्थं वधूं विपिनसार्थचरी विधातुं  
गेहे निधातुमपि रोदिति रामचन्द्रः ॥ ७॥  

मान्या कुन्तिनभूरभूदसुभगा कुत्राथ सात्राजिती  
वैषम्यस्य कथापि मे धरणिभृत्कन्यासु नान्यावपि ।  
इत्थं दित्सति पारिजातकुसुमं संदेहदोलायिते  
भूयः पश्यति नारदस्य वदनं देवे भवेन्मे मतिः ॥ ८॥  

नीत्वान्यत्र निशामुपेत्य सुदृशो बाष्पाम्भसा नापिते  
वीक्ष्यात्मप्रतिमां कपोलफलके संभोगचिह्नाङ्किताम् ।  
मूर्धालक्तमानतश्चरणयोश्चुम्बन्बलादाननं  
धृष्टः स्वाधरपल्लवाञ्जनमपि प्रच्छादयन्प्रोञ्छति ॥ ९॥  

चुम्बति कपोलपालीमलीकसौभाग्यमेकस्याः ।  
तत्प्रतिविम्बितमाननमन्यस्याः स्मरतां नयति ॥ १०॥  

भेदास्त्वेषां शतशो विमुग्धमध्यप्रगल्भाद्याः ।  
प्रायेण तेऽपि कुशलैरुन्नेया नायिकाभेदैः ॥ ११ ॥  

अथ नायिकाप्रभेदास्तत्र नवोढानवोढविश्रब्धा ।  
मध्या तदनु प्रौढा तासामग्रे क्रमादुदाहरणम् ॥ १२ ॥  

दृशं दूरात्पत्युः परिहरति किं श्रोष्यति वच-  
स्तदासन्नं सम त्यजति किमुपायास्यति रहः ।  
तदीयं नामापि श्रुतिपथमुपेतं न सहते  
नवोढा नियूंढामिह विमतिमुन्मुञ्चतु कुतः ॥ १३ ॥  

सखीभिरुपनीतया करनिगूढनीवीपदं  
प्रसुप्तमचिरोढया शयनसीग्नि पर्यङ्मुखम् ।  
तदङ्गपरिवर्तनं सुरतसङ्गसंनर्तनं  
सरप्रणयमन्त्रिणा सुकृतिना परं प्राप्यते ॥ १४ ॥  

मयि प्रणयचञ्चलं रुचिरमञ्चयत्यञ्चलं  
स्खलन्निबिडनीविकानियमितैकपाण्यम्बुजम् ।  
परेण बत पाणिना युगपदेव गण्डाधर-  
स्वनावरणलुब्धया व्यवसितं न किं लुब्धया ॥ १५ ॥  

सीत्कारः कथमेष भाविनि भवदन्तब्रणैरुल्बणै  
र्वक्त्रं दर्शय दर्शयामि कितव प्रौढापराधं तव ।  
इत्युद्वीक्षितुमुन्नमय्य वदनं द्राक्चुम्बतो राधया  
गोविन्दस्य कराञ्चलेन चिबुकप्रान्ते प्रहारोऽर्पितः ॥ १६ ॥  

आसामपि प्रभेदाः प्रथमामुन्मुच्य कथ्यन्ते ।  
धीराधीरा मिश्रा क्रमेण कियदप्युदाहरणमासाम् ॥ १७ ॥  

साकूतस्मितमेव नाधरपुटीसीमानमुल्लङ्घते  
किं वाणी हरिणीदृशः सहचरीश्रोत्रात्परत्राञ्चतु ।  
केलीमन्दिरमध्यमागतमपि द्राक्प्राप्नुवन्ति प्रियं  
प्राक्पुण्येन शिरोऽवगुण्ठनपटप्रान्तार्धरुद्धा दृशः ॥ १८ ॥  

मधुरिपुरुपयातीत्येवमुक्ते कयाचि-  
चकितवलितवक्राम्भोरुहं राधिकायाः।  
समुदयति समन्तात्कज्जलोन्मजदञ्त  
त्कुवलयदलदामश्यामला लोचनश्रीः ॥ १९ ॥  

निभृतेक्षितैकताना मयि चिरमासीद्विदूरमासीने ।  
प्रतिनेत्रोपनिपाते स्मितमधरमधोमुखी स्थिता सुमुखी ॥ २० ॥  

आसामपि प्रभेदास्त्रयः खकीया च परकीया ।  
सामान्या चेत्यासां वदाम्युदाहरणमेकदेशेन ॥ २१ ॥  

परिरभ्य प्रियं प्रेमप्रसारिपुलकाङ्कुरा ।  
निःसाध्वसा सुखं साध्वी निशां नयति नायिका ॥ २२ ॥  

सातङ्कवारितनस्वाङ्कमसोढदन्त-  
संपातमात्महृदयादपि शङ्कमाना ।  
येनार्यते(?) हमिति ते तरुणान्तराय  
तस्मै नमः सरणजन्मशरासनाय ॥ २३ ॥  

श्रीमन्तं समुपेतमन्तिकमनुप्रेक्ष्यादरादुत्थिता  
हस्तन्यस्तधनं प्रवेशितवती बद्धोत्सवं सद्मनि ।  
सद्यः स्रस्तशिरोवगुण्ठनपटं प्रव्यक्तवक्षःपटं  
पर्यङ्के परिरभ्य नागरजनं वाराङ्गना रोहति ॥ २४ ॥  

तासामष्टौ भेदाः प्रोषितपतिकाथ खण्डिता तद्वत् ।  
कलहान्तरिता च तथाभिसारिका विप्रलब्धा च ॥ २५ ॥  

उत्कण्ठिता च वासकसज्जा स्वाधीनभर्तृका चेति ।  
उच्यन्ते संक्षेपादेताः कैश्चित्क्रमादुदाहरणैः ॥ २६ ॥  

संतप्तं वपुरेतदुज्झितमिव स्यन्देन संलक्ष्यते  
विक्षिप्तं भुजमुन्मुमोच वलयश्रेणीयमेणीदृशः।  
तत्याजास्यमपास्तहास्यविवशं वाक्प्रेयसी प्रोषिते  
प्रस्थातुं परिरभ्य कण्ठमहह प्राणैः परं स्थीयते ॥ २७ ॥  

निःश्वासेन ममाधरादपहृतो रागस्तवान्यस्त्रिया  
दीर्णं तन्नखरैश्च तावकमुरस्त्वद्वेष्टितैर्मामकम् ।  
शोणं जागरणेन ते मम पुनस्त्वद्वीक्षणेनेक्षणं  
सर्वत्रासि समा तथापि विषमामाख्याय मां भ्राम्यसि ॥ २८॥  

कोपिन्याः कतिधा व्यधायि न पदप्रान्तानतिः प्रेयसा  
कुत्रासीदिह जातु जन्मनि पुनः सद्भावसंभावना ।  
तस्मिन्नेत्रपथादथापसरति प्रान्तानुतापज्वराः  
सद्यः सास्रुझराः पतन्त्यनुचरीवक्रारविन्दे दृशः ॥ २९ ॥  

स्वापश्वासपरम्परां परिजनस्योवाच कर्णद्वयी  
नेत्राभ्यामपि दर्शिता गुरुतमस्तोमावली देहली ।  
पाणिभ्यां निभृतेन नूपुरमपाचक्रे पदाम्भोजयोः  
संकेतोद्यमसंभ्रमे वरतनोरासीन्मनोऽग्रेसरम् ॥ ३० ॥  

समुपेता संकेतादललितसकलप्रसाधना सुमुखी ।  
अवचनमेव ब्रूते श्वसितेन सखीषु विप्रलब्धत्वम् ॥ ३१ ॥  

वनमालिनि सविलम्बे वितर्कशतकर्कशान्मनसः ।  
हतया धीरतया मे चिर...सर्यापि निर्यातम् ॥ ३२ ॥  

मुहुरपि बाधयति तल्पं पुनराकल्पं परामृशति ।  
अधिकेलिगेहदेहलि विन्यस्तविलोचना सुतनुः ॥ ३३ ॥  

परिरम्भणैश्चिरनिरन्तरिताः पुलकाङ्कुरैः किमपि दन्तुरिताः ।  
परिचुम्बनैस्तरलिताः शतशः सुखमासते सुकृतिनां सुदृशः ॥ ३४ ॥  

सप्तैकद्वयभेदास्तासामेवं सुहृद्भिरवसेयाः ।  
एभ्यः पुनरपि शिष्टान्ब्रूमो भेदान्महद्भिरुपदिष्टान् ॥ ३५ ॥  

अन्योपभोगकलुषा मानवती प्रेमगर्विता मुदिता।  
सौन्दर्यगर्विता च प्रेमपराधीनमानसानूढा ॥ ३६ ॥  

संगोपितसुरताथ क्रियाविदग्धा च वाग्विदग्धा च ।  
क्वापि प्रोष्यत्पतिकानुशयाना लक्षिता कुलटा ॥ ३७ ॥  

स्यादुत्तमा च मध्या तथाधमा चेति सप्तदश ।  
एता उदाह्रियन्ते भेदास्त्वासां सुहृद्भिरुन्नेयाः ॥ ३८ ॥  

अनुशयवत्येवोक्ता प्रोष्यत्पतिका न भेदतो बहुभिः ।  
परदेशादागच्छत्पतिकापि यथा प्रमुदितैव ॥ ३९ ॥  

सहचरि कियत्प्रेयः प्राप्तौ सुखं न स दर्शितः  
परुषमथ वा संदष्टौष्ठं न किं समुदीरितः ।  
सुहृदयबहिर्भावासत्वं मयेव कृतं त्वया  
तदननुनयं किं वा कुर्याः स एव गतत्रपः ॥ ४० ॥  

सबाष्पव्यालापं प्रसरदनुतापं प्रियतमे  
समासन्ने साम्ना बहु सहचरीभिर्व्यवहृतम् ।  
सनिःश्वासं शून्याहितनयनमस्मेरवदनं  
निविष्टाया मानः किमजनि कृशः पङ्कजदृशः॥४१॥  

सहचरि विरम ग्रथनान्मम कथनादस्य हारस्य ।  
अस्मिन्नुरसि विनिहिते विरहित इव भूयते दयितः ॥ ४२ ॥  

कर्णे कान्तागमनवचनाश्राविणि वर्णभूषां  
तस्यादर्शिन्यकृत नयने श्यामिकामञ्जनेन ।  
स्थाप्यः कुत्र प्रिय इति परामृश्य हारावृताङ्के  
हृत्पर्यङ्के पुलकपटलीतूलिकामास्तृणोति ॥ ४३ ॥  

सरसि न विहरन्ति किं तरुण्यः सखि कथमेष मयैव दैवदोषः ।  
मुखमिदमवलोक्य चक्रयूनामुदयति सायमिवायमर्तनादः ॥ १४ ॥  

हितमभिहितं दीना वाचो वदन्बहु पादयोः  
पतति नियतं मानावेशे वशे भवति प्रियः ।  
सहचरि समाक्रान्तं प्रेम्णा परं तु चिरान्मनः  
क्व नु बत पुनर्मानस्यास्मिन्मनागपि संक्रमः ॥ ४५ ॥  

आलि कपालिनि जटिले पत्यावत्याग्रहस्तवालमिति ।  
हरगतमिति दुःसहमपि मुहुरपि मुखरान्निगादयति गौरी ॥ ४६॥  

हंसैः शैवलमञ्जरीति कबरी चञ्चूभिराकर्षिता  
वक्रे चन्द्रधिया चकार कुपिता चक्री नखैराक्रमम् ।  
भृङ्गः पङ्कजकोरकप्रतिभया वक्षोरुहो विक्षत  
स्तन्मातः करवै पुनर्न सरसीतोयावगाहोद्यमम् ॥ ४७ ॥  

ग्रामतरुणस्य जाया सायाह्नसमागतेषु पथिकेषु ।  
आसन्नविजनवटतटमावासस्थानमुपदिशति ॥ ४८ ॥  

एकाकिन्या मम गृहमिदं यामिको मामकोऽन्धः  
का मे नोदेत्यहह मनसस्तस्करेणात्र भीतिः ।  

दैवेनैवं यदि न सुखितः स्याः श्रमेण प्रसुप्तः  
पान्थ ब्रूमः किमिह सदृशो नैष नैशो निवासः ॥ ४९ ॥  

मारोदीः क्षणमेव रोदिमि कुरु प्रस्थास्यतो मङ्गलं  
सम्यक्पाकमयं प्रयास्यति सखि श्वासानिलः प्रेयसा ।  
प्राणांस्थापय तत्र कः प्रभवतु प्राणेश्वरे प्रस्थिते  
चेतः स्तम्भय हन्त दैवहतकं क्वागादिदं वेद कः ॥ ५० ॥  

स्वयमेव सद्म तक्रे स्वशिरसि विक्रेतुमम्बया निहिते ।  
सोद्वेगगमनपराधामपि बाधा सहचरी शपति ॥ ५१ ॥  

पूर्वस्मादधिकाधिकादरमिदं श्वश्रूषु शुश्रूषणं  
भिन्नोऽयं परिचारिकासु विपुलाहादः प्रसादक्रमः ।  
अद्यान्यः प्रतिवेशिनीषु भवनाचारौचितीसंभ्रम-  
स्तत्किं केनचिदेणशावकद्दशः प्रेमा समालक्षितः ॥ ५२ ॥  

नाभूद्भूमिरियं सदैव सकला संकेतशय्यामयी  
सर्वोऽप्येष बभूव नैव समयः प्रावृत्तमिस्रामयः ।  
सृष्टिः प्रोन्मदपुंमयी न विदधे दुश्चेतसा वेधसा  
मातस्तात कथं घटेत कुलटेत्यस्मादृशीनां यशः ॥ ५३ ॥  

कोपः समुत्पन्नविनष्ट एव स्वान्तं प्रियप्रेमनिविष्टमेव ।  
त्रासस्तदस्मेरनिमेष एव क्रमः कुलीनस्त्रिय एष एव ॥ ५४ ॥  

एकतः प्रणयपीडनं मुधा मानधारणरसादरोऽन्यतः ।  
रक्षती द्वयमिदं मनखिनी निर्वृणोतु कथमत्र जन्मनि ॥ ५५ ॥  

प्रकल्प्यापि प्रेयःस्खलितमनिशं मानविधुरा  
तरामास्ते वामा दिवसहिमधामायितमुखी ।  
चिरं पादप्रान्ते निपततु परं प्राणदयितो  
हतोत्साहं साहंकृतिकुपितमुन्मुञ्चतु कुतः ॥ ५६ ॥  

इति श्रीहरिहरसुभाषिते नायकनायिकाभेद-प्रकरणम् ॥ १० ॥  
## प्रकीर्णक-प्रकरणम्

सभ्यानामनुरागं समीहमानः प्रसङ्गपतितानि ।  
पद्यानि पठेन्नानाविधानि विबुधादिविषयाणि ॥१॥  
सामगीतमपनीतगोचरं धाम तामरसलोचनं भजे ।  
मूर्ध्नि यच्चरणवारि धारयन्धूर्जटिर्नटति पर्यटन्मुहुः ॥ २ ॥  

लम्बालकं तदालम्बे जम्बालकलुषं मुखम् ।  
दृष्टं व्यादाय विस्पष्टं मात्रा यत्राखिलं जगत् ॥ ३ ॥  

वृन्दारण्यविभूतिभूतलपुषां देवद्विषामायुषां  
शेषं शेषशिरश्चिरायितधराभारावताराजिरम् ।  
नन्दानन्दलतालवालमनिशोन्मादं यशोदामुदा-  
माभीरीनयनाञ्जनं किमपि तत्कैशोरमैशं नुमः ॥ ४ ॥  

कुत्रासीम्त्वमिति यशोदया सरोषं संरुद्धे तनयधियान्तरङ्ग एव ।  
कालिन्दीपयसि पलायितस्य विष्णोरुत्तालं हसितमलंकरोतु चेतः॥५॥  

त्वं चिरोपचितरोषलक्षणं किं करोषि यमकिङ्करेक्षणम् ।  
नन्दमन्दिरविसारिवारिदश्यामलं मदवलम्बनं महः ॥ ६ ॥  

स्वं संभाव्य यदङ्घ्रिवारि सरिदस्पर्शन शोच्यं शिवः  
संभोगप्रतिकूलमप्यचलभूषं स्मरारेरभूत् ।  
निर्माल्यप्रणयावशेन मनसा यस्याङ्गतो निर्गतं  
चक्रे मन्दिरमम्बुजन्म जगतां धाता सयास्तु वः ॥ ७ ॥  

पीयतामुदधिमन्थनोद्धृतं सादरैस्तदमरैः किलामृतम् ।  
कालकूटकवलस्य काटवं सोढुमीश्वरमृते न पाटवम् ॥ ८॥  

संबिभर्तु भुजगेश्वरं गले भस्म लिम्पतु कलेवरे हरः ।  
बंभ्रमीतु वृषभेण कः परः पार्वतीप्रणयसुन्दरः सुरः ॥९॥  

प्रभवतु भुवनानां निग्रहेऽनुग्रहे वा  
ननु कलयतु देवो नानुकारं हरस्य ।  
निविशति शशिलेखा किं किरीटे परेषा-  
महह वहति कस्य स्वर्धनी मूर्धनीयम् ॥ १० ॥  

धौताः स्वर्धुनि मूर्धजास्तव जलैर्जाता जटाजूटता  
स्नातं वारिणि भस्मधूसरमभूदङ्गं क एष क्रमः ।  
किंचान्यत्परिमार्जनेन पयसो भालेऽनलेनोत्थितं  
निष्पीतेऽम्बुनि कण्ठ एव गरलज्वालाकुलः क्लाम्यति ॥ ११ ॥  

यस्य यस्य तव जातशीकरः स्वस्तरङ्गिणि शिरोऽधिरोहति ।  
तेन तेन चरणोदकीकृता मोदमञ्चसि क एष विभ्रमः ॥ १२ ॥  

त्रिजगति नगरीणां रीतिराजानकीयं  
भवति नृपतिरेकः सन्तु पौराः सहस्रम् ।  
इह पुरहरपुर्यामस्तमर्यादतेयं  
दिवसमपि निवासी यः स काशीनरेशः ॥ १३ ॥  

शैलाः सन्तु शतं सुमेरुहिमभृन्मैनाकविन्ध्यादयः  
किं त्वेषां महिमावधारणविधौ गोवर्धनो वर्धते ।  
सप्ताहानि मुरारिपाणिकमलकोडोपरि क्रीडता  
येन क्ष्माधरलक्षपक्षदलनः शक्रोऽव्यनुक्रोशितः ॥ १४ ॥  

अहो महीयसां पुंसामुपर्युपरि पौरुषम् ।  
रामेणाजगवं शम्भोर्भग्नमम्भोजनालवत् ॥ १५ ॥  

स्पर्धामर्धाङ्गिन्याः कान्या कर्त्री गिरीन्द्रनन्दिन्याः ।  
सा तदपि जलुकन्या मूर्धन्या धूर्जटेर्जयति ॥ १६ ॥  

तुल्यं गाधिसुतेन वन्दितमहो पातु सहैतद्गिरा  
गाढे किं च गुणे समं सुजनुषा सद्यः समायोजितम् ।  
वैदेहीहृदयेन दाशरथिना द्राक्साकमाकर्षितं  
भमं भूमिभुजां भुजाकुलमदैः सार्ध स्मरारेर्धनुः ॥ १७ ॥  

वत्से वेत्सि कुलं त्वमेव किलये शुश्रूषणं लक्ष्मणे  
जानात्याचरितं विपत्तिविधुरे पत्यावपि त्वादृशी ।  
विन्ध्यारण्यचरी चिराय शबरीमुख्यं विदध्या इति  
ध्यातुं वक्तुममजि लोचनपयःकुल्यासु कौशल्यया ॥ १८ ॥  

यदेतन्मे चेतः कनकहरिणेनाहृतमभू-  
न्मम त्रासाक्रन्दे त्वमपि बत संदेहमकरोः ।  
हृता सीता दैन्यान्यकृत नियतं हारिणि खले  
कुले कुत्सा वत्साजनि चिरमियं चण्डमहसः ॥ १९ ॥  

बाणान्वारिकणान्किरन्नवतलित्संजातसिञ्जागुणं  
वा..क्वार्मुकमेतदैन्द्रमधुना संधाय किं धावसि ।  
किं संपाद्यकदम्बकुङ्मलकुलैर्दावानलैर्दुर्दिनं  
वैदेहीविरहेऽपि जीवितभृतो रामस्य किं दुःसहम् ॥ २० ॥  

हे हे का दयिते दशां परवशा केकाभिरेकाकिनी  
व्योमव्यापिनि कोपिनि प्रमुदिते पाथोधरे प्राप्स्यसि ।  
मिथ्यावेत्थमशङ्कि जीवितमसि त्वं रामभद्रस्य मे  
देवि स्याः सहनक्षमा न विपदः कस्याः क्षमानन्दिनि ॥२१॥  

अत्यन्तव्यवधानलब्धजनुषो जात्यापि भिन्नक्रमाः  
सांनिध्यं विधिना कुतूहलवता कुत्रापि संप्रापिताः।  
गच्छन्त्या मरणं गुणव्यतिकृता भेदं न भूमीरुह-  
स्ते काष्ठामपि निष्ठुरा गुणगणैर्येऽनेकतां प्रापिताः ॥ २२ ॥  

गुणगौरवमेव गाहमानाः कृतिनः किं गणयन्ति दूषणानि ।  
न जहाति विहारि नक्रचक्रं बत रत्नाकरवारि दानवारिः॥ २३ ॥  

विप्रियमप्याकर्ण्य ब्रूते प्रियमेव सर्वतः सुजनः ।  
क्षारं पिबति पयोधेपत्यम्भोधरो मधुरमम्भः ॥ २४ ॥  

उत्कर्षवान्निजगुणो यथा यथा याति कर्णमन्यस्य ।  
धनुरिव सुवंशजन्मा तथा तथा सज्जनो नमति ॥ २५ ॥  

म्लायसि परनिःश्वसितैः स्वच्छतया के निवेशयसि नान्तः ।  
अयसा त्वन्निर्माता मुहुरविधाताप्ययोमयो भवति ॥ २६ ॥  

आसीत्कल्पमुदम्बुदम्बुनि चिरं भेजे च भालानलं  
भर्म्यस्य प्रतिमासकर्म हुतभुक्कुण्डेऽप्यहोषीद्वपुः ।  

तीव्रैरेव तपोभिरिन्दुरकरोदित्थं जनुर्जापनं  
किं कुर्याद्विधुरो न वाञ्छति विधिस्तल्लाञ्छनप्रोञ्छनम् ॥२७॥  

क्षीणः क्षीणः क्षपयसि निशाः पूर्णतायां पुनस्ते  
राहोरास्ते भयमयमपि स्वन्तशल्यं कलङ्कः ।  
एतास्वापत्स्वपि हिमरुचे त्वां विनोल्लासलोलं  
कोऽलं कुर्यात्सपदि सकलं भूतलं भाभिराभिः ॥ २८ ॥  

अपि दोभ्यो परिरब्धा बद्धापि गुणैरनेकधा निपुणैः ।  
निर्गच्छति क्षणादिव जलधिजलोत्पातिपिच्छिता(त्पातपिच्छला)लक्ष्मीः॥  

कस्य करान स्खलिता नीरविधिक्लेदपिच्छिला लक्ष्मीः।  
भृगुचरणधूलिपरुषे हृदि परिरब्धा हरेः स्थिरेयमभूत् ॥ ३० ॥  

धत्ते वक्षसि कौस्तुभोपलमयं मत्वा श्रियः सोदरं  
तन्नाभीगृहमाकलय्य मकरावासं मनाङ्नोज्झति ।  
तन्नामप्रणयान्न लुम्पति हरिः श्रीवत्समक्के स्थितं  
किं केन क्रियतां स एव यदभूदेवंदशः स्त्रीवशः ॥.३१ ॥  

अपारे पाथोधौ किमिति सतिमिग्राहगहने  
निलीय श्रीनाथः स्वपिति भुजगे शङ्कित इव ।  
किमेतावद्भिर्वा भवतु किल सर्वातिशयितः  
प्रियासंश्लिष्टाको व्यपगतभयं को निवसतु ॥ ३२ ॥  

लक्ष्मीजनयितुर्जाताः कियन्तो जलजन्तवः ।  
खत्रासप्रार्थनापात्रं सोदरोऽस्याः सुरद्रुमः ॥ ३३ ॥  

येषामेकतरेण केनचिदपि प्राप्तेन पर्युत्सुको  
मर्यादामवसाद्य माद्यति जनः क्षोणीमपि क्षोभयन् ।  
वीचीभिर्विलुठन्ति तानि परितो रत्नानि वारांनिधे-  
नायं प्राक्प्रकृतिं जहाति महतां वित्तैर्विकारः कुतः ॥ ३४ ॥  

एकोऽम्बुधिर्जगति जीवति येन तानि  
तावन्ति हन्त सलिलानि समुच्चितानि ।  

येभ्यः कथंचिदपि किंचिदमी पयोदाः  
पीत्वा चिराय धरणीमपि तर्पयन्ति ॥ ३५ ॥  

शैला निलीना निभृतं यदन्तःशैवालबालाकुरकोटरेषु ।  
स एव पाथोधिरगस्त्यहस्तरेखाविशेषान्तर एव तस्थौ ॥ ३६ ॥  

देवैर्यद्यपि तक्रवद्विमथितः केदारवद्वानरै-  
सिद्धवदञ्जनात्मजनुषा कुल्यावदुल्लचितः ।  
किं चासीच्चुलुकेऽम्बुबिन्दुवदयं द्राक्कुम्भयोनेर्मुने-  
नापारोऽयमिति प्रथा जलानिधेरासीदथापि श्लथा ॥ ३७ ॥  

धिग्धिग्विधेविलसितानि कदर्यमेव  
यत्केवलं धनमनुक्षणमावृणोति ।  
एको हि वारिधिरपेयपयोमयोऽय-  
मस्यान्तरेव सरितः परिपूरयन्ति ॥ ३८॥  

पद्मपालिषु मनाकुहेलिके हेलिकेलिपरिपन्थिनी भव ।  
मुञ्च शीकरभरेण वारि वा वारिवाहपदवी दवीयसी ॥ ३९ ॥  

त्वां दर्शयन्त्युदरमम्बुधिशुक्तयोऽन्त-  
रासामवाकिर पयोधर वारिबिन्दून् ।  
स्वातीमतीत्य पुनरेष्यति वारिदाना-  
माधानसाधनमयं सुचिरेण कालः ॥ ४०॥  

कैः क्लान्तैस्तरुवीरुदादिभिरदः प्रत्याशया न स्थितं  
केषां वा न पुनः प्ररोहमकरोदम्भोभिरम्भोधरः ।  
एतैरत्र कथं मनोरथमहाभारोऽयमारोपितः  
कस्मादेव समादधे किमश्र वा संभाव्यते नोनते ॥४१॥  

ऊषरे सरिति शाल्मलीवने दावपावकचितेऽपि चन्दने ।  
तुल्यमर्पयति वारि वारिदे कीर्तिरस्तु गुणगौरवैर्गतम् ॥ ४२ ॥  

धारासारेषु धाराधर इव तरवो नूतनोत्पन्नपर्णाः  
पूर्णा नद्योऽपि सद्यो दिशि दिशि निखिलोल्लासभूवासभूमिः ।  

भूयो भूयोऽपि काकुं कलयति विवृतत्रोटिरुद्भीविकायं  
नायं प्राप्नोति पाथोलवमपकरुणा चातके तात केयम् ॥ ४३ ॥  

नीरनिधेरपि नीचान्नाचामति चातकः प्रचुरमम्भः ।  
अपि सीकरमुत्कन्धरमुन्नतमम्भोदमर्पयति ॥४४॥  

मा धाव तात चातक वारिमुचां तारतम्येन ।  
संमिलितजलदकोटिलोटिपुटीपूरमेव तोयं ते ॥ ४५ ॥  

प्राप्य प्रावृषमखिलस्तवाधिकारः परोपकारस्य ।  
परिहर पयोद चातकयाचनवैमुख्यपातकप्रणयम् ॥ ४६ ॥  

अनुरूपमिदं कूप छमच्छन्नस्य किं न ते।  
सन्मार्गविभ्रमान्मार्गः पातोऽयं यन्निपातितः॥ ४७ ॥  

आलापं कलकण्ठिका न कुरुते कीरा न धीरखरं  
व्याहारं कलयन्ति कोमलगिरः कूजन्ति नो बर्हिणः ।'  
लिम्बा(शंपा)डम्बरदुर्दिने बत वने दूरे द्विरेफध्वनिः  
काकाः केवलमेव कांकृतिकृतः कुर्वन्ति कर्णज्वरम् ॥४८॥  

मलिनस्यागुरोरेष नामरूपसमक्रमः ।  
तथोपलालितो नायं सुखाय ज्वालिते यथा ॥ ४९ ॥  

लोचनं रचय चञ्चलतारं ...ञ्चलमुदश्चितहारम् ।  
लास्यमन्यदिह पामरि किं चिन्नागरी हरति येन जगन्ति ॥ ५०॥  

अविभ्रमालोकनदुर्भगाणि प्रव्यक्तवक्रस्तनमण्डलानि ।  
अङ्गानि रे पामर कामिनीनामपुण्यतारुण्य किमाश्रितानि ॥५१॥  

कति सन्ति नोन्नतिभृतास्तरवस्तदपि त्वमेव गुणकीर्तिवरः ।  
न विलादरन्नवरमन्दहरः सहकार कारणमिह भ्रमरः ॥ ५२ ॥  

सुखमास पङ्कजनिवासपरः सरसीषु विभ्रमरसी भ्रमधीः ।  
समुपैति काननपथाप्यवशः स हि केसर त्वदनुरागरसः ॥५३ ॥  

यदभञ्जि पङ्कजमखण्डि दलं न ततोऽवसीदति सरोजवनी ।  
यदकारि कन्दकवलः करिणा परिणामतस्तदिह दुर्विषहम् ॥ ५४ ॥  

पीत्वा मधूनि मधुपाः कोडे क्रीडन्तु कमलिन्याः ।  
प्राणेशो रविरन्तर्विकसति यस्यावलोकनादस्याः ॥ ५५॥  

एतावन्वं समयमलयः केसरोत्सारङ्गी  
दृग्भङ्गीनां सततमेहरस्त्वं सरःसंचरेषु ।  
दैवादस्मिन्मधुप निपतन्कानने केतकीना-  
मेतां दीनामनुपमदशां कीलितः कण्टकेषु ॥ ५६ ॥  

स्वच्छन्दं सैरसीषु सौरभमयं माध्वीकमाखादय-  
न्कल्लोलावलिदोलितेषु कमलकोडेषु विक्रीडसि ।  
धिग्धूली कवलीकरिष्यसि तले सूचीचयानामले  
गूढः स्थास्यसि मूढ यास्यसि यदि त्वं केतकीकाननम् ॥५७॥  

धूलीभरो दृगवरोधमहान्धकारः  
पत्राणि किंच करपत्रसहोदराणि ।  
एतन्न चेत्यरिमलत्वमलंकरोषि  
स्यात्केन केतकतरोरितरोपयोगः ॥ ५८ ॥  

जातिख्यातिभृता हिताय जगतः स्वल्पापि संपत्सता ..  
भूयस्योऽपि जनस्य नोपकृतये नीचाश्रयिण्यः श्रियः ।  
आमोदाय चिराय चन्दनतरोः क्षोदोऽपि चूर्णीकृतः  
सर्वेषामफलः फलाचितमहाशाखोऽपि शाखोटकः ॥ ५९॥  

त्वमप्यस्तव्यस्तो यदि भवसि जम्बाल यमित-  
स्तृणस्तम्बे स्तम्बरम किमवलम्बे न लभसे  
विमुञ्च द्राक्चिन्ताभरमथ समस्तान्मदझर-  
प्रपातैनिःशकं किमिति सरिदकं न कुरुषे ॥६॥  

बलं विशालं विपुलं वपुर्वा गर्वाद्वहन्तो विहरन्तु बन्याः ।  
किं केसरी खं नखरं निधत्ते मत्तेभकुम्भान्तरमन्तरेण ॥ ६१॥  

वारितवान्मदकरिणां नखरेण खरेण हितं सिंहः ।  
कुपितोऽपि तव नः फेरव कण्ठरवं केन वारयतु ॥ ६९ ॥  

आन्दोलयन्गिरिनिकुञ्जकरञ्जराजी-  
र्नाजीगणः कलम कंचन पौरुषेण ।  
ईषत्समुम्मिलितलोचनकोण एव  
कण्ठीरवे किमिति जीवितमुजिहासि ॥ ६३ ॥  

रे दन्तावलशाव तावकमिदं कुत्रोर्जितं तर्जितं  
कीदृग्वा गिरिकन्दरासु नितरां शुण्डारबिस्फारणम् ।  
भूयाद्वा किमिहावीविटपिनां शाखामुखामोटनं  
स्याश्चेदेष विशेषतस्त्वयि घृणा कुण्ठो न कण्ठीरवः ॥ ६॥  

येषु प्राक्प्रकृतेषु निःसरदसृग्धारानुसारा पत-  
न्मुक्ता(पात)निरन्तरालमभवत्कान्तारभूमीतलम् ।  
पारीन्द्रस्य खरास्त एव मखराः स्यात्कुन तत्पौरुषं  
शुन्या एव बदुरटैः करटिभिभूभृत्तटीभूमयः ॥ ६५ ॥  

इति श्रीहरिहरसुभाषिते प्रकीर्णक-प्रकरणम् ॥ ११॥  
## परमार्थ-प्रकरणम्

सुमाषितैराहतेभ्यो हृदयेभ्यो महीभृताम् ।  
समाप्नुवन्ति सुधियः स्वयमेव समीहितम् ॥ १ ॥  

सुभाषितेन विद्वांसः शूराः संग्रामकर्मणा  
भीत्यामात्याः प्रजा वित्तराहरन्ति महीभुजम् ॥ २ ॥  

विद्वान्विदापमादाय प्रेमभाजो महीभुमः ।  
दर्शयित्वा फलं किंचिदनुज्ञातो निवर्तते ॥ ३ ॥  

चिरं विलम्बो विदुषां विदेशेषु विधीयते ।  
स्वल्पमप्यल्पकालेन तस्मादन्याहृतं हितम् ॥  

सबौचित्यान्महत्वस्य मास्तु न्यूनो मनोरथः ।  
नोन्माध खेदयात्मानमप्यलीकमनोरथैः ॥ ५ ॥  

नेष्यामि लक्षमेवेति प्रतिज्ञाय अमन्भुवस् ।  
प्रपेदे पुनरावृत्तिं न महादेवठकुरः ॥ ६ ॥  

देशान्तरे वयो नीवं गतं लोकान्तरेऽपि वा।  
विभावयन्तु विद्वांसो बन्धूनां किं विशिष्यते ॥ ५ ॥  

एकतोऽपरितोषश्चदन्यमन्यं महीभुजम् ।  
निदाघपान्थवच्छायामन्यामन्यामुपाश्रयेत् ॥ ८॥  

राजानमन्यमन्यं यत्संश्रयन्ते मनीषिणः ।  
राज्ञासेवं यशोमोषो नैष दोषो मनीषिणाम् ॥ ९॥  

द्रष्टव्याः कष्टग़म्मेऽपि नगरे नगरे नृपाः ।  
प्रापकादृष्टसंसृष्टः कश्चित्स्यादेव कस्यचित् ॥ १० ॥  

चिरं विनिर्गमो बन्धुवर्गमोदापनोदनः ।  
तस्मादपूर्णकामोऽपि समेत्य प्रवसेत्पुनः ॥ ११ ॥  

धात्रा वक्रेण धनुषा गुणोत्कर्षेण मार्गणाः ॥  
अपि लब्धेषु लक्षेषु प्रक्षिप्यन्ते पुनः पुनः ॥ १२॥  

अर्थानाहस्तोऽनाः समायान्ति प्रमादिनः ।  
अप्रमतस्ततो मार्गो नित्यमेवास्तु वित्तवान् ॥ १३ ॥  

हरिणाथो मनाक्याथोमजनादर्जितं चिरात् ।  
पथि प्रकटचोरेण हा विन्धनमहारयत् ॥ ११ ॥  

मारयन्ति नराः क्रूरा दूरादाहरतः प्रियम् ।  
वाटपाटच्चरैर्नाशं वीतः शंकर ठक्कुरः ॥ १५॥  

अर्थस्योपार्जनं कष्टं कष्टमस्य गृहागमः ।  
तस्यागतस्य बन्धुभ्यो विनियोगः सुखावहः ॥ १६ ॥  

अर्थस्यानर्थपूर्णस्य कोऽवसीदतु संग्रहे ।  
तत्संतुष्टेर्न चेदिष्टैर्दृष्टैः स्यान्नयनोत्सवः ॥ १७ ॥  

तानि वित्तानि किं येषां विनियोलो न बन्धुषु ।  
निन्द्या विद्यापि सा यस्या विनोदः स्यान्न संसदि ॥ १८ ॥  
.  
शरीरभरणेनैव पर्याप्नोति न पौरुषम् ।  
परोपयोगशून्यस्य वैशाल्यं शाल्मलेरलम् ॥ १९॥  

पुण्यरत्नभृतः पाणिः प्रार्थकेन प्रसार्यते ।  
धान्यं तदङ्कमायाति मायन्मुकुलितः करः ॥२०॥  

निन्दास्वार्याः कदर्याणामलं वाचां विलम्बनैः ।  
यैर्याचितैर्मिषान्म्लाने कालिमास्ये स्वयं धृतः ॥ २१ ॥  

आर्थिनो जठरज्वाला दग्धा वाकंचिदञ्चति ।  
तां च समयतो वित्तं किं निमित्तं न विद्महे ॥ २२ ॥  

वर्तुलैरप्यलं वितैर्यत्तैर्नोपार्जितं यशः ।  
लक्षैर्नवभिरप्यासीत्काशीमिश्रोऽभ्यनामकः ॥ २३ ॥  

विद्यामध्यापनैर्दानैर्वित्तं नित्यमलं कुरु ।  
पुरा कीर्तिर्वटेशादीनाविवेशामुनाध्वना ॥ २४ ॥  

सर्वस्याप्यविशिष्टं तद्धनं यन्नोपयुज्यते ।  
चौरादिभीत्या धनिनां निशौन्निधं विशिष्यते ॥ २५ ॥  

धने किमिति कार्कश्यं निधने यद्विमुञ्चति ।  
यन्न मुञ्चति पर्यन्ते तदर्जय धनैर्यशः ॥ २६ ॥  

भ्रातरापूर्यसे वित्तैर्दीयतां दीयवामिदम् ।  
जलेनानपनीतेन पूरिता नौनिमज्जति ॥ २७ ॥  

धारणेनालमेतस्य विपरीतमिदं धनम् ।  
धृतं न प्राप्यते भूयस्त्यक्तं भूयोऽप्यवाप्यते ॥ २८ ॥  

विनोदः साधुभिः सार्धे प्रतिपादनमर्थिषु ।  
विद्याश्रियोईयोरेतचिरोपार्जितयोः फलम् ॥ २९ ॥  

विद्या विनोदैर्विदुषां वरीयान्वयसो व्ययः ।  
श्रेयस्यो दानमोगाभ्यां श्रियो निःशेषिता अपि ॥ ३०॥  

विनयेन वदान्यत्वं मदास्पर्शेन पौरुषम् ।  
पूर्वेण तपसा पुंसां द्वाभ्यां द्वयमलंकृतम् ॥ ३१॥  

नम्रीभूया भृशं प्रातर्यद्यस्ति फलगौरवम् ।  
चेदननं शिरः शालेरिव तुच्छं फलं तव ॥ ३२ ॥  

परोपकृतये जाताः साधवः शालयो यथा  
शिरश्छेदेऽपि नोज्झन्ति फलसंपत्तिनम्रताम् ॥ ३३ ॥  

नीचाशयानां संपत्तिः प्रतिवेशिविपत्तये ।  
निपाताय तटस्थानां सद्यो नद्योऽम्बुपूरिताः ॥ ३४ ॥  

धनाभिजनविद्याभिर्यद्यायातो न दुर्मदः ।  
गोविन्दानुगृहीतोऽयमिति हीतोऽवधार्यताम् ॥ ३५ ॥  

मदोन्मादविहीनेन सततं प्रियवादिना ।  
क्रीतमेतत्सुकृतिना जगदेवाकपर्दकम् ॥ ३६ ॥  

अस्मिन्परस्परद्वेषपरुषे पुरुषायुषम् ।  
केवलं मधुरा वाणी ददात्यानीय सौहृदम् ॥ ३७ ॥  

ये सतामवमन्तारस्ते गन्तारः पराभवम् ।  
स्वाराज्यानहुषो विप्रावलेपाद्विनिपातितः ॥ ३८ ॥  

आचरन्बहुभिर्वैरमल्पकैरपि नश्यति ।  
जनैः प्रत्यायितोऽमात्यं प्रेतमित्यत्यजन्नृपः ॥ ३९ ॥  

विरोधेनाधमस्यापि न महानपि मोदते ।  
अपि दासीकृतेनासीद्वनवासी रघुग्रहः ॥ ४०॥  

परिष्वङ्गोऽपकर्षाय हीनजातिषु जायते ।  
रामस्यापि कपिः स्कन्धमारुरोहादृतः पुरा ॥ ११ ॥  

जन्म तन्मन्महे धन्यं संसर्गों यत्र सत्तमैः ।  
सौभाग्यं पश्य निम्बस्य चन्दनाचलजन्मनः ॥ १२ ॥  

एको गोत्रे पुमान्प्रोक्तः प्राक्तनैः खकुटुम्बभृत् ।  
एकोऽप्यनेकः पुरुषः परेषां भरणक्षमः ॥ ४३ ॥  

को निमः कः परो लोके शोकेनायो विशिष्यते।  
निजः स एवोपकृते यशो यत्रावशिष्यते ॥४४॥  

व्ययमायक्रमेणैव कुर्वन्त्यायतिदर्शिनः ।  
यावदास्तरणं पादप्रसारणमिति स्थितिः॥ ४५ ॥  

क्षयाय जायतेः पुंसामायादत्यधिको व्ययः ।  
मिताशी घोषितां रन्ता किं तात सुखमेधते ॥ ४६॥  

अविचारेण यत्कर्म कृतं तन्मर्मकृन्तनम् ।  
प्रसह्य सीताहरणादतीता रावणश्रियः॥ १७॥  

संपद्यमानमालोक्य श्रेयः सद्यः समाचरेत् ।  
दहत्यामरणं कर्म विलम्बेन विनाशितम् ॥ १८ ॥  

कष्टं कर्मेति दुर्मेधाः कर्तव्याद्विनिवर्तते ।  
न साहसमनारभ्य श्रेयः समुपलभ्यते ॥ १९ ॥  

किं वा बहुभिराख्यातस्तस्कुर्वीथाश्चिरं यथा ।  
त्वां गायति सतामने यशोभिरवशो जनः ॥ ५० ॥  

एकं तु लोकवेदेभ्यः सारसाकृष्य कथ्यते ।  
प्राणत्ययेऽपि व त्याज्यो न्याय्यो धर्माश्मथा पश्चः ॥ ५१ ॥  

अत्यल्पं जीवितं पापान्यापातमधुराण्यलस् ।  
लदाचर चिरास्तेयपरलोकावलोकवस् ॥ ५२ ॥  

अवधारय धर्मेषु प्रधानमवधानतः ।  
निर्भरानन्दकन्दाय गोविन्दाय मनोऽर्पय ॥ ५३ ॥  

कुर्युः के वा न सेवाभिर्देवास्ते वाञ्छितां श्रियम् ।  
वाञ्छातीता चिरस्फीता प्रीतात्पीताम्बरादियम् ॥ ५४ ॥  

आकर्ण्य वाणी: पौराणीसयैतदधारितम् ।  
तिष्ठन्तु देवदेव्योऽपि सेव्यो नारायणः परः॥ ५५ ॥  

स्मरत्यहह किं कामी यामीमपि न यातनान् ।  
यन्न ध्यायति गोविन्दमरविन्दविलोचनम् ॥ ५६ ॥  

नाम नामरणं मुश्च नामिनोऽप्यधिकं हरेः ।  
सदेतेनानुरक्तेन तत्तेनोक्तेन लभ्यते ॥ ५७ ॥  

पश्यामि त्वामरे मूढ़ गूढमज्ञानवारिधौ ।  
स्मर संसारसंतारकारणं चरणं हुरेः॥ ५८॥  

कामात्क्लाम्यति कारीतिर्नारीति नरकाभिधा।  
मलमज्जमयी मांसस्तुगी किं न विगीयते (?) । ५९ ॥  

दुःखनित्यानि वित्तानि त्वं किमासाथ माद्यसि ।  
ये भोक्तुमेतानीच्छन्ति तानेतान्येव भुञ्जते ॥ ६ ॥  

किं ते पुत्रेण मित्रेण धनेनाभिजनेन वा ।  
सर्वे शोकाय लोकानामाकाशनगरायितम् ॥ ६१॥  

अलं वा बहुवादेन यत्र यत्रानुरज्यसे ।  
तत्र तत्रैव ते दुःखदावपावकपतयः ॥ १२ ॥  

साम्यं कुरु सुते शत्रौ कीटकोटीशयोरपि ।  
समो जीवस्तमोरूपं न भावमनुधावति ॥ ६३ ॥  

भोगारीणां न शक्तोऽसि यादवारिनिवारणे ।  
अनौत्सुक्यमय वर्म मनोवर्मणि धारय ॥ ६४ ॥  

अनाविलं फले भुङ्क्ते विषयाणामनुत्सुकः ।  
उत्सुको लब्बरोकेण तत्र शोकेन शीर्यते ॥ ६५ ॥  

मा शुचो वार्मुचो वृष्टिलॊकसृष्टिश्च वेधसः ।  
उत्पद्यते विनाशाय क्षणरक्षणलक्षणः ॥ ६६ ॥  

दुःखभारापहाराय नारायणमयं जगत् ।  
आत्मनश्चिन्तया भेदाझेदातीतो भविष्यसि ॥ ६७ ॥  

क्वाप्याकारे हरेः सम्यनियम्य सुचिरं मनः ।  
धियं निर्विषयं नीत्वा प्रकाशाकाशमाविश ॥ ६८॥  

प्रक्षिप्य पक्षिवद्बन्धं स्वच्छीयाकाशमाश्रय ।  
पदादास्तामधस्तात्ते मेरोरपि शिरो गतः ॥ ६९ ॥  

समाधाय धियां धारां निराकारां चिदम्बरे ।  
आत्मानमामुहि भ्रातराप्तमोक्षमधोक्षजम् ॥ ७० ॥  

लक्ष्मीराघवयोः सूनोरन्यूनोऽयं गिरां गुणैः ।  
सुभाषितानां संक्षेपः प्रेक्षावद्भिः परीक्ष्यताम् ॥ ७१ ॥  

वाग्देवीकरपनपञ्जरपठत्कीरायितानां पुरो  
गण्यन्ते कवयः क्व वाङ्मयपुरपाकारकाकायिताः ।  
ब्रह्मास्वादसुखावस्वातमनसां गोष्ठीषु सांसारिकाः  
स्वर्गोत्सननिषादिनोऽपि कुररीपाका वराका इव ॥ ७२ ॥  

इति हरिहरसुभाषिते परमार्थ-प्रकरणम् ॥ १२ ॥  