<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | नवसाहसाङ्कचरितं</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/navasAhasAnkacharitaM/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/navasAhasAnkacharitaM/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/navasAhasAnkacharitaM/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="नवसाहसाङ्कचरितं">
  <meta property="og:description" content="[[नवसाहसाङ्कचरितं	Source: EB]]
[
पद्मगुप्त (परिमल) नवसाहसाङ्कचरितम्‌
प्रथमः सर्गः
अव्यात्स वो यस्य निसर्गवक्रः स्पृशत्यधिज्यस्मरचापलीलां ।
जटापिनद्धोरगराजरत्न- मरीचिलीढोभयकोटिरिन्दुः । । १.१ । ।
जटाहिरत्नद्युतिपाटलोऽव्यात्स वः शशी शङ्करमौलिरत्नं ।
श्रुतावशोकाङ्कुरकौतुकेन यं कर्तुं इच्छत्यचलेन्द्रकन्या । । १.२ । ।
कुम्भस्थली रक्षतु वो विकीर्ण- सिन्दूररेणुर्द्विरदाननस्य ।
प्रशान्तये विघ्नतमश्छटानां निष्ठ्यूतबालातपपल्लवेव । । १.३ । ।
चक्षुस्तदुन्मेषि सदा मुखे वः सारस्वतं शाश्वतं आविरस्तु ।
पश्यन्ति येनावहिताः कवीन्द्रास्त्रिविष्टपाभ्यन्तरवर्ति वस्तु । । १.४ | |
__________________________________________
प्राचीनकविवर्णनम्
तत्त्वस्पृशस्ते कवयः पुराणाः श्रीभर्तृमेण्ठप्रमुखा जयन्ति ।
निस्तृंशधारासदृशेन येषां वैदर्भमार्गेण गिरः प्रवृत्ताः । । १.५ । ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="नवसाहसाङ्कचरितं">
  <meta itemprop="description" content="[[नवसाहसाङ्कचरितं	Source: EB]]
[
पद्मगुप्त (परिमल) नवसाहसाङ्कचरितम्‌
प्रथमः सर्गः
अव्यात्स वो यस्य निसर्गवक्रः स्पृशत्यधिज्यस्मरचापलीलां ।
जटापिनद्धोरगराजरत्न- मरीचिलीढोभयकोटिरिन्दुः । । १.१ । ।
जटाहिरत्नद्युतिपाटलोऽव्यात्स वः शशी शङ्करमौलिरत्नं ।
श्रुतावशोकाङ्कुरकौतुकेन यं कर्तुं इच्छत्यचलेन्द्रकन्या । । १.२ । ।
कुम्भस्थली रक्षतु वो विकीर्ण- सिन्दूररेणुर्द्विरदाननस्य ।
प्रशान्तये विघ्नतमश्छटानां निष्ठ्यूतबालातपपल्लवेव । । १.३ । ।
चक्षुस्तदुन्मेषि सदा मुखे वः सारस्वतं शाश्वतं आविरस्तु ।
पश्यन्ति येनावहिताः कवीन्द्रास्त्रिविष्टपाभ्यन्तरवर्ति वस्तु । । १.४ | |
__________________________________________
प्राचीनकविवर्णनम्
तत्त्वस्पृशस्ते कवयः पुराणाः श्रीभर्तृमेण्ठप्रमुखा जयन्ति ।
निस्तृंशधारासदृशेन येषां वैदर्भमार्गेण गिरः प्रवृत्ताः । । १.५ । ।">
  <meta itemprop="wordCount" content="23616">
  <meta name="twitter:card" content="summary">
  <meta name="twitter:title" content="नवसाहसाङ्कचरितं">
  <meta name="twitter:description" content="[[नवसाहसाङ्कचरितं	Source: EB]]
[
पद्मगुप्त (परिमल) नवसाहसाङ्कचरितम्‌
प्रथमः सर्गः
अव्यात्स वो यस्य निसर्गवक्रः स्पृशत्यधिज्यस्मरचापलीलां ।
जटापिनद्धोरगराजरत्न- मरीचिलीढोभयकोटिरिन्दुः । । १.१ । ।
जटाहिरत्नद्युतिपाटलोऽव्यात्स वः शशी शङ्करमौलिरत्नं ।
श्रुतावशोकाङ्कुरकौतुकेन यं कर्तुं इच्छत्यचलेन्द्रकन्या । । १.२ । ।
कुम्भस्थली रक्षतु वो विकीर्ण- सिन्दूररेणुर्द्विरदाननस्य ।
प्रशान्तये विघ्नतमश्छटानां निष्ठ्यूतबालातपपल्लवेव । । १.३ । ।
चक्षुस्तदुन्मेषि सदा मुखे वः सारस्वतं शाश्वतं आविरस्तु ।
पश्यन्ति येनावहिताः कवीन्द्रास्त्रिविष्टपाभ्यन्तरवर्ति वस्तु । । १.४ | |
__________________________________________
प्राचीनकविवर्णनम्
तत्त्वस्पृशस्ते कवयः पुराणाः श्रीभर्तृमेण्ठप्रमुखा जयन्ति ।
निस्तृंशधारासदृशेन येषां वैदर्भमार्गेण गिरः प्रवृत्ताः । । १.५ । ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/navasAhasAnkacharitaM\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/navasAhasAnkacharitaM.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/navasAhasAnkacharitaM/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/navasAhasAnkacharitaM/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> नवसाहसाङ्कचरितं</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नवसाहसाङ्कचरितं">नवसाहसाङ्कचरितं</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/navasAhasAnkacharitaM.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[नवसाहसाङ्कचरितं	Source: <a href="https://www.ebharatisampat.in/read_chapter.php?bookid=ODU2MjY5NDAyMjMzMTAz">EB</a>]]</p>
<p>[</p>
<p>पद्मगुप्त (परिमल) नवसाहसाङ्कचरितम्‌</p>
<p>प्रथमः सर्गः</p>
<p>अव्यात्स वो यस्य निसर्गवक्रः स्पृशत्यधिज्यस्मरचापलीलां ।</p>
<p>जटापिनद्धोरगराजरत्न- मरीचिलीढोभयकोटिरिन्दुः । । १.१ । ।</p>
<p>जटाहिरत्नद्युतिपाटलोऽव्यात्स वः शशी शङ्करमौलिरत्नं ।</p>
<p>श्रुतावशोकाङ्कुरकौतुकेन यं कर्तुं इच्छत्यचलेन्द्रकन्या । । १.२ । ।</p>
<p>कुम्भस्थली रक्षतु वो विकीर्ण- सिन्दूररेणुर्द्विरदाननस्य ।</p>
<p>प्रशान्तये विघ्नतमश्छटानां निष्ठ्यूतबालातपपल्लवेव । । १.३ । ।</p>
<p>चक्षुस्तदुन्मेषि सदा मुखे वः सारस्वतं शाश्वतं आविरस्तु ।</p>
<p>पश्यन्ति येनावहिताः कवीन्द्रास्त्रिविष्टपाभ्यन्तरवर्ति वस्तु । । १.४
| |</p>
<p>__________________________________________</p>
<p>प्राचीनकविवर्णनम्</p>
<p>तत्त्वस्पृशस्ते कवयः पुराणाः श्रीभर्तृमेण्ठप्रमुखा जयन्ति ।</p>
<p>निस्तृंशधारासदृशेन येषां वैदर्भमार्गेण गिरः प्रवृत्ताः । । १.५ । ।</p>
<p>पूर्णेन्दुबिम्बादपि सुन्दराणि तेषां अदूरे पुरतो यशांसि ।</p>
<p>ये भर्तृमेण्ठादिकवीन्द्रसूक्ति- व्यक्तोपदिष्टेन पथा प्रयान्ति । । १.६
| |</p>
<p>सरस्वतीकल्पलतैककन्दं वन्दामहे वाक्पतिराजदेवं ।</p>
<p>यस्य प्रसादाद्वयं अप्यनन्य- कवीन्द्रचीर्णे पथि सञ्चरामः । । १.७ । ।</p>
<p>दिवं यियासुर्मम वाचि मुद्रां अदत्त यां वाक्पतिराजदेवः ।</p>
<p>तस्यानुजन्मा कविबान्धवस्य भिनत्ति तां संप्रति सिन्धुराजः । । १.८ । ।</p>
<p>__________________________________________</p>
<p>कवेः शालीनतादि</p>
<p>नैते कवीन्द्राः कति काव्यबन्धे तदेष राज्ञा किं अहं नियुक्तः ।</p>
<p>किं वालुकापवर्तके धरेयं आरोप्यते सत्सु कुलाचलेषु । । १.९ । ।</p>
<p>अहो महत्साहसं एतदेव यद्वर्णणीयो नवसाहसाङ्कः ।</p>
<p>दूरे परिच्छेदकथा हि सत्यं एतद्गुणानां उदधेरपां च । । १.१० । ।</p>
<p>भक्त्याथवास्यैव मम प्रबन्धे सूक्ष्मोऽयं उन्मीलति शक्तिलेशः ।</p>
<p>उल्लङ्घितो यत्कपिना पयोधिः सेवानुभवः स रघूद्वहस्य । । १.११ । ।</p>
<p>समत्सरे चेतसि दुर्जनानां न जातुचित्सूक्तिगुणो गुणाय ।</p>
<p>निसर्गकृष्णेन्द्रवधूकपोले निरर्थकः कुङ्कुमपत्त्रभङ्गः । । १.१२ । ।</p>
<p>किं अन्यदस्याश्चरितैर्नृपस्य मुक्तावदातैः कृतमण्डनायाः ।</p>
<p>मदीयसूक्तेर्मुकुलीभवन्तु स्वभावशुद्धानि सतां मनांसि । । १.१३ । ।</p>
<p>नमोऽस्तु साहित्यरसाय तस्मै निषिक्तं अन्तः पृषतापि यस्य ।</p>
<p>सुवर्णतां वक्त्रं उपैति सधोर्दुर्वर्णतां याति च दुर्जनस्य । । १.१४ । ।</p>
<p>श्रीसाहसाङ्कोज्ज्वलकीर्तिगर्भा ममाथवा कं न हरन्ति वाचः ।</p>
<p>कस्यात्र लोभाय न शुक्तयस्ता मुक्ता हि यासां उदरे स्फुरन्ति । । १.१५ । ।</p>
<p>__________________________________________</p>
<p>प्रतिज्ञा</p>
<p>एतान्यवन्तीश्वरपारिजात- जातानि तारापतिपाण्डुराणि ।</p>
<p>सम्प्रत्यहं पश्यत! दिग्वधूनां यशःप्रसूनान्यवतंसयामि । । १.१६ । ।</p>
<p>__________________________________________</p>
<p>अथ उज्जयिनीवर्णनम्</p>
<p>अस्ति क्षितऊज्जयिनीति नाम्ना पुरी विहायस्यमरावतीव ।</p>
<p>बबन्ध यस्यां पदं इन्द्रकल्पः श्रीविक्रमादित्य इति क्षितीशः । । १.१७ । ।</p>
<p>आमञ्जुगुञ्जत्कलहंसपङ्क्ति- विकस्वराम्भोजरजःपिशङ्गा ।</p>
<p>आभाति यस्याः परिखा नितम्बे सशब्दजम्बूनदमेखलेव । । १.१८ । ।</p>
<p>प्राकारवप्रच्छलतः शरीरं आवर्त्य लीलाशयनं मुरारेः ।</p>
<p>यत्रान्तरस्थायिनिधानरक्षां विधातुं उन्मग्न इवोरगेन्द्रः । । १.१९ । ।</p>
<p>पदे पदे सान्द्रसुधोज्ज्वलानि गृहाणि या नाकसदां बिभर्ति ।</p>
<p>अभ्युद्गतानीव फणीन्द्रलोकं आपूर्य तद्भूमिभृतां यशांसि । । १.२० । ।</p>
<p>हिमच्छटाहारिभिरंशुजालैः प्रालम्बिमुक्ताफलजालकानि ।</p>
<p>विलासिनीविभ्रममन्दिराणि यस्यां हसन्तीव परस्परस्य । । १.२१ । ।</p>
<p>गृहाणि यस्यां सवराङ्गनानि वराङ्गना रूपपुरस्कृताङ्ग्यः ।</p>
<p>रूपं समुन्मीलितसद्विलासं अस्त्रं विलासाः कुसुमायुधस्य । । १.२२ । ।</p>
<p>CF. K</p>
<p>आव्यप्रकाश १०.१३१अ</p>
<p>यत्राननैरेणादृशां अभिख्यां सिताश्मवातायनपङ्क्तिरेति ।</p>
<p>अम्भोरुहैरुज्ज्वलहेमक्ë</p>
<p>प्तैराकाशगङ्गाजलवेणिकेव । । १.२३ । ।</p>
<p>विधूयमानाः पवनेन यस्यां नीलाश्मवेश्मारुणवैजयन्त्यः ।</p>
<p>भिन्नाञ्जनश्यामघनोद्गतानां तडिल्लतानां द्युतिं आवहन्ति । । १.२४ । ।</p>
<p>उदेति कान्तामणिमेखलानां गृहे गृहे यत्र मुहुर्निनादः ।</p>
<p>आयाति योऽनङ्गजयद्विपस्य मदावतारोत्सवडिण्डिमत्वं । । १.२५ । ।</p>
<p>मुखेन्दुभिः पौरविलासिनीनां कपोलकान्त्या कृतसंविभागः ।</p>
<p>न याति कार्श्यं बहुलेऽपि यत्र वातायनासन्नतरः शशाङ्कः । । १.२६ । ।</p>
<p>न पक्षपातेन वदामि सत्यं उषस्सु यस्यां भवनाङ्गनेभ्यः ।</p>
<p>सम्मर्जनीभिः परतः क्रियन्ते विसूत्रितैकावलिमौक्तिकानि । । १.२७ । ।</p>
<p>यस्यां असङ्क्षिप्तदृशां स्तनाङ्के कस्तूरिकापत्त्रलता चकास्ति ।</p>
<p>शरासनाभ्यासविधौ समाप्ते मुक्तेव गोधा मकरध्वजेन । । १.२८ । ।</p>
<p>विलासिनीसद्मलसत्पताका- पटाञ्चले काञ्चनकिङ्किणीनां ।</p>
<p>निरन्तरैर्या रणितैरजस्रं आज्ञां इवोद्घोषयति स्मरस्य । । १.२९ । ।</p>
<p>प्रतिक्षणं या गलितांशुकानां अनङ्गलीलाकलहोत्सवेषु ।</p>
<p>अनल्पकृष्णागुरुधूमभङ्ग्या वामभ्रुवां अर्पयतीव वासः । । १.३० । ।</p>
<p>यत्राष्टमीचन्द्रं उपेयिवांसं आलम्ब्य सौधेष्वसमग्रकान्तिं ।</p>
<p>केशाहृतैः केतकगर्भबर्हैरापूरयन्त्यर्धं अरालकेश्यः । । १.३१ । ।</p>
<p>लीलाकटाक्षे मदिरेक्षणानां सम्मोहनास्त्रस्फुरितं निवेश्य ।</p>
<p>रत्या सह कृईडति पुष्पधन्वा यस्यां अशोकद्रुमवीथिकासु । । १.३२ । ।</p>
<p>जाने जगन्मोहनकौतुकेन विधाय कूजामिषं अन्यपुष्टैः ।</p>
<p>अहर्निशं चूतवनेषु यस्यां अधीयते मान्मथं अस्त्रवेदं । । १.३३ । ।</p>
<p>दिक्चक्रसंचारिमरीचिदण्ड= च्छलेन चामीकरतोरणानां ।</p>
<p>अवैमि दिक्पालपुरीर्विजित्य या हेमवेत्रग्रहणे नियुङ्क्ते । । १.३४ । ।</p>
<p>उल्लासिषु स्वर्णगवाक्षपङ्क्तेर्या रश्मिदण्डेषु विघूर्णमानैः ।</p>
<p>भात्यग्रवेदिस्फटिकांशुजालैर्दोधूयमानोज्ज्वलचामरेव । । १.३५ । ।</p>
<p>यस्यां गृहप्राङ्गनपद्मराग- रश्मिच्छटापाटलं अन्तरिक्षं ।</p>
<p>आलिङ्गितं किंशुकशोणभासा सन्ध्यातपेनेव सदा विभाति । । १.३६ । ।</p>
<p>अवाप्य यस्यां गृहदीर्घिकाच्छ- वैडूर्यसोपानमयूखसख्यं ।</p>
<p>हारीतशङ्कां कलहंसशावा वामभ्रुवां प्रत्यहं अर्पयन्ति । । १.३७ । ।</p>
<p>निकामं अच्छैः प्रमदाकपोलैर्यत्रेन्दुबिम्बाकृतिभिः क्रियन्ते ।</p>
<p>स्ववक्त्रसौन्दर्यविलोकनेषु विलासिनो दर्पणनिर्व्यपेक्षाः । । १.३८ । ।</p>
<p>पराङ्मुखीनां अपि रत्नभित्तौ प्रसादवत्तद्वदनं विलोक्य ।</p>
<p>यस्यां युवानो हरिणेक्षणानां अलीककोपं सहसा विदन्ति । । १.३९ । ।</p>
<p>कुर्वन्ति यस्यां कुसुमेषुकेलि- श्रमोन्मिषत्स्वेदलवास्तरुण्यः ।</p>
<p>कपोलकालागुरुपत्त्रवल्ली- कल्माषं अम्भो गृहदीर्घिकासु । । १.४० । ।</p>
<p>यस्यां समुन्मीलति सुन्दरीणां सा कापि सौभाग्यविशेषलक्ष्मीः ।</p>
<p>विलासमुक्तागुणवद्यदासां सदा प्रियस्तिष्ठति कण्ठलग्नः । । १.४१ । ।</p>
<p>अवैमि गीतेन हृते कुरङ्गे पुरन्ध्रिभिः सौधतलस्थिताभिः ।</p>
<p>श्यामासु यस्यां लभते तदच्छ= कपोलबिम्बानुकृतिं मृगाङ्कः । । १.४२ । ।</p>
<p>दुर्गेति सर्वत्र गता प्रसिद्धिं नगेन्द्रकन्येव सनीलकण्ठा ।</p>
<p>या लग्नकाञ्चीविषयेण कान्तिं सिंहासनेनातितरां बिभर्ति । । १.४३ । ।</p>
<p>वृन्तादपास्तैर्मरुता विकीर्णैः सुगन्धिभिस्तीरतरुप्रसूनैः ।</p>
<p>शिप्रासरित्कूलतमालनीला विभाति यस्याः कबरीलतेव । । १.४४ । ।</p>
<p>धूमेन या नैकमुखोगतेन संवेष्ट्यमाणा परितश्चकास्ति ।</p>
<p>मदात्तरत्नेति समत्सरेण कृतोपरोधेव महार्णवेण । । १.४५ । ।</p>
<p>विलङ्घयन्ति श्रुतिवर्त्म यस्यां लीलावतीनां नयनोत्पलानि ।</p>
<p>बिभर्ति यस्यां अपि वक्रिमाणं एको महाकालजटार्धचन्द्रः । । १.४६ । ।</p>
<p>ध्वजाग्रलग्नेन विलम्बता खं अनेकरत्नांशुकदम्बकेन ।</p>
<p>यस्यां स चण्डीपतिमण्डपोऽपि बिभर्ति मायूरं इवातपत्त्रं । । १.४७ । ।</p>
<p>पुरा किल ब्रह्मकमण्डलोर्यतापूरितं पुण्यतमाभिरद्भिः ।</p>
<p>धत्तेऽत्र या तत्त्रिपुरान्तकस्य तडागं आदर्शं इवाङ्कदेशे । । १.४८ । ।</p>
<p>यस्यां अनेकामरवेश्मराजिर्मणिध्वजाग्रोच्छलितैर्मयूखैः ।</p>
<p>लिखत्यमर्त्यप्रमदाकुचेषु विचित्रवर्णा इव पत्रलेखाः । । १.४९ । ।</p>
<p>यस्यां विसूत्रोज्झितमेखलानि तथा शुकावर्तितसीत्कृतानि ।</p>
<p>शंसन्ति संकेतं उषस्सु यूनां शिप्रातटोद्यानलतागृहाणि । । १.५० । ।</p>
<p>मनोहरैः कामिजनस्य यस्यां नीरन्ध्रनिर्यन्मृगनाभिगन्धैः ।</p>
<p>सचन्दनैः काञ्चनकेलिशैलैः कुचैरिवोद्यानभुवो विभान्ति । । १.५१ । ।</p>
<p>गतासु तीरं तिमिघट्टनेन ससंभ्रमं पौरविलासिनीषु ।</p>
<p>यत्रोल्लसत्फेनततिच्छलेन मुक्तार्द्रहासेव विभाति शिप्रा । । १.५२ । ।</p>
<p>संसर्गं आसाद्य विलासिनीनां विलासवेश्मागुरुधूपधूमैः ।</p>
<p>बद्धास्पदाः सौधशिखासु यस्यां सुगन्धि तोयं जलदा वमन्ति । । १.५३ । ।</p>
<p>सत्पुष्करोद्द्योतितरङ्गशोभि- न्यमन्दं आरब्धमृदङ्गवाद्ये ।</p>
<p>उद्यानवापीपयसीव यस्यां एणीदृशो लास्यगृहे रमन्ते । । १.५४ । ।</p>
<p>माणिक्यवातायनकान्तिजाल- विलुप्तरथ्यातिमिरोत्करासु ।</p>
<p>श्यामासु यस्यां प्रमदाः कथं चित्सङ्केतं उत्कम्पिकुचाः प्रयान्ति । । १.५५ । ।</p>
<p>नवाम्बुवाहप्रतिबिम्बवत्यां यत्रोच्चहर्म्यारुणरत्नभूमौ ।</p>
<p>व्यक्तिं लभन्ते सुरसुन्दरीणां सालक्तकाः प्रावृषि पादमुद्राः । । १.५६
| |</p>
<p>कृतावधानातिशयेन मन्ये या वेधसा मध्यमलोकरत्नं ।</p>
<p>स्वशिल्पविज्ञानपरप्रकर्ष- प्रकाशनायात्र विनिर्मितेव । । १.५७ । ।</p>
<p>__________________________________________</p>
<p>अथ नायकवर्णनम्</p>
<p>राजास्ति तस्यां स कुलाचलेन्द्र- निकुञ्जविश्रान्तयशस्तरङ्गः ।</p>
<p>भास्वान्ग्रहाणां इव भूपतीनां अवाप्तसंख्यो धुरि सिन्धुराजः । । १.५८ । ।</p>
<p>निर्व्यूढनानाद्भुतसाहसं च रणे वृतं च स्वयं एव लक्ष्म्या ।</p>
<p>नाम्ना यं एके नवसाहसाङ्कं कुमारनारायणं आहुरन्ये । । १.५९ । ।</p>
<p>सहेलं अभ्युद्धरता धरित्रीं मग्नां द्विषद्वारिनिधावगाधे ।</p>
<p>येनात्र नीता पृथुविक्रमेण व्यक्तिं जगत्यादिवराहलीला । । १.६० । ।</p>
<p>उद्दामदुग्धाब्धितरङ्गहासे यस्यारिकान्ताकुचमण्डलानि ।</p>
<p>हाराः पतत्साञ्जनबाष्पपङ्क- कलङ्कभीत्येव परित्यजन्ति । । १.६१ । ।</p>
<p>[V</p>
<p>आऱ्१.६१अः #</p>
<p>हासे ।लें ।चोन्ज्; #</p>
<p>भासो ।एद्, #</p>
<p>हासो]</p>
<p>सद्यः करस्पर्शं अवाप्य चित्रं रणे रणे यस्य कृपाणलेखा ।</p>
<p>तमालनीला शरदिन्दुपाण्डु यशस्त्रिलोकाभरणं प्रसूते । । १.६२ । ।</p>
<p>पराङ्मुखेनापि सदा परस्वे पत्या भुवः सागरमेखलायाः ।</p>
<p>अहो यशः पूर्वमहीपतीनां अनाविलं येन बलाद्विलुप्तं । । १.६३ । ।</p>
<p>चित्तं प्रसादश्च मनस्विता च भुजं प्रतापश्च वसुन्धरा च ।</p>
<p>अध्यासते यस्य मुखारविन्दं द्वे एव सत्यं च सरस्वती च । । १.६४ । ।</p>
<p>यस्याप्सरोभिः परिगीयमानं आकर्ण्य बाह्वोर्विजयप्रपञ्चं ।</p>
<p>शचीकुचस्पर्शं इवाप्य धत्ते र्ॐओद्गमाध्यासितं अङ्गं इन्द्रः । । १.६५ । ।</p>
<p>प्रसाधिता येन च बाल्य एव चतुर्भिरुत्साहवता चतस्रः ।</p>
<p>श्रुतेन बुद्धिः प्रभुता नयेन त्यागेन लक्ष्मीर्वसुधा बलेन । । १.६६ । ।</p>
<p>रणे रणे मुक्तकृपः कृपाणं यः शातधारं कृतवान्कृतास्त्रः ।</p>
<p>अनेकराजन्यघटाकिरीट- माणिक्यशाणोपलपट्टिकासु । । १.६७ । ।</p>
<p>भरेण भूमेः स्फुटं आ नमन्त्याः पांसुच्छटाः शेषफणामणीनां ।</p>
<p>न्यमीलयन्यद्विजयप्रयाणे नागाङ्गनानां नयनोत्पलानि । । १.६८ । ।</p>
<p>अन्योन्यसंश्लेषविशीर्णहार- च्युतेन सेवावसरे नृपाणां ।</p>
<p>कीर्णासु मुक्तानिकरेण यस्य कक्ष्यासु वारप्रमदाः स्खलन्ति । । १.६९ । ।</p>
<p>आक्षिप्य हारान्निजविक्रमाग्नि- स्फुलिङ्गशङ्कां अनुसन्दधन्ति ।</p>
<p>येनारिकान्ताकुचमण्डलेषु गुञ्जाफलान्याभरणीकृतानि । । १.७० । ।</p>
<p>कृपाणपातैर्दलतां अराति- करीन्द्रकुम्भस्थलमौक्तिकानां ।</p>
<p>धूलिच्छटा मांसलयन्ति यस्य समुद्गतान्याजिमुखे यशांसि । । १.७१ । ।</p>
<p>इन्दुद्युतिः कुन्दसितान्दधाना गुणाननङ्गोत्सववैजयन्ती ।</p>
<p>येन द्विषां दूरं अनायि कण्ठादेकावली वामविलोचना च । । १.७२ । ।</p>
<p>यस्मिन्वहत्यम्बुधिनेमिं उर्वीं मौर्वीकिणश्यामलदीर्घदोष्णि ।</p>
<p>विभाव्यते पौरवराङ्गनानां मध्यं परं धाम दरिद्रतायाः । । १.७३ । ।</p>
<p>आक्रान्तदिङ्मण्डलकुन्तलेन्द्र- सान्द्रान्धकारान्तरितं रणे यः ।</p>
<p>स्वराज्यं अस्त्रारुणमण्डलाग्रो गृहीतवान्दीधितिमानिवाहः । । १.७४ । ।</p>
<p>आकम्पितानां मरुतेव यस्य दोष्णाजिभूमावतिदक्षिणेन ।</p>
<p>अजायतारिप्रमदालतानां बाष्पोदबिन्दूत्करपुष्पमोक्षः । । १.७५ । ।</p>
<p>विपक्षहृद्भङ्गकृता नितान्तं भ्रूलेखयाकुञ्चितयोल्लसन्त्या ।</p>
<p>नाकारमात्रेण परन्तपस्य यस्यान्वकारि क्रिययापि चापं । । १.७६ । ।</p>
<p>दोश्चन्दनानोकहं आप्य यस्य समुल्लसत्सान्द्रयशःप्रसूना ।</p>
<p>गतातिवृद्धिं लवलीलतेव निबद्धमूला परमारलक्ष्मीः । । १.७७ । ।</p>
<p>कृतानतिभ्यः सहसा ददाति यः साम्परायेष्वभयं रिपुभ्यः ।</p>
<p>यशश्च गृह्णाति तुषारहार- मृणालकर्पूरपरागपाण्डु । । १.७८ । ।</p>
<p>प्रकाशिताशं परितः प्रजानां यस्योदयं धामनिधेर्वदन्ति ।</p>
<p>मुक्ताञ्जनध्वान्तपरिग्रहाणि नेत्राणि शत्रुप्रमदाजनस्य । । १.७९ । ।</p>
<p>यस्य प्रयाणे पृतनाभरेण परिस्खलत्सप्तसमुद्रमुद्रा ।</p>
<p>परस्परक्षोदसमाकुलासु दोलायते भूः फणभृत्फणासु । । १.८० । ।</p>
<p>विभिन्नमानं कमलेक्षणानां व्यक्तानुभावं भुवनत्रयेऽपि ।</p>
<p>आहुर्जना दीर्घगुणाभिरामं यं एकचापं कुसुमायुधस्य । । १.८१ । ।</p>
<p>असंशयं प्रागसृजद्विधाता यं एकं एव त्रिजगद्वदान्यं ।</p>
<p>कल्पद्रुमादीनथ तैस्तदीय- निर्माणशेषैः परमाणुलेशैः । । १.८२ । ।</p>
<p>अकृत्रिमत्यागसमुद्गतानि विपक्वतालीदलपाण्डुराणि ।</p>
<p>आशालतानां वलयेषु भर्तुर्यशांसि यस्य स्तबकीभवन्ति । । १.८३ । ।</p>
<p>यत्र प्रतापोर्जितराजचक्र- किरीटरत्नद्युतिचुम्बिताङ्घ्रौ ।</p>
<p>यथार्थतां याति ययातिपाण्डु- दिलीपतुल्यौजसि राजशब्दः । । १.८४ । ।</p>
<p>उच्छिन्दतः क्ष्मासरसीं विगाह्य धर्मक्रियापङ्कजिनीवनानि ।</p>
<p>स्वैरप्रचारः कलिकुञ्जरस्य येनाङ्कुशेनेव बलान्निरुद्धः । । १.८५ । ।</p>
<p>[V</p>
<p>आऱ्१.८५चः {</p>
<p>कलिकुञ्जरस्य ।लें ।एद्;</p>
<p>ह्यघकुञ्जरस्य ।क्(अघ मुस्त्बे मस्च्.)}]</p>
<p>चिरं विभिन्नाः कुमुदेन्दुकुन्द- भासः समग्रा अपि यत्र ते ते ।</p>
<p>अन्योन्यं एकत्र निवाससौख्य- कुतूहलेनेव गुणा घटन्ते । । १.८६ । ।</p>
<p>कान्त्यानुलिप्तानि विलोचनानां आ पाटलानां अतिरोदनेन ।</p>
<p>सकुङ्कुमानीव पुनो भवन्ति यस्यारिनारीकुचमण्डलानि । । १.८७ । ।</p>
<p>श्रियि प्रतापे यशसि क्षमायां त्यागे विलासे विनये महिम्नि ।</p>
<p>किं अन्यदारोहति यस्य साम्यं न रन्तिदेवो न पृथुर्न पार्थः । । १.८८ । ।</p>
<p>__________________________________________</p>
<p>सचिववर्णनम्</p>
<p>साम्राज्यभारोद्वहनप्रगल्भो यशोभटाख्यः सचिवोऽस्ति यस्य ।</p>
<p>स्वसूक्तिचर्यास्वपरेण नाम्ना रमाङ्गदं यं कवयो वदन्ति । । १.८९ । ।</p>
<p>__________________________________________</p>
<p>कुलराजधानीवर्णनम्</p>
<p>विजित्य लङ्कां अपि वर्तते या यस्याश्च नायात्यलकापि साम्यं ।</p>
<p>जेतुः पुरी साप्यपरास्ति तस्य धारेति नाम्ना कुलराजधानी । । १.९० । ।</p>
<p>[V</p>
<p>आऱ्१.९०दः {</p>
<p>तस्य ।लें ।क् ।ब्;</p>
<p>यस्य ।एद्}]</p>
<p>तस्यां स साहसजितावनिपालमौलि- रत्नांशुपल्लवितकाञ्चनपादपीठः ।</p>
<p>देवः क्षमावलयं एतदुदञ्चितैक- लीलातपत्रसुलभाभरणं भुनक्ति । । १.९१ । ।</p>
<p>[V</p>
<p>आऱ्१.९१दः {#</p>
<p>सुलभ#</p>
<p>।लें ।क्; #</p>
<p>ललिल्त#</p>
<p>।एद्}]</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये नगरीनरेन्द्रवर्णनो नाम प्रथमः सर्गः</p>
<p>************************************************</p>
<p>.</p>
<p>द्वितीयः सर्गः</p>
<p>कदा चिल्लोचनातिथ्यं आप्तेनालेख्यवेश्मनि ।</p>
<p>स मृगव्याविनोदेन पस्पृशे पार्थिवो भृशं । । २.१ । ।</p>
<p>[V</p>
<p>आऱ्२.१ः {</p>
<p>भृशम् ।लें ।क्;</p>
<p>हृदि ।एद्}]</p>
<p>उदग्रतुरगारूढः स समं राजसूनुभिः ।</p>
<p>गिरेरगच्छद्विपिनं विन्ध्यस्यावन्ध्यशसनः । । २.२ । ।</p>
<p>हारेणामलकस्थूल- मुक्तेनामुक्तकुन्तलः ।</p>
<p>फणीन्द्रबद्धजूटस्य श्रियं आप स धूर्जटेः । । २.३ । ।</p>
<p>देवः स वारबाणेन नलिनीपत्रबन्धुना ।</p>
<p>श्यामजीमूतसन्नद्धः काञ्चनाद्रिरिवाबभौ । । २.४ । ।</p>
<p>तस्योपरि विभो नीलं आतपत्रं व्यराजत ।</p>
<p>वारिधेरिव पीताम्भश्- श्यामलं मेघमण्डलं । । २.५ । ।</p>
<p>व्याधूतिमुक्तमरुता व्यरुचच्चामरेण सः ।</p>
<p>बन्दिगृहान्निःश्वसता यशसेवादिभूभुजां । । २.६ । ।</p>
<p>[V</p>
<p>आऱ्२.६अः {</p>
<p>व्याधूति#</p>
<p>।लें ।एद्(नोतत्तेस्तेद्);</p>
<p>चः {#</p>
<p>गृहात् ।लें ।एद्; #</p>
<p>ग्रहात् ।एम्?}]</p>
<p>व्यधादिवोद्गतैर्दूरं चूडारत्नरश्मिभिः ।</p>
<p>निशाकरकुरङ्गस्य पाशं आकाशवर्त्मनि । । २.७ । ।</p>
<p>तस्यांसयोर्नृसिंहस्य हारकान्तिसटाभरः ।</p>
<p>उवाह कण्ठलग्नश्री- विलासहसितश्रियं । । २.८ । ।</p>
<p>पुरः पदे पदे तस्य नानारत्नाङ्गदत्विषः ।</p>
<p>रचयन्ति स्म सञ्चारि चापं प्राचीनबर्हिषः । । २.९ । ।</p>
<p>भाति स्म कण्ठाभरण- पद्मरागप्रभावृतः ।</p>
<p>राजन्यास्रसरःस्नातः स भार्गव इवापरः । । २.१० । ।</p>
<p>रुरुचे स पुरस्त्वङ्गत्- सितच्छत्रपरम्परः ।</p>
<p>वेलानिलसमुद्धूत- फेणः पतिरिवार्णसां । । २.११ । ।</p>
<p>उपायनीकृतोन्निद्र- पद्मकिञ्जल्कसौरभः ।</p>
<p>तं असेवत सम्राजं विन्ध्यदूत इवानिलः । । २.१२ । ।</p>
<p>तदश्वीयखुरोत्खातैः पांसुकूटैरजायत ।</p>
<p>पुनः प्रसभवर्धिष्णु- विन्ध्यशङ्काकुलं जगथ् । । २.१३ । ।</p>
<p>सहेमशृङ्खलाः श्वानः श्वेतास्तस्याग्रतो ययुः ।</p>
<p>वहन्तः सतडिद्दाम- शारदाम्बुधरश्रियं । । २.१४ । ।</p>
<p>ततस्तुरगहेषाभिः पत्तिकोलाहलेन च ।</p>
<p>अजायन्त भयोद्भ्रान्त- श्वापदा विन्ध्यभूमयः । । २.१५ । ।</p>
<p>रभसाकृष्टकोदण्डं कर्णपूरीकृतेक्षणाः ।</p>
<p>तं अनङ्गं इवापश्यन्वनान्ते वनदेवताः । । २.१६ । ।</p>
<p>मयि गोप्तरि चोरोऽयं अबलालोचनश्रियः ।</p>
<p>इतीव मुमुचे तेन कृष्णसारे शिलीमुखः । । २.१७ । ।</p>
<p>स चित्रवर्णविच्छित्ति- हारिणोरवनीपतिः ।</p>
<p>श्रीहर्ष इव संघट्टं चक्रे बाणमयूरयोः । । २.१८ । ।</p>
<p>चमरीणां शरोत्कृत्तैः स वालधिभिरुज्ज्वलं ।</p>
<p>परितो व्यधितारण्यं स्वयशःस्तबकैरिव । । २.१९ । ।</p>
<p>आहुत इव साटोपं लाङ्गूलस्फोटनिःस्वनैः ।</p>
<p>अभ्यधावदभिव्याघ्रानाग्रतः कौतुकेन स । । २.२० । ।</p>
<p>विधित्सुरात्मनः शौर्यं असामान्यं इवादधे ।</p>
<p>स शरान्पुण्डरीकेषु पुण्डरीकायतेक्षणः । । २.२१ । ।</p>
<p>तैस्तस्य बाहुवीर्येण दृष्टेन व्रीडितैरिव ।</p>
<p>तत्यजे विक्रमस्पर्धा पुरः पश्चात्तु जीवितं । । २.२२ । ।</p>
<p>क्षितेरेकातपत्रायाः स पतिर्मत्सरादिव ।</p>
<p>उदग्रपुण्डरीकत्वं न सेहे विन्ध्यभूभृतः । । २.२३ । ।</p>
<p>अरण्यमहिषैर्दूरं तस्मात्सायकवर्षिणः ।</p>
<p>अपसस्रे विकीर्णांशोस्तमोभिरिव भास्वतः । । २.२४ । ।</p>
<p>महामहिषनिष्पेषकेलिः पारं अगाद्द्वयोः ।</p>
<p>राज्ञस्तस्यातिचण्डस्य चण्डिकाचरणस्य च । । २.२५ । ।</p>
<p>शरदीव प्रसर्पन्त्यां तस्य कोदण्डटाङ्कृतौ ।</p>
<p>विनिद्रजृम्भितहरिर्विन्ध्योदधिरजायत । । २.२६ । ।</p>
<p>अशेषभुवनख्यात- विक्रमेऽव्यक्तविक्रमैः ।</p>
<p>दर्पान्मुमुचिरे तस्मिन्तिर्यक्केसरिभिर्दृशः । । २.२७ । ।</p>
<p>स तेषां सहजोदग्र- शौर्यसञ्चारवीथिषु ।</p>
<p>मत्तेभमौक्तिकोत्तंसान्न सेहे नखशुक्तिषु । । २.२८ । ।</p>
<p>यूथे महावराहाणां गते तद्बाणगोचरं ।</p>
<p>चिरात्पल्वलमुस्तानां सन्तानः स्वस्तिमानभूथ् । । २.२९ । ।</p>
<p>समदक्रोडदंष्ट्राभिः कृत्ताभिः कौतुकेन स ।</p>
<p>स्थलीर्व्यधित विन्ध्यस्य विकीर्णेन्दुकला इव । । २.३० । ।</p>
<p>असैरिभं असारङ्गं अवाराहं अकेसरि ।</p>
<p>क्षणाद्वनं अशार्दूलं आत्तचापश्चकार स । । २.३१ । ।</p>
<p>अलं प्रहृत्य भूपाल सत्त्वेष्वनपराधिषु ।</p>
<p>इतीव सः खगारावैर्न्यषेधि वनराजिभिः । । २.३२ । ।</p>
<p>असेवन्त समीरास्तं अनस्तमृगयाश्रमं ।</p>
<p>सुरतश्रान्तशबरी- कबरीमाल्यचुम्बिनः । । २.३३ । ।</p>
<p>__________________________________________</p>
<p>सचिववर्णनम्</p>
<p>अथेन्द्रचापललितं सञ्चरन्तं इतस्ततः ।</p>
<p>अमन्दमृगयासङ्गः सः कुरङ्गं अलोकत । । २.३४ । ।</p>
<p>सोऽपि तं वलितग्रीवः क्षणं स्थित्वा ददर्श च ।</p>
<p>निरन्तरलतापुञ्जं विन्ध्यकुञ्जं विवेश च । । २.३५ । ।</p>
<p>ततस्तुरगं उत्सृज्य विसृज्यानुप्लवानपि ।</p>
<p>तं अन्वियाय सारङ्गं सारङ्गायतलोचनः । । २.३६ । ।</p>
<p>देवो रमाङ्गदेनाथ सः श्रियेवान्वगम्यत ।</p>
<p>छाया निवर्तते जातु न तु तस्यैष भूपतेः । । २.३७ । ।</p>
<p>मृगानुसारी विचरन्नात्तचापो वने वने ।</p>
<p>लीलां किरातवेषस्य सः प्रपेदे पिनाकिनः । । २.३८ । ।</p>
<p>दूरादेव स तेनाथ शरव्यत्वं अनीयत ।</p>
<p>स्वनामधेयस्य चिह्नस्य हेमपुङ्खस्य पत्रिणः । । २.३९ । ।</p>
<p>शिलाभेदक्षमेनापि किं अपि श्लथमुष्टिना ।</p>
<p>अभूद्विद्धः सः सारङ्गस्तेन त्वचि च मर्मणि । । २.४० । ।</p>
<p>[V</p>
<p>आऱ्२.४०अः {</p>
<p>शिलाभेद#</p>
<p>।लें ।एद्;</p>
<p>सिराभेद ।एम्?}]</p>
<p>सः शरापातभीतेन मनसोऽप्यतिरंहसा ।</p>
<p>अतिदूरं कुरङ्गेण निन्ये राम इवापरः । । २.४१ । ।</p>
<p>तेन विन्ध्याटवीमध्ये धावन्नीरन्ध्रवीरुधि ।</p>
<p>उत्पतन्नुत्पतन्नेव स केवलं अलक्ष्यत । । २.४२ । ।</p>
<p>दृशा वनस्थलीः कुर्वन्विकीर्णेन्दीवरा इव ।</p>
<p>जवाद्दूरं अतिक्रान्तं तं क्षितीशस्तदैक्षत । । २.४३ । ।</p>
<p>ततस्तिरोहिते तस्मिन्नसमाप्तकुतूहलः ।</p>
<p>स्वबाण इव स प्राप पृथिवीं दुर्विलक्षतां । । २.४४ । ।</p>
<p>दशनज्योत्स्नया कुर्वन्लताः स्तबकिता इव ।</p>
<p>इति पार्श्वगतं स्मित्वा स जगाद रमाङ्गदं । । २.४५ । ।</p>
<p>[V</p>
<p>आऱ्२.४५अः {#</p>
<p>ज्योत्स्नया ।लें ।एम्; #</p>
<p>जोत्स्नया ।एद्}]</p>
<p>__________________________________________</p>
<p>रमाङ्गदाय मृगवर्णनम्</p>
<p>अयं तुलितपौल्ॐई- कान्तकामुकविग्रहः ।</p>
<p>मृगो दृग्गोचरं कच्चित्- गतस्तव रमाङ्गद! । । २.४६ । ।</p>
<p>तद्वधूस्वकरन्यस्त- चित्रपत्रलताङ्कितः ।</p>
<p>असौ विहारहरिणः किं स्यादनलसारथेः । । २.४७ । ।</p>
<p>अपि दृष्टा त्वयैतस्य कण्ठे कनकशृङ्खला?</p>
<p>।</p>
<p>छुरितस्येन्द्रचापेन मेघस्येव तडिल्लता । । २.४८ । ।</p>
<p>मृगजातिरपूर्वेयं सर्वथा वसुधातले ।</p>
<p>सम्भवत्यमराद्रौ वा भुवने वा फणाभृतां । । २.४९ । ।</p>
<p>अस्याखण्डलकोदण्ड- कान्ति चर्मातिपावनं ।</p>
<p>गजपृष्ठे निधास्यामि महासमरपर्वसु । । २.५० । ।</p>
<p>यन्निमज्जति मच्चेतः कुतूहलरसोर्मिषु ।</p>
<p>मार्गं अन्वेष्टुं एतस्य तदेहि प्रयतावहे । । २.५१ । ।</p>
<p>इत्युक्त्वा विरते तस्मिन्परमारमहीभृति ।</p>
<p>ऊचे रमाङ्गदेनैवं अवाप्यावसरं वचः । । २.५२ । ।</p>
<p>__________________________________________</p>
<p>रमाङ्गदकृतो मृगानुसरणनिषेधः</p>
<p>क्रुधेवाधिज्यचापेन वर्णसङ्करदर्शिना ।</p>
<p>त्वयैष चित्रसारङ्गो देव दूरं अनुद्रुत । । २.५३ स् । ।</p>
<p>अशून्याः सुरगन्धर्व- सिद्धविद्याधरोरगैः ।</p>
<p>इमा नवनवाश्चर्य- निधयो विन्ध्यभूमयः । । २.५४ । ।</p>
<p>विरमात्यादरः कोऽयं कुरङ्गान्वेषणे तव ।</p>
<p>न धावन्त्यर्थरिक्तासु क्रियासु त्वादृशां धियः । । २.५५ । ।</p>
<p>मृगयासक्तचित्तस्य तवात्र विचरिष्यतः ।</p>
<p>पथि लोचनयोरेष पुनोऽप्यापतिष्यति । । २.५६ । ।</p>
<p>शरः संह्रियतां एष धनुरप्यवतार्यतां ।</p>
<p>शेषा च स्वस्तिमत्यस्तु देव श्वापदसन्ततिः । । २.५७ । ।</p>
<p>दशा दिनस्य तीव्रेयं यदयं भगवान्रविः ।</p>
<p>कृष्णस्योरसि पुष्णाति नभसः कौस्तुभश्रियं । । २.५८ । ।</p>
<p>निहतेषु त्वया देव सत्त्वेषु व्यथिता इव ।</p>
<p>एता वहन्ति सन्तापं अतीवारण्यभूमयः । । २.५९ । ।</p>
<p>अमीभिर्बालवानीर- विटपेष्वगतक्लमैः ।</p>
<p>कपिञ्जलैरितः पश्य सहसैव निलीयते । । २.६० । ।</p>
<p>अर्कांशुग्लपितैरेभिरितोऽप्यालिखितैरिव ।</p>
<p>राजजम्बूनिकुञ्जेषु पश्य पुंस्कोकिलैः स्थितं । । २.६१ । ।</p>
<p>आह्लादहेतुः स्निग्धेयं इतो वन्येन दन्तिना ।</p>
<p>पश्य नीपतरोश्छाया सवशेन निषेव्यते । । २.६२ । ।</p>
<p>नवाम्बुधरनीलोऽयं दावधूमलतोद्गमः ।</p>
<p>नीलकण्ठैरितस्तर्षात्सोत्कण्ठैरवलोक्यते । । २.६३ । ।</p>
<p>अनया विद्रुमस्तम्ब- भङ्गपिङ्गलया दृशा ।</p>
<p>इतः पल्वलपङ्कान्तो व्यक्तिं अभ्येति सैरिभः । । २.६४ । ।</p>
<p>[V</p>
<p>आऱ्२.६४चः {#</p>
<p>पङ्क#</p>
<p>।लें ।एम्;</p>
<p>पङ्क्त#</p>
<p>।एद्}]</p>
<p>कठोरातपतप्तस्य राजहंसस्य सम्प्रति ।</p>
<p>नरेन्द्र नलिनीपत्रं आतपत्रीभवत्यदः । । २.६५ । ।</p>
<p>मुखं अश्वरजछन्न- कपोलफलकद्युति ।</p>
<p>देव दन्तुरयन्त्येते तवापि स्वेदबिन्दवः । । २.६६ । ।</p>
<p>तदत्र कुसुमस्मेरे निःस्वनत्समदालिनि ।</p>
<p>विनीयतां लताकुञ्जे त्वयैष मृगयाश्रमः । । २.६७ । ।</p>
<p>अपि स्वच्छजला देव कलहंसाङ्कसैकता ।</p>
<p>वराहोत्खातमृत्स्नेयं पुरः पुष्करिणी तव । । २.६८ । ।</p>
<p>त्वां इवार्ककरक्लान्तं आकारयितुं एतया ।</p>
<p>अयं आधूतकह्लार- कलिकः प्रेषितोऽनिलः । । २.६९ । ।</p>
<p>लतापुष्पोत्करैः कीर्णो मार्गोऽयं अवगाह्यतां ।</p>
<p>इतो वन्येभमुक्ताभिरिमाः शर्करिला भुवः । । २.७० । ।</p>
<p>इत्युक्ते मसृणं तेन नृपस्य पदं आदधे ।</p>
<p>स्मितं सरस्वतीरत्न- पर्यङ्के दन्तवाससि । । २.७१ । ।</p>
<p>यशोभटोपदिष्टेन गत्वा किञ्चिदिवाध्वना ।</p>
<p>प्राप पुष्करिणीतीरं अवन्तितिलकोऽथ सः । । २.७२ । ।</p>
<p>करादनुचरस्तस्य सान्द्रस्वेदजलाङ्गुलेः ।</p>
<p>मधुर्मनोभवस्येव सशरं चापं आददे । । २.७३ । ।</p>
<p>__________________________________________</p>
<p>अथ स्नानादिवर्णनम्</p>
<p>ततः स्नानेच्छया स्पृष्टो विसृष्टश्यामकञ्चुकः ।</p>
<p>स रेजे मेघनिर्मुक्तः पर्याप्त इव चन्द्रमः । । २.७४ । ।</p>
<p>प्रमृष्तमृगयारेणु तन्मुखं पार्श्ववर्तिना ।</p>
<p>रुरुचे मारुताक्षिप्त- परागं इव पङ्कजं । । २.७५ । ।</p>
<p>निसर्गललिता तस्य विमुक्तालङ्कृतिस्तनुः ।</p>
<p>लतेव पारिजातस्य पर्यस्तस्तबकाभवथ् । । २.७६ । ।</p>
<p>स्वेदनुन्नाङ्गवर्णस्य सरसीं अवगाहतः ।</p>
<p>वन्यस्येवाभवत्तस्य श्रीः पर्यन्तविसर्पिणी । । २.७७ । ।</p>
<p>[O</p>
<p>न्ल्यिन्K;</p>
<p>एद्. रेअद्सः स्वेदभिन्नाङ्गरागः स सरसीं तां अगाहत । मदसिक्ततटाघातधूलिर्वन्य इव द्विपः}]</p>
<p>स तस्यां दूरविक्षिप्त- विहगश्रेणिमेखलः ।</p>
<p>विजहार यथाकामं विलासकुसुमायुधः । । २.७८ । ।</p>
<p>उवाह विस्फुरन्नाल- कण्टकच्छद्मनापि सा ।</p>
<p>तदङ्गयष्टिस्पर्शेन र्ॐअञ्चं इव पद्मिनी । । २.७९ । ।</p>
<p>ततस्तरङ्गनिर्धौतं अध्यास्य स शिलातलं ।</p>
<p>यशःस्नपितदिक्सीमा देवः सस्नौ यथाविधि । । २.८० । ।</p>
<p>तस्याविरलमत्तालि- निःस्वनच्छद्मना वने ।</p>
<p>अगीयतेव देवस्य लताभिः स्नानकौतुकं । । २.८१ । ।</p>
<p>[V</p>
<p>आऱ्२.८१दः {#</p>
<p>कौतुकम् ।लें ।क्; #</p>
<p>मङ्गलं ।एद्}]</p>
<p>सो दूरोदस्तपर्यस्त- सपुष्पसलिलाञ्जलिः ।</p>
<p>जगत्तमोऽपहं ज्योतिस्त्रयीमयं उपस्थितः । । २.८२ । ।</p>
<p>तं आनर्च स राजेन्दुर्मौलौ यस्येन्दुलेखया ।</p>
<p>क्रियते स्वर्धुनीबाल- मृणालशकलभ्रमः । । २.८३ । ।</p>
<p>धन्या हि ता वनलता यत्फलान्यजहार स ।</p>
<p>कार्यतः सदृशी तासां समुद्ररशना मही । । २.८४ । ।</p>
<p>निपीय निखिलव्यक्त- राजचिह्नेन पाणिना ।</p>
<p>उपास्पृशत्स चाम्भोज- किञ्जल्ककपिशं पयः । । २.८५ । ।</p>
<p>नीलातपत्रमित्रेण पत्रेणाम्बुजिनीभुवा ।</p>
<p>निवारितोष्णः सश्रीकं लताकुञ्जं जगाम स । । २.८६ । ।</p>
<p>सपरागे विशश्राम कुसुमप्रस्तरे च स ।</p>
<p>लक्ष्मीकुचाङ्गरागेण भिन्ने शेष इवाच्युतः । । २.८७ । ।</p>
<p>रमाङ्गदोऽपि निर्वर्त्य त्वरया किं चिदाह्निकं ।</p>
<p>अवाप्तसेवावसरः पर्युपास्त विशाम्पतिं । । २.८८ । ।</p>
<p>सो भृङ्गध्वनिना सुप्तो विपञ्चीनादबन्धुना ।</p>
<p>तमालपल्लवैस्तेन किं चित्किं चिदवीज्यत । । २.८९ । ।</p>
<p>निद्रागृहीतनिर्मुक्त- लोचनोऽथ जहार स ।</p>
<p>घनछायावृतव्यक्त- भास्वतो नभसः श्रियं । । २.९० । ।</p>
<p>पीनांसतटसंश्लिष्ट- पुष्पकेसरशोभिना ।</p>
<p>उषःसाकल्पकेनेव शयनीयं अमुच्यते । । २.९१ । ।</p>
<p>__________________________________________</p>
<p>पुनर्मृगयाविहारः</p>
<p>चकार च पदं चित्रः स मृगस्तस्य चेतसि ।</p>
<p>लग्नं हि किं अपि क्वापि कृच्छ्रादाकृष्यते मनः । । २.९२ । ।</p>
<p>प्रसादहृद्यालङ्कारैस्तेन मूर्तिरभूष्यत ।</p>
<p>अत्युज्ज्वलैः कवीन्द्रेण कालिदासेन वागिव । । २.९३ । ।</p>
<p>जगाहे स महारण्यं अंसासक्तधनुर्लतः ।</p>
<p>उपोढशशभृल्लेखः सायं अब्धिं इवार्यमा । । २.९४ । ।</p>
<p>तस्मिन्कुसुमकिर्मीर- तले च विचचार स ।</p>
<p>स्फुरन्नक्षत्रशबले नभसीव निशाकरः । । २.९५ । ।</p>
<p>मृगानुगमनिर्बन्धो न जगामास्य मन्दतां ।</p>
<p>मैथिलीरमणस्येव विपिने पृथिवीपतेः । । २.९६ । ।</p>
<p>__________________________________________</p>
<p>निशातिक्रमणम्</p>
<p>ततः पपात जलधौ विरोचनफणामणिः ।</p>
<p>दिनाहेर्नीयमानस्य बलात्कारगरुत्मता । । २.९७ । ।</p>
<p>शनैः शनैरथ व्य्ॐनि मृगाङ्कः पदं आदधे ।</p>
<p>सशङ्क इव भूपालान्मृगयासक्तचेतसः । । २.९८ । ।</p>
<p>रमाङ्गदास्तृतस्निग्ध- पल्लवप्रस्तरे ततः ।</p>
<p>वने राजेन्दुना निन्ये तेनेन्दुतिलका निशा । । २.९९ । ।</p>
<p>अथ मुखरखगापनीतनिद्रः क्वचिदपि पद्मसरस्युपास्य सन्ध्यां ।</p>
<p>पुनोऽपि तं अवेक्षितुं निशान्ते नृपतिरियेष्ट मृगं मृगेन्द्रकल्पः । । २.१०० । ।</p>
<p>[V</p>
<p>आऱ्२.१००चः {</p>
<p>निशान्ते ।लें ।क्;</p>
<p>वनान्ते ।एद्}]</p>
<p>पञ्चैकेन स्मर इव शरान्पाणिना हेमपुङ्खानन्येनोर्वीविजयि च धनुः साहसाङ्कं दधानः ।</p>
<p>देवः स अथ व्यवहरदरिषु न्यस्तपादः पिकाली- नीडन्यञ्चन्निचुलनिचयश्यामलासु स्थलीषु । । २.१०१ । ।</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये चित्रमृगावलोकनो नाम द्वितीयः सर्गः</p>
<p>************************************************</p>
<p>.</p>
<p>त्रितीयः सर्गः</p>
<p>अथ बहु चरतोऽस्य चापपाणेश्चकितवलन्मृगयूथवीक्षितस्य ।</p>
<p>वनभुवि सुलभः परिश्रमोऽभून्न तु हरिणः स हृतेन्द्रचापशोभः । । ३.१ । ।</p>
<p>धनुषि तनुभरं निधाय किंचित्तरुणतमालवने विनीतखेदः ।</p>
<p>मृगरुधिरकलङ्कितेन देवः समविषमेण पथा पुरः प्रतस्थे । । ३.२ । ।</p>
<p>[V</p>
<p>आऱ्३.२चः {#</p>
<p>कलङ्कितेन ।लें ।क् ।ब्; #</p>
<p>लवाङ्कितेन ।एद्}]</p>
<p>__________________________________________</p>
<p>विन्ध्यकन्दरप्रवेशः</p>
<p>अथ स चटुलषट्पदोपगीतं वनगजदानसुगन्धिगन्धवाहं ।</p>
<p>परिसरं अभिनृत्तनीलकण्ठं न्यविशत विन्ध्यनगेन्द्रकन्दरस्य । । ३.३ । ।</p>
<p>चटुलकृतकचग्रहः स गच्छन्वनलतया परिहासलोलयेव ।</p>
<p>नरपतिरवशः कृतः स कामं वियति मुखेन्दुं उदञ्चयां चकार । । ३.४ । ।</p>
<p>[V</p>
<p>आऱ्३.४अः {</p>
<p>चटुल#</p>
<p>।लें ।एद्;</p>
<p>चतुर#</p>
<p>।एद्}]</p>
<p>नमदवनिपतिः पतिः प्रजानां अयि! चपले नु विकृष्यते कचेषु ।</p>
<p>विरम मुहुरितीव मन्युगुञ्जद्- ध्वनिभिरसावलिभिर्लताभ्यधायि । । ३.५ । ।</p>
<p>[V</p>
<p>आऱ्३.५चः {</p>
<p>मन्यु#</p>
<p>।लें ।चोन्ज्;</p>
<p>मञ्जु#</p>
<p>।एद्}</p>
<p>।वर्{</p>
<p>गुञ्जद् ।लें ।क्;</p>
<p>मुक्त ।एद्}]</p>
<p>कतिचिदलिनिपीतधूपगन्धाननतिविलम्बिपरार्ध्यमौलिरत्नान् ।</p>
<p>त्वरितं अथ रमाङ्गदोऽस्य केशान्विपिनलताविटपान्तराच्चकर्ष । । ३.६ । ।</p>
<p>__________________________________________</p>
<p>हंसदर्शनम्</p>
<p>नृपतिरथ तदोन्मुखश्चरन्तं झटिति सितच्छदं अम्बरे ददर्श ।</p>
<p>दधतं अधिगतां कुतोऽपि चञ्च्वा बिसलतिकां इव तारहारलेखां । । ३.७ । ।</p>
<p>विकसितकुमुदच्छदावदाते ततनिभृते पततां तती दधानं ।</p>
<p>विरचयितुं उपायनं नृपेन्दोर्नवघटिते इव दन्तपत्रलेखे । । ३.८ । ।</p>
<p>चितं अतनु विसर्पता समन्तात्किरणलतानिकरेण हारयष्टेः ।</p>
<p>सितमणिमयसूचिनिर्मितस्य स्थितं इव जङ्गमपञ्जरस्य मध्ये । । ३.९ । ।</p>
<p>तरलमणिरुचावृतं प्रकृत्या विदलितविद्रुमकन्दकाञ्चितुण्डं ।</p>
<p>प्रणयनिहितपादयावकाङ्कं कमलवनस्थितिलोलयेव लक्ष्म्या । । ३.१० । ।</p>
<p>चरणयुगतले विभातकाल- स्फुटितजपाकुसुमाभिताम्रभासि ।</p>
<p>स्वयं इव नलिनीवनप्रसूतेः परिचयतः कृतकान्तिसंविभागं । । ३.११ । ।</p>
<p>प्रतिपदं अतिदीर्घहारभारातवनमदुन्नमयन्तं उत्तमाङ्गं ।</p>
<p>शिरसि निपततो निकामं उष्णानहिमरुचः किरणानिवोत्क्षिपन्तं । । ३.१२ । ।</p>
<p>विवृतमुखधृतस्य निष्पतद्भिस्तरलमणेररुणस्य कान्तिलेशैः ।</p>
<p>अविरतं अरविन्दवृन्दपीतान्मधुपृषतानिव भूयसोद्वमन्तं । । ३.१३ । ।</p>
<p>परिखचितं अयत्नपूरिताशैरविरलमौक्तिकदामरश्मिजालैः ।</p>
<p>यश इव परभूतभृतां निरुद्ध्य प्रसभं उपाहृतं आत्मनो यशोभिः । । ३.१४ । ।</p>
<p>अभिनवबिसशङ्कयापहृत्य स्फटिकमयीं असमक्षं अक्षमालां ।</p>
<p>विहगं इव विमानहंसपङ्क्तेर्विघटितं एकतरं चतुर्मुखस्य । । ३.१५ । ।</p>
<p>च्युतं इव सितचामरं मघोनेः श्रमजडवारविलासिनीकराग्राथ् ।</p>
<p>अपहृतं इव लोलपत्रजालं सुरसरितः पवनेन पुण्डरीकं । । ३.१६ । ।</p>
<p>हरहसितसितं दिवापि कान्ति- स्तबकं इवापतितं सुधाकरस्य ।</p>
<p>अपि पतितं इवान्तरिक्षपीलोर्मघवदिभस्य विलासकर्णशङ्खं । । ३.१७ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>स च परिणतलोध्रधूलिशुक्लस्तरलं अवन्तिपतेश्चकार चेतः ।</p>
<p>किसलयं इव बालचन्दनस्य स्तिमितगतिर्मलयाचलेन्द्रवातः । । ३.१८ । ।</p>
<p>__________________________________________</p>
<p>नायकवर्णनम्</p>
<p>अवददथ विबुद्धपुण्डरीक- प्रतिमं उपान्तचरे निधाय चक्षुः ।</p>
<p>दशनमणिमयूखभिन्नवर्णां गिरिं इति मालवराजपूर्णचन्द्रः । । ३.१९ । ।</p>
<p>सुरभिकुसुमचुम्बिनावनम्रां अलिपटलेन लतां इमां विना मे ।</p>
<p>खगं अमुं उपदर्शयेत्क एवं गगनरमापतिपाञ्चजन्यं अन्यः । । ३.२० । ।</p>
<p>स्मरवरकरिहस्तशीकराणां विदधति रुचयो नवहारमौक्तिकानां ।</p>
<p>विदधति रुचयोऽस्य चन्न्चुकोटौ कवलितबालमृणालसूत्रलीलां । । ३.२१ । ।</p>
<p>अयि! कथय सितच्छदः क्व चायं वननलिनीपुलिनान्तबद्धवासः ।</p>
<p>अवनिपतिकलत्रकण्ठयोग्यः क्व च शशिबन्धुरनर्घ एष हारः । । ३.२२ । ।</p>
<p>वनभुविपतितः कुतोऽयं अस्यां कथं अयं अस्य मुखातिथित्वं आप्तः?</p>
<p>।</p>
<p>गुरुविभवपदस्य कस्य वा स्यादयं इति मे न परिच्छिनत्ति चेतः । । ३.२३ । ।</p>
<p>अयं उचिततरः फणिस्त्रियो वा कुचकलशान्तरमर्त्ययोषितो वा ?</p>
<p>।</p>
<p>नियतं उदधिं उद्रं ईदृशानि क्षितितलं आभरणानि न स्पृशन्ति । । ३.२४ । ।</p>
<p>किं अपरं अनुगम्य एष हंसः श्रमजडपक्षतिरावयोर्वनान्ते ।</p>
<p>अयि! यदयं अवामनस्य भूमिर्मुखधृतहारलतः कुतूहलस्य् । । ३.२५ अ । ।</p>
<p>__________________________________________</p>
<p>रमाङ्गदवाक्यम्</p>
<p>इति विरतवचस्युदीर्य तस्मिन्कृतिनि नृपे परमारवंशकेतौ ।</p>
<p>स्फुरदधरविकीर्णदन्तकान्ति- प्रसरं इदं जगदे रमाङ्गदेन । । ३.२६ । ।</p>
<p>जडरुचिरपि रोचते न कस्मै कथं अपि दीर्घगुणेन लब्धसङ्गः ।</p>
<p>नरवर यदनेन हारदाम्ना तव पतगः स्पृहणीय एष जातः । । ३.२७ । ।</p>
<p>उपवन इव सम्भवः कदाचिन्नृप घटते विपिनेऽपि हारयष्टेः ।</p>
<p>यदसुरसुरनागराजकन्या इह विहरन्ति नगेन्द्रकन्दरेषु । । ३.२८ । ।</p>
<p>शकुनिरयं इतो दिगन्तलग्नैरनुपममौक्तिकनिर्गतैर्मयूखैः ।</p>
<p>तव विरचयतीव सूत्रपातं सुकृतनिधान! भविष्यतः शुभस्य । । ३.२९ । ।</p>
<p>द्रुतं अयं अनुगम्यतां इदानीं अनुगमनेन यतोऽस्य हारलाभः ।</p>
<p>फलं अधिकं अतोऽपि नः कदाचित्किं अपि भवेदयं अस्य हेतुः । । ३.३० । ।</p>
<p>तरुविटपलतान्तरेण गच्छन्भुवं अभजन्बहुमुक्तमेघवर्त्मा ।</p>
<p>अयं अतिगुरुहारभारजातां श्रमजडतामलं आत्मनो व्यनक्ति । । ३.३१ । ।</p>
<p>नयनपथं अयं यथा तवारात्त्वं अपि तथास्य सितच्छदस्य यातः ।</p>
<p>अवनितलमृगाङ्क! यद्वनान्तश्चकितं इवायं इतस्ततः प्रयाति । । ३.३२ । ।</p>
<p>निचुलवनं अतीत्य वर्ततेऽयं पुरत इमां अयं अब्जिनीं उपेतः ।</p>
<p>नवजलधरशङ्कयेव शङ्के तरुणतमालवनादितो निवृत्तः । । ३.३३ । ।</p>
<p>किसलयकलिताञ्जलिं त्वरावानयं उपसर्पति नीलसिन्दुवारं ।</p>
<p>क्षणं अयं इह बालचूतमौलौ विचकिलमाल्यविलासं आदधाति । । ३.३४ । ।</p>
<p>अयं अभिनवकर्णिकारयष्टिं झटिति घनस्तबकस्तनीं उपैति ।</p>
<p>अयं अतिचपलो निसर्गरक्तां स्थलनलिनीं अवधीर्य देव! यातः । । ३.३५ । ।</p>
<p>अयं इह हि लतां उपैति कौन्दीं कुसुमवतीं नवमाधवीं विलङ्घ्य ।</p>
<p>क्वणदलिवलयासु नासु तेन स्खलितं इतः सहकारमञ्जरीषु । । ३.३६ । ।</p>
<p>अभिसरति वनस्थलीं इवैतां मदनवतीमयमूढकामिलीलः ।</p>
<p>स्फुरदतनुशिलीमुखस्य चाग्रे विचरति कर्णे इवायं अर्जुनस्य । । ३.३७ । ।</p>
<p>श्रमं अपहरतस्तनूर्मिवातैरयं अतिथिर्वनपल्वलस्य जातः ।</p>
<p>तरुततिषु तिरोहितोऽयं एतास्वयं अरविन्दवनादिवोज्जिहीते । । ३.३८ । ।</p>
<p>कुरबकवनतः कदम्बराजिं व्रजति ततो मुचकुन्दकाननानि ।</p>
<p>इति नगं अवगाहते सहारस्त्वं इव ध्र्तक्लम एष राजहंसः । । ३.३९ । ।</p>
<p>कुरु विजयं इतो ममार्प्य एतद्धनुरधुना ससुवर्णपुङ्खबाणं ।</p>
<p>यदयं इतगतिर्गतोऽतिदूरं जलपतगः सह नः कुतूहलेन । । ३.४० । ।</p>
<p>__________________________________________</p>
<p>हंसानुगमनम्</p>
<p>इति कथयति चापं अर्पयित्वा समं इषुभिः स रमाङ्गदे नरेन्द्रस् ।</p>
<p>पतगं अनु तं आत्तहारं हरति न कं नववस्तुसंप्रयोगः । । ३.४१ । ।</p>
<p>ऋजु तं अथ विहायसा व्रजन्तं रभसवशादनुगच्छतो नृपस्य ।</p>
<p>समजनि भृशं आयतोऽस्य पन्थास्तरुविटपावटवर्जनेन वक्रः । । ३.४२ । ।</p>
<p>नृपतिरनुययौ वने विहङ्गं नृपतिं अभि प्रणयी रमाङ्गदोऽपि ।</p>
<p>श्रुतं इव विशदं शुचिर्विवेकः कृतिनि विवेकं इवान्तरः प्रसादः । । ३.४३
| |</p>
<p>अथ कमलसरस्तरङ्गदोला- चलयविलोलरथाङ्गनामयुग्मं ।</p>
<p>मदकलकलहंसनादकृष्टः श्रमविवेशः सः सितच्छदः प्रपेदे । । ३.४४ । ।</p>
<p>विलुलितकबरीकलापमाल्या मृदुनवशैवलमेखला वहन्त्यः ।</p>
<p>रतिरणं अवसाय यत्र नित्यं सह रमणैरमराङ्गना रमन्ते । । ३.४५ । ।</p>
<p>सलिलगतधियाथ तेन दूरात्स गुरुरमुच्यत निःसहेन हारः ।</p>
<p>जडहृतहृदयाः कियच्चिरं वा गुणमहतां इह भारं उद्वहन्ति । । ३.४६ । ।</p>
<p>स च विततमरीचिचञ्चुलेखो विगलितहारलतामिषेण हंसः ।</p>
<p>परिणतबिसकाण्डभङ्गपीतं पय इव विस्तृतधारं उज्जगार । । ३.४७ । ।</p>
<p>अथ कनकमृणालिकायुगस्य द्युतिनिचयेन चितं विसर्पताधः ।</p>
<p>अशिशिरमहसो विसारिणा खे वलयितं अंशुलताकदम्बकेन । । ३.४८ । ।</p>
<p>तटभुवि तं अपश्यदापतन्तं पतिरवने रवतंसितायताक्षः ।</p>
<p>सितं अभिनवहेमदण्डशोभि स्फटिकशलाकं इवातपत्रं ऐन्द्रं । । ३.४९ । ।</p>
<p>[S</p>
<p>य़्ण्ठाX</p>
<p>ः सन्दानितकम्]</p>
<p>सरसि धवलिते ततः समन्तादमृतमरीचिरुचेव तस्य कान्त्या ।</p>
<p>व्यधित बलवती वियोगपीडा पदं अपदे हृदयेषु चक्रनाम्नां । । ३.५० । ।</p>
<p>अतिविततगुणैकधाम्नि तस्मिन्विधुरं अधःपतिते विशुद्धिभाजि ।</p>
<p>कथं अपि वसुधाधिपः प्रमोदं झटिति जगाम गुणिष्वमत्सरो हि । । ३.५१ । ।</p>
<p>अथ नभसि पिशङ्गसान्ध्यराग- च्छुरित इवाम्बरनिम्नगातरङ्गं ।</p>
<p>कियदपि सरसस्तटे स गत्वा कमलरजःकपिशे ददर्श हारं । । ३.५२ । ।</p>
<p>स च सपदि रमाङ्गदोपनीतं कनकसरोरुहकान्तिना करेण ।</p>
<p>निजयश इव मूर्तं आददे तं भुवनतलाभयदानदीक्षितेन । । ३.५३ । ।</p>
<p>सुजनं इव गुणैरुपोढशोभं शुचितरबालमृणालसूत्रदीर्घैः ।</p>
<p>अहमहमिकया कृतप्रवेशं तरणिकरग्लपितैरिवेन्दुपादैः । । ३.५४ । ।</p>
<p>दधतं अरुणं अङ्गरागशेषं क्वचिदपि यष्टिषु तारमौक्तिकासु ।</p>
<p>घटितं इव नवातपेन किंचिद्बहुनवया शशलक्ष्मणस्त्विषा च । । ३.५५ । ।</p>
<p>अतिविततरुचिं वहन्तं अन्तस्तरलमणिं तरुणेन्द्रगोपश्¿</p>
<p>भं ।</p>
<p>अविरलं असकृन्निवासलग्नं ललितवधूहृदयादिवानुरागं । । ३.५६ । ।</p>
<p>कतिचिदपि लतान्तरे दधानं मृगमदलिप्ततलानि मौक्तिकानि ।</p>
<p>शबलजललवैरिवात्तजन्मान्ययं अरनदीयमुनातिथेर्घनस्य । । ३.५७ । ।</p>
<p>अनुगुणपदवीविनिर्गतासु प्रतिलतं आयतमौक्तिकप्रभासु ।</p>
<p>रजनिकरमरीचिसूचिदीर्घैर्बहुभिरिव ग्रथितं मृणालसूत्रैः । । ३.५८ । ।</p>
<p>अतिदृढं अनुरक्तया वितीर्णं मुखरमहोदधिमेखलां वहन्त्या ।</p>
<p>उरसि निहितबन्धुजीवं उर्व्या विचकिलमाल्यं इव स्वयंवराय । । ३.५९ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>अरुचदथ करे स तस्य बिभ्रद्युवतिरदच्छदकान्तिमध्यरत्नं ।</p>
<p>किं अपि मनसिजेन शासनाङ्कः प्रहितनिजायुधचित्रपुष्पमुद्रः । । ३.६० । ।</p>
<p>शशिकररुचा स तेन रेजे मृदुकरपुष्करवर्तिना नरेन्द्रः ।</p>
<p>अमरपुरधुनीसमुद्धृतेन त्रिदशकरीव मृणालकन्दलेन । । ३.६१ । ।</p>
<p>उरसि नरपतेः पतंश्चकाशे कनकशिलाविपुले तदंशुपूरः ।</p>
<p>अखिलभुवनकोशराजलक्ष्म्या निहित इवाधिकं उत्क्या कटाक्षः । । ३.६२ । ।</p>
<p>[V</p>
<p>आऱ्३.६२ः {</p>
<p>कटाक्षः ।लें ।एम्;</p>
<p>कदाक्षः ।एद्}]</p>
<p>विकृतिरुदधिशुक्तिएषु च्युतानां ध्रुवं इयं इन्दुकलासुधालवानां ।</p>
<p>जलदजलकणोद्भवेषु कामं निवसति कान्तिरियं न मौक्तिकेषु । । ३.६३ । ।</p>
<p>न किं अयं उडुमण्डलापवादः कुमुदवनानि पुरोऽस्य न त्रपन्ते ।</p>
<p>कथं अयं अवधिर्न मुक्तिभाजां इति तं अवेक्ष्य स चिन्तयां चकार । । ३.६४
| |</p>
<p>[S</p>
<p>य़्ण्ठाX</p>
<p>ः सन्दानितकम्]</p>
<p>स्फुरदुदरनिवेशितेन्द्रनीलां मदजलराजिं इव स्मरद्विपस्य ।</p>
<p>अवनिपतिरपश्यदक्षराणां ततिं अथ हारमृणालिकान्तराले । । ३.६५ । ।</p>
<p>अभिनवलिखितां इव प्रशतिं मदनमहानृपतेः स पार्थिवेन्द्रः ।</p>
<p>इति निबिडकुतूहलाकुलस्तां ललितपदाभरणां अवाचयच्च । । ३.६६ । ।</p>
<p>`</p>
<p>मनसिजवरवीरवैजन्त्यास्त्रिभुवनदुर्लभविभ्रमैकभूमेः ।</p>
<p>कुचमुकुलविचित्रपत्रवल्ली- परिचित एष सदा शशिप्रभायाःऽऽ । । ३.६७ । ।</p>
<p>किं उ विपुलं इमं मनुष्यलोकं पुरं उत पर्वतपक्षशातनस्य ।</p>
<p>किं उ युवतिरियं भुजङ्गभर्तुर्भुवनं अलङ्कुरुते शशिप्रभेति । । ३.६८ । ।</p>
<p>वदति शशिमुखीं इतस्न दूरे तरुणविलेपनभिन्न एष हारः ।</p>
<p>सरितं इव वनान्तरे समीरः स्फुतितसरोरुहरेणुना पिशङ्गः । । ३.६९ । ।</p>
<p>कुसुमशरसखस्य कस्य चित्किं समजनि नाकतलाधिदेवतेयं ।</p>
<p>उत मुकुलितमन्मथावतारे पथि विचरेऽधिनाककन्यकानां । । ३.७० । ।</p>
<p>अपि कृतनयनोत्सवेन तन्वी तरुणसुधामधुरेण दर्शनेन ।</p>
<p>मुदं उपजनेद्वने किं एषा ?</p>
<p>मम शरदिन्दुकलेव कैरवस्य । । ३.७१ । ।</p>
<p>इति कियदपि यावदेव चिन्ता- वशं अगमत्स मनुष्यलोकपालः ।</p>
<p>धनुरपि निचुलं विधाय तावत्कुसुमशरोऽस्य बभूव पार्श्ववर्ती । । ३.७२ । ।</p>
<p>अथ सम्भ्रमादनुचरेण निहिततमालपल्लवे ।</p>
<p>आस्त तरुकुसुमसंवलिते सरसः सः सैकतशिलातले नृपः । । ३.७३ । ।</p>
<p>आलक्ष्य स्तनसख्यलक्ष्मणि ततस्तस्मिन्कुरङ्गीदृशो मुक्तादाम्नि करोदरप्रणयितां आप्ते तुषारत्विषि ।</p>
<p>विस्मृत्या सहसा हृतं चतुरया क्रोडीकृतं चिन्तया चेतः श्रीनवसाहसाङ्कनृपतेरुत्कण्ठयाकृष्यत । । ३.७४ । ।</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभाहारलाभो नाम तृतीयः सर्गः</p>
<p>************************************************</p>
<p>.</p>
<p>चतुर्थः सर्गः</p>
<p>ततः सश्चेतस्यवनीपतिर्दधे शशिप्रभालोकमहोत्सवस्पृहां ।</p>
<p>उपोढरागां उदधिस्तटोदरे नवोद्गतां विद्रुमकन्दलीं इव । । ४.१ । ।</p>
<p>शशिप्रभाशानलिनीमृणालतां उपागते मौक्तिकदाम्नि सादरः ।</p>
<p>तदागते दूत इव न्यवेशयत्स दर्शितप्रेमलवे विलोचने । । ४.२ । ।</p>
<p>पुनः पुनः षट्पदराजिमेचकां तदिन्द्रनीलाक्षरपङ्क्तिं ऐक्षत ।</p>
<p>स तत्क्षनान्मन्मथजातवेदसं तनीयसीं धूमलतां इवोद्गतां । । ४.३ । ।</p>
<p>सुगन्धिहारादनुलेपनं करे समुन्मिषत्स्वेदलवे विलुम्पति ।</p>
<p>असङ्गताया अपि दीर्घचक्षुषः पयोधरस्पृशं इवाससाद स । । ४.४ । ।</p>
<p>तदीयनामाङ्कलिपिं शनैः शनैः सलीलं आवर्तयितुं प्रचक्रमे ।</p>
<p>परिस्फुरत्पल्लवपाटलाधरो रहस्यविद्यां इव मन्मथस्य स । । ४.५ । ।</p>
<p>अनेकरूपालिखनप्रगल्भया सुतीक्ष्णया वर्तिकयेव चिन्तया ।</p>
<p>सस्तां अनाप्तेक्षणसंस्तवां पुरा लिलेख चित्ते मुहुरन्यथान्यथा । । ४.६
| |</p>
<p>अनङ्गचण्डातपतप्तयोस्तदा शशिप्रभाविभ्रमदर्शनं प्रति ।</p>
<p>द्वयोरभूदुत्सुकता वनान्तरे विलासिनस्तस्य च कैरवस्य च । । ४.७ । ।</p>
<p>उदग्रदिग्वारणहस्तहारिणा स दक्षिणेन स्फुरता च बहुना ।</p>
<p>स्थिरीकृताशो मनासापि दुर्लभां अदुर्लभां इन्दुमुखीं अमन्यत । । ४.८ । ।</p>
<p>पुरो विमुञ्चन्नयने यदृच्छया नृपस्तमालद्रुमकाननोदरे ।</p>
<p>अपश्यदत्रवासरे विलासिनीं पयोधमध्ये शशिनः कलां इव । । ४.९ । ।</p>
<p>__________________________________________</p>
<p>नायकवाक्यम्</p>
<p>अथैष दीर्घा दर्शनार्चिषः किरन्मुखामृतांशोः किरणच्छटा इव ।</p>
<p>निरीक्ष्य तां उन्मदहंसगामिनीं रमाङ्गदं सस्मितं इत्यवोचथ् । । ४.१० । ।</p>
<p>[V</p>
<p>आऱ्४.१०दः {</p>
<p>सस्मितम् ।लें K</p>
<p>।त्र् ।इ;</p>
<p>सस्पृहं ।एद्}]</p>
<p>शनैश्चरन्ती विपिने तव स्थिता नितम्बिनी कच्चिदियं दृशः पथि?</p>
<p>।</p>
<p>अधीरतां दक्षिणमातरिश्वना लतेव नीता मसृणेन माधवी । । ४.११ । ।</p>
<p>युता सिताभैः सुमनोभिरेतया परिश्लथेयं कबरी नियम्यते ।</p>
<p>उदस्तभास्वत्करकान्तया श्रिया दिनस्य ताराशबलेव शर्वरी । । ४.१२ । ।</p>
<p>असत्कवेर्वागिव वीतसौष्ठवं निवेशयन्ती पदं अव्यवस्थया ।</p>
<p>असावनेकस्खलितैः समाकुला विमुच्य मार्गं किं इतः प्रतिष्ठते । । ४.१३ । ।</p>
<p>हठेन नेतुं वशतां इवात्मनो मनोऽभिरामासु विलासभङ्गिषु ।</p>
<p>धृतांशुका ताभिरियं पदे पदे लताभिरम्भोजमुखी निरुद्ध्यते । । ४.१४ । ।</p>
<p>विचिन्वती किं चिदिवेयं आदरादपक्षमपातस्तिमिते विलोचने ।</p>
<p>गतेऽवतंसोत्पलपत्रबन्धुतां इतस्ततः पद्मवने विमुञ्चति । । ४.१५ । ।</p>
<p>मृदु प्रयान्तीयं अनिम्ननिम्नयोः सितांशुका कां अपि कान्तिं अश्नुते ।</p>
<p>जले कला इव प्रतिबिम्बितैन्दवी वनानिलोदञ्चदवाञ्चदूर्मिणि । । ४.१६ । ।</p>
<p>प्रसादं अस्माकं अरण्यदुर्लभैर्विधेहि सालक्तकपादताडनैः ।</p>
<p>असावशोकैः क्षणं आश्रितैः श्रमातितीव मत्तालिरुतेन याच्यते । । ४.१७ । ।</p>
<p>अभेदमूढस्तबकाभिरावृता लताभिरीषल्लुलितालिपङ्क्तिभिः ।</p>
<p>इयं पुरो मारुतनर्तितालका न लक्ष्यते व्यक्तं अवामनस्तनी । । ४.१८ । ।</p>
<p>ऋजु क्वचित्क्वापि अनृजु प्रवर्तते क्वचित्स्खलत्युच्चशिलातले पथि ।</p>
<p>इयं शनैः शैलनदीव च क्वचित्विनम्रवानीरतलेन गच्छति । । ४.१९ । ।</p>
<p>स्थिते परिष्वज्य सरोजिनीं इमां वने घनेऽस्मिन्कुसुमोन्मदालिनि ।</p>
<p>प्रयाति सासूयं इयं कथंचन स्वहस्तसीमन्तितमार्गवीरुधि । । ४.२० । ।</p>
<p>क्वचित्क्वचित्स्वेदलवोद्गमो मुखे समाहृतेयं कबरी यथा तथा ।</p>
<p>सयं च कम्पः कुचयोर्वधूरियं रतिश्रमव्याकुलितेव लक्ष्यते । । ४.२१ । ।</p>
<p>अनेन रूपातिशयेन लीलया विविक्तनेपथ्यपरिग्रहेण च ।</p>
<p>अरण्यसञ्चारपरा इयं एकिका कुतूहलं मे हृदये निषिञ्चति । । ४.२२ । ।</p>
<p>असौ पराधीनतयास्पदीकृता न बालिका न प्रतिभासते न मम ।</p>
<p>अयं स्फुरत्काञ्चनपद्मसोदरः सचामरोऽस्याः कथमन्यथा करः । । ४.२३ । ।</p>
<p>इयं किं उ स्याद्वनदेवतागता ?</p>
<p>गता धरां व्य्ॐअवधूरियं किं उ ?</p>
<p>।</p>
<p>अवेक्षितुं हारं इहेयं आगता शशिप्रभावारविलासिनी किं उ ?</p>
<p>| | ४.२४ | |</p>
<p>इतः सश्चित्राकृतिरीक्षतो मृगः सितच्छदादाप्तं इतो विभूषणं ।</p>
<p>इतश्च दृष्टेयं इति स्प्रसूयते प्रसक्तं आश्चर्यं इयं वनस्थली । । ४.२५
| |</p>
<p>__________________________________________</p>
<p>पाटलाया नायकदर्शनम्</p>
<p>इति प्रकृत्या मधुरोक्तिरुक्तवान्तयायताक्ष्या ददृशे विशाम्पतिः ।</p>
<p>तमालपत्रापिहिते शिलातले कुमुद्वतीकान्त इवाम्बरे स्थितः । । ४.२६ । ।</p>
<p>ततस्तदालोकनकौतुकेन सा स्थिता निमेषोज्झितपक्ष्मलेक्षणं ।</p>
<p>विनिद्रसत्केसरपङ्कजा बभौ वने निवातस्तिमितेव पद्मिनी । । ४.२७ । ।</p>
<p>__________________________________________</p>
<p>पाटलायाः स्वगतम्</p>
<p>अचिन्तयत्सेति च पाटलाधरः सितारविन्दच्छददीर्घलोचनः ।</p>
<p>मुखं सुधादीधितिसुन्दरं दधन्वने गतः कोऽयं अनङ्गविभ्रमः । । ४.२८ । ।</p>
<p>व्यनक्ति कल्याणमयीयं आकृतिर्महीयसीमस्य महानुभवतां ।</p>
<p>असत्यं एतासु रुचा वितन्वती लतासु कार्तस्वरपल्लवोद्गमं । । ४.२९ । ।</p>
<p>भुजेन चित्राङ्गदरत्नशोभिना सतारहारेण भुजान्तरेण च ।</p>
<p>वदत्ययं मध्यमलोकपालतां परार्ध्यचूडामणिना च मौलिना । । ४.३० । ।</p>
<p>अनातपत्रोऽयं अत्र लक्ष्यते सितातपत्रैरिव सर्वतो वृतः ।</p>
<p>अचामरोऽप्येष सतेव वीज्यते विलासवालव्यजनेन कोऽपि अयं । । ४.३१ । ।</p>
<p>प्रिया इयं आरूढगुणा सुवंशभूर्न चान्तिकं चापलतास्य मुञ्चति ।</p>
<p>इमे पृषत्का अपि पार्थिवश्रियो विलासकर्णोत्पलपल्लवा इव । । ४.३२ । ।</p>
<p>इतः शिलोत्सङ्गतले निषेदुषा दिवश्च्युतेनेव कुरङ्गलक्ष्मणा ।</p>
<p>अधस्तरुणां अमुना विनीयते क्षणं मृगव्योपनतः परिश्रमः । । ४.३३ । ।</p>
<p>अयं स न स्यान्नवसाहसाङ्क इत्यनङ्गलीलासु कृती भुवःपतिः ।</p>
<p>स येन मुक्तो निजनामलाञ्छितः शशिप्रभाकेलिकुरङ्गके शरः । । ४.३४ । ।</p>
<p>अयं स नो हार इवास्य दृश्यते करोदरे पल्लवपाटलत्विषि ।</p>
<p>इतः किं एतस्य न सैकते सः किं सितच्छदो लोचनगोचरं गतः । । ४.३५ । ।</p>
<p>सुवर्णपुङ्खे लिखितं शिलीमुखे तदस्य नामास्ति समानं आकृतेः ।</p>
<p>यदद्भुतां एकपदे पृषत्कतां अगादनङ्गस्य शशिप्राभां प्रति । । ४.३६ । ।</p>
<p>अनेन चेद्योगं उपैति दैवतः फनीन्द्रकन्या शशिनेव रोहिणी ।</p>
<p>अनल्पलावण्यतिरस्कृतोपमं वपुस्तदस्याः सफलत्वं एष्यति । । ४.३७ । ।</p>
<p>विधातुं एनां अहं एव वा क्षमा मितोदरीं अङ्कतलेऽस्य को विधिः ।</p>
<p>ममेदृशे यद्विषये विमत्सराः स्तुवन्ति सख्यो मसृणोक्तिसौष्ठवं । । ४.३८ । ।</p>
<p>सहामुना किंचिदुपान्तवर्तिना वदत्यसऊद्गतदन्तदीधितिः ।</p>
<p>कुतूहलाक्षिप्तनिमेषलास्यया विलोकयन्मां इव दीर्घया दृशा । । ४.३९ । ।</p>
<p>__________________________________________</p>
<p>पाटलायाःसमीपगमनम्</p>
<p>अथाधिगन्तुं किल तस्य पत्रिणो गतिं वनान्ते कथं अप्यलक्षितां ।</p>
<p>तं अभ्यगात्सा नृपतिं सचामरा सरित्सफेना निधिं अम्भसां इव । । ४.४० । ।</p>
<p>समुच्चरन्नूपुरसिन्न्चितैः पदैर्यथा यथा संमुखं आजगाम सा ।</p>
<p>तयायताक्ष्येव तथातथेरिता दृगस्य पश्चादपसारं आददे । । ४.४१ । ।</p>
<p>शनैस्ततस्तां सविधोपसर्पणीं निरीक्ष्य हारं पिदधे नराधिपः ।</p>
<p>निजोत्तरीयेण सितेन मारुतः शरद्धनेनेव शशाङ्कमण्डलं । । ४.४२ । ।</p>
<p>पयोधरोत्सङ्गनिवासलालितं व्यधादिमं पन्नगराजकन्यका ।</p>
<p>इति प्ररोहद्बहुमानमन्थरो बभूव तस्मिन्नवनीपुरन्दरः । । ४.४३ । ।</p>
<p>अनल्पलावण्यविलासजन्मभूर्विचित्ररत्नद्युतिभास्वरोर्मिका ।</p>
<p>तमिद्धमुक्ताभरणं भुवःपतिं पयोधिवेलेव सुवेलं आप सा । । ४.४४ । ।</p>
<p>अवाप देवः श्रियं अन्तिकस्थया तया स वालव्यजनाङ्कहस्तया ।</p>
<p>निषेव्यमाणः स्फुटलक्ष्यदेहया नरेन्द्रलक्ष्म्येव यशःसमेतया । । ४.४५ । ।</p>
<p>__________________________________________</p>
<p>पाटलाकृतः सत्कारः</p>
<p>विभिन्नचूर्णालकभक्ति कुर्वती विकीर्णचूडामणिचन्द्रिकं शिरः ।</p>
<p>अथानुभवेन निदेशितेव सा ननाम मानिन्यवशा विशांपतिं । । ४.४६ । ।</p>
<p>दृशा नरेन्द्रेण निदेशिते स्वयं शिलातले नातिविदूरवर्तिनि ।</p>
<p>उपाविशत्सा रशनामणित्विषा निषिच्यमानेऽमरचापशोभिनि । । ४.४७ । ।</p>
<p>__________________________________________</p>
<p>रमाङ्गदवाक्यम्</p>
<p>तयातिदीर्घैर्दशनानुपातिभिर्विकृष्यमाणां इव भूषणांशुभिः ।</p>
<p>इति क्षितीशेङ्गितवर्त्मदीपिकां उदीरयां आस गिरं रमाङ्गदः । । ४.४८ । ।</p>
<p>अनेन विन्ध्याद्रिविहारजन्मना श्रमेण कामं भवती कदर्थिता ।</p>
<p>प्रसुप्तजूटाहिमुखानिलोष्मणा जटाविटङ्केन्दुकलेव शूलिनः । । ४.४९ । ।</p>
<p>अमी सरोजप्रतिमे मुखे मुहुस्तवातपाताम्रकपोलभित्तिनि ।</p>
<p>समुन्मिषन्ति श्रमवारिबिन्दवो नताङ्गि लावण्यसुधालवासिव । । ४.५० । ।</p>
<p>इतोऽवतंसोत्पललास्यदेशिके निरन्तरं गन्धवहे वहत्यपि ।</p>
<p>न घूर्णते खिन्नललाटसङ्गिनी तवालकश्रेणिरियं मनागपि । । ४.५१ । ।</p>
<p>अनेन पीनस्तनकम्पदायिना निरायतेनोद्वहता कदुष्णतां ।</p>
<p>अथ प्रवालादपि पाटलच्छविर्न दूयते निःश्वसितेन तेऽधरः । । ४.५२ । ।</p>
<p>उदित्य पङ्क्त्या श्रमवारिविप्रुषां निरन्तराध्यासितरेखयानया ।</p>
<p>तवैष कण्ठः कुटजावदातया विलासमुक्तालततयेव भूष्यते । । ४.५३ । ।</p>
<p>इदं महच्चित्रं अमानुषं त्वया विगाह्यते यद्वनं अद्वितीयया ।</p>
<p>इमाः क्व विन्ध्यस्य भुवोऽतिदुर्गमाः क्व राजवेश्माभरणं भवादृशी । । ४.५४ । ।</p>
<p>नवोद्गताशोकपलाशकान्तिना निकामनिर्यन्नखचन्द्रिकेण च ।</p>
<p>बिभर्षि कस्येदं अनेन पाणिना वदावधूतेन्दुमरीचि चामरं । । ४.५५ । ।</p>
<p>नृपस्य कस्यापि परिच्छदाङ्गना यदि त्वं उच्चैर्विभवो हि कोऽपि स ।</p>
<p>मरुत्पतिर्मेनकयेव तन्वि यस्त्वयापि वालव्यजनेन वीज्यते । । ४.५६ । ।</p>
<p>अथ र्धिमत्या परवत्यसि स्त्रिया कयापि कासौ जगदेकसुन्दरी ।</p>
<p>नतभ्रु यस्याः स्मरचापयष्टयो विधेयतां यान्ति भवद्विधा अपि । । ४.५७ । ।</p>
<p>परस्परस्पर्धि विलाससम्पदां त्रयं भवत्स्वामितया विकल्प्यते ।</p>
<p>मरुत्वतो वा रमणी रमाथ वा कलत्रं अर्धेन्दुविभूषणस्य वा ?</p>
<p>| | ४.५८ | |</p>
<p>इयं परिभ्रान्तिरगेन्द्रकन्दरे सखीव ते शंसति कार्यगौरवं ।</p>
<p>भवादृशः श्वापददूषितेऽन्यथा चरन्त्यरण्ये किं अधीननीतयः । । ४.५९ । ।</p>
<p>अनेन खेलन्मददन्तिना वद त्वं आगता चण्डि कुतो दुरध्वना ।</p>
<p>विधाय विश्लेषविषादं आवयोः स्वकार्यनिष्ठे कथय क्व यास्यसि ?</p>
<p>| | ४.६० | |</p>
<p>__________________________________________</p>
<p>नायकवाक्यम्</p>
<p>इति साभिहिता मृगायताक्षी समुपोढप्रणयं यशोभटेन ।</p>
<p>सहसा न जगाद लज्जया नु श्रमतः किं तु नृपस्तु तां अवोचथ् । । ४.६१ । ।</p>
<p>श्रान्तासि कौतुकहृतेन कदर्थितासि प्रश्नैरनेन विहितो न तवोपचारः ।</p>
<p>आतिथ्यं एष कुरुते परं अङ्गलेखा- संवाहनैकचतुरो निचुलानिलस्ते । । ४.६२
| |</p>
<p>एवं निसर्गमधुरेण सुधारसैक- निष्यन्दिना फणिवधूरथ सा हसन्ती ।</p>
<p>चन्द्रांशुना कुमुदिनीव दिनोष्मतप्ता वीतक्लमा नरपतेर्वचसा बभूव । । ४.६३ । ।</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पाटलादर्शनं नाम चतुर्थः सर्गः</p>
<p>************************************************</p>
<p>.</p>
<p>षष्ठः सर्गः</p>
<p>नायिकावस्थावर्णनम्</p>
<p>तदा फणीन्द्रकन्यापि बाणनामाङ्कसूचिते ।</p>
<p>नरेन्द्रतिलके तस्मिन्नभिलाषं बबन्ध सा । । ६.१ । ।</p>
<p>सहसा हृदये तस्या निदधे मन्मथः पदं ।</p>
<p>अशोकयष्टिस्तबके सराग इव षट्पदः । । ६.२ । ।</p>
<p>अवशा साभवच्चित्रं नाम्नापि पृथिवीपतेः ।</p>
<p>न तदस्त्यत्र यन्नास्त्रं सन्नद्धस्य मनोभुवः । । ६.३ । ।</p>
<p>स्मराग्निकणमेणाक्ष्यास्तस्याः समुददीपयथ् ।</p>
<p>मकरध्वजसाम्राज्य- सचिवो मलयानिलः । । ६.४ । ।</p>
<p>सोल्लसत्स्मरलीलेन नवेन वयसा बभौ ।</p>
<p>उन्मिषन्मधुलेखेन मुकुलेनेव मालती । । ६.५ । ।</p>
<p>सातनुश्वसनस्पृष्ट- पाटलाधरपल्लवं ।</p>
<p>उवाह मुखं उज्जृम्भं अम्भोजं इव पद्मिनी । । ६.६ । ।</p>
<p>निकामसरले तस्मिन्सा मुहुस्तरलेदृशौ ।</p>
<p>शरे नरेन्द्रचन्द्रस्य चिक्षेप न सखीजने । । ६.७ । ।</p>
<p>नरेन्द्रनामाङ्कलिपिस्तां आनन्दयति स्म सा ।</p>
<p>कुमुद्वतीं इवोदञ्चत्- बालेन्दुकिरणच्छटा । । ६.८ । ।</p>
<p>हेमपुङ्खाङ्किते तस्मिन्शरे करं उपेयुषि ।</p>
<p>बलाद्विवेश सा बाला दीक्षां वैवाहिकीं इव । । ६.९ । ।</p>
<p>तेनावाप्ततदाताम्र- पाणिस्पर्शेण पत्रिणा ।</p>
<p>स्फुरत्कान्तिचयव्याजादमुच्यन्तेव पल्लवाः । । ६.१० । ।</p>
<p>नवीनसाहसाङ्कस्य कामदेवाकृतेरयं ।</p>
<p>मालवैकमृगाङ्कस्य सिन्धुराजस्य सायकः । । ६.११ । ।</p>
<p>पुनःपुन इति स्वादु नृपतेर्नामलक्ष्म सा ।</p>
<p>अपठच्चारुबिम्बौष्ठ- लुठद्दशनचन्द्रिका । । ६.१२ । ।</p>
<p>[S</p>
<p>य़्ण्ठाX</p>
<p>ः सन्दानितकम्]</p>
<p>अधीत्य कौतुकेनाथ कृतपञ्चममूर्च्छनाः ।</p>
<p>तदग्रे नृपनामाङ्कं जगुः पातालकन्यकाः । । ६.१३ । ।</p>
<p>अदृष्टेऽप्युत्सुका राज्ञि तद्गीतेन बभूव सा ।</p>
<p>प्रबोधे यदनङ्गाग्नेः पञ्चमः प्रथामा समिथ् । । ६.१४ । ।</p>
<p>अवेपत समुन्मीलत्- विलासकुसुमान्न्चिता ।</p>
<p>मनोभवानिलस्पर्श- वशाद्वनलतेव सा । । ६.१५ । ।</p>
<p>नवानुरागं अङ्गेन व्यक्ततच्चिह्नचुम्बिना ।</p>
<p>विनावचनं आचख्यौ सखीषु चतुरासु सा । । ६.१६ । ।</p>
<p>__________________________________________</p>
<p>शशिप्रभायाः प्रश्नः</p>
<p>सावहित्थं अथेत्थं सा सखीजनं अभाषत ।</p>
<p>सुधानिष्यन्दजडया शरदिन्दुमुखी गिरा । । ६.१७ । ।</p>
<p>अभेदं इन्दुना नीतः साचिव्यं मेनकेतुना ।</p>
<p>सख्यः कः सिन्धुराजोऽयं साहसाङ्कनिरूप्यते । । ६.१८ । ।</p>
<p>किं एवं अवतिष्ठध्वै मौनं मुञ्चत शंसत ।</p>
<p>उन्मीलति यदन्तर्मे बलात्कौतुककन्दली । । ६.१९ । ।</p>
<p>__________________________________________</p>
<p>मल्यवत्या उत्तरम्</p>
<p>अथ माल्यवती नाम तत्सखी सिद्धकन्यका ।</p>
<p>इति स्मितसुधार्द्रेण वचसा तां अवोचत । । ६.२० । ।</p>
<p>सखि साहासिकः स अयं अवन्तितिलको नृपः ।</p>
<p>गीयते केतकापाण्डु यस्योरगपुरे यशः । । ६.२१ । ।</p>
<p>तं काश्यपीसहस्राक्षं अद्रक्षं अहं एकदा ।</p>
<p>गता श्रीमन्महाकाल- पर्वण्युज्जयिनीं पुरीं । । ६.२२ । ।</p>
<p>तन्वि तिग्मांशुनेव द्यौर्निशेव शशलक्ष्मणा ।</p>
<p>सा सनाथा पुरी तेन वज्रिणेवामरावती । । ६.२३ । ।</p>
<p>रम्भा त्वयेव यत्सत्यं तेनालि नलकूबरः ।</p>
<p>त्याजितो रूपजं गर्वं उर्वीमकरकेतुना । । ६.२४ । ।</p>
<p>अकलङ्काकृतेस्तस्य चतुःषष्ठिकलावतः ।</p>
<p>तुलाधिरोहहेवाके कः षोडशकलः शशी । । ६.२५ । ।</p>
<p>तस्यावनिप्रदीपस्य ते ते नैसर्गिका गुणाः ।</p>
<p>क्व नाम न प्रकाशन्ते रवेरिव मरीचयः । । ६.२६ । ।</p>
<p>न नागेषु न सिद्धेषु न नरेष्वमरेष्वथ ।</p>
<p>अवापि क्वापि संवादस्तद्रूपोल्लेखलेखया । । ६.२७ । ।</p>
<p>[V</p>
<p>आऱ्६.२७बः {</p>
<p>अमरेष्वथ ।लें ।क्;</p>
<p>अमरेषु च ।एद्}]</p>
<p>सो हि केनापि कृत्येन गां गतः श्रूयते पुनः ।</p>
<p>निह्नुतैकभुजद्वन्द्वो देवः श्रीवत्सलाञ्छनः । । ६.२८ । ।</p>
<p>किं अन्यत्तव संतुष्ट्यै पश्य चित्रे लिखाम्यहं ।</p>
<p>चिरस्य दीर्घनयने तवास्तु नयनोत्सवः । । ६.२९ । ।</p>
<p>__________________________________________</p>
<p>आकृतिलेखनम्</p>
<p>अथ सा सिद्धतनया तं लिलेख शिलातले ।</p>
<p>हृदि तूरगराजेन्द्र- दुहितुर्मीनकेतनः । । ६.३० । ।</p>
<p>तदालिखितभूपालं तया चिन्तितकामदं ।</p>
<p>चिन्तामणेरप्यधिकं शिलातलं अमांस्त सा । । ६.३१ । ।</p>
<p>ततश्चित्रगते तस्मिन्महीपालो मदालसाः ।</p>
<p>समं एवाहिकन्यानां पेतुर्नेत्रपरम्पराः । । ६.३२ । ।</p>
<p>पपौ शशिप्रभाप्येनं चिरं उत्पक्ष्मलेखया ।</p>
<p>पुनरुक्तीकृतोन्निद्र- कर्णेन्दीवरया दृशा । । ६.३३ । ।</p>
<p>रूपं आस्वादयां आस तस्यालेख्यगतस्य सा ।</p>
<p>भ्रमरीवारविन्दस्य सुधासहचरं मधु । । ६.३४ । ।</p>
<p>आनीयताकुलत्वं सा त्रितीयेन तनूदरी ।</p>
<p>विस्मयेनातिसान्द्रेण मदेन मदनेन च । । ६.३५ । ।</p>
<p>विवेश हृदये तस्याः स चित्रलिखितो नृपः ।</p>
<p>शरत्प्रसन्ने सरितः प्रतिमेन्दुरिव अम्भसि । । ६.३६ । ।</p>
<p>स्तनपत्रलतां तस्या बिभेद पुलकोद्गमः ।</p>
<p>सत्यं यदन्तरङ्गेण बहिरङ्गो निरस्यते । । ६.३७ । ।</p>
<p>तस्याः कुचयुगे किंचिन्निश्वासः कम्पं आदधे ।</p>
<p>रथाङ्गनाममिथुने सायन्तन इवानिलः । । ६.३८ । ।</p>
<p>तस्याः स्वेदलवश्रेणि- च्छद्मना वदनश्रिया ।</p>
<p>विशतोऽन्तरनङ्गस्य लाजाञ्जलिरिवोज्झितः । । ६.३९ । ।</p>
<p>शङ्के शरं ऋजूकुर्वन्ददृशे मन्मथस्तया ।</p>
<p>यत्सा मृदुक्वणत्काञ्चि- किङ्किणीकं अकम्पत । । ६.४० । ।</p>
<p>एष दृष्टस्त्वयेत्युक्ता सख्या सा साध्वसाकुला ।</p>
<p>गद्गदाक्षरं अव्यक्तं कृच्छ्रात्प्रतिवचो ददौ । । ६.४१ । ।</p>
<p>चित्रवर्तिन्यपि नृपे तत्त्वावेशेन चेतसि ।</p>
<p>व्रीडार्धवलितं चक्रे मुखेन्दुं अवशैव सा । । ६.४२ । ।</p>
<p>दृष्टा सखीभिः साकूतं सा बालाधरपल्लवे ।</p>
<p>दधौ वैलक्ष्यहसितं प्रसूनं इव माधवी । । ६.४३ । ।</p>
<p>नवं प्रेम नवोत्कण्ठा नवास्ते ते मनोरथाः ।</p>
<p>इति तस्यास्तथैवाभूदन्तरङ्गः परिच्छदः । । ६.४४ । ।</p>
<p>किंचित्त्रपानुविद्धेन पुण्डरीकदलत्विषा ।</p>
<p>तं आनर्चेव राजेन्दुं अनिमित्तस्मितेन सा । । ६.४५ । ।</p>
<p>सा च दोःशयितभुवा नृपेणाद्ध्यासिता हृदि ।</p>
<p>कृताङ्गभङ्गवलना झटित्यालस्यं आययौ । । ६.४६ । ।</p>
<p>तत्क्षणेनैव सा चित्रं तन्वी तन्मयतां ययौ ।</p>
<p>कं न प्रतारयत्येष कितवः कुसुमायुधः । । ६.४७ । ।</p>
<p>स्तिमितेवावतस्थे सा सारङ्गायतलोचना ।</p>
<p>अचेतनेव शून्येव सुप्तेवालिखितेव च । । ६.४८ । ।</p>
<p>स्मरेण मर्मणि क्वापि साविध्यत सुमध्यमा ।</p>
<p>अनिद्रितापि यत्साभूत्क्षणं मुकुलितेक्षणा । । ६.४९ । ।</p>
<p>व्यञ्चितानङ्गलीलेन शृङ्गाररसबन्धुना ।</p>
<p>तन्वी नवानुरागेण सान्यैव घटिताभवथ् । । ६.५० । ।</p>
<p>ऋजुना ऐक्षत यच्चित्रं यदभूच्च त्रपावती ।</p>
<p>तेनातिगूढभावापि सा सखीभिरलक्ष्यत । । ६.५१ । ।</p>
<p>अथानङ्गवती नाम सखी तां इत्यवोचत ।</p>
<p>दशनज्योत्स्नयारण्यं सुधयेव निषिञ्चती । । ६.५२ । ।</p>
<p>कच्चिदस्य प्रमोदाय कुमुदस्येव चक्षुषः ।</p>
<p>अयं मध्यमलोकेन्दुः पातालेन्दुकले तव । । ६.५३ । ।</p>
<p>वनानिलाहृतोन्निद्र- पद्मकेसरशालिना ।</p>
<p>र्ॐओद्गम इवानेन धृतस्त्वदवलोकनाथ् । । ६.५४ । ।</p>
<p>अद्य नः सफलं चक्षुश्चित्रे यदवलोकितः ।</p>
<p>कन्दर्पाधिककान्तोऽयं अवन्तिमृगलाञ्छनः । । ६.५५ । ।</p>
<p>त्वां अप्यवाञ्चितां मन्ये यत्त्वयैतस्य वक्षसि ।</p>
<p>एते सविभ्रमं न्यस्ते दृशौ मुक्तालते इव । । ६.५६ । ।</p>
<p>जितं एतेन कोऽप्येष सत्यं कामोऽस्य किङ्करः ।</p>
<p>आरोहति परां कोटिं अत्र यत्तव सम्भ्रमः । । ६.५७ । ।</p>
<p>त्वं अत्र बद्धभावेव किं इन्दुमुखि लज्जसे ।</p>
<p>विलङ्घयत्यलङ्घ्यानि स्मरदुर्ललितानि कः । । ६.५८ । ।</p>
<p>कोऽन्यः सखि नृशंसोऽस्ति कामं विषमबाणतः ।</p>
<p>सुकुमारे तवाप्यङ्गे येन व्यापारितः शरः । । ६.५९ । ।</p>
<p>बिम्बौष्ठे एव रागस्ते तन्वि पूर्वं अदृश्यत ।</p>
<p>अधुना हृदयेऽप्येष मृगशावाक्षि लक्ष्यते । । ६.६० । ।</p>
<p>एकेन राजहंसेन हृतो हारस्तनूदरि ।</p>
<p>अनेन तु द्वितीयेन लिखितेनापि ते मनः । । ६.६१ । ।</p>
<p>कुतस्त्रपा तवालीषु किंचिदुन्नमयाननं ।</p>
<p>अहो बत त्वं एतस्मिन्नत्यायतकुतूहला । । ६.६२ । ।</p>
<p>एतत्कर्णोत्पलं लोलं अपाङ्गप्रतिवेशितं ।</p>
<p>त्वदुदन्तं इवैतस्य कथयत्यलिकूजितैः । । ६.६३ । ।</p>
<p>अहो दूरस्थितेनापि हृदि स्पृष्टा नृपेन्दुना ।</p>
<p>इन्दुकान्तशिलेव त्वं आर्द्रतां अवगाहसे । । ६.६४ । ।</p>
<p>निपुणे निःश्वसिष्येवं अतिगूढं यथा यथा ।</p>
<p>तथा तथा तव व्यक्तं अयं उच्छ्वसति स्मरः । । ६.६५ । ।</p>
<p>स्मितं एतदलोलाक्षि लज्जासंवलितं तव ।</p>
<p>इदं निर्जितबाल्यस्य यौवनस्योदितं यशः । । ६.६६ । ।</p>
<p>यथा तवेयं अरतिर्यथा सुतनु वेपसे ।</p>
<p>तथा कवचितः शङ्के निःशङ्कं मदनस्त्वयि । । ६.६७ । ।</p>
<p>किं अत्र करवै गाढं आकल्पकं इदं तव ।</p>
<p>इयं च मन्मथस्यास्त्रं निर्गता चूतमञ्जरी । । ६.६८ । ।</p>
<p>सुरतक्लान्तशबरी- कबरीमाल्यचुम्बिनः ।</p>
<p>कथं एते त्वया तन्वि सह्या मलयवायवः । । ६.६९ । ।</p>
<p>किं ताम्यसि तवोपान्तं आनयाम्यधुनैव तं ।</p>
<p>इत्याश्वासयतीव त्वां कोकिलोऽयं कलस्वनः । । ६.७० । ।</p>
<p>कूजन्ती कोकिलवधूरियं आधिं धुनोति ते ।</p>
<p>अनङ्गनृपसाम्राज्य- लीलामङ्गलगायिनी । । ६.७१ । ।</p>
<p>वनान्तदेवतावाप्त- पादन्यासोत्सवः स्फुटं ।</p>
<p>एष स्तबकितोऽशोकः सुहृत्कामस्य का गतिः । । ६.७२ । ।</p>
<p>अत्रोर्वीतिलके दृष्टिं अस्यन्तीं तिलकः क्रुधा ।</p>
<p>अयं तर्जयतीव त्वां वाताधूतलताङ्गुलिः । । ६.७३ । ।</p>
<p>पथि स्मरस्य विषमे स्खलितायां इतस्त्वयि ।</p>
<p>स्मितच्छटेव निर्याति सिन्दुवारस्य मञ्जरी । । ६.७४ । ।</p>
<p>द्राघयत्यस्तबिम्बौष्ठ- रुचिनिःश्वसितानि ते ।</p>
<p>अयं मुकुलितः किंचिद्बकुलो मुकुलस्तनि । । ६.७५ । ।</p>
<p>लतया कर्णिकारस्य पुरः पुष्पितयानया ।</p>
<p>अनङ्गस्यैकराज्येऽस्मिन्हेमवेत्रलतायितं । । ६.७६ । ।</p>
<p>अहो न कस्य भिन्दन्ति हृदयं वीक्षिता अपि ।</p>
<p>निसर्गमृदवोऽप्येते सहकारनवाङ्कुराः । । ६.७७ । ।</p>
<p>चतुरां कोकिलां एष कृत्वा कुरबको मुखे ।</p>
<p>दुर्लभं याचतीव त्वां लीलालिङ्गनदोहदं । । ६.७८ । ।</p>
<p>अशोकस्कन्धलग्नेयं कुसुमैर्नवमाधवी ।</p>
<p>प्रार्थनीयप्रियस्पर्शां हसति त्वां इवोत्सुकां । । ६.७९ । ।</p>
<p>भूपतावनुरक्तायास्तव सन्तापदीपनं ।</p>
<p>स्थलारविन्दं सेर्ष्येव सूते सखि वसुन्धरा । । ६.८० । ।</p>
<p>अमीष्वङ्कस्थकन्दर्प- जगद्विजगयसिद्धिषु ।</p>
<p>दृष्टिरुद्विजते तन्वि पाटलाकुड्मलेषु ते । । ६.८१ । ।</p>
<p>सुन्दरि द्वितयस्यात्र क्रशिमा भूषणायते ।</p>
<p>राजन्याबद्धभावायास्तव रात्रेश्च सम्प्रति । । ६.८२ । ।</p>
<p>एष चैत्रोत्सवश्चित्रे नृपोऽयं नूतनं वयः ।</p>
<p>प्राप्तावकाशः कामोऽपि पतितास्यतिसङ्कटे । । ६.८३ । ।</p>
<p>किं आलिखितवत्येषा चित्रे माल्यवती नृपं ।</p>
<p>द्वारीकृतेयं अथवा वामेन विधिना तव । । ६.८४ । ।</p>
<p>बहुना किं चकोराक्षि छलितासि मनोभुवा ।</p>
<p>सर्वथा ते करिष्यन्ति कुशलं कुलदेवताः । । ६.८५ । ।</p>
<p>इत्यादि व्याहरन्ती सा कृतभ्रूभङ्गया तया ।</p>
<p>नरेन्द्रबाणपुङ्खेन कुचे किं चिदतुद्यत । । ६.८६ । ।</p>
<p>__________________________________________</p>
<p>कलावतीवचनम्</p>
<p>अथ किन्नरराजेन्द्र- कन्या नाम्ना कलावती ।</p>
<p>एवं वचः स्मितसुधा- निषिक्ताक्षरं आददे । । ६.८७ । ।</p>
<p>कामं दुर्लभं एवैतच्चैत्रश्चन्द्राङ्किता निशाः ।</p>
<p>प्रेयान्विपञ्चीरणितं पञ्चबाणाङ्कितं वयः । । ६.८८ । ।</p>
<p>अयि त्वां म्लापयत्येष कालः कमललोचने ।</p>
<p>जगदाह्लादजनकः सुधासूतिरिवाब्जिनीं । । ६.८९ । ।</p>
<p>स्थाने तवानुरागोऽयं अनङ्गस्यायं उत्सवः ।</p>
<p>सखि स्निह्यति निर्व्याजं इन्दावेव कुमुद्वती । । ६.९० । ।</p>
<p>नृपस्यारण्यसञ्चारः शरेणानेन सूच्यते ।</p>
<p>मरुता द्विरदस्येव मदनिष्यन्दगन्धिना । । ६.९१ । ।</p>
<p>अवश्यं तन्वि चिन्वाना वने हंसं इतस्ततः ।</p>
<p>क्वचिद्विलोकयिष्यन्ति तं त्वत्परिजनस्त्रियः । । ६.९२ । ।</p>
<p>ज्ञातत्वदिङ्गितैवात्र तं चेद्द्रक्ष्यति पाटला ।</p>
<p>ततोऽस्य षट्पदस्येव बलाच्चेतो हरिष्यति । । ६.९३ । ।</p>
<p>स्थिरा भव नृपेन त्वं इह संयोगं आप्स्यसि ।</p>
<p>यथा कण्वाश्रमे पूर्वं दुष्यन्तेन शकुन्तला । । ६.९४ । ।</p>
<p>इति तद्वचसः सीम्नि मसृणोत्कम्पितस्तनी ।</p>
<p>व्याजसाचीकृतमुखं निशश्वास शशिप्रभा । । ६.९५ । ।</p>
<p>वनश्रीरत्नमञ्जीरो लताकुञ्जोदरे ततः ।</p>
<p>चुकूज मञ्जुकण्ठस्तां दक्षिणेन कपिञ्जलः । । ६.९६ । ।</p>
<p>हर्षाश्रुलवकीर्णेन सत्पत्रावलिचारुणा ।</p>
<p>वामेन पस्फुरे तस्याश्चक्षुषा च स्तनेन च । । ६.९७ । ।</p>
<p>अत्रान्तरे समायान्ती ददृशे दूरतस्तया ।</p>
<p>नरेन्द्रसवितुस्तस्य पुरः सन्ध्येव पाटला । । ६.९८ । ।</p>
<p>तस्यास्त्रये च त्रितयं अपश्यत्फणिकन्यका ।</p>
<p>मुखे स्मितं करे हारं सितं अंसे च चामरं । । ६.९९ । ।</p>
<p>सा हारहस्ता रुरुचे धृतस्तिमितचामरा ।</p>
<p>सरसी सुप्तहंसेव फेनाध्यासितपङ्कजा । । ६.१०० । ।</p>
<p>दृष्टिः फनीन्द्रदुहितुरतिक्रम्यैव पाटलां ।</p>
<p>भृङ्गश्रेणिरिवाशोके पपातावन्तिभर्तरि । । ६.१०१ । ।</p>
<p>प्रियं नः स अयं आयाति पश्य पश्य शशिप्रभे ।</p>
<p>परमारान्वयोदार- हारमध्यमणिर्नृपस् । । ६.१०२ । ।</p>
<p>इति प्रियसखीसूक्ति- सुधानिष्यन्दलेखया ।</p>
<p>सिक्ते तदाभवत्तस्याः स्मरः पल्लवितो हृदि । । ६.१०३ । ।</p>
<p>[S</p>
<p>य़्ण्ठाX</p>
<p>ः सन्दानितकम्]</p>
<p>सुधारस इवोर्वीभृत्तया संमुखं आपतन् ।</p>
<p>दृशा स्फटिकशुक्त्येव वारंवारं अपीयत । । ६.१०४ । ।</p>
<p>वितेनेऽप्यहिकन्याभिः कौतुकेनातनीयसा ।</p>
<p>तस्याग्रे राजहंसस्य नेत्रेन्दीवरवागुरा । । ६.१०५ । ।</p>
<p>अवन्तितिलकोदन्तं उपसृत्याथ पाटला ।</p>
<p>अनङ्गदीपनं तस्यै जगादेङ्गितवेदिनी । । ६.१०६ । ।</p>
<p>देव पश्चात्स्थितोऽप्यग्रे प्राप्तः पर्युत्सुको भवान् ।</p>
<p>इत्यभाष्यत भूपालः चित्रे चतुरया तया । । ६.१०७ । ।</p>
<p>अभूत्पर्याकुला सा च मुहूर्तं असितेक्षणा ।</p>
<p>पश्चादलज्जतालीभिस्तथा सस्मितं ईक्षिता । । ६.१०८ । ।</p>
<p>तस्यै हारं महीभर्तुरर्पयां आस पाटला ।</p>
<p>आकृष्य भर्तुं आनीतं अतिशुद्धं इव आशयं । । ६.१०९ । ।</p>
<p>सखीनां अनुरोधेन सा किलानङ्गमोहिता ।</p>
<p>हृदि दीर्घगुणं दध्रे हारं प्रियं इवापरं । । ६.११० । ।</p>
<p>तुषारपाण्डुना तेन ववृधेऽस्या मनोभवः ।</p>
<p>दिगन्तवान्तज्योत्स्नेन महोदधिरिवेन्दुना । । ६.१११ । ।</p>
<p>पुष्पोद्गमेनेव लता प्रसादेनेव भारती ।</p>
<p>सा तेन रेजे हारेण यशसेव नरेन्द्रता । । ६.११२ । ।</p>
<p>ततः शिथिलपर्यस्त- विलोलकबरीलता ।</p>
<p>केतुयष्टिरिव श्याम- पताकाङ्गा हिरण्मयी । । ६.११३ । ।</p>
<p>वसंतकमलोल्लासि- मत्तभ्रमरनिःस्वना ।</p>
<p>दीपमानोपदेशेव स्वरहस्ये मनोभुवः । । ६.११४ । ।</p>
<p>उल्लसत्कुटजाच्छाच्छ- विलासहसितच्छविः ।</p>
<p>झटित्युअदधिवेलेव निर्गच्छदमृतच्छटा । । ६.११५ । ।</p>
<p>सरोजिनीव हंसीभिर्भृङ्गीभिरिव मालती ।</p>
<p>शशिलेखेव ताराभिः सखीभिरभितो वृता । । ६.११६ । ।</p>
<p>दृष्ट्वा नरन्द्रं आयान्तं उदस्थादुत्सुकाथ सा ।</p>
<p>दधती नूतनप्रेम- परिणीतां अधीरतां । । ६.११७ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>अथ सुतनुरलोलतारके सा सुचिरं उदञ्चितदीर्घपक्ष्ममाले ।</p>
<p>शशिन इव नवोद्गतस्य दूरात्- अवनिपतेः पथि लोचने मुमोच । । ६.११८ । ।</p>
<p>आसन्नानुचरधृतेन पङ्कजिन्याः पत्रेण स्फुटघटितातपत्रलीलः ।</p>
<p>सश्च्छायां अथ महसा हसन्हिमांशोः क्ष्मापालः पुलिनं अवाप नर्मदायास् । । ६.११९ । ।</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभादर्शनो नाम षष्ठः सर्गः</p>
<p>************************************************</p>
<p>.</p>
<p>सप्तमः सर्गः</p>
<p>__________________________________________</p>
<p>शशिप्रभादर्शनम्</p>
<p>ततः स दूरादहिराजकन्यकां जवैकमित्रेणा युतां पतत्रिणा ।</p>
<p>विशाम्पतिदीर्घगुणानुषङ्गिणीं अनङ्गकोदण्डलतां इवैक्षत । । ७.१ । ।</p>
<p>उपोढलावण्यतरङ्गभङ्गया सरागबिम्बौष्ठगलत्प्रवालया ।</p>
<p>अहारि लोलं नृपतेस्तया बलातनङ्गरत्नाकरवेलया मनः । । ७.२ । ।</p>
<p>__________________________________________</p>
<p>रमाङ्गदकृतं शशिप्रभावर्णनम्</p>
<p>सविस्मयो लोचनमार्गं आप्तया तया सः पातालतलेन्दुलेखया ।</p>
<p>अथेत्थं अम्लानमनोरथोद्गमो रमाङ्गदेनाभिदधे नराधिपः । । ७.३ । ।</p>
<p>अवैमि सैवेयं अमोघं आयुधं मनोभुवः पन्नगराजकन्यका ।</p>
<p>उदंशुलेखेन मुखेन कुर्वती जगद्विलीनेन्दुविलोकनस्पृहं । । ७.४ । ।</p>
<p>नरेन्द्र सत्यं सः कुतूहली भवेदलौकिकं रूपं अवेक्षितुं रतेः ।</p>
<p>इयं न यस्यातिथितां गता दृशोरगाधलावण्यसरित्सुमध्यमा । । ७.५ । ।</p>
<p>इयं सुधा मुग्धविलासजन्मभूरियं भुजङ्गालयरत्नदीपिका ।</p>
<p>इयं जगन्नेत्रचकोरचन्द्रिका पुरः पताकेयं अयुग्मपत्रिणः । । ७.६ । ।</p>
<p>इयत्तया मुक्तं अवैमि नैपुणं प्रजापतेरद्भुतशिल्पकर्मणि ।</p>
<p>नृपोपमानां उपमानतां गतं विनिर्मितं येन हि रत्नं ईदृशं । । ७.७ । ।</p>
<p>इयं तवानेन विराजतेतरां करस्थितेनावनिपालपत्रिणा ।</p>
<p>उपेयुषा काञ्चनपद्मं अंशुना हिमेतरांशोरिव जह्नुकन्यका । । ७.८ । ।</p>
<p>अरालकेशीयं अनेन भाति ते शरेण कार्तस्वरपुङ्खशोभिना ।</p>
<p>निसर्गगौरेण नरेन्द्ररश्मिना सकज्जला दीपशिखेव शार्वरी । । ७.९ । ।</p>
<p>इयं विलासोर्मिनिमग्नशैशवं स्विभाव्यमानस्तनकुड्मलोद्गमं ।</p>
<p>मदैकविस्रम्भगृहं विगाहते वयो विभक्ताङ्गं अनङ्गदोहदं । । ७.१० । ।</p>
<p>इयं नताङ्गी जगदेकसुन्दरे निदेशिते पाटलया नृप त्वयि ।</p>
<p>दृशौ नवेन्दीवरपत्रपेशले विमुञ्चति श्रीरिव शार्ङ्गधन्वनि । । ७.११ । ।</p>
<p>अनङ्गसाम्राज्यविलासचामरे वनानिलव्याकुलितेऽंसुचुम्बिनि ।</p>
<p>परिश्लथे संयमनार्थं एतया सलीलं अस्तः कबरीभरे करः । । ७.१२ । ।</p>
<p>विलोकयन्ती कुसुमं कचाग्रतश्च्युतं कुचस्पर्शधियेव वक्षसि ।</p>
<p>इयं कृशाङ्गी कुसुमास्त्रशङ्कया कृतप्रणामेव तवावलोक्यते । । ७.१३ । ।</p>
<p>विलोकयास्याः क्षितिपाल बिभ्रतीं प्रदीपशोभां कबरीं निशामुखे ।</p>
<p>अमी मुहुः कुङ्कुमकेसरारुणा लसन्ति सीमन्तमणेर्मरीचयः । । ७.१४ । ।</p>
<p>विराजतेऽस्यास्तिलकोऽयं अञ्चितो विकुञ्चितभ्रूलतिकान्तरे नृप ।</p>
<p>विजित्य लोकद्वितयं दिवं प्रति स्मरेण बाणो धनुषीव संहितः । । ७.१५ । ।</p>
<p>अपाङ्गसंवर्धितशोणकान्तिना सुकृष्णतारेण तुषारपाण्डुना ।</p>
<p>इयं प्रवालासितरत्नमौक्तिकैर्विनिर्मितेनेव चकास्ति चक्षुषा । । ७.१६ । ।</p>
<p>इयं पुरो निर्यतिदूरं आयते कपोलतः काञ्चनकुण्डलार्चिषि ।</p>
<p>इषुं रुषेव प्रतिभोक्तुं उद्यता मनोभुवे मुक्तशिलीमुखे हृदि । । ७.१७ । ।</p>
<p>इयं त्रियामापतिकान्तिपेशलं विबुद्धबन्धूकदलाधिकत्विषा ।</p>
<p>बिभर्ति बिम्बाधरमुद्रया मुखं मनोभिरामं रजनीव सन्ध्यया । । ७.१८ । ।</p>
<p>उपोढतारापतितारहारयोरियं युगेन स्तनयोर्विराजते ।</p>
<p>द्वयेन देव उषसि चक्रवाकयोः सरिद्गृहीतैकमृणालयोरिव । । ७.१९ । ।</p>
<p>सुरापगावीचिविपाण्डुरेष ते चिरेण हारश्चरितार्थतां गतः ।</p>
<p>धृतः क्षितीश प्रणयार्द्रयानया सलीलं उत्कम्पिनि यत्कुचद्वये । । ७.२० । ।</p>
<p>इयं महीपाल विलोकितेन ते विगाहते कान्तं इदं दशान्तरं ।</p>
<p>भवत्यनारूढविकासविभ्रमा किं उद्गमे चन्द्रमसः कुमुद्वती । । ७.२१ । ।</p>
<p>किं अन्यदुक्तं सुधयेव सान्द्रया तदन्यथा नाथ न पाटलवचः ।</p>
<p>स्फुटेयं अस्याः कुरुते यदङ्गके बलात्परिष्वङ्गं अनङ्गविक्रिया । । ७.२२
| |</p>
<p>__________________________________________</p>
<p>शशिप्रभासमीपगमनम्</p>
<p>इतीङ्गितज्ञे वदति प्रियंवदे रमाङ्गदेन स्मितं उद्गतस्मितः ।</p>
<p>अवाप पर्याप्तशशाङ्कदर्शनः फनीन्द्रकन्यासविधं नराधिपः । । ७.२३ । ।</p>
<p>__________________________________________</p>
<p>नायिकाचेष्टाः</p>
<p>उवाह लज्जानतं अञ्चितालकं ततो भुजङ्गाधिपतेः सुतामुखं ।</p>
<p>अवाञ्चितं किं चन मातरिश्वना सषट्पदं पद्मं इवारविन्दिनी । । ७.२४ । ।</p>
<p>पतत्यधः कुङ्कुमपङ्कपाटले मयूखलेखापटले शिखामणेः ।</p>
<p>ह्रियेव रक्तांशुकपल्लवस्तया पिधातुं आलेख्यनृपे न्यधीयत । । ७.२५ । ।</p>
<p>नृपस्य चित्रे मधुरेयं आकृतिर्न भिद्यते चन्द्रमसो यथाम्भसि ।</p>
<p>सखीजनस्तां इति नर्मपेशलः शनैस्त्रपानम्रमुखीं अभाषत । । ७.२६ । ।</p>
<p>यथास्मि वक्तासि तथास्य भूपतेर्यदा पुनः कर्णसमीपं आप्स्यसि ।</p>
<p>इतीव निर्व्याजं उदीर्य तत्यजे तयायताक्ष्या स नरेन्द्रसायकः । । ७.२७ । ।</p>
<p>अलं ह्रियैवं समुपेक्ष्य गृह्यतां अयं हि पाणिग्रहणोचितस्तव ।</p>
<p>इतीरयन्त्याः कुटिलं वचः करादनङ्गवत्याः कमलं जहार सा । । ७.२८ । ।</p>
<p>अथ स्वबिम्बाधरपाटलच्छदं करेण तत्तत्सदृशेन बिभ्रती ।</p>
<p>निषेवितुं भूपतिं अभ्युपागता रमेव राजीवमुखी रराज सा । । ७.२९ । ।</p>
<p>दृशस्ततस्तत्परिवारयोषितां नेत्राञ्जनश्यामलपक्ष्मराजयः ।</p>
<p>शशिप्रभे भूमिपतौ सकौतुकाः समापतन्कुन्द इवालिपङ्क्तयः । । ७.३० । ।</p>
<p>__________________________________________</p>
<p>नृपार्हणम्</p>
<p>निपीयमानस्य तया शनैःशनैरपाङ्गसञ्चारितदीर्घनेत्रया ।</p>
<p>उपात्तपुष्पः क्षितिभर्तुरर्हणां चकार तस्याश्चतुरः सखीजनः । । ७.३१ । ।</p>
<p>पुरः शिरस्याहितमन्मथाज्ञया तया कटाक्षैः कुटजैरिवार्चितः ।</p>
<p>नृपः सपर्यां पुनरुक्तसंविदां सस्तद्वयस्यानिहितावमन्यत । । ७.३२ । ।</p>
<p>सरागवत्युत्कलिकाभिराकुले मृदुन्यलं पाटलया समर्पिते ।</p>
<p>अथ न्यषीदन्नवपल्लवासने फनीन्द्रकन्यामनसीव पार्थिवः । । ७.३३ । ।</p>
<p>अनु क्षितीशं नलिनीदलासने कया चिदास्ते परिवारयोषिता ।</p>
<p>रमाङ्गदोऽप्यासनबन्धं आददे वसुन्धरायां विनयैकबन्धुः । । ७.३४ । ।</p>
<p>श्रमानुरोधादुपविश्यतां इतः क्षणं कृशाङ्गीति सखीभिरर्थिता ।</p>
<p>उपाविशद्वेपितवामनस्तनी ततः समं ताभिरहीन्द्रकन्यका । । ७.३५ । ।</p>
<p>__________________________________________</p>
<p>नायिकाविलसितानि</p>
<p>विवर्तयन्ती वदनेन्दुमण्डलं विशालनेत्रान्तनिषक्ततारकं ।</p>
<p>द्वयेन सा कृष्यत सुन्दरी समं ह्रिया नृपालोकनकौतुकेन च । । ७.३६ । ।</p>
<p>अथावतंसीकृतलोचनोत्पलं कपोलदोलायितरत्नकुण्डलं ।</p>
<p>चिरं पपौ सः स्तिमितेन चक्षुषा तदाननं मालवमीनकेतनः । । ७.३७ । ।</p>
<p>कृती दृशास्याः सुदृशः पिबत्ययं कपोललावण्यसुधां नराधिपः ।</p>
<p>मिथः सखीनां इति सस्मितं वचो निशम्य साभूदधिकाधिकत्रपा । । ७.३८ । ।</p>
<p>मनागिवांसादपवर्तितानना निरीक्ष्य तं भूपतिं अर्पितेक्षणं ।</p>
<p>विहस्य लज्जामुकुले चकर्ष सा बलादपाङ्गप्रसृते विलोचने । । ७.३९ । ।</p>
<p>यशोभटे रूपं अवन्तिशसितुः कृतस्मिते चित्रगतं प्रशंसति ।</p>
<p>करस्थितं सा झटिति न्यधात्ततः शिलातले तामरसं त्रपावती । । ७.४० । ।</p>
<p>निकामं उक्तं सुकुमारं अङ्गना विलासिनस्तस्य जहार सा मनः ।</p>
<p>स्मरैकदूतीसहकारशाखिनो लसन्मधावन्यभृतेव पल्लवं । । ७.४१ । ।</p>
<p>तदीयं उद्दामरसोर्मिनिर्भरं स राजहंसोऽपि विवेश मानसं ।</p>
<p>कृतप्रवेशश्च सलीलं अच्छिनन्मनाङ्मृणालीं इव धीरतां अतः । । ७.४२ । ।</p>
<p>क्षणादपाङ्गस्तिमितायताक्षयोः सकम्पयोः कण्टकिताङ्गलेखयोः ।</p>
<p>अवापदन्योन्यनिबद्धभावयोस्तयोः प्ररोहं हृदि बालमन्मथः । । ७.४३ । ।</p>
<p>__________________________________________</p>
<p>नायकस्य नायिकां प्रत्युक्तिः</p>
<p>असूययेवाथ विमुञ्चती दृशं सखीषु सा सूत्रितनर्मसूक्तिषु ।</p>
<p>इति स्मितक्षालितदन्तवाससा नृपेण नागेन्द्रसुताभ्यधीयत । । ७.४४ । ।</p>
<p>वदानवद्याङ्गि सखीजनादृतः किं एष नाम व्यतिरिच्यते जनः ।</p>
<p>विहाय विस्रम्भविशेषं एतया यदङ्गं अन्तो विशतीव लज्जया । । ७.४५ । ।</p>
<p>सदा सदाचारपरेति वार्तया वयं हृताः पन्नगराजपुत्रि ते ।</p>
<p>अतः किं एवं प्रतिपत्तिमूढतां विगाहसेऽस्मासु विमुच्यतां इयं । । ७.४६ । ।</p>
<p>अनेन ते सुन्दरि दर्शनेन वा कृतोपचारोऽस्मि कियत्कदर्थ्यसे ।</p>
<p>न वीक्षते वल्गु न मञ्जु भाषते गता क्वचिल्लोचनवर्त्ममालती । । ७.४७ । ।</p>
<p>अधःकृताः सत्यं अधीरलोचने रसातलेन त्रिदिवस्य भूमयः ।</p>
<p>अनङ्गदुर्वारशराधिदैवतं भवद्विधं रत्नं अवाप्यतेऽत्र यथ् । । ७.४८ । ।</p>
<p>कुतूहलाध्यासितमध्यलोकया त्वया मुहूर्तं फणिलोकक्ॐउदि ।</p>
<p>अवैमि पातालं अवाप्तसन्धिना विलङ्घ्यते सन्तमसेन सम्प्रति । । ७.४९ । ।</p>
<p>इदं मृणालदपि क्ॐअलं वपुस्तवैष दूरादरविन्दिनीपतिः ।</p>
<p>पुनः पुनः संस्पृशतीव कौतुकात्तमालगुल्मान्तरपातिभिः करैः । । ७.५० । ।</p>
<p>अनेन ते सश्रमवारिबिन्दुना नवीनपीयूषतुषारदन्तुरः ।</p>
<p>शिरीषमृद्वङ्गि तुषारपाण्डुना कपोलबिम्बेन विडम्ब्यते शाशी । । ७.५१ । ।</p>
<p>इदं वदाशिक्षत कैतवं कुतस्तवैष मुग्धे सरलाङ्गुलिः करः ।</p>
<p>इहैतदालिख्य शिलातले शनैरनेन लीलाकमलं यदुज्झितं । । ७.५२ । ।</p>
<p>न चित्रं एवं क्व चिदस्ति भूतले ममात्र तेनास्ति कुतूहलं महथ् ।</p>
<p>अतः किं एतत्पिहितं प्रकाश्यतां अहेतुकस्तन्वि क एष मत्सरः । । ७.५३ । ।</p>
<p>अदृश्यं एतद्यदि मन्यसे ततः किं अर्थ्यसे किं त्वियदेव शंसो नः ।</p>
<p>कृती त्वयायं भुजगाम्बरौकसां अलेखि चित्रे कतमः कृशोदरि । । ७.५४ । ।</p>
<p>लतेव सम्मीलितषट्पदस्वना कियच्चिरं निर्वचनैव तिष्ठसि ।</p>
<p>इतश्चकोराक्षि विचिन्त्य सूनृतं ममोत्तरं किं चन दातुं अर्हसि । । ७.५५
| |</p>
<p>यथातिजिह्रेषि यथातिवेपसे यथा कपोले पुलकं बिभर्षि च ।</p>
<p>तथात्र मन्ये तव पक्षपातवन्नितान्तं अन्तःकरणं कृशोदरि । । ७.५६ । ।</p>
<p>ह्रिये तवेयं यदि कल्पते कथा किं एतया नः प्रकृते यतामहे ।</p>
<p>यदर्थं एते वयं आगताः स्वयं स नार्प्यते किं करभोरु सायकः । । ७.५७ । ।</p>
<p>सलीलं एवं वदति स्मितानने नृपे नवप्रेमसार्द्रचेतसि ।</p>
<p>विवर्तयन्ती मणिकङ्कणं करे मुमोच मौनं न फणीन्द्रकन्यका । । ७.५८ । ।</p>
<p>__________________________________________</p>
<p>माल्यवतीवचनम्</p>
<p>तया तथा दृष्टं अथान्तरान्तरा कटाक्षकान्तिः स्नपितावतंसया ।</p>
<p>इति स्मिताप्यायितदन्तदीधितिर्जगाद तं माल्यवाती विशाम्पतिं । । ७.५९ । ।</p>
<p>तवैतया सत्कृतिपात्र सत्कृतं स्वयं न यत्कल्पितं अल्पमध्यया ।</p>
<p>न स अवलेपो न च सा प्रमादिता न च त्रपा तत्र नृपोऽपराद्ध्यति । । ७.६० । ।</p>
<p>कृतीति वार्ता तव वेत्सि वाञ्छितं त्वं अन्तरात्मेव न कस्य वा भुवि ।</p>
<p>अतः सखीभावगतस्य गोपनं न युज्यते नस्त्वयि तन्निशाम्यतां । । ७.६१ । ।</p>
<p>शिलीमुखेऽस्मिंस्तव नामलाञ्छिते मृगोपनीते मृगशावलोचना ।</p>
<p>प्रमोदं आप्तेयं इतो विलोकिते करे चकोरीव तुषारदीधितेः । । ७.६२ । ।</p>
<p>क एष राजेति मुहुः कुतूहलादियं यदा पृष्टवती सखीजनं ।</p>
<p>अतस्तदास्यै कथितः सविस्तरं मया त्वं उर्वीतलमीनलाञ्छानः । । ७.६३ । ।</p>
<p>करेण सासूयं अपास्य कर्णतः क्वणद्द्विरेफावलि नीलं उत्पलं ।</p>
<p>तदैतयाभ्युद्गतपक्षपातया श्रुता गुणाढ्यस्य बृहत्कथा तव । । ७.६४ । ।</p>
<p>इमां त्वदाकारनिरूपिणे सखीं अवेत्य पर्युत्सुकलोचनां इव ।</p>
<p>ततो मया विश्वविलोचनोत्सवस्त्वं एव चित्रे लिखितोऽसि पार्थिव ! । । ७.६५
| |</p>
<p>उदञ्चितव्यायतपक्ष्मणा ततः सखीसमक्षं निभृतेन चक्षुषा ।</p>
<p>चिरं निपीतसतृषेव मुग्धया त्वयैतया मध्यमलोकवाससः । । ७.६६ । ।</p>
<p>[V</p>
<p>आऱ्७.६६दः {</p>
<p>त्वयैतया ।लें ।एम्;</p>
<p>त्वयेतया ।एद्}]</p>
<p>अतो वरोऽयं युवयोः समागमः कुमुद्वतीचन्द्रमसोरिवोचितः ।</p>
<p>इयं हि बालोच्छ्वसितो मनोभुवस्त्वं अत्र लोकत्रितयैकसुन्दरः । । ७.६७ । ।</p>
<p>नृप गृहीतुं नयं अत्र कोऽप्यलं सुरेषु वा पन्नगपुङ्गवेषु वा ।</p>
<p>स एष पङ्केरुहकर्णिकामृदुस्त्वया शयोऽस्याः क्रियते सकौतुकः । । ७.६८ । ।</p>
<p>अयाचितोऽप्यर्पित एव ते शरः क्षितेरयं न्यायविदां वरैतया ।</p>
<p>तदेनं अभ्यर्थयसे कथं पुनः कलत्रं एषा हि वसुन्धरा तव । । ७.६९ । ।</p>
<p>[</p>
<p>७.६९बः एम्. क्षितिर्?]</p>
<p>इतीतिवृत्तं तदुपाश्रयं तथा प्रकाशयन्ती पृथिवीपतिं प्रति ।</p>
<p>छलादलीकभृकुटिं विधाय सा तयालुलोके फणिराजकन्यया । । ७.७० । ।</p>
<p>अथ द्विरेफस्य मुखाब्जपातिनो निवारणयोरगराजकन्यका ।</p>
<p>शिलातलात्संभ्रममीलितस्मृतिस्तदाशु लीलाशतपत्रं आददे । । ७.७१ । ।</p>
<p>ततः स र्ॐअञ्चनिपीडिताङ्गदो रमाङ्गदं व्यक्तशशिप्रभेङ्गितः ।</p>
<p>अपश्यदिन्दीवरदामदीर्घया प्रमोदविस्तरितया दृशा नृपः । । ७.७२ । ।</p>
<p>__________________________________________</p>
<p>रमाङ्गदवचनम्</p>
<p>समर्पिता पार्थिव पुष्पकेतुना तवेयं आर्द्रप्रणया मनस्विनी ।</p>
<p>असीमसौन्दर्यसुधाविलासभूरुदन्वतेवेन्दुकला पिनाकिनः । । ७.७३ । ।</p>
<p>किं अन्यदत्रोल्लसितं जगत्त्रये तवैव सौभाग्यपताकया नृप ।</p>
<p>यदागता मन्मथपत्रिणां इयं शरव्यतां एवं अपि श्रुते त्वयि । । ७.७४ । ।</p>
<p>वधूर्दिलीपस्य सुदक्षिणा यथा यथा सुनन्दा भरतस्य भूपतेः ।</p>
<p>रघूद्वहस्यावनिकन्यका यथा तथा तवेयं विधिना उपपादिता । । ७.७५ । ।</p>
<p>किं अन्यदस्याः कृतपाणिपीडनः पदं निधत्से गृहमेधिनां धुरि ।</p>
<p>इति प्रसर्पत्स्मितचन्द्रिकः शनैरभाषतोर्वीतिलकं रमाङ्गदः । । ७.७६ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>विलोकितं चित्रं अलीकभाषिणी भवत्सखीयं प्रतिभासते मम ।</p>
<p>उदीरितैवं किल पार्थिवेन सा भृशं ललज्जे निभृतं जहास च । । ७.७७ । ।</p>
<p>विलोकयन्ती तं अपाङ्गलोचना समुल्लसत्स्वेदलवाङ्कितस्तनी ।</p>
<p>ततः सुजातस्तबकास्तमौक्तिका लतेव सा हेममयी व्यकम्पत । । ७.७८ । ।</p>
<p>मुखे तवासक्तं इदं शशिप्रभे दृशावतंसागतयैतदीयया ।</p>
<p>सखीजनः सस्मितं इत्युवाच तां अवन्तिनाथं च मिथो रमाङ्गदः । । ७.७९ । ।</p>
<p>अत्रान्तरे झटिति चित्तं इवाच्छं अम्भः क्षोभं जगाम सरितस्तुहिनांशुसूतेः
।</p>
<p>वाति स्म च प्रसभभग्नतमालताल- हिन्तालसालसरलः सहसा समीरः । । ७.८० । ।</p>
<p>__________________________________________</p>
<p>पयोदोदयः</p>
<p>उदनमदथ तत्क्षणादुदञ्चत्- कनकपिशङ्गतडिल्लतः पयोदः ।</p>
<p>अधरितमुरजध्वनीनि मुञ्चन्विधुरितकर्णतलानि गर्जितानि । । ७.८१ । ।</p>
<p>अथ समुदितत्रासा मेघस्वनान्ननु भूपतेर्भुजपरिघयोरन्तो बाला प्रवेष्टुं इयेष सा ।</p>
<p>किं असि चकिता मा त्वं भैषीरितो भव लज्जया कृतं इति च तां ऊचे देवः स साहसलाञ्चनः । । ७.८२ । ।</p>
<p>इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभासंल्लापो नाम सप्तमः सर्गः समाप्तः</p>
<p>************************************************</p>
<p>.</p>
<p>अष्टमः सर्गः</p>
<p>नायिकातिरोधानम्</p>
<p>सापदेऽथ भुजगेन्द्रकन्यका खे पयोदपतलैस्तिरोहिते ।</p>
<p>नर्मदापुलिनपल्लवस्थिता हंसपङ्क्तिरिव कम्पं आददे । । ८.१ । ।</p>
<p>स्पर्धयेव निचयः पय्ॐउचां तारमन्द्रं अनदद्यथा यथा ।</p>
<p>सा नरेन्द्रतिलकं तं ऐक्षत मुग्धलोलनयना तथा तथा । । ८.२ । ।</p>
<p>उल्लसन्नवपयोधरालसां द्यां च तां च सुमुखीं विलोकयन् ।</p>
<p>भूपतिः स नितरां अभूद्वशो विस्मयस्य च मनोभवस्य च । । ८.३ । ।</p>
<p>वामनत्वं अलिनत्वं अत्यजन्व्यञ्जितक्रम इव त्रिविक्रमः ।</p>
<p>क्रामति स्म सहसैव मेघभूरन्धकारनिकरोऽथ रोदसी । । ८.४ । ।</p>
<p>[</p>
<p>८.४दः अन्धक पुन्?]</p>
<p>नेत्ररोधिनि तयोर्न केवलं मूर्च्छिते तमसि वैशसं हृदि ।</p>
<p>यावदास्यविगलद्बिसाङ्कुरे चक्रवाकमिथुनेऽप्यजृम्भत । । ८.५ । ।</p>
<p>कर्णभूषणमणिप्रभालवैस्तोकलक्षितकपोलपत्रया ।</p>
<p>कृष्यमाणनयनोऽथ पिप्रिये पन्नगेन्द्रसुतया तया नृपः । । ८.६ । ।</p>
<p>तेजसि स्फुरति ताडिते मुहुर्बिभ्यती कनकभङ्गपिङ्गले ।</p>
<p>तं हृदिस्थितं इवेशं ईक्षितुं सापि मीलितविलोचनाभवथ् । । ८.७ । ।</p>
<p>__________________________________________</p>
<p>आकाशवाणी</p>
<p>एष ते न घटते मनोरथः पार्थिवाहिपतिकन्यकां प्रति ।</p>
<p>गच्छ विन्ध्यविपिनान्तदृष्टया वञ्चितोऽसि मृगतृष्णयैतया । । ८.८ । ।</p>
<p>साहसोदधिविलोडने स्वयं योऽंसं अंसलतयार्पयिष्यति ।</p>
<p>श्रीरिवोरसि मुरद्विषः पदं तस्य निश्चितं इयं विधास्यति । । ८.९ । ।</p>
<p>पश्य पश्य चपलेयं अन्तिकात्नीयते तव यथोचितं कुरु ।</p>
<p>एवं एव यदियं न लभ्यते जानकीव जनकप्रतिज्ञया । । ८.१० । ।</p>
<p>कन्यकासि किं इदं शशिप्रभे युक्तं एहि पितुरन्तिकं व्रज ।</p>
<p>इत्यविग्रहवती नभस्तलातुल्ललास सहसा सरस्वती । । ८.११ । ।</p>
<p>तां निशम्य स निकामविस्मितः साचिकार्मुकलतां अलोकत ।</p>
<p>इन्दुमौलिगलकन्दलासितं तत्क्षणाच्च तिमिरं न्यवर्तत । । ८.१२ । ।</p>
<p>साचिरांशुतपनीयमेखला शक्रचापमणिकुण्डला ततः ।</p>
<p>क्वापि मुद्रितमयूरताण्डवा संहतिर्जलमुचां तिरोदधे । । ८.१३ । ।</p>
<p>सा पुरातनपथेन पावनी स्ॐअसूतिरपि निम्नगा वहथ् ।</p>
<p>स्वादुनिर्मलरसोर्मिनिर्भरा भारतीव मसृणं महाकवेः । । ८.१४ । ।</p>
<p>अप्यपाकृतरयः स नर्मदा- वीचिलास्यरचनाकुतूहली ।</p>
<p>आववौ शबरराजयोषितां नर्तितालकलतः समीरणः । । ८.१५ । ।</p>
<p>इत्यकालजलदादिवैकृते केन चिद्विरचिते गते शमं ।</p>
<p>भूपतेः शशिमुखी सखीयुता नेत्रनिर्विषयतां अवाप सा । । ८.१६ । ।</p>
<p>क्वापि नूनं अपहृत्य तन्मनो नागराजदुहिता जगाम सा ।</p>
<p>उत्पलस्य सरसं लसत्स्पृहा चक्रवाकवनितेव केसरं । । ८.१७ । ।</p>
<p>अग्रतः कृतपयोधरश्रिया धौततप्ततपनीयकान्तया ।</p>
<p>विद्युतेव सदृशा तयाकुलः स अभवज्झटिति दृष्टनष्टया । । ८.१८ । ।</p>
<p>सा पुरो मम हृतेति लज्जया चिन्तया किं इव सा चरेदिति ।</p>
<p>सा पुनो न सुलभेत्यसौ शुचा तप्यते स्म तिसृभिः क्षितीश्वरः । । ८.१९ । ।</p>
<p>तस्य तापजननेन मानसं तेन बालविरहेण विव्यथे ।</p>
<p>केतकच्छदकदर्थने परं यत्कणोऽपि शिशिरः प्रगल्भते । । ८.२० । ।</p>
<p>जित्वरं जगति पुष्पकेतुना तद्विकृष्य तरसा शरासनं ।</p>
<p>ताड्यते स्म हृदये पततृइणा सोऽथ मालवकुरङ्गलाञ्छनः । । ८.२१ । ।</p>
<p>लज्जया वलितकण्ठकन्दलं लोचनाञ्चलमिलद्वतंसकं ।</p>
<p>तस्य वर्तितं इवाभवत्तदा तत्प्रियावदनं उन्नसं हृदि । । ८.२२ । ।</p>
<p>म्लानिं आप सस्तया विना नृपस्तत्र पन्नगपतेस्तनूजया ।</p>
<p>स्वां रुचिं न हि कदा चिदश्नुते शर्वरीविरहधूसरः शशी । । ८.२३ । ।</p>
<p>पाण्डुपक्ष्मलदृशः परिच्युतं सोऽथ माल्यशकलं व्यलोकत ।</p>
<p>तादृशि व्यतिकरे विनिर्गतं हासलेशं इव पुष्पधन्वनः । । ८.२४ । ।</p>
<p>शंसदुज्ज्वलकपोलसंगतं कुङ्कुमेन दलकोटिचुम्बिना ।</p>
<p>सम्भ्रमेण गलितं नतभ्रुवः कर्णतामरसं आददेऽथ स । । ८.२५ । ।</p>
<p>कार्मुके सति शरेषु सत्स्वपि प्रेयसी तव हृतान्तिकादिति ।</p>
<p>तेन सौरभहृतालिनिःस्वनैर्वाच्यतेव नृपतेर्व्यधीयत । । ८.२६ । ।</p>
<p>कोष्णनिःश्वसितवेपितच्छदं तन्निवेश्य वदने सः सादरः ।</p>
<p>अर्धनिमीलितलोचनोत्पलः पुस्तकल्पित इवाभवत्क्षणं । । ८.२७ । ।</p>
<p>नर्मदोर्मिलुलिते तदंशुके पल्लवालिखितहंसहारिणि ।</p>
<p>आहृतस्तनविलेपने दृशा सोऽकृतप्रणयं इन्दुपाण्डुनि । । ८.२८ । ।</p>
<p>मा विषीद नवसाहसाङ्क,</p>
<p>ते कान्तया गतं अनेन वर्त्मना ।</p>
<p>पश्य तत्पदं इतीव रेवया तस्य सारसरुतैरसूच्यत । । ८.२९ । ।</p>
<p>किं निमग्नं इह बालया तया भीतया भुजगराजकन्यया ।</p>
<p>नैवं अत्र नियतं रसातले विद्यते विवरं इत्यतर्कयथ् । । ८.३० । ।</p>
<p>सोऽतिमात्रगहनेऽपि रंहसा पार्थिवः पतितुं ऐच्छदम्भसि ।</p>
<p>जीवितं तृणं इवावजानते साहसव्यसनिनोऽपि तादृशाः । । ८.३१ । ।</p>
<p>तत्समीहितं अवन्तिवासवस्तस्य नावददुपान्तवर्तिनः ।</p>
<p>एष विघ्नं इह साहसोत्सवे कल्पयिष्यति ममेति शङ्कितः । । ८.३२ । ।</p>
<p>उज्झति स्म सः शनैः समुच्छ्वसन्पल्लवासनं उपास्य शासनः ।</p>
<p>अग्रहीच्च सशरं करेण तद्व्यक्तराजककुदेन कार्मुकं । । ८.३३ । ।</p>
<p>पन्नगेन्द्रदुहितुः करेण यः सख्यं आपदरविन्दबन्धुना ।</p>
<p>अर्पितं प्रणयिना तं अप्यसौ सायकं कनकपुङ्खं आददे । । ८.३४ । ।</p>
<p>सुभ्रुवः स्मरविलासदेशिकं तं शशंस सः शरं पतत्रिषु ।</p>
<p>पीतशीतकरमूर्तितानवं भानुमानिव मयूखं अंशुषु । । ८.३५ । ।</p>
<p>व्यक्ततच्चरणलक्ष्मणा ततः स्रस्तकेशकुसुमाकुलालिना ।</p>
<p>मेघसिक्तसिकतेनवर्त्मना नर्मदाजलसमीपं आप स । । ८.३६ । ।</p>
<p>एष जातु न विकत्थते क्व चिल्लक्ष्यतेऽस्य फलतः सदा क्रिया ।</p>
<p>तत्करिष्यति किं अत्र साहसं चेतसीति विदधे रमाङ्गदः । । ८.३७ । ।</p>
<p>__________________________________________</p>
<p>नर्मदाप्रवेशः</p>
<p>अक्षिपत्तटशिलाविटङ्कतः पार्थिवः स्वं अथ नर्मदाम्भसि ।</p>
<p>वारिधेः पयसि विश्वदीपकः सायमद्रिशिखरादिवार्यमा । । ८.३८ । ।</p>
<p>तत्र मीनमकराकुले पतनाससाद स विलासं इश्वरः ।</p>
<p>यामुनाम्भसि निपातिनः पुरा गोपतां उपागतस्य शार्ङ्गिणः । । ८.३९ । ।</p>
<p>अम्भसस्तदवपातताडितादूर्ध्वं एत्य निपतत्सु बिन्दुषु ।</p>
<p>साहसेन परितोषितैः सुरैर्मौक्तिकार्घ इव तस्य चिक्षिपे । । ८.४० । ।</p>
<p>किं चिदन्तरितमूर्तिभिः क्षणादन्वगच्छदथ तं रमाङ्गदः ।</p>
<p>येन यात्यरुणसारथिः पथा वासरस्तं अवलम्बते न किं ?</p>
<p>| | ८.४१ | |</p>
<p>कस्तुलाग्रं अधिरोप्य जीवितं स्वामिनं त्वं इव सेवतां इति ।</p>
<p>तस्य हंसनिनादेन वल्गुना साधुवादं इव नर्मदा ददौ । । ८.४२ । ।</p>
<p>__________________________________________</p>
<p>बिलप्रवेशः</p>
<p>तौ मुहुर्जलचरैरदृश्यतां अग्रतश्चकितं उक्तवर्त्मभिः ।</p>
<p>ध्वान्तसन्ततिभिदे रसातलं प्रस्तितौ रविनिशाकराविव । । ८.४३ । ।</p>
<p>आश्रयत्यवनिमेघवाहने वारिगर्भं अभितो गरीयसि ।</p>
<p>प्राप मेकलसुता समानतां अन्तराहितनिधानया भुवा । । ८.४४ । ।</p>
<p>उज्झिता झटिति कार्यगौरवादीश्वरेण रुरुचे न मेदिनी ।</p>
<p>सोद्यमेन पुनोऽप्यवैष्यता भानुनेव पदवी पय्ॐउचां । । ८.४५ । ।</p>
<p>आपपात सरमाङ्गदः क्षणात्सर्वतः सस्तमसाविले बिले ।</p>
<p>गूढमत्सरविषे विशेषवान्दुर्जनस्य मनसीव सद्गुणः । । ८.४६ । ।</p>
<p>यद्बभूव पुरतोऽस्य भूपतेरेककुण्डलपटासितं तमः ।</p>
<p>तस्य तद्दिनकरांशुभासुरैर्मौलिरत्नकिरणैरभज्यत । । ८.४७ । ।</p>
<p>सन्द्रहेमरजसा महौजसां अग्रणीरगरुधूपगन्धिना ।</p>
<p>सोऽथ तेन बिलवर्त्मना शनैः क्रोशमात्रं अगमन्नरेश्वरः । । ८.४८ । ।</p>
<p>__________________________________________</p>
<p>सिंहदर्शनम्</p>
<p>लग्नसान्द्रगजशोणितच्छटैः शौर्यपावकशिखाङ्कुरैरिव ।</p>
<p>केसरैरतिकरालकन्धरो मार्गं अस्य रुरुधेऽथ केसरी । । ८.४९ । ।</p>
<p>मुक्तघर्घररवः स रंहसा तं विशामधिपं अभ्यधावत ।</p>
<p>व्यात्तदीर्घदशनास्यकन्दरः पूर्णं इन्दुं इव सिंहिकासुतः । । ८.५० । ।</p>
<p>अर्धचन्द्रं अथ तज्जिघांसया संदधे धनुषि यावदीश्वरः ।</p>
<p>तावदस्फुटितकोरकं पुरो बालकुन्दविटपं तं ऐक्षत । । ८.५१ । ।</p>
<p>बिभ्रतो विकटदंष्ट्रं आननं कालमेघशकलासितत्विषः ।</p>
<p>आयतोऽभिमुखं ईर्ष्यया जवात्तेन वर्त्म मुमुचे न पोत्रिणः । । ८.५२ । ।</p>
<p>__________________________________________</p>
<p>गजदर्शनम्</p>
<p>किं चिदस्य पुरतोऽथ गच्छतः कर्णतालविधुतालिपङ्क्तिना ।</p>
<p>रुद्ध्यते स्म समदेन पद्धतिर्दीर्घदन्तमुसलेन दन्तिना । । ८.५३ । ।</p>
<p>मन्द्रकण्ठनिनदोऽतिवेगवानूर्ध्ववालधिरुदग्रलोचनः ।</p>
<p>कुण्डलीकृतकरस्तं अभ्यगात्सः क्रुधा निभृतकर्णपल्लवः । । ८.५४ । ।</p>
<p>यावदङ्कुरितमत्सरोऽभवत्तस्य संमुखं अधिज्यकार्मुकः ।</p>
<p>तावदैक्षत न सः क्व चिद्द्विपं राजगन्धमदगन्धकेसरी ( ।एदेमेन्द्स्?</p>
<p>गन्धमद तो गन्धवह) । । ८.५५ । ।</p>
<p>उत्पतन्निपतदग्रतो मुहुर्मुञ्चदट्टहसितं सहार्चिषा ।</p>
<p>केवलं कपिलकुन्तलं शिरः पश्यतोऽस्य न चमत्कृतं मनः । । ८.५६ । ।</p>
<p>एवमादि यदभून्महीपतेरद्भुतं पथि बिभीषिकावहं ।</p>
<p>तद्बिभेद निजसत्त्वसम्पदा तिग्मदीधितिरिव त्विषा तमः । । ८.५७ । ।</p>
<p>__________________________________________</p>
<p>सरिदुत्तरणम्</p>
<p>तां ददर्श सरितं सुदुस्तरां अग्रतोऽथ बिलकल्पविन्नृपः ।</p>
<p>स्पर्शतः किल यदम्भसां झटित्यश्मभावं उपयान्त्यसूरयः । । ८.५८ । ।</p>
<p>मारुतैरपरपारनुन्नया प्रांशु वंशलतया सः सानुगः ।</p>
<p>तां अलङ्घयदथोपगूढया जन्मभीतिं इव योगविद्यया । । ८.५९ । ।</p>
<p>__________________________________________</p>
<p>नगरदर्शनम्</p>
<p>प्रस्थितस्तदनु सोद्यमं पुरः स अथ साहसवतां पुरःसरः ।</p>
<p>निर्मितं मणिमयूखपल्लवैर्बालं आतपं इव व्यलोकत । । ८.६० । ।</p>
<p>इन्द्रनीलकपिशीर्षकं ततः स अभितः स्फटिकसालं ऐक्षत ।</p>
<p>सावशेषजलनीलकोटिभिः शारदैर्घटितं अम्बुदैरिव । । ८.६१ । ।</p>
<p>उत्पताकमणितोरणाङ्कितं मण्दितं कनकपल्लवस्रजा ।</p>
<p>किं च काञ्चनकपाटसंपुटं तत्र गोपुरं अपश्यदीश्वरः । । ८.६२ । ।</p>
<p>विस्मयेन विषयीकृतः पुरं तेन स अविशदवन्तिवासवः ।</p>
<p>निर्वृतैः पदं इवोज्झितावनिः सूर्यमण्डलपथेन योगवान् । । ८.६३ । ।</p>
<p>तत्र वैद्रुमगवाक्षं उच्छ्रितं हेमहर्म्यं अवलोकते स्म स ।</p>
<p>मेरुशृङ्गं इव धातुताम्रया सन्ध्यया कृतपदं क्व चित्क्व चिथ् । । ८.६४ । ।</p>
<p>अग्रतः सश्च यशोभटोऽविशत्सोऽथ कौतुकहृतस्तदङ्गणं ।</p>
<p>इन्द्रनीलमणिकान्तिमेचकं व्य्ॐअ सारुण इवोष्णदीधितिः । । ८.६५ । ।</p>
<p>पद्मरागरचितालवालका वेदिकामणिविटङ्कविस्तृता ।</p>
<p>तेन तत्र ददृशे कुतूहलादन्तिके कनकमाधवीलता । । ८.६६ । ।</p>
<p>__________________________________________</p>
<p>स्त्रीदर्शनम्</p>
<p>तत्तले स्थितिं उपेयुषा शमात्तेन का चिदबला व्यलोकत ।</p>
<p>निर्गता झटिति हेमवेश्मतः श्रीः सुवर्णकमलोदरादिव । । ८.६७ । ।</p>
<p>अंशुकेन शरदिन्दुबन्धुना त्यागितेव यशसावभासिता ।</p>
<p>कान्तिमत्यधरनीलवाससा यामुनेन पयसेव जाह्नवी । । ८.६८ । ।</p>
<p>बन्धुजीवकुमुदछवी मुखे बिभ्रतीव कुरुविन्दकुण्डले ।</p>
<p>शर्वरीव सितपक्षपर्वणः शीतदीधितिपतङ्गमण्डले । । ८.६९ । ।</p>
<p>शोभिता किं अपि हारलेखया भिन्नखेललोलयोरसि ।</p>
<p>तत्क्षणस्फुटितकुन्दशुद्धया गन्धवाहपदवीव गङ्गया । । ८.७० । ।</p>
<p>आननेन ललिताक्षिपक्ष्मणा निर्यदुज्ज्वलकपोलकान्तिना ।</p>
<p>कुर्वतीव फणिलोकं अङ्कितं यामिनीतिलकबिन्दुनेन्दुना । । ८.७१ । ।</p>
<p>पुष्पदाम दधती सषट्पदं दक्षिणेन शशिपाण्डुपाणिना ।</p>
<p>साक्षतं सदधिदूर्वयाञ्चितं हेमपात्रं इतरेण बिभ्रती । । ८.७२ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>तन्निरीक्षणसविस्मयं ततः पार्थिवं जनितकौतुकः शुकः ।</p>
<p>इत्युवाच मणिपञ्जरे स्थितो बालचूतविटपावलम्बिनि । । ८.७३ । ।</p>
<p>__________________________________________</p>
<p>शुकवाक्यम्</p>
<p>सत्क्रियां रचयितुं तवातिथेर्नर्मदा भगव्तीयं उद्यता ।</p>
<p>श्लाघनीयचरितो जगत्त्रये कस्य नासि बहुमानभाजनं । । ८.७४ । ।</p>
<p>देव पन्नगवधूभिरुज्ज्वलं वल्लकीकलरवं प्रियैः सह ।</p>
<p>मल्लिकाधवलं अत्र गीयते केलिरत्नभवनेषु ते यशः । । ८.७५ । ।</p>
<p>दुर्मना नृप,</p>
<p>पथामुना गता सा विलासवसतिः शशिप्रभा ।</p>
<p>तत्सखीजनकथान्वयश्रुतेर्युष्मदागमनं ऊहितं मया । । ८.७६ । ।</p>
<p>दुर्लभोऽयं अतिथिर्ममापि तद्गुह्यतां उचितया सपर्यया ।</p>
<p>पार्थिवो हि नवसाहसाङ्क इत्येष सीयकनरेन्द्रनन्दनः । । ८.७७ । ।</p>
<p>पेशलोक्तिनिपुणस्य पक्षिणस्तस्य गां इति निशम्य सस्मितः ।</p>
<p>तां अथ प्रणमति स्म निम्नगां इन्दुसूतिं अवनीन्दुरादृतः । । ८.७८ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>__________________________________________</p>
<p>नर्मदाकृतः सत्कारः</p>
<p>कारितासनपरिग्रहे पुरो भूपतावपचितिं विधाय सा ।</p>
<p>आस्त मौक्तिकशिलातले ततश्चेतसीव सुकवेः सरस्वती । । ८.७९ । ।</p>
<p>स्थित्वाथ किं चित्तं अवन्तिनाथं अपृच्छदच्छन्नकुतूहला सा ।</p>
<p>निवेद्यतां मानवदेव कस्मादलङ्कृता भूमिरियं त्वयेति । । ८.८० । ।</p>
<p>तस्यै शशंस निजं आ मृगयाविहाराद्वृत्तान्तं अन्तविरसं स विशुद्धवृत्तिः ।</p>
<p>कान्तास्मृतिप्रसभकण्टकिताङ्गजात- लज्जावनम्रवदनो नवसाहसाङ्कः । । ८.८१
| |</p>
<p>इति परिमलापरनाम्नो मृगाङ्कदत्तसूनोः पद्मगुप्तस्य कृतौ नवसाहसाङ्कचरिते नागलोकावतारो नामाष्टमः सर्गः समाप्तः</p>
<p>************************************************</p>
<p>.</p>
<p>नवमः सर्गः</p>
<p>__________________________________________</p>
<p>नर्मदावाक्यम्</p>
<p>अथ स्वरेणाङ्गणदीर्घिकाणां संवाहयन्ती कलहंसनादं ।</p>
<p>तं इत्यवन्तीश्वरं आ बभाषे सा मेकलक्ष्माधरराजकन्या । । ९.१ । ।</p>
<p>नास्य क्षितीशोपकृतं जनस्य कियत्तया पन्नगराजपुत्र्या ।</p>
<p>यस्याः कृते सम्प्रति भूषितेयं भूमिस्त्वया भूशशलाञ्छनेन । । ९.२ । ।</p>
<p>इदं नृप त्वां अवलोक्य जातं मनः प्रमोदेन ममास्वतन्त्रं ।</p>
<p>नो कस्य लोकत्रयसंमतानां भवेत्सतां सङ्गतं उत्सवाय । । ९.३ । ।</p>
<p>अद्यैष कस्यापि मया शुभस्य त्वद्दर्शनेनानुमितो विपाकः ।</p>
<p>आतिथ्यं अक्ष्णोः कथं अन्यथैवं आयान्ति रत्नानि भवद्विधानि । । ९.४ । ।</p>
<p>सो वत्स,</p>
<p>जाते जनकः कृतात्मा सा पुण्यमूर्तिजननी जगत्सु ।</p>
<p>महीकलापोद्वहनादिपात्रः पुत्रो ययोस्त्वं नरलोकपालः । । ९.५ । ।</p>
<p>रूपेण तेजस्वितयार्जवेन प्रियंवदत्वेन तवामुना च ।</p>
<p>दिलीपदुष्यन्तभगीरथादीन्तानादिराजान्झटिति स्मरामि । । ९.६ । ।</p>
<p>समानभावैस्त्रिभिरेव मन्ये समुद्रनेमिवसुधा धृतेयं ।</p>
<p>भुजङ्गमेन्द्रेण च मेरुणा च दोष्णा च मौर्वीकिणशोभिना ते । । ९.७ । ।</p>
<p>त्वयि स्थिते सम्प्रति जागरूके जगद्विधेयेषु विधूतचिन्तः ।</p>
<p>करोति नेत्रे भगवानवैमि स योगनिद्रामुकुले मुकुन्दः । । ९.८ । ।</p>
<p>न किं चिदिक्ष्वाकुकुलावतीर्णाद्रथाङ्गपाणेः परिहीयते ते ।</p>
<p>अजायताम्भोजदृशा वियोगो वने यथा तस्य तथा तवापि । । ९.९ । ।</p>
<p>अकृत्रिमोऽयं गुणवत्सु जाने जात्यैव ते पार्थिव पक्षपातः ।</p>
<p>यत्प्रौढलावण्यसुधास्रवन्त्या तया विना चेतसि ताम्यसीव । । ९.१० । ।</p>
<p>अलं विषादेन घनाधिरूढा ललामभूता जगतोऽखिलस्य ।</p>
<p>तवाङ्कं अभ्येष्यति साचिरेण शशिप्रभा पार्थिवकैरवस्य । । ९.११ । ।</p>
<p>इतोऽद्य यान्ती पुरतो मया सा दृष्टा भुजङ्गाधिपतेस्तनूजा ।</p>
<p>उदग्रभोगैरहिभिः परीता लतेव तन्वी हरिचन्दनस्य । । ९.१२ । ।</p>
<p>उद्दण्डहेमाम्बुरुहासु खेलदेतासु लीलागृहदीर्घिकासु ।</p>
<p>समुत्कयन्ती कलहंसयूथं आमञ्जुना नूपुरसिञ्जितेन । । ९.१३ । ।</p>
<p>व्यापारयन्ती वलिताननेन्दुः पश्चाद्दृशौ केतकपत्रदीर्घे ।</p>
<p>इतस्ततः शून्यतया स्खलन्ती समेऽपि मार्गे ददती पदानि । । ९.१४ । ।</p>
<p>विस्रस्तमाल्यः श्लथबन्धनत्वादंसावकीर्णां कबरीं वहन्ती ।</p>
<p>कलिन्दकन्यामसृणोर्मिनीलां निस्तृंशलेखां इव मन्मथस्य । । ९.१५ । ।</p>
<p>मुखं निशाघ्रातं इवारविन्दं विषदवीतप्रभं उद्वहन्ती ।</p>
<p>विलुम्पती निःश्वसितेन कान्तिं आपाटलस्याधरपल्लवस्य । । ९.१६ । ।</p>
<p>उन्मोचयन्तीं अलकाग्रं एत्य लग्नं चलत्कुण्डलरत्नकोटौ ।</p>
<p>किं अप्युदञ्चद्दशनांशुलेखा सखीं शनैः सस्मितं आलपन्ती । । ९.१७ । ।</p>
<p>सुधासितं क्ष्ॐअं इवास्तृतं तं नखांशुरेखावलयच्छलेन ।</p>
<p>कृतं दधानोपरि पाणिपद्मं उदग्रकम्पस्य कुचद्वयस्य । । ९.१८ । ।</p>
<p>गतानि सद्यः श्लथतां सखीभिर्विहस्य साकूतविलोकितानि ।</p>
<p>क्रमेण किं चित्प्रतिसारयन्ती विलज्जमाना मणिकङ्कणानि । । ९.१९ । ।</p>
<p>अशोकपुष्पग्रथितां दधाना प्रालम्बमालां अवलग्नमध्या ।</p>
<p>आरोपितज्येव जगज्जयाय स्वचापलेखा मकरध्वजेन । । ९.२० । ।</p>
<p>आर्द्रव्रणाङ्कस्य कृपार्द्रचित्ता केलीमृगस्य स्वयं एव तस्य ।</p>
<p>आचुम्बती पाण्डुकपोललेखं वतंसदूर्ध्वाङ्कुरं अर्पयन्ती । । ९.२१ । ।</p>
<p>मार्गेषु रूढासु निरूढभावात्द्विरेफसम्पातसमाकुलापि ।</p>
<p>लतासु पुष्पावच्छयच्छलेन पदे पदे वत्स विलम्बमाना । । ९.२२ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>त्वदीयविश्लेषं अवाप्य बाला सा लक्ष्यते किं चिदनिर्वृतेव ।</p>
<p>भवादृशां एकपदे वियोगो न कस्य,</p>
<p>राजेन्द्र,</p>
<p>मनो दुनोति । । ९.२३ । ।</p>
<p>पृथुप्रतापः सविता यथैव यथा कलानां निधिरोषधीशः ।</p>
<p>यथा वसन्तः सुमनोऽनुकूलस्तथासि भूमिः स्पृहणीयतायाः । । ९.२४ । ।</p>
<p>__________________________________________</p>
<p>नायकवाक्यम्</p>
<p>इति क्षितीशश्रुतिशुक्तिपेयां उदीर्य वाचं विरराम रेवा ।</p>
<p>स च स्मितद्योतितदन्तं एवं उवाच तां मध्यमलोकपालः । । ९.२५ । ।</p>
<p>स्थाने यदाह्लादयसि प्रपन्नं पीयूषधारामधुरैर्वचोभिस् ।</p>
<p>सुधैकसूतिः स यदाकरस्ते चण्डीशचूडाभरणं शशाङ्कः । । ९.२६ । ।</p>
<p>ऋजुः प्रकृत्यासि परं तदम्ब वीचीशु पर्याप्तं अनार्जवं ते ।</p>
<p>न केवलं सा पयसि प्रसक्तिरालक्ष्यते ते बत मानसेऽपि । । ९.२७ । ।</p>
<p>या जूटमध्ये च शशाङ्कमौलेरुन्निद्रकुन्दस्रगिवावभाति ।</p>
<p>तां अप्यतीव त्रिजगत्प्रतीक्ष्यां त्रिःस्रोतसं पुण्यतयातिशेषे । । ९.२८
| |</p>
<p>या सास्य शक्तिः प्रसराम्बुपङ्के त्वया वृता धर्मविहारवीथिः ।</p>
<p>सलीलं उद्धूलकुलाचलेयं मही महासूकरदंष्ट्र एव । । ९.२९ । ।</p>
<p>भवादृशीनां महतां नदीनां अद्भिर्जगत्यस्तमितोपसर्गे ।</p>
<p>सुखं सदैवासुरजित्समुद्रे निद्राति पर्यङ्कितपन्नगेन्द्रः । । ९.३० । ।</p>
<p>असन्तं अप्यम्ब मयि प्रसन्ना सम्भावनाभारमहो निधत्से ।</p>
<p>अस्त्येव भक्तेष्वतिवत्सलत्वात्बलाद्गुणारोपणकौतुकं ते । । ९.३१ । ।</p>
<p>अनेन मे कोऽपि हृदि प्रहर्षस्तव प्रसादातिशयेन जातः ।</p>
<p>अनार्द्रतां इन्दुमरीचिसख्ये कियच्चिरं चन्द्रमणिर्बिभर्ति । । ९.३२ । ।</p>
<p>विधाय तत्तादृशं इन्द्रजालं सा केन नीता फणिराजकन्या ।</p>
<p>अपश्यतो हेतुं इहोपपन्नं किं अप्यहो विस्मयते मनो मे । । ९.३३ । ।</p>
<p>अज्ञानं अस्मिन्विषये किं अन्यत्ममैतदर्हस्यपनेतुं अम्ब ।</p>
<p>दिनान्तसम्मूर्च्छितं अन्धकारं निशामुखस्येव शशाङ्कलेखा । । ९.३४ । ।</p>
<p>__________________________________________</p>
<p>पुनो नर्मदावाक्यम्</p>
<p>उक्त्वेति तूष्णीं अभवन्नृस्ॐअः सा स्ॐअसूतिः सरिदित्युवाच ।</p>
<p>अत्रेतिवृत्तं कथयाम्यशेषं निशम्यतां मालवलोकपालः । । ९.३५ । ।</p>
<p>__________________________________________</p>
<p>गृहदेवतावाचः</p>
<p>यदैव सा तर्जितचन्द्रकान्तिरजायतेन्दीवरपत्रनेत्रा ।</p>
<p>चित्रस्थितानां गृहदेवतानां इति स्फुरन्ति स्म तदैव वाचः । । ९.३६ । ।</p>
<p>रत्नाकरत्वं,</p>
<p>भुजगेन्द्र जातं कन्या तव श्रीः शुभलक्षणेयं ।</p>
<p>वक्षःस्थलं मध्यमलोकभर्तुर्विभूषयित्री पुरुषोत्तमस्य । । ९.३७ । ।</p>
<p>[</p>
<p>९.३७अः रेअदः रत्नाकरस्त्वं भुजगेन्द्र जाता?</p>
<p>ओर्फ़ोल्लोw</p>
<p>।क्?]</p>
<p>भुजङ्गवंशार्णवक्ॐउदीयं इयं पताकास्य रसातलस्य ।</p>
<p>उपागतेयं निधनाग्रदूती वज्राङ्कुशस्यासुरपुङ्गवस्य । । ९.३८ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>[</p>
<p>ण्O</p>
<p>ठ्E</p>
<p>ः V</p>
<p>अज्राङ्कुश इस्थे एअस्तेर्न्गुअर्दिअनोफ़् थे वज्रधातुमण्डल!]</p>
<p>स्ववीर्यपर्यस्तपुरन्दरेण तेनासुरेन्द्रेण कदर्थितस्य ।</p>
<p>तेजश्चिरादुच्छ्वसितं तदाभूदिति श्रुते भोगभृतां कुलस्य । । ९.३९ । ।</p>
<p>तद्देहकान्तिस्तिमिरं व्यनैषीत्यदत्र मोघीकृतरत्नदीपा ।</p>
<p>पित्रा तदस्याः कृतं अर्थयुक्तं आह्लादनं नाम शशिप्रभेति । । ९.४० । ।</p>
<p>ततः सुधासूतिकराभिरामैर्गुणैः परीता सहजन्मभिः सा ।</p>
<p>शनैः शनैर्वृद्धिं अवापदत्र रसातले बालमृणालोकेव । । ९.४१ । ।</p>
<p>__________________________________________</p>
<p>शशिप्राभापितुः प्रतिज्ञा</p>
<p>यदर्थिताभूदनुबद्धमानसैः सुरैश्च सिद्धैश्च महोरगैश्च ।</p>
<p>तेषां पुरस्तादकृतव्यवस्थां इत्येकदा संसदि पन्नगेन्द्रः । । ९.४२ । ।</p>
<p>गुप्ताभिहितो यत्त्रिदशारिवीरैर्वज्राङ्कुशाख्यस्य महासुरस्य ।</p>
<p>असूत लीलागृहदीर्घिकेह हैमं हरेर्नाभिरिवारविन्दं । । ९.४३ । ।</p>
<p>आनीय तद्यो दुहितुर्ममास्याः कर्णावतंसप्रणयीकरोति ।</p>
<p>तस्येयं इष्वासभृतः कलत्रं पार्थस्य पाञ्चालनृपात्मजेव । । ९.४४ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>तेनैवं उक्ते च तदा परेषु तं अर्थं अङ्गीकृतवान्न कोऽपि ।</p>
<p>वन्यद्विपादुद्गतदानराजेः कः कुम्भमुक्ताफलं आददीत । । ९.४५ । ।</p>
<p>ततः प्रभृत्यद्भुतरूपरेखा सा बालिकाभूदवरा वरापि ।</p>
<p>चित्ते वचस्तत्कुलदेवतानां कृत्वापि तस्याः सश्च नान्वशेत । । ९.४६ । ।</p>
<p>सम्प्रत्यवैमि प्रथिता यदातः स्वर्गे च भूमौ च भुवस्तले च ।</p>
<p>नीतोऽसि नेत्रातिथितां त्वं अस्याः पुण्येन जन्मान्तरसम्भृतेन । । ९.४७
| |</p>
<p>आनेतुकामेन भवन्तं अत्र निजं वचस्तन्नयता प्रतिष्ठां ।</p>
<p>आप्तप्रयत्नेन तथा स मन्ये फणीश्वरेणोपकृतः प्रपञ्चः । । ९.४८ । ।</p>
<p>एकः क्षितौ साहसिकस्त्वं एव नान्योऽस्ति राजन्नवसाहसाङ्कः ।</p>
<p>निसर्गदुर्गां अपि भूमिं एतां स्वोद्यानवीथीं इव यः प्रविष्टः । । ९.४९
| |</p>
<p>तदस्य कार्यस्य पुरस्कृतस्य यतस्व सीमान्तविलोकनाय ।</p>
<p>विगाहमानोऽम्बरं अर्धमार्गं निवर्तते जातु किं उष्णराश्मिः । । ९.५० । ।</p>
<p>इतोऽस्ति गव्यूतिशतार्धमात्रं गत्वा पुरी रत्नवतीति नाम्ना ।</p>
<p>विनिर्मिता शिल्पिकलामयेन मयेन या नाकजिगीषयेन । । ९.५१ । ।</p>
<p>[</p>
<p>ण्O</p>
<p>ठ्E</p>
<p>ः अल्लुसिओन्तो अणहिलपुर,</p>
<p>चपितलोफ़् थे सोलङ्किस्?]</p>
<p>तस्यासुरेन्द्रस्य नराधिपेन्द्र जगद्द्रुहः सा किल राजधानी ।</p>
<p>समेधितस्याब्जभुवा वरेण रणेष्ववध्यो मरुतां भवेति । । ९.५२ । ।</p>
<p>सो मौलिरत्नानि महोरगाणां उत्ख्याय चोत्खाय च कौतुकेन ।</p>
<p>करोति निर्वासितनायकेषु निजाङ्गनाहारलतान्तरेषु । । ९.५३ । ।</p>
<p>सो बाष्पपर्याकुललोचनानि निःश्वासभिन्नाधरपल्लवानि ।</p>
<p>करोति वक्त्राण्यमराङ्गनानां उत्सन्नलीलास्मितचन्द्रिकानि । । ९.५४ । ।</p>
<p>कृताङ्गदः कम्बलकालियाभ्यां यज्ञोपवीतीकृतशङ्खचूडः ।</p>
<p>सस्तक्षकापादितकण्ठभूषो बिभर्ति लीलां अशिवः शिवस्य । । ९.५५ । ।</p>
<p>आस्तां किं अन्यैः फणिभिः सश्चिन्त्यस्तस्यापि शेषस्य च वासुकेश्च ।</p>
<p>राहुर्यथा विश्वभयैकहेतुस्ताराधिपस्याहिमदीधितेश्च । । ९.५६ । ।</p>
<p>खगेन्द्रभङ्गेन तथा तथा च न सर्पयज्ञे जनमेजयस्य ।</p>
<p>निधानं आतङ्कपरम्पराणां जातो यथा सम्प्रति नागलोकः । । ९.५७ । ।</p>
<p>हरेस्त्वं अंशोऽत्र कृतावतारस्तस्यासुरेन्द्रस्य निबर्हणाय ।</p>
<p>अवैमि लोकत्रयकण्टकस्य लङ्काधिपस्येव स मैथिलीशः । । ९.५८ । ।</p>
<p>श्रीकण्ठवैकुण्ठपुरन्दराद्यैरुपेक्षितं यत्त्रिदशैरशक्त्या ।</p>
<p>कृतस्य तस्यास्य भरं विसोढुं सम्भाव्यसे मे नृपते त्वं एव । । ९.५९ । ।</p>
<p>किं अन्यदुत्तिष्ठ गृहाण यात्रां वज्राङ्कुशं प्रत्यमितप्रताप ।</p>
<p>तच्चावतंसीकुरु हेमपद्मं आनीय,</p>
<p>भूशक्र,</p>
<p>शशिप्रभायाः । । ९.६० । ।</p>
<p>सा ते समाप्ताद्भुतसाहसस्य वत्साङ्कं अभ्येतु फणीन्द्रकन्या [[वत्साङ्क पुन्?]]</p>
<p>।</p>
<p>सीता यथा दशरथेः सलीलं आरोपितत्र्यम्बककार्मुकस्य । । ९.६१ । ।</p>
<p>[</p>
<p>९.६१अः रेअदसमाप्त# ?]</p>
<p>अगाधपातालतलोद्गतानि विनिद्रकुन्दच्छदसुन्दरानि ।</p>
<p>लोकद्वये सम्प्रति ते यशांसि आकल्पपल्लवीफलवच्चरन्तु । । ९.६२ । ।</p>
<p>प्रसादं आप्तेन चिराद्विलीने तस्मिन्सुरारातिघनोपरोधे ।</p>
<p>मुखेन्दुना पन्नगसुन्दरीणां पुनः समागच्छतु पत्रलेखा । । ९.६३ । ।</p>
<p>आसीत्पुरस्तात्त्रिपुरावभङ्गे यन्मण्डलं बालमृगाङ्कमौलेः ।</p>
<p>महासुरैर्भाविनि साम्पराये तवास्तु तत्संयुगजामदग्न्य । । ९.६४ । ।</p>
<p>पन्थाः शिवोऽयं पुरतोऽत्र गन्ता वङ्कुर्मुनिर्लोचनगोचरं ते ।</p>
<p>उपाचरेस्तं च तथाविधानां भक्तिं हि गां कामदुहां उशन्ति । । ९.६५ । ।</p>
<p>इत्युदीर्य मणिकान्तिकन्दलीः कल्पितं त्रिदशचापं अस्य सा ।</p>
<p>आ मुमोच निजकण्कणं भुजे ज्याकिणाङ्ककठिणीकृतत्वचि । । ९.६६ । ।</p>
<p>__________________________________________</p>
<p>नर्मदोक्तिस्वीकारः</p>
<p>अवददथ सः साहसोन्मुखस्तां इह हि वयं वचसि स्थितास्तवेति ।</p>
<p>तडिदिव न चिरादुदीरिताशीः सरिदपि सास्य पुरस्तिरोबभूव । । ९.६७ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये नर्मदासंवादो नाम नवमः सर्गः</p>
<p>************************************************</p>
<p>.</p>
<p>दशमः सर्गः</p>
<p>नायकस्य रमाङ्गदं प्रति प्रश्नः</p>
<p>अथ मेकलाचलसुतातिरोहितौ अतिमात्रविस्मयरसार्द्रमानसः ।</p>
<p>दशनच्छविच्छुरितपाटलाधरः स रमाङ्गदं नृपतिरित्यवोचथ् । । १०.१ । ।</p>
<p>अधिरोहति स्वयं अचिन्तिताप्यहो शुभसम्पदङ्कं अपराङ्मुखे विधौ ।</p>
<p>सवपुर्विलोचनपथं यदावयोरमृतांशुसूतिरियं आपदापगा । । १०.२ । ।</p>
<p>इदं इन्द्रजालं इति मे समुत्थितां मतिं एतदर्पितं उदारया तया ।</p>
<p>विकसन्मरीचिरचितेन्द्रकार्मुकं करवर्ति रत्नवलयं विलुम्पति । । १०.३ । ।</p>
<p>अयि मेकलाद्रितनयापुरःकृते क्रियते किं अत्र वद कृत्यवस्तुनि ।</p>
<p>तव यत्सदा नयरहस्यवेदिनो न धियश्चरन्त्यनयपांसुले पथि । । १०.४ । ।</p>
<p>__________________________________________</p>
<p>रमाङ्गदवाक्यम्</p>
<p>इति पार्थिवेन कथिते दधन्मनाक्पुलकेन चुम्बितकपोलं आननं ।</p>
<p>इदं आत्तनीतिपथं आददे वचः स्मितपुष्पिताधरदलो रमाङ्गदः । । १०.५ । ।</p>
<p>इह किं प्रतिस्फुरति मे तवाग्रतो नयशास्त्रनीरनिधिपारदृश्वनः ।</p>
<p>अवलीढविश्वतमसः पुरो रवेर्न हि जातु दिपकशिखा प्रकाशते । । १०.६ । ।</p>
<p>विषयेऽत्र मौनं उचितं हि मादृशां अवशस्तथापि कथयामि किं चन ।</p>
<p>क्षितिपालमौलिमणिवेणिकातिथेस्तव केन शासनं इदं विलङ्घ्यते । । १०.७ । ।</p>
<p>प्रथमं हि मण्डलं अखण्डशाक्तिभिर्विजिगीषुभिः स्वं अभितः प्रसाध्यते ।</p>
<p>परमण्डले तदनु नीतिपारगैरवनीपुरन्दर,</p>
<p>करः प्रसार्यते । । १०.८ । ।</p>
<p>तदपास्यं एवं अवितर्कितोत्थिते परिपन्थिनां इह विधेयवस्तुनि ।</p>
<p>यदि नाभविष्यदभिमानशालिनस्तव राज्यं उद्धृतसमस्तकण्टकं । । १०.९ । ।</p>
<p>श्रुतशक्तिसङ्कलितमन्त्रनिश्चयैरुपलब्धषड्गुणविवेकवर्त्मभिः ।</p>
<p>तदुपायतत्त्वं अधिगम्य धूः क्षितेस्तव मन्त्रिभिर्नृप दुरुद्वहोह्यते । । १०.१० । ।</p>
<p>अतिसान्द्रकाञ्चनमरीचिपिङ्गलं दिगुपाहितप्रचुरपत्रशोभिनः ।</p>
<p>तव कोशं उत्सृजति न क्षणं रमा परमारवंशसरसीसरोरुह । । १०.११ । ।</p>
<p>प्रियकीर्तयो जयपवित्रिताशयास्तरसा तृणीकृतजगत्त्रया युधि ।</p>
<p>जगतीविशेषक तवानुजीविनो निवसन्त्यवन्तिविषये सहस्रशः । । १०.१२ । ।</p>
<p>पृथिवीभृतः प्रथितविक्रमेण ये गमितास्त्वया वशं उपायसम्पदा ।</p>
<p>नयवर्त्मगाः क्षितिपते तवान्यथा न भवन्ति भाविसमराभिशङ्कया । । १०.१३ । ।</p>
<p>अपकर्तुं अत्र समये तवात्तभीर्मनसापि हूणनृपतिर्न वाञ्छति ।</p>
<p>इभकुम्भभित्तिदलनोद्यमे हरेर्न कपिः कदा चन सटां विकऋषति । । १०.१४ । ।</p>
<p>असिकान्तिजालजटिलाग्रबाहुना रणसीम्नि नाथ निहतेषु भर्तृषु ।</p>
<p>भवतात्र वागडवधूजनः कृतो रतिसन्धिविग्रहकथापराङ्मुखः । । १०.१५ । ।</p>
<p>अधुनापि देव मुरलाङ्गनाजनैस्विजयप्रशस्तिरिव लिख्यते तव ।</p>
<p>गलदञ्जनाश्रुपृषतावलिच्छलाल्लसदिन्दुपाण्डुषु कपोलभित्तिषु । । १०.१६ । ।</p>
<p>रभसादपास्य मणिकङ्कणावलीः कनकारविन्दकतकेषु तेऽसिना ।</p>
<p>न किं अर्पितानि नृप लाटयोषिता स्फटिकाक्षसूत्रवलयानि पाणिषु । । १०.१७
| |</p>
<p>नयनाम्बुभिः स्नपितधूसराधराः प्रतिबद्धरूक्षमलिनैकवेणयः ।</p>
<p>निहिता न किं महति शोकसागरे जगतीन्द्र कोसलपतेः पुरन्ध्रयः । । १०.१८ । ।</p>
<p>उदितेन वैरितिमिरद्रुहाभितस्तव नाथ विक्रममयूखमालिना ।</p>
<p>गमिताः प्रभावलयशून्यतां झटित्यपरान्तपार्थिववधूमुखेन्दवः । । १०.१९ । ।</p>
<p>अतिवेलं उत्तरदिगन्तवर्तिना समरश्रमाभ्युदितघर्मबिन्दुना ।</p>
<p>शरदिन्दुनिर्मलं अपायि भूभृतां असिपत्रपात्रपतितं त्वया यशः । । १०.२० । ।</p>
<p>निजरन्ध्रगोपनपटीयसाभितः पररन्ध्रदृष्टिपटुचारचक्षुषा ।</p>
<p>नयभिन्नसाहसभुवा भुवस्तले भवता समं कथय को विरुद्ध्यते । । १०.२१ । ।</p>
<p>नरदेव दैवं अधिकृत्य या विपत्निपतत्यवन्तिविषये कथं चन ।</p>
<p>शिखिमुक्तमन्त्रहविषा विहन्यते तव सा वसिष्ठमहसा पुरोधसा । । १०.२२ । ।</p>
<p>नृप वासराणि निरुपप्लवाः प्रजाः सुखं आत्मकर्मणि रता नयन्ति यथ् ।</p>
<p>विजयं जयैकसुहृदोऽस्य सर्वदा ननु कार्मुकस्य तव तद्विजृम्भितं । । १०.२३
| |</p>
<p>इति किं चिदेव न तव स्वमण्डले नृप चिन्त्यं अस्त्युदितशक्तिसम्पदः ।</p>
<p>अधुना तु नीतिनिहितेन चेतसा फणिलोककृत्यं इदं एव चिन्त्यतां । । १०.२४ । ।</p>
<p>प्रभुशाक्तिरुद्यमपरत्वं अर्पित- त्रिजगच्चमत्कृतिरहङ्कृतिश्च सा ।</p>
<p>असुरस्य तस्य कथिता नरेन्द्र ते नगरी च मेकलनगेन्द्रकन्यया । । १०.२५ । ।</p>
<p>अभिगम्य एव सस्तवाधुना रिपुर्मरुतां उदारनिजकार्यसिद्धये ।</p>
<p>श्रुतिलग्नगन्धगजबृंहितः क्षणं नृप केसरी कथय किं विलम्बते । । १०.२६ । ।</p>
<p>नवसाहसाङ्क,</p>
<p>न तवासुरादहं कलयामि सम्प्रति किं अप्यतादृशं ।</p>
<p>विधुतिः कदा चन विभो न भूभृतः कलविङ्कपक्षपवनेन शाङ्क्यते । । १०.२७ । ।</p>
<p>भवता यदोच्चलित एष दक्षिणश्चरणस्तदैव सुरवैरियोषितां ।</p>
<p>विगलन्ति देव नयनोदबिन्दवः शरदिन्दुपाण्डुनि कपोलमण्डले । । १०.२८ । ।</p>
<p>विजयैकसद्मनि गुणः शरासने तव यावदत्र न नृपाधिरोहति ।</p>
<p>तुहिनच्छटाधवलचामरस्मिता विलसन्ति तावदसुरालये श्रियः । । १०.२९ । ।</p>
<p>कनकारविन्दं अरविन्दलोचन प्रणयेन नैव सः समर्पयिष्यति ।</p>
<p>सुरनिर्जयार्जितमदावृतेऽन्तरं लभते न साम किल तादृशं हृदि । । १०.३० । ।</p>
<p>भवतः कुतोऽपि नृप यावदागमं न स वेत्ति तावदभियोक्तुं अर्हसि ।</p>
<p>सहसान्यथा रहसि मन्त्रिबोधितः परितः स्वदुर्घटने यतिष्यते । । १०.३१ । ।</p>
<p>कृतनूतनार्गलकपाटसंपुटां सुभटैरुदायुधकरैरधिष्ठितां ।</p>
<p>परितः सुखातपरिखां पुनः पुरीं रचितैकदुर्गं अपथां विधास्यति । । १०.३२ । ।</p>
<p>वलितेऽपि किं चन धनुःपरिग्रहे भुवनत्रयप्रथितसाहसे त्वयि ।</p>
<p>अपि जायते धृतिविपर्ययो हरेरसुरेषु कैव गणना तपस्विषु । । १०.३३ । ।</p>
<p>नियतं,</p>
<p>नरेन्द्र,</p>
<p>विदत्फणामणि- स्फुरदंशुसूत्रितनवातपं नभः ।</p>
<p>सुरवैरिवीर्यदृढमत्सरं पुरः फणिसैन्यं आजिभुवि ते भविष्यति । । १०.३४ । ।</p>
<p>अधुनैव तेऽत्र निजतां व्रजन्ति वा सुभटाः स्वयं विधिवशेन के चन ।</p>
<p>कपयः पुरा रघुपतेर्यथा वने हनुमत्पतङ्गतनयाङ्गदादयः । । १०.३५ । ।</p>
<p>यदुदीरितश्च पुरुकुत्सकान्तया सरितासि वङ्कुमुनिदर्शनं प्रति ।</p>
<p>प्रतिभाति किं चन ममैव तत्र ते किं उ निर्मुखेङ्गितविदस्तदिङ्गितं । । १०.३६ । ।</p>
<p>अथवैक एव विभुरस्यरेर्वधे ननु धाम तत्स्फुरति शार्ङ्गिणस्त्वयि ।</p>
<p>उदितक्रुधस्त्रिपुरदाहडम्बरे शरतां अवाप किल यत्पिनाकिनः । । १०.३७ । ।</p>
<p>अवलोकयामि शकुनं यथा तथा तदवैमि पक्ष्मलदृशः सभान्तरे ।</p>
<p>न चिरादुपोडःअपुलकेन पाणिना कनकारविन्दं अवतंसयिष्यसि । । १०.३८ । ।</p>
<p>त्वं इहैव नाथ मणिधाम्नि तिष्ठ वा न हि नाम तादृशं इदं प्रयोजनं ।</p>
<p>असुरं निहत्य सहसैव तत्क्षणादहं आनयामि तपनीयपङ्कजं । । १०.३९ । ।</p>
<p>विजयी यदस्मि स्मरेषु जित्वराः प्रभवन्ति तत्र तव पादपांसवः ।</p>
<p>अरुणो यदन्धतमसं निषेधति स्फुरितं नराधिप तदर्कतेजसां । । १०.४० । ।</p>
<p>__________________________________________</p>
<p>नायकवाक्यम्</p>
<p>मसृणोक्तिपल्लवितनीतिविक्रम- क्रमं इत्युदीर्य विरते रमाङ्गदे ।</p>
<p>सः सरस्वतीमुखररत्ननूपुर- ध्वनिपेशलं नृपतिराददे वचः । । १०.४१ । ।</p>
<p>त्वदृते मुखात्सुखनिरस्तसंशय- प्रसरेयं भारती उल्लसति कस्य भारती ।</p>
<p>शशलक्ष्मणः परमखर्वशर्वरी- तिमिरछिदुच्छलति कान्तिकन्दलि । । १०.४२ । ।</p>
<p>तव वेद्मि पौरुषं अहं त्वया विना न वपुःस्थितिं क्व चन कर्तुं उत्सहे ।</p>
<p>धनुषीव दीर्घगुणसङ्गते यतस्त्वयि मे दृढप्रणयवासितं मनः । । १०.४३ । ।</p>
<p>गमने तदेहि सहितौ यतावहे झटिति त्रिविष्टपरिपोः पुरीं प्रति ।</p>
<p>अपदे यदुद्यमकथाविरोधिनी न हि सिद्धये भवति दीर्घसूत्रता । । १०.४४ । ।</p>
<p>__________________________________________</p>
<p>शुकवाक्यम्</p>
<p>इति पार्श्ववर्तिनं उदीर्य मौनवानभवत्स मालवकुरङ्गलाञ्छनः ।</p>
<p>त्वरयावतीर्य सश्च रत्नपञ्जरात्पुरतः शुकोऽस्य पुन इत्यभाषत । । १०.४५ । ।</p>
<p>शृणु शङ्खचूडशुचिवंशभूरहं नृप,</p>
<p>रत्नचूड इति नागरकः ।</p>
<p>उदपादि कण्वमुनिशिष्यशापतः शुकता ममेयं अनिमीलितस्मृतिः । । १०.४६ । ।</p>
<p>प्रणयोक्तिभिर्मुनिरथ प्रसेदिवानिति मे सः शापतिमिरावधिं व्यधाथ् ।</p>
<p>वशिनां रुषो मतिषु नासते चिरं जलविपुषश्च,</p>
<p>नृप,</p>
<p>सस्यसूचिषु । । १०.४७ । ।</p>
<p>त्वं अफल्गु नेष्यसि शशिप्रभान्तिकं नवसाहसाङ्कनृपतेर्यदा वचः ।</p>
<p>नियतं भविष्यति तदा कुमार ते शुकरूपरूपपरिवर्तनोत्सवः । । १०.४८ । ।</p>
<p>तदनङ्गषष्ठशरं संदिश स्वयं शनकैः किं अप्युरगबालिकां प्रति ।</p>
<p>हृदि यन्निधाय सहसैव याम्यहं फणिनां अनम्रमणितोरणां पुरीं । । १०.४९ । ।</p>
<p>[V</p>
<p>आऱ्१०.४९अः {#</p>
<p>शरं ।लें ।एम्; #</p>
<p>शर ।एद्}]</p>
<p>अयि मौनं एतदवनीन्द्र,</p>
<p>मुच्यतां द्रुतं उच्यतां च किं इयं मयि त्रपा ।</p>
<p>पृथगस्मि देव न हि ते परिच्छदातुचितं न तन्मयि रहस्यगोपनं । । १०.५० । ।</p>
<p>__________________________________________</p>
<p>नायकवाक्यम्</p>
<p>इति वल्गु जल्पति शुकेऽथ विस्मयादपि विस्मयं परं अवाप पार्थिवः ।</p>
<p>अवदच्च पञ्जरं इवास्य कल्पयन्दशनांशुभिः स्फटिकसूचिक्ॐअलैः । । १०.५१ । ।</p>
<p>विपदं विलोक्य तव दुःसहां इमां अयि रत्नचूड मम दूयते मनः ।</p>
<p>पतितं कुकूलदहने न कस्य वा मृदुमालतीमुकुलमाल्यमाधये । । १०.५२ । ।</p>
<p>__________________________________________</p>
<p>नायिकां प्रति संदेशः</p>
<p>घटितं विधेरिदं अजर्यं आवयोर्न रमाङ्गदान्मम सखेऽतिरिच्यसे ।</p>
<p>इदं आर्य तत्त्वयि विमुक्तयन्त्रणो ननु संदिशामि हरिणीदृशां प्रति । । १०.५३ । ।</p>
<p>विरतेऽपि मेघतिमिरे नताङ्गि मे न गतासि लोचनपथं यदा तदा ।</p>
<p>फणिलोकभूमिं अतिदुर्गमां इमां अविशं तव अनुपदं एव सुद्नरि । । १०.५४ । ।</p>
<p>नगरीं त्वदात्तहृदयोऽपि भोगिनां अहं आगतो न मृगदीर्घलोचने ।</p>
<p>श्रुतयेन्दुसूतिसरितान्यतो हृतः सहसैव हेमशतपत्रवार्तया । । १०.५५ । ।</p>
<p>अतिपाटलाधरं अवाञ्चितं ह्रिया स्मितकान्तिमत्स्तिमितरत्नकुण्डलं ।</p>
<p>तदपाङ्गसङ्कलितलोचनोत्पलं फणिलोकक्ॐउदि मुखं स्मरामि ते । । १०.५६ । ।</p>
<p>द्वितये द्वयेन सहसोज्झितस्तदा शशिसूतिसिन्धुपुलिनोदरे शरः ।</p>
<p>जगदेकविभ्रमभ्वा भुवस्तले सुतनु त्वया मयि च पुष्पधन्वना । । १०.५७ । ।</p>
<p>धृतं ऊर्मिहस्तनिवहेन रेवया ननु फेनकान्ति करभोरु मे पतथ् ।</p>
<p>विषये दृशोरुपदशं मनःशिला- लिखितैकहंसमिथुनं तवांशुकं । । १०.५८ । ।</p>
<p>मणिकान्तिलुप्ततिमिरे रसातले भवतीं इहानुसरता तनूदरि ।</p>
<p>अवलोकितान्यथ मया पदानि ते सहसा सुवर्णसिकताङ्किते पथि । । १०.५९ । ।</p>
<p>सरले जठित्युदितकार्श्यदोर्लता- गैल्तानि रत्नवलयानि ते मया ।</p>
<p>कथं अप्युदश्रुपृषतं पदे पदे चकितेन चन्द्रमुखि वीक्षितानि च । । १०.६०
| |</p>
<p>मनसा किं आलिखति किं समाचरत्यधुना किं इन्दुवदना च वक्ति सा ।</p>
<p>इति मेऽपदिश्य भवतीं प्रवृत्तया हृदयं सशल्यं इव हन्त चिन्तया । । १०.६१
| |</p>
<p>परितापवत्यविरलोच्छलत्प्रभा- तुहिनच्छटाभिरसिताब्जलोचने ।</p>
<p>शरदिन्दुदीधितिकलापसुन्दरस्तव हार एष हृदि सिञ्चतीव मां । । १०.६२ । ।</p>
<p>कथय प्रिये निहितसान्द्रचन्दन- द्रवशीतलोज्ज्वलकरा कुचद्वये ।</p>
<p>मम हारयष्टिरपि सा सखीव किं मदनाभितापं अपटूकरोति ते । । १०.६३ । ।</p>
<p>क्षणं अप्यहो पतसि मे शुचिस्मिते न समुत्सुकस्य तव विस्मृतेः पथि ।</p>
<p>झटिति प्रविश्य हृदये ममात्र किं लिखितासि पद्ममुखि पुष्पकेतुना । । १०.६४ । ।</p>
<p>समुद्वहन्ती स्रवदञ्जनाश्रु- घोरोत्करश्यामितकङ्कणेन ।</p>
<p>करारविन्देन मुखेन्दुबिम्बं आपाण्डुरक्षामकपोलभित्ति । । १०.६५ । ।</p>
<p>नवे नवे पङ्कजिनीपलाश- मृणालहारादिसनाथपार्श्वे ।</p>
<p>प्रवाललीलास्तरणे निषण्णा सिंहासने मन्मथपार्थिवस्य । । १०.६६ । ।</p>
<p>बालप्रवालाङ्कुरपाटलस्य लावण्यरत्नाकरकौस्तुभस्य ।</p>
<p>उदूष्मणा निःश्वसितेन कान्तिं कदर्थयन्ती दशनच्छदस्य । । १०.६७ । ।</p>
<p>अनल्पसङ्कल्पविकल्पजाल- विलोडनैर्न स्वं अपि स्मरन्ती ।</p>
<p>ससाध्वसेनाविरतं मया त्वं उत्प्रेक्ष्यसे पन्नगराजपुत्रि । । १०.६८ । ।</p>
<p>[S</p>
<p>य़्ण्ठाX</p>
<p>ः कलापकस्]</p>
<p>ब्रूमः कियन्नय कथं चन कालं अल्पं अत्राब्जपत्रनयने नयने निमील्य ।</p>
<p>हेमाम्बुजं तरुणि तत्तरसापहृत्य देवद्विषोऽयं अहं आगत इत्यवेहि । । १०.६९ । ।</p>
<p>भद्रैतद्व्रज रत्नचूडनिबिडप्रेमार्द्रं अस्मद्वचस्तस्यास्तत्र कुरङ्गशावकदृशः कर्णावतंसीकुरु ।</p>
<p>शापान्ते बत विस्मरिष्यसि भ्रातस्तदेकं किं अप्यादाय स्वयं एव तत्प्रतिवचः पार्श्वं ममाभ्येष्यसि । । १०.७० । ।</p>
<p>इति नृपतेः स्वान्ते कृत्वा मन्ॐऋगवागुरां गिरं उदकमन्निस्त्रिंशाभे नभस्यशनैः शुकः ।</p>
<p>चिरविनिहितां दृष्टिं तस्मान्निवर्त्य तथोत्सुको झटिति गमने देवोऽप्यसीत्सः साहसलाञ्छनः । । १०.७१ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये रत्नचूडसंप्रेषणो नाम दशमः सर्गः</p>
<p>************************************************</p>
<p>.</p>
<p>एकादशः सर्गः</p>
<p>शत्रुजयार्थं प्रस्थानम्</p>
<p>अथ बिभ्रत्सरागेण हृदयेन कृशोदरीं ।</p>
<p>सः प्रतस्थे महीनाथः करेण च धनुर्लतां । । ११.१ । ।</p>
<p>इन्द्रनीलप्रतोलीतः स निर्गच्छन्पतिः श्रियः ।</p>
<p>तत्कान्तिश्यामतां गत्वा क्षणं कृष्ण इवाबभौ । । ११.२ । ।</p>
<p>आसन्नपद्मसरसा कुसुमानम्रशाखिना ।</p>
<p>सो नर्मदोपदिष्टेन गन्तुं प्रववृते पथा । । ११.३ । ।</p>
<p>यान्तं एकान्तशिशिराः समीरास्तं सिषेविरे ।</p>
<p>एलालवङ्गकङ्कोल- जातीफलसुगन्धयः । । ११.४ । ।</p>
<p>चक्रस्तस्यानिलस्पर्श- क्वणत्काञ्चनपल्लवाः ।</p>
<p>मौक्तिकस्तबकस्मेरा विस्मयं रत्नवीरुधः । । ११.५ । ।</p>
<p>अमन्दमारुताक्षेप- मुक्तमुक्ताफलच्छलाथ् ।</p>
<p>चलद्वंशलता मूर्ध्नि तस्य लाजानिवाकिरन् । । ११.६ । ।</p>
<p>अगलन्कुसुमव्याजात्तस्मिन्नभ्यर्णगामिनि ।</p>
<p>पातालकल्पवृक्षाणां आनन्दाश्रुलवा इव । । ११.७ । ।</p>
<p>अरविन्दमुखक्रोड- क्रीडन्मुखरषट्पदा ।</p>
<p>अनामयं इवापृच्छत्तं अभ्यागतं अब्जिनी । । ११.८ । ।</p>
<p>शशिप्रभाक्षिविस्तार- संवादिन्यः पदे पदे ।</p>
<p>तं किं अप्यार्द्रतां निन्युररण्यहरिणीदृशः । । ११.९ । ।</p>
<p>उपयुक्तामृतस्पर्धि- नारिकेलफलोदकान् ।</p>
<p>आस्वादितलवाङ्गैला- पूगनागलतादलान् । । ११.१० । ।</p>
<p>शय्यीकृतातनुस्वर्ण- कदलीबालपल्लवान् ।</p>
<p>विष्टरीकृतविस्तीर्ण- चन्द्रकान्तशिलातलान् । । ११.११ । ।</p>
<p>तत्कालोचितकर्तव्य- व्यावृत्तैकरमाङ्गदान् ।</p>
<p>आवृत्तिविहितप्रेयः- फणिराजसुताकथान् । । ११.१२ । ।</p>
<p>हृदयन्यस्तकर्पूर- मृणालनलिनीदलान् ।</p>
<p>पुंःकोकिलकुलोल्लाप- जनितस्मरसञ्ज्वरा । । ११.१३ न् । ।</p>
<p>जाम्बूनदलतागुल्म- विहिताश्रयसौहृदान् ।</p>
<p>गच्छन्सस्तत्र कति चिन्निवासान्व्यधिताध्वनि । । ११.१४ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>__________________________________________</p>
<p>वङ्कुमुन्याश्रमप्राप्तिः</p>
<p>संप्राप पृथिवीपालः कालेन कियताप्यथ ।</p>
<p>सः कूलोपान्तविचरन्- यङ्कु वङ्कुतपोवनं । । ११.१५ । ।</p>
<p>__________________________________________</p>
<p>आश्रमवर्णनम्</p>
<p>हृतं कुतूहलेनालं तदालोकनजन्मना ।</p>
<p>पतिं मध्यमलोकस्य तं जगाद रमाङ्गदः । । ११.१६ । ।</p>
<p>सीमा सतीतिशब्दस्य सकुशाङ्काल्पपल्लवा ।</p>
<p>मैथिलीव श्रियं धत्ते कां अप्याश्रमभूरियं । । ११.१७ । ।</p>
<p>इतो वान्ति हविर्धूम- लतालस्यप्रदा इमे ।</p>
<p>मरुतः पावनाः पक्व- पुरोडाशसुगन्धयः । । ११.१८ । ।</p>
<p>इतो हिरण्मयी भूमिस्तरवो हेमवल्कलाः ।</p>
<p>उन्निद्रहेमपद्मानि पयांसीव पदे पदे । । ११.१९ । ।</p>
<p>काकपक्षाङ्कमूर्धानः पश्यैते गुरुशिक्षया ।</p>
<p>बटवः खण्डयन्त्यत्र समिधश्च पदानि च । । ११.२० । ।</p>
<p>अनया साम गायन्त्या स्वरसंशयवानयं ।</p>
<p>इतः करोति कलहं शुकः सारिकया समं । । ११.२१ । ।</p>
<p>इदं अत्राद्भुतं पश्य मदक्लिन्नं गजस्य यथ् ।</p>
<p>गण्डलेखां नखाग्रेण शनैः कण्डूयते हरिः । । ११.२२ । ।</p>
<p>प्रभामण्डलपर्यस्त- तमसः शतशः पथि ।</p>
<p>तवापतन्ति पाताल- रवयोऽमी महर्षयः । । ११.२३ । ।</p>
<p>एषां द्वितयं एताभिः कपिलाभिरलङ्कृतं ।</p>
<p>उटजप्राङ्गणं गोभिर्जटाभिरभितः शिरः । । ११.२४ । ।</p>
<p>इतो गात्रपरावृत्ति- भग्नास्थि पुरुषेतरान् ।</p>
<p>मुनेः शय्याकुशानत्ति बालः कस्तूरिकामृगः । । ११.२५ । ।</p>
<p>इतोऽप्ययं ऋषिः पश्य जपापाटलयानया ।</p>
<p>गवानुगम्यते सायं संध्येव दिवाकरः । । ११.२६ । ।</p>
<p>सहसैवातिथिः प्राप्तः कोऽप्ययं भवतां इति ।</p>
<p>एष प्रत्युटजं वक्ति ससंभ्रमं अयं शुकः । । ११.२७ । ।</p>
<p>अतः संप्रति वीक्षन्ते कौतुकोत्तानितेक्षणाः ।</p>
<p>त्वां इन्दुं इव पर्याप्त- मण्डलं मुनिकन्यकाः । । ११.२८ । ।</p>
<p>भूदत्तस्मरसाम्राज्यं मुखश्रीतर्जितेन्दु च ।</p>
<p>आसां इन्दीवराक्षीणां अलङ्कारो नवं वयः । । ११.२९ । ।</p>
<p>मुक्तास्त्रः स्त्रीषु कन्दर्पो देवात्रानुशयादिव ।</p>
<p>शङ्के संत्यज्य कोदण्डं आत्तदण्डस्तपस्यति । । ११.३० । ।</p>
<p>__________________________________________</p>
<p>वङ्कुमुनिदर्शनम्</p>
<p>तस्मिन्नित्युक्तवत्येव तथा सविधवर्त्मनि ।</p>
<p>ततः पृथ्वीशशाङ्केन वङ्कुमुनिरदृश्यत । । ११.३१ । ।</p>
<p>अंसावलम्बिनीर्बिभ्रत्सन्ध्याभ्रकपिशा जटाः ।</p>
<p>प्रसृता इव निर्गत्य परमज्योतिषः शिखाः । । ११.३२ । ।</p>
<p>दधद्यज्ञोपवीतेन सीमन्तितं उरःस्थलं ।</p>
<p>जाह्नवीनिर्झरेणेव नभः प्रालेयपाण्डुना । । ११.३३ । ।</p>
<p>शुद्धैकगुणसंपृक्तां अक्षमालां दधत्करे ।</p>
<p>मूर्तां तीव्रतपःसिद्धिं आत्मनः फलितां इव । । ११.३४ । ।</p>
<p>योगक्षेमोपपत्त्यर्थं उपविष्टः कुशासने ।</p>
<p>नप्तेव मैथिलीभर्तुरतिथिर्नाम पार्थिवः । । ११.३५ । ।</p>
<p>प्रियस्ॐअः सदायुक्तः प्रियया चानसूयया ।</p>
<p>पात्रं अत्रिरिवोग्राणां तपसां तेजसां इव । । ११.३६ । ।</p>
<p>सो दृष्टिपथं आयाति ययातिप्रतिमे नृपे ।</p>
<p>तुतोष कस्य वा न स्यादाकृतिस्तस्य सा मुदे । । ११.३७ । ।</p>
<p>ततः कृतप्रणामस्य तस्य प्रणतभूभृतः ।</p>
<p>विदधे स विशाम्पत्युरातिथ्यं अत्तिथिप्रियः । । ११.३८ । ।</p>
<p>अथादूरे सुखासीनः सुखासीने महीभृति ।</p>
<p>इति सूनृतया वाचा स वक्तुं उपचक्रमे । । ११.३९ । ।</p>
<p>अद्य नः पुण्यबीजेन मुक्तो यत्सत्यं अङ्कुरः ।</p>
<p>ललाम लोकत्रितये येन त्वं अवलोकितः । । ११.४० । ।</p>
<p>तव शंसति सौभाग्यं अभिजातेयं आकृतिः ।</p>
<p>इन्दोः सुधानिधानत्वं ज्योत्स्नया यत्प्रतीयते । । ११.४१ । ।</p>
<p>यथा प्रदेशं आयातैर्व्यक्तिं वज्राङ्कुशादिभिः ।</p>
<p>चक्रवर्तीत्यनुक्तोऽपि चिह्नैस्त्वं अनुमीयसे । । ११.४२ । ।</p>
<p>त्वदर्शनोत्सवेनैव कृतार्थं चक्षुरद्य नः ।</p>
<p>विमुञ्चति शरच्चन्द्रे चिररूढं अपि स्पृहां । । ११.४३ । ।</p>
<p>हेतुद्वितयं एवात्र परमानन्दसम्पदः ।</p>
<p>परब्रह्मोपलब्धिर्वा सङ्गतं वा भवादृशां । । ११.४४ । ।</p>
<p>अकृत्वा भवतः प्रश्नं न स्थातुं अहं उत्सहे ।</p>
<p>धीरतां मम भिन्दन्ति यत्कौतुकरसोर्मयः । । ११.४५ । ।</p>
<p>त्वया महीभृतां अत्र वंशः केषां अलङ्कृतः?</p>
<p>।</p>
<p>श्रोत्रपीयूषगण्डूषः कानि नामाक्षराणि ते ?</p>
<p>| | ११.४६ | |</p>
<p>अनेन गुणिना सार्धं धनुषानुचरेण च ।</p>
<p>केन कार्यातिभारेण त्वं एतां आगतो भुवं ?</p>
<p>| | ११.४७ | |</p>
<p>__________________________________________</p>
<p>रमाङ्गदवाक्यम्</p>
<p>इत्युक्त्वा विरते तस्मिन्राज्ञा सस्मितं ईक्षितः ।</p>
<p>स्थित्वा क्षणं उवाचेदं इङ्गितज्ञो रमाङ्गदः । । ११.४८ । ।</p>
<p>__________________________________________</p>
<p>अर्बुदाचलवर्णनम्</p>
<p>ब्रह्माण्डमण्डपस्तम्भः श्रीमानस्त्यबुदो गिरिः ।</p>
<p>उपोढहंसिका यस्य सरितः सालभञ्जिका । । ११.४९ । ।</p>
<p>यः सूर्यांशुशलाकस्य विश्वस्योपरि तिष्ठतः ।</p>
<p>व्य्ॐअनीलातपत्रस्य दण्डत्वं अधिरोहथ् । । ११.५० । ।</p>
<p>आदातुं अवतंसाय स्वर्णदीहेमपुष्करं ।</p>
<p>यः सेन्द्रनीलकटको भुवो भुज इवोद्धृतः । । ११.५१ । ।</p>
<p>शिखरासन्ननक्षत्रो लक्ष्यते यः प्रतिक्षपं ।</p>
<p>सशीकर इवोदस्तो हस्तः पातालदन्तिना । । ११.५२ । ।</p>
<p>यस्य शृङ्गेन्द्रनीलांशु- श्यामं आदित्यमण्डलं ।</p>
<p>क्षणं पुटकिनीपत्र- छत्राकृति विलोक्यते । । ११.५३ । ।</p>
<p>नीलकण्ठप्रिया कामं कृतपञ्चाननस्थितिः ।</p>
<p>यस्याग्रभूमिर्गौरीव गुहापीतपयोधरा । । ११.५४ । ।</p>
<p>अधःसंनद्धमेधेषु स्थिता यस्याग्रसानुषु ।</p>
<p>प्रावृड्विलासालास्यानां अनभिज्ञाः कलापिनः । । ११.५५ । ।</p>
<p>इन्दुः कटकमाणिक्यं यस्य तुङ्गस्य भूभृतः ।</p>
<p>भुवो यस्य च कान्ताया मेखलामणिरंशुमान् । । ११.५६ । ।</p>
<p>क्व चित्क्व चित्पतन्त्या यः कृष्णसारः शशित्विषा ।</p>
<p>कण्डूयत इवासन्नं शृङ्गेण हि मृगीं निशि । । ११.५७ । ।</p>
<p>पाण्डुः शरद्धनैरूर्ध्वं अधस्तालीवनासितः ।</p>
<p>यः कैलास इवाश्लिष्टः पौलस्त्यभुजसम्प्रदा । । ११.५८ । ।</p>
<p>हरयः शेरते यस्य मत्तेभवधनिःसहाः ।</p>
<p>गुहासु नखनिर्मुक्त- मुक्तादन्तुरभूमिषु । । ११.५९ । ।</p>
<p>अलकच्युतमन्दार- मकरन्दसुगन्धिभिः ।</p>
<p>अमर्त्यमिथुनक्रीडा निकुञ्जैर्यस्य सूच्यते । । ११.६० । ।</p>
<p>उदञ्चदिन्द्रचापानि नानारत्नांशुपल्लवैः ।</p>
<p>सानूनि यस्य सेवन्ते द्वये चित्रशीनः । । ११.६१ । ।</p>
<p>पत्या सह वनान्तेषु विहरन्त्याद्रिकन्यया ।</p>
<p>नीयन्ते शोणतां यस्य शिलाः सालक्तकैः पदैः । । ११.६२ । ।</p>
<p>प्रतिभान्ति पुरस्तेऽपि यस्य वल्मीकवामनाः ।</p>
<p>शैलाः सुवेलकैलास- महेन्द्रमलयादयः । । ११.६३ । ।</p>
<p>__________________________________________</p>
<p>वसिष्ठाश्रमवर्णनम्</p>
<p>अतिस्वाधीननीवार- फलमूलसमित्कुशं ।</p>
<p>मुनिस्तपोवनं चक्रे तत्रेक्ष्वाकुपुरोहितः । । ११.६४ । ।</p>
<p>हृता तस्यैकदा धेनुः कामसर्गाधिसूनुना ।</p>
<p>कार्तवीर्यार्जुनेनेव जमदग्नेरनीयत । । ११.६५ । ।</p>
<p>[V</p>
<p>आऱ्११.६५अः {</p>
<p>हृता ।लें ।एद्;</p>
<p>हृत्वा ।बुह्};</p>
<p>११.६५दः {</p>
<p>सर्ग+ ।बुह्#</p>
<p>।लें सूर्ग+ ।एद्; }]</p>
<p>स्थूलाश्रुधारासंतान- स्नपितस्तनवल्कला ।</p>
<p>अमर्षपावकस्याभूद्भर्तुः समिदरुन्धती । । ११.६६ । ।</p>
<p>अथाथर्वविदां आद्यः समन्त्रां आहुतिं ददौ ।</p>
<p>विकसद्विकटज्वाला- जटिले जातवेदसि । । ११.६७ । ।</p>
<p>[V</p>
<p>आऱ्११.६७चः {</p>
<p>विकट ।लें ।एद्;</p>
<p>विकल+ ।बुह्}]</p>
<p>ततः क्षणत्सकोदण्डः किरीटी काञ्चनाङ्गदः ।</p>
<p>उज्जगामाग्नितः कोऽपि सहेमकवचः पुमान् । । ११.६८ । ।</p>
<p>दूरं संतमसेनेव विश्वामित्रेण सा हृता ।</p>
<p>तेनानिन्ये मुनेर्धेनुर्दिनश्रीरिव भानुना । । ११.६९ । ।</p>
<p>ततस्तापसकन्याभिरानन्दाश्रुलवाङ्कितः ।</p>
<p>कपोलः पाणिपर्यङ्कात्साश्रुलेखादपास्यत । । ११.७० । ।</p>
<p>[V</p>
<p>आऱ्११.७०दः {</p>
<p>साश्रुलेखात् ।लें ।एद्;</p>
<p>साधुपूज्यात् ।बुह्}]</p>
<p>__________________________________________</p>
<p>परमारवंशवर्णनम्</p>
<p>परमार इति प्रपात्स मुनेर्नाम चार्थवथ् ।</p>
<p>मीलितान्यनृपच्छत्रं आतपत्रं च भूतले । । ११.७१ । ।</p>
<p>[V</p>
<p>आऱ्११.७१दः {</p>
<p>आतपत्रं ।लें ।एद्;</p>
<p>अधिपत्यं ।बुह्}]</p>
<p>प्रवर्तितातिविस्तीर्ण- सप्ततन्तुपरम्परः ।</p>
<p>पुराणकूर्मशेषं यश्चकाराम्भोनिधेः पयः । । ११.७२ । ।</p>
<p>स्थापितैर्मणिपीठेषु मुक्ताप्रालम्बमालिभिः ।</p>
<p>भूरियं यज्वना येन हेमयूपैरपूर्यत । । ११.७३ । ।</p>
<p>प्रशान्तचिन्तासन्ताने चिरेण नमुचिद्विषि ।</p>
<p>अमोच्यतास्तदैत्येन येनेर्ष्याकलहं शची । । ११.७४ । ।</p>
<p>वंशः प्रवऋते तस्मादादिराजान्मनोरिव ।</p>
<p>नीतः सुवृत्तैर्गुरुतां नृपैर्मुक्ताफलैरिव । । ११.७५ । ।</p>
<p>तस्मिन्पृथुप्रतापोऽपि निर्वापितमहीतलः ।</p>
<p>उपेन्द्र इति सञ्जज्ञे राजा सूर्येन्दुसंनिभः । । ११.७६ । ।</p>
<p>सदागतिप्रवृत्तेन सीतोच्छ्वसितहेतुना ।</p>
<p>हनुमतेव यशसा यस्यालङ्घ्यत सागरः । । ११.७७ । ।</p>
<p>शङ्कितेन्द्रेण दधता पूतां अवभृतैस्तनुं ।</p>
<p>अकारि यज्वना येन हेमयूपाङ्किता मही । । ११.७८ । ।</p>
<p>अत्यच्छदशनोद्गच्छत्- अंशुलेखातरङ्गिभिः ।</p>
<p>दीर्घैर्यस्यारिनारीणां निःश्वासैश्चामारयितं । । ११.७९ । ।</p>
<p>तस्मिन्गते नरेन्द्रेषु तदन्येषु गतेषु च ।</p>
<p>तत्र वाक्पतिराजाख्यः पार्थिवेन्दुरजायत । । ११.८० । ।</p>
<p>दीर्घेण चक्षुषा लक्ष्मीं भेजे कुवलयस्य यः ।</p>
<p>नारीणां दिशतानन्दं दोष्णा सत्तारकेण च । । ११.८१ । ।</p>
<p>शिथिलीकृतजीवाशा यस्मिन्कोपोन्नतभ्रुवि ।</p>
<p>निन्युः शिरांसि स्तब्धानि न धनूंषि नतिं नृपाः । । ११.८२ । ।</p>
<p>वैरिसिंह इति प्रापज्जन्म तस्माज्जनाधिपः ।</p>
<p>कीर्तिभिर्यस्य कुन्देन्दु- विशदाभिः सटायितं । । ११.८३ । ।</p>
<p>पौल्ॐईरमणस्येव यस्य चापे विलोकिते ।</p>
<p>चकितैः सरसीव क्ष्मा राजहंसैरमुच्यत । । ११.८४ । ।</p>
<p>श्रीसीयक इति क्षेत्रं यशसां उदभूत्ततः ।</p>
<p>दिलीपप्रतिमः पृथ्वी- शुक्तिमुक्ताफलं नृपः । । ११.८५ । ।</p>
<p>लक्ष्मीरधोक्षजस्येव शशिमौलेरिवाम्बिका ।</p>
<p>वडजेत्यभवद्देवी कलत्रं यस्य भूरिव । । ११.८६ । ।</p>
<p>अखण्डमण्डलेनाप्य प्रजापुण्यैर्महोदयं ।</p>
<p>कलिसंतमसं येन व्यनीयत नृपेन्दुना । । ११.८७ । ।</p>
<p>वशीकृताक्षमालो यः क्ष्मां अत्यायतां दधन् ।</p>
<p>राज्याश्रमं अलंचक्रे राजार्षिः कुशचीवरः । । ११.८८ ] । ।</p>
<p>स्मितज्योत्स्नादरिद्रेण बाष्पस्राविमुखेन्दुना ।</p>
<p>शशंसुर्विजयं यस्य रुद्रपाटीपतिस्त्रियः । । ११.८९ । ।</p>
<p>अकङ्कणं अकेयूरं अनूपुरं अमेखलं ।</p>
<p>हूणावरोधवैधव्य- दीक्षादानं व्यधत्त यः । । ११.९० । ।</p>
<p>__________________________________________</p>
<p>नायकवर्णनम्</p>
<p>अयं नेत्रोत्सवस्तस्माज्जज्ञे देवः पितृप्रियः ।</p>
<p>जगत्तमोऽपहो नेत्रादत्रेरिव निशाकरः । । ११.९१ । ।</p>
<p>श्रीमद्वाकपतिराजोऽभूत्- अग्रजोऽस्याग्रणीः सतां ।</p>
<p>सगरापत्यदत्ताब्धि- परिखायाः पतिर्भुवः । । ११.९२ । ।</p>
<p>अतीते विक्रमादित्ये गतेऽस्तं सातवाहने ।</p>
<p>कविमित्रे विशश्राम यस्मिन्देवी सरस्वती । । ११.९३ । ।</p>
<p>चक्रिरे वेधसा नूनं निर्व्याजौदार्यशालिनः ।</p>
<p>ते चिन्तामणयो यस्य निर्माणे परमाणवः । । ११.९४ । ।</p>
<p>यशोभिसिन्दुशुचिभिर्यस्याच्छतरवारिजैः ।</p>
<p>अपूर्यता इयं ब्रह्माण्ड- शुक्तिर्मुक्ताफलैरिव । । ११.९५ । ।</p>
<p>श्रियं नीलाब्जकान्त्या यः प्रणयिभ्यो ददौ दृशा ।</p>
<p>अरातिभ्यश्च सहसा जह्रे निस्त्रिंशलेखया । । ११.९६ । ।</p>
<p>अंसः सवल्कलग्रन्थिः सजटापल्लवं शिरः ।</p>
<p>चक्रे येनाहितस्त्रीणां अक्षसूत्राङ्कितः करः । । ११.९७ । ।</p>
<p>पुरं कालक्रमात्तेन प्रस्थितेनाम्बिकापतेः ।</p>
<p>मौर्वीकिणाङ्कवत्यस्य पृथ्वी दोष्णि निवेशिता । । ११.९८ । ।</p>
<p>प्रशस्ति परितो विश्वं उज्जयिन्यां पुरि स्थितः ।</p>
<p>अयं ययातिमन्धातृ- दुष्यन्तभरतोपमः । । ११.९९ । ।</p>
<p>अनेनास्तः कपोलेषु पाण्डिमा रिपुयोषितां ।</p>
<p>समाहृत्येव तद्भर्तृ- यशसो बाहुशलिना । । ११.१०० । ।</p>
<p>सदा समकरस्यास्य लक्ष्मीकुलगृहस्य च ।</p>
<p>सिन्धुराज इति व्यक्तं नाम दुग्धोदधेरिव । । ११.१०१ । ।</p>
<p>अनेन विहितान्यत्र यत्साहसशतान्यतः ।</p>
<p>नवीनसाहसाङ्कोऽयं वीरगोष्ठीषु गीयते । । ११.१०२ । ।</p>
<p>विन्ध्यान्तश्चरतानेन मृगयासक्तचेतसा ।</p>
<p>कन्या शशिप्रभा नाम नागसूतिरदृश्यत । । ११.१०३ । ।</p>
<p>अदृश्यैरथ सा नागैरस्य पार्श्वादनीयत ।</p>
<p>तां अन्वेष्टुं प्रविष्टेन कुतूहलबलादिह । । ११.१०४ । ।</p>
<p>समणिस्तम्भं अग्रेऽथ धाम हिरण्मयं ।</p>
<p>तत्र मूर्ता ततः सिन्धुरिन्दुसूतिर्विलोकिता । । ११.१०५ । ।</p>
<p>अकृतातिथ्यं एतस्य भक्तिनम्रस्य सा ततः ।</p>
<p>नीता पृष्टेन चैतेन स्ववार्तायां अभिज्ञतां । । ११.१०६ । ।</p>
<p>ततो वज्राङ्कुशोद्यान- हेमाब्जाहृतिसाहसं ।</p>
<p>हेतुः शशिप्रभावाप्तेर्विवृत्यावेदितस्तया । । ११.१०७ । ।</p>
<p>असूचयत्प्रसङ्गेन त्रिविष्टपरिपोरथ ।</p>
<p>उदग्रं असुरेन्द्रस्य वीर्यं वज्राङ्कुशस्य सा । । ११.१०८ । ।</p>
<p>ततस्तं प्रत्यमर्षोऽस्य झटित्यङ्कुरितो हृदि ।</p>
<p>अन्यत्र वीरवृत्तेर्यदयं एकान्तमत्सरी । । ११.१०९ । ।</p>
<p>पन्थाः पुरोऽसुरस्यास्य प्राञ्जलेः शंसितस्तया ।</p>
<p>असूच्यताग्रतश्चैतत्- अमोघं दर्शनं तव । । ११.११० । ।</p>
<p>अथेदं रत्नवलयं दत्त्वास्मै समं आशिषा ।</p>
<p>कान्ता तिरोहिता सा च पुरुकुत्सस्य भूपतेः । । ११.१११ । ।</p>
<p>अथैतेन गृहीतेयं यात्रा वज्राङ्कुशं प्रति ।</p>
<p>एषा च सुकृतैर्दृष्टा पादपद्मद्वयी तव । । ११.११२ । ।</p>
<p>__________________________________________</p>
<p>वङ्कुमुनिवाक्यम्</p>
<p>इत्युक्त्वा सूक्तिचतुरो विरराम रमाङ्गदः ।</p>
<p>आददे मुनिरप्युद्यत्- दन्तांशुशबलं वचः । । ११.११३ । ।</p>
<p>अहो पुराणराजार्षि- सन्तानकथयैतया ।</p>
<p>पुण्यया हृतं आत्मानं अधुना मन्महे वयं । । ११.११४ । ।</p>
<p>अवश्यम्भाविनी तत्र सिद्धिः साहसिकस्य ते ।</p>
<p>शल्यं त्रिविष्टपस्यास्य हृदयादुद्धरिष्यसि । । ११.११५ । ।</p>
<p>एष वज्राङ्कुशस्याजौ नाकृत्वान्तं निवर्तिता ।</p>
<p>भुजो भुवनभर्तुस्ते दिङ्नागकरपीवरः । । ११.११६ । ।</p>
<p>वधूस्तवाचिरेणात्र भविष्यति शशिप्रभा ।</p>
<p>यथा कुवलयाश्वस्य दिवःकन्या मदालसा । । ११.११७ । ।</p>
<p>स्थिरो भव मितं कालं स्थित्वास्मिन्नस्तपोवने ।</p>
<p>त्वया विनीयतां एष दीर्घध्वजनितः श्रमः । । ११.११८ । ।</p>
<p>__________________________________________</p>
<p>सिन्धुराजवाक्यम्</p>
<p>इत्युक्ते मुनिना स अथ राजेन्दुरिदं अब्रवीथ् ।</p>
<p>आज्ञा विलङ्घ्यते तात तव केन जगद्गुरोः । । ११.११९ । ।</p>
<p>अथ क्रमोन्मीलितसौहृदासु कथास्वनेकासु मिथःकृतासु ।</p>
<p>विश्रम्यतां इत्यवदन्महर्षिः पतिं पृथिव्याः प्रथितप्रभावः । । ११.१२० । ।</p>
<p>देवस्ततः स मुनिकल्पितं इन्द्रनील- पर्यङ्कवत्कनकवेदिसनाथमध्यं ।</p>
<p>अध्यास्त रत्नसदनं परितो वितान- व्यालम्बितमौक्तिकलतं नवसाहसाङ्कः । । ११.१२१ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते V</p>
<p>अङ्कुमहर्षिदर्शनं नाम दशमः सर्गः</p>
<p>************************************************</p>
<p>.</p>
<p>द्वादशः सर्गः</p>
<p>अथ मानवमीनलक्ष्मणो मणिपर्यङ्कगतस्य तस्य सा ।</p>
<p>अपतत्फणिराजकन्यका जगदेकाभरणं स्मृतेः पथि । । १२.१ । ।</p>
<p>व्यधित प्रणयं दृशां पुरः कमनीयेषु स येषु वस्तुषु ।</p>
<p>जनितोत्कलिकाशतैः सस्तैररतेरायतनं व्यधीयत । । १२.२ । ।</p>
<p>मुहुरङ्गलताविवर्तनैः श्वसितैः शून्यविलोकनेन च ।</p>
<p>क्षितिभर्तुरुपान्तवर्तिना मदनाकल्पकं अन्वमीयत । । १२.३ । ।</p>
<p>कदलीदलदत्तमारुतो हृदयन्यस्तमृणालकन्दलः ।</p>
<p>अथ तस्य बभूव यत्नवानुपचारे शिशिरे रमाङ्गदः । । १२.४ । ।</p>
<p>अभवद्द्वयं एव भूपतेः स्मरतप्तस्य मनोविनोदनं ।</p>
<p>सुदृशः सः करातिथिः शरः सश्च हारः स्तनचन्दनाङ्कितः । । १२.५ । ।</p>
<p>मदनान्तरितोऽपि लङ्घितः पथि जातेन परिश्रमेण स ।</p>
<p>स्तिमितः क्षणं आस्त क्ॐउदी- विशदक्ष्ॐअतिरोहिताननः । । १२.६ । ।</p>
<p>अथ पार्श्वचरेण सादरं मृदुसंवाहितपादपल्लवः ।</p>
<p>सः कुरङ्गदृशेव निद्रया चतुरं लोचनयोरचुम्ब्यत । । १२.७ । ।</p>
<p>स्वपुरोपवने समुत्सुकः सुमुखीं स्वप्नप्रथेन पार्थिवः ।</p>
<p>अवतंसितहेमपङ्कजां अथ तां अङ्कगतां व्यलोकयथ् । । १२.८ । ।</p>
<p>अभिकान्तं अपाङ्गपातिना जितनीलाब्जदलेन चक्षुषा ।</p>
<p>दधतीं अपवर्तितं ह्रिया मुखं आपाण्डुकपोलमण्डलं । । १२.९ । ।</p>
<p>शरदिन्दुमरीचिनिर्मलं विगलद्वेपथुना स्तनांशुकं ।</p>
<p>मुहुराक्षिपतीं अलक्षितं श्लथमुक्तावलयेन पाणिना । । १२.१० । ।</p>
<p>नवपल्लवकान्तिना किं अप्यचिरावासितपुष्पकेतुना ।</p>
<p>ललितां अधरेण बिभ्रतीं मुखचन्द्रांशुसटां स्मितच्छटां । । १२.११ । ।</p>
<p>जगदेकविलोकनोत्सवे वपुषि स्वेदकणैरलङ्कृतां ।</p>
<p>उदितां इव मन्दराहतातुदधेर्लग्नसुधालवां श्रियं । । १२.१२ । ।</p>
<p>वलिताहितनिःसहाङ्गुलि- स्वकरश्लेषविशेषकम्पिनि ।</p>
<p>पुलकिन्यधिकं विमुञ्चतीं चकितं वामकुचे विलोचने । । १२.१३ । ।</p>
<p>अतिभासुररत्नकुण्डलां अतिकान्तायतहारमण्डलां ।</p>
<p>जघनश्लथहेममेखलां असमेषोरधिदेवतां इव । । १२.१४ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>__________________________________________</p>
<p>नायकोक्तिः</p>
<p>अथ सस्मितं आत्तवेपथुः पतितो मन्मथपत्रिणां पथि ।</p>
<p>इति तां प्रणयार्द्रगिरा सः किलाम्भोजमुखीं अवोचथ् । । १२.१५ । ।</p>
<p>वलितं न विभाति पृष्ठतः कबरीकान्तं इदं तवाननं ।</p>
<p>अयि नीलपयोधलेखया सः परिष्वङ्गं इवेन्दुमण्डलं । । १२.१६ । ।</p>
<p>इदं अङ्गदवर्तिना करैर्मणिना रुद्धं इवेरितं ह्रिया ।</p>
<p>न समर्थमितोपवर्तितुं वदनं ते ललिताङ्गि का गतिः । । १२.१७ । ।</p>
<p>इदं अर्धविलोकिताधरं मधुरापाङ्गतरङ्गितेक्षणं ।</p>
<p>श्रियं आतनुते सितासितं सुतनु त्र्यश्रुविलोकितं तव । । १२.१८ । ।</p>
<p>मिलितस्तव गण्डलेखया सुदति स्वेदलवार्द्रपत्रया ।</p>
<p>किं अपि स्पृहणीय एष मे मरुदासन्नदिवान्तशीतलः । । १२.१९ । ।</p>
<p>अयं उत्पलःपत्रलोचने तव बिम्बाधरपाटलच्छविः ।</p>
<p>अवलोकय कर्तुं ईहते पदं अस्ताचलचूलके रविः । । १२.२० । ।</p>
<p>दुरितघ्नं इदं सुदर्शनं दधता बिम्बं अनूरुसारथेः ।</p>
<p>स्मरलक्ष्मि विहायसामुना तव कृष्णेन हृते विलोचने । । १२.२१ । ।</p>
<p>अरविन्दकरेण लोहितं कमलिन्या धृतं आतपाशुकं ।</p>
<p>इदं उष्णकरेण कृष्यते वलितेनापरदिग्वधूं प्रति । । १२.२२ । ।</p>
<p>करुणार्पितलोचनं मिथः क्रमविश्लेषगलद्बिसाङ्कुरं ।</p>
<p>इदं आर्द्रयतीव मे मनो मिथुनं मानिनि चक्रवाकयोः । । १२.२३ । ।</p>
<p>अवलोकय भीरु सम्प्रति त्रितयेन त्रितयं वियुज्यते ।</p>
<p>द्युमणिः प्रभया,</p>
<p>श्रियाम्बुजं प्रियया साश्रुरयं विहङ्गमः । । १२.२४ । ।</p>
<p>इदं अम्बरपल्वलोदरादतिताम्रद्युति कालदन्तिना ।</p>
<p>रविवारिरुहं निरस्यते कनकस्निग्धमयूखकेसरं । । १२.२५ । ।</p>
<p>परिचुम्बति वारुणीं दिशं पुरतो रागहृते विवस्वति ।</p>
<p>दिगियं शतमन्युलाञ्छिता भवति श्याममुखी मितोदरि । । १२.२६ । ।</p>
<p>इह भान्त्यतिलोहितातप- स्तबकाः पश्य वनान्तभूमयः ।</p>
<p>तपनानुगमोत्सवाङ्किता दिनलक्ष्म्येव पदैः सयावकैः । । १२.२७ । ।</p>
<p>मदिराक्षि पुरोऽवलोक्यतां अपरस्यामयमानतो दिशि ।</p>
<p>स्तिमितां अवगाहते गतिं गुरुगोत्रस्खलिताकुलो रविः । । १२.२८ । ।</p>
<p>अमुना शतपत्रबन्धुना सहसा सुन्दरि यद्यदुज्झितं ।</p>
<p>समं अद्रिगुहामुखस्थितैस्तिमिरैस्तत्तदितःकटाक्षितं । । १२.२९ । ।</p>
<p>विरमन्नयि पल्लवाधरे सुरवीथीपथिको विरोचनः ।</p>
<p>अयं अस्तगिरेर्निषीदति स्वकरामृष्टशिलातले तले । । १२.३० । ।</p>
<p>इयं अश्रुतरङ्गितां दृशं द्वितये चक्रवधूर्विमुञ्चति ।</p>
<p>नवकुङ्कुमलोहिते रवौ दयिते चान्द्रवियोगविक्लवे । । १२.३१ । ।</p>
<p>चलितोऽसि वद क्व मां विना विरहं सोढुं अहं न ते क्षमा ।</p>
<p>कृतपङ्कजकुड्मलाञ्जलिर्नलिनी कान्तं इतीव याचते । । १२.३२ । ।</p>
<p>अनुपुञ्जितपिङ्गदीधिति- द्रुतलाक्षारुणदर्पणोपमं ।</p>
<p>परतोऽस्तगिरेरिदं गलत्यनवद्याङ्गि पतङ्गमण्डलं । । १२.३३ । ।</p>
<p>सरले सह वारिजश्रिया निभृतं क्वापि गतः स भास्करः ।</p>
<p>वद तेन विनाब्जिनी कथं क्षणदां अद्य नताङ्गि नेष्यति । । १२.३४ । ।</p>
<p>स्फुटविद्रुमराजिनैकतः सदृशं जातं उदञ्चता नभः ।</p>
<p>सुदति त्वदपाङ्गपटले पटु सान्ध्ये महसि प्रसर्पति । । १२.३५ । ।</p>
<p>परिपिञ्जरितासिताम्बरैर्निबिडैः कं न हरन्ति हारिभिः ।</p>
<p>अयि सायं इमाः पयोधरैर्धृतसन्ध्यातपकुङ्कुमैर्दिशः । । १२.३६ । ।</p>
<p>क्षणदाभिमुखेन खण्डिता ननु सन्ध्या तमसा मनस्विनी ।</p>
<p>कुपितेव निवर्तते जवाततिवाचालविहङ्गनूपुरं । । १२.३७ । ।</p>
<p>तव चण्डि विडमयत्यदस्तनुसन्ध्यातपलिप्तं अम्बुजं ।</p>
<p>मणिकुण्डलकान्तिसङ्करातिदं आताम्रकपोलं आननं । । १२.३८ । ।</p>
<p>उदितानि तमांसि सा च ते दयिता दैन्यं उपैति पद्मिनी ।</p>
<p>दिनभर्तुरितीव शंसितुं सहसा सुन्दरि सन्ध्यया गतं । । १२.३९ । ।</p>
<p>निहितं बलिदीपकेषु तत्तपनेनाशु महः कृशोदरि ।</p>
<p>स्वशरस्फुरितं मनोभुवा तव सवृईडविलोकितेष्विव । । १२.४० । ।</p>
<p>अतसीकुसुमोपमं मुखे तदनु त्वत्कुचचूचुकद्युति ।</p>
<p>अथ बालतमालमांसलं प्रसृतं संप्रति सर्वतस्तमः । । १२.४१ । ।</p>
<p>तरुकोटरमूकशारिकं निजनीडाङ्कनिलीनकोकिलं ।</p>
<p>करभोरु सनिद्रबर्हिणं प्रमोदोद्यानं इदं निमीलति । । १२.४२ । ।</p>
<p>प्रसृतैर्गिरिकन्दरोदरातिदं इन्दीवरदामकान्तिभिः ।</p>
<p>अधुना तिमिरैर्विगाह्यते भुवनं पद्मसरश्च दन्तिभिः । । १२.४३ । ।</p>
<p>तिमिराञ्जनभक्तिशोभिना धवलेनायतपक्ष्मपङ्क्तिना ।</p>
<p>अमुना भवतीव चक्षुषा कुमुदेनैति रुचं कुमुद्वती । । १२.४४ । ।</p>
<p>उदरस्थितयोः कुतूहलातलिनोः श्रोतुं इवास्फुटं वचः ।</p>
<p>कमलस्य निलीय निश्चलं दलसन्धिष्ववतिष्ठते तमः । । १२.४५ । ।</p>
<p>तरलेऽतिसितासितद्युताविह दोलायितं ईक्षणद्वये ।</p>
<p>लिखितागरुपत्रलेखयोस्तिमिरं मूर्च्छति ते कपोलयोः । । १२.४६ । ।</p>
<p>उडुभिः खं इतस्ततः क्षणादुदितैर्भङ्गुरकेशि भात्यदः ।</p>
<p>अतिगाढदिनोष्णजन्मभिः परितः स्वेदलवैरिवाङ्कितं । । १२.४७ । ।</p>
<p>शबलं शशलाञ्छनत्विषा सतमः पश्य महेन्द्रदिङ्मुखं ।</p>
<p>अचलेन्द्रसुतास्मितच्छवि- छुरितं कण्ठं उमापतेरिव । । १२.४८ । ।</p>
<p>अहिराजसुते विलोक्यतां इयं इन्दोः प्रथमोद्गता कला ।</p>
<p>अयि भाति यया इन्द्रदिङ्मुखे प्रमदेवार्द्रनखाङ्करेखया । । १२.४९ । ।</p>
<p>यदि कौतुकं आयतेक्षने न चिरादेव सुधार्द्रयानया ।</p>
<p>अरविन्ददलद्युतौ करे मृदु लीलावलयं कर्ॐइ ते । । १२.५० । ।</p>
<p>अनवद्यं इतः पुरः स्थितं विदितं किं शशिना तवाननं ।</p>
<p>नभसः सहसाङ्कं एष यन्न कलङ्कत्रपयाधिरोहति । । १२.५१ । ।</p>
<p>इदं उद्गतं इन्दुमण्डलं दिगियं पश्य बिभर्ति लक्ष्मवथ् ।</p>
<p>त्वं इवाच्छकपोलमण्डल- स्फुटकालागरुपत्रं आननं । । १२.५२ । ।</p>
<p>विगलत्तिमिरांशुके शनैः स्पृशति व्यक्तिं आधीरतारके ।</p>
<p>इह पश्य निशावधूमुखे स्फुरति श्वेतमरीचिकुण्डलं । । १२.५३ । ।</p>
<p>अयं उल्लिखति ध्रुवं करैर्विधुरिन्दीवरलोचने तमः ।</p>
<p>कुमुदेषु तथा हि दृश्यतां निपतन्त्यस्य लवा इवालयः । । १२.५४ । ।</p>
<p>इदं अञ्जननीलं आहतं पिहिताशं तुहिनांशुना करैः ।</p>
<p>अचलेन्द्रगुहासु लीयते शनकैः संकुचितं पुनस्तनः(?)</p>
<p>| | १२.५५ | |</p>
<p>मसृणोल्लसदंशुमण्डल- छलतः पश्य दिवःकृतेऽनया ।</p>
<p>इयं इन्दुसमुद्गकादितो निशया हारलतेव कृष्यते । । १२.५६ । ।</p>
<p>यदभूत्तमसा जगत्तथा पिहिते पुष्करपत्रलोचने ।</p>
<p>तदिदं परतः प्रकाशितं शशिना कुङ्कुमकन्दपाण्डुना । । १२.५७ । ।</p>
<p>प्रसृतेव विलोचनोदरे तिलके सङ्कुचितेव चान्देन ।</p>
<p>कलितेव नताङ्गि लक्ष्यते तव मुक्तावलयेषु चन्द्रिका । । १२.५८ । ।</p>
<p>कुचयोः प्रतिबिम्बितः समं विधुरेकोऽपि भवत्ययं द्विधा ।</p>
<p>विधिनेव विभिन्नसंपुटस्तव लावण्यसुधासमुद्गकः । । १२.५९ । ।</p>
<p>हृतमुग्धमधूकशोभयोरनयोः पन्नगलोकक्ॐउदि ।</p>
<p>तव चन्द्रकलाः कपोलयोः पतिताः स्पर्शकुतूहलादिव । । १२.६० । ।</p>
<p>अयं इन्दुमुखि त्वया यथा समुपैति स्पृहणीयतां जनः ।</p>
<p>अनयैष समागतस्तथा निशया पश्य कुरङ्गलाञ्छनस् । । १२.६१ । ।</p>
<p>धनुषि क्रियतेऽधिरोहणं स्मरमौर्वीलतया तनूदरि ।</p>
<p>शशिनेरितया समुच्छ्रिते पुलिनाद्रौ च पयोधवेलया । । १२.६२ । ।</p>
<p>कृतचाटुशतैः परस्परं मकरन्दार्द्ररजःसुगन्धिषु ।</p>
<p>स्थितं अन्तरमीषु सांप्रतं भ्रमरैः पुष्करवासवेश्मसु । । १२.६३ । ।</p>
<p>मरुता सुहृदेव वीजितं कुमुदामोदमुचा शनैरितः ।</p>
<p>स्वपिति प्रणयार्द्रयोरिदं मिथुनं मानिनि राजहंसयोः । । १२.६४ । ।</p>
<p>अयि चक्रवधूरियं पुरः करुणं कूजति हा तपस्विनि ।</p>
<p>इह साक्षितयालं आवयोरुचितं गन्तुं अतः कृपावति । । १२.६५ । ।</p>
<p>इति भूतलवासवः सस्तां अभिधाय प्रमदां प्रियंवदः ।</p>
<p>प्रविवेश तयासमं किल प्रमनाः केलिनगेन्द्रकन्दरं । । १२.६६ । ।</p>
<p>झटिति स्फुटभावसङ्करां मधुरामङ्गलतां दधानया ।</p>
<p>शशिकान्तशिलातलं ततः सः किलाध्यास्त तया युवान्वितः । । १२.६७ । ।</p>
<p>तदनु त्रपया पराङ्मुखीं पुलकालङ्कृतपीवरस्तनीं ।</p>
<p>सः किलाञ्चितचाटुरानयत्सुमुखीं तां अनुकूलवृत्तितां । । १२.६८ । ।</p>
<p>अथ मन्थरलोचनं ह्रिया विनमत्स्मेरमुखः स्मितान्न्चितं ।</p>
<p>सो ददर्श किल प्रजेश्वरः सुदृशः स्विन्नकपोलं आननं । । १२.६९ । ।</p>
<p>यदलं किल मानवत्यभूदृजुवन्नेन्दुमुखी किलैक्षथ् ।</p>
<p>लिखितेव किलास्त यत्परं नृपतेस्तेन मनः किलाहरथ् । । १२.७० । ।</p>
<p>परिमृज्य मुखं विलासिना श्रवणेन्दीवररेणुरूषितं ।</p>
<p>सुदृशः शमवारिपङ्किलातलकान्तस्तिलकादपास्यत । । १२.७१ । ।</p>
<p>अथ तां शिथिलीकृतत्रपां असमप्रेमहृतः किलेश्वरः ।</p>
<p>स्मरकेलिकलारसज्ञतां अनयद्यूथपतिर्वशां इव । । १२.७२ । ।</p>
<p>शिथिलाकुलकेशपाशया परिमृष्टार्द्रकपोलपत्रया ।</p>
<p>विरलाधररत्नरागया सुलभस्वेदमुखेन्दुबिम्बया । । १२.७३ । ।</p>
<p>त्रुटितोज्झितहारलेखया निबिडाश्लेषकृशाङ्गरागया ।</p>
<p>असमग्रनखाङ्गमण्डित- स्तनविन्यस्तसकम्पहस्तया । । १२.७४ । ।</p>
<p>अधिकाधिकजातलज्जया मृदुमीलन्नयनत्रिभागया ।</p>
<p>अथ कां अपि निर्वृतिं तया सः किलापत्फणिराजकन्यया । । १२.७५ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>ददता नलिनीदलानिलं विकसत्स्वेदकणे कुचद्वये ।</p>
<p>चतुरं किल दीर्घचक्षुषस्तदनु क्लान्तिरनेन चिच्छिदे । । १२.७६ । ।</p>
<p>अथ सत्रपया धृतांशुकां जघनस्रस्तविसूत्रमेखलां ।</p>
<p>अवतंसितलोचनोत्पलां निजं अङ्कं ललनां निनाय च । । १२.७७ । ।</p>
<p>सुदृशः सः किलान्यतश्चुतं(?)</p>
<p>स्वपदे मौलिमणिं न्यवेशयथ् ।</p>
<p>अकरोच्च किलारुणाङ्गुलिर्ललितावर्तनकुञ्चितान्कचान् । । १२.७८ । ।</p>
<p>पश्यात्र दर्पणतले लिखिता मयेयं पत्रावली तरुणि ते वलिताननेति ।</p>
<p>स्वप्नान्तरप्रणयजल्पितं आत्मभर्तुरश्रूयत स्मितमुखेन रमाङ्गदेन । । १२.७९ । ।</p>
<p>अथ शुचि पठता शुकेन साम स्फुटं उटजाङ्गणपादपस्थितेन ।</p>
<p>विरचितदयितासमागमस्य प्रसभं अभज्यत पार्थिवस्य निद्रा । । १२.८० । ।</p>
<p>झटिति विगते स्वप्नायातप्रियानवसङ्गमे पुनोऽपि तथा तत्प्रत्याशानिमीलितलोचनः ।</p>
<p>लिखित इव सः क्ष्मापालोऽभूत्क्षणं ननु तादृशां अपि मनसिजो धैर्यं लुम्पत्यहो बत साहसं । । १२.८१ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये फणिराजसुतास्वप्नसमागमो नाम द्वादशः सर्गः</p>
<p>************************************************</p>
<p>.</p>
<p>त्रयोदशः सर्गः</p>
<p>ततस्तथा पञ्चशरप्रतारितः सजृम्भं उन्मीलयति स्म लोचने ।</p>
<p>कृताङ्गुलिश्लेषविवर्तितोल्लसत्- भुजांससम्पीडितकुण्डलो नृपः । । १३.१ । ।</p>
<p>सः सङ्गतं यन्मृगशावचक्षुषः श्रमाप्तनिद्रः स्फुटं अन्वभूदिव ।</p>
<p>झटित्यभूज्जाग्रदवस्थयास्य तत्पुरातनालेख्यं इवास्फुटं हृदि । । १३.२ । ।</p>
<p>कुचाङ्गरागः कृशमध्यया तया मयि ध्रुवं सङ्क्रमितो भवेदिति ।</p>
<p>शनैः स निद्राकलुषेण चक्षुषा पराममर्शाङ्गं अनङ्गमोहितः । । १३.३ । ।</p>
<p>अपास्य वामेतरकर्णभूषणं तथा शरैरेनं अवाकिरत्स्मरः ।</p>
<p>यथास्य धैर्यं गलति स्म मानसात्सविक्रियं शुक्तिपुटादिव उदकं । । १३.४ । ।</p>
<p>दृशं विषादस्तिमितां उपान्तगे निवेश्य तेनाथ निशश्वसे ।</p>
<p>यथा मुहुः श्यामलतां जगाहिरे वितानमुक्ताफलजालकस्रजः । । १३.५ । ।</p>
<p>__________________________________________</p>
<p>रमाङ्गदवाक्यम्</p>
<p>कया नु सारङ्गदृशासि कारितः कपोलपत्रावलिकल्पनश्रमं ।</p>
<p>तं इत्यवोचत्परिहासवानथो(?)</p>
<p>रमाङ्गदः किंचिदिव श्लथाङ्गदं । । १३.६ । ।</p>
<p>ततः स मुक्तासितं आदधत्स्मितं जितप्रवालत्विषि दन्तवाससि ।</p>
<p>शशंस तस्मै भुजगेन्द्रकन्यका- समागमं स्वप्नजं अब्जलोचनः । । १३.७ । ।</p>
<p>तदाश्रयैवानुचरेण वर्धिता कथासुधेवास्य ततो विलासिनः ।</p>
<p>अभूत्परं मन्मथतापशान्तये न पद्मिनीपत्रमरुन्न चन्दनं । । १३.८ । ।</p>
<p>अजायतान्तःकरणेन ताम्यता न हेमपद्माहरणाय सत्वरं ।</p>
<p>भुजः सदा रक्षणदीक्षितः क्षितेरमन्दं अस्पन्दत चास्य दक्षिणः । । १३.९ । ।</p>
<p>__________________________________________</p>
<p>वङ्कुमुनेरागमनम्</p>
<p>ततः पिनद्धोज्ज्वलहेमवल्कलं वहन्तं अंसार्धविलम्बिनीर्जटाः ।</p>
<p>सनाथवामेतरपाणिपङ्कजं परिस्फुरन्त्या स्फटिकाक्षमालया । । १३.१० । ।</p>
<p>विशालनेत्राभरणैरनुद्रुतं सदैव दर्भाङ्कुरलालितैर्मृगैः ।</p>
<p>सशिष्यं अभ्यागतं अङ्गनान्तिके विशाम्पतिर्वङ्कुमहर्षिं ऐक्षत । । १३.११
| |</p>
<p>विमुक्तपर्यङ्कतलः ससंभ्रमं निरीक्ष्य सद्यो मणिमन्दिराद्बहिः ।</p>
<p>किरीटरत्नद्युतिदीप्तभूतलं प्रणामं अस्मै सश्चकार सादरं । । १३.१२ । ।</p>
<p>ततः कृताशीर्मणिवेदिकास्तृते मुनिर्न्यषीदत्सकुरङ्गचर्मणि ।</p>
<p>सश्चासनत्वं तदनुज्ञयानयन्नृपचन्द्राश्चन्द्रमणेः शिलातलं । । १३.१३ । ।</p>
<p>__________________________________________</p>
<p>मुनिप्रश्नः</p>
<p>अपि श्रमेणायतमार्गजन्मना तनुर्महाराज तवेयं उज्झिता ।</p>
<p>मुनिः प्रहर्षेण कृतार्हणस्तदा स राजचूडामणिं इत्यपृच्छत । । १३.१४ । ।</p>
<p>__________________________________________</p>
<p>भूपतिवाक्यम्</p>
<p>अथादधद्वक्त्र इवाम्शुकाञ्चलं तुषारपाण्डुप्रसृतैर्द्विजांशुभिः ।</p>
<p>अकृत्रिमप्रश्रयपेशलं वचः स भूपतिर्वक्तुं इति प्रचक्रमे । । १३.१५ । ।</p>
<p>अमी सहन्ते मम तात न श्रमं प्रणामलग्नास्तव पादपांसवः ।</p>
<p>कियच्चिरं चन्द्रमरीचिचुम्बिते पदं निधत्ते कुमुदे दिनक्लमः । । १३.१६ । ।</p>
<p>__________________________________________</p>
<p>कपिदर्शनम्</p>
<p>नृलोकपातालतलाश्रये मिथः कथानुबन्धे शिथिलीभवत्यथ ।</p>
<p>पर्याणपर्युत्सुकमानसो मुनिः स यावदाप्रष्टुं इयेष पार्थिवः । । १३.१७ । ।</p>
<p>अनेन तावद्ददृशे पुरःस्थितो विशाललाङ्गूललतो वलीमुखः ।</p>
<p>अधःस्थलीनिर्गतजह्नुकन्यको हिमोज्ज्वलः पाद इवाम्बिकागुरोः । । १३.१८ । ।</p>
<p>करेण बिभ्रन्मधुमत्तकेरली- कपोलवत्पाटलकान्ति दाडिमं ।</p>
<p>अहर्मुखाकृष्टपतङ्गमण्डलः फलाशया बाल इवाञ्जनीसुतः । । १३.१९ । ।</p>
<p>[S</p>
<p>य़्ण्ठाX</p>
<p>ः सन्दानितकम्]</p>
<p>__________________________________________</p>
<p>फलार्पणम्</p>
<p>द्वयोरिवार्थः खलु धर्मकामयोस्तयोस्त्रिलोकस्पृहणीययोः कपिः ।</p>
<p>मुनीन्द्रभूचन्द्रमसोः स्थितोऽन्तरे तपस्विभिः स्मेरमुखैरदृश्यत । । १३.२० । ।</p>
<p>अथार्पितं तेन फलं तदाददे स विस्मितो मध्यमलोकवासवः ।</p>
<p>जपारुणं मारुतिनेव मैथिली- शिखण्डरत्नं दशकण्ठशासनः । । १३.२१ । ।</p>
<p>अकृत्रिमश्रीनिलयेन रागिणा नरेन्द्रचिह्नाङ्कितहस्तशोभिना ।</p>
<p>सुवृत्ततां उद्वहता स्वभावतः सस्तेन रेजे भृशं आत्मना यथा । । १३.२२ । ।</p>
<p>अजातपाकस्य नवातपाधिकां पुनः पुनस्तस्य विलोक्य शोणतां ।</p>
<p>नवप्रवालोपमं एणचक्षुषः स्मरन्स बिम्बोष्टःअं अवाप शून्यतां । । १३.२३ । ।</p>
<p>अथास्य सीदन्मणिबन्धनात्करादवाञ्चतः कम्पविसूत्रिताङ्गुलेः ।</p>
<p>पपात पश्चादिव हेमकुट्टिमे तदस्फुतद्द्रागिव दाडिमीफलं । । १३.२४ । ।</p>
<p>तदन्तरात्किंशुककान्तितस्करः स्फुरन्मणीनां निकरोऽथ निर्ययौ ।</p>
<p>उदर्चिषः पुष्पशरासनक्रुधा कणोत्करस्त्र्यम्बकलोचनादिव । । १३.२५ । ।</p>
<p>अथ द्वयेनावनिपाकशासनः स विस्मयस्याग्रमहीं अनीयत ।</p>
<p>वनौकसा तेन विनीतवृत्तिना विकीर्णभासा मणिदाडिमेन च । । १३.२६ । ।</p>
<p>सश्चाद्भुतप्राभृततोषितः करे चकार रेवामणिकङ्कणं कपेः ।</p>
<p>घनात्ययऋतोर्निजं इन्दुपाण्डुरे पयोदखण्डे हरिवाडिवायुधं । । १३.२७ । ।</p>
<p>ततः सुधासूतिं इवोज्झिताकृतिर्नवाञ्जनश्यामलयाङ्गलेखया ।</p>
<p>नृपः क्षणादेव विचित्रभूषणं पुमांसं अग्रे न हरिं तं ऐक्षत । । १३.२८ । ।</p>
<p>कृतानतिर्विस्मितमानसे मुनौ रमाङ्गदे सादरमुक्तलोचनः ।</p>
<p>व्यधात्प्रणामं सः कृताञ्जलिर्नृपे कपोलवेल्लत्कलधौतकुण्डलः । । १३.२९ । ।</p>
<p>__________________________________________</p>
<p>मुनिकृतः प्रश्नः</p>
<p>अलङ्कृतः कस्य वदान्वयस्त्वया पदं क्व ते किं च कपिर्भवानभूथ् ।</p>
<p>तं एवं आह स्म सविस्मयोर्मिणा नृपेण साकूतविलोकितो मुनिः । । १३.३० । ।</p>
<p>[C</p>
<p>ॐ {</p>
<p>आह पस्त्तेन्से}]</p>
<p>__________________________________________</p>
<p>शशिखण्डवाक्यम्</p>
<p>ततः स मुग्धेन्दुमयूखबन्धुभिः प्रसादयन्दन्तमरीचिभिर्दिशः ।</p>
<p>नवाम्बुभारालसनीरदावली- निनादधीरां इति वाचं आदे । । १३.३१ । ।</p>
<p>शिखण्डकेतोः शशिखण्ड इत्यहं मुनिन्द्र विद्याधरशासितुः सुतः ।</p>
<p>सुराङ्गनाध्यासितरत्नकन्धरे ममाधिवासः शशिकान्तपर्वते । । १३.३२ । ।</p>
<p>रथाङ्गपाणेः प्रतिमा समुद्रतः स्वयं महानीलमयी विनिर्गता ।</p>
<p>इति प्रवादः परं ईक्षितुं च तां गता मणिद्वीपं इतः पुरस्त्रियः । । १३.३३ । ।</p>
<p>ममापि तस्यां अधिकं कुतूहलं तदेहि यावः कृत एष तेऽञ्जलिः ।</p>
<p>कदा चिदेवं सहसोपसृत्य मां प्रिया ययाचे प्रणिपत्य मालती । । १३.३४ । ।</p>
<p>[S</p>
<p>य़्ण्ठाX</p>
<p>ः सन्दानितक]</p>
<p>ततः खं इन्दीवरनीलं एकतस्तया सहोत्पत्य जवेन गच्छतः ।</p>
<p>सस्तात शैलेन्द्रभरक्षमः क्षणात्पपात मे लोचनगोचरेऽर्णवः । । १३.३५ । ।</p>
<p>उपोढनानामणिमौक्तिकोत्करैः करैरिवोर्ध्वं प्रसरद्भिरूर्मिभिः ।</p>
<p>अनर्घ्यं अर्घ्यं जगदेकचक्षुषे समुद्यतो दातुं इवांशुमालिने । । १३.३६ । ।</p>
<p>नवप्रवालद्युतिपाटलोदरः करो मुरारेरिव शार्ङ्गलाञ्छितः ।</p>
<p>अलङ्कृतो जह्नुमहर्षिकन्यया पृथुर्जटाजूट इवान्धकद्विषः । । १३.३७ । ।</p>
<p>उदग्रकल्लोलकदर्थितग्रहैरगाधपातालतलावगाहिभिः ।</p>
<p>दिशो निरुन्धन्नवमेघनादिभिर्निमग्नदिङ्नागमदाविलैर्जलैः । । १३.३८ । ।</p>
<p>समेधितश्रीरभितस्तलोत्थितैः स्फुरन्मणिस्त्ॐअमयूखदामभिः ।</p>
<p>युगान्तजीमूतशतोदयार्पितैः पुल्ॐअकन्यापतिकार्मुकैरिव । । १३.३९ । ।</p>
<p>उपान्तविश्रान्तपयोदमण्डलैर्जलद्विपप्रस्तुतवप्रकेलिभिः ।</p>
<p>चिरोल्लसद्द्वीपधिया समीक्षितैर्विशालनेत्रैस्तिमिभिः कृताद्भुतः । । १३.४० । ।</p>
<p>सुजातकाठिण्यपयोधराः स्पृहां उपाहरन्तीः पथि तादृशोः पथि ।</p>
<p>क्व चिद्दधानः शरदिन्दुपेशलाः शिलासु शुक्तीर्जलमानुषीरिव । । १३.४१ । ।</p>
<p>निजौघसीमन्तितसानुकर्दमैर्बृहद्दरीपुञ्जितरत्नराशिभिः ।</p>
<p>अधः प्रविष्टोद्धृतकच्छपोद्धृतैर्महाचलैरुल्लिखिताम्बरः क्व चिथ् । । १३.४२ । ।</p>
<p>सवेगवेलानिलवेल्लिताः क्व चिन्नवोद्गता विद्रुमकन्दलीर्दधन् ।</p>
<p>शिखा इवोर्ध्वं तरुणार्कलोहिता विनिर्गता वाडवजातवेदसः । । १३.४३ । ।</p>
<p>क्व चित्सुधापाण्डुनि फेनमण्डले निलीनदूर्वादलनीलनीरदः ।</p>
<p>सनाथतां नीत इवोपरि स्फुटं फणीन्द्रपर्यङ्कशयेन शार्ङ्गिणा । । १३.४४ । ।</p>
<p>क्व चिन्मणीनां कुमुदोदरत्विषः सितेतरेन्दीवरमेचकाः क्व चिथ् ।</p>
<p>क्व चिद्दधानः शुकचञ्चुपाटलास्तटेषु मुक्ताशबलोदराः शिलाः । । १३.४५ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>तथैव तस्योपरि गत्वरस्य मे तमालनीलेन पथा पय्ॐउचां ।</p>
<p>त्वराविशीर्णश्लथबन्धनाञ्चितः पपात सीमन्तमणिर्मृगीदृशः । । १३.४६ । ।</p>
<p>१३.४६अ च्फ़्. P</p>
<p>आणिनि ३.२.१६४]</p>
<p>प्रधावमानेन मयान्तरान्तरा नखाग्रनिर्लूनमयूखपल्लवः ।</p>
<p>सश्चान्तरं दीधितिमानिवोदधेर्विवेश कोशाम्रतरुच्छटारुणः । । १३.४७ । ।</p>
<p>निवर्तमानं तु हठाद्विकृष्यता तुरङ्गहस्तेन निरुन्धता नभः ।</p>
<p>क्षणादिव क्वापि रसातलोदरे करीव चिक्षेप कृतारवोऽर्णवः । । १३.४८ । ।</p>
<p>__________________________________________</p>
<p>स्त्रीदर्शनम्</p>
<p>मयाथ तत्र भ्रमता सविस्मयं तं उद्वहन्ती मणिं उत्प्रभं करे ।</p>
<p>अदृश्यतैका विशती तपोवनं स्मरस्य मूर्ता ममतेव कन्यका । । १३.४९ । ।</p>
<p>ततः प्रियामौलिमणिर्न मेऽर्पितः पुनः पुनः प्रार्थितयापि यत्त्वया ।</p>
<p>अहं तदस्या मकराङ्किते बलादपाहरं मन्मथरत्नपादुके । । १३.५० । ।</p>
<p>किं आश्रमं शून्यं इदं तपोधनैरनेन हा धिङ्मुषितास्मि दस्युना ।</p>
<p>अथेति बाष्पोद्गमगद्गदैः पदैर्नुहुर्वदन्ती करुणं रुरोद सा । । १३.५१ । ।</p>
<p>__________________________________________</p>
<p>मुनिदर्शनम्</p>
<p>ततस्तदीये रुदितध्वनौ श्रुते ससंभ्रमं कोऽपि महातपा मुनिः ।</p>
<p>विनिर्ययौ रत्नशिलागृहाद्बहिस्तमालभासस्तरणिर्घनादिव । । १३.५२ । ।</p>
<p>अनेन केनापि तवाश्रमे बलादिदं हि ताताभरणं हृतं मम ।</p>
<p>इति क्रुधं तद्वचसा स आददे हविर्निषेकेण शिखां इवानलः । । १३.५३ । ।</p>
<p>__________________________________________</p>
<p>शापवर्णनम्</p>
<p>निबद्धभीमभ्रुकुटिर्विलोकयन्दृशा तदोल्काकपिशोग्रतारया ।</p>
<p>सस्तीव्रकोपस्फुरिताधरोऽवदद्वचो ममाक्षिप्य कृतानतेरिति । । १३.५४ । ।</p>
<p>प्रसूनं अप्यत्र न जातु वीरुधां हरत्ययं नः पवनस्तपोवने ।</p>
<p>त्वया तु संप्रत्यबलाविभूषणे शठात्मनाशाय करः प्रसारितः । । १३.५५ । ।</p>
<p>अकारि कापेयं इदं त्वयेदृशं यदद्य सद्यः कपिरेव तद्भव ।</p>
<p>ततः स मां इत्यशपत्कमण्डलोरपः समादाय दवानलोपमः । । १३.५६ । ।</p>
<p>__________________________________________</p>
<p>कोपशान्तिः</p>
<p>अथास्य कोपः प्रशशाम मानसे शनैः कृपा सानुशये प्रसीदति ।</p>
<p>अपां कणस्तिष्ठति वीचिकम्पिते न पद्मिनीपत्रपुटोदरे चिरं । । १३.५७ । ।</p>
<p>इहानुतापो भगवन्विमुच्यतां इयं मदीया भवितव्यतेदृशी ।</p>
<p>तदुच्यतां शापनिशामुखोद्गतं कदा ममेदं तिमिरं व्यरंस्यति । । १३.५८ । ।</p>
<p>मयैवं उक्तः सस्तदैवं ऊचिवान्यदा पुरो वङ्कुमुनेरिहागतः ।</p>
<p>करे तवाधास्यति वत्स कङ्कणं स नार्मदं सीयकराजनन्दनः । । १३.५९ । ।</p>
<p>ततः प्रभृत्येव वलीमुखाकृतेः समाः सहस्रं वसतो रसातले ।</p>
<p>अनेन मे संप्रति पार्थिवेन्दुना तवाश्रमे शापतमस्तिरस्कृतं । । १३.६० । ।</p>
<p>__________________________________________</p>
<p>प्रतिक्रियाकरणेच्छा</p>
<p>कृतं यदेतेन मुनीन्द्र लीलया प्रतिक्रियां तत्र न कर्तुं अस्म्यलं ।</p>
<p>हिमत्विषः प्रत्युपकारगोचरो मरीचिलीढक्रशिमा किं अंशुमान् । । १३.६१ । ।</p>
<p>तथाप्ययं देव निजप्रयोजने लघीयसि क्वापि नियोज्यतं जनः ।</p>
<p>अनूरुं उर्वीतलरत्नदीपकः किं आर्यमा नाधित सूतकर्मणि । । १३.६२ । ।</p>
<p>तेनैवं उक्तः प्रणयोन्मुखेन न्र्पस्त्रपानम्रमुखो बभूव ।</p>
<p>अतादृशानां स्तुतयः प्रकृत्या मदं यदुद्दीपयितुं यतन्ते । । १३.६३ । ।</p>
<p>__________________________________________</p>
<p>निजवृत्तकथनम्</p>
<p>एवं सुधारससमृद्धिमनोहरेण श्लाघ्येन तेन शशिखण्डसमागमेन ।</p>
<p>कां अप्यवापदुमया घटितस्य लक्ष्मीं सः क्ष्मापतिर्झटिति जूट इवाष्टमूर्तेः । । १३.६४ । ।</p>
<p>तेनाथ सूनृतवचःश्रुतये सः पृष्टः पृथ्वीतलागमनहेतुं अजानतेव ।</p>
<p>आख्यातवान्स्मितसुधास्नपितौष्ठबिम्बस्तस्मै निजव्यतिकरं नरलोकपालः । । १३.६५ । ।</p>
<p>विद्याधरस्तदनु सः प्रहितोऽपि राज्ञा नैव स्वधामगमनाभिमुखो बभूव ।</p>
<p>पूर्वोपकारिणि जनेऽनुपकृत्य किं चिद्यान्तो यदुन्नतधियः किं अपि त्रपन्ते
| | १३.६६ | |</p>
<p>देव प्रसीद समितिः क्रियतां इदानीं भृत्यः स्वपादरजसां अयं अग्रयायी ।</p>
<p>तस्येति वल्गु वचनं वचसा महर्षेः सम्राट्ततः सः कथं अप्युररीचकार । । १३.६७ । ।</p>
<p>__________________________________________</p>
<p>विद्याधरसैन्यागमनम्</p>
<p>आमन्द्रशङ्खपटहस्वनसूचितं प्राक्- सैन्यं क्षणान्निजं अथ स्मृतमात्रं एव
।</p>
<p>धौतासिपत्रबहुलांशुलतोपगूढं पातालसंतमसं अस्य पुरो बभूव । । १३.६८ । ।</p>
<p>__________________________________________</p>
<p>प्रस्थानम्</p>
<p>तेनोपपादितं अथो रथं उत्पातकं अध्यास्य कार्मुकसनाथकरो नरेन्द्रः ।</p>
<p>वज्राङ्कुशं प्रति स वङ्कुमुनिप्रयुक्तः प्रस्थानमङ्गलविधिर्मसृणं प्रतस्थे । । १३.६९ । ।</p>
<p>लग्नेनाङ्गे युगपदुटजद्वारदेशाददूरे पश्यन्तीनां मुनिमृगदृशां लोचनांशूत्करेण ।</p>
<p>उद्दामाजिक्रतुमखविधेर्दीक्षया सः क्षितीशो मेध्यां एणत्वचं इव दधन्सः क्षणं लक्ष्यते स्म । । १३.७० । ।</p>
<p>[V</p>
<p>आऱ्१३.७०चः {#</p>
<p>विधेर् ।लें ।क्; #</p>
<p>महा#</p>
<p>।एद्}]</p>
<p>चलितयतिसमाधि त्रस्तसारङ्गशावं निभृतशुकभृतोच्चैर्नडिं उड्डीनबर्हि ।</p>
<p>हरिणमिथुनमुक्तान्योन्यकण्डूयनं तन्मुनिवनं अभितोऽभूत्सैन्यकोलाहलेन । । १३.७१ । ।</p>
<p>[</p>
<p>१३.७१बः नलिम्?]</p>
<p>अथ पथि नवसाहसाङ्कः स विद्याधरैर्वन्दितः प्रमुदितमुनिकन्यकामुक्तनीवारलाजाञ्जलिः ।</p>
<p>श्रियं अधित रमाङ्गदेनान्वितस्तूर्यघोषोर्मिभिः कुलगिरिकुहरप्रतिध्वानं दीर्घैर्निरुन्धन्दिशः । । १३.७२ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये विद्याधराधिपसमागमो नाम त्रयोदशः सर्गः</p>
<p>************************************************</p>
<p>.</p>
<p>चतुर्दशः सर्गः</p>
<p>__________________________________________</p>
<p>आकाशारोहणम्</p>
<p>अथाश्रमोपान्तमहीं विहाय नेमिस्वनोत्कण्ठितनीलकण्ठां ।</p>
<p>रथोऽस्य विद्याधरमन्त्रशक्त्या रथाङ्गपणेः पदं आरुरोह । । १४.१ । ।</p>
<p>ससंभ्रमोत्तंभितकर्णतालं आकर्णितो दिक्करिभिः सकंपैः ।</p>
<p>आध्मातशङ्खस्वनमांसलोऽग्रे तस्योदगान्मङ्गलतूर्यघोषः । । १४.२ । ।</p>
<p>उदस्य वक्त्राणि नभस्थलेन यान्तं तं ऐक्षन्त तपस्विकन्याः ।</p>
<p>आकर्णविस्तारितमुग्धनेत्राः पत्रान्तरैराश्रमपादपानां । । १४.३ । ।</p>
<p>व्रजन्स विद्याधरवाहिनीनां मध्ये बभौ मध्यमलोकपालः ।</p>
<p>अनल्पसौन्दर्यसुधैकसूतिः शशीव नक्षत्रपरम्पराणां । । १४.४ । ।</p>
<p>कुतूहलोल्लोलासितपक्षलेखान्याकृष्टकर्णोत्पलविभ्रमाणि ।</p>
<p>तस्मिन्नमुञ्च्यन्त नितम्बिनीभिरपाङ्गवल्गीनि विलोचनानि । । १४.५ । ।</p>
<p>__________________________________________</p>
<p>रमाङ्गदकृतं वर्णनम्</p>
<p>अथान्तिकस्थेन सश्चाभ्यधायि रमाङ्गदेनेत्थं अवन्तिनाथः ।</p>
<p>सहस्रशः खे चलितानि पश्यन्विद्याधराणां पुरतो बलानि । । १४.६ । ।</p>
<p>हैमं नृप स्यन्दनं उत्पताकं आकम्पि रत्नाङ्कितकेतुं एते ।</p>
<p>सहस्ररश्मेरिव वालखिल्या विध्याधरास्ते परिवारयन्ति । । १४.७ । ।</p>
<p>व्रजन्नमर्त्यप्रमदाविमुक्त- मन्दारमालाजटिलांसकुटः ।</p>
<p>कुन्दच्छटापाण्डुसटाकलापः कात्यायनीसिंह इवावभासि । । १४.८ । ।</p>
<p>प्रयाणतूर्यध्वनिरेष किं ते पातालकुक्षिप्रतिनादसान्द्रः ।</p>
<p>रवः प्रसर्पत्युत भैरवोऽयं अकालकल्पान्तपयोधराणां । । १४.९ । ।</p>
<p>मूले भुवः कज्जलधूलिकल्पं आलक्ष्यते पश्य निलीनं एतथ् ।</p>
<p>नीरन्ध्रविद्याधरमौलिरत्न- प्रभाङ्कुरप्राशितं अन्धकारं । । १४.१० । ।</p>
<p>आयामिमालामणिकान्तिदण्डैरुत्सारयन्तः परितस्तमांसि ।</p>
<p>अमी मरुन्नर्तितचामरास्ते खं उल्लिखन्तीव खुरैस्तुरङ्गाः । । १४.११ । ।</p>
<p>विहस्य विद्याधरबालिकाभिः समं विमुक्ता नयनत्रिभागैः ।</p>
<p>प्रस्थानलाजाञ्जलयस्तवैते रथे पताकास्खलिताः पतन्ति । । १४.१२ । ।</p>
<p>नरेन्द्र विद्याधरपुङ्गवानां एते पुरः पश्य कृपाणपट्टाः ।</p>
<p>कालाञ्जनश्यामतयाश्रयन्ते तरङ्गतां व्य्ॐअमहार्णवस्य । । १४.१३ । ।</p>
<p>वाचालयन्त्यः ककुभां मुखानि नादेन जाम्बूनदकिङ्किणीनां ।</p>
<p>इमा विमानावलयः कथं चिदन्योन्यरुद्धप्रसराः प्रयान्ति । । १४.१४ । ।</p>
<p>__________________________________________</p>
<p>वातवर्णनम्</p>
<p>आधूतकार्तस्वरकेतुयष्तिरेनान्यशोकस्तबकारुणानि ।</p>
<p>आनर्तयत्येष पताकिनीनां वातः पताकांशुकपल्लवानि । । १४.१५ । ।</p>
<p>नभश्चराणां व्रजतां अमीषां अन्योन्यपीनांसविघर्षणेन ।</p>
<p>उल्लासितः कुङ्कुमपांसुपूरः पिशङ्गयत्येष दिशां मुखानि । । १४.१६ । ।</p>
<p>__________________________________________</p>
<p>प्रेक्षकस्त्रीवर्णनम्</p>
<p>सरत्नकाञ्चीवलयैर्विलास- सिंहासनैर्मन्मथपार्थिवस्य ।</p>
<p>इतो नितम्बैरसितेक्षणानां व्याप्तान्तरं व्य्ॐअ समाप्तिं एति । । १४.१७
| |</p>
<p>अन्योन्यसङ्घट्टविसूत्रितानि कुमुद्वतीकान्तकरोपमानि ।</p>
<p>एतानि पश्याम्बरतः पतन्ति विमानमुक्ताफलजालकानि । । १४.१८ । ।</p>
<p>एताः प्रयान्त्यः पुरतो विमानैर्विवर्त्य बाला मुखपङ्कजानि ।</p>
<p>अपाङ्गविश्रान्तविलोलतारैस्त्वां नाथ नेत्राञ्जलिभिः पिबन्ति । । १४.१९
| |</p>
<p>आसां इतः सत्वरगामिनीनां गतागताभ्यां मणिकुण्डलानि ।</p>
<p>भिन्दन्ति विद्याधरकामिनीनां कपोलकालागुरुपत्त्रकानि । । १४.२० । ।</p>
<p>इतो मिथः पार्श्वविघट्टितेषु जवाद्विमानेषु समापतत्सु ।</p>
<p>आसां इतः प्रेङ्खितमध्यरत्न- विसूत्रिता हारलताः स्फुटन्ति । । १४.२१ । ।</p>
<p>एते गतिक्षोभवशाद्वधूनां पश्योन्मयूखा मणिकर्णपूराः ।</p>
<p>इतस्तले सञ्चरतां अहीनां निपत्य चूडामणिषु स्वनन्ति । । १४.२२ । ।</p>
<p>पातालं एतन्नयनोत्सवेन विचिन्त्य शून्यं शशलाञ्छनेन ।</p>
<p>इहाङ्गनाभिः स्वमुखछलेन कृतोऽम्बरे चन्द्रमयीव सृष्टिः । । १४.२३ । ।</p>
<p>इतो रसं पल्लवयन्ति वीरं विद्याधराणां करवालवल्ल्यः ।</p>
<p>एताश्च शृङ्गारं इतोऽङ्गनानां दृशो नवेन्दीवरदामदीर्घास् । । १४.२४ । ।</p>
<p>[V</p>
<p>आऱ्१४.२४बः {#</p>
<p>वल्ल्यः ।एम्; #</p>
<p>वल्लयः ।एद् ।उन्मेत्रिचल्}]</p>
<p>झटित्यवाप्तप्रतिबिम्बं एतत्सैन्यं विलोक्य स्फटिकाङ्गणेषु ।</p>
<p>सविस्मयं नागपुराङ्गनाभिरितः क्रियन्ते नयनोत्पलानि । । १४.२५ । ।</p>
<p>नरेन्द्र तस्माद्गगनावहगाहि- त्वद्दर्शनव्यग्रतपस्विपङ्क्तेः ।</p>
<p>दूरं हविर्धूमसुगन्धिसीम्नः स्थानाद्वयं वङ्कुमुनेः प्रवृत्ताः । । १४.२६ । ।</p>
<p>__________________________________________</p>
<p>वनवर्णनम्</p>
<p>यथायं अभ्येति पुरो नभस्वानाकृष्टनानाविधपुष्पगन्धः ।</p>
<p>अग्रे तथाभ्रंलिहभूरुहं नः शङ्के वनं दृक्पथं एष्यतीति । । १४.२७ । ।</p>
<p>एभिर्महीपाल विमानरत्नैरग्रेसरैः सम्भ्रममुक्तमार्गः ।</p>
<p>निष्कम्पकेतुर्महतास्पदेन रथस्तवायं वियति प्रयाति । । १४.२८ । ।</p>
<p>सितप्रसूनस्तबकैस्तरूणां एषा पुरस्तारिकान्तरिक्षा ।</p>
<p>झटित्यशेषैव निमेषमात्रादुन्मीलिता पश्य वनान्तलेखा । । १४.२९ । ।</p>
<p>यदीश विद्याधरवाहिनीयं आकाशतः किञ्चिदधः प्रवृत्ता ।</p>
<p>अवैमि चित्ते निहितं तदस्याः पदं वनालोकनकौतुकेन । । १४.३० । ।</p>
<p>एषा तमालावलिनीलकान्तेरुपोढरामामुखहेमपद्मा ।</p>
<p>सेना वनस्याभिमुखं प्रयाति पश्याम्बुरासेरिव जह्नुकन्या । । १४.३१ । ।</p>
<p>अस्याः क्षमापाल वनान्तराजेर्विमानपङ्क्तिः पुरतःस्थितेयं ।</p>
<p>आलम्बते रत्नकिरीटलक्ष्मीं मणिप्रभोद्गीर्णमहेन्द्रचापा । । १४.३२ । ।</p>
<p>एते खलीनक्षतशोणिताक्ताः पश्येन्द्रगोपश्रियं उद्वहन्तः ।</p>
<p>तुरङ्गलालाजलबिन्दवस्ते लुठन्ति हेमद्रुमपल्लवेषु । । १४.३३ । ।</p>
<p>मन्दानिलान्दोलितपल्लवाग्राः समग्रपुष्पाहरणोद्यताभ्यः ।</p>
<p>इतो लताः पार्थिव संरभन्ते लावण्यं आदातुं इवाङ्गनाभ्यः । । १४.३४ । ।</p>
<p>अमूनि पुष्पाणि महीरुहाणां आभान्ति लीनभ्रमरोदराणि ।</p>
<p>विद्याधरीविभ्रमदर्शनार्थं उत्तानितानीव विलोचनानि । । १४.३५ । ।</p>
<p>पश्याग्रवातायनं एतदेत्य लताग्रपुष्पाण्यचिन्वतीनां ।</p>
<p>नृपातिभारेण नितम्बिनीनां विमानरत्नानि पुरो नमन्ति । । १४.३६ । ।</p>
<p>शाखाग्रलग्नासु महातरूणां विटङ्करत्नद्युतिश्र्ङ्खलासु ।</p>
<p>विलम्बमानैरिव चिम्बितेयं इतो विमानैर्मणिपञ्जरश्रीः । । १४.३७ । ।</p>
<p>इमाः समं प्राणसमैर्वनेऽस्मिन्सर्वऋतुर्लक्ष्मीनिबिडोपगूढे ।</p>
<p>नभःस्थिता एव नरेन्द्र पश्य पुष्पोच्चये लोलदृशः प्रवृत्ताः । । १४.३८ । ।</p>
<p>एताः करैः काञ्चनपद्मगौरैर्विलासवत्यः सनिबन्धनानि ।</p>
<p>हरन्ति पुष्पाणि महीरुहाणां मृदूनि यूनां इव मानसानि । । १४.३९ । ।</p>
<p>आसां लताग्रस्तबकोत्थितानि शिखण्डरत्नद्युतिचुम्बितानि ।</p>
<p>पश्योपरिष्टादलिमण्डलानि नीलातपत्रभ्रमं आरभन्ते । । १४.४० । ।</p>
<p>मुञ्चत्यलिः पुष्पलतां इतोऽयं आघ्रातरामामुखपद्मगन्धः ।</p>
<p>गुणप्रकर्षे हि सदा मनांसि गुणान्तरज्ञावतां रमन्ते । । १४.४१ । ।</p>
<p>लतैतया चूततरोः सलीलं आनीयमाना नतिं आनताङ्ग्या ।</p>
<p>पश्योत्पतत्पुष्पशिलीमुखेयं आभाति कन्दर्पधनुर्लतेव । । १४.४२ । ।</p>
<p>भ्रमद्द्विरेफावलिलोलदृष्टिर्लीलावतंसक्रिययोन्मुखानि ।</p>
<p>विचेतुं एषा कुसुमानि नालं तरोस्तनालिङ्गनदोहदस्य । । १४.४३ । ।</p>
<p>प्रियार्पितः कान्तनिपीतमुक्त- पुरन्ध्रिबिम्बाधरकान्तिचोरः ।</p>
<p>अस्याः सरत्नत्विषि कर्णपाशे किं अप्यशोकस्तबकश्चकास्ति । । १४.४४ । ।</p>
<p>अस्या लताक्षेपविसूत्रितस्य हारस्य लग्नस्तनकुङ्कुमस्य ।</p>
<p>भ्रष्टाः क्षितौ दाडिमबीजमोहादाक्षिप्य मुक्ताः कपयः क्षिपन्ति । । १४.४५ । ।</p>
<p>निदाघलक्ष्मीहसितछटेयं पर्याप्तकृष्णागुरुधूमगन्धे ।</p>
<p>बन्धे कचाना नवमल्लिकास्याः पश्यालिनीले परिभागं एति । । १४.४६ । ।</p>
<p>असावितः पार्थिव दन्तपत्रं आपास्य हंसछदपाण्डु बाला ।</p>
<p>करोति कर्णे नवकर्णिकारं उत्तापिताष्टापदरत्नशोभि । । १४.४७ । ।</p>
<p>स्थितोऽयं अन्तो नवपल्लवानां प्रवालताम्राङ्गुलिरायताक्ष्याः ।</p>
<p>व्यक्तिं शरच्चन्द्रकरोज्ज्वलाभिर्नखांशुरेखाभिरितः प्रयाति । । १४.४८ । ।</p>
<p>धावत्करा कर्णशिरीषलोभादितस्ततः सम्पतति द्विरेफे ।</p>
<p>क्रीडां इव व्याकुलदृष्टिपाता बालेयं अभ्यस्यति कन्दुकस्य । । १४.४९ । ।</p>
<p>प्रावृड्विलासस्मितं उद्वहन्ती कर्णे नवं केतकबर्हं एषा ।</p>
<p>प्रियावतंसीकृतचन्द्रलेखा चकास्ति कन्येव हिमाचलस्य । । १४.५० । ।</p>
<p>विलोकितालेख्यकपोलभागात्प्लवङ्गशावेऽधिगते विमानं ।</p>
<p>इतः कदम्बादनिवृत्तहस्तं आस्ते भयादालिखितेव तन्वी । । १४.५१ । ।</p>
<p>पुष्पाणि चिन्वत्यतिमुक्तकस्य पश्य श्लथं केशकलापं एषा ।</p>
<p>अंसे बिभर्तीव तमालनीलं विलासवालव्यजनं स्मरस्य । । १४.५२ । ।</p>
<p>विमुञ्चती चक्षुषि पुष्पधूलिं एषा गते तं प्रति वल्लभस्य ।</p>
<p>चित्रं झटित्यश्रुलवावकीर्णे दृशौ सपत्न्याः कलुषीकरोति । । १४.५३ । ।</p>
<p>मध्यच्युते बिभ्रति किंशुकेऽस्मिन्नस्रारुणस्याकृतिं अङ्कुशस्य ।</p>
<p>अस्याः स्तनाभ्यां अधुना धृतेयं अनङ्गमत्तद्विपकुम्भलक्ष्मीः । । १४.५४
| |</p>
<p>[V</p>
<p>आऱ्१४.५४चः {</p>
<p>अस्याः ।लें ।एम्;</p>
<p>अस्या#</p>
<p>।एद्}]</p>
<p>अभ्यागतायाः सहसामुनास्याः कन्दर्पसाम्राज्यधुरोद्वहेन ।</p>
<p>सुगन्धिभिः पाटलिपादपेन पुष्पैरितः कल्पितं आतिथेयं । । १४.५५ । ।</p>
<p>आर्द्रागसेयं गमिता प्रसादं कृतप्रणामाञ्जलिना प्रियेण ।</p>
<p>प्रमृष्टबाष्पा सुमुखी नखाभ्यां चूताङ्कुरं मानं इवोच्छिनत्ति । । १४.५६
| |</p>
<p>अध्यासते कां अपि कान्तिं आसां एते सकुन्दाः कबरीकलापाः ।</p>
<p>कुमुद्वतीकान्तकरानुविद्धास्तमःप्रताना इव यामिनीनां । । १४.५७ । ।</p>
<p>पुष्पाणि नानाविधवर्णभाञ्जि विमानवातायनतो विचित्य ।</p>
<p>युवायं इन्द्रायुधवर्णकान्तं उत्तंसं अस्याः सदृशः करोति । । १४.५८ । ।</p>
<p>पश्येयं उद्बाहुलताहितश्रीर्मध्येन नश्यत्त्रिवली लतेव ।</p>
<p>विमानतः क्ॐअलं उच्चिनोति वधूर्मधूकं स्वकपोलकान्ति । । १४.५९ । ।</p>
<p>अदः सुगन्धीकुरु मत्प्रसूनं मुखाब्जसौगन्ध्यकणार्पणेन ।</p>
<p>इत्यञ्चलासक्तलतो न याञ्चां अस्याः करोतीव सः कर्णिकारः । । १४.६० । ।</p>
<p>तथा न चूते नवमञ्जरीयं अवाप्तवत्यात्मगुणप्रकर्षं ।</p>
<p>अस्याः सकालागरुपत्रलेखे यथा कपोले कमलेक्षणायाः । । १४.६१ । ।</p>
<p>वहत्यशोकोऽयं अमर्त्यकान्ता- पदाहतः कान्तं अलक्तकाङ्गं ।</p>
<p>कृत्वा जगत्यस्खलितां निजाज्ञां स्कन्धेऽर्पितं तूणां इव स्मरेण । । १४.६२ । ।</p>
<p>चिरेण मन्ये बकुलद्रुमोऽयं अवाप्तपारःस्पृहणीयतायाः ।</p>
<p>अर्थी करोऽस्याः सुमनःसु यस्य जातो जितामर्त्यतरुप्रवालः । । १४.६३ । ।</p>
<p>फलं शिरीषेण चिरादवाप्तं अस्याः समग्रं सुकुमारतायाः ।</p>
<p>निरस्य गीर्वाणतरुप्रसूनां यदेतदुत्तंसितं आयाताक्ष्या । । १४.६४ । ।</p>
<p>अस्याः श्रुतौ चम्पकं आदधत्याः करेण मुक्तावलयाङ्कितेन ।</p>
<p>एष द्विजः स्वस्त्ययनं विरावैर्नास्याः करोतीति न मञ्जुकण्ठः । । १४.६५
| |</p>
<p>विन्यस्तबन्धूकदली मुखेऽस्याः स्वेदार्द्रकालागरुपत्रवल्ली ।</p>
<p>चकास्ति संध्यातपलेशशङ्कि कलङ्कलेखा शशलक्ष्मनीव । । १४.६६ । ।</p>
<p>एता मिथो रुद्धविमानमार्गा लताग्रजं पुष्पं अनाप्नुवन्त्यः ।</p>
<p>भवन्ति भारानमिताङ्गकेषु बद्धाभ्यसूयाः स्तनमण्डलेषु । । १४.६७ । ।</p>
<p>एतानि कान्तैः प्रमदाजनस्य नवप्रवालान्यवतंसितानि ।</p>
<p>पश्यन्ति पश्य स्वं इवाप्तकान्तिं कपोलपालीमणिदर्पणेषु । । १४.६८ । ।</p>
<p>यद्यद्वनेऽभूत्कुसुमं सुगन्धि वधूजनैस्तत्तदितो गृहीतं ।</p>
<p>कृत्स्नत्रिलोकीविजयावतंसं निर्मातुं इष्वासं इव स्मरस्य । । १४.६९ । ।</p>
<p>कर्णावतंसीकृतपल्लवानां विचित्रपुष्पाभरणोज्ज्वलेषु ।</p>
<p>पश्याभितः पल्लवितेयं आसां अङ्गेषु सारङ्गदृशां ऋतुश्रीः । । १४.७० । ।</p>
<p>स्वेदोदबिन्दुछलतः कपोले वितीर्णमुक्तार्घ इव स्मरस्य ।</p>
<p>एणीदृशां कान्त इव प्रवृत्तः श्रमोऽयं आलिङ्गितुं अङ्गलेखां । । १४.७१ । ।</p>
<p>आसां पृथुस्वेदकणाङ्कितानि वक्त्राणि नेत्रोत्सवं अर्पयन्ति ।</p>
<p>प्रत्युप्तमुक्ताफलदन्तुराणि हिरण्यमयानीव सरोरुहाणि । । १४.७२ । ।</p>
<p>एतानि पश्य च्युतपुष्पधूलि- व्यालुप्तपक्ष्मावलिसौष्ठवानि ।</p>
<p>श्रमेण किं चिन्मुकुलीभवन्ति सीमन्तिनीनां नयनोत्पलानि । । १४.७३ । ।</p>
<p>[V</p>
<p>आऱ्१४.७३बः {</p>
<p>सौष्ठवानि ।लें ।एम्;</p>
<p>सौष्टवानि ।एद्}]</p>
<p>एतासु सीदन्मणिबन्धमूल- निलीनलीलामणिकङ्कणासु ।</p>
<p>विलोक्यतां व्यक्तिं उपैति खेदो विद्याधरस्त्रीजनदोर्लतासु । । १४.७४ । ।</p>
<p>अनङ्गकल्पद्रुममञ्जरीणां अमोघमन्त्रं कुसुमायुधस्य ।</p>
<p>भृशं यथा पुष्पमयी विभूषा नासां तथा रत्नमयी विभाति । । १४.७५ । ।</p>
<p>वनान्तं एता वनिता न मुक्तुं अनेकपुष्पं नृप शक्नुवन्ति ।</p>
<p>विमुच्यते केन नाम स देशो यत्रास्ति सान्द्रः सुमनःप्रचारः । । १४.७६ । ।</p>
<p>इत्युज्ज्वले तस्य वचःप्रसूने नीतेऽपि कर्णातिथितां विहस्य ।</p>
<p>नृपो बभूवास्तमनाः सचित्रं स्मृताहिराजेन्द्रसुताविलासः । । १४.७७ । ।</p>
<p>पुष्पप्रवालाङ्कुरमण्डलं तत्क्वणद्विमानावलिहेमघण्टं ।</p>
<p>वनं विहायाथ समग्रं अग्रे चचाल विद्याधरराजसैन्यं । । १४.७८ । ।</p>
<p>__________________________________________</p>
<p>गङ्गावर्णनम्</p>
<p>अथ प्रवालाधरबिम्बचुम्बि- परिस्फुरत्फेनविलासहासा ।</p>
<p>वाचालहंसावलिकाञ्चिदाम- सनाथतीरोरुनितम्बबिम्बा । । १४.७९ । ।</p>
<p>समीरवेल्लत्तटहेमवल्लि- लोलप्रभापिञ्जरितोर्मिलेखा ।</p>
<p>विलासमज्जत्फणिराजकन्या- सङ्क्रान्तकान्तस्तनकुङ्कुमेव । । १४.८० । ।</p>
<p>निमग्नदिङ्नागकपोलभित्ति- सन्ताननिर्यन्मदवेणिकृष्णा ।</p>
<p>तृतीयनेत्रानलधूमवल्लि- कलङ्कितेव त्रिपुरान्तकस्य । । १४.८१ । ।</p>
<p>भारानमद्भोगिफणास्थितायाः स्थलोच्छलद्वीचिचयच्छलेन ।</p>
<p>उत्तम्भयन्तीव तले सतर्कं अर्कोपलस्तम्भशतानि भूमेः । । १४.८२ । ।</p>
<p>तटोद्गतप्रांशु तमालराजि- छायाघनश्यामलितार्धभागा ।</p>
<p>मूर्तिस्तुषाराचलतुल्यकान्तिरुमापतिश्रीधरयोरिवैका । । १४.८३ । ।</p>
<p>कादम्बचञ्चूद्धृतचक्रवाकी- पारिप्लवव्यक्तमृणालकाण्डा ।</p>
<p>चण्डीधवोन्नद्धजटाविटङ्क- कृष्टेन्दुलेखाङ्कुरदन्तुरेव । । १४.८४ । ।</p>
<p>तरङ्गभङ्गोज्ज्वलचामरश्रीरुद्दण्डहेमाम्बुरुहातपत्रा ।</p>
<p>पुण्या पुरो दूरत एव तेन त्रिमार्गगादृश्यत पार्थिवेन । । १४.८५ । ।</p>
<p>[S</p>
<p>य़्ण्ठाX</p>
<p>ः कुलक]</p>
<p>तस्यास्तटेऽथ कुसुमावचयश्रमार्त- सीमन्तिनीनिवहसस्मितवीक्षितायाः ।</p>
<p>विद्याधरेण विदधे धवलोर्मिधौत- पर्यन्तहेमसिकते पृतनानिवेशः । । १४.८६ । ।</p>
<p>तदनु पुलिने सद्यो विद्याधरैः परिकल्पितं न्र्पतिरविशल्लीलागारं सः साहसलाञ्छनः ।</p>
<p>भ्रमं अजनयन्नेत्रोत्कीर्णा इति प्रतिबिम्बिताः सितमणिमये यस्मिन्नन्तो बहिश्च मृगीदृशः । । १४.८७ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पातालावलोकनो नाम चतुर्दशः सर्गः</p>
<p>************************************************</p>
<p>.</p>
<p>पञ्चदशः सर्गः</p>
<p>अथ सान्द्रघर्मजलबिन्दु- लुलिततिलकः प्रचक्रमे ।</p>
<p>हेमकमलसुभगे सरितः सलिले निमङ्क्तुं असितेक्षणाजनः । । १५.१ । ।</p>
<p>श्रमं एत्य मुञ्चत मदम्बु- रभसपरिरम्भलीलया ।</p>
<p>एवं अवददिव दीर्घदृशः कलहंसयूथनिनदेन जाह्नवी । । १५.२ । ।</p>
<p>मरुतावधूतकलधौत- कमलमकरन्दगन्धिना ।</p>
<p>ऊर्मिदलनशिशिरेण बलादबलाजनस्य नुनुदे परिश्रमः । । १५.३ । ।</p>
<p>परिविद्धरेखं अधितीर- विरचितपदे वधूजने ।</p>
<p>कान्तिं उदवहदमर्त्यसरित्तटरूढकाञ्चनलतेव कां चन । । १५.४ । ।</p>
<p>सितचक्षुषां असितरत्न- रुचिमुषि मृणालिनीदले ।</p>
<p>स्थूलजललवनिभेन दधे नवमौक्तिकार्ध इव जाह्नुकन्यया । । १५.५ । ।</p>
<p>उदितत्रपा इव विलास- मसृणगमनेन सुब्र्हुवां ।</p>
<p>जग्मुरमरसरितः पुलिनं सहसा विहाय कलहंसपङ्क्तयः । । १५.६ । ।</p>
<p>धवलाभ्रकछुरितभित्ति- लिखितललिताङ्गनालिपिं ।</p>
<p>अप्सु कुवलयदृशां प्रतिमाः सितरत्नदर्पणनिभासु लेभिरे । । १५.७ । ।</p>
<p>अथ वल्लभार्पितकराग्र- निहितनिजपाणिपल्लवाः ।</p>
<p>वारिविकचकनकाब्जरजः- कपिशोर्मिमालं अबला जगाहिरे । । १५.८ । ।</p>
<p>सुदृशां निमज्ज्य सुरसिन्धु- पयसि नियमस्थितैरिव ।</p>
<p>ऊर्मितरलितमयूखशिखैर्मणिनूपुरैः सपदि मौनं आददे । । १५.९ । ।</p>
<p>कुचलुप्तपत्रलतयाथ विगलितविसूत्रहारया ।</p>
<p>प्रापि रतिरमणविलासतुला ललितभ्रुवां जलविहारलीलया । । १५.१० । ।</p>
<p>नवकुङ्कुमारुणपुरन्ध्रि- कुचकलशताडितं पयः ।</p>
<p>रागं अभजत न कस्य भवेत्सुलभाङ्गखेलदबलस्य विक्रिया । । १५.११ । ।</p>
<p>विकिरन्विहस्य मणिशृङ्ग- धृतं उदकं एत्य पृष्ठतः ।</p>
<p>साचिमुकुलितदृशा ददृशे दयितो मुहुर्वलितकण्ठं एकया । । १५.१२ । ।</p>
<p>[V</p>
<p>आऱ्१५.१२बः {</p>
<p>पृष्ठतः ।लें ।एम्;</p>
<p>पृष्टतः ।एद्}]</p>
<p>परिणाहवत्कुचनिषिद्ध- करणवलनोत्कदोर्लतं ।</p>
<p>लोलमुखरमणिकङ्कणया विदधे जले मुरजवाद्यमन्यया । । १५.१३ । ।</p>
<p>हरिणीदृशो हृतपुरन्ध्रि- कुचकलशकुङ्कुमाङ्किता ।</p>
<p>क्षिप्रं अधिजघनं ऊर्मिलता शिथिलेव हेमरशना विदिद्युते । । १५.१४ । ।</p>
<p>सलिलं किरन्तं अवलोक्य रमणं अपराङ्गनामुखे ।</p>
<p>चित्रं अविरलधृताश्रुलवे निमिमील का चिदबला विलोचने । । १५.१५ । ।</p>
<p>द्रुतं अत्रुटद्विबुधसिन्धु- निबिडलहरीकराहतं ।</p>
<p>हारवलयं अरविन्ददृशां कुशलं कुतोऽस्ति गुणिनां जडान्तरे । । १५.१६ । ।</p>
<p>शुशुभे कयापि करयन्त्र- निहितशुचिवारिधारया ।</p>
<p>मुक्तसितकुसुमसायकया मकराङ्कचापलतयेव बालया । । १५.१७ । ।</p>
<p>परिवेषविभ्रमनिवेशि- मनसिजतुषारदीधितेः ।</p>
<p>कोऽपि करकिसलये कमिता विदधे मृणालवलयं मृगीदृशः । । १५.१८ । ।</p>
<p>हृदयेशमुक्तजलधौत- मलयजविलेपनैर्ह्रिया ।</p>
<p>लक्ष्यनवनखपदावपरा नलिनीदलेन पिदधे पयोधरौ । । १५.१९ । ।</p>
<p>अभितोऽङ्गनामुखमृगाङ्कं उडुनिकरकान्तिं आददे ।</p>
<p>केलितरलतरुणीनिबिड- स्तनताडिते पयसि बुद्बुदोतकरः । । १५.२० । ।</p>
<p>विदधे वधूर्निजकराग्र- गलितमणिकङ्कणाङ्किते ।</p>
<p>मेघशकल इव सेन्द्रधनुर्वलयोदरे नयनं अब्जिनीदले । । १५.२१ । ।</p>
<p>असिताञ्जनाङ्कं अभिजात- कुवलयदृशां दृशोऽन्तराथ् ।</p>
<p>नीरमहृत न हि शुद्धिमतां तटवृत्तिराश्रितकलङ्कमार्जने । । १५.२२ । ।</p>
<p>तरलोर्मिलङ्घितनितम्ब- फलकलुलिताच्छवासः ।</p>
<p>फेनपटलं असिताब्जदृशः क्षणं एकं अंशुकविलासं आददे । । १५.२३ । ।</p>
<p>सुदृशः स्फुटं नवनखाङ्कं उरसि जलधतकुङ्कुमे ।</p>
<p>कान्तनिहितनयनं पिदधे पृथुहारतारतरलांशुपल्लवः । । १५.२४ । ।</p>
<p>लुलिताञ्जनस्य नयनस्य सहभुवं इवेक्षितुं श्रियं ।</p>
<p>लग्नजलसरलितैरलकैर्लुलुठे ललाटतटसीम्नि सुभ्रुवः । । १५.२५ । ।</p>
<p>दधतीव कापि रुचिं आप मनसिजविलासवल्लकीं ।</p>
<p>अंसविनिहितमृणाललता- तलवर्त्यलाबुपरिवर्तुलस्तनी । । १५.२६ । ।</p>
<p>सलिलाहतित्रुटितहार- परिगलितमौक्तिकभ्रमाथ् ।</p>
<p>मुग्धयुवतिरपरा निदधे दृशं अब्जिनीदलपुटोदबिन्दुषु । । १५.२७ । ।</p>
<p>धवलोदरैर्भयवशेन तरलवलितैर्विलोचनैः ।</p>
<p>नीलनलिनदलदामदृशां शफरैः समं सुचिरं अप्सु बभ्रमे । । १५.२८ । ।</p>
<p>गलिताङ्गदा गुरुतरङ्ग- दलितमणिकर्णपूरकाः ।</p>
<p>स्रस्तकनकवलयाः सुदृशः श्लथबन्धरत्नरशनाश्चकाशिरे । । १५.२९ । ।</p>
<p>अतिकम्पं ऊर्मिकुटिलभ्रु बहलनवकुङ्कुमारुणं ।</p>
<p>स्त्रैणकरतलनिरस्तं अभूदुपजातकोपं इव जाह्नवीजलं । । १५.३० । ।</p>
<p>अकरोत्पदं पृथुनितम्ब- विलुलितजलार्द्रवेणिषु ।</p>
<p>नीरलवशबलगण्डतलास्वबलासु कुण्डलितकार्मुकः स्मरः । । १५.३१ । ।</p>
<p>च्युतरत्नभूषणमरीचि- रचितसुरचापमण्डलं ।</p>
<p>केशकुसुमशबलं शुशुभे सुदृशां अनङ्गमददीपनं पयः । । १५.३२ । ।</p>
<p>अथ ताभिरेकतपनीय- सरसिजसनाथपाणिभिः ।</p>
<p>श्रीभिरिव समुदतारि ततः पुनरुक्तचाटुपटुभिः प्रियैः सह । । १५.३३ । ।</p>
<p>सजलांशुकान्तिविशदाङ्ग- जनितनिबिडत्रपाकुलाः ।</p>
<p>व्यक्तनवनखपदाभरणाः प्रियलोचनान्यरमयन्मृगीदृशः । । १५.३४ । ।</p>
<p>अथ ता गृहीतशरदिन्दु- धवलसिचयाः प्रसाधनां ।</p>
<p>चक्रुरधिवपुरमर्त्यसरित्- पुलिनस्थलीकनकवल्लिधामसु । । १५.३५ । ।</p>
<p>तिलकाङ्किताः प्रचुरपुष्प- परिमलमुचो मृगीदृशः ।</p>
<p>ऊढनवललितपत्रलता दधुरङ्गजोपवनराजिविभ्रमं । । १५.३६ । ।</p>
<p>न चिरादलङ्कृतिविशेष- विहितरुचयोऽतिपेशलाः ।</p>
<p>लक्ष्यनवनवरसाः शुचयः कविपुङ्गवोक्तय इवाङ्गना बभुः । । १५.३७ । ।</p>
<p>वहति स्म निर्मलकपोल- लिखितमृगनाभिपत्रकं ।</p>
<p>कापि निभृतमधुपावलिमत्कलधौतकोकनदकान्तं आननं । । १५.३८ । ।</p>
<p>अधिकर्णं उद्गतमयूख- मरकतमनोहरोदरं ।</p>
<p>बालं इव मदनकल्पतरोर्दलं एकया कनकपत्रं आददे । । १५.३९ । ।</p>
<p>धृतयावकाङ्कं अपि कान्त- वदनपरिचुम्बनोचिते ।</p>
<p>रागमधुररुचके निदधे दयिते च का चन चकोरलोचना । । १५.४० । ।</p>
<p>हरिणाङ्कसुन्दरं अनेक- विशदगुणगुम्फिताकृतिं ।</p>
<p>हारं अवहदपरा न परं हृदि कान्तं अप्यसमबाणदीपनं । । १५.४१ । ।</p>
<p>इतरा पदाङ्कं इव मत्त- मदनकरिणोऽलिकोदरे ।</p>
<p>सान्द्रमृगमदनमषीरचितं तिलकं कुरङ्गतिलकानना दधे । । १५.४२ । ।</p>
<p>हृतसुप्तहेमशतपत्र- रुचिमुकुलिताङ्गुलीदले ।</p>
<p>का चिदितरकरसङ्घटितं निदधे विलासमणिकङ्कणं करे । । १५.४३ । ।</p>
<p>उदितासु काञ्चिगुणमध्य- मरकतमरीचिसूचिषु ।</p>
<p>व्यक्तिं अलभत न र्ॐअलता स्मरदीपकज्जलशिखा मृगीदृशां । । १५.४४ । ।</p>
<p>सरसागसेव रमणेन चरणनलिनानुषङ्गिणा ।</p>
<p>पुष्पशरतरलिता दधिरे मणिनूपुरेण मृगलोचना रुचिं । । १५.४५ । ।</p>
<p>दधतीभिरिन्दुकरजाल- शबलतिमिरोर्मिविभ्रमं ।</p>
<p>ऊढधवलकुसुमाभिरलं कबरीलताभिरबलाश्चकाशिरे । । १५.४६ । ।</p>
<p>प्रियपाणिपङ्कजधृतेषु सकलशशिबिम्बबन्धुषु ।</p>
<p>वक्त्रकमलं अविलोलदृशो मणिदर्पणेषु ददृशुः पुरन्ध्रयः । । १५.४७ । ।</p>
<p>प्रकटं दधज्झटिति रागं अलघुं अथ वारुणीं प्रति ।</p>
<p>कान्तिनिकर इव तिग्मरुचेर्वनिताजनोऽभिमुखतां समाददे । । १५.४८ । ।</p>
<p>उदियाय मानतिमिरौघ- विघटनपटुर्मनोऽम्बरे ।</p>
<p>बालकुवलयदृशां विशदे शनकैर्मनोभुवकुरङ्गलाञ्छनः । । १५.४९ । ।</p>
<p>अरुणाङ्गुलीदलनिरुद्ध- नवकनककोशकर्णिकैः ।</p>
<p>सान्द्रमधुपरिमलई रुरुचे करपङ्कजैरथ चकोरचक्षुषां । । १५.५० । ।</p>
<p>मणिशुक्तिषु क्षणं उपोढ- कुवलयसुगन्धिसीधुषु ।</p>
<p>न्यस्यदसमशरयन्त्रं इव भ्रमति स्म भृङ्गकुलं उत्सुकोत्सुकं । । १५.५१ । ।</p>
<p>[</p>
<p>१५.५१चः श्लेष]</p>
<p>रुरुचेऽलिमण्डलं उदंशु- कमलचषकोपरि स्थितं ।</p>
<p>एकं इव रतिपतेरुदितं तपनीयदण्डं असितोष्णवारणं । । १५.५२ । ।</p>
<p>[V</p>
<p>आऱ्१५.५२बः {</p>
<p>कमल#</p>
<p>।लें ।एम्;</p>
<p>कमक#</p>
<p>।एद्}]</p>
<p>विधृता करे प्रियतमेन कतिपयशिलीमुखान्विता ।</p>
<p>चित्तं अकृत विवशं सुदृशां कुसुमेषुकार्मुकलतेव वारुणी । । १५.५३ । ।</p>
<p>[</p>
<p>१५.५३दः श्लेष]</p>
<p>अतिरागिणि प्रणयिणीव मधुनि परिचुम्बितानने ।</p>
<p>व्यक्तिं अलभत मदो हृदये पुलकः कपोलफलके च सुभ्रुवां । । १५.५४ । ।</p>
<p>प्रतिमागतेन्दुकरजाल- धवलितं इव श्रियं दधे ।</p>
<p>पाननमितमुखमुग्धवधू- विगलद्विलासहसितछटं मधु । । १५.५५ । ।</p>
<p>मधु कापि पाटलकपोल- तरलकलधौतकुण्डला ।</p>
<p>लोलनिजमुखतुषारकर- प्रतिबिम्बगर्भं अभिकार्पितं पपौ । । १५.५६ । ।</p>
<p>अतिरक्तं आयततरेण विलसदसितोत्पलश्रिया ।</p>
<p>कामं अपिबदपरेन्दुमुखी चषकेण सीधु,</p>
<p>नयनेन वल्लभं । । १५.५७ । ।</p>
<p>अगमत्त्रयस्य समं एव परिमलरसज्ञतां अलिः ।</p>
<p>कल्पविटपिमधुनः प्रमदा मुखमारुतस्य विकचोत्पलस्य । । १५.५८ । ।</p>
<p>अधराग्रचुम्बनं अवाप्य कमलदलदीर्घचक्षुषां ।</p>
<p>श्वासतरलं अजनिष्ट मुदा मुहुरात्तलास्यं इव कापिशायनं । । १५.५९ । ।</p>
<p>मदं आसवेन रमेण नखपदं इवार्पितं हृदि ।</p>
<p>नातिविशदपदबन्धमथो नवसाहसाङ्कचरितं जगुः स्त्रियः । । १५.६० । ।</p>
<p>मदिरार्पिताधरदलेन युवतिरमृतछटोपमा ।</p>
<p>प्रेमरसमृदुषु दीर्घदृशां हृदयेषु पल्लवयति स्म मन्मथं । । १५.६१ । ।</p>
<p>दयिताहिते युवजनेन विलसदतिपाटलद्युतौ ।</p>
<p>कामसुहृदि विहितः प्रणयः प्रथमं मधुन्यधरपल्लवे ततः । । १५.६२ । ।</p>
<p>अवधूतमानमधुपान- रसरभसतः प्रसन्नतां ।</p>
<p>प्रापुरतिपृथुदृशां सहसा हृदयानि चाच्छमणिभाजनानि च । । १५.६३ । ।</p>
<p>दयितां अनङ्गमदसूतिं असितनलिनावतंसकां ।</p>
<p>सान्द्ररुचियुवजनो मदिरां परिचुम्बति स्म न परं वधूं अपि । । १५.६४ । ।</p>
<p>अनयन्सहैव शिथिलत्वं उभयं उभयेन योषितां ।</p>
<p>व्रीडं अरुणरुचिना मधुना मणिकाञ्चिदाम च करेण कामिनः । । १५.६५ । ।</p>
<p>सुदृशां मदादथ परिस्रुदरुणितसितोदराः कराथ् ।</p>
<p>पेतुरमरसरितः पुलिने मणिशुक्तयः प्रियतमे च दृष्टयः । । १५.६६ । ।</p>
<p>नवपल्लवारुणं उवाह धृततरुणवारुणीमदः ।</p>
<p>रागं अथ शुचिनि गण्डतले नयनोदरे च मदिरेक्षनाजनः । । १५.६७ । ।</p>
<p>अपरिस्फुटोक्तिललितासु मदमुकुलदीर्घदृष्टिषु ।</p>
<p>तासु शबलकुसुमांसलसत्- कबरीलतासु पदं आदधे स्मरः । । १५.६८ । ।</p>
<p>आपानभूरवसितासवरागदीर्घ- सेन्दीवरस्फटिकशुक्तिशता चकासे ।</p>
<p>कौतूहलान्मदविलोलवधूविलास- व्यालोकनोन्मिषितवक्त्रपरम्परेव । । १५.६९ । ।</p>
<p>अविरलमणिदीपोद्द्योतदूरापसर्पत्- तिमिरं अमरसिन्धोः कूलकच्छं प्रविश्य ।</p>
<p>अथ सममसुनाथैस्ताः सलीलं निषेदुः सरसकनकजम्बूपल्लवप्रस्तरेषु । । १५.७०
| |</p>
<p>सान्द्रोन्मीलत्सौरभाण्युद्वहन्त्यो विद्युल्लेखपिङ्गलान्यङ्कानि ।</p>
<p>लक्ष्मीं हेमाम्भोजमाला इवापुः सारङ्गाक्ष्यः प्रेयसां कण्ठलग्नाः । । १५.७१ । ।</p>
<p>ततो विसूत्रच्युतहारयष्टिः शीर्णाङ्गदो भङ्गुरकर्णपूरः ।</p>
<p>मदेन सद्यो मदिरेक्षणानां रतोत्सवः पल्लवितो बभूव । । १५.७२ । ।</p>
<p>नानाङ्गरागशबले श्लथबन्धलोल- धम्मिल्लमाल्यकुसुमप्रकरावकीर्णे ।</p>
<p>पुष्पेषुतल्पे इव वक्षसि वल्लभानां निद्रां अवापुरथ ताः सुरतश्रमेण । । १५.७३ । ।</p>
<p>कन्दर्पस्य त्रिलोकीहठविजयमहासाहसोत्साहहेतुर्धुन्वंस्तत्पक्ष्मधूलिव्यतिकरकपिशः काञ्चनाम्भोरुहाणि ।</p>
<p>तन्वानस्तीररूढत्रिदशतरुलतालास्यं आलस्यभाजां तासां संभोगकेलिक्लमभरं अहरज्जाह्नवीवीचिवातः । । १५.७४ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पातालगङ्गावगाहनो नाम पञ्चदशः सर्गः</p>
<p>************************************************</p>
<p>.</p>
<p>षोडशः सर्गः</p>
<p>अत्रान्तरे नभःसिन्धु- पुलिनं प्राप पाटला ।</p>
<p>दधत्यनङ्गलेखेन लाञ्छितं पाणिपल्लवं । । १६.१ । ।</p>
<p>मणिप्रग्रीवकोद्गीर्ण- शुनासीरशरासनं ।</p>
<p>अपश्यद्गगनोल्लेखि तत्र स्फटिकवेश्म सा । । १६.२ । ।</p>
<p>तदिन्द्रनीलद्वारे सा हेमवेत्राकुले बभौ ।</p>
<p>श्लिष्यन्ती सतडिल्लेखे लेखेवेन्दोः पय्ॐउचि । । १६.३ । ।</p>
<p>रत्नवातायनस्थस्य तिष्ठन्पार्श्वे महीपतेः ।</p>
<p>द्वाःस्थं किं अपि पृच्छन्तीं तां ऐक्षत रमाङ्गदः । । १६.४ । ।</p>
<p>अन्तः प्रवेशयां आस सश्च तां आत्तसंभ्रमः ।</p>
<p>ययौ सा च विशांपत्युर्लोचनामृतवर्तितां । । १६.५ । ।</p>
<p>सिताश्महर्म्यं उत्तुङ्गं झटित्यधिरुरोह सा ।</p>
<p>आनन्दकन्दलीचित्तं अत्यच्छं पार्थिवस्य च । । १६.६ । ।</p>
<p>क्षितिचुम्बितहारं सा प्रणनाम महीभुजे ।</p>
<p>रमाङ्गदं करग्राह- सौहार्द्ये पात्रतां नयथ् । । १६.७ । ।</p>
<p>नृपेण स्वयं उक्तापि इत एह्येहि पाटले ।</p>
<p>तल्लीलामणिपर्यङ्क- सविधे निषसाद सा । । १६.८ । ।</p>
<p>__________________________________________</p>
<p>पाटलावाक्यम्</p>
<p>कृतसम्भाषणा साथ तेनावनिमनोभुवा ।</p>
<p>इत्यवोचत दन्तांशु- शबलाधरपल्लवा । । १६.९ । ।</p>
<p>मुद्रितस्मरसौन्दर्य- वान्ता नेत्रामृतछटा ।</p>
<p>इयं मूर्तिर्महाराज कच्चित्कुशलिनी तव ?</p>
<p>| | १६.१० | |</p>
<p>कथं एतां प्रविष्टास्त्वं भूमिं अत्यन्तदुर्गमां ।</p>
<p>न कस्य विस्मयायेयं शक्तिरत्यद्भुता तव । । १६.११ । ।</p>
<p>देव विद्याधरः कोऽपि शापान्निर्मोचितस्त्वया ।</p>
<p>इत्यमन्दः प्रवादोऽत्र तत्कोऽप्यसि नमोऽस्तु ते । । १६.१२ । ।</p>
<p>अहो गुणेन राजेन्द्र येन केनापि गृह्यसे ।</p>
<p>यदेवं क्लिश्यसे तस्याः फणीन्द्रदुहितुः कृते । । १६.१३ । ।</p>
<p>__________________________________________</p>
<p>नायकवाक्यम्</p>
<p>अथ विद्रुमताम्रौष्ठ- लुठद्दशनदीधितिः ।</p>
<p>स्मित्वा वसुमतीनाथस्तां इति प्रत्यभाषत । । १६.१४ । ।</p>
<p>कदाचित्पाटले कच्चिद्भुजङ्गपतिकन्यका ।</p>
<p>स्मरत्यस्मान्सखीस्वैर- सङ्कथास्वन्तरान्तरा । । १६.१५ । ।</p>
<p>किं अनङ्गवती वक्ति ब्रूते माल्यवती च किं ।</p>
<p>अप्यस्त्यहिपुरेऽस्माकं किंवदन्ती कियत्यपि । । १६.१६ । ।</p>
<p>फणिराजसुताकर्णं कच्चित्प्रापय्य मद्वचः ।</p>
<p>विहितो रत्नचूडेन शुकरूपविपर्ययः । । १६.१७ । ।</p>
<p>किं आगतासि किं चैवं परिम्लानेव लक्ष्यसे ।</p>
<p>निवेदय द्रुतं यन्मे किं अप्याशङ्कते मनः । । १६.१८ । ।</p>
<p>__________________________________________</p>
<p>लेखार्पणम्</p>
<p>इति पृष्टवते तस्मै सान्द्रप्रेमार्द्रचेतसे ।</p>
<p>कन्दर्पदीपनं लेखं अर्पयां आस पाटला । । १६.१९ । ।</p>
<p>तं आत्तं वाचयेत्युक्त्वा परमारकुलोद्वहः ।</p>
<p>रमाङ्गदस्य चिक्षेप सम्भ्रमोत्तानिते करे । । १६.२० । ।</p>
<p>तं हेमकदलीपत्र- कस्तूरिलिखिताक्षरं ।</p>
<p>सोऽवधार्याथ तस्याग्रे व्यक्तवागित्यवाअचयथ् । । १६.२१ । ।</p>
<p>__________________________________________</p>
<p>शशिप्रभालेखः</p>
<p>स्वस्ति स्थितस्य स्वःसिन्धु- तीरे फणिपुरस्थया ।</p>
<p>इदं मध्यमलोकेन्दोर्माल्यवत्या निवेद्यते । । १६.२२ । ।</p>
<p>यदैवास्मत्सखी विन्ध्ये त्वया राजन्व्ययुज्यत ।</p>
<p>तदैवेयं कुरङ्गीव विद्धा हृदि मनोभुवा । । १६.२३ । ।</p>
<p>दृष्टिः सर्वत्र राजेन्दोः सुधानिष्यन्दिनी तव ।</p>
<p>जाता शशिप्रभायां तु सैव हालाहलछटा । । १६.२४ । ।</p>
<p>न विनोदयितुं शक्यं एषा केनापि वस्तुना ।</p>
<p>विनेश तव कर्पूर- शीतया सङ्गमाशया । । १६.२५ । ।</p>
<p>त्वद्दर्शनोपकारिण्याः करोत्येकावलीं इव ।</p>
<p>इयं पक्ष्माग्रवर्त्यश्रु- पृषतछद्मना दृशः । । १६.२६ । ।</p>
<p>वक्ति व्यक्ताश्रुलेखेन निहितेन करोदरे ।</p>
<p>इयं आपाण्डुगण्डेन स्मरतापमुखेन्दुना । । १६.२७ । ।</p>
<p>शिरीषादपि मृद्वङ्गी क्वेयं आयातलोचना ।</p>
<p>एष क्व च कुकूलाग्नि- कर्कशो मदनज्वरः । । १६.२८ । ।</p>
<p>नेयं प्रवालशय्यायां नापि प्रालेयवेश्मनि ।</p>
<p>न चेन्दुमणिपर्यङ्के सखी निर्वृतिं एति नः । । १६.२९ । ।</p>
<p>निसर्गरक्तं एतस्याः सखीजनं इवाधरं ।</p>
<p>नयन्ति किं अपि म्लानिं उष्णा निःश्वसितोर्मयः । । १६.३० । ।</p>
<p>अरतित्वं अवाप्याम्भः- कणिकेव विघूर्णते ।</p>
<p>एषा कमलिनीपत्र- शय्यायां आयतेक्षणा । । १६.३१ । ।</p>
<p>अस्याः स्मराग्निसन्तप्तं वपुः शशिकलामृदु ।</p>
<p>नीरन्ध्रघर्मसलिल- छलेनेव विलीयते । । १६.३२ । ।</p>
<p>कृशतां अङ्गके गाढं अस्याः कुसुमक्ॐअले ।</p>
<p>आरोपयति पुष्पेषु मौर्वीं इव शरासने । । १६.३३ । ।</p>
<p>धृतया हृदि बालेयं वितीर्णहरिचन्दने ।</p>
<p>निर्वाणं एति भवतः कथया न जलार्द्रया । । १६.३४ । ।</p>
<p>आकर्णकृष्टकोदण्डस्- त्वां विना निशितैः शरैः ।</p>
<p>भिनत्त्यङ्गं अनङ्गोऽस्याः क्षितिश्चेतसि कापि मे । । १६.३५ । ।</p>
<p>इयं अत्यच्छहृदये दधत्यतिसुवृत्ततां ।</p>
<p>बाला माणिक्यमुकुरे विमुखी संमुखी त्वयि । । १६.३६ । ।</p>
<p>एषा शिखेव दीपस्य मुग्धा दग्धदशाश्रया ।</p>
<p>स्मरानिलपरामर्शादितश्चेतश्च वेपते । । १६.३७ । ।</p>
<p>इयं इन्दुद्युतिहरं युक्तं अत्यायतैर्गुणैः ।</p>
<p>मृणालवलयं हस्ते वहति त्वां च चेतसि । । १६.३८ । ।</p>
<p>अनङ्गतापवत्यस्या निकामसरसं हृदि ।</p>
<p>सङ्कुचत्यब्जिनीपत्रं न तु त्वत्प्रेमपल्लवः । । १६.३९ । ।</p>
<p>क्रियते वलयेनास्या मणिबन्धे गतागतं ।</p>
<p>कार्श्याग्रभूमिं आप्तायास्त्वय्यन्तःकरणेन च । । १६.४० । ।</p>
<p>जायते पेशलं अपि प्रायो वस्त्वन्यथापदि ।</p>
<p>प्राप्तो मृणालहारोऽपि यदस्या दाहहेतुतां । । १६.४१ । ।</p>
<p>निहिताः सास्रमालीभिर्लवलीपाकपाण्डुनी ।</p>
<p>अस्याः स्तनतटे भारः परं वानीरपल्लवाः । । १६.४२ । ।</p>
<p>न चन्दनेन नोशीर- वारिणा न जलार्द्रया ।</p>
<p>नास्याः पुटकिनीपत्रैः शमं एति स्मरज्वरः । । १६.४३ । ।</p>
<p>किं चापरं त्वं एतस्या हृदयस्याधिदेवता ।</p>
<p>यतस्त्वन्मयं एवैषा विश्वं विश्वेश पश्यति । । १६.४४ । ।</p>
<p>रत्नचूडोपनीतेन सन्देशेन तवाधुना ।</p>
<p>इयं उच्छ्वसिता किं चित्सुधागण्डूषबन्धुना । । १६.४५ । ।</p>
<p>तावदागच्छ वेगेन गृहीत्वा हेमपङ्कजं ।</p>
<p>अनङ्गविधुना यावदियं श्वसिति नः सखी । । १६.४६ । ।</p>
<p>__________________________________________</p>
<p>नायकस्य प्रतिसन्देशः</p>
<p>एवं आकर्ण्य ललितं लेखार्थं अथ पार्थिवः ।</p>
<p>उद्भिन्नसान्द्रपुलकः पाटलां इत्यवोचत । । १६.४७ । ।</p>
<p>यथा सखी वः किं अपि प्रपन्ना विधुरां दशां ।</p>
<p>तथा त्वं अपि मां एवं पाटले किं न पश्यसि ?</p>
<p>| | १६.४८ | |</p>
<p>तद्गच्छ तां शशिमुखीं आश्वासयितुं अर्हसि ।</p>
<p>वयं एते च हेमाब्जं आनेतुं प्रयतामहे । । १६.४९ । ।</p>
<p>तथा कार्यं न वन्ध्यः स्याद्यथा मम मनोरथः ।</p>
<p>वक्तव्या माल्यवत्यैवं मद्गिरा वल्गुवादिनि । । १६.५० । ।</p>
<p>__________________________________________</p>
<p>पाटलाप्रयाणम्</p>
<p>आवृत्तिदत्तसन्देशा- सा ततः पृथिवीभुजा ।</p>
<p>फणिराजेन्द्रनगरीं त्वरितं पाटला ययौ । । १६.५१ । ।</p>
<p>प्रस्थानशंसी सहसा तस्याथ पृथिवीपतेः ।</p>
<p>प्रलयाम्बुधरध्वान- धीरं दध्वान दुन्दुभिः । । १६.५२ । ।</p>
<p>__________________________________________</p>
<p>विद्याधरस्त्रीपुरुषवर्णनम्</p>
<p>नदन्नुत्कम्पिमनसां स विद्याधरयोषितां ।</p>
<p>निन्ये प्रियपरिष्वङ्ग- श्लथतां अथ दोर्लताः । । १६.५३ । ।</p>
<p>कथं चित्प्राणनाथस्य मुखाधरपल्लवं ।</p>
<p>बाला व्यघटयत्का चित्काचिदुरसश्च पयोधरौ । । १६.५४ । ।</p>
<p>शनैर्बबन्ध जघने नखाङ्कवति मेखलां ।</p>
<p>कापि स्मितमुखी कान्ते तिर्यगर्पितलोचना । । १६.५५ । ।</p>
<p>दृष्टिं दास्यन्ति मे सख्यः खण्डिते दन्तवाससि ।</p>
<p>किं अत्र कृत्यं इत्यन्या किं अपि व्याकुलाभवथ् । । १६.५६ । ।</p>
<p>का चित्पर्यङ्कं आलोक्य सालक्तकपदाङ्कितं ।</p>
<p>अन्योन्यार्पितनेत्राभिर्वयस्याभिरहस्यत । । १६.५७ । ।</p>
<p>एका माणिक्यकटकं कराग्रच्युतं आददे ।</p>
<p>हृदयं पुष्पचापेन मध्ये विद्धं इवात्मनः । । १६.५८ । ।</p>
<p>चुम्बनक्लिष्टबिम्बौष्ठं जागरारुणलोचनं ।</p>
<p>मुखाम्भोजं दृशान्योनं विलासिभिरपीयत । । १६.५९ । ।</p>
<p>__________________________________________</p>
<p>रत्नवतीं प्रति गमनम्</p>
<p>सोऽथ प्रववृते गन्तुं विद्याधरबलान्वितः ।</p>
<p>रथेन रथिनां अग्र्यः पुरीं रत्नवतीं प्रति । । १६.६० । ।</p>
<p>__________________________________________</p>
<p>रत्नचूडसमागमः</p>
<p>ततः फणिकुमारेन रत्नचूडेन स अध्वनि ।</p>
<p>समगंस्त जगत्पूज्यः पूषा दर्श इवेन्दुना । । १६.६१ । ।</p>
<p>[</p>
<p>१६.१६दः आदर्शे?]</p>
<p>सस्तस्योपयानीचक्रे दिक्चक्रस्खलितध्वनिं ।</p>
<p>अच्छिन्नदाननिष्यन्दं आत्मानं इव वारणं । । १६.६२ । ।</p>
<p>नृपस्य दीपिकाकृत्यं चक्रिरे तिमिरच्छिदः ।</p>
<p>पुरः प्रसर्पत्तत्सैन्य- फणारत्नांशुसूचयः । । १६.६३ । ।</p>
<p>कियताप्यथ कालेन सन्ततैः सः प्रयाणकैः ।</p>
<p>प्रपेदे कुसुमाश्लेष- सुगन्धिपवनं वनं । । १६.६४ । ।</p>
<p>__________________________________________</p>
<p>दूतप्रस्थापनम्</p>
<p>असुराधिपतिं साम्ना याचितुं हेमपङ्कजं ।</p>
<p>स्थित्वा सस्तत्र पुरतो विससर्ज रमाङ्गदं । । १६.६५ । ।</p>
<p>सश्च त्रिजगतः सारं आदायैव विनिर्मितां ।</p>
<p>उत्तुङ्गरत्नप्रासादां प्राप रत्नवतीं पुरीं । । १६.६६ । ।</p>
<p>रामार्थबद्धकक्षेण प्रेषितः प्रभुणाविशथ् ।</p>
<p>परिखार्णवं उल्लङ्घ्य सस्तां लङ्कां इवाङ्गदः । । १६.६७ । ।</p>
<p>कोऽयं कोऽप्ययं अन्योन्यं एवं पल्लवितोक्तिभिः ।</p>
<p>कौतुकस्तिमिताक्षैः सः पौरैश्चिरं अदृश्यत । । १६.६८ । ।</p>
<p>स चन्द्रनीलहर्म्येषु ददर्शासुरकन्यकाः ।</p>
<p>लोलास्तमालश्यामेषु मेघेष्विव शतह्रदाः । । १६.६९ । ।</p>
<p>निपीयमानः पौरस्त्री- नेत्रस्फटिकशुक्तिभिः ।</p>
<p>वैरिद्विपघटासिंहः सिंहद्वारं अवाप स । । १६.७० । ।</p>
<p>असुरेन्द्रस्य दोःकण्डु- दुःस्थानैकभटाकुलं ।</p>
<p>वीरः स अविशदास्थानं अथ द्वाःस्थनिवेदितः । । १६.७१ । ।</p>
<p>__________________________________________</p>
<p>असुरेन्द्रवर्णनम्</p>
<p>आसीनं अञ्जनश्यामं उच्चैः स्फटिकविष्टरे ।</p>
<p>हिमाचलेन्द्रशिखरे नवीनं इव नीरदं । । १६.७२ । ।</p>
<p>केयूरपद्मरागांशु- मञ्जरीजटिलऊभौ ।</p>
<p>भुजौ बिभ्राणं उज्ज्वाल- प्रतापज्वलनाविव । । १६.७३ । ।</p>
<p>उरसा रुद्धगीर्वाण- द्विपेन्द्ररदकोटिना ।</p>
<p>हारवल्लीं दधल्लोलां दोलां इव जयश्रियः । । १६.७४ । ।</p>
<p>दधानं दीप्तिपर्यस्त- तिमिरौ मणिकुण्डलौ ।</p>
<p>बन्दीकृतौ सहैवोभौ सूर्याचन्द्रमसाविव । । १६.७५ । ।</p>
<p>वीरव्रतस्यालङ्कारं अहङ्कारस्य जीवितं ।</p>
<p>जगतां अङ्कुशं तत्र स वज्राङ्कुशं ऐक्षत । । १६.७६ । ।</p>
<p>तन्निदेशितं अध्यास्त स हिरण्यमयं आसनं ।</p>
<p>नानारत्नांशुशबलं शृङ्गं मेरोरिवार्यमा । । १६.७७ । ।</p>
<p>__________________________________________</p>
<p>दूतं प्रति प्रश्नः</p>
<p>कुर्वन्मुखानि स्मेराणि दशनज्योत्स्नया दिशां ।</p>
<p>विधाय सत्क्रियां एवं असुरेन्द्रस्तं अब्रवीथ् । । १६.७८ । ।</p>
<p>अहो किं अपि कल्याणं आसन्नफलं अद्य नः ।</p>
<p>अन्यथा हि गृहं सन्तः किं आयान्ति भवद्विधाः । । १६.७९ । ।</p>
<p>यदाश्रमे वङ्कुमुनेर्युवयोर्वृत्तं अद्भुतं ।</p>
<p>तत्कर्णातिथितां नीतं एत्य प्रणिधिभिर्मम । । १६.८० । ।</p>
<p>एतया सांप्रतं ब्रूहि युतो विद्याधरैरयं ।</p>
<p>किं आकङ्क्षति वः स्वामी फलं पाटालयात्रया । । १६.८१ । ।</p>
<p>नियुज्यन्ते नृपेणार्थे नाल्पीयसि भवद्दृशाः ।</p>
<p>शेषो धृतेर्भुवोऽन्यत्र व्यापारयति किं फणान् । । १६.८२ । ।</p>
<p>तदत्र प्रहितो राज्ञा किं अर्थं असि कथ्यतां ।</p>
<p>अर्थिनां व्यर्थतां एति न जातु प्रार्थना मम । । १६.८३ । ।</p>
<p>__________________________________________</p>
<p>रमाङ्गदोक्तिः</p>
<p>मार्गैरिवायतैर्वाचां शुचिभिर्दशनांशुभिः ।</p>
<p>सीमन्तिताधरः स्मित्वा तं इत्यूचे रमाङ्गदः । । १६.८४ । ।</p>
<p>आसां सुधारसार्द्राणां शुद्धानां असुराधिप ।</p>
<p>गिरां त्वं एको यत्सत्यं इन्दुर्भासां इवाकरः । । १६.८५ । ।</p>
<p>कच्चित्त्वयायं अज्ञायि देवः साहसलाञ्छनः ।</p>
<p>जगत्प्रदीपं अथवा को न वेत्ति विरोचनं । । १६.८६ । ।</p>
<p>फणिराजसुतां एष परिणेतुं शशिप्रभां ।</p>
<p>पथानेन रथक्षुण्ण- रत्नशैलेन गच्छति । । १६.८७ । ।</p>
<p>त्वद्वापिहेमपद्मेन शुल्कसंस्था कृता किल ।</p>
<p>अस्याः पित्रेति देवेन तदर्थं प्रहिता वयं । । १६.८८ । ।</p>
<p>अनेनेच्छसि चेत्कर्तुं सख्यं साहसलक्ष्मणा ।</p>
<p>तत्कार्तस्वरराजीवं आनीय स्वयं अर्प्यतां । । १६.८९ । ।</p>
<p>लुम्पन्ति त्वन्मुखच्छायां यावन्नास्य चमूरजः ।</p>
<p>कुरुष्व तावदातिथ्यं हेमाब्जेन महीभुजे । । १६.९० । ।</p>
<p>किं अन्यन्`</p>
<p>नार्थिनां मत्तो विघटन्ते मनोरथाःऽऽ ।</p>
<p>इति त्वया स्वं एवाशु प्रमाणीक्रियतां वचः । । १६.९१ । ।</p>
<p>__________________________________________</p>
<p>वज्राङ्कुशवाक्यम्</p>
<p>इत्युक्तवति सामर्ष- भटदृष्टे यशोभटे ।</p>
<p>प्रत्यभाषत सावज्ञं विहस्यासुरकुञ्जरः । । १६.९२ । ।</p>
<p>अहो बत विदग्धोऽपि धिङ्मुग्ध इव लक्ष्यसे ।</p>
<p>विदुषापि त्वया किंचिद्यदुक्तं असमञ्जसं । । १६.९३ । ।</p>
<p>यूयं क्व माणुषाः पृथ्वी- सङ्कटस्वाम्यदुःस्थिताः ।</p>
<p>सा च त्रिजगतां भर्तुरुचिता क्व शशिप्रभा । । १६.९४ । ।</p>
<p>तादृङ्मदङ्कं एवात्र स्त्रीरत्नं अधिरोहति ।</p>
<p>रमते हि हरस्यैव मौलाविन्दुकलाङ्कुरः । । १६.९५ । ।</p>
<p>यद्यदस्तीह पाताले रत्नं क्व चन किं चन ।</p>
<p>भाजनं तस्य तस्याहं एकः के यूयं उच्यतां ?</p>
<p>| | १६.९६ | |</p>
<p>सहते नृपतौ नैव हेमतामरसार्पणं ।</p>
<p>ममैष शक्रविजय- क्रीडादुर्ललितो भुजः । । १६.९७ । ।</p>
<p>प्रभुस्तव नयज्ञोऽपि किं अनर्थाय केवलं ।</p>
<p>दीर्घेन्दीवरमालेति विकर्षत्यसितोरगं । । १६.९८ । ।</p>
<p>इत एव निवर्तध्वं वर्तध्वं वचने मम ।</p>
<p>अवटे किं इति क्षेप्तुं आत्मानं यूयं उद्यताः । । १६.९९ । ।</p>
<p>यावदेते न मुञ्चन्ति मर्यादां असुराब्धयः ।</p>
<p>तावत्दूरापसारेण स्वामिनं त्रातुं अर्हथ । । १६.१०० । ।</p>
<p>नरेन्द्रं दुर्जिगीषातस्तद्गच्छ विनिवारय ।</p>
<p>त्वादृशाः किं उपेक्षन्ते पतिं उत्पथगामिनं । । १६.१०१ । ।</p>
<p>अथवास्यास्ति शक्तिश्चेत्किं अद्यापि विलम्बते ।</p>
<p>आयातु स्वयं आदातुं इतः काञ्चनपङ्कजं । । १६.१०२ । ।</p>
<p>किं अन्यज्जायतां एष खड्गधारातिथिर्मम ।</p>
<p>इत्युक्त्वा कोपतरलं विररामासुरेश्वरः । । १६.१०३ । ।</p>
<p>__________________________________________</p>
<p>रमाङ्गदस्य प्रतिवचनम्</p>
<p>धैर्यं संवृतकोपोऽथ स्मयमानो रमाङ्गदः ।</p>
<p>तं इत्यमुक्तपर्यङ्कः प्रतिवक्तुं प्रचक्रमे । । १६.१०४ । ।</p>
<p>निर्वाणवीर्यवातेऽस्मिन्रसातलबिलोदरे ।</p>
<p>अभुग्नभुजकण्डूतिरहो किं अपि दृप्यसे । । १६.१०५ । ।</p>
<p>मन्ये तवैतन्नीरन्ध्रं अज्ञातस्वपरान्तरे ।</p>
<p>पातालचिरसंवासाच्चित्ते परिणतं तमः । । १६.१०६ । ।</p>
<p>यां हरस्याष्टमीं आहुर्मूर्तिं आहुतिलेहिनीं ।</p>
<p>तत्सूतिः प्रागभूद्भर्ता परमार इति क्षितेः । । १६.१०७ । ।</p>
<p>कृतावतारं तद्वंशे वधाय विबुधद्विषां ।</p>
<p>किं आदिदेवं कंसारिं धिङ्मर्त्य इति मन्यसे । । १६.१०८ । ।</p>
<p>[</p>
<p>१६.१०८दः सन्दानितकम्]</p>
<p>कमलेव मुकुन्दस्य पार्वतीव पिनाकिनः ।</p>
<p>फणिकन्योचिता पत्नी सा महीमीनलक्ष्मणः । । १६.१०९ । ।</p>
<p>तां हठेनात्मसात्कर्तुं असुरेन्द्र न शक्यसे ।</p>
<p>न रत्नसूचिं आक्रष्टुं अयस्कान्तस्य योग्यता । । १६.११० । ।</p>
<p>पदं पथि निधत्सेऽत्र किं अन्यायमलीयसे ।</p>
<p>अपथे चरतां यान्ति दूराद्दूरं विभूतयः । । १६.१११ । ।</p>
<p>अनर्पणं महीपाले हेमपङ्केरुहस्य यथ् ।</p>
<p>तवापरिघं उत्प्रेक्षे तदेव द्वारं आपदां । । १६.११२ । ।</p>
<p>राजेन्द्रदीपके तस्मिन्समराङ्गणवर्तिनि ।</p>
<p>एते भटास्ते न चिरात्- आयास्यन्ति पतङ्गतां । । १६.११३ । ।</p>
<p>तथा विधेहि न यथा त्वन्दतःपुरयोषितां ।</p>
<p>करपल्लवशय्यासु शेरते वदनेन्दवः । । १६.११४ । ।</p>
<p>प्रवृत्तपतिशोकार्त- पौरस्त्रीपरिदेवना ।</p>
<p>इयं उत्सन्नसङ्गीता मा भूद्रत्नवती पुरी । । १६.११५ । ।</p>
<p>देवस्यार्पितहेमाब्जस्तदेहि पत पादयोः ।</p>
<p>शिरः पुनन्तु ते कामं पुण्यास्तत्पादपांसवः । । १६.११६ । ।</p>
<p>अथवा सुभटैः सार्धं उत्तिष्ठ पुरतो भव ।</p>
<p>समं विद्याधरानीकैरयं आयाति भूपतिः । । १६.११७ । ।</p>
<p>किं अन्यत्समं एतेन शिरस्तामरसेन ते ।</p>
<p>हेमकोकनदं देवः स्वयं एव ग्रहीष्यति । । १६.११८ । ।</p>
<p>__________________________________________</p>
<p>रमाङ्गदागमनम्</p>
<p>तं इत्युक्त्वा सभामध्यान्निर्जगाम रमाङ्गदः ।</p>
<p>निकटं च रणोत्कस्य जगाम जगतीपतेः । । १६.११९ । ।</p>
<p>अथ वदति शनैः समेत्य तस्मिन्नमररिपोर्वचनानि तानितानि ।</p>
<p>असुरपतिविनाशकालरात्रिम्- भृकुटीं उवाह मुखेन मालवेन्द्रः । । १६.१२० । ।</p>
<p>गत्वा विद्याधरभटचमूचक्रवालैः सभं सः क्ष्मापालोऽथ व्यधित परितस्तत्पुरो रत्नवत्याः ।</p>
<p>येन व्यक्तामरजयमहासाहसस्यासुराणां नाथस्यासीन्नवपरिभवश्यामलावक्त्रलक्ष्मीः । । १६.१२१ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये कनकारविन्दप्रार्थनो नाम षोडशः सर्गः</p>
<p>************************************************</p>
<p>.</p>
<p>सप्तदशः सर्गः</p>
<p>युद्धवर्णनं</p>
<p>अथाहिविद्याधरराजसैन्यैर्निपीडितायां पुरि रत्नवत्यां ।</p>
<p>भटाः सकोपं भुजदर्पभाजो निर्जग्मुराकृष्टकृपाणपट्टाः । । १७.१ । ।</p>
<p>अन्योन्यसङ्घट्टवशेन तेषां उदञ्चिताः काञ्चनकङ्कटेभ्यः ।</p>
<p>युगान्तकालानलबीजशङ्कां न कस्य चक्रुः शिखिनः स्फुल्लिङ्गाः । । १७.२ । ।</p>
<p>भालेषु भीमा भृकुटीर्वहन्तो भृङ्गत्विषश्चासिलताः करेषु ।</p>
<p>खुराग्ररुग्णावनिभिः सरोषं निरीयुरन्ये चतुरैस्तुरङ्गैः । । १७.३ । ।</p>
<p>न्यभादनीकं करिणां च सान्द्र- सिन्दूरपूरारुणगण्डभित्ति ।</p>
<p>प्रत्यग्रदावानललीढकोटि- कुलाचलेन्द्रप्रचयोपमेयं । । १७.४ । ।</p>
<p>पुरो रणोत्सेकभृतां निरुद्धं ओघेन विद्याधरवाहिनीनां ।</p>
<p>तत्पुञ्जितं सैन्यं अमर्त्यशत्रोर्बभूव मूले मणितोरणस्य । । १७.५ । ।</p>
<p>साटोपं आरोपितचापयाष्टिर्निबद्धतूणीरयुगो गजस्थः ।</p>
<p>सो निर्जगामाथ महासुरेन्द्रो वेगादहंकार इवात्तदेहः । । १७.६ । ।</p>
<p>युगात्ययाम्भोधरनादधीरस्तस्योद्गतः सङ्गरतूर्यघोषः ।</p>
<p>बद्धप्रतिश्रुन्ति नितान्तभीमश्चकार पातालबिलोदराणि । । १७.७ । ।</p>
<p>सत्पुष्करानञ्जनपुञ्जभासस्पथो जयस्याथ गजानसींश्च ।</p>
<p>व्यापारयन्ति स्म रयेण वीरास्तत्प्रेरिता वैरिवरूथिनीषु । । १७.८ । ।</p>
<p>परस्परापातिकृपाणनिर्यत्- ज्वालावलीपल्लवितान्तरिक्षः ।</p>
<p>अभूत्प्रवृत्तः समरो महाहि- विद्याधरेन्द्रासुरपुङ्गवानां । । १७.९ । ।</p>
<p>वीरेषु धावत्सु चरत्स्वमन्दं गजेषु वल्गत्सु तुरङ्गमेषु ।</p>
<p>अकालकल्पात्यययशाङ्कितानि चकम्पिरे सप्त रसातलान् । । १७.१० । ।</p>
<p>प्रकाशयन्तः करणप्रपन्न्चं सुराङ्गनाभिः स्पृहयेक्ष्यमाणाः ।</p>
<p>अत्यद्भुतं नृत्तं इवारभन्त भटा रणप्राङ्गणरङ्गमध्ये । । १७.११ । ।</p>
<p>उत्प्लुत्य वेगात्पवमानमार्गं विद्याधरैर्दानजलाविलानि ।</p>
<p>पटु व्यपाट्यन्त मतङ्गजानां तीक्ष्णासिपत्रक्रकचैः शिरांसि । । १७.१२ । ।</p>
<p>निपत्य कुम्भेषु महागजानां नीरन्ध्रमुक्तेषु पटु क्वणन्तः ।</p>
<p>भान्ति स्म विद्याधरपुङ्गवानां मुक्ताट्टहासा इव खड्गपट्टाः । । १७.१३ । ।</p>
<p>आवर्ततां ऊर्मिलतायमान- निस्त्रिंशवल्लीवलयाकुलासु ।</p>
<p>प्रपेदिरे पूर्वसुरोज्झितानि चक्राणि विद्याधरवाहिनीषु । । १७.१४ । ।</p>
<p>फणावलीष्वापतितोरगाणां अफल्गुरत्नोपलकर्कशासु ।</p>
<p>कृपाणधरा मसृणीबभूव महासुराणां न तु सङ्गरेच्छा । । १७.१५ । ।</p>
<p>अमान्ति पातालतले प्रसस्रुः क्षितौ बिलद्वारविनिर्गतानि ।</p>
<p>ज्याशब्दहृष्टासुरसिंहनाद- तुरङ्गहेषागजबृंहितानि । । १७.१६ । ।</p>
<p>प्रधावदश्वीयखुराहतानां अभ्युद्गतो रत्नभुवां परागः ।</p>
<p>गीर्वाणचापच्छविलाञ्छितानि कृत्स्नानि चक्रे ककुभां मुखानि । । १७.१७ । ।</p>
<p>भटास्त्रपूर्णैः परितो गजानां स्वदानपङ्कोपचितैः पदाङ्कैः ।</p>
<p>भयङ्कराभूत्तरुणार्कबिम्ब- सहस्रकीर्णेव रणाङ्गणोर्वी । । १७.१८ । ।</p>
<p>लूनाः समूलं सुभटासिपत्रैः सहस्रशः शोणितशीकरार्द्राः ।</p>
<p>उत्तालवैवस्वततालवृन्त- विच्छित्तिमूहुः करिकर्णतालाः । । १७.१९ । ।</p>
<p>अन्योन्यकृत्तास्तरसा भटानां नवातपाताम्रनखत्विषोऽग्रे ।</p>
<p>भुजा निपेतुः समं ईक्षणेन समौलिरत्ना इव पन्नगेन्द्राः । । १७.२० । ।</p>
<p>अङ्गादसिप्रासपृषत्कभिन्नात्- असृक्प्रवाहेषु भृशं वहत्सु ।</p>
<p>लीलागलद्गैरिकनिर्झराणां गजैर्जगाहे कुलपर्वतानां । । १७.२१ । ।</p>
<p>क्ष्मायां बभुःखड्गपृथक्कृतानि सहस्रशः शस्त्रभृतां शिरांसि ।</p>
<p>कालेन सङ्ग्रामसरोन्तरालादुत्खण्डितानीव सरोरुहाणि । । १७.२२ । ।</p>
<p>कबन्धकण्ठोच्छलदस्रवन्तः समीपं एत्योपरि कङ्कयूथं ।</p>
<p>मुहूर्तं इद्धारुणरत्नदण्डं अदृश्यत च्छत्रं इवान्तकस्य । । १७.२३ । ।</p>
<p>मुक्तैः समूहेन नभश्चराणां कुम्भेषु चक्रैः करिणां पतद्भिः ।</p>
<p>अस्ताचलव्यायतवप्रपाति- पतङ्गबिम्बानुकृतिर्वितेने । । १७.२४ । ।</p>
<p>पतद्भटं निर्दलिताश्ववारं निकृत्तमत्तेभकरं क्षणेन ।</p>
<p>व्यधायि विद्याधरसैनिकैस्तत्सनागवीरैरसुरेन्द्रसैन्यं । । १७.२५ । ।</p>
<p>हंसैरिव स्मेरतटाःसमन्तात्परिच्युतैः कुञ्जरकर्णशङ्खैः ।</p>
<p>वोढुं प्रवृत्ता भवदुत्तरङ्गा झटित्यगाधा रुधिरस्रवन्ती । । १७.२६ । ।</p>
<p>विद्याधरव्यालभटावलुप्त- धैर्येषु नश्यत्सु महासुरेषु ।</p>
<p>विश्वाङ्कुशो नाम सुरारिसूनुरथो रथेनाजिमहीं विवेश । । १७.२७ । ।</p>
<p>आकर्णकृष्ताद्धनुषः पतद्भिर्बालेन्दुलेखाकृतिभिः पृषत्कैः ।</p>
<p>अरातिसैन्ये रणधीरवीरान्भीरूनिवैको विमुखीचकार । । १७.२८ । ।</p>
<p>तद्वीर्यनिर्वासितसौष्ठवानां विद्याधराणां अपतन्करेभ्यः ।</p>
<p>धाराग्रलग्नद्विपकुम्भमुक्ताः सबाष्पलेशा इव खड्गलेखाः । । १७.२९ । ।</p>
<p>क्षणाद्वलन्ति स्म तदा हतानि बलानि विद्याधरपन्नगानां ।</p>
<p>सरित्पयांसीव निशकरांशु- पूरप्रवृद्धार्णवपीडितानि । । १७.३० । ।</p>
<p>न शेकतुस्तस्य गतिं निरोद्धुं विद्याधरेन्द्रोरगराजपुत्रौ ।</p>
<p>रत्नाकरस्येव महेन्द्रसह्या वसह्यवेगं प्रलयोत्थितस्य । । १७.३१ । ।</p>
<p>दोर्दण्डकण्डूतिं अथास्य हर्तुं उद्भ्रूलतं भूपतिना नियुक्तः ।</p>
<p>जवाज्जगामाजिपथं रथेन रमाङ्गदःकुण्डलितोऽग्रचापः । । १७.३२ । ।</p>
<p>तथोपलेभे समरोन्मुखस्य नादेन वृद्धिः शरजन्मनास्य ।</p>
<p>चक्रे पदं बाष्पकणोत्करेण यथा कपोलेष्वसुराङ्गनानां । । १७.३३ । ।</p>
<p>दूरात्सुपर्वारिसुतं रथेन स रंहसा संमुखं आपतन्तं ।</p>
<p>रुरोध तं बाणपरंपराभिर्यशोभटः कर्णं इवेन्द्रसूनुस् । । १७.३४ । ।</p>
<p>विश्वाङ्कुशः सत्कवचे मुमोच वक्षःस्थले हैमं अथास्य बाणं ।</p>
<p>तटेऽञ्जनश्यामतनौ महाद्रेः शातह्रदं ज्योतिरिवाम्बुवाहः । । १७.३५ । ।</p>
<p>अलक्ष्यसंधानविमोक्षपातान्यशोभटस्यात्तरुषोऽपि रोपान् ।</p>
<p>मूर्च्छालुठत्सारथिराहताश्वो रथः शशंसासुरनन्दनस्य । । १७.३६ । ।</p>
<p>विलासकाञ्चीं अथ कालरात्रेरुद्यत्क्रुधः पद्धतिं अन्तकस्य ।</p>
<p>मौर्वीं पृषत्केण रमाङ्गदस्य चिच्छेद गीर्वाणरिपोस्तनूजः । । १७.३७ । ।</p>
<p>सन्नाभिबिम्बेन महाजिलक्ष्म्या वीरश्रियो विभ्रमनूपुरेण ।</p>
<p>संरभ्य राहोरिव चक्रपाणिः स अप्यस्य चक्रेण शिरश्चकर्त । । १७.३८ । ।</p>
<p>ननर्त विद्याधरसुन्दरीणां गणो नदन्नूपुरं अम्बरेऽथ ।</p>
<p>मौलौ शरक्षुण्णशिरस्त्ररत्ने चिक्षेप चास्यां अरपुष्पवृष्टिं । । १७.३९ । ।</p>
<p>दृष्टे शिरस्युत्फलिते स्वसूनोर्दिङ्मुललीनासु पताकिनीषु ।</p>
<p>वज्राङ्कुशाः संमुखं आपपात पत्युर्विशां अस्तगिरेरिवार्कः । । १७.४० । ।</p>
<p>मदाम्बुवर्षी समरेऽभिधावन्रेजे गजस्तस्य सहेमकक्ष्यः ।</p>
<p>भिन्नेऽन्तराले पवमाननुन्नस्तमालनीलस्तडितेव मेघः । । १७.४१ । ।</p>
<p>पत्युः प्रसादस्मितरज्जुकृष्टा भटा विवृत्यास्य पुरो बभूवुः ।</p>
<p>स्वजीवितान्याजिमुखे विहातुं अत्युत्सुका भङ्गमलीमसानि । । १७.४२ । ।</p>
<p>आरुह्य चन्द्रः खं इवाभिरामं नक्षत्रमालाभरणं गजेन्द्रं ।</p>
<p>देवोऽपि तद्वैरितमो नियन्तुं अथ प्रतस्थे नवसाहसाङ्कः । । १७.४३ । ।</p>
<p>एकत्र पार्श्वे शशिखण्डनामा विद्याधरेन्द्रो नृपतेर्बभूव ।</p>
<p>अरातिसेनानलिनीवनैक- शीतांशुरन्यत्र यशोभटश्च । । १७.४४ । ।</p>
<p>स्फुरत्फणछत्रमणिप्रतान- तेजश्छटाजर्जरितान्धकारः ।</p>
<p>अफल्गुर्वीर्यः फणभृत्कुमारोऽप्यग्रेऽभवत्तस्य स रत्नचूडः । । १७.४५ । ।</p>
<p>विधूतनिस्त्रिंशतरङ्गितानि सबाणचक्रीकृतकार्मुकानि ।</p>
<p>हतावशेषाणि पुरोऽस्य चेलुर्बलानि विद्याधरपन्नगानां । । १७.४६ । ।</p>
<p>रक्तासवक्षीबसहस्तताल- वेतालतालोच्छलिताट्टहासः ।</p>
<p>महाभटानां असुनिर्व्यपेक्षं अन्योन्यं आवर्तत संपरायः । । १७.४७ । ।</p>
<p>चकाशिरे शस्त्रभृतां शिरःसु मिथः पतन्त्यः करवालवल्ल्यः ।</p>
<p>मुक्ताः सलीलां त्रिदशाङ्गनाभिर्माला इवेन्दीवरपत्रमय्यः । । १७.४८ । ।</p>
<p>केषां चिदूहुः कवचानि शोभां क्व चित्क्व चिल्लोहितपाटलानि ।</p>
<p>खेलज्जयश्रीचरणारविन्द- लाक्षारसेनेव नवाङ्कितानि । । १७.४९ । ।</p>
<p>हृदिप्रविष्टैरविशुद्धिमद्भिरभूद्व्यथा कापि शरैः परेषां ।</p>
<p>दुरात्मनां साधुगुणैरिवाग्रे फलेन संयोगं उपेयिवद्भिः । । १७.५० । ।</p>
<p>परस्परापातजुषां असीनां धाराच्युतः संयतिचूर्णरेणुः ।</p>
<p>अवाप तापिच्छरुचिर्जयश्री- विलासकालाञ्जनधूलिलीलां । । १७.५१ । ।</p>
<p>पर्यायजातोभयसैन्यभङ्ग- करालकोलाहलकातराणां ।</p>
<p>सुरारिविद्याधरसुन्दरीणां दोलेव शोकप्रमादावभूतां । । १७.५२ । ।</p>
<p>अथासुरेन्द्रद्विरदेन वेगादभ्युत्थितेनोद्गतदानधारं ।</p>
<p>मध्येरणं मध्यमलोकभर्तुर्जवान्मदान्धो जघटे गजेन्द्रः । । १७.५३ । ।</p>
<p>महेभयोस्तत्र शिखाछलेन प्रतिप्रहारं रदजः कृषानुः ।</p>
<p>कोशेषु विदुत्कपिशा मुहूर्तं व्यधादिवाष्टापदपत्रवल्लीः । । १७.५४ । ।</p>
<p>मुहुः प्रजानां अधिपेन गाढं आकृष्यमाणस्य शरासनस्य ।</p>
<p>द्विषद्वधारम्भविधौ गभीरः क्रेङ्कारहुङ्कार इवोच्चचार । । १७.५५ । ।</p>
<p>परिस्फुरत्कुण्डलघृष्टपुङ्खास्तेन प्रयुक्तास्पृथुविक्रमेण ।</p>
<p>प्रमृष्टकान्ताकुचपत्रलेखे लेखारिवक्षस्यपतन्पृषत्काः । । १७.५६ । ।</p>
<p>अरातिमुक्तेषु ततस्तनुत्राद्वह्निस्फुलिङ्गेषु समुल्लसत्सु ।</p>
<p>मूर्तिर्बभासे वसुधाधिपस्य निर्यत्प्रतापाग्निकणछटेव । । १७.५७ । ।</p>
<p>हिरण्मयी पार्थिवबाणपङ्क्तिरत्युन्नते मूर्ध्नि महासुरस्य ।</p>
<p>रेजे तरां अञ्जनपर्वतस्य लग्नेव तिग्मांशुमयूखमाला । । १७.५८ । ।</p>
<p>अभ्युद्गता भर्तुररातिबाण- क्षुण्णेन्द्रनीलाङ्गदरेणुराजिः ।</p>
<p>अदृश्यतोद्दामभुजास्पदस्य पराक्रमाग्नेरिव धूमलेखा । । १७.५९ । ।</p>
<p>रमाङ्गदोऽप्युद्भ्रुकुटिः कृतास्त्रं वीरं द्विषः पार्श्वगतं निहत्य ।</p>
<p>शरैरलावीज्जयवैजयन्तीं ज्योत्स्नासितं कीर्तिं इवासुरस्य । । १७.६० । ।</p>
<p>अधःस्थितोड्डामरवैरिपत्ति- मुक्तेषु निर्लूनशरासनज्यः ।</p>
<p>चिक्षेप चक्राण्यतिदीर्घबाहुः सः कालरात्रेरिव कङ्कणानि । । १७.६१ । ।</p>
<p>उत्प्लुत्य हेलाहतसंमुखारिर्विद्याधरेन्द्रोऽप्यसिना चकर्त ।</p>
<p>जगज्जयस्तम्भं इवोद्धुरस्य सुरद्विषः काञ्चनकेतुदण्डं । । १७.६२ । ।</p>
<p>सो रत्नचूडोऽपि तथा भुशुण्ड्या पिपेष वैरिद्विषकुम्भपीठं ।</p>
<p>सितातपत्रत्वं उदञ्चदाप यथास्य मुक्ताफलधूलिजालं । । १७.६३ । ।</p>
<p>तुङ्गं दधत्कर्कशतां अभीकः श्रीसिन्धुराजद्विपकुम्भयुग्मं ।</p>
<p>पयोधरद्वन्द्वं इवाजिलक्ष्म्याश्चक्रेऽर्धचन्द्राङ्कितं इन्द्रशत्रुः । । १७.६४ । ।</p>
<p>परस्पराघट्टितदन्तकोटि- भ्रष्टाग्निवेशभ्रमं आदधन्ति ।</p>
<p>रणाजिरे लोहितरञ्जितानि विरेजिरे कुञ्जरमौक्तिकानि । । १७.६५ । ।</p>
<p>चिक्षेप पृथीतिलके सुरारिर्यां यां इषुं कोपकषायिताक्षः ।</p>
<p>तां तां जयाशां इव बाहुशाली शरैः सस्तस्यार्धपथे लुलोव । । १७.६६ । ।</p>
<p>तयोस्तथेष्वासप्रकर्ष- प्रत्युक्तकर्णार्जुनयोर्जयश्रीः ।</p>
<p>सुवेलरत्नाकरयोरुदग्रा चकार वेलेव गतागतानि । । १७.६७ । ।</p>
<p>पत्युः प्रजानां असुरेश्वरोऽथ किरीटमाणिक्यचयं जहार ।</p>
<p>मणिप्रसूनस्तबकप्रतानं कल्पद्रुमस्येव युगान्तवातः । । १७.६८ । ।</p>
<p>क्रोधादथार्धशशलाञ्छनसोदरेण बाणेन वासवरिपोर्नवसाहसाङ्कः ।</p>
<p>चिच्छेद राम इव विश्रवसः सुतस्य पीनांसलोलमणिकुण्डलं उत्तमाङ्गं । । १७.६९ । ।</p>
<p>आसन्मुखानि ककुभां अभितोऽथ चित्र- वादित्रनादलहरीमुखरोदराणि ।</p>
<p>देवस्य च त्रिदिवपुष्पमयं पपात माल्यं शिरस्यसुरवैरिपुरन्ध्रिमुक्तं । । १७.७० । ।</p>
<p>लक्ष्मीपतेः पृथुभुजद्वयं आर्द्रसान्द्र- ज्याघातलाञ्छितं अलाञ्छितविक्रमस्य ।</p>
<p>अत्यादरागतजितोर्जितवैरिलक्ष्मी- पादाब्जयावकनिषक्तं इवाचकाशे । । १७.७१
| |</p>
<p>तस्याग्रतः कनककुण्डलताड्यमान- गण्डस्थलीलुलितकुङ्कुमपत्रलेखाः ।</p>
<p>विद्याधरोरगकुरङ्गदृशः प्रमोद- सान्द्रोच्छलध्वनि जगुर्जयमङ्गलानि । । १७.७२ । ।</p>
<p>स्मित्वा यशोभटकरार्पितचापयष्टिरुन्मुक्तरत्नकवचः खचरेश्वरेण ।</p>
<p>उद्भिन्नमौक्तिकनिभश्रमवारिबिन्दुर्देवो ममार्ज मुखं अंशुकपल्लवेन । । १७.७३ । ।</p>
<p>दत्ताभयोपनतपौरशतार्प्यमाण- रत्नोपधां अथ स रत्नवतीं प्रविश्य ।</p>
<p>तं संयुगस्फुटपरीक्षितशौर्यसारं राज्ये रिपोः फणिकुमारकं अभ्यषिञ्चथ् । । १७.७४ । ।</p>
<p>मूर्तं मनोरथं इवोपवनात्सकन्दं आदाय तत्कनककोकनदं नरेन्द्रः ।</p>
<p>आदातुं ईप्सितमहीन्द्रसुतेति रत्नं अभ्युत्सुकस्तदनु भोगवतीं प्रतस्थे । । १७.७५ । ।</p>
<p>देवः साहसिकोऽप्यमन्दमुरजध्वानानुमेयोत्सवां उन्नम्रैः परितो महीं मणिगृहैरुत्तम्भयन्तीं इव ।</p>
<p>तां अत्युन्नतरत्नतोरणशिखाप्रेङ्खोलमुक्ताफल- प्रालम्बोच्छलदच्छकान्तिनिकरस्मेरां अवापत्पुरीं । । १७.७६ । ।</p>
<p>इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये हेमकमलहरणो नाम सप्तदशः सर्गः</p>
<p>************************************************</p>
<p>.</p>
<p>अष्टादशः सर्गः</p>
<p>फणिराजदर्शनम्</p>
<p>तं विष्टपत्रितयकण्टकदृष्टसारं अभ्यागतं नृपतिं उद्गतगाढहर्षः ।</p>
<p>प्रत्युद्ययावधिपतिः फणिनां अनर्घ- रत्नार्घपाणिरशनैरथ शङ्खपालः । । १८.१ । ।</p>
<p>__________________________________________</p>
<p>पुरप्रवेशः</p>
<p>आदाय सादरफणीश्वरदत्तं अर्घ्यं अर्घ्यः सतां स बहिरेव निवेश्य सैन्यं ।</p>
<p>देवोऽविशद्विनयवान्पुरं अग्रयायि- विद्याधराधिपरमाङ्गदरत्नचूडः । । १८.२
| |</p>
<p>उत्सृज्य गीतं असमाप्य विलासलास्यं अङ्कादपास्य सहसा मणिवल्लकीं च ।</p>
<p>अत्युन्मनास्तदवलोकनकौतुकेन वातायनान्यधिरुरोह पुरन्ध्रिलोकः । । १८.३ । ।</p>
<p>उत्क्षिप्य वेपथुमता करपल्लवेन वातायनाग्रमणिमौक्तिकलाजकानि ।</p>
<p>स्मित्वैकया स विलसन्मकरावचूल- लीलालवाञ्चितविलोचनं आलुलोके । । १८.४ । ।</p>
<p>उद्यद्विवृत्तकरवेणिकया नृपेन्दौ तस्मिन्स्मरोल्लसितजृम्भिकया कया चिथ् ।</p>
<p>मुक्ता मुहुर्विबुधसिन्धुकलिन्दकन्या- किर्मीरवारिलहरीसुहृदः कटाक्षाः । । १८.५ । ।</p>
<p>वाचालरत्नवलया सविलासं अस्मिन्निक्षिप्य कापि नवमौक्तिकलाजमुष्टिं ।</p>
<p>तत्ताडितांसतटपार्थिवदत्तदृष्टिर्दीर्घेक्षणा किं इव न त्रपया चकार । । १८.६ । ।</p>
<p>वक्षो दधानं अमराद्रिशिलाविशालं आजानुबाहुं अवलोक्य नरेन्द्रचन्द्रं ।</p>
<p>चित्तोपनीतपरिरम्भसुखातिसान्द्रं अन्या पयोधरभरे पुलकं बभार । । १८.७ । ।</p>
<p>आलोक्य दर्पणतले प्रतिमागतं तं Aththo</p>
<p>मयैषऽ इति कापि कृतोत्सवाभूथ् ।</p>
<p>मुग्धा गतेऽथ पुरतोऽत्र तदीयबिम्बे शून्यात्मदर्शविधुरेन्दुमुखी बभूव । । १८.८ । ।</p>
<p>इत्यापतन्मदनबाणपरम्पराणां उन्मीलिताङ्गवलनश्लथमेखलानां ।</p>
<p>एणीदृशां विचरति स्म स राजहंसः पारोल्लसन्नवरसोर्मिषु मानसेषु । । १८.९
| |</p>
<p>__________________________________________</p>
<p>नायकवर्णनम्</p>
<p>सङ्गीतवेश्मनि फणीश्वरचारणानां गीतेष्वजस्रं इह शुश्रुम यद्यशांसि ।</p>
<p>यातः स एव नयनातिथितां अयं नः पुण्यैरहो बत नृपो नवसाहसाङ्कः । । १८.१०
| |</p>
<p>कान्तिछटाछुरितदिक्तट एष देवो जीयाज्जगन्ति परमारकुलप्रदीपः ।</p>
<p>उन्मूल्य संप्रति सुरारितमः समूलं येनाहिविष्टपतले विहितः प्रकाशः । । १८.११ । ।</p>
<p>हन्तैष पन्नगपतेरतुलप्रतिज्ञा- प्राग्भारसागरसमुत्तरणैकपोतः ।</p>
<p>उत्पाकं एष च फलं फणिराजकन्या- चित्ते चिरं कृतपदस्य मनोरथस्य । । १८.१२
| |</p>
<p>एतद्यशोभटकरे कनकाम्बुजं तल्लीलावतंसं अचिराद्विरचय्य येन ।</p>
<p>प्रत्युप्तकल्पतरुपल्लवं एष पाणिं आदास्यते नृपतिरद्य शशिप्रभायाः । । १८.१३ । ।</p>
<p>__________________________________________</p>
<p>हाटकेश्वरदर्शनम्</p>
<p>सान्द्रानुरागपिशुनाः परशुः परेषां आकर्णयन्निति सः पौरजनस्य वाचः ।</p>
<p>श्रीहाटकेश्वर इति प्रथितस्य तुङ्गं अग्रे ददर्श मणिमन्दिरं इन्दुमौलेः । । १८.१४ । ।</p>
<p>[S</p>
<p>य़्ण्ठाX</p>
<p>ः कुलकम्]</p>
<p>तत्र प्रविश्य सकृतानतिरादिदेवं आनर्च कल्पविटपिप्रभवैः प्रसूनैः ।</p>
<p>स्तोतुं कृताञ्जलिपुटः कुटजावदात- दन्तांशुपल्लवितवागुपचक्रमे च । । १८.१५ । ।</p>
<p>__________________________________________</p>
<p>हाटकेश्वरस्तुतिः</p>
<p>अन्तर्जतापिहितस्ॐअसुरापगाय प्रच्छन्नशरशासनलोचनाय ।</p>
<p>तीव्रव्रतग्लपितशैलसुतास्वरूप- विज्ञाननर्मपटवे बटवे नमस्ते । । १८.१६ । ।</p>
<p>अत्यादरानतसुरासुरमौलिरत्न- नानामरीचिखचिताङ्घ्रिसरोरुहाय ।</p>
<p>देहार्धवर्तिगिरिजाविहिताभ्यसूय- सन्ध्याप्रणामविषमाञ्जलये नमस्ते । । १८.१७ । ।</p>
<p>नीरन्ध्रसिन्धुजलसिक्तकपालमुक्त- रत्नाङ्कुरस्य करणीं विधुरातनोति ।</p>
<p>मौलौ सदैव भवतो भवभेदकर्तुर्निर्दग्धभास्करमहाय नमोऽस्तु तस्मै । । १८.१८ । ।</p>
<p>कन्दर्पदर्पशमनाय कृतान्तहर्त्रे कर्त्रे शुभस्य भुजगाधिपवेष्टनाय ।</p>
<p>उर्वीमरुद्रविनिशाकरवह्नितोय- याज्याम्बरोच्चवपुषे सुपुषे नमस्ते । । १८.१९ । ।</p>
<p>नीरन्ध्रभूतिधवलाय गजेन्द्रकृत्ति- संवीतदेहकवलीकृतपन्नगाय ।</p>
<p>निर्दग्धदानवकुलाय विपत्क्षयैक- कार्याय कारणनुताय नमोऽस्तु तुभ्यं । । १८.२० । ।</p>
<p>ते ते यं एव किल वाङ्मयसागरस्य पारं गताः प्रणवं आत्मविदो वदन्ति ।</p>
<p>तस्मै समाहितमहर्षिविनिद्रहृद्य- हृत्पुण्डरीकविहितस्थितये नमस्ते । । १८.२१ । ।</p>
<p>उत्तंसितेन्दुशकलाय कपालजूट- सङ्घट्टितोर्मिमुखराम्बरनिर्झराय ।</p>
<p>भस्माङ्गरागशुचये विकचोपवीत- व्यालेन्दुमौलिमणिदीधितये नमस्ते । । १८.२२
| |</p>
<p>नास्त्रं न भस्म न जटा न कपालदाम नेन्दुः सिद्धतटिनी न फणीन्द्रहारः ।</p>
<p>नोक्षा विषं न दयितापि न यत्र रूपं अव्यक्तं ईश किल तद्दधते नमस्ते । । १८.२३ । ।</p>
<p>__________________________________________</p>
<p>नागराजगमनम्</p>
<p>स्तुत्वेत्यवन्तिपतिरिन्दुकुलावतंसं तन्मन्दिरात्सहचरैः सह निर्जगाम ।</p>
<p>अन्तर्निवेशितहरिन्मणिवेदि वल्गन्- नागाङ्गनं सः फणिराजगृहं जगाम । । १८.२४ । ।</p>
<p>तत्रावतीर्य रथतः स रमाङ्गदात्त- पाणिः समुच्छलितमङ्गलतूर्यघोषे ।</p>
<p>उन्निद्रसान्द्रकुसुमप्रकरावकीर्ण- माणिक्यकुट्टिमतले मसृणं विवेश । । १८.२५ । ।</p>
<p>अन्योन्यपल्लविततद्विजयप्रशंसः प्राप्तस्थितिर्विकटकाञ्चनविष्टरेषु ।</p>
<p>पद्मछदायतदृशा ददृशेऽथ तस्मिन्नेकत्र तेन मिलितः फणिराजलोकः । । १८.२६ । ।</p>
<p>__________________________________________</p>
<p>तत्कृतः सत्कारः</p>
<p>तस्मिन्गते नयनगोचरं उद्धृतारौ बद्धाञ्जलिर्झटिति पन्नगराजसंसथ् ।</p>
<p>मन्दाकिनीव परितो हरिणावचूड- व्यालोककुड्मलितकाञ्चनपङ्कजाभूथ् । । १८.२७ । ।</p>
<p>न्यञ्चच्छिखाभरणभासुरपद्मराग- रोचिछटाघटिततत्फणरत्नकान्तिः ।</p>
<p>राजन्यमौलिमणिचुम्बितपादपीठस्तस्मै चकार स महाभिजनः प्रणामं । । १८.२८ । ।</p>
<p>प्रत्युप्तरत्नं अभितः प्रमदावकीर्णं मुक्त्वा चतुष्कं उरगेन्द्रनिदेशितं स ।</p>
<p>अध्यास्त सादरजरत्फणिकल्पिताशीस्तन्मध्यवर्तिकनकासनं उन्नतांसः । । १८.२९ । ।</p>
<p>वत्सां व्रजनाय ममेति शनैर्विसृज्य नेपथ्यनीलमणिवेश्मनि रत्नचूडं ।</p>
<p>तत्रासनद्वयं अदापयदस्य पार्श्वे विद्याधराधिपयशोभटयोः फणीन्द्रः । । १८.३० । ।</p>
<p>स्वर्णासने स्वयं अथाच्छफणातपत्र- रत्नप्रदीपशतजर्जरितान्धकारः ।</p>
<p>लोकत्रयैकतिलकस्य स नातिदूरे देवस्य दारितमहेन्द्ररिपोर्न्यषीदथ् । । १८.३१ । ।</p>
<p>स्थित्वैकतो युवतिमङ्गलगीतिं अत्र शृण्वन्स विन्ध्यतटदृष्टचरः कुरङ्गः ।</p>
<p>चित्रे निवेशित इवाथ यशोभटेन स्मित्वा सविस्मयं असूच्यत पार्थिवाय । । १८.३२ । ।</p>
<p>__________________________________________</p>
<p>शशिप्रभादर्शनम्</p>
<p>अत्रान्तरे प्रमदलोलदृशा नृपेण दूराददर्शि फणिराजसुताभियान्ती ।</p>
<p>तन्वी शिरीशसुमनःसुकुमारमूर्तिर्देवस्य कार्मुकलतेव मनोभवस्य । । १८.३३
| |</p>
<p>ज्योत्स्नासिताम्बररुचिस्नपिताननेन्दुर्मात्राचिरोद्गतयवाङ्कुरकर्णपूरं ।</p>
<p>मुक्त्वोज्ज्वलं ललितकौतुककङ्कणं च वेषं विवाहसमयोचितं उद्वहन्ती । । १८.३४ । ।</p>
<p>सख्या कयापि लिखितं मदनानलैक- धूमावलीवलयसंशयं अर्पयन्तं ।</p>
<p>एकान्तकान्तं असितागरुपत्रभङ्गं आबिभ्रती लवलिपाण्डुतले कपोले । । १८.३५
| |</p>
<p>आत्तप्रसाधनं अनङ्गविलासवेश्म लीलाविधानं अवधिर्नयनोत्सवस्य ।</p>
<p>लावण्यसंवलितं अङ्गकं उद्वहन्ती शृङ्गारदुग्धजलधेरधिदेवतेव । । १८.३६ । ।</p>
<p>सा पाटलाविधुतचामरमारुतेषत्- व्यानर्तितालकलता सहिता सखीभिः ।</p>
<p>नातिस्फुटक्वणितनूपुरं आकुलानि किंचिद्विलम्ब्य दधती त्रपया पदानि । । १८.३७ । ।</p>
<p>__________________________________________</p>
<p>नायिकया नायकदर्शनम्</p>
<p>उत्पक्ष्मणा निरुपमोल्लसितप्रमोद- विस्तारलङ्घितविलाससरोरुहेण ।</p>
<p>सान्द्रस्मरज्वरपिपासितया तयापि दूरादपायि नयनाञ्जलिना नरेन्द्रः । । १८.३८ । ।</p>
<p>__________________________________________</p>
<p>माल्यवतीवाक्यम्</p>
<p>व्रीडावनम्रमुखपद्मं उपागतायां तस्यां पितुः कनकविष्टरभागभाजि ।</p>
<p>माल्यादिकल्पितयथोचितसत्क्रियान्ते तं मालवेन्द्रं इति माल्यवती जगाद । । १८.३९ । ।</p>
<p>राजन्! महीतलमृगाङ्ग! विलम्बसे किम्?</p>
<p>अद्यापि तूर्णं अमुना स्वभुजार्जितेन ।</p>
<p>हेमाम्बुजेन विरचय्य वतंसं अस्याः पूर्णप्रतिज्ञं उरगाधिपतिं विधेहि । । १८.४० । ।</p>
<p>__________________________________________</p>
<p>कमलावतंसः</p>
<p>उक्ते तयेत्यकृत काञ्चनपुष्करं तद्यावत्सः कर्णशिखरे फणिराजपुत्र्याः ।</p>
<p>तावद्विहाय मृगरूपं उदारमूर्तिरग्रे बभूव पुरुषोऽस्य सहेमवेत्रः । । १८.४१ । ।</p>
<p>__________________________________________</p>
<p>पुरुषं प्रति प्रश्नः</p>
<p>कस्त्वं मृगः कथं अभूरिति पार्थिवेन पृष्टः स विस्मयसमुत्सुकमानसेन ।</p>
<p>इत्यब्रवीदुरगनेत्रपरम्पराभिरापीयमानवपुरुक्तिं अवन्तिनाथं । । १८.४२ । ।</p>
<p>__________________________________________</p>
<p>प्रतीहारस्य वृत्तान्तः</p>
<p>कैलासशैलवसतेर्गिरिशोपरोधाद्द्वारप्रवेशविनिषेधकषायितेन ।</p>
<p>शप्तोऽस्मि कण्वमुनिनायं अहं पितुस्ते श्रीहर्षदेवनृपतेः प्रतिहारपालस् । । १८.४३ । ।</p>
<p>राजा फणीन्द्रदुहितुः कनकारविन्दं कर्णे करिष्यति यदा नवसाहसाङ्कः ।</p>
<p>स्वं रूपं आप्स्यसि तदेति समादिदेश शापान्तं एष विहितानुनयो महर्षिः । । १८.४४ । ।</p>
<p>तद्वासवारिविजयोत्थं इदं यशस्ते गत्वैकपिङ्गलगिरेरवतंसयामि ।</p>
<p>उक्त्वेति दिव्यकुसुमैरवकीर्य मौलौ पातालमल्लं अनिलस्य पथा जगाम । । १८.४५ । ।</p>
<p>__________________________________________</p>
<p>विवाहविधिः</p>
<p>तूर्यस्वनेषु विलसत्सु पठत्स्वमन्दं बन्दिष्वनीयत फणीन्द्रपुरोधसा च ।</p>
<p>कोणावसक्तजलपूरितरत्नकुम्भां वेदिं तया सह स मध्यमलोकपालः । । १८.४६ । ।</p>
<p>अभ्युद्गतार्चिरनलोज्झितधूमराजि- श्यामीभवत्कनकतामरसावतंसां ।</p>
<p>तस्यां यथाविधि स मालवपुष्पकेतुः कन्यां अहेः कुवलयाश्व इव उपयेमे । । १८.४७ । ।</p>
<p>आनीतया झटिति रूपं अदृष्टपूर्वं अङ्गेन पुष्पशरभङ्गितरङ्गितेन ।</p>
<p>भाति स्म शन्तनुरिव त्रिदिवस्रवन्त्या पातालचन्द्रकलया सस्तया समेत्य । । १८.४८ । ।</p>
<p>__________________________________________</p>
<p>फणिपतिवाक्यम्</p>
<p>निर्गच्छदच्छरुचिनिर्भरं अंशुकेन संछादितं किं अपि पाणितले दधानः ।</p>
<p>ऊचे तं इत्यधिपतिः फणिनां उदञ्चत्- दन्तांशुशारितरदछदरत्नकान्तिः । । १८.४९ । ।</p>
<p>यद्दीयते तव न तादृशं अस्ति किंचिद्गेहे ममात्र नृपते नवसाहसाङ्क ! ।</p>
<p>कोशप्रतिष्ठितनिधानशतं यतस्त्वां ऐश्वर्यनिर्जितपुरन्दरं आमनन्ति । । १८.५० । ।</p>
<p>तत्स्फाटिकं स्वं इव शुद्धं इदं गृहाण त्वष्टृप्रयत्नघटितं शिवलिङ्गं एकं
।</p>
<p>आकारं अर्धवनितावपुषः पुरारेर्यस्यान्तरे सुकृतिनो हि विलोकयन्ति । । १८.५१ । ।</p>
<p>व्यासः पुरा किल पुराणमुनेः प्रपेदे तस्मात्किलादिकविपाणितलं जगाम ।</p>
<p>लेभे ततोऽपि भगवान्कपिलो महर्षिः सानुग्रहेण मम चेदं अदायि तेन । । १८.५२ । ।</p>
<p>__________________________________________</p>
<p>शिवलिङ्गार्पणम्</p>
<p>उक्त्वेत्यनर्घं अतिपावनं अर्पितं तदन्तःस्फुटैकशिवरूपं अहीश्वरेण ।</p>
<p>पूर्णेन्दुकान्ति सहसा निगृहीतशत्रुर्जग्राह पिण्डितं इव स्वयशो नरेन्द्रः । । १८.५३ । ।</p>
<p>तत्राथ दिक्तटपरिस्खलितप्रवृत्त- सीमन्तिनीचटुलनूपुरकाञ्चिनादः ।</p>
<p>कोऽप्युच्छलत्पटहवंशहुड्डुक्कशङ्ख- वीणामृदङ्गमुरजध्वनिरुत्सवोऽभूथ् । । १८.५४ । ।</p>
<p>__________________________________________</p>
<p>स्वनगरीं प्रति प्रस्थापनम्</p>
<p>वृत्ते वधूं अथ विवाहमहोत्सवे तां आदाय निष्प्रतिमपौरुषवैजयन्तीं ।</p>
<p>अन्वागतादरनिवर्तितपन्नगेन्द्रः पर्युत्सुकः स्वनगरीं स नृपः प्रतस्थे । । १८.५५ । ।</p>
<p>गत्वाथ दूरं अहिविष्टपतः सहेलं अंशः पुराणपुरुषस्य स निर्जगाम ।</p>
<p>शिप्रार्पितेन सहसा पुरतः प्रभाव- सीमन्तिताम्बुपटलेन पथा ससैन्यः । । १८.५६ । ।</p>
<p>तस्याः स्वहस्तमुनिसंहतिकल्पितार्घः सिन्धोस्तटे सः पदं एकपदे चकार ।</p>
<p>शृङ्गे तदा च भगवानरविन्दबन्धुर्बन्धूकपाटलरुचिः कनकाचलस्य । । १८.५७ । ।</p>
<p>__________________________________________</p>
<p>उज्जयिनीप्रवेशः</p>
<p>बालातपछुरितहर्म्यविटङ्कवर्ति- पारावतातिमधुरध्वनितछलेन ।</p>
<p>सम्भाषणं विदधतीं इव पौरमुक्त- पुष्पाञ्जलिः सः पुरं उज्जयिनीं विवेश । । १८.५८ । ।</p>
<p>कान्तायशोभटयुतं कृशतां अवाप्तास्तच्चिन्तयैव सचिवास्तं अथ प्रणेमुः ।</p>
<p>काकुत्स्थं आहतसुरारिं इवानुयान्तं स्ॐइत्रिणा जनकराजतनूजया च । । १८.५९
| |</p>
<p>__________________________________________</p>
<p>महाकालेश्वरदर्शनम्</p>
<p>आनन्दबाष्पसलिलार्द्रदृशोऽर्धमार्गे सम्भाष्य तान्स्मितमुखः सह तैर्जगाम
।</p>
<p>विद्याधरोरगकराहतहेमघण्टा- टाङ्कारहारि भवनं त्रिपुरान्तकस्य । । १८.६०
| |</p>
<p>तस्मिंश्चराचरगुरोर्हरिणावचूल- चूडामणेरपचितिं विधिवद्विधाय ।</p>
<p>साकं फणीन्द्रसुतयाम्बररोधिकम्बु- तूर्यस्वनोर्मि सश्च राजकुलं विवेश । । १८.६१ । ।</p>
<p>__________________________________________</p>
<p>धारागमनम्</p>
<p>तत्रार्णवध्वनिघनोत्सवतूर्यघोषे स्थित्वा दिनानि कतिचित्स नरेन्द्रचन्द्रः ।</p>
<p>याति स्म भूषितकुलः कुलराजधानीं धारां अमात्यकथितामृगयेतिवृत्तः । । १८.६२ । ।</p>
<p>उद्घाटितेष्वथ विलोकनकौतुकेन वातायनेषु परितः पुरसुन्दरीभिः ।</p>
<p>तस्मिंश्चिराद्विशति जीव इवेश्वरे सा प्रोन्मीलितोरुनयनेव पुरी बभूव । । १८.६३ । ।</p>
<p>__________________________________________</p>
<p>शिवलिङ्गप्रतिष्ठा</p>
<p>तत्साध्वकारयदथाधिगतप्रतिष्ठं तत्राच्छरत्नशिवलिङ्गं अनर्घशीलः ।</p>
<p>तस्य प्रभावघटितैर्व्यधुरर्हणां च विद्याधरा विकचकल्पतरुप्रसूनैः । । १८.६४ । ।</p>
<p>__________________________________________</p>
<p>अनुयायिप्रस्थानम्</p>
<p>कृत्वा यथोचितं अकृत्रिमं उत्सवान्ते सत्कारं आयतननिश्लथमौलिरत्नौ ।</p>
<p>दत्ताङ्कपाणिरुभयोः प्रजिघाय स अथ विद्याधराधिपफणीन्द्रसूतौ स्वदेशं । । १८.६५ । ।</p>
<p>एकस्तयोरगमदम्बरगामिसैन्य- सीमन्तिताभ्रपटलः शशिकान्तशैलं ।</p>
<p>अन्योऽप्यगाधजलमालवजह्नुकन्या- विश्राणितोरुसरणिर्निजराजधानीं । । १८.६६
| |</p>
<p>__________________________________________</p>
<p>शशिप्रभासखीगमनम्</p>
<p>माभूः कदापि विमुखी रमेण यदस्य छन्दानुवृत्तिरतिसंवननं मदस्य ।</p>
<p>उक्त्वेति तां अहिसुतां अगमन्गृहाणि गन्धर्वकिन्नरमहोरगसिद्धकन्याः । । १८.६७ । ।</p>
<p>__________________________________________</p>
<p>साम्राज्यलक्ष्मीस्वीकारः</p>
<p>नीलछत्रावतंसा भुजगपतिसुतापाण्डुगण्डस्थलान्तः- कस्तूरीपङ्कपत्रव्यतिकरशबलव्यायतांसे सलीलं ।</p>
<p>देवेनाथ स्वमन्त्रिप्रवरचिरधृता साहसाङ्केन दीर्घे रोहज्ज्याघातरेखे पुनोऽपि निदधे दोष्णि साम्राज्यलक्ष्मीः । । १८.६८ । ।</p>
<p>__________________________________________</p>
<p>अथ ग्रन्थप्रशस्तिः</p>
<p>श्रीमत्कविप्रियसुहृच्छलदङ्कराम- राजेन्दुभक्त्यधिगतप्रतिभाविशेषः ।</p>
<p>एतद्विनिद्रकुसुमदद्युति पद्मगुप्तः श्रीसिन्धुराजनृपतेश्चरितं बबन्ध । । ग्रन्थप्रशस्ति.१ । ।</p>
<p>लक्ष्मीलतानववसन्त महीतलेन्द्र विद्याविलासमणिदर्पण सिन्धुराज ।</p>
<p>एतन्मया घटितं उज्ज्वलकान्ति काव्य- माणिक्यकुण्डलं इह श्रवणे विदेहि । । ग्रन्थप्रशस्ति.२ । ।</p>
<p>न्यस्तानि यानि मयि सूक्तिसुधापृषन्ति देवेन तेन कति चित्कविबान्धवेन ।</p>
<p>चन्द्रातपस्नपितमौक्तिकसोदराणां तेषां इदं विलसितं नवसाहसाङ्क । । ग्रन्थप्रशस्ति.३ । ।</p>
<p>यच्चापलं किं अपि मन्धधिया मयैवं आसूत्रितं नरपते नवसाहसाङ्क ।</p>
<p>आज्ञैव हेतुरिह ते शयनीकृतोग्र- राजन्यमौलिकुसुमा न कवित्वदर्पः । । ग्रन्थप्रशस्ति.४ । ।</p>
<p>इति नवसाहसाङ्कचरितं संपूर्णम्</p>
<p>****************************************************************************</p>
<p>]</p>

  </div>
</article>


        

        



    <aside class="card border noPrint" id="section-tree-item-laxyam_padyam_navasAhasAnkacharitaM_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/navasAhasAnkacharitaM/">नवसाहसाङ्कचरितं </a>
            <a data-toggle="collapse" href="#section-tree-item-body-laxyam_padyam_navasAhasAnkacharitaM_md" role="button" aria-expanded="false" aria-controls="section-tree-item-body-laxyam_padyam_navasAhasAnkacharitaM_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_navasAhasAnkacharitaM_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-3139</li>
            
            <li>source_url: https://www.ebharatisampat.in/read_chapter.php?bookid=ODU2MjY5NDAyMjMzMTAz</li>
            
            <li>sub-domain: पद्यम्</li>
            
            <li>title: नवसाहसाङ्कचरितं</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
