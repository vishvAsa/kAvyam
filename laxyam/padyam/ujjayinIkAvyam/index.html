<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | उज्जयिनीकाव्यम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxyam/padyam/ujjayinIkAvyam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxyam/padyam/ujjayinIkAvyam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxyam/padyam/ujjayinIkAvyam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="उज्जयिनीकाव्यम्">
  <meta property="og:description" content="[[उज्जयिनीकाव्यम्	Source: EB]]
[
उज्जयिनीकाव्यम्
प्रथमः सर्गः
एकान्ततायाः कारागृहे
सन्ध्या गता मुहुरथोज्जयिनीसकाशाद्
विन्ध्याद्रिसानुगतकाननरम्यवीथ्या ।
कस्माद् भवानिह समागत एकतो मे
जिङ्य़ासया सह मयाप्यनुगम्यमानः ॥ १॥
दृष्ट्वा सुतं विरहतः पुनरागतं सो
म्यागम्यतामिति समार्द्रवचो जनन्याः ।
श्रुत्वा भवानिह मयूरशतस्य कण्ठा
दुद्भिन्नकीचकमनःक्षततो विहङ्गाद् ॥ २॥
उद्गास्यतः कुटजशाखिगतादरण्य
गीतोपमं समवधाय विराजते किम् ।
यात्रा सुदीर्घविपुलेयमहो समाप्ये
त्यालोच्य किं झटिति तिष्ठसि कातरस्त्वम् ॥ ३॥ युग्मकम्
आलोलमाकलितमारुतदोलनोत्क
शाखोज्ज्वलद्बकुलमूलशिलातलेऽस्मिन् ।
क्षीणो निषद्य च भवान् समपोहितुं दू
राध्वक्लमौग्र्यमलसं परितो ददर्श ॥ ४॥
तावत्समाप्य गगने दिनदीर्घयात्रां">
  <meta property="og:locale" content="en_us">
  <meta property="og:type" content="article">
    <meta property="article:section" content="laxyam">

  <meta itemprop="name" content="उज्जयिनीकाव्यम्">
  <meta itemprop="description" content="[[उज्जयिनीकाव्यम्	Source: EB]]
[
उज्जयिनीकाव्यम्
प्रथमः सर्गः
एकान्ततायाः कारागृहे
सन्ध्या गता मुहुरथोज्जयिनीसकाशाद्
विन्ध्याद्रिसानुगतकाननरम्यवीथ्या ।
कस्माद् भवानिह समागत एकतो मे
जिङ्य़ासया सह मयाप्यनुगम्यमानः ॥ १॥
दृष्ट्वा सुतं विरहतः पुनरागतं सो
म्यागम्यतामिति समार्द्रवचो जनन्याः ।
श्रुत्वा भवानिह मयूरशतस्य कण्ठा
दुद्भिन्नकीचकमनःक्षततो विहङ्गाद् ॥ २॥
उद्गास्यतः कुटजशाखिगतादरण्य
गीतोपमं समवधाय विराजते किम् ।
यात्रा सुदीर्घविपुलेयमहो समाप्ये
त्यालोच्य किं झटिति तिष्ठसि कातरस्त्वम् ॥ ३॥ युग्मकम्
आलोलमाकलितमारुतदोलनोत्क
शाखोज्ज्वलद्बकुलमूलशिलातलेऽस्मिन् ।
क्षीणो निषद्य च भवान् समपोहितुं दू
राध्वक्लमौग्र्यमलसं परितो ददर्श ॥ ४॥
तावत्समाप्य गगने दिनदीर्घयात्रां">
  <meta itemprop="wordCount" content="13698">
  <meta name="twitter:card" content="summary">
  <meta name="twitter:title" content="उज्जयिनीकाव्यम्">
  <meta name="twitter:description" content="[[उज्जयिनीकाव्यम्	Source: EB]]
[
उज्जयिनीकाव्यम्
प्रथमः सर्गः
एकान्ततायाः कारागृहे
सन्ध्या गता मुहुरथोज्जयिनीसकाशाद्
विन्ध्याद्रिसानुगतकाननरम्यवीथ्या ।
कस्माद् भवानिह समागत एकतो मे
जिङ्य़ासया सह मयाप्यनुगम्यमानः ॥ १॥
दृष्ट्वा सुतं विरहतः पुनरागतं सो
म्यागम्यतामिति समार्द्रवचो जनन्याः ।
श्रुत्वा भवानिह मयूरशतस्य कण्ठा
दुद्भिन्नकीचकमनःक्षततो विहङ्गाद् ॥ २॥
उद्गास्यतः कुटजशाखिगतादरण्य
गीतोपमं समवधाय विराजते किम् ।
यात्रा सुदीर्घविपुलेयमहो समाप्ये
त्यालोच्य किं झटिति तिष्ठसि कातरस्त्वम् ॥ ३॥ युग्मकम्
आलोलमाकलितमारुतदोलनोत्क
शाखोज्ज्वलद्बकुलमूलशिलातलेऽस्मिन् ।
क्षीणो निषद्य च भवान् समपोहितुं दू
राध्वक्लमौग्र्यमलसं परितो ददर्श ॥ ४॥
तावत्समाप्य गगने दिनदीर्घयात्रां">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxyam\/padyam\/ujjayinIkAvyam\/".replace(basePath, "/");
  pageVars.pageParams = {};
  pageVars.pageSource = "laxyam\/padyam\/ujjayinIkAvyam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/ujjayinIkAvyam/" />
<link rel="alternate" hreflang="sa-Deva" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxyam/padyam/ujjayinIkAvyam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> उज्जयिनीकाव्यम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="उज्जयिनीकाव्यम्">उज्जयिनीकाव्यम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxyam/padyam/ujjayinIkAvyam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[उज्जयिनीकाव्यम्	Source: <a href="https://www.ebharatisampat.in/read_chapter.php?bookid=ODU0MDI3MDg1MjM3MTky">EB</a>]]</p>
<p>[</p>
<p>उज्जयिनीकाव्यम्</p>
<p><em>प्रथमः सर्गः</em></p>
<p>एकान्ततायाः कारागृहे</p>
<p>सन्ध्या गता मुहुरथोज्जयिनीसकाशाद्</p>
<p>विन्ध्याद्रिसानुगतकाननरम्यवीथ्या ।</p>
<p>कस्माद् भवानिह समागत एकतो मे</p>
<p>जिङ्य़ासया सह मयाप्यनुगम्यमानः ॥ १॥</p>
<p>दृष्ट्वा सुतं विरहतः पुनरागतं सो</p>
<p>म्यागम्यतामिति समार्द्रवचो जनन्याः ।</p>
<p>श्रुत्वा भवानिह मयूरशतस्य कण्ठा</p>
<p>दुद्भिन्नकीचकमनःक्षततो विहङ्गाद् ॥ २॥</p>
<p>उद्गास्यतः कुटजशाखिगतादरण्य</p>
<p>गीतोपमं समवधाय विराजते किम् ।</p>
<p>यात्रा सुदीर्घविपुलेयमहो समाप्ये</p>
<p>त्यालोच्य किं झटिति तिष्ठसि कातरस्त्वम् ॥ ३॥ युग्मकम्</p>
<p>आलोलमाकलितमारुतदोलनोत्क</p>
<p>शाखोज्ज्वलद्बकुलमूलशिलातलेऽस्मिन् ।</p>
<p>क्षीणो निषद्य च भवान् समपोहितुं दू</p>
<p>राध्वक्लमौग्र्यमलसं परितो ददर्श ॥ ४॥</p>
<p>तावत्समाप्य गगने दिनदीर्घयात्रां</p>
<p>सोपानतः समवरोहति भानुमांश्च ।</p>
<p>दूरे तु मालवमथाहितमौनमाप्त</p>
<p>मेघस्</p>
<p>w</p>
<p>अरूपमिव भात्यनुचक्रवालम् ॥ ५॥</p>
<p>श्यामाग्रशिष्टकनकोज्ज्वलपीनभूमि</p>
<p>वक्षोजतुल्यमतितुङ्गगिरिर्विभाति ।</p>
<p>स्रस्तांशुकाभमिह तस्य तटे लसन्ति</p>
<p>चूताः सपल्लवकरा निबिडा मनोङ्य़ाः ॥ ६॥</p>
<p>आरादहो जनकजाप्लवपुण्यतीर्थ</p>
<p>स्नानार्द्रमारुतसुखोच्ह्वसितानि वान्ति ।</p>
<p>शान्तेऽपि रामगिरिपुण्यतमाश्रमेऽस्मिन्</p>
<p>तान्तोऽस्त्यशान्तहृदयश्च भवान् निषण्णः ॥ ७॥</p>
<p>एकान्तविक्लबमुहूर्तनिवारणार्थ</p>
<p>मन्यस्य सन्निहितताप्यलमित्यचिन्ति ।</p>
<p>च्हायां विहाय विवृते मयि तिष्ठतीह</p>
<p>वेगाद् भवानपि ससम्भ्रममन्वपृ</p>
<p>c</p>
<p>च्हत् ॥ ८॥</p>
<p>कस्त्वं दिदृक्षति भवान् गहने कमस्मि</p>
<p>न्नेकान्तबन्धनगृहे विजने निगूढम् ।</p>
<p>अङ्य़ातमेव सविशङ्कमिमं निरीक्ष्य</p>
<p>तिष्ठन्तमञ्जलियुतोऽस्मि भवन्तमारात् ॥ ९॥</p>
<p>उक्तं मयाथ पथिकोऽहमनादिकाल</p>
<p>वीथ्यामिहात्मनि निधाय तु पूजये त्वाम् ।</p>
<p>भीतोऽस्म्यहं च सततं परिपूजकेभ्य</p>
<p>स्तत्रापि राजकृतपूजनमापदेव ॥ १०॥</p>
<p>विश्वास्यतां मयि न मेऽस्त्यधिकारपूजा</p>
<p>निःस्वोऽस्मि ते सुकवितापरिपूजकोऽहम् ।</p>
<p>प्रस्थाय तत्र नगरान्महितोज्ज्</p>
<p>w</p>
<p>अयिन्याः</p>
<p>पद्भ्यां चरंस्त्</p>
<p>w</p>
<p>अमिह रामगिरिं प्रविष्टः ॥ ११॥</p>
<p>युष्मत्प्रयाणमिदमेव किमर्थमेत</p>
<p>दस्वास्थ्यमन्तरिह मां नयतीति सत्यम् ।</p>
<p>अस्वास्थ्यमन्तरिति मां प्रति किन्नु तावान्</p>
<p>बन्धो मिथः क इति वां वद मां यथार्थम् ॥ १२॥</p>
<p>वक्तुं यथावदहमप्रभुरप्यथैतद्</p>
<p>भावस्थिरं च जननान्तरसौहृदं स्याद् ।</p>
<p>कालातिवर्तिकवितानिचयः स मादृक्</p>
<p>पान्थस्य कालपथसञ्चरतोऽस्ति पथ्यः ॥ १३॥</p>
<p>क्लेशातितप्तमथनादुतिता सुधा नु</p>
<p>नैजात्मशोणितभवा तव काव्यपात्रे ।</p>
<p>तत्पानजन्यलहरीधृतदेवभाव</p>
<p>मर्त्येषु कश्चिदहमप्यथ मां वदाशु ॥ १४॥</p>
<p>कस्मात्तवेह विजने भवति प्रवास</p>
<p>श्चैकान्तसीमनि कुतो ह्यभयङ्गतस्त्वम् ।</p>
<p>एकान्तता मम हितेत्यहिता न सापि</p>
<p>निर्बन्धिता यदि सुधापि भवेन्नु तिक्ता ॥ १५॥</p>
<p>यन्मर्त्यजन्मसहजा त्वसहायतैव</p>
<p>सत्यं तदास्यपटविश्लथिता मुहूर्ताः ।</p>
<p>निश्शब्दमेव गलितास्तदनु प्रशान्त</p>
<p>मस्</p>
<p>w</p>
<p>अस्थितोऽप्यधिकतः परिपृच्हसीत्थम् ॥ १६॥</p>
<p>कारागृहं च मयि केनचिदाङ्य़येय</p>
<p>मारोपिता विजनतेति हि मन्यसे किम् ।</p>
<p>सत्यं क्षमस्व सदयं महितोज्जयिन्यां</p>
<p>सार्वत्रिकं सुविदितं ननु चैवमेव ॥ १७॥</p>
<p>राजप्रकोपविषयः सुकविर्बहिष्कृ</p>
<p>तोऽभूदिति श्रुतिरथात्थ च कोऽपराधः ।</p>
<p>जाने न किञ्चिदपि सूक्ष्मतया तथापि</p>
<p>वार्ताः श्रुतास्त्विह भवान् निजसोदरी च ॥ १८॥</p>
<p>प्रेमाकुलाविति नृपः क्रुधयादिदेश</p>
<p>चैकान्ततां किल कवे तव वर्षभोग्याम् ।</p>
<p>सर्पेण दष्ट इव हा सहसोत्थितोऽति</p>
<p>क्षुब्धस्त्वमूचिथ गिरः स्वगतस्वरूपाः ॥ १९॥ युग्मकम्</p>
<p>राजस्वसुः प्रणयिता मम कोऽपमानो</p>
<p>जानन्ति किं कविमनोऽप्यधिकालिदासम् ।</p>
<p>को वापमान इति किं प्रणयोऽपमानः</p>
<p>क्षोभोऽयमन्तरिह तत्स्मरणात् कुतो वा ॥ २०॥</p>
<p>स्</p>
<p>w</p>
<p>अर्गप्रभावलयितामनुचक्रवाल</p>
<p>रेखं विलोकयति वोज्जयिनीं मनोङ्य़ाम् ।</p>
<p>अत्युत्कटव्यथमिह स्थितवानथ त्व</p>
<p>मुन्मत्तवद्वदसि वाचिकमेवमु</p>
<p>c</p>
<p>चैः ॥ २१॥</p>
<p>स्निग्धोऽहमुज्जयिनि हा त्वयि किन्तु नैव</p>
<p>त्वत्प्रोज्ज्वलत्प्रमदपुष्पवनीषु नैव ।</p>
<p>कामाकुलालुलितनेत्रचयेषु नापि</p>
<p>लज्जविहीनमदलोभनपुञ्जितेषु ॥ २२॥</p>
<p>सर्वं मया विगणितं तृणवत् परन्तु</p>
<p>दुःखं व्यधा हृदि ममात्यपमानजन्यम् ।</p>
<p>कस्मात्त्वमुज्जयिनि रागवती जनेऽस्मि</p>
<p>न्नासीः किमेतदिहजन्मनि वक्ष्यसि त्वम् ॥ २३॥</p>
<p>आत्मातपप्रमथितानि च तद्वचांसि</p>
<p>सम्मूर्च्च्हितोत्किरणका भवति त्रिसन्ध्या ।</p>
<p>खद्योतराजिरिह पर्णततौ प्रदीपं</p>
<p>प्राकाशयद्भुवि तते गगने च ताराः ॥ २४॥</p>
<p>क्षोणीधरस्थकटकावृतचूतवाटे</p>
<p>श्यामाभवीचिनिकराः शिथिलीभवन्ति ।</p>
<p>गाधेतरोष्णपरिवाहगणोपरि प्र</p>
<p>शान्ताब्धिवत् कविरिहात्मपदे विभाति ॥ २५॥</p>
<p>सान्त्वोक्तिभिर्न हि कथञ्चन शुष्कभूतो</p>
<p>बाष्पाम्बुबिन्दुरथ सञ्ज्वलतीह जीवे ।</p>
<p>अन्ते परस्परमहो परिवर्धमानं</p>
<p>मौनं विभञ्जयितुमेवमहं त्ववोचम् ॥ २६॥</p>
<p>साक्षीकुरुष्व सदयं भवदात्मताप</p>
<p>सन्तप्तसत्यतपनस्य च मामपि त्वम् ।</p>
<p>शश्वद्भविष्यति पुरी न च विक्रमार्क</p>
<p>भूपालकेन पुनरुज्जयिनी त्वयैव ॥ २७॥</p>
<p>त्यक्त्वा पुरं तदधिकोज्ज्वलमत्र कस्मा</p>
<p>देको भवान् विजनरामगिरिं गतोऽभूः ।</p>
<p>गास्यामि तां तदनु भाविपरम्परार्थ</p>
<p>मुग्रापवाददलितामिह सत्यगाथाम् ॥ २८॥</p>
<p>एवं भवानवधिहीनसुदीर्घदीर्घ</p>
<p>कालाख्यदुर्गमविशालमहापथेन ।</p>
<p>गच्च्हन्तमध्वगमिमं कविपूजकं स</p>
<p>दाशीरनुग्रहगिरा मुदितं कुरुष्व ॥ २९॥</p>
<p>क्षोणीध्रसानुगतचूततरूत्करेषु</p>
<p>गन्धं प्रसारयति पल्लवकुड्मलानि ।</p>
<p>पुष्पाणि पूरितकराञ्जलिकानि सन्ति</p>
<p>पुष्पान्तरप्रसृतरेणुभिरात्तगन्धैः ॥ ३०॥</p>
<p>स्</p>
<p>w</p>
<p>अप्नावलीमधुघटैरृतुराजयात्रा</p>
<p>सत्कारभोजनमहोत्सव आविरस्ति ।</p>
<p>एतत्परं विपरिणाममनोहरास्ते</p>
<p>ग्रीष्मर्तुवासरगणाः परिवर्धयन्ति ॥ ३१॥</p>
<p>ङ्य़ात्वा न किञ्चिदिह यत्परिवर्तते तत्</p>
<p>सर्वं स्थितोऽस्मि निकटे तव जागरूकः ।</p>
<p>काव्यं तदालिखसि मे हृदयावबोध</p>
<p>भूर्जत्वचि प्रवितताखिलभावरम्यम् ॥ ३२॥</p>
<p>काव्यं च तद्विवृतमेव पठामि सम्यग्</p>
<p>भूयोऽप्यहं हृदयशोणितचर्चितार्द्रम् ।</p>
<p>कालश्च तन्निशमनार्थमुपैति भावि</p>
<p>कालोऽपि दत्तहृदयः श्रवणेच्च्हुरास्ते ॥ ३३॥</p>
<p>\\</p>
<p>ह्रुले</p>
<p>*************************************************************</p>
<p>.</p>
<p><em>द्वितीयः सर्गः</em></p>
<p>प्रथमकुड्मलाः</p>
<p>एकाकी स नदीतीरे मूले वटतरोरधः ।</p>
<p>भूर्जपत्रे कृशे किञ्चित् स्मारं स्मारं लिखन् स्थितः ॥ १॥</p>
<p>स्फुटति प्रथमं चूतकुसुमे ह्यृतुमङ्गले ।</p>
<p>मणिभृङ्ग इवास्मिन् किं भ्रमत्यस्य विलोकितम् ॥ २॥</p>
<p>प्रचण्डसूर्यसन्तप्तश्चन्द्रिकाशाप्रवर्धकः ।</p>
<p>दिनान्तरमणीयः किं निदाघोष्णस्तपोज्ज्वलः ॥ ३॥</p>
<p>निजात्मनः किमूष्मा किं तरुणारुणकामितम् ।</p>
<p>लिलेख भूर्जपत्रेऽस्मिन्नर्धबोधोऽयमद्य किम् ॥ ४॥ युग्मकम्</p>
<p>तस्मिन्नतिमृदुश्रुत्या मधुरं गायति क्षणम् ।</p>
<p>हृत्तोषमधुबिन्दूनामास्वादनमभूत् किमु ॥ ५॥</p>
<p>अन्यस्य कस्यचित् कर्णे तदालापाय मन्त्रवत् ।</p>
<p>अकामयत् किं पक्षी चेद् गायेद् वीक्ष्य विहायसम् ॥ ६॥</p>
<p>शृणोति गायेत् पक्षी चेन्नादलक्ष्यं नभः सदा ।</p>
<p>शृणोति को वा सदयं तदुक्तं हितसुन्दरम् ॥ ७॥</p>
<p>स्मृतौ स्वगुरुनाथस्य तेजोरूपं विभाति किम् ।</p>
<p>अस्तु ते शुभमित्युक्त्वा यो मे मूर्ध्नि स्पृशन् स्थितः ॥ ८॥</p>
<p>आश्रावयन् मां यः साममन्त्रं मन्द्रगभीरकम् ।</p>
<p>दर्शने गरुडोऽप्यन्तरत्यन्तार्द्रमनाश्च यः ॥ ९॥ युग्मकम्</p>
<p>पठने नावधानेन कदाचित् गुरुसन्निधिम् ।</p>
<p>त्यक्त्वास्मिंस्तटिनीतीरे सायंकाले समागते ॥ १०॥</p>
<p>यदत्र मालवग्रामे धरासौन्दर्यधारया ।</p>
<p>ऋतुलास्यविलासैश्च हृतमानसमास्थितम् ॥ ११॥</p>
<p>यत्पुरा यत्र कुत्रापि चरन्तं शिष्यमञ्जसा ।</p>
<p>नेतुं गुरोर्नियोगेन मित्रेणैकेन चागतम् ॥ १२॥</p>
<p>महाप्रकृत्यात्मपाठशालां सन्त्यज्य सत्वरम् ।</p>
<p>आचार्यसन्निधानं समादरेण गतं च यत् ॥ १३॥</p>
<p>स्खलद्गतिकपादाभ्यां सन्तप्तमनसा सह ।</p>
<p>गुरुकोपानलज्वालादहनार्थं यदास्थितम् ॥ १४॥</p>
<p>कठोरदण्डदानार्थमाङ्य़ापयति यत्तथा ।</p>
<p>प्रशिक्षितेषु सूक्तेषु पाठमर्थं च कस्यचित् ॥ १५॥</p>
<p>वक्तुं क्रमाद्यदाचार्येणाङ्य़ापितमथादरात् ।</p>
<p>पाठश्चार्थश्च सुस्पष्टावुक्तावु</p>
<p>cc</p>
<p>ऐश्च यद् द्रुतम् ॥ १६॥</p>
<p>प्रतप्तप्रस्तराद् गैरेयामोदप्रसरो यथा ।</p>
<p>आचार्येण तदा वात्सल्यामृतं वर्षितं च यत् ॥ १७॥</p>
<p>मालवस्याभिमानस्त्वं भवेति परितोषतः ।</p>
<p>उदितं य</p>
<p>cc</p>
<p>अ कारुण्यान्मूर्ध्नि विन्यस्य पाणिना ॥ १८॥</p>
<p>तत्सर्वं स्मरणे भाति लिखितं यदिहाखिलम् ।</p>
<p>तद् द्रुतं गुरुवर्यस्य सन्निधौ वाचयामि किम् ॥ १९॥ कुलकम्</p>
<p>समस्यापूरणं दृष्ट्वा तमाह गुरुरेकदा ।</p>
<p>विजेष्यते कदाचित्ते सूक्तिरुज्जयिनीमपि ॥ २०॥</p>
<p>आशीर्वादातिरिक्तोऽर्थस्तस्य दृष्टो न केनचित् ।</p>
<p>आचार्यस्य क्रान्तदृष्टेर्वाचमर्थोऽनुधावति ॥ २१॥</p>
<p>मनसः स्मृतिकोणेऽस्मिन् स्वर्णसिंहासनोपरि ।</p>
<p>मृत्यतीतयशोरूपो विभात्यद्याप्यसौ गुरुः ॥ २२॥</p>
<p>अथालिखत्यसौ नत्वा मनसा पादयोर्गुरोः ।</p>
<p>प्रकृत्याः परिणामिन्या वर्षारम्भं पदैः क्रमात् ॥ २३॥</p>
<p>मेघद्विपैश्च विद्युद्भिर्ध्वजैश्च ध्वनिमर्दलैः ।</p>
<p>वर्षाकालः कामिचित्तहर्षं वर्धयतीति यत् ॥ २४॥</p>
<p>वलाहकः श्रोत्रमनोहरारावस्तृषाजलम् ।</p>
<p>सन्तप्तेभ्यश्चातकेभ्यो वृष्ट्वा मन्दं प्रयाति यत् ॥ २५॥</p>
<p>सौदामन्या गुणं कृत्वा शक्रचापं दधद् द्रुतम् ।</p>
<p>प्रवासिजनहृद्भेदि धारापातं करोति यत् ॥ २६॥</p>
<p>प्रोत्थितैः कन्दलीजालैर्वैदूर्याभैस्तृणाङ्कुरैः ।</p>
<p>इन्द्रगोपैश्चोज्ज्वलिता भाति यच्च वसुन्धरा ॥ २७॥</p>
<p>यद् विकल्प्य द्रुमलताः सङ्घर्षेणावरोहणे ।</p>
<p>तत्सुगन्धसमास्वादे भागभाजौ घनानिलौ ॥ २८॥</p>
<p>बालार्जुनप्रसूनानि नवकेसरपल्लवाः ।</p>
<p>केतकीसूचयः श्यामश्वेतारुणसुमान्यपि ॥ २९॥</p>
<p>वाराङ्गनानामभवन् वर्णभूषायितानि यत् ।</p>
<p>तत्सर्वं चित्रितं तेन भूर्जपत्रेषु सांप्रतम् ॥ ३०॥ कुलकम्</p>
<p>जाज्वल्यमानग्रीष्मायां वाचि किं कन्दलोदयः ।</p>
<p>उष्णतप्तप्रवाहायां वाचि शीतद्रवः किमु ॥ ३१॥</p>
<p>मृद्गन्धो वा वचसि किं नूतनासारशीकरे ।</p>
<p>वर्षर्त्वालिङ्गने मह्याः किमेष पुलकोद्गमः ॥ ३२॥</p>
<p>ऋतुस्नानार्द्रवसना प्रसिद्धारम्यकैशिका ।</p>
<p>लज्जावनम्रा काचित् किं मालवग्रामकन्यका ॥ ३३॥</p>
<p>कया वा प्रेरितश्चैवमस्मिन् पत्रे लिखत्यसौ ।</p>
<p>तस्मिन्नुच्चैः पठत्यारात् तिष्ठन्ती का सविस्मयम् ॥ ३४॥</p>
<p>न पश्यन्त्यपि पश्यन्ती किञ्चित्कौतुकमद्भुतम् ।</p>
<p>अभूच्च तूष्णीं तिष्ठन्ती सा किञ्चित् प्रष्टुमुत्सुका ॥ ३५॥ युग्मकम्</p>
<p>ये सन्त्युदयनप्रेमकथाकथनकोविदाः ।</p>
<p>तेषां ग्रामीणवृद्धानां मुख्यस्येयं प्रियात्मजा ॥ ३६॥</p>
<p>त्रियामासत्रगोष्ठीषु यात्रिकानां निरन्तरम् ।</p>
<p>पुरावृत्तसमाख्यानरसिकस्य सुवाग्मिनः ॥ ३७॥</p>
<p>विधुरग्रामवृद्धस्य निधितुल्येयमाबभौ ।</p>
<p>मात्रभावमहादुःखमङ्य़ात्वा वर्धिता च या ॥ ३८॥</p>
<p>पश्यन्ती वल्लरीवृक्षान् निजैकोदरसोदरान् ।</p>
<p>कुशलोक्तीर्वदन्ती या डयतो नीडजानपि ॥ ३९॥</p>
<p>नानल्पं वक्ति या किन्तु स्वीयवाच्यातिरिक्ततः ।</p>
<p>यन्नेत्रहृदयस्योक्तिः स्पन्दते तटिदुज्ज्वला ॥ ४०॥</p>
<p>वातेरितदलच्चूतफले पतति या द्रुतम् ।</p>
<p>सुगन्धि तद् गृहीत्वा प्रदातुं निश्शब्दमुत्सुका ॥ ४१॥</p>
<p>किं ते नामेत्येकदा या परिपृष्टा निरुत्तरम् ।</p>
<p>लिखन्त्यासीद् भूतलेऽस्मिन् चरणाङ्गुलिभिर्मुहुः ॥ ४२॥</p>
<p>परुषैः पिङ्गलैश्चापि मृत्पिण्डैर्न्निर्मिताद् गृहात् ।</p>
<p>बहिरागत्य मन्दं या निकटे तस्य वर्तते ॥ ४३॥</p>
<p>पत्रे लिखितमावृत्य पठनेनोच्चकैः स्वयम् ।</p>
<p>रसमानं तं निरीक्ष्य सा तिष्ठति सकौतुकम् ॥ ४४॥ कुलकम्</p>
<p>वर्षाकालो यथा कान्तो वधूचिकुरराजिषु ।</p>
<p>जातीसुमं च बकुलमालां धारयतीति यत् ॥ ४५॥</p>
<p>नीरमौक्तिकहारेण रोमराजिश्च राजिता ।</p>
<p>कदंबकुसुमैश्चारु कर्णभूषायितं च यत् ॥ ४६॥</p>
<p>तत्सर्वं वर्णयित्वोच्चैर्गायत्यस्मिन् तया स्थितम् ।</p>
<p>अर्थस्य वर्णरेणूनां सश्रद्धादानकृद् यथा ॥ ४७॥</p>
<p>निष्कलङ्कमुखात् प्रश्नः समुदेतीदृशो द्रुतम् ।</p>
<p>न केनापि श्रूयमाणमुच्यते भवता किमु ॥ ४८॥</p>
<p>मया यदुच्यते सर्वं त्वया तच्च्ह्राव्यमेव किम् ।</p>
<p>इत्येवमुक्त्वा शान्तोऽयं सुस्मितं कृतवान् मृदु ॥ ४९॥</p>
<p>असत्यमित्युचूषीवासत्यं तत्स्वदतीव सा ।</p>
<p>प्रसन्नगण्डवदना सलज्जस्मितमास्थिता ॥ ५०॥</p>
<p>नखक्षतानभिङ्य़ातनवपल्लवसन्निभा ।</p>
<p>अनाघ्रातप्रसूनाभा यदा सा निकटे स्थिता ॥ ५१॥</p>
<p>तदासौ स्मृतवान् सेयं मालवस्य प्रियात्मजा</p>
<p>कस्यचिच्च्हैवलावीतलावण्यस्य सरोरुहम् ॥ ५२॥ युग्मकम्</p>
<p>उद्यानवल्लिभिर्वन्दनीया किं वनवल्लिका ।</p>
<p>विभूषणविहीना किमुमा किं भूमिकन्यका ॥ ५३॥</p>
<p>मृगशाबैरेधिता किं मनोङ्य़ा मुनिकन्यका ।</p>
<p>मनस्यस्याश्चित्रमेवं बहुधा परिवर्तते ॥ ५४॥</p>
<p>न किञ्चित् पदमुक्त्वा सा मन्दं मन्दं पदान्यधात् ।</p>
<p>न किञ्चित् सक्तमप्यङ्घ्रौ किञ्चित् सक्तमिवाकुला ॥ ५५॥</p>
<p>निवृत्तगमना तिष्ठत्यन्वेषणपरायणा ।</p>
<p>नित्यदृश्यं किं तदक्षि किमद्येयमपूर्वता ॥ ५६॥</p>
<p>ताते कथाः कथयति परितो निहिता जनाः ।</p>
<p>सर्वं विस्मृत्य तास्वेव लीनचित्ता भवन्ति यत् ॥ ५७॥</p>
<p>तत्तया दृष्टमिष्टश्च पौराणिककथाश्रवः ।</p>
<p>तस्मादलब्धश्चानन्दः कथं लभ्यो भवेदितः ॥ ५८॥ युग्मकम्</p>
<p>पल्लवाढ्यवटस्यार्द्रच्च्हायायामुपविश्य सः ।</p>
<p>पत्रेषु यल्लिखत्येददङ्य़ातं किल यद्यपि ॥ ५९॥</p>
<p>उच्चारितं तच्च्ह्रुत्वा किमपूर्वाह्लाद ईदृशः ।</p>
<p>किन्नु चन्द्रोदयं दृष्ट्वा समुद्रोद्वृद्धिरीदृशी ॥ ६०॥ युग्मकम्</p>
<p>निदाघतप्ते कस्मिंश्चिन्निष्कलङ्कमनस्यपि ।</p>
<p>आद्यमेघासारलेशेनार्द्रहर्षः किमीदृशः ॥ ६१॥</p>
<p>शरत्तथा च हेमन्तशिशिरौ च महीतले ।</p>
<p>सर्वान् चारुतरश्रीकान् कुर्वाणो मधुरेव च ॥ ६२॥</p>
<p>आविर्भावतिरोभावावेषां लिखति पत्रके ।</p>
<p>तस्मिन् वटद्रुशाखायां विद्रुमोऽभूद्धरिन्मणिः ॥ ६३॥ युग्मकम्</p>
<p>प्रभातेऽद्यापि बालातपोत्तरङ्गापगारवे ।</p>
<p>मालवस्य वसन्तर्तुलावण्यं पश्यतो मम ॥ ६४॥</p>
<p>कार्यकारणसंबन्धं ङ्य़ातुं येषामसाध्यता ।</p>
<p>अस्वास्थ्यान्यात्मनोऽगाधतायां जाग्रन्ति तानि किम् ॥ ६५॥ युग्मकम्</p>
<p>पश्चिमाभिमुखीभूतग्रामवीथ्यां निरन्तरम् ।</p>
<p>पार्श्ववृक्षवितानेषु सम्मिलन्त्यत्र यात्रिकाः ॥ ६६॥</p>
<p>उच्चैस्तैरुच्यमानासु भाषासु विविधास्वपि ।</p>
<p>लघुकौतुकवार्तानां विषयस्तूज्जयिन्यभूत् ॥ ६७॥</p>
<p>उत्तिष्ठन्ती महाकालक्षेत्रघण्टारवैः पुरी ।</p>
<p>प्रत्यहं सा स्वर्गतुल्या यन्नृपः कल्पवृक्षवत् ॥ ६८॥</p>
<p>राजाङ्कणानि सङ्गीतकाव्यालापनवेदयः ।</p>
<p>नृत्तनृत्योत्सवानां च ध्वजारोहो दिने दिने ॥ ६९॥</p>
<p>तत्पुरीदर्शनं मे स्यादित्याशा समुदेति किम् ।</p>
<p>प्रांशुलभ्ये फले लोभादुद्बाहुर्वामनः किमु ॥ ७०॥</p>
<p>सुमनोमिलिते तस्मिन् सदस्यङ्गत्वसिद्धये ।</p>
<p>अर्हः किमु स भूयोऽपि स्मरत्याचार्यभाषितम् ॥ ७१॥</p>
<p>विजेष्यते कदाचित्ते सूक्तिरुज्जयिनीमपि ।</p>
<p>गुरुकारुण्यमेवास्मिन् वचस्यपि भविष्यति ॥ ७२॥</p>
<p>यावदात्मान्तरं स्पृष्ट्वा प्रबोधयति सांप्रतम् ।</p>
<p>तावत्तदीयसृष्टिश्च भवेत् किं वनसूनवत् ॥ ७३॥</p>
<p>चिन्ताप्रवाहपतितः प्रवहत्येव स स्वयम् ।</p>
<p>दूरात्तेन पथा वाहारूढावागच्च्हतां तदा ॥ ७४॥</p>
<p>अन्यस्य वटवृक्षस्य ततच्च्हायस्य मूलके ।</p>
<p>अश्वौ विश्राम्य तावास्तां दृश्यसौन्दर्यदर्शिनौ ॥ ७५॥</p>
<p>आगतावुज्जयिन्यास्तावेतौ किं राजसेवकौ ।</p>
<p>दौत्यं तयोः किमित्येतद् ङ्य़ातुमौपयिकं किमु ॥ ७६॥</p>
<p>स्वच्च्हांबुनीक्षुकाण्डांश्च मधुराणि फलानि च ।</p>
<p>उपदाः कुर्वते ताभ्यां सादरं ग्रामवासिनः ॥ ७७॥</p>
<p>सुप्रीतावलसं देशवीथ्या सञ्चरतो मुदा ।</p>
<p>मन्दं मन्दं ययोः पश्चाद् गच्च्हति ग्रामकौतुकम् ॥ ७८॥</p>
<p>उज्जयिन्यास्त्वधीशत्वमुद्रां यः कोऽपि सेवते ।</p>
<p>सर्वोऽसावादरार्हः स्यान्मालवग्रामवासिनाम् ॥ ७९॥</p>
<p>आस्तामेतत् किमिति सा नागतासीदितोऽवधिः ।</p>
<p>सलज्जा तिष्ठति स्वस्य पश्चाद् गुप्ततनुः किमु ॥ ८०॥</p>
<p>दयार्द्रा वाक् सानुकंपा दृष्टिश्चाभिमुखीकृता ।</p>
<p>ज्योत्स्नायां प्रसरन्त्यां किमसौ चन्द्रमणिर्द्रुता ॥ ८१॥</p>
<p>भावना सा कवेः कस्मात् कन्यकायाः करे मुदा ।</p>
<p>बिसतन्तूनर्पयति कर्णे चारु शिरीषकम् ॥ ८२॥</p>
<p>तस्या मृदुपदन्यासात् पुष्पं वहति वञ्चुलः ।</p>
<p>विजयं प्राप सा नृत्तमत्सरे कुत्रचित् सुखम् ॥ ८३॥</p>
<p>मालवस्यास्य सा भाति निष्कलङ्कप्रभाततिः ।</p>
<p>सैव भूमिं प्रति प्रेम चाप्सरःकन्यकागतम् ॥ ८४॥</p>
<p>जन्मान्तरागतं सानुबन्धि भावस्थिरं च सा ।</p>
<p>स्नेहातुरत्वमेवेति मुग्धासीत् तस्य भावना ॥ ८५॥</p>
<p>केवले कौतुकेऽस्मिन् किं सत्यमस्ति तथापि किम् ।</p>
<p>स्वगतानीदृशानीह वृथैवोदयमाप्नुयुः ॥ ८६॥</p>
<p>गतः कालो हि न ङ्य़ातस्तदा दृष्टा जनावली ।</p>
<p>ग्रामवृद्धगृहस्यास्य द्वारि सङ्गमतां गता ॥ ८७॥</p>
<p>कस्मादत्याह्लादवन्तश्चापूर्वोत्साहिनो जनाः ।</p>
<p>एतन्महाभाग्यमिति प्राहुः किं ते परस्परम् ॥ ८८॥</p>
<p>गृहनाथो ग्रामवृद्धो नृपदूतौ विशेषतः ।</p>
<p>सभाजयामास किं तन्नेत्रे हर्षाश्रुसङ्कुले ॥ ८९॥</p>
<p>मालवस्य ग्रामहृद्यलावण्यप्रतिबिंबिकाम् ।</p>
<p>ददर्श किल तौ तस्य प्रियपुत्र्यां यथागुणम् ॥ ९०॥</p>
<p>उज्जयिन्याश्चक्रवर्ती निस्सारावकरेष्वपि ।</p>
<p>अतुल्यरत्नं दृष्ट्वा चेत् तत् स्वायत्तं करोत्यहो ॥ ९१॥</p>
<p>अङ्के निधाय स्वां बालां मातृहीनां पुपोष सः ।</p>
<p>पाणिर्वा वर्धते पादश्चेत्यतीव समुत्सुकः ॥ ९२॥</p>
<p>तां निजप्रेष्ठतनयां दत्तमादातुमेव तौ ।</p>
<p>राङ्य़ो नियोगं प्रत्यक्षं निवेदयितुमागतौ ॥ ९३॥</p>
<p>सा चोज्जयिन्यां श्वोभाविराङ्य़ीतुल्या विराजते ।</p>
<p>आयास्यन्तीह तां नेतुं जनाः शिबिकया सह ॥ ९४॥</p>
<p>निवेदयामासतुस्तौ यात्रातिथिमुहूर्तकौ ।</p>
<p>आह्लादातिशयस्तत्र प्रतिवेशिमनस्स्वपि ॥ ९५॥</p>
<p>कथानिष्णा ग्रामवृद्धाश्चेक्षुकेदारपालकाः ।</p>
<p>नीवाराणां यवानां च फलेषु मदहर्षिताः ॥ ९६॥</p>
<p>तेषामयं चोज्जयिन्या ग्रामो बन्धुरितःपरम् ।</p>
<p>तदेतत् स्मृतिजो हर्षः सर्वत्र परिनृत्यति ॥ ९७॥</p>
<p>तेषां मध्येऽपि किंमूलमेतत्सर्वमिति स्थिता ।</p>
<p>ग्रीष्मानिलपरिम्लानलतेव स्तम्भितेव सा ॥ ९८॥</p>
<p>क्षेत्रादस्माद् रूढमूलमुन्मूलयति सस्यकम् ।</p>
<p>अन्यत्र पालनार्थं को वेति किं वेत्ति कन्यका ॥ ९९॥</p>
<p>न वेत्येषा ब्रवीत्येवं जनकस्त्वन्तरान्तरा ।</p>
<p>अतिहासः सदाप्यश्रुप्रवाहे पर्यवस्यति ॥ १००॥</p>
<p>आगतेन पथा वाहारूढौ तौ राजसेवकौ ।</p>
<p>क्षमोरसि खुराघातनादमुच्च्ह्राव्य जग्मतुः ॥ १०१॥</p>
<p>जनबाहुल्यहर्षोन्मादावेशेषु न भागभाक् ।</p>
<p>एक एव स्थितः कैश्चिन्नावधेयः कथञ्चन ॥ १०२॥</p>
<p>दूरीभूतखुरध्वानदिशं प्रति झटित्यसौ ।</p>
<p>अस्वस्थ एवावलोक्य कविर्न्निश्शब्दमब्रवीत् ॥ १०३॥</p>
<p>आत्मनि त्वां प्रतिष्ठाप्य समाराधितवानहम् ।</p>
<p>प्रियोज्जयिनि किन्त्वद्य द्वेष्मि त्वां रत्नहारिणीम् ॥ १०४॥</p>
<p>\\</p>
<p>ह्रुले</p>
<p>***********************************************************</p>
<p>.</p>
<p><em><strong>तृतीयः सर्गः</strong></em></p>
<p>नीडो न जानाति खगस्य दुःखम्</p>
<p>अङ्य़ातभावार्थकशब्दजातात्</p>
<p>समावृतात् सा ह्यभयार्थिनीव ।</p>
<p>नद्यास्तटं प्राप्य निषीदति स्म</p>
<p>यस्मादियं मातृसमा युवत्याः ॥ १॥</p>
<p>यस्यास्तरङ्गोदितकातरोक्तं</p>
<p>निद्रोचितं गीतमिवानुभूतम् ।</p>
<p>ततस्तरङ्गास्तु त एव तस्याः</p>
<p>कदाचिदासन्नुरुभर्त्सनानि ॥ २॥</p>
<p>प्रहस्य वीचीभिरिहाह्वयन्ती</p>
<p>माश्लिष्य यां मन्त्रयति स्वदुःखम् ।</p>
<p>यामेव चाद्यापि विहासशोक</p>
<p>सन्दिग्धतायां शरणं गतेयम् ॥ ३॥</p>
<p>व्याप्येव शालीनसुमालवीय</p>
<p>ग्रामीणकन्यात्मविषादजातम् ।</p>
<p>श्यामीकृतं व्योम घनेन यस्य</p>
<p>च्हाया नदीमप्यकरोत् सिताभाम् ॥ ४॥</p>
<p>पेतुस्तरङ्गा नटनश्रमेण</p>
<p>गायत्ययं दीनतया खगः कः ।</p>
<p>खगेन तेनाधिगतं स्वदुःखं</p>
<p>कोऽन्यस्तथेत्यस्मरदेव कन्या ॥ ५॥</p>
<p>केऽर्थाः पितुर्मित्रकृताशिषां वा</p>
<p>हर्षस्य तेषां प्रतिवेशिनां च ।</p>
<p>ते मामहो भाग्यवतीं वदन्ति</p>
<p>भाग्यं किमित्याहितविस्मयाभूत् ॥ ६॥</p>
<p>यत्रात्मनः क्रीडनवर्धनानि</p>
<p>नद्यास्तटेऽस्मिन् पुरुपल्लवाभाः ।</p>
<p>नृत्यन्ति चूताश्च पलाशकाश्च</p>
<p>गायन्ति यत्रोन्मदनीडजाताः ॥ ७॥</p>
<p>दूरात् त्रिसन्ध्या वपतीह शालीः</p>
<p>पङ्केषु मग्ना इव या न दृष्टाः ।</p>
<p>तीरागता रत्रितरीति गीतं</p>
<p>तातस्य गानं च विलंबवाचि ॥ ८॥</p>
<p>पितुः कथावाचनमिङ्गुदीप्र</p>
<p>दीपप्रभायामपि सर्वमेतत् ।</p>
<p>इष्टं ममेष्टं हि सदा यदेषां</p>
<p>नष्टं तु किं भाग्यमिति प्रवक्ति ॥ ९॥</p>
<p>विकीर्णनीवारकभक्षणार्थं</p>
<p>गृहाङ्कणप्राप्तकपोतजाताः ।</p>
<p>स्नेहप्रबद्धैणगणस्तटिन्या</p>
<p>स्तीरे रुदच्चातकचक्रवाकौ ॥ १०॥</p>
<p>तमालशाखाप्रविलंबिनील</p>
<p>मालापताकाभमयूरकश्च ।</p>
<p>अरण्यजंबूविवरेण जाल</p>
<p>द्वारेव निर्वर्ण्य कदाचिदेव ॥ ११॥</p>
<p>आलोच्य किञ्चित् कुशलं वदन्ती</p>
<p>शारी च मे केवलसोदरौघः ।</p>
<p>बन्धूनिमान् स्निग्धहृदो विहाय</p>
<p>यात्रापरत्रैव किमु स्वभाग्यम् ॥ १२॥ विशेषकम्</p>
<p>पिता रसादाह कथाः स्ववाटी</p>
<p>तरुव्रजाः सन्ति सुरावताराः ।</p>
<p>ग्रीष्मर्तुसंस्पर्शननिर्वृतोऽयं</p>
<p>द्रुमोत्पलो भाति सुवर्णपुष्पैः ॥ १३॥</p>
<p>पुरा च यो मूलनिषण्णसीता</p>
<p>केशावमर्शप्रसृतस्वहस्तः ।</p>
<p>स शिंशपाद्रुः स्तबकाश्च लंब</p>
<p>प्रदीपतुल्या विलसन्ति यस्मात् ॥ १४॥</p>
<p>पिकाय दत्ते मधु चूतवृक्ष</p>
<p>श्चाविद्धमुक्ता बकुलाः क्षिपन्ति ।</p>
<p>प्रहासतः प्राप्तसुपर्वशापः</p>
<p>पुनर्हसंस्तिष्ठति सप्तपर्णः ॥ १५॥</p>
<p>देवा अपीमे च भवन्ति सन्तो</p>
<p>भूमिप्रियाश्चात्र विरूढमूलाः ।</p>
<p>अंसोपरीमांश्च समुह्य नेतुं</p>
<p>सान्दोलकः प्राप्स्यति नेह कश्चित् ॥ १६॥</p>
<p>सकुड्मला ये कुसुमैश्च युक्ताः</p>
<p>क्षौमं वसाना नटने निमग्नाः ।</p>
<p>आगन्तुकान् बालसमीरणान</p>
<p>प्यव्यक्तगानोत्कविहङ्गमांश्च ॥ १७॥</p>
<p>वदन्ति मां चापि कदाचिदेते</p>
<p>पत्रावलीबन्धुरमर्मरोक्तीः ।</p>
<p>कथं त्यजेयं सुदृढार्द्रबन्ध</p>
<p>मेतं कथं वा कथयामि यात्राम् ॥ १८॥ युग्मकम्</p>
<p>गच्च्हामि यद्येष सखा रसालाः</p>
<p>कस्मै प्रयच्च्हेत् प्रथमं फलं स्वम् ।</p>
<p>मयांबुसेकैः परिवर्धितेयं</p>
<p>लता भवेत् कुड्मलिता कदा नु ॥ १९॥</p>
<p>अमातृकन्याहृदयातपोऽयं</p>
<p>भाषान्तरालेखसमं स्वपित्रा ।</p>
<p>अङ्य़ात एवात्र तदीयरम्य</p>
<p>नेत्रान्त एवास्तमितः क्रमेण ॥ २०॥</p>
<p>उत्थाय तस्मात् तटिनीतटात् सा</p>
<p>मार्गेण तेनैव च गच्च्हति स्म ।</p>
<p>क्षणादहो नातिविदूरदेशे</p>
<p>वटद्रुमोऽभूद्विषयस्तदक्ष्णोः ॥ २१॥</p>
<p>ईषन्नतस्तस्य वटस्य मूले</p>
<p>फालस्थलं पाणितलेऽथवा स्वाम् ।</p>
<p>मनोगतानां धुरमेव खिन्नो</p>
<p>वहन्निषण्णोऽस्ति क एष वा स्यात् ॥ २२॥</p>
<p>स्तब्धा गतिस्तत्र सगद्गदाया</p>
<p>स्तस्याः किमङ्य़ातनिमित्तमेव ।</p>
<p>सोऽयं दिदृक्षाविषयस्तथापि</p>
<p>सन्दिग्धपादा च तथैव तस्थौ ॥ २३॥</p>
<p>गच्च्हाथ तस्मिन् प्रियमानसे त्व</p>
<p>दस्वास्थ्यभारानवरोपय त्वम् ।</p>
<p>गच्च्हेति मन्त्रो ध्वनतीव तन्मा</p>
<p>गच्च्हेति केन प्रतिषिद्ध्यते वा ॥ २४॥</p>
<p>ईषद्दयापूर्णपदप्रयोगात्</p>
<p>परं न किञ्चिन्मम तस्य चास्ति ।</p>
<p>लिखत्यसौ पत्रततौ च किञ्चित्</p>
<p>पठत्यथैतच्च सतालमुच्चैः ॥ २५॥</p>
<p>पाठोऽप्ययं मच्च्ह्रवणार्थमेवे</p>
<p>त्युक्तं च तेनैकदिने ततः किम् ।</p>
<p>न किञ्चिदेवेति न किञ्चिदेवे</p>
<p>त्युक्तिर्हृदः पञ्जरकीरतुल्या ॥ २६॥</p>
<p>परन्तु हा श्रूयत एव हृद्य</p>
<p>स्वरोऽपरस्तुल्यबलो यथैवम् ।</p>
<p>अन्यस्य दुःखानि सहानुभूत्या</p>
<p>जानाति योऽन्यो न भवेत् तवासौ ॥ २७॥</p>
<p>तेजः किमाभाति च तस्य नेत्रे</p>
<p>गानात्मकत्वं च वचस्यपूर्वम् ।</p>
<p>श्रुतं मयात्यल्पवचस्तदोष्ठात्</p>
<p>सदा तथापि श्रवणोत्सुकास्मि ॥ २८॥</p>
<p>गच्च्हेह लज्जां त्यज शङ्कयित्वा</p>
<p>मा तिष्ठ गत्वा तव रागसूनम् ।</p>
<p>तत्पादयोरर्पय किन्तु तस्याः</p>
<p>पादौ कुतश्चित् स्थगितौ सशङ्कौ ॥ २९॥</p>
<p>सोऽयं त्वदप्राप्यविचारणीय</p>
<p>श्रौतोन्नतब्राह्मणगोत्रजातः ।</p>
<p>क्वासौ युवा च क्व पुराकथानां</p>
<p>गातुश्च साधोस्तनया वराकी ॥ ३०॥</p>
<p>कस्मान्मयालोचितमेव चैतत्</p>
<p>सर्वं निषिद्धं खलु धर्मशास्त्रैः ।</p>
<p>एवं पुनश्चिन्तनधर्मशङ्का</p>
<p>कुला च तस्थौ परिशुद्धचित्ता ॥ ३१॥</p>
<p>निवर्तितुं सा न शशाक चैका</p>
<p>न्निमन्त्रणात् क्षोभकरादतीव ।</p>
<p>इष्टानि सर्वाणि यदात्र यस्या</p>
<p>नष्टीभवेयुश्च रहस्तदास्मिन् ॥ ३२॥</p>
<p>उदित्वरामान्तरचित्तकोणे</p>
<p>स्नेहप्रभामात्मन एव मन्ये ।</p>
<p>सूर्यं निजं श्लिष्यति गाढमेव</p>
<p>यावन्मृति प्राघुणिकं हिमाणुः ॥ ३३॥ युग्मकम्</p>
<p>यदेह कन्या न ययौ न तस्थौ</p>
<p>तदा हयानां खुरनादराजिः ।</p>
<p>तद्राजरथ्यां प्रचकंप ताम</p>
<p>प्यान्दोलशब्दाः प्रसरन्ति वायौ ॥ ३४॥</p>
<p>उदेति धूलीपटलः सशब्दो</p>
<p>म्लायन्त्यनुष्णातपरश्मयश्च ।</p>
<p>जनाः समन्तादिह राजवीथ्यां</p>
<p>सोत्कण्ठचित्ताः सह सम्मिलन्ति ॥ ३५॥</p>
<p>कश्चित् खगः संपरिभीत एव</p>
<p>नीडं विशत्यस्य च रोदनस्य ।</p>
<p>रवोऽपि निर्ल्लीयत एव चञ्चौ</p>
<p>नीडो न जानाति खगस्य दुःखम् ॥ ३६॥</p>
<p>गन्धोलिसङ्घश्च यथा कुतोऽपि</p>
<p>कोलाहलैरेति यथा रवौघः ।</p>
<p>आन्दोलिकानां समुपैति यस्य</p>
<p>संवर्धने संवसथो निमग्नः ॥ ३७॥</p>
<p>रवः स मन्दायत एव भूमा</p>
<p>वान्दोलिका साप्यवतीर्यते च ।</p>
<p>दूरे तु कश्चिद् वटवृक्षपत्र</p>
<p>च्च्हायात्तिरोऽभूदपरत्र वेगात् ॥ ३८॥</p>
<p>तद्ग्रामवृद्धाङ्कणके निशायां</p>
<p>गायन्ति तन्मित्रगणाश्च गीतम् ।</p>
<p>अस्त्युज्जयिन्यां सुमहाप्रताप</p>
<p>श्चण्डोग्रसेनाख्यमहीनरेन्द्रः ॥ ३९॥</p>
<p>तस्यैकदासीदभिलाष एकः</p>
<p>प्रियात्मजां वासवदत्तकां च ।</p>
<p>श्रीवत्सराजोदयनेन साकं</p>
<p>विवाहबद्धां च विधातुमेव ॥ ४०॥</p>
<p>प्रयुक्तमेवौपयिकं तदर्थं</p>
<p>प्रीत्या महागीतकलाविदग्धः ।</p>
<p>निजात्मजाचार्यपदं लभेते</p>
<p>त्युक्तं मुदा दूतमुखेन राङ्य़ा ॥ ४१॥</p>
<p>परन्तु तन्नानुससार वत्स</p>
<p>राजोऽभिमानी दृढनिश्चयश्च ।</p>
<p>नेच्च्हा निरर्थाभवदुज्जयिन्या</p>
<p>वत्सेश्वरोऽन्येद्युरिहैव बन्दी ॥ ४२॥</p>
<p>श्रुत्वैवमेषा स्वगृहे कुमारी</p>
<p>कथां विनिद्रं समचिन्तयच्च ।</p>
<p>बद्धामिमामप्युपनेष्यति श्वः</p>
<p>किमुज्जयिन्येवमहो विधत्से ॥ ४३॥</p>
<p>किमित्थमीर्ष्याकुलदृष्टयो मे</p>
<p>वयस्यपुत्रीजनका भवन्ति ।</p>
<p>कस्मात् पितुर्मित्रवराश्च मां श्रा</p>
<p>वयन्ति चान्तःपुरदिव्यवार्ताः ॥ ४४॥</p>
<p>सुवर्णशून्यापि सुवर्णकुम्भी</p>
<p>त्येवं कुतो वा जनकोऽपि वक्ति ।</p>
<p>गीते विषण्णोऽस्ति स वत्सराजः</p>
<p>स्मृत्वा प्रियां स्वां मुहुरेव वाद्यम् ॥ ४५॥</p>
<p>गतेऽर्धरात्रेऽङ्कणगायकास्ते</p>
<p>सुप्ताश्च गानक्लमतः पितापि ।</p>
<p>प्रभाततारेण सहोत्थितुं तत्</p>
<p>क्षोणीतले स्वप्ननिमज्जितोऽभूत् ॥ ४६॥</p>
<p>निशासुमस्यार्द्रतरे गवाक्ष</p>
<p>द्वारा सुगन्धे स्पृशति स्वगात्रे ।</p>
<p>अदृश्यमातुः करशीतसान्त्व</p>
<p>स्पर्शेन रोमाञ्चमधात् किमेषा ॥ ४७॥</p>
<p>सुप्तोत्थिते चारुनिशाविहङ्गे</p>
<p>कलस्वने चालपतीह गाने ।</p>
<p>स्वर्गस्थिताया निजमातुरार्द्र</p>
<p>स्वरं विजानाति किमेतदात्मा ॥ ४८॥</p>
<p>पुरा शकुन्ताः समवर्धयन् किं</p>
<p>प्रसूपरित्यक्तशिशुं मधूल्या ।</p>
<p>किमस्ति चैषा करुणा मनुष्ये</p>
<p>त्यजत्यलं यः किमिहाप्तबन्धून् ॥ ४९॥</p>
<p>निद्रोत्थिता मत्स्यततिस्तटिन्यां</p>
<p>शुक्रोऽप्युदेति प्रसृतेऽन्तरिक्षे ।</p>
<p>नीडाः प्रबुध्यन्ति च स्वस्तिवाचै</p>
<p>रायात्यहश्चात्र सुकुंकुमाभम् ॥ ५०॥</p>
<p>ग्रामोऽखिलो वर्षति वत्सलायां</p>
<p>यात्रामुहूर्ते शुभकामनानि ।</p>
<p>सर्वत्र पत्रेषु तृणेषु नेत्रे</p>
<p>ष्वदृश्यतात्मप्रणयोदिताश्रु ॥ ५१॥</p>
<p>येनात्मजाभाग्यमितीदमुक्तं</p>
<p>तेनापि पित्रा च मुहूर्तकेऽस्मिन् ।</p>
<p>पदं न किञ्चिद् वदितुं ह्यशक्ते</p>
<p>नानीयते हस्तधृता तनूजा ॥ ५२॥</p>
<p>यत्स्वर्णपात्रं तिलकानपेक्षि</p>
<p>सैवेयमस्यै विदधाति भूयः ।</p>
<p>नीराजनं साश्रुविलोचनैः स</p>
<p>ग्रामीणशालीनमहाजनौघः ॥ ५३॥</p>
<p>समागतास्ते नृपकिङ्करास्ता</p>
<p>मान्दोलिकामङ्गुलिभिर्दिशन्ति ।</p>
<p>तातं समाश्लिष्य तु तिष्ठतीयं</p>
<p>विनम्रमीदृग्विरहासहिष्णुः ॥ ५४॥</p>
<p>भ्रमत्यथास्या नयनं भयार्तं</p>
<p>वाटीषु विन्यस्तपदासु बाल्ये ।</p>
<p>स्नेहातुरं चाङ्कणमल्लिकाया</p>
<p>मश्रूदितं किं कुरवोऽरुणाक्षः ॥ ५५॥</p>
<p>आरुह्य मन्दं नतशीर्षकेयं</p>
<p>कर्णीरथे तत्र निषीदति स्म ।</p>
<p>कौशेयवस्त्रावृतपीठकेऽस्मिन्</p>
<p>भूयोऽपि सर्वैरवलोक्यमाना ॥ ५६॥</p>
<p>आमन्त्रणार्थं मुहुरक्षिमात्रे</p>
<p>णासौ स्वतातं सकृदीक्षते च ।</p>
<p>अथापि चान्यं ॥। कमथान्यमारात्</p>
<p>स आगतस्तिष्ठति साश्रु मार्ष्टि ॥ ५७॥</p>
<p>जन्मान्तरं प्रत्यथ गच्च्हतीव</p>
<p>मन्दं चलद्दोलिकया प्रतस्थौ ।</p>
<p>शरीरमात्रं पुरतः प्रयाति</p>
<p>चेतस्त्वनाथं द्रवतीह पश्चात् ॥ ५८॥</p>
<p>मेघैरथागत्य समावृतैः स्व</p>
<p>नेत्रोदितार्कः सहसा तिरोऽभूत् ।</p>
<p>तातः स गेहश्च जनावली सा</p>
<p>ग्रामोऽखिलः स प्रणयैकपात्रम् ॥ ५९॥</p>
<p>तिरोहितं सर्वमभूत् तदन्तेऽ</p>
<p>व्यक्तं तु पारान्तरदृश्यभूतम् ।</p>
<p>आविर्बभूवाथ सुचक्रवाल</p>
<p>प्राकारभित्तिर्दिवमन्तरेण ॥ ६०॥</p>
<p>ग्रामश्च पश्चात् परिदृश्यतेऽयं</p>
<p>समाप्तनाट्याङ्कणवत् प्रशान्तः ।</p>
<p>ममैव रत्नं हृतमुज्जयिन्ये</p>
<p>त्यहो कविर्न्निष्क्रमते च रङ्गात् ॥ ६१॥</p>
<p>\\</p>
<p>ह्रुले</p>
<p>**********************************************************</p>
<p>.</p>
<p><em><strong>चतुर्थः सर्गः</strong></em></p>
<p>काव्यपथिकस्य दृश्यानि</p>
<p>पद्भ्यां चरन्तमिह मां पथिकं विचित्र</p>
<p>नानापथाः करपुटेन निमन्त्रयन्ति ।</p>
<p>दूरे परं परिलसन्ति सुचक्रवाला</p>
<p>दङ्य़ाततीरतटिनीगिरिसानवश्च ॥ १॥</p>
<p>च्हत्रैश्च चामरयुतैः परमाधिकार</p>
<p>मत्तानि तानि नगराणि महोज्ज्वलानि ।</p>
<p>मुन्याश्रमाश्च परितः परिपावनास्त</p>
<p>एकाकिनः कतिपये जनसङ्घमध्ये ॥ २॥</p>
<p>द्वीपानि विक्षुभितसागरसंवृतानि</p>
<p>भूमौ मनुष्यहृदयेषु च कालभेदाः ।</p>
<p>एवं नवानि विविधानि मनोहराणि</p>
<p>दृश्यानि मां प्रतिपिपालयिषन्ति दूरे ॥ ३॥ विशेषकम्</p>
<p>ङ्य़ाता मयेयमिह मालवभूश्च रम्य</p>
<p>नीलाब्जवद् विकसदंबरमण्डलं च ।</p>
<p>सम्मीलितेऽक्षियुगलेऽपि च भित्तिचित्र</p>
<p>पङ्क्तीव मन्मनसि सुस्फुटमेव भाति ॥ ४॥</p>
<p>शैलास्तदीयभृगवो रघुवीरपाद</p>
<p>मुद्राङ्कितावयवकाः सुमनोहराश्च ।</p>
<p>कोनालकेरितरुता वनकुल्यकाश्च</p>
<p>नीडोद्यमैर्बलिभुजां कलुषाम्रवाटाः ॥ ५॥</p>
<p>जम्बूलपक्वफलनिर्भरकाननान्ताः</p>
<p>मार्गोपवाटवृतिशोभनकेतकाश्च ।</p>
<p>सीरैः सुकृष्टनवमृन्मदगन्धयुक्त</p>
<p>क्षेत्राणि बालकसमीरणसुन्दराणि ॥ ६॥</p>
<p>पर्णारुणार्द्ररसमज्जितचर्मपाली</p>
<p>शोषप्रदर्शनकवोष्णगृहाङ्कणानि ।</p>
<p>अद्यापि यद्यपि मदिन्द्रियमादिकास्तद्</p>
<p>गन्धश्रुतीक्षणभिदा विविधास्तथापि ॥ ७॥</p>
<p>पूर्वापराब्धियुगलान्तरितं हिमाद्रि</p>
<p>सेत्वन्तदूरसुविशालपथं प्रगच्च्हेः ।</p>
<p>इत्थं हि मन्त्रयति मालवमार्द्ररागं</p>
<p>सुस्वागतं कथयतीह महापथश्च ॥ ८॥ कलापकम्</p>
<p>गङ्गा च धूर्जटिशिरस्थजटाविमुक्ता</p>
<p>वारान्निधेरुरसि गायति किं पतित्वा ।</p>
<p>तत्रत्यतालवनमेचकतीरमेव</p>
<p>गच्च्हत्यबोधत इवात्मपदाब्जयुग्मम् ॥ ९॥</p>
<p>सारावमत्र पतितोत्पतितां च गङ्गां</p>
<p>वारान्निधिं च सुविवेचयितुं त्वशक्यम् ।</p>
<p>गाढात्मविस्मृतियुतं लयनं तयोस्त</p>
<p>दद्वैतरम्यमपि वाङ्मनसोरतीतम् ॥ १०॥</p>
<p>भूयः क्रमादचलतां गमिते तरङ्गे</p>
<p>शान्तिर्विभाति महती स मिमील नेत्रे ।</p>
<p>पूर्णं हरेण हृदयं च तदा समाधि</p>
<p>निष्ठेन वीचिरहितांबुधिसन्निभेन ॥ ११॥</p>
<p>ज्योत्स्नोदिता चलति वीचिरिह क्रमेण</p>
<p>जागर्ति वारिधिरथैष च काव्यपान्थः ।</p>
<p>अस्वस्थमानसतया किल पूर्वतारा</p>
<p>दूरात् प्रकाशयति सा शुभदं प्रदीपम् ॥ १२॥</p>
<p>गच्च्हत्यसौ प्रवहति प्रकृतिप्रसन्न</p>
<p>गीतोपमा च कलमात्र तु दाक्षिणात्या ।</p>
<p>यत्रास्ति किञ्चिदनुरागजमामनस्य</p>
<p>मङ्य़ातवृत्तमपि चित्तलयं समानम् ॥ १३॥</p>
<p>भग्ने निमज्जति मनस्यदसीयभावः</p>
<p>शुद्धो भवत्यथ स गच्च्हति भूय एव ।</p>
<p>संभाषयेय कमृते तु विहायसोऽन्या</p>
<p>दित्येव तिष्ठति महेन्द्रगिरिर्गरीयान् ॥ १४॥</p>
<p>तस्योपरि स्थितवतीह मुनित्वभावे</p>
<p>नोपत्यकोदित इवारव उग्र एकः ।</p>
<p>सम्राज एव पृतना च दिशां जिगीषोः</p>
<p>कस्यापि दक्षिणदिशं त्वरितं जगाम ॥ १५॥</p>
<p>कोऽस्मिन् रथे रघुरिहोदितपूर्वबोधाद्</p>
<p>वंशीयगीतिनिवहः प्रविजागरूकः ।</p>
<p>स्वप्नायितं सकलमेतदितीव किं वा</p>
<p>सर्गव्यथाकिरणकैरभिव्यज्यते वा ॥ १६॥</p>
<p>आजन्मशुद्धिसहिताश्च महाफलान्त</p>
<p>कर्माण एव च समुद्रवृतक्षितीशाः ।</p>
<p>आनाकतो रथचराश्च सविक्रमाश्च</p>
<p>भूमिं ह्यभुञ्जत तथा तदनन्तरं च ॥ १७॥</p>
<p>वार्धक्यमेत्य मुनिवृत्तिमिहापुरेते</p>
<p>वैवस्वतान्वयगता वसुधाधिपालाः ।</p>
<p>जाज्ज्वल्यमानमहिताद्भुतनिर्भरैव</p>
<p>येषां महामहिमपूरितवंशगथा ॥ १८॥ युग्मकम्</p>
<p>भास्वानिवोदयमनूज्ज्वलविक्रमस्य</p>
<p>पूर्वापराह्नसहितोऽस्तमितः स वंशः ।</p>
<p>यद्वर्णने समुचितं लयमाप हृद्य</p>
<p>शब्दाभिधेययुगलं गिरिजेश्वराभम् ॥ १९॥</p>
<p>कश्चिद् वनान्तभुवि हन्त महर्षिधेनुं</p>
<p>सम्राट् स्म चारयति केसरिणं च हिंस्रम् ।</p>
<p>शान्तोऽयमात्मतनुमामिषपिण्डवत् स्वी</p>
<p>कृत्यर्षिधेन्वसुसुरक्षणमार्थयच्च ॥ २०॥</p>
<p>त्राणः क्षतादिति हि रूढिरियं पदस्य</p>
<p>क्षत्रस्य चेति विवृणोति हरिं नृपालः ।</p>
<p>प्राणांस्त्यजामि नहि धर्ममिति प्रतिङ्य़ा</p>
<p>दार्ढ्यम् न कस्य च नमस्कृतियोग्यमस्य ॥ २१॥</p>
<p>उन्मीलतीव नयनं कुलसुप्रभातं</p>
<p>भूपस्य तस्य शिशुराविरभून्मनोङ्य़ः ।</p>
<p>नामापि तस्य रघुरित्यकरोच्च येन</p>
<p>भूमौ च नाकभुवि वंशयशश्चकास्ति ॥ २२॥</p>
<p>आत्मप्रियानिधनतः सुतविप्रयोगात्</p>
<p>साध्वीमणिप्रियतमात्यजनाच्च तीव्रात् ।</p>
<p>दुःखाग्निशुद्धहृदयेषु नृपेषु तेषु</p>
<p>भूमिं यथाविधि परं परिपालयत्सु ॥ २३॥</p>
<p>तद्वंशकीर्तिरपि भूरितरप्रताप</p>
<p>पूर्वाह्नसूर्यवदहो परिभासते स्म ।</p>
<p>अन्तेऽवरोहणमभूच्च गुणौजसां तु</p>
<p>सूर्योऽग्निवर्णसदृशश्चरमाद्रिमेति ॥ २४॥ युग्मकम्</p>
<p>पार्थं शरीरमिह न स्वयशःशरीरं</p>
<p>म्लानेतरं त्वमलिनं परिरक्षितुं च ।</p>
<p>त्यक्तं धनं धनमिति ध्रुवतोऽधिगन्तु</p>
<p>मादानतोऽप्यधिकमन्यकृते प्रदातुम् ॥ २५॥</p>
<p>येऽधारयन् मकुटदण्डयुगं च ते क्व</p>
<p>राजाधिकारमधुमत्तमलीमसाः क्व ।</p>
<p>हा तद्दिलीपचरितादिकमग्निवर्ण</p>
<p>राजप्रमत्तचरितावधिकं दुरन्तम् ॥ २६॥</p>
<p>काव्यं यदा विरचितं परिपूर्णमेव</p>
<p>माचार्यवाग् ध्वनति तद्धृदये पुरोक्ता ।</p>
<p>भावत्कसूक्तिनिवहो रुचिरः कदाचित्</p>
<p>प्राप्स्यत्यसंशयमथोज्जयिनीहृदन्तम् ॥ २७॥ विशेषकम्</p>
<p>प्राप्स्यत्यहो किमथ कोऽस्य निगूढमर्थं</p>
<p>वेत्स्यत्यसौ नृपपुरी ननु रत्नकामा ।</p>
<p>शक्तिः किमस्ति वचसः परिहर्तुमेव</p>
<p>खड्गोग्रनीतिमथ रक्षितुमार्तवर्गम् ॥ २८॥</p>
<p>जाने न वक्तुमुचितोत्तरमस्य सर्व</p>
<p>स्यैतत्तु वच्मि करुणैव कवीन्द्रवाणी ।</p>
<p>आयाहि जानकि पितुर्गृहमाश्रमं मे</p>
<p>देशान्तरस्थमिति भावय मा विषीद ॥ २९॥</p>
<p>एतत्सुभाषितनिदानदयापयोध्यै</p>
<p>आक्रन्दितानुसरणैकहृदे नमोऽस्तु ।</p>
<p>श्लोकोऽभवद्युवकिरातपृषत्कविद्ध</p>
<p>क्रौञ्चाभिदृष्टिजनितः किल यस्य शोकः ॥ ३०॥</p>
<p>एतत्पथे किल रघूद्वहदिग्जयाभि</p>
<p>यानं महोत्सवसमं समतीतपूर्वम् ।</p>
<p>तांबूलपत्ररचिताञ्जलिभिर्निपीय</p>
<p>केरासवं भटजनोऽत्र विशश्रमुः किम् ॥ ३१॥</p>
<p>मार्गं तमेवमनुसृत्य तदा च काव्य</p>
<p>पान्थोऽप्ययं चरति केवलपादचारी ।</p>
<p>नास्त्येव तस्य मनुजोऽनुचरश्च कश्चि</p>
<p>न्नास्त्येव तस्य तु रथश्च तुरङ्गमाश्च ॥ ३२॥</p>
<p>अस्त्यस्य भूर्जतरुपत्रमयोंऽसलंबी</p>
<p>भाण्डस्तु केवलममुं न सभाजयन्ति ।</p>
<p>युद्धे पराजितनृपाश्च परन्तु शुद्ध</p>
<p>ग्रामीणसौहृदमियं प्रकृतिश्च रम्या ॥ ३३॥</p>
<p>पूगैश्च मारुतचलत्फलभारनम्रै</p>
<p>राविःप्रभेण पुरतोऽब्धितटेन यास्यन् ।</p>
<p>सोऽयं समुद्रचुलुकस्मृतिगन्धवाहि</p>
<p>कावेर्युपासिततटैः परिगच्च्हति स्म ॥ ३४॥</p>
<p>आकण्ठमज्जनवतो बहुमुक्तकैः स</p>
<p>न्तुष्टान् करोषि कविते ननु ताम्रपर्णि ।</p>
<p>मुक्तावलीव पतिता सितसैकते सा</p>
<p>चक्षुष्मतां परमनिर्वृतिमातनोति ॥ ३५॥</p>
<p>पश्चात् तदा मलयसानुमतो निमन्त्र</p>
<p>णावाहि चन्दनमरुत् तमुपैति मन्दम् ।</p>
<p>भूयोऽपि तत्परिसरप्रकृतिप्रदत्त</p>
<p>सौन्दर्यपूरितमनाः स तु याति पान्थः ॥ ३६॥</p>
<p>हारीतकैर्डयितमूषणवल्लरीषु</p>
<p>चैलाफलाहितसुगन्धतनुर्नभस्वान् ।</p>
<p>दृश्यौ पुरो मलयदर्दुरपर्वतौ ता</p>
<p>वुर्व्याः स्तनाविव तटार्दितचन्दनौ स्तः ॥ ३७॥</p>
<p>सह्याद्रिपङ्क्तिरथ दृश्यत एव भूम्याः</p>
<p>स्रस्तांशुकोद्धुरनितंबसमानरम्या ।</p>
<p>बालानिलैश्च मुरचीसुखशीतलोप</p>
<p>चारं करोति नवकेतकरेणुगन्धैः ॥ ३८॥</p>
<p>वेलासमीरणसमीरितराजताली</p>
<p>राजिध्वनिं सकुतुकं मुहुरेव शृण्वन् ।</p>
<p>सौन्दर्यधामनि दिशाभुवि दक्षिणस्यां</p>
<p>तीर्थाटकः कविवरः स मुदा प्रयाति ॥ ३९॥</p>
<p>तस्योत्तरायणदिनात् पथिकस्य पूर्वा</p>
<p>रात्रिस्तदैकविपुलोज्ज्वलसत्रशाला ।</p>
<p>अल्पप्रकाशकशिलामयभित्तिदीप</p>
<p>ज्वालापुरोभुवि स जाग्रदवस्थितोऽस्ति ॥ ४०॥</p>
<p>अन्येषु सुप्तिमुपयत्सु स नैजभाण्ड</p>
<p>बन्धं विमोचयति सन्निहितेषु तत्र ।</p>
<p>भूर्जत्वचां शकलितेषु विवृत्य संप्र</p>
<p>त्येकैकमाहितमुदं च पठत्यथोच्चैः ॥ ४१॥</p>
<p>पत्नीवियोगपरिखेदविलोलचित्त</p>
<p>जन्यं श्रुतं तदजदीनविलापवाक्यम् ।</p>
<p>किञ्चित् परं मृदुलवस्तु निहन्तुमत्र</p>
<p>कालः सदा वितनुते मृदुमेव वस्तु ॥ ४२॥</p>
<p>तस्यानुबन्धि कथितं कविना तुषार</p>
<p>सेकाहतं सरसिजं त्विति गद्गदेन ।</p>
<p>सत्राधिवासिषु गतेषु सशब्दनिद्रां</p>
<p>शेते परं कविरपीह विनिद्र एव ॥ ४३॥</p>
<p>कोकस्य दीनरुदितेन समानमेतत्</p>
<p>काव्यं पुनः प्रवहति स्रगियं यदीत्थम् ।</p>
<p>जीवापहा भवति चेत् तदहं कुतो वा</p>
<p>जीवामि योऽधृत हृदि स्रजमेव चैनाम् ॥ ४४॥</p>
<p>पाषाणमप्यमृततां भजते कदाचित्</p>
<p>पाषाणतां व्रजति चामृतमन्यदापि ।</p>
<p>एतत्तु सर्वमपि नैव मनुष्यनिष्ठं</p>
<p>किन्त्वीश्वरेहितमिति प्रजिगाय चोच्चैः ॥ ४५॥</p>
<p>स्नेहातुरस्वरलयात्मकगीतकेऽस्मिन्</p>
<p>पान्थात्मदुःखमथवाजविलाप एव ।</p>
<p>भूषा निरर्थविकला किल शून्यशय्या</p>
<p>जाता ममेति सहसावसिते तु गीते ॥ ४६॥</p>
<p>पप्रच्च्ह कश्चिदथ मित्र विरम्यते किं</p>
<p>कर्तास्य को भवति किं स हि कालिदासः ।</p>
<p>कोऽसावितीह पुनरप्यथ काव्यकारः</p>
<p>कश्चित् तथोत्तरयितुं प्रतिभाति तस्य ॥ ४७॥ युग्मकम्</p>
<p>भूयोऽपि तेन कथितं न हि कालिदासं</p>
<p>जाने न केनचिदुदीरितपूर्व एषः ।</p>
<p>किन्तु त्वदालपिततत्कृतकाव्यखण्ड</p>
<p>संभावनेन मम तृप्तिरहो न जाता ॥ ४८॥</p>
<p>काव्यं तदाशु लिखितुं पठितुं ममाशा</p>
<p>जागर्ति तत् त्वमतिथीभव मेऽद्य रात्रौ ।</p>
<p>क्रोशद्वयं चरति चेद् गृहमस्ति मे तद्</p>
<p>गृह्णीष्व ते सखिनिमन्त्रणमेतदेव ॥ ४९॥</p>
<p>एवं मनोहरसुसंस्कृतभाषणेषु</p>
<p>चात्मावबोधजनकेष्वभिनन्दकेषु ।</p>
<p>विङ्य़ेन काव्यरसिकेन कृतेषु तेषु</p>
<p>श्रोत्रं गतेषु कविरात्मनि तुष्टिमाप ॥ ५०॥</p>
<p>अन्येद्युरस्य सुमनस्सुहृदो निकेते</p>
<p>पीयुषवत् प्रवहति स्म सुकाव्यगीतिः ।</p>
<p>नोक्ता तदापि निजसत्यकथातिथेया</p>
<p>यास्तां कविः क इति काव्यमिदं तु कार्यम् ॥ ५१॥</p>
<p>वाचः स भूर्जदलतोऽनुलिखत्यथ स्व</p>
<p>नाराचकेन सुहृदुत्तमतालपत्रे ।</p>
<p>काव्यं स्वकीयमिह तत् प्रथमं शृणोति</p>
<p>भावार्द्रकं श्रुतिपवित्रमहोऽन्यकण्ठात् ॥ ५२॥</p>
<p>आमन्त्र्य तं तदनु मित्रवरं स काव्य</p>
<p>पान्थः समारभत नैजसुदीर्घयात्राम् ।</p>
<p>भूयोऽपि पर्वतततिस्तटिनीकदंबः</p>
<p>क्षेत्राणि मित्रनिवहस्ततसत्रशालाः ॥ ५३॥</p>
<p>वक्त्राब्जमद्यलहरी यवनाङ्गनानां</p>
<p>यत्राधिकं हरति नेत्रमयं प्रदेशः ।</p>
<p>द्राक्षालतावलिनिकुञ्जवृताजिनेषु</p>
<p>कादंबरीरसरताः सुमिलन्ति यत्र ॥ ५४॥</p>
<p>तेषां मनोहरसुसौहृदसत्कृतीस्ताः</p>
<p>स्वीकृत्य चाप्रकटितस्वयथार्थभावः ।</p>
<p>वैरागिवत् स तु युवा कवनानि कालि</p>
<p>दासस्य कस्यचिदिहालपति प्रकामम् ॥ ५५॥ विशेषकम्</p>
<p>एवं समानहृदयैर्बहुभिर्मनुष्यै</p>
<p>र्नानाविधैः प्रचलिता कथनैरथेयम् ।</p>
<p>वाग्वल्लरी बहुलपक्षशशाङ्कतुल्या</p>
<p>संवर्धितास्य कवितापथिकस्य कीर्तिः ॥ ५६॥</p>
<p>रात्र्यागमे भवति चोत्तरदिग्विभागे</p>
<p>देवालयेऽत्र महितोज्ज्वलकीर्तियुक्ते ।</p>
<p>दीपावली विरलकान्तिरनुक्रमेण</p>
<p>जातास्ति निश्चलतरा प्रकृतीश्वरी च ॥ ५७॥</p>
<p>आराधनोपकृतमन्त्रततिः पवित्र</p>
<p>घण्टोदितध्वनिरपि प्रशमत्वमेति ।</p>
<p>मिष्टान्नभोजनसमेधितचित्तहर्षा</p>
<p>विप्रास्तदग्रवसतिं परितो निषण्णाः ॥ ५८॥</p>
<p>तेषां सुनर्मवचनान्यलसं विशृण्व</p>
<p>न्नास्ते कविः स नितरां विजने यथा स्यात् ।</p>
<p>संभाषणस्य विषयस्तु कवेश्च कालि</p>
<p>दासस्य देशकवितासविशेषतादिः ॥ ५९॥</p>
<p>वङ्गं कलिङ्गमथ कुंकुमदेशमेव</p>
<p>माहुर्जना बहुविधाः कविजन्मदेशम् ।</p>
<p>केचिद् वदन्ति कविजन्म न चैव सप्त</p>
<p>स्वाजन्मपुण्यनगरीष्विति निर्विशङ्कम् ॥ ६०॥</p>
<p>गोपोऽस्ति निस्स्वकुलजः किल मालवस्य</p>
<p>ग्रामस्य सूनुरिति तद्रसने च साक्षात् ।</p>
<p>काल्या कृताक्षरवरप्रविलेखनेन</p>
<p>भेजे कवित्वमिति च प्रवदन्ति केचित् ॥ ६१॥</p>
<p>प्रादुर्बभूवुरिह तस्य च जातिजम््म
देशानुबन्धितविचित्रकथाविवादाः ।</p>
<p>वादेन किं फलमनेन जनिश्च यत्र</p>
<p>कुत्रापि वा भवतु सा कविता सुधा नु ॥ ६२॥</p>
<p>सूनं तु न प्रभवति स्वसुगन्धगुप्त्यै</p>
<p>सोऽयं बहिर्गलति निश्वसितच्च्हलेन ।</p>
<p>वायुर्न तन्नियमनाय च शक्तिभूः स्याद्</p>
<p>व्याप्नोत्ययं परिमलोऽपि च वायुमार्गे ॥ ६३॥</p>
<p>भूयोऽपि भूर्जतरुचर्मविलेखनेन</p>
<p>चावर्तनेन हृदुपस्थितिकारकेण ।</p>
<p>अन्योन्यसंविनिमयेन च तानि रम्य</p>
<p>काव्यानि पात्रमभवन् किल कीर्तिराशेः ॥ ६४॥</p>
<p>आसीत् क्रमेण निजभाण्डतलोपशायि</p>
<p>काव्याध्वगस्य नयनं सुकृताश्रुपूर्णम् ।</p>
<p>आयाति यं भ्रमणकौतुकिनं विरागाद्</p>
<p>रागाकुला वरणमाल्यधृतार्द्रपाणिः ॥ ६५॥</p>
<p>आरात् स्वयंवरवधूरिव कीर्तिलक्ष्मी</p>
<p>र्गोपायति स्वयमथाप्ययमात्मना तु ।</p>
<p>शब्दाभिधेययुगलं तदुपासितं च</p>
<p>नृत्यत्यथोज्ज्वलमुमेशवदात्मनीह ॥ ६६॥ युग्मकम्</p>
<p>किञ्चित् तथापि विरहोदितलोलदुःख</p>
<p>मुद्वेलयत्यधिकमेव मनस्तदीयम् ।</p>
<p>कर्णीरथात् तदनु दूरमपागतात् त</p>
<p>द्दृष्टिस्तु तं समुपगच्च्हति दीनदीनम् ॥ ६७॥</p>
<p>\\</p>
<p>ह्रुले</p>
<p>**************************************************************</p>
<p>.</p>
<p><em><strong>पञ्चमः सर्गः</strong></em></p>
<p>देवतात्मनोऽङ्कतले</p>
<p>पान्थो न जानाति यानमिदमविराम</p>
<p>मस्यान्तरा सूर्ययानम् ।</p>
<p>उपरिगतमथ कियदितीत्थं</p>
<p>?</p>
<p>पूर्वदिशि पूणेन्दुमुकुटं समुह्य कति</p>
<p>राकानिशाः समायाताः ॥ १॥</p>
<p>चरदश्वनिकरततसैन्धवतटानां</p>
<p>स्फुटितकश्मीरजक्षेत्रनिचयानां</p>
<p>परतः प्रदृश्यते प्रालेयशैलः ।</p>
<p>उन्निद्रमर्मरितहरितपत्रेषु</p>
<p>पुन्नागपुष्पसौरभ्योज्ज्वलेषु</p>
<p>प्रस्तरेष्वत्रत्यमृगनाभिसंस्पर्श</p>
<p>गन्धवद्गिरितटमुपेत्य स निषण्णः ॥ २॥</p>
<p>विकिरति हिमस्तुङ्गशृङ्गतो गायति च</p>
<p>कीचको भ्रमरकृतरन्ध्रः ।</p>
<p>गन्धर्ववल्लकीतुल्या हिमापगा</p>
<p>जागर्ति गानैः कुतश्चित् ।</p>
<p>भूर्जतरुपत्रपुटपालीषु धातुरस</p>
<p>रक्ताभलिपिषु रक्ताभिः ।</p>
<p>विद्याधराङ्गनाभिर्लिखितमन्मथा</p>
<p>लेखाः किमेतेऽब्दशकलाः ॥ ३॥</p>
<p>पुन्नागमन्दारनवपारिजातकैः</p>
<p>संभूय पुष्पिते तस्मिन् भृगौ सदा</p>
<p>प्युन्निद्रमास्ते वसन्तः ।</p>
<p>तप्तातपोग्रशृङ्गे तत्र निष्ठुरं</p>
<p>प्रज्वलत्यूष्मागमर्तुः ।</p>
<p>उन्मुखं चातकं वात्सल्यबिन्दुभिस्</p>
<p>तर्पयत्स्वब्दनिकरेषु ।</p>
<p>अन्तरालस्थलस्यान्तरा नर्तनं</p>
<p>धत्ते च वर्षामयूरः ।</p>
<p>सुन्दरपरागसुमसंकाशहिमधूलि</p>
<p>संकुलेष्वचलकटकेषु ।</p>
<p>आयाति कः शिशिरहेमन्तशारदे</p>
<p>ष्वेते किमायान्ति सर्वे</p>
<p>?</p>
<p>सम्मिलति यत्र हा सर्वर्तुरम्यता</p>
<p>तत्रैव समुपैति पान्थः ।</p>
<p>उत्तुंगहैमवतशृङ्गकूटं समा</p>
<p>रूढवानेकान्तपान्थः ॥ ४॥</p>
<p>स्वर्गायते भूमिरत्र शेते सुखं</p>
<p>स्वर्गः क्षमाङ्कतटमेत्य ।</p>
<p>क्षोणीतलेऽपि विहरद्देवभूस्तुहिन</p>
<p>पूरितोऽयं सानुदेशः ।</p>
<p>श्रूयते पर्णेषु नागभूम्योः सुरत</p>
<p>सल्लापमर्मरनिनादः ।</p>
<p>अत्र हि स्वर्गीयहर्षः ॥ ५॥</p>
<p>धत्ते तुषारकणिकां शंभुभस्म वा</p>
<p>ह्यत्रत्यपर्वतब्यूहः</p>
<p>?</p>
<p>अरुणप्रभोज्ज्वलं हरनिटिललोचनं</p>
<p>प्रोन्मीलतीव मार्तण्डः ।</p>
<p>हरजटायां धवलगिरिकूटकेऽथवा</p>
<p>भासते सितचन्द्रलेखा</p>
<p>?</p>
<p>शृङ्गेषु सान्द्रं समाधिस्थधूर्जटेः</p>
<p>शान्तिपूर्णं महामौनम् ।</p>
<p>तस्मिन् विलीयते हृदयं प्रशान्तम् ॥ ६॥</p>
<p>समुदेति कस्मात् कुतो वानुमात्रं वि</p>
<p>वर्धमानो डमरुतालः</p>
<p>?</p>
<p>श्रीरङ्गके नटननिर्मग्ननटराज</p>
<p>करगतमहाडमरुतालः ।</p>
<p>नासौ दिवास्वप्नमथवा मतिभ्रमो</p>
<p>हृदयनयनेक्षितं सत्यम् ।</p>
<p>आकाशभूम्यौ दिवारात्रकारका</p>
<p>वादित्यचन्द्रौ च सकलभुवनान्यपि</p>
<p>संपूरयन्महाकालनटनं तदा</p>
<p>जागर्ति पथिकस्य पुरतः ।</p>
<p>नयननलिनं परमहर्षेण पूरितम् ।</p>
<p>नवसर्गतालसुस्पन्दितमिदानीं</p>
<p>डमरुरपरो भवति हृदयम् ॥ ७॥</p>
<p>सायन्तने रम्यमन्दारपत्रव</p>
<p>न्नेत्रे निमीलिते मन्दम् ।</p>
<p>तार्तीयनेत्रं समुन्मीलितं येन</p>
<p>पश्यति त्रिभुवनं पान्थः ।</p>
<p>वैराग्यमेत्य कठिने तपसि लीनं</p>
<p>मारारिमात्मनाथं लब्धुमाग्रहात् ।</p>
<p>तीव्रानुरागार्द्रचित्तां तपस्विनीं</p>
<p>पश्यत्यपर्णां स पान्थः ।</p>
<p>गुप्तं निबद्धसुमबाणं मधुप्रियं</p>
<p>लुप्तधैर्यं हरं तार्तीयनेत्राग्नि</p>
<p>तप्तं मृतं पतिं स्मृत्वा कुररीव</p>
<p>चाक्रन्दतीं रतिं</p>
<p>पश्यति मुहुर्मनसि पान्थः ॥ ८॥</p>
<p>परिणामसुन्दरकथायां च तस्यां</p>
<p>शिवपार्वतीविवाहार्थं समागतम् ।</p>
<p>आर्द्राक्षतेन पद्मातपत्रेण मा</p>
<p>ङ्गल्यस्तवेन चाह्लादार्द्रमानसं</p>
<p>लक्ष्मीं च वाणीं च देवीद्वयं यथा</p>
<p>पत्रे लिखत्यसौ स्वयमेव पान्थः ॥ ९॥</p>
<p>गङ्गाकलिन्दजेऽसेविषातां चमर</p>
<p>युक्ते महेशं च पार्श्वद्वयेऽपि ।</p>
<p>निजभूतगणसेवितातोद्यघोषः</p>
<p>समुदेति सर्वतोऽतन्द्रम् ।</p>
<p>किङ्किणीहासरुतवृषभपृष्ठे व्याघ्र</p>
<p>चर्मास्तृतेऽर्धनारीशः पुरोभुवि</p>
<p>आनन्दमूर्तिरायाति ।</p>
<p>नेतुं तमेव निजपत्तनं पर्वता</p>
<p>धीशे समागते श्रूयते गीरियम् ः</p>
<p>भूमेर्दिवश्च संरक्षकमसौ सुतं</p>
<p>जनयिष्यति ध्रुवं स्कन्दम् ॥ १०॥</p>
<p>कल्पद्रुकामधेन्वमृतादि सर्वं</p>
<p>स्वर्ग ते स्वाधीनमेव ।</p>
<p>यस्य परिरक्षार्थमावश्यकं भवति</p>
<p>मर्त्यभुवि कस्यचिद् बालस्य जन्म ॥ ११॥</p>
<p>स्वर्गशप्तानां किमेषा धरित्री</p>
<p>?</p>
<p>मर्त्यस्य भूनिवासः शाप एव किम्</p>
<p>?</p>
<p>सुस्थिरस्नेहबन्धा जन्मजन्मसु</p>
<p>पुष्पिता तिक्तमधुराणि च फलान्यत्र</p>
<p>यच्च्हन्ति लोकान्तरं किमेतादृशं</p>
<p>वर्ततेऽस्मिन् महाब्रह्माण्डभाण्डे</p>
<p>?</p>
<p>पृथिवी ह्युदाररमणीया ॥ १२॥</p>
<p>तीव्रप्रणयोज्ज्वलात्मनां मेलन</p>
<p>सत्रं हि हैमवतभूमिः ।</p>
<p>हेमकूटाचलशृङ्गात् सकौतुक</p>
<p>मायान्ति भूमौ सुरास्ते ।</p>
<p>रङ्गे तु नामस्खलितापराधतो</p>
<p>गुरुशापहेतोः कदाचित्</p>
<p>उर्वशी चागमत् स्वप्नतुल्या</p>
<p>अस्वर्गजां सुधामास्वादयच्च या</p>
<p>विक्रमनृपालहृदयानुरागः ।</p>
<p>अप्सरा अप्यनुभुङ्क्ते स्म मर्त्यस्य</p>
<p>सौहार्दशुद्धदौर्बल्यान्यहो तदा ॥ १३॥</p>
<p>संभ्रमन्मेघमाला पुण्यवाहिनी</p>
<p>हृदयाद् गृहीत्वांबुकणततिं पुनरथ</p>
<p>मार्गान्तरेण प्रयाति ।</p>
<p>एवं स पान्थोऽपि हैमवतभूमेः</p>
<p>सुरभिलशिलाशकलतुल्यं</p>
<p>वंशनालीपूर्णमधुसमानं</p>
<p>हृदये च मधुरानुभूतीः समाहृत्य</p>
<p>सोपानतोऽवतीर्णोऽस्ति ।</p>
<p>पथदर्शिकेयं विभाततारा ॥ १४॥</p>
<p>\\</p>
<p>ह्रुले</p>
<p>*********************************************************</p>
<p>.</p>
<p><em><strong>षष्ठः सर्गः</strong></em></p>
<p>पुनरपि मालवे</p>
<p>ज्वलन्ति मार्गोभयपार्श्वभाजः</p>
<p>पलाशपुष्पाग्निकणाः प्रकामम् ।</p>
<p>यद्दर्शनात् सोऽभिललाष पान्थः</p>
<p>प्राप्तुं निजग्राममपूर्वरम्यम् ॥ १॥</p>
<p>परन्तु तत्रास्ति निजं किमेत</p>
<p>च्चिन्तान्तरा तं विमनीकरोति ।</p>
<p>ततः स गूढात्मकहृत्क्षतानां</p>
<p>रक्तार्द्रबिन्दून् परिमार्ष्टि मन्दम् ॥ २॥</p>
<p>तुषारवक्त्रांशुकशारदर्तु</p>
<p>सन्ध्यानिभा केयमुदेति तत्र ।</p>
<p>न किञ्चिदुक्त्वापि यदीयनेत्रं</p>
<p>सर्वं वदत्येव सदा समार्द्रम् ॥ ३॥</p>
<p>शनैः शनैरेव तदीयरूपं</p>
<p>तिरोभवत्यक्षिपथात् कवेः किम् ।</p>
<p>अव्यक्तहेतोः स च तत्कुमार्या</p>
<p>नामाकरोन्मालविकेति हृद्यम् ॥ ४॥</p>
<p>अस्त्यग्निमित्रो विदिशाधिपो यः</p>
<p>सोल्लासमास्ते निजवल्लभाभिः ।</p>
<p>योऽभूत् परं चित्रपटस्थकन्या</p>
<p>लावण्यमाध्वीस्वदनेऽतिसक्तः ॥ ५॥</p>
<p>तत्प्राप्तिसिद्धौ कलिताक्षतन्त्रै</p>
<p>र्विदूषकोपायशतैश्च राङ्य़ा ।</p>
<p>जयार्थमात्तैश्च लघूपजापै</p>
<p>रासूत्रितैर्नाट्यगुरूत्थयुद्धैः ॥ ६॥</p>
<p>अन्तःपुरस्थप्रमदामदैश्च</p>
<p>युक्तं विभक्ताङ्गकमन्तरङ्गे ।</p>
<p>प्रयुज्यते नाटकमत्र सङ्क</p>
<p>ल्पाकल्पिता मालविकैव भाति ॥ ७॥ युग्मकम्</p>
<p>पादांबुजं मालवकन्यकायाः</p>
<p>सखी न वा ते हृदयाभिवाञ्च्हा ।</p>
<p>अलक्तरक्तं मणिनूपुराल</p>
<p>ङ्कृतं च रम्यं च तनोति पान्थ ॥ ८॥</p>
<p>अपुष्पितस्य प्रमदावनस्था</p>
<p>शोकस्य तां दोहदके नियुङ्क्ते ।</p>
<p>देवी दयाधाम च धारिणी किं</p>
<p>पान्थाथवा ते हृदयाभिवाञ्च्हा ॥ ९॥</p>
<p>सकुड्मलः पञ्चदिनान्तरेऽभू</p>
<p>दशोकवृक्षोऽपि नितान्तशोभः ।</p>
<p>भूर्जत्वचीत्थं लिखतस्तवात्र</p>
<p>हर्षाश्रुधारा पतिता मुहुः किम् ॥ १०॥</p>
<p>देवीपदार्हां सुकुमारलोला</p>
<p>मेतां सुकन्यां परिचारवृत्तौ ।</p>
<p>नियुञ्जते ये स्म पुनस्त एव</p>
<p>लज्जावनम्रा ननु संबभूवुः ॥ ११॥</p>
<p>मनोहरोऽयं किल विग्रहः किं</p>
<p>सितेन नीपेन विधीयते स्म ।</p>
<p>संकल्पचित्रादथवा सजीव</p>
<p>स्वरूपमाधाय समुत्थितोऽभूत् ॥ १२॥</p>
<p>यथा विलोलेषु दलेषु मन्द</p>
<p>समीरणस्पर्शविधौ तथास्याः ।</p>
<p>कराङ्गुलीस्पन्दमृदुप्रकम्पो</p>
<p>व्याप्नोति पक्ष्मावृतनीलनेत्रे ॥ १३॥</p>
<p>नृत्यत्पदे ते मणिनूपुराभ्या</p>
<p>मभङ्गुरं तालतरङ्गिते स्तः ।</p>
<p>कदा नु पश्याम्यहमस्वतन्त्रे</p>
<p>त्युक्तं तया किं कविमेव गीतम् ॥ १४॥</p>
<p>वितीर्य भूयश्च्हलिताख्यलास्य</p>
<p>माधुर्यकं मालविके तिरोऽभूः ।</p>
<p>तिष्ठस्यहो किं विदिशाधिपस्यो</p>
<p>ज्जयिन्यधीशस्य पुरोऽथवा त्वम् ॥ १५॥</p>
<p>हरित्तृणोऽयं स्मरतीह भूमौ</p>
<p>नीलं नभो वीक्ष्य शयान एव ।</p>
<p>खगो यदि स्यां शरवेधिलुब्धः</p>
<p>कुतश्चिदस्तीत्यवबोधहीनः ॥ १६॥</p>
<p>उपर्युपर्युड्डयने पतिष्या</p>
<p>म्येकेन रोदेन च मृत्युमेमि ।</p>
<p>असङ्ख्यबाणक्षतजाक्तदेहो</p>
<p>प्यायुर्विवृध्यै ह्यभिलाषुकोऽस्ति ॥ १७॥ युग्मकम्</p>
<p>पृषत्कमञ्चे शयितोऽपि कश्चित्</p>
<p>प्रतीक्षितुं जीवितमीहते हा ।</p>
<p>एकाभिलाषस्तु कवेरिहास्ति</p>
<p>तद्दर्शनं स्निग्धपवित्रहृद्यम् ॥ १८॥</p>
<p>प्रतीक्षया श्यामजडीकृतायां</p>
<p>रात्रौ च दीर्घप्रहराकुलाभाम् ।</p>
<p>सर्वं वृथैवेति हृदन्तराले</p>
<p>मन्त्रे श्रुतेऽपि ध्वनतीव कर्णे ॥ १९॥</p>
<p>अशब्दमप्यत्यधिकं सुशक्त</p>
<p>माह्वानमाप्तं त्विह शून्यतायाः ।</p>
<p>गृहातुरोऽयं पथिकः प्रयाति</p>
<p>तं दक्षिणाशापथमेव पश्यन् ॥ २०॥ युग्मकम्</p>
<p>कच्चित् ततः पृच्च्हति निम्नगाया</p>
<p>वीची स कुत्रास्ति सुहृद्वरो नः ।</p>
<p>कच्चित् प्रतीक्षाभरितः स पान्थ</p>
<p>मश्वत्थवृक्षोऽङ्गुलिभिश्च तत्र ॥ २१॥</p>
<p>आस्ते निमेषाकलनेन कच्चित्</p>
<p>प्रत्युद्गमार्थं च पलाशवृक्षाः ।</p>
<p>तिष्ठन्ति तत्रातिमनोहराभान्</p>
<p>धृत्वा प्रसूनोज्ज्वलसुप्रदीपान् ॥ २२॥ युग्मकम्</p>
<p>वृष्टिर्न वा पर्यवसानमापे</p>
<p>त्याहात्र मृत्सामृदुलोष्णगन्धः ।</p>
<p>प्रहस्य यक्षीव विमुक्तकेशा</p>
<p>स्थितः प्रसूनैः कुटजद्रुमोऽसौ ॥ २३॥</p>
<p>परोक्षतस्तिष्ठति केतकीयं</p>
<p>लज्जानता पुष्पवती मनोङ्य़ा ।</p>
<p>वेश्याकुमारीनिभहेमपुष्पः</p>
<p>किरातिकाभो बकुलद्रुमोऽपि ॥ २४॥</p>
<p>विराजमानौ कुसुमांबराणि</p>
<p>धृत्वा मनोमोहनवाटिकायाम् ।</p>
<p>लोध्रद्रुमो माद्यति पुष्पवृद्धि</p>
<p>हर्षाकुलोऽसौ तिलकस्तथैव ॥ २५॥ युग्मकम्</p>
<p>नभस्वतोऽसावभिलावकाल</p>
<p>श्चिनोत्ययं मालवगन्धराजिम् ।</p>
<p>प्रत्युद्व्रजाभ्यागतमत्र सम्यक्</p>
<p>सदागते वेत्सि जनं किमेनम् ॥ २६॥</p>
<p>यः पूरितोदात्तसुखोग्रताप</p>
<p>चेताश्च योऽदग्धवपुर्निदाघे ।</p>
<p>ग्रस्तोऽपि शीतैर्न जडीकृतो यः</p>
<p>संवत्सरान् यो बहु सञ्चचार ॥ २७॥</p>
<p>सर्गस्थितो यो निजचित्तभारान्</p>
<p>भूर्जत्वचेष्वन्ववतारयच्च ।</p>
<p>दीर्घप्रवासात्परमिष्टतीर्थं</p>
<p>प्राप्येव यो निःश्वसितं करोति ॥ २८॥</p>
<p>मृत्त्वं च तन्मालवदेशकोणे</p>
<p>भाग्यायतिं यो मनुते स्वकीयाम् ।</p>
<p>सोऽयं स्वभाण्डं वटवृक्षमूले</p>
<p>निक्षिप्य तत्रैव सुखं च शिश्ये ॥ २९॥ विशेषकम्</p>
<p>वटद्रुपत्राल्यवकाशतोऽधो</p>
<p>द्रवन्ति किं पुष्करनीलिमानि ।</p>
<p>अनेन चोत्तानशयेन दृष्टं</p>
<p>नभो लसत्येव किमप्यपूर्वम् ॥ ३०॥</p>
<p>बाल्हीकपुष्पास्तृतकोमलाभं</p>
<p>काश्मीरदेशं सुरसिद्धसेव्यम् ।</p>
<p>गङ्गाप्रपातार्द्रहिमाद्रितुङ्ग</p>
<p>शृङ्गं च दृष्ट्वा विनिवर्तमानः ॥ ३१॥</p>
<p>पान्थोऽयमेतस्य मुखावलोकाद्</p>
<p>ग्रामस्य किं जायत एव बाढम् ।</p>
<p>आर्द्राञ्चिताक्षश्च समुत्सुकश्चा</p>
<p>प्यानन्दतालद्रुतमानसश्च ॥ ३२॥ युग्मकम्</p>
<p>पञ्चेन्द्रियैरप्यनुभूयते स्म</p>
<p>चाद्यान्नलावण्यरसोऽत्र नूनम् ।</p>
<p>अत्रैव दृष्टा ह्यृतुपर्ययाणां</p>
<p>शोभाद्भुतैराद्यमथादरैश्च ॥ ३३॥</p>
<p>वर्षैरनेकैस्तमदृष्टपूर्वा</p>
<p>दिदृक्षवश्चात्र हि विस्मयन्ते ।</p>
<p>समावृतैरागत एव कालि</p>
<p>दासोऽयमित्यात्मगतं तदुक्तम् ॥ ३४॥</p>
<p>क्व वा भवान् कालमियन्तमासी</p>
<p>दस्मान् न किं विस्मृतवानसीति ।</p>
<p>क्षेमोक्तयः स्नेहभराद्भुतार्द्राः</p>
<p>श्रुताः परं तेन गृहातुरेण ॥ ३५॥</p>
<p>यात्रासु मध्येऽत्र विशश्रमुर्ये</p>
<p>विद्वद्वरैस्तैर्विषयीकृतोऽभूत् ।</p>
<p>कवीन्द्रमुक्तामणिकालिदास</p>
<p>स्तदीयकाव्यानि च तत्प्रशंसा ॥ ३६॥</p>
<p>कविः स किंदेश्य इति प्रकामं</p>
<p>श्रुतोऽत्र वादप्रतिवादघोषः ।</p>
<p>अत्रत्य एवास्ति स काव्यकार</p>
<p>इत्यात्मतुष्टिप्रभवश्च शब्दः ॥ ३७॥</p>
<p>तत्काव्यखण्डाः प्रथिताः किलासन्</p>
<p>कर्णानुकर्णश्रवणेन चोक्त्या ।</p>
<p>नासौ तदव्याजमुखानि पश्यन्</p>
<p>स्वापह्नवेन प्रभुरत्र वक्तुम् ॥ ३८॥</p>
<p>तस्थौ विनम्रः स यथापराधं</p>
<p>कृत्वा पुनस्तप्तमनाश्च जातः ।</p>
<p>ग्रामीणवृद्धोदितवत्सलत्व</p>
<p>माह्लादमाला हि बभूव तस्मिन् ॥ ३९॥</p>
<p>ग्रामे किमत्रास्ति मदीयमेत</p>
<p>च्चिन्ता तिरोऽभून्निजबन्धवो हि ।</p>
<p>परिस्थिताः स्वस्य कृतेऽभिमान</p>
<p>भाजास्त्विमे ग्रामजना वराकाः ॥ ४०॥</p>
<p>किं नो विहाय त्वमितो गमिष्य</p>
<p>स्येवं हि पृच्च्हत्यथ मित्रमेकम् ।</p>
<p>न नेत्युवाचापि तु चन्द्रकान्त</p>
<p>तुल्यं तदात्मा द्रवतीव भाति ॥ ४१॥</p>
<p>पादे चलत्यर्धविबोधवत्तद्</p>
<p>ग्रामे पुरा वृद्धकुटीं निशाम्य ।</p>
<p>अन्तर्न कोऽपीत्यनुयोगि नेत्रं</p>
<p>श्रुतं च वृद्धः स मृतो बभूव ॥ ४२॥</p>
<p>निजैकपुत्रीविरहाकुलोऽसौ</p>
<p>न कञ्चिदूचे कतिचिद्दिनेषु ।</p>
<p>अथैकदा चोड्डयते स्म पक्षी</p>
<p>शून्यं त्वभूत् पञ्जरमेष गेहः ॥ ४३॥</p>
<p>पुरातनप्रेमकथाश्च काश्चि</p>
<p>न्नीडादितः श्रोत्रपथं प्रविष्टाः ।</p>
<p>किं तत् स्मरन्त्युज्जयिनीसुवर्ण</p>
<p>नीडोपबद्धास्ति विहङ्गबाला ॥ ४४॥</p>
<p>न सन्ति पापानि विमुक्तिसिध्यै</p>
<p>किं तापशान्त्यै प्रभवेन्नदीयम् ।</p>
<p>ग्रामीणसंस्कारवदेतदापः</p>
<p>स्वच्च्हप्रशान्तस्फटिकावदाताः ॥ ४५॥</p>
<p>आकण्ठमस्यां विनिमज्य नद्या</p>
<p>मालापयामास परस्सहस्रम् ।</p>
<p>गायत्रिकां मृत्सघटस्य चान्त</p>
<p>राकाशमस्यानिशमर्कदीप्तम् ॥ ४६॥</p>
<p>तेन प्रकाशेन तु नीयमान</p>
<p>मात्मानमाशंस्य विनीतिपूर्वम् ।</p>
<p>स्थितेऽपि कुत्राप्यभियन्ति नैके</p>
<p>पूर्वे सतीर्थ्याः सममेव भूयः ॥ ४७॥</p>
<p>तेषां कवेः सर्गतपःफलाना</p>
<p>मास्वादकास्ते मिलिता वदन्ति ।</p>
<p>न केवलं सोज्जयिनी त्वदुक्तिं</p>
<p>प्रत्युद्व्रजिष्यन्त्यपि तु त्रिलोकी ॥ ४८॥</p>
<p>अश्वत्थवृक्षे हृदयाकृतिं च</p>
<p>सहस्रशः श्यामलपर्णराजिम् ।</p>
<p>निस्तन्द्रमास्पन्दचलां विलोक्य</p>
<p>निश्शब्दमेवेह कमाह सोऽयम् ॥ ४९॥</p>
<p>अस्वस्थमेतद्धृदयं किलैकं</p>
<p>मर्त्यस्य हा दुस्सहमेव वृक्ष ।</p>
<p>एतान्यहो ते हृदयान्यसङ्ख्या</p>
<p>न्यस्वस्थितान्यत्र सदा भवन्ति ॥ ५०॥</p>
<p>समीरणैरालुलितानि तानि</p>
<p>सर्वाणि सर्वर्तुषु तुल्यमेव ।</p>
<p>दृष्ट्वा निषीदाम्यखिलं तवैत</p>
<p>च्च्हायातटे विस्मितमानसोऽहम् ॥ ५१॥</p>
<p>अस्वास्थ्यमेतन्महदस्तु तेऽह</p>
<p>मिच्च्हामि शान्तिं त्वदनातपेऽस्मिन् ।</p>
<p>सर्गात्मकाविष्करणाकुलस्य</p>
<p>शान्तिस्तु लभ्या मरणेऽथवा स्यात् ॥ ५२॥</p>
<p>ग्रीष्मो गतश्चातकशाबकेन</p>
<p>केकारवेणैति स वर्षकालः ।</p>
<p>पुनस्समायाति वसन्तमासो</p>
<p>वनप्रियाणां मधुरस्वरेण ॥ ५३॥</p>
<p>यदा विकंप्रप्रविलोलचञ्चू</p>
<p>पुटेन मन्दं चटका विरौति ।</p>
<p>तदा समागच्च्हति नग्नपादः</p>
<p>सवेपथुश्चापि तुषारकालः ॥ ५४॥</p>
<p>भजन्ति साक्ष्यं ह्यृतुभेदभावे</p>
<p>खगा इमेऽश्वत्थतरुः कविश्च ।</p>
<p>कवेर्मनस्यार्तवसङ्क्रमांस्तान्</p>
<p>जानन्ति नेमे तरुपक्षिवर्गाः ॥ ५५॥</p>
<p>स्वकीयभाण्डस्थितपत्रखण्डा</p>
<p>वहन्ति तेषां करलाञ्च्हनानि ।</p>
<p>इदं किलैतिह्यमहो कविं तत्</p>
<p>पश्चात्स्थितं पश्यति कस्सचेताः ॥ ५६॥</p>
<p>मूर्तीभवत्प्राक्तननैजपुण्यां</p>
<p>लज्जावनम्रं समुपस्थितां ताम् ।</p>
<p>स्वप्नेषु जाग्रत्स्वपि चार्धबोधे</p>
<p>ष्वयं सदा पश्यति चत्वरस्थः ॥ ५७॥</p>
<p>प्रश्नः स तस्याः प्रथमः स्मितं त</p>
<p>दनुत्तरं हा पुलकप्रदायि ।</p>
<p>निवृत्य सा च स्थितिरप्यपाङ्ग</p>
<p>दृष्टिर्विलज्जाञ्चिततीक्ष्णपाता ॥ ५८॥</p>
<p>आमन्त्रणं दूरविनीतदोला</p>
<p>गवाक्षतोऽक्षिप्रहितं च मूकम् ।</p>
<p>धावद्रथाश्वोत्थखुरारवस्सो</p>
<p>प्यनारतं सन्त्यनुवर्तमानाः ॥ ५९॥ युग्मकम्</p>
<p>संश्रूयते किं स खुरारवोऽद्या</p>
<p>प्येतन्नु किं सत्यमुत स्मृतिर्वा ।</p>
<p>भूयोऽत्र तेऽप्युज्जयिनीमहीन्द्र</p>
<p>दूतास्समायान्ति हयाधिरूढाः ॥ ६०॥</p>
<p>तेषां कुतो वा विजनाङ्कणेऽस्मिन्</p>
<p>पक्षीन्द्रचक्षूंषि परिभ्रमन्ति ।</p>
<p>अत्रैक एवास्ति वटद्रुमूले</p>
<p>समागतास्ते किमिहैव देशे ॥ ६१॥</p>
<p>यथागतं ते प्रतियान्तु वेगा</p>
<p>दित्यानतास्योऽयमिहैव तस्थौ ।</p>
<p>निमीलिताक्षश्च वटद्रुवृद्धे</p>
<p>समर्पिताङ्गोऽर्धसुषुप्तिमाप ॥ ६२॥</p>
<p>आहत्य भूमौ स्वभुजोग्रदण्डे</p>
<p>नैते दृढं तस्य पुरोऽवतस्थुः ।</p>
<p>अलं सुषुप्त्या किमु मूढ कालि</p>
<p>दासः कविः कश्चिदिहास्ति दृष्टः ॥ ६३॥</p>
<p>दृष्ट्वाप्यसौ भूपतिदूतचिह्ना</p>
<p>न्याचारपूर्वं न च तान् सिषेवे ।</p>
<p>अयं तु निश्शेषनिवीतभीत्या</p>
<p>दराक्ष इत्यद्भुतमाप्नुवंस्ते ॥ ६४॥</p>
<p>कोऽयं विमूढो बधिरोऽथ मूकः</p>
<p>प्रष्टुं च तेऽन्यत्र जवेन जग्मुः ।</p>
<p>प्रत्यागमिष्यन्ति किमेत एव</p>
<p>दूता मुदा ग्रामजनोपनीताः ॥ ६५॥</p>
<p>तं ते क्षमस्वेत्यभिवन्द्य भूप</p>
<p>सन्देशमित्थं कथयांबभूवुः ।</p>
<p>उत्तिष्ठमान प्रियसत्कवे त्वा</p>
<p>मिहोज्जयिन्यां विनिमन्त्रयामः ॥ ६६॥</p>
<p>आचार्यवाक्यं ध्वनति स्म भूयो</p>
<p>प्येतत्स्मृतौ मन्द्रगभीररम्यम् ।</p>
<p>अबोधतः साञ्जलिरन्तरासौ</p>
<p>गुरुस्मृतौ पुण्यजले निमग्नः ॥ ६७॥</p>
<p>न काञ्चिदूचे प्रतिवाचमेष</p>
<p>स्वकीयरत्नं तु जहार पूर्वम् ।</p>
<p>अवन्त्युदारा च किमर्थमेत</p>
<p>च्चिन्तोत्तरङ्गं हृदयं बभूव ॥ ६८॥</p>
<p>नैवागमिष्याम्यहमेवमेव</p>
<p>वदेति वक्त्यान्तरधर्मरोषः ।</p>
<p>निमन्त्रणं विक्रमभूपदत्तं</p>
<p>न त्याज्यमत्रैव शृणोति चेत्थम् ॥ ६९॥</p>
<p>जाज्ज्वल्यमानज्वलनद्विपार्श्वो</p>
<p>यथा महाघोरवने तथायम् ।</p>
<p>तस्थौ कविस्तद् घनमौनजन्य</p>
<p>प्रत्युत्तराशङ्कितमानसेषु ॥ ७०॥</p>
<p>अस्वस्थितेषु क्षितिपेन्द्रदूते</p>
<p>ष्वेवं निजग्रामसुहृत्सु चात्र ।</p>
<p>तिष्ठत्सु मा गच्च्ह विहाय चास्मा</p>
<p>नित्युक्तपूर्वश्च सुहृद्वरो यः ॥ ७१॥</p>
<p>स एव चागत्य पुरोऽद्य वाच</p>
<p>मूचे कविं तं विनिरुद्धकण्ठः ।</p>
<p>गन्तासि चेन्नस्त्वभिमान एव</p>
<p>ग्रामीणशैलीयमहो विशुद्धा ॥ ७२॥ विशेषकम्</p>
<p>पुष्प्यत्यशोकः किल दोहदेन</p>
<p>तथा कवेरङ्कुरिता प्रतीक्षा ।</p>
<p>द्रष्टुं मुखं तत् सकृदप्यहं किं</p>
<p>शक्नोमि यद्युज्जयिनीं गतश्चेत् ॥ ७३॥</p>
<p>अथाह नैजोज्जयिनीप्रयाण</p>
<p>वाञ्च्हां कविः स्वल्पवचोभिरेव ।</p>
<p>तदा च तद्ग्राममनोऽभिमान</p>
<p>हर्षैस्तरङ्गायितमेव बाढम् ॥ ७४॥</p>
<p>स्नेहातिवर्षेण समार्द्रचित्तो</p>
<p>स्त्येषां च निर्व्याजहृदां तथापि ।</p>
<p>शङ्कावशिष्टा भवतीह पारं</p>
<p>पराजितोऽस्मीति नितान्तशल्या ॥ ७५॥</p>
<p>पराजयं चाप्यसकृद् वरिष्ये</p>
<p>यदीहजन्मन्यतुलप्रियार्द्रम् ।</p>
<p>प्रियामुखाब्जं सकृदप्यहो तद्</p>
<p>भवेन्मुहुर्मे नयनस्य पात्रम् ॥ ७६॥</p>
<p>गत्वोच्यतां दोलकसेवकादि</p>
<p>वृन्दं विना यास्यति कालिदासः ।</p>
<p>प्रशान्तिमाप्नोत्यपराह्नसूर्या</p>
<p>तपोऽनिलः सान्त्वयतीव मन्दम् ॥ ७७॥</p>
<p>\\</p>
<p>ह्रुले</p>
<p>************************************************************</p>
<p>.</p>
<p><em><strong>सप्तमः सर्गः</strong></em></p>
<p>उज्जयिनीं प्रति</p>
<p>किमाद्यदृष्टिप्रणयोऽत्र शिप्रा</p>
<p>पुरोऽवतस्थौ कविरार्द्रचित्तः ।</p>
<p>शीतानिलस्याथ निमन्त्रणेन</p>
<p>स्नेहोदये तत्र च गाहते स्म ॥ १॥</p>
<p>क्लमः क्रमाल्लीयत एव शैत्ये</p>
<p>स्नात्वोपविष्टोऽस्ति शिलातलेऽस्मिन् ।</p>
<p>शीतोपचारं कुरुते स शिप्रा</p>
<p>वातोऽब्जगन्धाकलितांबुबिन्दुः ॥ २॥</p>
<p>अङ्य़ातमेतं पथिकं च कस्मा</p>
<p>ज्जन्मान्तरस्थापितगाढबन्धात् ।</p>
<p>स्वप्रत्यभिङ्य़ाविषयीकरोषि</p>
<p>त्वमुज्जयिन्युज्ज्वलरम्यहर्म्ये ॥ ३॥</p>
<p>दीर्घायते पत्तनराजवीथी</p>
<p>पार्श्वस्थसौधेषु समुत्पतन्ति ।</p>
<p>संगीतवाद्यध्वनिभिश्च सार्धं</p>
<p>नृत्तान्तरे नूपुरशिञ्जितानि ॥ ४॥</p>
<p>धूपेन कालागरुचन्दनाभ्यां</p>
<p>सुसंस्कृतेनोष्मलचुम्बनौघैः ।</p>
<p>संवृण्वता कामपि केशिनीं तै</p>
<p>र्गवाक्षरन्ध्रैर्निभृतं गते तु ॥ ५॥</p>
<p>व्याप्नोति को मादकगन्धपूरः</p>
<p>सङ्क्रीडयन्ती गृहशारिका का ।</p>
<p>उदेति देवेन्द्रधनुर्वलभ्यां</p>
<p>मयूरपिञ्च्हाचलनैर्मनोङ्य़म् ॥ ६॥ युग्मकम्</p>
<p>भूमावयं गच्च्हति पादचारी</p>
<p>स्वर्गस्य वक्त्रं पुरतो विभाति ।</p>
<p>स्वर्गोऽत्र सक्त्या समुदेति तत्र</p>
<p>वैराग्यचन्द्रोदय एव भाति ॥ ७॥</p>
<p>दयैव गङ्गा मदभङ्गरूपो</p>
<p>वह्निश्च नित्यं शरणं प्रयातः ।</p>
<p>यन्मस्तकं यस्य च वीर्यबिन्दौ</p>
<p>शेते विशालं गगनं सुखेन ॥ ८॥</p>
<p>सुधायते यस्य गले विषं च</p>
<p>तस्यालये चण्डमहेश्वरस्य ।</p>
<p>प्रभातपूजासु च घण्टिकायाः</p>
<p>श्रोत्रं गतो मन्द्रगभीरनादः ॥ ९॥ युग्मकम्</p>
<p>विन्यस्य पादं शिशुवत् सलीलं</p>
<p>सोपानमारुह्य यथाक्रमेण ।</p>
<p>जगत्पितुस्तस्य पुरः स्थितोऽसौ</p>
<p>कृताञ्जलिर्मीलितलोचनोऽभूत् ॥ १०॥</p>
<p>मुखे च या सृष्टिरुदेति मन्द्र</p>
<p>स्थाय्यां शुभाशीर्विशदाक्षरा सा ।</p>
<p>पुनः स साक्षात्कुरुते त्रिलोकी</p>
<p>सम्राजमाकाशमहाधिपं तम् ॥ ११॥</p>
<p>गन्तुं ततो विक्रमराजधानी</p>
<p>मैच्च्हत् कविस्तं प्रतिपालयन्तीम् ।</p>
<p>सूक्तिः पुरैवोज्जयिनीं गता ता</p>
<p>मन्वेति कर्ताद्य यथागुरूक्ति ॥ १२॥</p>
<p>पुष्पाङ्कणं प्राप्य स गोपुरेण</p>
<p>मुख्यस्य सौधस्य पुरो जगाम ।</p>
<p>द्वाःस्थस्तदा तत्पदचारिपान्थ</p>
<p>क्षीणार्तभावं तु निरीक्षते स्म ॥ १३॥</p>
<p>स्नानेन शुद्धोऽपि कुचेलकोऽयं</p>
<p>को वा भवेदंसविलम्बिभाण्डः ।</p>
<p>अथागतश्चाह नृपाय कालि</p>
<p>दासं पुरद्वारि वद स्थितं माम् ॥ १४॥</p>
<p>किं कालिदासः श्रुतपूर्वमेव</p>
<p>तन्नाम नामैव ततोऽधिकं न ।</p>
<p>अथान्तरानीतकविः स राज</p>
<p>दूतानुयातश्चरतीह मन्दम् ॥ १५॥</p>
<p>गच्च्हत्यसौ पक्षिमृगादिशिल्प</p>
<p>हृद्योन्नतस्तूपशतानि तानि ।</p>
<p>पुस्तानि चित्राञ्चितपार्श्वभित्तीः</p>
<p>पश्यन् सुवृत्तान्तररम्यवीथ्या ॥ १६॥</p>
<p>संपूर्यते वेणुमृदङ्गवीणा</p>
<p>नादैः श्रुतिः सिक्तमथाक्षि वर्णैः ।</p>
<p>दृष्टं च सर्वं रमणीयमेव</p>
<p>श्रुताश्च सर्वे मधुरार्द्रशब्दाः ॥ १७॥</p>
<p>ग्रामप्रियोऽयं तु तथापि राज</p>
<p>हर्म्यं जनाकीर्णमिदं गभीरम् ।</p>
<p>घोरानलेनावृतवासगेह</p>
<p>समानमेवेति विमन्यते स्म ॥ १८॥</p>
<p>जालं किलेदं परपुष्टनाम्नो</p>
<p>प्यतन्त्रसञ्चारिविहङ्गमस्य ।</p>
<p>तथापि नाकानुकृतिः पृथिव्यां</p>
<p>मनुष्यसृष्टेयमनन्यरम्या ॥ १९॥</p>
<p>सुदीर्घमार्गक्लमतप्तपादः</p>
<p>स वेत्रवत्याऽऽदरतोऽनुयातः ।</p>
<p>उपैति सोपानमशेषविद्व</p>
<p>दभ्यर्चितं मण्डपसन्निधिस्थम् ॥ २०॥</p>
<p>तिष्ठत्यसौ विस्मितनेत्रयुग्मः</p>
<p>कविः परं विक्रमचक्रवर्ती ।</p>
<p>सिंहासनस्योपरि सन्निविष्टो</p>
<p>विराजते सूर्यसमानतेजाः ॥ २१॥</p>
<p>स्वर्णच्च्हदैः केसरिभिश्चतुर्भि</p>
<p>र्धृतं हि सिंहासनमस्य पश्चात् ।</p>
<p>शुक्लाभ्रशुभ्राभसुवर्णदण्ड</p>
<p>च्च्हत्रं च शैत्यप्रदचामरे च ॥ २२॥</p>
<p>सुचित्रितं येन रसार्द्रवाचा</p>
<p>रघूत्तमानां चरितं सुधीरं ।</p>
<p>कविः स पश्यत्यधुनैव कञ्चि</p>
<p>न्महीपतिं ह्येष तु विक्रमार्कः ॥ २३॥</p>
<p>शकारिमेतत्सदृशं व्यचिन्ति</p>
<p>पूर्वं तथा नेत्यवधार्यतेऽद्य ।</p>
<p>अयं न तीक्ष्णव्रतवान् दिलीपो</p>
<p>रघुर्न यो दिग्विजयी यशस्वी ॥ २४॥</p>
<p>अजोऽपि नार्द्राकुलमानसस्तत्</p>
<p>पुत्रोऽपि नो यः प्रियवल्लभायै ।</p>
<p>गृहीतमृत्युर्भवति स्म नैव</p>
<p>त्यागैकशीलः स च रामचन्द्रः ॥ २५॥</p>
<p>अनन्वयो विक्रमभूमिपाल</p>
<p>स्तथापि कामप्यकलङ्ककन्याम् ।</p>
<p>स्वीयां व्यधाद् यो विनिगूढतन्त्रै</p>
<p>स्स चाग्निमित्रः स्मरणे प्रविष्टः ॥ २६॥ कलापकम्</p>
<p>एषा कथा यद्यपि विक्रमार्क</p>
<p>कीर्तीन्दुमध्येऽस्ति कलङ्करेखा ।</p>
<p>तथापि हस्ताहितचामराभि</p>
<p>स्तन्वीभिरुत्पक्ष्मलतूलिकाभिः ॥ २७॥</p>
<p>अदृश्यपत्रेषु शकोग्रयुद्धे</p>
<p>विजेतुरेतन्नृपविक्रमस्य ।</p>
<p>प्रतापशौर्यादिकथाविशेषो</p>
<p>विलिख्यतेऽद्यापि निरन्तरालम् ॥ २८॥</p>
<p>नक्षत्रमालाधवलान्तरीक्ष</p>
<p>मध्ये यथा पूर्णशशाङ्कबिम्बम् ।</p>
<p>विभाति तद्वत् खलु विक्रमार्क</p>
<p>राजाधिराजः स हि भीमकान्तः ॥ २९॥</p>
<p>जानाति नाचारमसौ तथापि</p>
<p>राङ्य़े जयाशीर्वचनानि दत्वा ।</p>
<p>आनम्रशीर्षः कविरत्र तस्थौ</p>
<p>शुभाय वा प्रार्थितवान् महेशम् ॥ ३०॥</p>
<p>जयालुराद्योज्जयिनीपुरीयं</p>
<p>यस्याः शिरो वा मन एव राजा ।</p>
<p>स्मश्रुप्रवृद्धे क्षितिपालवक्त्रे</p>
<p>स्मितं तु किञ्चित् समुदेति मन्दम् ॥ ३१॥</p>
<p>यथाम्बरे श्रावणमेघपुर्णे</p>
<p>मनोहरा चन्द्रकलावतीर्णा ।</p>
<p>दृष्ट्वैतदस्मिन् कविमानसेऽपि</p>
<p>विश्वासलेशः स्फुटितः क्रमेण ॥ ३२॥</p>
<p>रजःप्रभावोडुविलोचने ते</p>
<p>नवागतं तं स्पृशतः सुखेन ।</p>
<p>आरोढुमत्रोन्नतपीठमेनं</p>
<p>निमन्त्रयत्याङ्ग्यवशात् सभायाम् ॥ ३३॥</p>
<p>क्षीणः कविर्नम्रशिराः स नन्द्या</p>
<p>समग्रहीदासनमादरेण ।</p>
<p>शरीरमेतद्दयनीयमस्य</p>
<p>वेषश्च भूषाप्यपरिष्कृता च ॥ ३४॥</p>
<p>सुसंस्कृतः किं परमात्मदीपः</p>
<p>प्रकाशते वा लघुमृद्घटेऽस्मिन् ।</p>
<p>दत्तो वरोऽयं कविकीर्तिरूपः</p>
<p>केनोन्मिषद्यौवनधारिणेऽस्मै ॥ ३५॥</p>
<p>जानीमहेऽत्राद्य चरन् सुदूरं</p>
<p>समागतो मालवदेशतस्त्वम् ।</p>
<p>तद् गच्च्ह विश्रामय चाविलम्बं</p>
<p>स्वच्च्हन्दमित्याह नृपः पुनश्च ॥ ३६॥</p>
<p>नैवातिथिस्त्वं मम राजधान्यां</p>
<p>मदात्ममित्रं भवसीति विद्धि ।</p>
<p>मैत्री कथं निस्समचित्तयोरि</p>
<p>त्यन्तः कवेश्चिन्तितमस्ति कस्मात् ॥ ३७॥ युग्मकम्</p>
<p>क्व चातपत्रस्य च चामरस्य</p>
<p>च्हायां गतोऽधीशपदाधिकारात् ।</p>
<p>उन्मत्तचित्तो नृपतिः क्व चायं</p>
<p>कविः कलालोलमनाश्च निस्स्वः ॥ ३८॥</p>
<p>शान्तिं न काञ्चिल्लभते च चित्त</p>
<p>मस्मिन् निकेतेऽधिकशान्तिलक्ष्ये ।</p>
<p>क्षौमास्तृतेयं मृदुरम्यशय्या</p>
<p>विचित्रपर्णान्युपबर्हणानि ॥ ३९॥</p>
<p>वितानकालंकृतमञ्जुमञ्चः</p>
<p>पीठानि रूप्यावपनेषु तत्र ।</p>
<p>माधुर्यधुर्याणि फलानि नैक</p>
<p>मद्यानि च स्फाटिकभाजनेषु ॥ ४०॥</p>
<p>कविं शुभाशंसनया च साकं</p>
<p>प्रलोभकानि प्रतिपालयन्ति ।</p>
<p>किन्त्वत्र चेतो विजनेऽत्यगाध</p>
<p>दुःखह्रदे हा पततीव भाति ॥ ४१॥ विशेषकम्</p>
<p>सत्रे निशायां च वटद्रुमूले</p>
<p>प्यबाधनिद्रासुखमार्जितं किम् ।</p>
<p>भद्रेऽत्र कोष्ठे मृदुमञ्चकेऽस्मिन्</p>
<p>निश्शब्दरात्रेऽप्यमलप्रशान्ते ॥ ४२॥</p>
<p>निद्रां विदूरीकुरुते च को वा</p>
<p>निस्तन्द्रमस्वास्थ्यमिहान्तरा किम् ।</p>
<p>अशान्तचित्तस्य कुतः सुखं किं</p>
<p>मथ्नाति चास्वस्थमनोऽवशं वा ॥ ४३॥ युग्मकम्</p>
<p>कवेर्मनो योऽत्र समाचकर्ष</p>
<p>निश्शब्दमोहो विफलः स किं स्यात् ।</p>
<p>करोषि किं ग्रामसुते मनोङ्य़े</p>
<p>ह्यन्तःपुरेऽस्मिन् कुहचिद् वसन्ती ॥ ४४॥</p>
<p>क्व वाधुना त्वं सुमवाटिकायां</p>
<p>लीलागृहे वा प्रमदावने वा ।</p>
<p>किं ते स्मृतौ ताः कनकाभसन्ध्याः</p>
<p>ग्रामापगासैकतशीतवाताः ॥ ४५॥</p>
<p>अपि स्मरस्येकवटद्रुमं त</p>
<p>च्च्हायागतं तं कतिचिल्लिखन्तम् ।</p>
<p>दिदृक्षसि त्वं सकृदप्यहो त</p>
<p>न्मुखं तवेक्षाविहितानुयात्रम् ॥ ४६॥</p>
<p>चित्तं कवेरात्मगतेष्वशान्ते</p>
<p>ष्वामग्नमद्धा पुनरुत्थितं तत् ।</p>
<p>स्पृष्टाररः कश्चिदिहार्धबोधे</p>
<p>नान्तःप्रवेशाय कृतानुवादः ॥ ४७॥</p>
<p>द्वारं विवृत्य प्रविवेश सौम्यो</p>
<p>दारस्मितः साञ्जलिरन्तरासौ ।</p>
<p>शुश्रूषणार्थं च कवेर्नियुक्तो</p>
<p>नृपेण योऽग्र्यो वयसा दयावान् ॥ ४८॥</p>
<p>स्नेहार्द्रवाग्दर्शनसेवनाद्यौ</p>
<p>त्सुक्यं कविं तोषयति स्म यस्य ।</p>
<p>सप्रश्रयं पल्लवनामकोऽह</p>
<p>मित्यब्रवीद् योऽथ तमन्वियेष ॥ ४९॥</p>
<p>अभीष्टभोज्यानि च नित्यनैमि</p>
<p>त्तिकानि कर्माचरणानि तस्य ।</p>
<p>स्मितेन मौनं स समाचरंस्त</p>
<p>दनन्तरं गौरवयुक्तमाह ॥ ५०॥</p>
<p>न तानि वक्तुं प्रभवाम्यहं तु</p>
<p>ग्रामीण एवात्र च पार्थिवानि ।</p>
<p>धान्यानि मूलानि फलानि सर्वा</p>
<p>णीष्टानि मेऽन्यत् किमिति ब्रवीमि ॥ ५१॥ विशेषकम्</p>
<p>क्षणं विचिन्त्याह कविः सदापि</p>
<p>द्रष्टुं च मामर्हसि पल्लव त्वम् ।</p>
<p>तस्येष्टकार्याणि सदानुतिष्ठन्</p>
<p>स पल्लवोऽभूत् कविमित्रमाप्तम् ॥ ५२॥</p>
<p>अन्यत्वबुध्या प्रतिभान्तमेतं</p>
<p>राजालयं मामिह पल्लवोऽयम् ।</p>
<p>बध्नाति यस्तं निजसन्निधानं</p>
<p>नेतुं नृपाङ्य़ां विनिवेद्य तस्थौ ॥ ५३॥</p>
<p>प्रणम्य भूपं कविरास्त नाना</p>
<p>रत्नाञ्चितेऽन्यत् सदसीव रत्नम् ।</p>
<p>नान्दीं महाकालपरां जिगाय</p>
<p>कोऽन्यः कवेरस्ति च वन्दनीयः ॥ ५४॥</p>
<p>अत्युन्नतैश्वर्यधरोऽपि सर्वं</p>
<p>दत्त्वाश्रितेभ्यो धृतकृत्तिवासाः ।</p>
<p>कान्तार्धदेहोऽपि विरक्तचित्तो</p>
<p>यतीश्वरोऽष्टाङ्गकलेबरेण ॥ ५५॥</p>
<p>बिभ्रत्प्रपञ्चोऽप्यभिमानहीनो</p>
<p>महेश्वरो मङ्गलसत्पथेषु ।</p>
<p>निरुध्य वृत्तिं च तमोमयीं वो</p>
<p>नयत्विति प्रोच्य समापयत् सः ॥ ५६॥ युग्मकम्</p>
<p>ईशस्तवेऽप्यत्र किमान्तरार्थः</p>
<p>कटाक्ष्यतेऽचिन्ति न कैश्चिदेवम् ।</p>
<p>नृपोऽपि धन्योऽद्य तु कालिदास</p>
<p>सूक्त्या सभा मे समलङ्कृतेति ॥ ५७॥</p>
<p>द्वेधा सभां मे नवरत्नभूता</p>
<p>मलङ्कुरु त्वं विदुषां मनोङ्य़ाम् ।</p>
<p>एवं नृपे वक्तरि साधुवादैः</p>
<p>सभातलं हर्षसमृद्धमासीत् ॥ ५८॥</p>
<p>असौ तु भाग्यप्रणयैकपात्रं</p>
<p>वाणीप्रसादं कथमेष लेभे ।</p>
<p>वागस्य मायाशिखिबर्ह एवे</p>
<p>त्यासीत् सभा मिश्रविकाररम्या ॥ ५९॥</p>
<p>पप्रच्च्ह राजा कविनोक्तपद्यं</p>
<p>कस्मिंश्च काव्ये भवतीत्यथेदम् ।</p>
<p>स्वनिर्मिते नूतननाटके च</p>
<p>नान्दीत्यवोचत् कविरादरेण ॥ ६०॥</p>
<p>तद्दर्शनायात्तकुतूहलोऽसा</p>
<p>वाह प्रयोगः क्रियतां च तस्य ।</p>
<p>आगामिचैत्रोत्सव एव तत्रा</p>
<p>स्त्याङ्य़ा न वाशीर्वचनं च राङ्य़ः ॥ ६१॥</p>
<p>भासादिपौराणिककाव्यकर्तॄन्</p>
<p>विहाय किं स्निह्यति कालिदासे ।</p>
<p>सभेयमित्यस्ति कवेर्विशङ्का</p>
<p>सभासदां चापि नृपस्य नैव ॥ ६२॥</p>
<p>स्मरान्तराचार्यवरं विनीतो</p>
<p>वन्दस्व चेत्यात्मनि मन्त्रिते तु ।</p>
<p>कविर्निजस्थानगतोऽस्ति काव्यं</p>
<p>ध्वनिप्रदीप्तं ललितं यथा स्यात् ॥ ६३॥</p>
<p>उद्यत्समाह्लादसुपूर्णिमाया</p>
<p>मप्यस्तशक्ता हसितुं यथाब्धिः ।</p>
<p>सर्वात्महृष्टः कथमातपत्र</p>
<p>च्च्हायागतश्चामरवातशीतः ॥ ६४॥</p>
<p>कक्ष्याप्रदीपं निभृतं प्रकाश्य</p>
<p>शुश्रूषिकायां तु बहिर्गतायाम् ।</p>
<p>आयाति देवाहुतिधूमगन्धे</p>
<p>सन्दृश्यते हा स्मृतिसानुसीम्नि ॥ ६५॥</p>
<p>अपुष्पिताशोकतरोरधस्ता</p>
<p>न्मञ्जीरशिञ्जामनु पुष्पमेला ।</p>
<p>अस्त्यत्र सर्गात्मकभद्रमूर्ति</p>
<p>श्चित्तं तु भग्नं व्यथितं च यस्य ॥ ६६॥ युग्मकम्</p>
<p>\\</p>
<p>ह्रुले</p>
<p>*************************************************************</p>
<p>.</p>
<p><em><strong>अष्टमः सर्गः</strong></em></p>
<p>रङ्गोत्सवस्य ध्वजारोहः</p>
<p>लतानिकुञ्जे रसिकोऽङ्गनानां</p>
<p>पुंस्कोकिलो गायति लीनदेहः ।</p>
<p>अन्तःपुरान्तात् प्रवहन्ति तन्त्री</p>
<p>लयान्वितप्रेमसुगीतकानि ॥ १॥</p>
<p>नवीनवासन्तमहोत्सवस्य</p>
<p>ध्वजाधिरोहं दधतेऽतिमोदाः ।</p>
<p>सपल्लवाशोकपलाशचूता</p>
<p>स्तदोज्जयिन्यस्ति वसन्तरथ्या ॥ २॥</p>
<p>सुगन्धतैलज्वलदग्निदीपा</p>
<p>वसन्तपुष्पाण्यभवन् निशायाम् ।</p>
<p>आतोद्यगीतानि च नाट्यगेहे</p>
<p>नान्दीं ब्रुवन्त्यत्र महोत्सवस्य ॥ ३॥</p>
<p>सर्वेन्द्रियामोदविशेषहेतुः</p>
<p>सामाजिकानां च सतां मनोङ्य़म् ।</p>
<p>प्रयुज्यतेऽद्य प्रथमं हि कालि</p>
<p>दासप्रणीतं नवनाटकं तत् ॥ ४॥</p>
<p>राजाधिराजः पुरतो निषण्णः</p>
<p>पश्चात् कलातत्त्वविदो रसङ्य़ाः ।</p>
<p>आर्द्राशयाश्चान्यसुखासुखङ्य़ाः</p>
<p>शङ्काविलोलाः सुसमानचित्ताः ॥ ५॥</p>
<p>नव्येषु सर्वेषु पराङ्मुखाश्च</p>
<p>भवन्ति दोषैकदृशश्च केचित् ।</p>
<p>प्रतिक्षणं वर्धत एव कौतू</p>
<p>हलं तदेकाग्रलयं विचित्रम् ॥ ६॥ युग्मकम्</p>
<p>यदाग्निमित्रस्य पुरो निजात्मा</p>
<p>र्पणं पदं मालविका विगीय ।</p>
<p>नृत्तं विधत्ते च तदा प्रहर्ष</p>
<p>वर्षः कियान् विक्रमभूपचित्ते ॥ ७॥</p>
<p>इयं पुरो मालविकापरास्ति</p>
<p>निवेदयन्ती पदमेव तन्मे ।</p>
<p>चिन्ताकुलोऽभून्नृपतिस्तदायं</p>
<p>कवीश्वरः किन्नु परेङ्गितङ्य़ः ॥ ८॥</p>
<p>यतो ह्यहं मालविकानुरक्त</p>
<p>इत्येतदत्यन्तनिगूढमेव ।</p>
<p>राजालयस्थं च रहस्यमेवं</p>
<p>कविर्विजानाति कथं न जाने ॥ ९॥</p>
<p>कवेस्तृतीयं नयनं चकास्ति</p>
<p>येनैकहस्तामलकप्रकाशम् ।</p>
<p>जगत्त्रयं पश्यति यस्य सर्व</p>
<p>मन्तर्निविष्टं सुतरां सुतार्यम् ॥ १०॥</p>
<p>मदीयसत्यान्यत एव मन्ये</p>
<p>मम प्रियस्वप्नशतानि चासौ ।</p>
<p>कविः समाविष्कुरुते यथा मे</p>
<p>हृदि प्रविष्टोऽतिनिगूढदेहः ॥ ११॥</p>
<p>पुरोऽत्र चेटी बकुलावलीयं</p>
<p>राङ्य़ीप्रदत्तेन च नूपुरेण ।</p>
<p>करोत्यलं मालविकापदाब्ज</p>
<p>मालक्तकार्द्रारुणकोमलाभम् ॥ १२॥</p>
<p>अनुक्षणं सर्वमिदं विलोक्य</p>
<p>तिष्ठत्यसौ वृक्षलतानिलीनः ।</p>
<p>नृपोऽग्निमित्रस्तरलाकुलाङ्गः</p>
<p>सभास्थितोऽयं च नृपस्तथैव ॥ १३॥</p>
<p>सूक्ष्माणि रङ्गे चलनानि नाना</p>
<p>सभासदां च प्रतिभावभेदान् ।</p>
<p>समं निरीक्ष्य क्वचिदत्र कोणे</p>
<p>कविर्निषण्णो विनिगूढहर्षः ॥ १४॥</p>
<p>तथापि गूढं निहितं यदन्त</p>
<p>र्दुःखं बहिस्तत्प्रवहत्यबाधम् ।</p>
<p>इयं च मे मालविकाऽवरोधे</p>
<p>विभाति या मालवरम्यशोभा ॥ १५॥</p>
<p>विराजतेऽसौ हिमशुभ्रपुष्पं</p>
<p>राङ्य़ी च धारिण्यतिमात्रशुद्धा ।</p>
<p>इरावतीयं मधुमत्तलोला</p>
<p>चाम्पेयसूनं प्रविलोभनीयम् ॥ १६॥</p>
<p>एतत्प्रसूनद्वयमग्नचित्तो</p>
<p>नृपालभृङ्गः कलिकां नवीनाम् ।</p>
<p>कन्यामिमां मालविकां विलोक्य</p>
<p>गुञ्जन्निहास्ते मधुलोलुपोऽयम् ॥ १७॥</p>
<p>यदा मयैतद्विटभृङ्गमोहः</p>
<p>प्रशंसितोऽभूद् विमलानुरागः ।</p>
<p>तदाहमात्मानमनिन्द्यमेवे</p>
<p>त्यवैमि निष्पक्षविमर्शनेन ॥ १८॥</p>
<p>अतीव निन्द्या विटवृत्तिरेषा</p>
<p>साधारणानां यदि मानवानाम् ।</p>
<p>ग्राह्यो हि धर्मो विहितो हितश्चा</p>
<p>साधारणानां धरणीपतीनाम् ॥ १९॥</p>
<p>अहो वसन्तोत्सव एव तेषां</p>
<p>राङ्य़ामिदं जीवितमस्ति यस्मिन् ।</p>
<p>न केवलं चैकसुमेन देया</p>
<p>माध्वी सहस्रैः कुसुमैः परन्तु ॥ २०॥</p>
<p>प्रत्यक्षदृश्यं त्विदमेव चातः</p>
<p>परं विशेषान्तरिकार्थजातम् ।</p>
<p>जानन्तु तेऽङ्य़ातवचांसि चैवं</p>
<p>सत्यस्य तास्ताः परभागशोभाः ॥ २१॥</p>
<p>उद्यानरङ्गे परितोऽग्निमित्रो</p>
<p>भ्रमत्यलं कामविकारमूढः ।</p>
<p>कर्तुं मनश्शान्तिविभङ्गमस्मिन्</p>
<p>स्मरोऽद्य किं पातयति प्रकामम् ॥ २२॥</p>
<p>मन्दारजातीसहकारपुष्प</p>
<p>बाणानथास्या निशितान् कटाक्षान् ।</p>
<p>कामातुरो मालविकापदाब्ज</p>
<p>स्पर्शामृतं प्रार्थयते नरेन्द्रः ॥ २३॥ युग्मकम्</p>
<p>विन्ध्यं च विद्युल्लतया निहन्तु</p>
<p>मभ्युद्यतेवाम्बुदमालिका सा ।</p>
<p>इरावती रोषकषायिता स्व</p>
<p>काञ्च्या नृपं ताडयितुं प्रवृत्ता ॥ २४॥</p>
<p>तस्यास्तु पादग्रहणेन राजा</p>
<p>मां दण्डयेत्याह शमाभिलाषी ।</p>
<p>गृह्णीष्व तौ मालविकापदावि</p>
<p>त्युक्त्वा गता सा ज्वलदग्निकल्पा ॥ २५॥</p>
<p>पश्यामि नाट्ये मुकुरे मदीयं</p>
<p>सत्यं किलेत्येवममंस्त भूपः ।</p>
<p>निर्वर्ण्य रङ्गं त्विदमात्तहर्षा</p>
<p>सभापि हृष्टं च कविं करोति ॥ २६॥</p>
<p>यथानृपेच्च्हं तरुणीं विवोढुं</p>
<p>करोत्युपायान् बहुधा रसेन ।</p>
<p>यो गौतमो नर्मसुहृत् स एवे</p>
<p>त्यलं विजानाति नृपालवर्यः ॥ २७॥</p>
<p>विना तु गत्यन्तरमत्र राङ्य़ो</p>
<p>नवेष्टवध्वै प्रियधारिणी सा ।</p>
<p>सुस्वागतं वक्ति सशङ्खनादं</p>
<p>समाप्यते चान्तिमपञ्चमोऽङ्कः ॥ २८॥</p>
<p>तत्सूचको मङ्गलमञ्जुगाना</p>
<p>लापश्च हृद्यो विदुषां समाजे ।</p>
<p>समुत्थितं तत् करघोषणं च</p>
<p>सन्तोषयामासतुरद्य भूपम् ॥ २९॥</p>
<p>अन्विष्यते सर्वजनैः कवीन्द्रो</p>
<p>राङ्य़ापि सार्द्रस्वरभावभाजा ।</p>
<p>आनीयतेऽयं पुरतश्च तस्य</p>
<p>संतृप्तिसंपूरितनेत्रयुग्मः ॥ ३०॥</p>
<p>करेऽस्य राजा नवरत्नरम्यां</p>
<p>सुशृङ्खलामर्पयति द्रुतं सा ।</p>
<p>पतत्यथात्मन्यतिगूढमस्मिन्</p>
<p>भुजेऽथवेति क्षणमालुलोच ॥ ३१॥</p>
<p>आस्तां न जानातु कदाचिदस्य</p>
<p>भारं निषण्णोऽस्ति कविर्विनम्रः ।</p>
<p>आभूष्यते किं मकुटेन तस्य</p>
<p>शीर्षः प्रकामं विनयाभिधेन ॥ ३२॥</p>
<p>आराधनाप्रोज्ज्वलनीलनेत्रै</p>
<p>र्निराज्यतेऽयं तरुणः कविः किम् ।</p>
<p>दग्धाः किमीर्ष्याघनसारखण्डाः</p>
<p>सविस्मयालोकनभाजनेषु ॥ ३३॥</p>
<p>हर्षातिरेकेषु सभाखिला सा</p>
<p>निमज्जनोन्मज्जनमातनोति ।</p>
<p>ततः समुद्भूय चिराद् ध्वनन्त्य</p>
<p>विच्च्हिन्नधारोज्ज्वलहस्तघोषा ॥ ३४॥</p>
<p>नवागतो नाटककृत् तथापि</p>
<p>तन्नाटकं प्रीतिदमाबभूव ।</p>
<p>विद्वज्जनानामिति नाट्यकाराः</p>
<p>परस्परं संप्रति मन्त्रयन्ति ॥ ३५॥</p>
<p>प्रीता वयं सांप्रतमित्यवादी</p>
<p>न्नृपालको यन्महती प्रशंसा ।</p>
<p>प्रसादरूपेण विराजते स्म</p>
<p>प्रत्यक्षमेवास्य विलोचनान्ते ॥ ३६॥</p>
<p>रङ्गे स्थितां नाटकनायिकां स</p>
<p>दृष्ट्वा तु राजा ललिताशयां ताम् ।</p>
<p>प्रोवाच नृत्तं छलितं तवेदं</p>
<p>द्रष्टुं च भूयोऽपि ममाभिलाषः ॥ ३७॥</p>
<p>कृताञ्जलिर्मन्दमथो जगामै</p>
<p>वाधोमुखी सा न विलोक्य कञ्चित् ।</p>
<p>अन्तःपुरं प्राप नृपालको नि</p>
<p>श्शून्यस्त्वभून्नाट्यगृहाङ्कणोऽपि ॥ ३८॥</p>
<p>एकान्तसङ्केतमवाप नैजं</p>
<p>चिन्तान्तरं वा स कविः किमर्थम् ।</p>
<p>सन्दिग्धचित्तोऽभवदेष तस्यां</p>
<p>संवृत्य दृष्ट्वेममिह स्थितायाम् ॥ ३९॥</p>
<p>अचिन्ति यन्मालविका ममेयं</p>
<p>किमु क्षणात् प्राक् तदभूद् यथार्थम् ।</p>
<p>यद्येकमत्रानुविचारयेत् त</p>
<p>मेवाथ पश्येदिति किन्नु माया ॥ ४०॥</p>
<p>इयं च ते मालविकेति गूढं</p>
<p>दौत्यं वहन्ती च कपोतिकैका ।</p>
<p>समेत्य सन्मानसनीडकं तत्</p>
<p>प्रविश्य सञ्जल्पति किं मनोङ्य़म् ॥ ४१॥</p>
<p>हर्षस्तदाकस्मिकदर्शनेन</p>
<p>खेदोऽथवा तत्क्षणिकत्वदृष्टेः ।</p>
<p>न किञ्चिदूचे मिथ इत्यतुष्टि</p>
<p>र्दृष्टोऽप्यभिङ्य़ात इवेति शङ्का ॥ ४२॥</p>
<p>अपश्यदित्येव यथार्थमित्थं</p>
<p>विभिन्नचिन्तामथनेन जाते ।</p>
<p>दन्दह्यमानो ज्वलनेऽतिघोरे</p>
<p>लाक्षागृहोऽभूत् कविचित्तमद्य ॥ ४३॥ युग्मकम्</p>
<p>अस्मादशक्यं तु पलायनं हा</p>
<p>तपैवमेकान्तदुरन्ततायाम् ।</p>
<p>भाग्यातिरेकं मम चिन्तयित्वा</p>
<p>निद्रां त्यजेयुर्बहवोऽत्र रात्रौ ॥ ४४॥</p>
<p>एकान्तनिर्भाग्यहतोऽस्मि निद्रा</p>
<p>विहीन एवेति न कोऽपि वेत्ति ।</p>
<p>द्वारेऽस्ति कः पल्लव एहि किं वा</p>
<p>स्वरे तु कातर्यमबोधपूर्वम् ॥ ४५॥</p>
<p>अस्त्यद्य युष्मद्दिनमुज्जयिन्यां</p>
<p>सार्वत्रिकं ते शुभनाम चैव ।</p>
<p>गतेषु सभ्येषु समेषु कर्णे</p>
<p>ध्वनत्यसौ हर्षरवो गभीरः ॥ ४६॥</p>
<p>किमेतदास्ये न स हर्षराशिः</p>
<p>किमत्र चिन्ताकुलितस्त्वमास्से ।</p>
<p>तदापि दृष्टो न च मन्दहासो</p>
<p>भवन्मुखे कश्चन यन्मुहूर्ते ॥ ४७॥</p>
<p>अस्मिन् करे विक्रमभूमिपेन</p>
<p>समार्द्रचित्तेन दयाधिकेन ।</p>
<p>विभूषिते वीरसुशृङ्खलेन</p>
<p>भवानभून्मुख्यविशिष्टरत्नम् ॥ ४८॥</p>
<p>विद्वत्सभायां महितोज्जयिन्यां</p>
<p>तथाप्ययं गौरवभाव एव ।</p>
<p>इत्याह वेलातटमेत्य फेनान्</p>
<p>भिन्दन्निवोर्मिः स च पल्लवोऽपि ॥ ४९॥ विशेषकम्</p>
<p>गते मुहूर्ते तु नितान्तमूके</p>
<p>सस्मार दीनं कविराकुलात्मा ।</p>
<p>अस्मिन् रहस्ये किल भागभाक्त्वं</p>
<p>कोऽन्यो भजेत् पल्लवतोऽप्यमुष्मात् ॥ ५०॥</p>
<p>राङ्य़ा नियुक्तो मम सौख्यचर्यां</p>
<p>निर्वोढुमेवायमतःपरं यः ।</p>
<p>मदिङ्गितङ्य़ोऽभवदेष मे य</p>
<p>ज्जानातु तद्दुःखजमान्तरार्थम् ॥ ५१॥</p>
<p>अथाह मन्दं स तु पल्लवस्या</p>
<p>काङ्क्षां प्रगाढां शमयन् कवीन्द्रः ।</p>
<p>निजप्रियग्रामटिकासुतायाः</p>
<p>कथां स्वकीयां च विकाररम्याम् ॥ ५२॥</p>
<p>कथानुबन्धः कविनोच्यतेऽय</p>
<p>मिहैव जन्मन्यनुरागमुग्धम् ।</p>
<p>द्रष्टुं सकृत् तन्मुखपद्ममेत</p>
<p>न्निमन्त्रणं स्वीकृतमुज्जयिन्याः ॥ ५३॥</p>
<p>सर्वाभ्यसूयापदमद्य सर्वैः</p>
<p>समादृतोऽसौ कविरेव किं वा ।</p>
<p>अगाधतायां बडवाग्निदग्ध</p>
<p>समुद्रवच्छान्तमना इवास्ते ॥ ५४॥</p>
<p>विश्वास्यभूमेरतिवर्तते हा</p>
<p>सत्यस्य नानाविधसूक्ष्मतत्त्वम् ।</p>
<p>स्मृत्वा परं पल्लव आह भूयः</p>
<p>कथाविशेषं तमनुक्रमेण ॥ ५५॥</p>
<p>स्मरामि पद्मेव मनोङ्य़कन्या</p>
<p>काचित् ततो मालवतः कदाचित् ।</p>
<p>अन्तःपुरस्याङ्कणसीम्नि चास्मि</p>
<p>न्नान्दोलिकातोऽवततार मन्दम् ॥ ५६॥</p>
<p>स्मरामि चाद्यापि मुखं तु तस्या</p>
<p>लुब्धेन पश्चादनुधावितायाः ।</p>
<p>मृग्या इवोपेतभयं न चान्या</p>
<p>नृत्तं चकार च्छलिताभिधानम् ॥ ५७॥</p>
<p>अभ्यस्य नृत्तं ललितं च गीतं</p>
<p>वने लतोद्यानलता च जाता ।</p>
<p>एवं च सा नेत्रकनीनिकाभू</p>
<p>न्नाट्योत्तमाचार्यपरम्पराणाम् ॥ ५८॥</p>
<p>अन्तःपुरे नृत्तखलूरिकाया</p>
<p>मेकाकिनी सा निषसाद नित्यम् ।</p>
<p>तस्थौ परासां बहुनर्तकीनां</p>
<p>मध्ये च निश्शब्दतरङ्गतुल्या ॥ ५९॥</p>
<p>कमप्यसौ पश्यति नो तथापि</p>
<p>सम्पश्यमाना भवतीह सर्वैः ।</p>
<p>अनन्तरं पल्लव आह मन्द</p>
<p>मेतत्सुकन्यामुखदर्शनेन ॥ ६०॥</p>
<p>स्वप्नद्रुमः पल्लवितो बभूव</p>
<p>श्रीविक्रमस्येति तु किंवदन्ती ।</p>
<p>पाषाणभित्तेरपि चास्ति कर्णो</p>
<p>रहस्यवेदीह समीरणोऽपि ॥ ६१॥ युग्मकम्</p>
<p>कविः स मौनं न बभञ्ज साल</p>
<p>भञ्जेव निश्चेष्टशरीरमास्ते ।</p>
<p>स पल्लवः स्नेहविलोलमंसे</p>
<p>स्पृशन् करेणैवमुवाच हार्दम् ॥ ६२॥</p>
<p>करोमि किं वा वद मां यथेष्टं</p>
<p>ममाभिलाषस्त्वयमेक एव ।</p>
<p>तया सहैकान्तभुवि स्थितस्तां</p>
<p>सम्भाषितुं केवलमीक्षितुं वा ॥ ६३॥</p>
<p>जानाति योऽन्तःपुरगं च सर्वं</p>
<p>स पल्लवस्तं कविमेवमूचे ।</p>
<p>सम्भावये स्नेहमिमं पवित्रं</p>
<p>त्वदीयदौत्यं च वहामि भद्रम् ॥ ६४॥</p>
<p>नवं च रत्नं नवसूज्ज्वलं च</p>
<p>रत्नेषु तेऽस्म्युज्जयिनि प्रकामम् ।</p>
<p>कीर्त्यैतया वक्ष्यसि लब्धवाने</p>
<p>वास्मिन्नसूयानिशितान् पृषत्कान् ॥ ६५॥</p>
<p>भवद्यशोरत्नमनोङ्य़पेटा</p>
<p>मेवं सदा पूर्णतरां विधातुम् ।</p>
<p>तमस्यनेके प्रविनष्टसर्वा</p>
<p>श्चरन्ति निश्शब्दविलापपूर्णाः ॥ ६६॥</p>
<p>सर्वेऽप्यदृश्यायतशृङ्खलाभि</p>
<p>र्बद्धा बलान्निष्ठुरबन्धनेऽस्मिन् ।</p>
<p>एतेषु मध्येऽन्यतमोऽप्यहं चे</p>
<p>त्ययं कवीन्द्रः शयने पपात ॥ ६७॥</p>
<p>स्वच्छन्दसञ्चारसुखेच्छुरात्मा</p>
<p>योऽस्यैव साक्षादसहायतासौ ।</p>
<p>कञ्चिन्निधिं हा परिपालयन्तः</p>
<p>स्नेहेन वीथ्यां तु लसन्ति दीपाः ॥ ६८॥ युग्मकम्</p>
<p>\\</p>
<p>ह्रुले</p>
<p>*************************************************************</p>
<p>.</p>
<p><em><strong>नवमः सर्गः</strong></em></p>
<p>श्यामयामाः</p>
<p>श्यामपक्षे किमेतस्मिन् ज्योत्स्नागमविलम्बनम् ।</p>
<p>यामिनीहृदयं व्यग्रं तितिक्षारहितं यथा ॥ १॥</p>
<p>पर्णराजिर्निश्चलास्ति कुत्रागच्छत् समीरणः ।</p>
<p>प्रदीपाश्चान्तरालेषु निमिषन्ति मुहुर्मुहुः ॥ २॥</p>
<p>अन्तःपुरं च निद्रालु प्रशान्तं सुखसान्द्रितम् ।</p>
<p>तथापि कविरेकाकी निद्राहीनो निषीदति ॥ ३॥</p>
<p>अङ्य़ात्वा भूतलेनापि पादं विन्यस्य कश्चन ।</p>
<p>आगत्य कविमेवं तत्कर्णे मन्त्रयते किमु ॥ ४॥</p>
<p>उत्थिष्ठागच्छ गच्छावो मामेवानुव्रज क्षणम् ।</p>
<p>सुङ्य़ातः पल्लवस्येह मार्गः सर्वोऽपि दुर्गमः ॥ ५॥</p>
<p>अन्तःपुरेऽल्पविवृतं गवाक्षं च तदन्तिके ।</p>
<p>कविं द्रष्टुं तरलितं नेत्रं विन्यस्य साऽऽधुना ॥ ६॥</p>
<p>प्रतिपालयतीत्युक्तेः पूर्वमेव समुत्थितः ।</p>
<p>अविश्वासप्रतीत्येव कविस्तत्रैव तिष्ठति ॥ ७॥</p>
<p>वर्धितैर्हृदयस्पन्दैर्दीर्घैर्निःश्वसितैरपि ।</p>
<p>मन्दं मन्दं स चलति पल्लवेन समं कविः ॥ ८॥</p>
<p>तिष्ठत्स्वपद्गजवरवृन्दवन्निश्चलाभया ।</p>
<p>वृक्षपङ्क्त्या विचित्राभिर्विशालाङ्कणवीथिभिः ॥ ९॥</p>
<p>आलेखितानेकवर्णच्छायाचित्रमनोहरैः ।</p>
<p>लताकुटीरैर्युक्ताभिरन्तरङ्कणवीथिभिः ॥ १०॥</p>
<p>सञ्चरन्तौ नोदितायां चन्द्रिकायां पुरोभुवि ।</p>
<p>अन्तरिक्षप्रभादृष्टमार्गेणेह कथञ्चन ॥ ११॥</p>
<p>शिलाशृङ्खलिकादीर्घराजगेहसमुच्चये ।</p>
<p>गेहस्यैकस्य पृष्ठान्ते तस्थतुस्तावुभावपि ॥ १२॥ कलापकम्</p>
<p>तत्र भित्तिषु सर्वत्र व्याप्तपुष्पितवल्लिका ।</p>
<p>तयोर्निगूढस्थित्यर्थं छायागृहमभूत् किमु ॥ १३॥</p>
<p>कुटजानां पुष्पितानां सुगन्धेनाखिलं नभः ।</p>
<p>सुवासितं च चित्ते तु सप्तसिन्धूच्चलद्ध्वनिः ॥ १४॥</p>
<p>सोत्कण्ठितं कविस्तस्थौ सान्द्रच्छाये स पल्लवः ।</p>
<p>निरीक्षते क्व वा दृश्यमीषद्विवृतजालकम् ॥ १५॥</p>
<p>तनुक्षौमेनावृतं तत् पुरतो दृश्यते किमु ।</p>
<p>प्रतिपालयिता पश्चात् कविदृष्टिप्रलोभिनी ॥ १६॥</p>
<p>गवाक्षसुषिरेणाथ कञ्चिद् गुप्तं दिदृक्षुणी ।</p>
<p>दृश्येते तारकादीप्तमनोहरविलोचने ॥ १७॥</p>
<p>छायारूपं पल्लवस्य प्रत्यभिङ्य़ाय सा द्रुतम् ।</p>
<p>पप्रच्छोद्वेगसहिता सोऽयं मौनमथाचरत् ॥ १८॥</p>
<p>आह्वयेऽत्रैवास्ति पश्चादित्यस्मिन्नुक्तवत्यहो ।</p>
<p>धूमायितनिशालोके चान्वियेषाक्षियुग्मकम् ॥ १९॥</p>
<p>पुनःसमागमारम्यसन्मुहूर्तपरम्परा ।</p>
<p>वर्णिता येन सोऽधीरो जायतेऽस्मिन् मुहूर्तके ॥ २०॥</p>
<p>पुरा वटद्रुच्छायायां किञ्चित् स्वस्मिन् लिखत्यहो ।</p>
<p>आरादुपेत्य तस्थौ या प्रियकौतुकसन्निभा ॥ २१॥</p>
<p>नीवारस्तम्बकाकीर्णकेदारक्षेत्रसीमसु ।</p>
<p>नदीतीरेऽपि शारीव भ्रमति स्म तदा च या ॥ २२॥</p>
<p>नष्टीभूतपितृस्नेहवात्सल्यमधुकङ्गुका ।</p>
<p>सन्त्यज्य या प्रियं सर्वं ग्रामादिह समागता ॥ २३॥</p>
<p>सास्मिन्नन्तःपुरोदाररम्यकाञ्चनपञ्जरे ।</p>
<p>अन्यैव तिष्ठतीदानीं मिथोदर्शनमीदृशम् ॥ २४॥ कलापकम्</p>
<p>कवौ तस्य गवाक्षस्य छायामाश्रित्य तिष्ठति ।</p>
<p>स्फुटितं किं चन्द्रिकायाः प्रथमं मालतीसुमम् ॥ २५॥</p>
<p>स्तब्धनिःश्वासवेगा सा बद्धाञ्जलिरवस्थिता ।</p>
<p>अश्रुपूर्णं तन्नयनमुन्मिषत्येव सस्पृहम् ॥ २६॥</p>
<p>ततो मन्दं पतन्नीहारार्द्रपत्रनिभं वचः ।</p>
<p>गलितं विस्मृतैवाहं भवतेति व्यचिन्तयम् ॥ २७॥</p>
<p>विस्मर्तुं नैव शक्नोमि त्वामित्यस्मत्सुदुर्गतिः ।</p>
<p>इत्युवाच कविश्चित्तनिर्गतं श्वसितं यथा ॥ २८॥</p>
<p>दीप्तयोर्नेत्रयोस्तस्याः पश्यन् तिष्ठत्यसौ कविः ।</p>
<p>तत्र तस्थावियं किञ्चिदविश्वास्याद्भुतं यथा ॥ २९॥</p>
<p>निजमानससन्तानभूता मालवकन्यका ।</p>
<p>रङ्गस्था दीपिका साक्षान्नैव च्छाया न संशयः ॥ ३०॥</p>
<p>पुरा वराकी या ग्रामकन्यका नैव साऽऽधुना ।</p>
<p>यथाशास्त्रं समभ्यस्तनृत्तगीतेयमङ्गना ॥ ३१॥</p>
<p>इतिवक्तव्यतामूढो नैव किञ्चिदुवाच सः ।</p>
<p>ततः सा कन्यकातीव विषण्णा परिपृच्छति ॥ ३२॥</p>
<p>अथ किं जनको दृष्टः न चोत्तरमयं ददौ ।</p>
<p>पितुरन्त्यं चिन्तयित्वा नम्रैवाश्रु मुमोच सा ॥ ३३॥</p>
<p>एकतारां समाश्लिष्य वक्षसि श्रुतिनिर्मलम् ।</p>
<p>दुरन्तप्रेमचरितं गायन्तं तं वयोऽधिकम् ॥ ३४॥</p>
<p>एकपुत्रीवियोगोत्थसन्तापेनास्थिमात्रकम् ।</p>
<p>अपश्यदन्ते यत् स्मृत्वा तेन निःश्वसितं तदा ॥ ३५॥ युग्मकम्</p>
<p>अशक्तः सान्त्वनायासौ कविस्तत्रैव तिष्ठति ।</p>
<p>भाषाया निस्सहायत्वमाद्यं जानन्निव क्षणम् ॥ ३६॥</p>
<p>अत्रैव स्यात् किमु भवान् यद्येवं तु कदाचन ।</p>
<p>द्रष्टुं लभ्येत सन्दर्भश्चेति मौनं बभञ्ज सा ॥ ३७॥</p>
<p>त्वद्दर्शनाभिलाषेणैवोज्जयिन्या निमन्त्रणम् ।</p>
<p>मया स्वीकृतमद्यैतत् सुकृतं मे वचः कवेः ॥ ३८॥</p>
<p>सुकृतं तन्ममेत्युक्त्वा सहसा पुनराह सा ।</p>
<p>यत्त्वया लिखितं तस्य श्रवणेऽर्थावबोधनम् ॥ ३९॥</p>
<p>नासीन्मे किन्तु कुतुकात् तत्र तस्थौ पुनर्मया ।</p>
<p>तदर्थबोधे हृदयमर्पितं त्वयि सादरम् ॥ ४०॥</p>
<p>दर्शं दर्शं त्वन्मुखं तत् काव्यं श्रोतुमतःपरम् ।</p>
<p>न स्यात् सौभाग्यमित्येव मत्वा चाहमरीरुदम् ॥ ४१॥</p>
<p>एकदा यत् त्वमागच्छस्तन्मे सुकृतमेव किम् ।</p>
<p>शब्दं तव शृणोमि स्म गुप्ताहं पुनरप्यमुम् ॥ ४२॥</p>
<p>भावत्कभावनासृष्टकन्यकात्वेन सांप्रतम् ।</p>
<p>रङ्गेऽतिष्ठं तदा यत्तदपि मे सुकृतं न किम् ॥ ४३॥</p>
<p>एकश्वासेनैवमुक्त्वा स्वस्तिकेन निजोरसि ।</p>
<p>स्थिता सा पञ्जरगता शारिकेव मनोहरी ॥ ४४॥</p>
<p>तदीयं वचनं स्नेहसान्द्रं कर्तुमजायत ।</p>
<p>योऽसौ तपति नैजस्निग्धात्मनः पुरतः स्वयम् ॥ ४५॥</p>
<p>दर्शने पुनरप्याशा दर्शनायेति कन्यका ।</p>
<p>कियन्तं कालमेतन्मे दर्शनं प्रत्युवाच सः ॥ ४६॥</p>
<p>नष्टस्नेहप्रदीपैकवर्तिकादीप्तिवत् तदा ।</p>
<p>आगता चन्द्रिका त्यक्तनिद्रा रत्रिरिवोज्ज्वला ॥ ४७॥</p>
<p>आच्छाद्यतां गवाक्षोऽत्र ज्योत्स्ना सर्वत्र संसृता ।</p>
<p>केवलं पल्लवोऽयं नौ सहायः साधयाम्यहम् ॥ ४८॥</p>
<p>असह्यो विरहः किन्तु विरहस्य मुहूर्तके ।</p>
<p>पुनर्दर्शनसौभाग्यं मनसा प्रार्थयत् कविः ॥ ४९॥</p>
<p>छायानुगामिनं यत्तं कविमेवानुवर्तते ।</p>
<p>तदार्द्रनेत्रं गण्डेऽस्या मुक्ताबिन्दूनधारयत् ॥ ५०॥</p>
<p>चारचक्षुरगम्येन मार्गेण विचरन् कविः ।</p>
<p>उवाच पल्लवं तेऽहं कृतङ्य़ोऽस्म्येव सर्वदा ॥ ५१॥</p>
<p>कति साहसकर्माणि कृतानि सुहृदा त्वया ।</p>
<p>निस्सारं तदिति स्नेहपारस्पर्यं मनोहरम् ॥ ५२॥</p>
<p>पल्लवे गच्छति कविरेकः शय्यागृहं गतः ।</p>
<p>कथमायाति वा निद्रा चिन्तामग्ने तु मानसे ॥ ५३॥</p>
<p>ईई</p>
<p>पुनश्च कृष्णपक्षास्ते बहुवारं समागताः ।</p>
<p>श्यामयामेषु भूयोऽपि बभूवुस्तत्समागमाः ॥ ५४॥</p>
<p>सान्त्वनातीतदुःखस्य मूर्तिमद्भावसम्मिता ।</p>
<p>तिष्ठतीयं समागत्य मन्दं वातायनान्तिकम् ॥ ५५॥</p>
<p>रक्ष मामिति तन्नेत्रे प्रार्थना किमु विद्यते ।</p>
<p>का रक्षेति न जानानः कविस्तिष्ठति दुःखितः ॥ ५६॥</p>
<p>यदास्या नृत्तगीतेषु यथाविध्यनुशीलनम् ।</p>
<p>पूर्तीकरोति भूपस्तद्दिनमेव प्रतीक्षते ॥ ५७॥</p>
<p>तदनन्तरमस्यान्तःपुररम्यवधूगणे ।</p>
<p>लप्स्यते सापि पदवीमित्येषा तु जनश्रुतिः ॥ ५८॥</p>
<p>नृपस्य प्रीतिपात्रं त्वमित्याचार्योऽन्तरान्तरा ।</p>
<p>तं ब्रवीत्यभिनन्दोक्तिस्वरेण प्रीतिपूर्वकम् ॥ ५९॥</p>
<p>साक्षाद् ददर्शैव तस्या नृत्तं विक्रमभूमिपः ।</p>
<p>हृद्यं छलितनृत्तं तदभिनन्दितवांश्च सः ॥ ६०॥</p>
<p>कथाः सर्वाश्च शुश्राव कविस्तस्या मुखात् परम् ।</p>
<p>हृदयं दर्शयन्तीव सर्वमेवाब्रवीदसौ ॥ ६१॥</p>
<p>विद्वत्सभासु सर्वत्र जयशीला गिरस्तदा ।</p>
<p>अन्तर्लीना इवाभान्ति कवेर्मूकं तु तिष्ठतः ॥ ६२॥</p>
<p>दर्शनेऽस्या विषादोऽस्ति दिदृक्षैव ततः परम् ।</p>
<p>तदन्तरे सम्भवेयुः स्वल्पमात्रसुखानि च ॥ ६३॥</p>
<p>कदाचित् कविराह ह्यः स्वप्ने त्वां दृष्टवानहम् ।</p>
<p>कण्वपुत्रीवेषभूषाधारिणीं सुमनोहरीम् ॥ ६४॥</p>
<p>स्वप्नो यथार्थतामाप ह्यनन्तरमहामहे ।</p>
<p>शाकुन्तलप्रयोगोऽभूद् राजाङ्य़ानुसृतं तदा ॥ ६५॥</p>
<p>मृगैश्च साकं संवर्धमानां तापसनन्दिनीम् ।</p>
<p>तस्यामात्तपुनर्जन्मां दृष्ट्वाश्रूणि ममार्ज सः ॥ ६६॥</p>
<p>विटे मधुकरे तस्याः समागम्य मुखाम्बुजम् ।</p>
<p>स्पृष्ट्वाऽस्पृष्ट्वा च संभ्रम्य धिक्कृतिं परिकुर्वति ॥ ६७॥</p>
<p>दुष्यन्तमेवाक्रन्द त्वद्रक्षणे केवले त्विमे ।</p>
<p>एवं सख्योर्हसत्योः स कविर्नम्रमुखो बभौ ॥ ६८॥</p>
<p>विटाद् रक्षितुमाक्रन्देन्नृपमेव सुरक्षकम् ।</p>
<p>नृपोऽपि विट एवात्र जहास कविरन्तरा ॥ ६९॥</p>
<p>तुषारबिन्दुवच्छुभ्रलावण्यद्युतिवत् तथा ।</p>
<p>समायान्तीं मुनिसुतां स्वान्तिकं सुकुमारिकाम् ॥ ७०॥</p>
<p>दृष्ट्वाश्रुपूर्णनयनः पीतचिन्तामधुद्रवः ।</p>
<p>निषीदति स्म भूपालः सदस्यग्रासने रसात् ॥ ७१॥ युग्मकम्</p>
<p>स्वकीयमबलाजन्मैवास्य दुःखस्य कारणम् ।</p>
<p>निन्दावमानयोश्चेति क्रन्दत्येषा कुमारिका ॥ ७२॥</p>
<p>गृह्णीष्व मातर्मामेवं भूमिदेवीं प्रति द्रुतम् ।</p>
<p>हस्तं प्रसार्याश्रुपूर्णनेत्रा चोच्चैः प्ररोदिति ॥ ७३॥</p>
<p>तदामंस्त कविः कण्वपुत्री चात्रैव तिष्ठति ।</p>
<p>इमां न कापि स्वीकर्तुमप्सरा ह्यागमिष्यति ॥ ७४॥</p>
<p>नाटकेऽवसिते राजा साक्षीकृत्य सभासदः ।</p>
<p>कालिदासमलञ्चक्रे स्वर्णशृङ्खलया करे ॥ ७५॥</p>
<p>हस्तनिर्घोषमुखरं नाट्यगेहमभूत् तदा ।</p>
<p>अथ क्रमात् सदस्येषु गतेष्वस्तमितो रवः ॥ ७६॥</p>
<p>राजसन्निधिमानीता नाट्याचार्यैर्यथाक्रमम् ।</p>
<p>अभिनेतृवरा येऽवतस्थुः साञ्जलयस्त्विह ॥ ७७॥</p>
<p>धृतकण्वसुतावेषामभिनेत्रीं नृपालके ।</p>
<p>अभिनन्दति सस्नेहं तस्थौ निस्सङ्गमेव सा ॥ ७८॥</p>
<p>भयं किं वा परिभ्रान्तिरिति ङ्य़ातुमशक्नुषी ।</p>
<p>सादरं साञ्जलिकरा सालभञ्जीव सा स्थिता ॥ ७९॥</p>
<p>कटाक्षवीक्षणेनापि तन्मुखं न ददर्श सा ।</p>
<p>पतगः पतितः किं वा नृपान्तर्नयने तदा ॥ ८०॥</p>
<p>निरीक्ष्य सर्वमुत्तस्थौ न निरीक्ष्येव शीघ्रतः ।</p>
<p>निद्रागारमवाप्तुं स निश्चक्राम च भूमिपः ॥ ८१॥</p>
<p>ईईई</p>
<p>ज्योत्स्नाकणविहीनायां निशायामपि गच्छति ।</p>
<p>अशान्तोऽपि कविस्तेन पथा शीलवशात् स्वयम् ॥ ८२॥</p>
<p>अदृश्यरात्रिकुसुमतप्तनिःश्वाससौरभम् ।</p>
<p>अन्धकारेऽपि सान्निध्यं प्रसारयति सर्वतः ॥ ८३॥</p>
<p>प्रकाशनेच्छुरप्यन्धतामिस्रे स्थितये विधिः ।</p>
<p>अत्रास्म्यहमिति प्राहेवार्द्रगन्धप्रसारणात् ॥ ८४॥</p>
<p>कञ्चित् प्रतीक्ष्यान्धकारे तिष्ठदक्षीव वर्तते ।</p>
<p>गवाक्षो विवृतो यस्य मूकशान्ते पुरोभुवि ॥ ८५॥</p>
<p>कविस्तिष्ठति तद्दीर्घनिःश्वासोष्मलमारुते ।</p>
<p>किञ्चिच्चञ्चलितं किं वा विलोलं जालकांशुकम् ॥ ८६॥ युग्मकम्</p>
<p>अप्रख्यापितमप्यस्यागमनं प्रतिपाल्य सा ।</p>
<p>निर्वापितप्रदीपा तदाह्वानोत्का स्थिता नु किम् ॥ ८७॥</p>
<p>न विशेषः कश्चिदत्रागन्तुमैच्छम् उवाच सः ।</p>
<p>नूनमायास्यसीत्येव भाति मे स्मेति सा द्रुतम् ॥ ८८॥</p>
<p>पूर्णमौनेषु निःश्वासैर्व्रणितेषु कथञ्चन ।</p>
<p>सहसास्याः कण्ठनालाद् वचोधारा प्रसारिता ॥ ८९॥</p>
<p>असूयालुभटौघेन परीतो वर्तते भवान् ।</p>
<p>गूढतन्त्रैर्विजेतुं त्वां यो मुहूर्तं प्रतीक्षते ॥ ९०॥</p>
<p>सन्ति कापट्यगर्तानि भवन्मार्गेषु सर्वतः ।</p>
<p>यदि काचिद् विपत् स्यात् तामशक्ता स्मर्तुमप्यहम् ॥ ९१॥</p>
<p>न हि शक्नोषि मां त्रातुं मम जन्मेदृशं किल ।</p>
<p>हविरस्मि मदर्थं मा जुहोत्विह भवान् स्वयम् ॥ ९२॥</p>
<p>गच्छ त्वं यत्रकुत्रापि न चिरान्मा विशङ्कया ।</p>
<p>त्वत्पादरेणुस्पर्शार्थी देशः को वा न विद्यते ॥ ९३॥</p>
<p>भवतो हृदयस्यास्य महासाम्राज्यसीम्नि मे ।</p>
<p>स्नेहसिंहासनं दत्तमेकमित्यस्ति धन्यता ॥ ९४॥</p>
<p>इतःपरं काम्यमस्य वनपुष्पस्य किं प्रभो ।</p>
<p>अग्निदग्धमिमं गेहं त्यक्त्वा यातु भवान् द्रुतम् ॥ ९५॥</p>
<p>घनवर्षवदुच्चैः सा प्ररुरोद ततः करम् ।</p>
<p>प्रसार्य जालरन्ध्रेण तस्थौ सा भावनिर्भरा ॥ ९६॥</p>
<p>स्पृष्ट्वासौ मृदुलं हस्तमस्या मन्दं परामृशत् ।</p>
<p>कवेस्तदङ्गुलीस्पर्शः सुधावर्षोऽभवत् तदा ॥ ९७॥</p>
<p>न भविष्यति किञ्चिन्मे कस्मात् तेऽशुभचिन्तितम् ।</p>
<p>किञ्चिन्निःश्वस्याब्रवीत् सः त्वां हित्वा कुत्र याम्यहम् ॥ ९८॥</p>
<p>विन्यस्योपरि तत्पाणिपल्लवं निटिले तथा ।</p>
<p>मुखेऽपि निखिले तस्थौ चित्सुखामृतपो यथा ॥ ९९॥</p>
<p>समीपे न विदूरे न पादन्यासरवः किमु ।</p>
<p>अन्धकारो वैरिणोऽपि बन्धुः स्यादित्यमन्यत ॥ १००॥</p>
<p>स्तब्धं मनस्तथाप्यन्तर्न्ययच्छन्निजसंभ्रमम् ।</p>
<p>वातायनं पिधेहीत्थमुक्त्वामन्त्र्य जगाम सः ॥ १०१॥</p>
<p>पुनर्दर्शनसौभाग्यं नाशशंसोपचारतः ।</p>
<p>पादचारेण सङ्केतं प्राप शीघ्रमसौ कविः ॥ १०२॥</p>
<p>उत्कण्ठया तदा यत्र द्वारि तिष्ठति पल्लवः ।</p>
<p>भयं भवति तद्दृष्टौ कोऽपूर्वोऽयं परिभ्रमः ॥ १०३॥</p>
<p>\\</p>
<p>ह्रुले</p>
<p>************************************************************</p>
<p>.</p>
<p><em><strong>दशमः सर्गः</strong></em></p>
<p>रत्नपरीक्षा</p>
<p>श्यामयामैरत्र सूक्ष्मचारनेत्राणि तान्यपि ।</p>
<p>तयोः समागमानां समभवन् गूढसाक्षिणः ॥ १॥</p>
<p>मरुत्तरङ्गिते पत्रव्राते मर्मरसन्निभम् ।</p>
<p>कर्णाकर्णिकया सा च वार्ता प्रचलिता द्रुतम् ॥ २॥</p>
<p>सचिवेष्वन्ततो गत्वा सत्यं तन्मन्त्रयत्यहो ।</p>
<p>अशक्नुवन् विश्वसितुं तस्थौ तत्रैव भूमिपः ॥ ३॥</p>
<p>यस्य सत्कीर्तिचन्द्रस्य शीतरश्मिशतैरभूत् ।</p>
<p>धवलोज्ज्वलवर्णाभा स्वकीयोज्जयिनीपुरी ॥ ४॥</p>
<p>तस्य काव्यकृतस्तन्वी सा किं प्रणयभाजनम् ।</p>
<p>तथापि विक्रमार्कस्य सा कथं विस्मृता भवेत् ॥ ५॥ युग्मकम्</p>
<p>स्वमनोहारिणी कन्या पक्षे तिष्ठति सांप्रतम् ।</p>
<p>प्रतिपक्षे तु धन्योऽसौ कविमित्रं च तिष्ठति ॥ ६॥</p>
<p>अनयोस्तु परित्यक्तुमेकं शक्नोमि हा कथम् ।</p>
<p>इति धर्मव्यथामग्नो मध्ये तिष्ठति भूपतिः ॥ ७॥</p>
<p>केवलं ग्रामकन्या सा तथापि सुरमार्गतः ।</p>
<p>अप्सरा इव चान्दोलादस्मिन् राजाङ्कणे यदा ॥ ८॥</p>
<p>अवतीर्णा तदारभ्य तस्यां सक्तं मनो मम ।</p>
<p>निरक्षरा साद्य पुनर्नाट्यसङ्गीतकोविदा ॥ ९॥ युग्मकम्</p>
<p>तादृशीं तां वधूकर्तुं प्रत्युद्गन्तुं यथाविधि ।</p>
<p>शुभावहां तिथिं राजा मुहूर्तं च प्रतीक्षते ॥ १०॥</p>
<p>कथामिमां राजधान्यां को न जानाति पूर्णतः ।</p>
<p>अङ्य़ात्वा हि कवेश्चित्तं तत्सक्तं नृपमानसम् ॥ ११॥</p>
<p>अत्युदारमना भूत्वा यमसौ समभावयत् ।</p>
<p>स एव कविरत्रैवमवजानाति भूमिपम् ॥ १२॥</p>
<p>इदं तु सर्वं जानन्नेवैकान्ते च तया सह ।</p>
<p>समागमाय धिक्कारं कुर्वन् योऽसौ सुहृत् कथम् ॥ १३॥</p>
<p>रत्नं सा स कवीन्द्रोऽपि रत्नं वर्धितमूल्यकम् ।</p>
<p>अतस्तं मा त्यजेत्येतदुपदेशोक्तिसान्त्वनम् ॥ १४॥</p>
<p>विक्रमार्कस्य कर्णे तु कुर्वन्ति सचिवाः सदा ।</p>
<p>सामदानाद्यतिक्रम्य दण्डः किं नु विचार्यते ॥ १५॥ युग्मकम्</p>
<p>सचिवैस्तन्त्रनिपुणैर्मनःसन्तुलनान्वितैः ।</p>
<p>मन्त्रयन्मोचनोपायं पश्यत्यवनिपालकः ॥ १६॥</p>
<p>न किञ्चिदपि जानामीत्येवंभावनया नृपः ।</p>
<p>आसनस्थोऽभवद् यस्य पुरतो नीयते कविः ॥ १७॥</p>
<p>विश्वासशीतलज्योत्स्नां हृदये संप्रसारयन् ।</p>
<p>कुशलं पृच्छति कविं राजा स्मेरमुखाम्बुजः ॥ १८॥</p>
<p>श्रोतुं वार्तामतिक्रूरां स्वीकर्तुं दण्डनं तथा ।</p>
<p>पीडनं चानुभोक्तुं निस्सङ्गभावेन चेतसा ॥ १९॥</p>
<p>सन्नद्धः काव्यकारोऽत्र निषण्णो राजसन्निधौ ।</p>
<p>सन्ने यस्य मुखे नासीत् किन्तु मन्दस्मितोदयः ॥ २०॥</p>
<p>अकालसम्भवत्कालमेघवर्षो यथा तथा ।</p>
<p>अभिनन्दनवाग्धारां वर्षत्यस्मिन् कवौ नृपः ॥ २१॥</p>
<p>छत्रस्याधश्चामरस्य वातो मे वाति पार्श्वतः ।</p>
<p>तथापि मित्र ते स्नेहशैत्यमेवाभिकामये ॥ २२॥</p>
<p>कवेः स्वच्छन्दवासोऽत्रैवेति मे पुलकप्रदम् ।</p>
<p>तुष्ट्या तृप्त्या किन्तु सर्गास्वास्थ्येनेह समावस ॥ २३॥</p>
<p>पुनराह नृपः श्रीमन्नगायत पुरा भवान् ।</p>
<p>अहैतुकीं प्राणवतामव्यक्तमधुरां व्यथाम् ॥ २४॥</p>
<p>आत्मानुभूतं सत्यं तत् किं ते तस्माद् विमुक्तये ।</p>
<p>प्रयतेऽहं किं करोमि तदर्थं सदयं वद ॥ २५॥</p>
<p>विमूकं पुनरप्यत्रोपविष्टं कविकुञ्जरम् ।</p>
<p>निमिमीते निर्निमेषं राजाथोवाच सुस्मितम् ॥ २६॥</p>
<p>भवतोऽयं पुरीवासो भवतूल्लासवान् सदा ।</p>
<p>रम्यवस्तूनि नान्विष्यस्येतैस्त्वन्विष्यसे परम् ॥ २७॥</p>
<p>उपहारान्तरं वीरशृङ्खलाधिकमोहनम् ।</p>
<p>समर्पये करे चास्मिन्नचिरेण महाकवे ॥ २८॥</p>
<p>एतेषां श्रूयमाणानामङ्य़ात्वार्थमसौ कविः ।</p>
<p>किमु वक्तव्यमित्येतदपि नो वेत्ति किञ्चन ॥ २९॥</p>
<p>सामगानसमं राजभाषणं तन्निशम्य सः ।</p>
<p>आदरेण समामन्त्र्य जगाम वसतिं कविः ॥ ३०॥</p>
<p>उपहारान्तरं वीरशृङ्खलाधिकमूल्यकम् ।</p>
<p>किं स्यात् परीणामगुप्तकथेव प्रतिभाति तत् ॥ ३१॥</p>
<p>तदुत्तरं प्रतीक्ष्यास्मिन् कवौ तत्र निषीदति ।</p>
<p>विलीयतेऽन्धकारे तत्कक्ष्यागतदिनप्रभा ॥ ३२॥</p>
<p>कवाटस्यार्धपिहितस्योद्घाटनरवस्तदा ।</p>
<p>श्रूयते पादनिःस्वानं कङ्कणक्वणितं तथा ॥ ३३॥</p>
<p>नापृच्छत् केयमित्येष मणिनूपुरशिञ्जितम् ।</p>
<p>स्फुटं वदति नैवेयं स्वकीयपरिचारिका ॥ ३४॥</p>
<p>अथेयमस्ति वा कन्या रम्या सा प्रियमानसा ।</p>
<p>नैवेयं सेत्याह सर्वव्यापीदं मदसौरभम् ॥ ३५॥</p>
<p>कस्या वस्त्राञ्चलस्यायं शब्दो विलुलितस्य वा ।</p>
<p>कस्या वा तरलोल्लोलवलयोदितशिञ्जितम् ॥ ३६॥</p>
<p>कस्या वा विकिरन्त्यत्र निःश्वासार्द्रदलान्यहो ।</p>
<p>पस्पर्श का कवेरस्य मनःसूनरजःस्वपि ॥ ३७॥</p>
<p>कविः क्रमेण तां नीचामुद्दीपयति वर्तिकाम् ।</p>
<p>पुरतो दृश्यमानेयं का पुनर्मेनका किमु ॥ ३८॥</p>
<p>अग्निपञ्चकमध्यस्थामद्रिकन्यां तपस्विनीम् ।</p>
<p>अचञ्चलाग्न्यन्तरवदस्मान् योऽदर्शयत् पुरा ॥ ३९॥</p>
<p>कल्पद्रुपतितोत्फुल्लपुष्पायाप्सरसे पुरा ।</p>
<p>वाङ्मयेन पुनर्जन्म ददौ योऽतीव सुन्दरम् ॥ ४०॥</p>
<p>अन्यस्यामप्सरःपुत्र्यां पृथिव्याः परिशुद्धताम्</p>
<p>लावण्यं च समन्वीय प्रादर्शयदिहैव यः ॥ ४१॥</p>
<p>स कविश्चिन्तयामास साक्षादेवाप्सरास्त्वियम् ।</p>
<p>कस्याङ्य़येयमागच्छदत्र किं वास्य कारणम् ॥ ४२॥ कलापकम्</p>
<p>नैवात्र विक्रमो नैव विश्वामित्रोऽपि तापसः ।</p>
<p>वर्ततेऽत्र वराकोऽयं कविरेव हि केवलम् ॥ ४३॥</p>
<p>वश्येन सुस्मितेनेह तिष्ठतीयं मनोहरी ।</p>
<p>निस्त्रपं स्वयमेवास्मै समर्पयितुमुद्यता ॥ ४४॥</p>
<p>राजोपहारोऽमूल्योऽयमिदानीमेव चाभवत् ।</p>
<p>स्पष्टा कथापरीणामगुप्तिरासूत्रिता तदा ॥ ४५॥</p>
<p>राजधान्यां विशिष्टानामतिथीनां महीभृताम् ।</p>
<p>सत्काराय सुनैवेद्यं विक्रमार्कनृपाहृतम् ॥ ४६॥</p>
<p>प्रांशुलभ्यं फलमियं तिष्ठतीह कराञ्चले ।</p>
<p>कविं प्रणम्य सा प्राह दासीयं तव गृह्यताम् ॥ ४७॥ युग्मकम्</p>
<p>सुहृद्राजवरैस्तुल्यं कविमेनं च निर्धनम् ।</p>
<p>साक्षात् स विक्रमादित्यः सत्करोतीह सादरम् ॥ ४८॥</p>
<p>अतःपरं चारितार्थ्यप्रदमन्यत् किमस्ति हा ।</p>
<p>अभिनन्दनसम्मानमप्यन्यत् किमु विद्यते ॥ ४९॥</p>
<p>इत्थं सन्तोषधवलज्योत्स्ना नोदेति तन्मुखे ।</p>
<p>तत्र प्रत्युत रोषोऽभिमानजः समुदेति किम् ॥ ५०॥</p>
<p>अन्तःक्षोभं तु संयम्य कविरास्ते विमूकवत् ।</p>
<p>चिन्ताब्धिवीचीः शमयन्नात्मशक्तिं च वर्धयन् ॥ ५१॥</p>
<p>सुतार्यक्षौमवासोऽस्याः स्रस्तं भवति च स्वयम् ।</p>
<p>स्पन्दते तदुरःकञ्चुकावृतं कोरकद्वयम् ॥ ५२॥</p>
<p>द्रवितुं स्वयमेवात्र सवितुः किरणोष्मणि ।</p>
<p>हिमशीकरनिर्मुक्तविकसत्सुमसन्निभम् ॥ ५३॥</p>
<p>स्वविग्रहं सुनिर्माल्यं विधातुं स्वयमेव सा ।</p>
<p>निजसौवर्णभूषास्ता विनिर्मोक्तुं समुद्यता ॥ ५४॥ युग्मकम्</p>
<p>अथ मेति प्रशान्तं तन्निषेधति कविस्तदा ।</p>
<p>समेत्यालसमस्योपस्थितिमाप विलासिनी ॥ ५५॥</p>
<p>तटभित्तटिनीवीचीसमाङ्य़ातविलोभिनी ।</p>
<p>साह राजनियुक्ताहं भवत्प्रियहितैषिणी ॥ ५६॥</p>
<p>पानपात्रं पूरयेऽहं केन द्राक्षारसेन वा ।</p>
<p>देवप्रियेण किं ब्रूहि साक्षात् सोमरसेन वा ॥ ५७॥</p>
<p>केन रागेणालपामि मदशक्तिप्रदेन वा ।</p>
<p>केन नृत्तेन मायूरपिञ्छिकां वितनोम्यहम् ॥ ५८॥</p>
<p>अलौकिकं मादकं किमैन्द्रियस्वर्गगोपुरम् ।</p>
<p>प्रोद्घाटयाम्यहं हर्षाद् भवदर्थं प्रभो वद ॥ ५९॥</p>
<p>सारङ्गीमधुरे तस्मिन् स्वररागसुधाझरे ।</p>
<p>क्षीरे सितेव मृदुलं मनो लीयेत कस्य वा ॥ ६०॥</p>
<p>ध्यानलीनं महाकालमुपास्ते यत् सदैव तत् ।</p>
<p>आनन्दलयमग्नं न त्वलीयत मनः कवेः ॥ ६१॥</p>
<p>दृढदीप्तेन नेत्रेण निर्वर्ण्याह कविः स ताम् ।</p>
<p>सर्वसम्मोहनं रूपमेतत् प्रत्यङ्गसुन्दरम् ॥ ६२॥</p>
<p>उन्मादकं विशालेऽस्मिन् प्रपञ्चहृदयान्तरे ।</p>
<p>वश्यवाङ्मयरूपेणालिखितं चासकृन्मया ॥ ६३॥</p>
<p>प्रमादोऽभूत् तवायं न तेषां येऽस्मिन् निशामुखे ।</p>
<p>प्रैषयन् पुरतो मे त्वां सत्यं मे जानते न ते ॥ ६४॥</p>
<p>रुदन्ति यदि मे दीनं प्रत्येकं परमाणवः ।</p>
<p>परित्यजेयुर्मां तेऽपि स्नेहार्द्रायात्मनः कृते ॥ ६५॥</p>
<p>सुवर्णनिर्मितो रत्नखचितश्च कृपाणकः ।</p>
<p>मारकः किं पातितश्चेत् सुदृढेऽपि हृदन्तरे ॥ ६६॥</p>
<p>अधिकारोग्रहस्तेन क्षिप्रं मां प्रति सम्प्रति ।</p>
<p>विद्युल्लतोज्ज्वलं शस्त्रं त्वमिति प्रतिभाति मे ॥ ६७॥</p>
<p>एतस्मादुद्भविष्यन्ती क्षतिर्मे खलु दुर्गतिः ।</p>
<p>जीवतो मृतिरेवात्महतिरेवेति मन्मतम् ॥ ६८॥</p>
<p>क्षत्रवीर्याण्यनेकानि निर्जितानि यया पुरा ।</p>
<p>नग्नसौन्दर्यशक्तिः सा निःसहाया निराकृता ॥ ६९॥</p>
<p>ततो दुःसहदुःखेन प्रतिगन्तुं समुद्यता ।</p>
<p>तिष्ठेति कविनोक्ता सा तस्थौ श्रुत्वेव तद्वचः ॥ ७०॥</p>
<p>कविराहार्द्रमेनां न त्वय्यनादृतिरस्ति मे ।</p>
<p>त्वामिह प्रैषयन् ये ते वाच्या विनयपूर्वकम् ॥ ७१॥</p>
<p>त्वयि संप्रीतिमांश्चाहं सुतृप्तो लीन एव च ।</p>
<p>दौत्यं ते सफलं सम्यक् त्वया निर्व्यूढमित्यपि ॥ ७२॥</p>
<p>निवृत्य सा निमेषार्धं निर्वर्ण्य च कवेर्मुखम् ।</p>
<p>शान्तेन सुदृढेनापि स्वरेणैवमभाषत ॥ ७३॥</p>
<p>असत्यकथनायेमां मा निर्दिश महाप्रभो ।</p>
<p>कुलकर्मण्यसत्यत्वं नाद्यावधि कृतं मया ॥ ७४॥</p>
<p>राङ्य़ो दासीयमाङ्य़ानुसारिणी नाभिसारिणी ।</p>
<p>इति सत्योदिता वाचो हृदयान्निर्गता इव ॥ ७५॥</p>
<p>अथारुदत् संवृतास्या कविश्चाभूत् सविस्मयः ।</p>
<p>नवबोधोदयेनेव तीक्ष्णसत्योपदर्शनात् ॥ ७६॥</p>
<p>क्षमस्व भद्रे सदयं यद्यहं त्वामखेदयम् ।</p>
<p>अथाशक्त्या न किञ्चित्तामवदत् कविकोविदः ॥ ७७॥</p>
<p>तस्यां गतायां तद्दास्यदैन्यनिन्दनकर्मणि ।</p>
<p>पश्चात्तापेन दग्धोऽभूत् कविः कारुण्यवानसौ ॥ ७८॥</p>
<p>नासत्यवादिनी सैषा तेन यत् सुतिरस्कृता ।</p>
<p>तदप्यवनिपेन्द्रः श्वो ङ्य़ास्यत्येव न संशयः ॥ ७९॥</p>
<p>तस्मादाविष्करिष्यन्ति ते राजपुरुषादयः ।</p>
<p>कथाविशेषान् विविधान् सामदानवृथात्वतः ॥ ८०॥</p>
<p>रोषोदयो भवेच्चक्रवर्तिनश्च भवत्वयम् ।</p>
<p>सर्वं किलात्र हा छत्रचामराङ्य़ानियन्त्रितम् ॥ ८१॥</p>
<p>निद्रां गच्छेत् पल्लवोऽत्र निशापि बहुशो गता ।</p>
<p>प्राप्यस्थानं नास्ति नैव श्रोतव्यः कश्चनापि वा ॥ ८२॥</p>
<p>कक्ष्याद्वारं विधायान्तरालवीथ्या सुदूरतः ।</p>
<p>विना लक्ष्यस्थलं मन्दमन्दं गच्छत्यसौ कविः ॥ ८३॥</p>
<p>नृत्यद्वातोऽपि निद्रापि वृक्षशाखासु किं शनैः ।</p>
<p>गायकः कृकराटः किं क्षीणो मौनं भजत्यसौ ॥ ८४॥</p>
<p>जगामान्विष्य पिहितं गवाक्षं कामुकः कविः ।</p>
<p>कुत्र वा कामिनी सा स्यात् प्रतीक्षानिर्भराशया ॥ ८५॥</p>
<p>अर्धबोध इवात्रत्यराजवीथ्या स गच्छति ।</p>
<p>अङ्य़ातलक्ष्यं भूयोऽपि गच्छत्येव कविः स्वयम् ॥ ८६॥</p>
<p>भवन्ति निद्राहीनानि ज्वलद्दीपयुतानि च ।</p>
<p>गणिकानां गृहाण्यत्र पार्श्वयोरुभयोरपि ॥ ८७॥</p>
<p>वीणा च तन्वीकण्ठश्च सम्भूयैकं सुगीतकम् ।</p>
<p>गातुं स्पर्धां करोतीव कुत्रचिद् भवनातरे ॥ ८८॥</p>
<p>अन्यत्र कामुकोन्मादो हसत्युच्चैश्च गर्जति ।</p>
<p>कस्याश्चिन्नृत्तसुन्दर्या नूपुराशिञ्जितैः सह ॥ ८९॥</p>
<p>पुरो मकररथ्या सा बोधहीनेव वर्तते ।</p>
<p>कामाग्निदग्धबलिपुष्पाणां गन्धेन सन्ततम् ॥ ९०॥</p>
<p>नेति नेतीति मनसा मन्त्र्यते वीथिका तु या ।</p>
<p>मृग्यते कविना सान्या दूरे किमनलप्रभा ॥ ९१॥</p>
<p>चिता प्रशान्तज्वालासौ ख्याता पितृवनाख्यया ।</p>
<p>यत्रान्ते प्राप्यते सर्वैरर्धरात्रे मयाप्यहो ॥ ९२॥</p>
<p>सक्तोऽसक्तो नृपो दासश्चैकतल्पं भजन्निह ।</p>
<p>शान्तिं गच्छेत् साम्यदृष्टिसारसौन्दर्यसद्मनि ॥ ९३॥</p>
<p>अत्रैव सर्वदुःखानि विस्मृत्यानन्यचिन्तया ।</p>
<p>तिष्ठत्युन्मीलितेनान्तर्लोचनेन महाकविः ॥ ९४॥</p>
<p>कालमेघजटाजूटादर्धचन्द्रस्त्वधस्तलम् ।</p>
<p>निरीक्षते तदा भूतिं ज्योत्स्नाभस्म विलिम्पति ॥ ९५॥</p>
<p>पावकनेत्रं मीलय सदयं</p>
<p>हे हर वर्षय चन्द्रमरीचीः ।</p>
<p>चितासमीपे तस्थौ कविरु</p>
<p>न्नम्य करौ च प्रर्थयतीव</p>
<p>महेशपावकनेत्रनिमीलन</p>
<p>तुल्यं चित्यामनला विगताः ।</p>
<p>तरवः पितृवनसीमनि जाता</p>
<p>श्छाया ज्योत्स्ना तदन्तराले ।</p>
<p>शकलीभूयाकाशस्यान्ते</p>
<p>बोधाबोधतलानि मिलित्वा ।</p>
<p>भङ्ग्यान्योन्यं लिखितमपूर्वल</p>
<p>यस्यालेख्यमिवास्ति मनोङ्य़म् ॥ ९६॥</p>
<p>कस्मिन् पटहे चोच्चैः श्रुत्या</p>
<p>कालं को वा परिमात्यत्र</p>
<p>आदिविलम्बिततालमनुक्षण</p>
<p>माहा चटुलद्रुतगतिरास्ते ।</p>
<p>पवनालुलितजटा इव वटतरु</p>
<p>शाखास्तत्र विलुलिताः सन्ति ।</p>
<p>कृष्णभुजङ्गफणोन्नयनेन स</p>
<p>मं तदनातपनटनं लसति ।</p>
<p>शिवतेजोमयरूपं विकसित</p>
<p>मथ हा गगनापूर्णं दृष्ट्वा ।</p>
<p>कविरिह गायति मम हृदयेन तु</p>
<p>रसितोग्रं कुरु नटनं भगवन् ॥ ९७॥</p>
<p>नृत्तं कुरु नटनायक भवदा</p>
<p>नन्दश्रीनटनद्रुततालः</p>
<p>काननवृक्षलतास्वथ नीच</p>
<p>स्थिततृणकोटिषु सर्वास्वपि च ।</p>
<p>आर्द्रमनस्स्वनुशासननिर्दे</p>
<p>शाङ्य़ानामविधेया ये वा</p>
<p>तेषां हृदयेष्वपि च सिरासु च</p>
<p>नित्यस्पन्दं कुरु तव चरण</p>
<p>ध्वनिरिह मृत्युञ्जयमन्त्रध्वनिः ॥ ९८॥</p>
<p>अर्धोक्तौ विररामेदं गानमेष कविस्त्विह ।</p>
<p>भूमावुत्तानतः क्षीणशरीरो निपपात हा ॥ ९९</p>
<p>\\</p>
<p>ह्रुले</p>
<p>************************************************************</p>
<p>.</p>
<p><em><strong>एकादशः सर्गः</strong></em></p>
<p>आमन्त्रणमुज्जयिन्यै</p>
<p>विभातमायाति कवेश्च सम्यग्</p>
<p>बालातपश्चुम्बति फालदेशम् ।</p>
<p>निद्रोत्थितोऽयं त्वचिराद् विजाना</p>
<p>त्यात्मानमेतत्पितृकाननस्थम् ॥ १॥</p>
<p>सुपुष्पितोऽसौ तरुणार्कवृक्षः</p>
<p>सदागतिस्तप्तमरुद्विशेषः ।</p>
<p>भस्माकुलेयं भयदा चिता च</p>
<p>काव्याध्वगं प्रश्नमिमं त्वपृच्छत् ॥ २॥</p>
<p>अकाल एवात्र किमागतस्त्वं</p>
<p>स्वयं तदावर्तनलोलुपोऽभूत् ।</p>
<p>विभ्रामकस्वप्न इवेह कस्मात्</p>
<p>पूर्वेद्युरागच्छमहो निशायाम् ॥ ३॥</p>
<p>उपैति कश्चित् सुगभीरघण्टा</p>
<p>नादोऽत्र शिप्रासरिदम्बुपायी ।</p>
<p>श्मशानसंश्लेष्यनिलोपनीतो</p>
<p>घुष्यन्महाकालसमर्चवेलाम् ॥ ४॥</p>
<p>चितान्तरालादिव मन्दमन्दं</p>
<p>समुत्थितो याति कविस्त्वतान्तः ।</p>
<p>अथेह शिप्रापरिमज्जनेन</p>
<p>शैत्यं भजेतां तनुमानसे ते ॥ ५॥</p>
<p>अबोधतो मे हृदये चितैका</p>
<p>कृताद्य निर्वापय तां तु शिप्रे ।</p>
<p>भवत्करस्पर्शवशाद् दयार्द्रा</p>
<p>च्छान्तिं भजेत् तापशतानि भद्रे ॥ ६॥</p>
<p>निमज्जयामास कविश्च शिप्रा</p>
<p>स्नेहार्द्रशीताम्बुषु नैकवारम् ।</p>
<p>सर्वंसहे यं नियतेर्नियोगं</p>
<p>भयं विनेत्याप सुधीरतां च ॥ ७॥</p>
<p>स्मृताविवानातपकान्तिपूरे</p>
<p>शनैः शनैर्गच्छति काव्यकारे ।</p>
<p>अन्विष्य गन्तास्मि भवन्तमेवं</p>
<p>वदन् पुरस्तिष्ठति पल्लवश्च ॥ ८॥</p>
<p>शब्दोपलब्धिर्न भवेद् विकारै</p>
<p>र्हृदन्तराले परिपूरिताभे ।</p>
<p>परस्परं यौ मनसैव वित्त</p>
<p>स्तयोस्तु मौनं बहुलार्थपूर्णम् ॥ ९॥</p>
<p>स पल्लवस्तेन कवीश्वरेण</p>
<p>साकं स्वसङ्केतगृहं जगाम ।</p>
<p>उपेत्य सैषा परिचारिकापि</p>
<p>खाद्यान्नपेयं रुचिरं निनाय ॥ १०॥</p>
<p>समश्यतां प्रातरिहाशनं द्रा</p>
<p>गिहैव विश्राम्यतु चित्सुखेन ।</p>
<p>बालं यथैवं प्रियवाचमुक्त्वा</p>
<p>ततो जगामाशु स पल्लवोऽपि ॥ ११॥</p>
<p>प्रकम्पनः कश्चिदिव प्रशान्तः</p>
<p>कश्चिद् घनासार इवान्त्यमाप्तः ।</p>
<p>सर्वं बहिः शान्तमिव प्रतीतं</p>
<p>भवेदिदं वा प्रतिभासमात्रम् ॥ १२॥</p>
<p>स्फुटत्स्मृतेर्गन्धशतानि भूयो</p>
<p>प्याश्लेष्टुकामं मन एव शत्रुः ।</p>
<p>सर्वर्तुसौन्दर्यविलेखनार्थं</p>
<p>वटद्रुमूले मयि सन्निविष्टे ॥ १३॥</p>
<p>मार्गेण तेनैव किमर्थमायात्</p>
<p>सा मे मनः सोत्कमभूत् किमर्थम् ।</p>
<p>श्रोतुं च काव्यं मम सन्निकर्षे</p>
<p>तस्थौ किमर्थं नु निरक्षरा सा ॥ १४॥ युग्मकम्</p>
<p>कमप्युदारप्रणयार्द्रबन्धं</p>
<p>विनार्थबोधं धृतवान् कुतोऽहम् ।</p>
<p>द्रक्ष्यामि नैवेति सुनिश्चितं तद्</p>
<p>वक्त्रं किमर्थं पुनरप्यपश्यम् ॥ १५॥</p>
<p>सुवर्णनीडे स्वयमेव कस्मात्</p>
<p>प्रवेशयामास विचारशून्यः ।</p>
<p>नीडान्तरस्थस्य खगस्य दैन्य</p>
<p>ङ्य़ानं विना लब्धमनेन किं स्यात् ॥ १६॥</p>
<p>भित्वार्गलं प्रोड्डयनेऽपि शिष्टा</p>
<p>न्यथार्गलान्यत्र बहूनि सन्ति ।</p>
<p>सर्वोऽपि दासः क्रियते विलोभै</p>
<p>स्तिक्ताम्लकान्तैर्मधुभिः फलैश्च ॥ १७॥</p>
<p>दासेतरोऽस्मिन् भुवने समेऽपि</p>
<p>राजाधिराजोऽस्ति स एक एव ।</p>
<p>प्रत्यक्षतो ङ्य़ानमिदं च सर्व</p>
<p>मन्तेऽखिलं यत् खलु दिव्यदुःखम् ॥ १८॥</p>
<p>काव्यानि सर्वाणि च जीवरक्त</p>
<p>जन्यानि भूर्जत्वचि भावितानि ।</p>
<p>सञ्चित्य नैजे तु पुराणभाण्डे</p>
<p>कवीश्वरो निक्षिपति क्रमेण ॥ १९॥</p>
<p>समृद्धपुष्पैश्च पलाशवृक्षै</p>
<p>रुपेतपार्श्वद्वयया सरण्या ।</p>
<p>सुकेतकीसूनमनोहरेण</p>
<p>नीवारकेदारहृदन्तरेण ॥ २०॥</p>
<p>मधुद्रवार्द्रं सहकारपुष्प</p>
<p>गन्धं स पीत्वा ललितं यथेष्टम् ।</p>
<p>मुदा चरन्मारुतसन्निभोऽयं</p>
<p>कविश्च भूयोऽपि चरिष्णुरासीत् ॥ २१॥</p>
<p>नामन्त्र्य राजानमितोऽगमिष्यद्</p>
<p>भीरुप्रवृत्तिश्च तदाभविष्यत् ।</p>
<p>अतोऽस्य सन्दर्शनसम्मतार्थं</p>
<p>स पल्लवः प्रेषयितव्य एव ॥ २२॥</p>
<p>गच्छामि भूयोऽप्यनिवार्यधार्यं</p>
<p>दुःखं वहन्नेव विधेर्नियोगात् ।</p>
<p>तदा मदीये हृदयेऽभविष्यत्</p>
<p>सदाप्यनिर्वापितमग्निकुण्डम् ॥ २३॥</p>
<p>दिदृक्षिता सा सकृदप्यहो न</p>
<p>जन्मान्तरेष्वप्यसकृत् सहर्षम् ।</p>
<p>निशाम्य चामन्त्रयितुं प्रियां तां</p>
<p>शशाक नेति व्यथितं मनो मे ॥ २४॥</p>
<p>शनैः कवाटो विवृतश्च चेतो</p>
<p>गतं यथा पल्लव आगतोऽभूत् ।</p>
<p>आगच्छ किञ्चिद् गुरु वक्तुमस्ती</p>
<p>त्येतन्मुखं मौनगिरैव वक्ति ॥ २५॥</p>
<p>विचार्य कार्यं विविधं सुदीर्घं</p>
<p>मन्त्रिप्रवेकैः सह भूमिपालः ।</p>
<p>अन्तर्गृहं सम्प्रति सन्निविष्टः</p>
<p>प्रतीक्षते तत्र कविं भवन्तम् ॥ २६॥</p>
<p>समागमो यश्चिरकाङ्क्षितः स</p>
<p>फलीकृतश्चापि जवेन किन्तु ।</p>
<p>गच्छाग्रतः सूक्ष्मतयेति चेतः</p>
<p>पुनःपुनर्मन्त्रयतीव गूढम् ॥ २७॥</p>
<p>वक्ष्यामि नासत्यमिति स्मरामि</p>
<p>भूयो दृढं तद् गणिकोक्तवाक्यम् ।</p>
<p>स्नेहोपहारं विनयेन दत्तं</p>
<p>तिरस्कृतं ङ्य़ापितवान् नृपः स्यात् ॥ २८॥</p>
<p>परीक्षितो मे सुदृढानुराग</p>
<p>स्तेनात एवासममर्षपात्रम् ।</p>
<p>कारुण्यशून्यो भविता च दण्ड</p>
<p>स्तस्य श्व इत्येव बलाद् विशङ्के ॥ २९॥</p>
<p>प्रजाधिपोऽन्विष्यति चेत् कवीन्द्रः</p>
<p>सत्यं वदामीति दृढीचकार ।</p>
<p>आमुष्मिकादैहिकतोऽपि तस्यां</p>
<p>प्रेमास्ति मे मालवकन्यकायाम् ॥ ३०॥</p>
<p>अत्यन्तसङ्घर्षनिमेषकेषु</p>
<p>निश्शब्दमन्तर्मथितेषु तेषु ।</p>
<p>सप्रश्रयं सोऽप्यवधानपुर्व</p>
<p>मन्तर्गृहं प्राप कविर्नृपस्य ॥ ३१॥</p>
<p>प्रसार्य बाहुद्वयमाह भूपः</p>
<p>सुस्वागतं सौहृदभावरम्यम् ।</p>
<p>अथादरेणोपनिवेशयंस्तं</p>
<p>भङ्ग्या बभाषे कुशलार्द्रवाचः ॥ ३२॥</p>
<p>कवेर्मनोऽनस्ततरङ्गवारा</p>
<p>न्निधिश्च शश्वत् सममस्तशन्तम् ।</p>
<p>इति प्रजानन्नपि लोकरीत्या</p>
<p>पृच्छामि सौख्यं नु महाकवे किम् ॥ ३३॥</p>
<p>उपक्रमे वागियमत्युदारा</p>
<p>प्रस्तावना कस्य तु नाटकस्य ।</p>
<p>न्यूनातिरिक्तेतरमुत्तरं त</p>
<p>स्योक्त्वा कविः स्वासनसन्निविष्टः ॥ ३४॥</p>
<p>यद्यप्यशान्तं हृदयं तथापि</p>
<p>तस्याननं भात्यमलप्रशान्तम् ।</p>
<p>समाप्य नैजालसभाषणं स</p>
<p>राजा पुनः सम्यगभाषतैवम् ॥ ३५॥</p>
<p>इहातिथीभूय भवान् समायात्</p>
<p>ततोऽधिको नाभवदेव कालः ।</p>
<p>तथाप्यभूदात्मपुरी तवेय</p>
<p>मात्मीयमेषाप्यकरोत् कविं त्वाम् ॥ ३६॥</p>
<p>अनेन सन्तुष्टमभून्मनो मे</p>
<p>प्रायोगिकं सत्यमिदं च जाने ।</p>
<p>स्वतन्त्रशीलं हृदयं कवेस्तत्</p>
<p>साम्राज्यमानन्त्यमपारता च ॥ ३७॥</p>
<p>एकान्तता सा क्व कवीषिता क्व</p>
<p>कोलाहलोऽयं ह्यनुभूयमानः ।</p>
<p>नैवेह कान्तिः प्रकृतिप्रियात्म</p>
<p>पुत्राभिकाम्या कृतकेतरा सा ॥ ३८॥</p>
<p>नैवानृषिः काव्यकृदित्यतस्त</p>
<p>स्यावश्यकं तापसवाटमेकम् ।</p>
<p>अतस्त्यजेमां नगरीं व्रजाब्द</p>
<p>वासाय तं रामगिरिं पवित्रम् ॥ ३९॥</p>
<p>इतः प्रयाणाय मनोभिलाषः</p>
<p>प्रयातुमेवात्र नृपेण चोक्तम् ।</p>
<p>कुत्रेति देशोक्तिरियं तु तस्य</p>
<p>विस्मापकं सत्यमहो बभूव ॥ ४०॥</p>
<p>शान्तिप्रदो रामगिरिस्तथापि</p>
<p>कस्तत्र यानं परिनिश्चिनोति ।</p>
<p>नृपो निजेच्छा किमु तस्य कालः</p>
<p>केनाब्द इत्येव विधिर्विधेया ॥ ४१॥</p>
<p>भिषग्विधिस्तिक्तरसेयमत्र</p>
<p>रोगीप्सितं दुग्धमतोऽन्यदेव ।</p>
<p>निष्कासनाङ्य़ा मधुरोक्तिगूढा</p>
<p>राङ्य़ा प्रदत्तेति तु नग्नसत्यम् ॥ ४२॥</p>
<p>पुरी किलैषोज्जयिनी ममैव</p>
<p>गतागतं मेऽत्र तु निश्चिनोति ।</p>
<p>राङ्य़ैव नाहं परिसंवृणोति</p>
<p>सत्यं त्विदं हा मधुवाङ्मयेन ॥ ४३॥</p>
<p>रात्रौ च काञ्चिद् गणिकां ददौ यो</p>
<p>ह्यः स्नेहसम्मानतया स एव ।</p>
<p>तपोवनं हा कवये च मह्य</p>
<p>मन्ते ददाति स्म दयासमेतम् ॥ ४४॥</p>
<p>एवं विचारस्फुटदग्निनाल</p>
<p>ज्वलत्स्फुलिङ्गानि निगृह्य चित्ते ।</p>
<p>अक्षोभ्य एवास्ति कविर्निषण्ण</p>
<p>स्तल्लोचने किं ज्वलितोऽग्निनालः ॥ ४५॥</p>
<p>प्रजाधिपो वक्ति मनोभिरामा</p>
<p>परिस्थिती रामगिरेरतीव ।</p>
<p>दूरे च मेघैरभिवन्दितानि</p>
<p>शृङ्गाणि नीलाचलसानवश्च ॥ ४६॥</p>
<p>आम्रद्रुकुञ्जानि विहङ्गमानां</p>
<p>गानं च सूनोज्ज्वलपल्वलानि ।</p>
<p>सुगन्धवातार्द्रतटाश्च ताल</p>
<p>लयाश्च तासां तरुवल्लरीणाम् ॥ ४७॥ युग्मकम्</p>
<p>अतुल्यवाग्वैभवराजशिल्पि</p>
<p>वर्यस्य तत् सर्गतपोवनं स्यात् ।</p>
<p>सृष्टिर्भवेत् तत्प्रतिभानिटाल</p>
<p>नेत्रोद्भवा निष्प्रतिमा कदाचित् ॥ ४८॥</p>
<p>नृपः पुनश्चाह वरिष्ठसृष्ट्या</p>
<p>तया भवान् प्राप्स्यति वत्सरान्ते ।</p>
<p>भूयस्त्विमामुज्जयिनीं दिनं तत्</p>
<p>सुशोभनं हा प्रतिपालयामः ॥ ४९॥</p>
<p>दयाविशून्यं नयतन्त्रहृद्यं</p>
<p>श्रुत्वा वचो ह्येवमतीव शान्तः ।</p>
<p>प्रतिब्रवीति स्म कविः कृतङ्य़ो</p>
<p>स्म्युदारबुद्ध्यै भवते नितान्तम् ॥ ५०॥</p>
<p>अद्यावधीहातिदयामयस्त्व</p>
<p>मासीश्च निःस्वे मयि काव्यकारे ।</p>
<p>तत् तेऽधमर्णोऽहमशक्त एव</p>
<p>प्रतिब्रवीतुं च कृतङ्य़भावम् ॥ ५१॥</p>
<p>एवं कविश्चात्मविकारवीचि</p>
<p>प्रवाहमावृत्य वचो बभाषे ।</p>
<p>अन्येद्युरेवोषसि गन्तुमद्यै</p>
<p>वामन्त्रयामास महीपतिं सः ॥ ५२॥</p>
<p>उदारमेवाह नृपश्च कर्णी</p>
<p>रथेन चायान्ति तदुद्वहन्तः ।</p>
<p>अन्ये च भृत्या विजनो यतो हि</p>
<p>पन्थाश्च नैकं दिनरात्रमस्ति ॥ ५३॥</p>
<p>कविश्च बद्धाञ्जलिराह मास्तु</p>
<p>पद्भ्यां चरन्नेव सुशीलितोऽस्मि ।</p>
<p>आमन्त्र्य भूयोऽपि न किञ्चिदुक्त्वा</p>
<p>ततस्तिरोऽभूदथ काव्यकारः ॥ ५४॥</p>
<p>गतोऽवतीर्णो दिवसस्त्रिसन्ध्या</p>
<p>दूरात् समायात्यनुरक्तवक्त्रा ।</p>
<p>अंसे वहंस्तारकमेकमेको</p>
<p>धाराधरो गच्छति पङ्गुतुल्यः ॥ ५५॥</p>
<p>उदेति मन्दं वलभौ कपोत</p>
<p>युग्मस्य कण्ठान्मधुरो निनादः ।</p>
<p>उद्यानशाखीविटपेषु नीडं</p>
<p>प्रत्यागतानां पततां सुगीतम् ॥ ५६॥</p>
<p>स्वेन प्रणीतं मुनिकन्यकाया</p>
<p>गीतं वहत्यत्र यतःकुतशित् ।</p>
<p>अनेन सार्धं हृदयं किलैकं</p>
<p>विपञ्चिकीभूय रुदत्यथार्द्रम् ॥ ५७॥</p>
<p>वृथाप्रतीतिस्तु भवेत् सदैकं</p>
<p>प्ररोदनं श्रूयत एव चित्ते ।</p>
<p>अनुप्रयात्येतदहर्निशं तं</p>
<p>मार्गेषु सर्वत्र च काव्यपान्थम् ॥ ५८॥</p>
<p>निशेयमेकापि ततःपरं तु</p>
<p>परैव मे ह्युज्जयिनी पुरीयम् ।</p>
<p>यैषा ददौ मे महितोपहारान्</p>
<p>प्रशस्तिमुद्राश्च मृषापवादान् ॥ ५९॥</p>
<p>प्रतिप्रयच्छाम्यखिलानि तुभ्यं</p>
<p>मा यच्छ मे तं ह्ययि राजधानि ।</p>
<p>समर्पितं वक्षसि ते मया यं</p>
<p>स्वीयं यशोमौक्तिकरम्यहारम् ॥ ६०॥</p>
<p>स पल्लवस्तिष्ठति सन्निकर्षे</p>
<p>वक्तव्यतामूढ इवातिमूकः ।</p>
<p>ङ्य़ातं कथञ्चित् किल राजधान्यां</p>
<p>सर्वत्र यद् गूढतया नृपोक्तम् ॥ ६१॥</p>
<p>अन्याश्च सन्त्यत्र कथाः कविर्मा</p>
<p>जानातु याश्चेति तु पल्लवेच्छा ।</p>
<p>कविः स वेश्याकुलसङ्गमोत्को</p>
<p>भवत्यतन्द्रं मधुपानसक्तः ॥ ६२॥</p>
<p>इत्यादिनानाविधदुष्प्रवादाः</p>
<p>ह्यन्तःपुरेषु प्रसरन्ति गूढम् ।</p>
<p>कविर्न जानात्विदमित्यभीप्सन्</p>
<p>स पल्ल्वोऽप्यत्र विषण्णमास्ते ॥ ६३॥ युग्मकम्</p>
<p>अन्ते भवावश्चिरविप्रयुक्तौ</p>
<p>कविः कथञ्चिद् विरराम चोक्त्वा ।</p>
<p>पुनश्च मौनं सुहृदः करौ तौ</p>
<p>सङ्गृह्य वाचं कविरेवमूचे ॥ ६४॥</p>
<p>इतो गमिष्याम्युषसश्च पूर्व</p>
<p>मिति प्रतिङ्य़ा मम दुर्विलङ्घ्या ।</p>
<p>सखे न जानास्यपि कुत्र वा सा</p>
<p>सुविस्तृतायामिह राजधान्याम् ॥ ६५॥</p>
<p>तथापि तां द्रक्ष्यसि हा कदाचित्</p>
<p>तदा सखे तत्करयोरथैतत् ।</p>
<p>दत्वा पुनर्मद्वचनात् प्रिया सा</p>
<p>वाच्या मम स्मारकमेतदेव ॥ ६६॥</p>
<p>आदाय नैजं हृदयं सुरक्तं</p>
<p>पट्टांशुकेनेव समावृतं तत् ।</p>
<p>स्नेहोपहारं कविना प्रदत्तं</p>
<p>समग्रहीत् पल्लवहस्तयुग्मम् ॥ ६७॥</p>
<p>विवृत्य तत् पश्यति पल्लवोऽय</p>
<p>महो सुवर्णाञ्चितशृङ्खलेयम् ।</p>
<p>सैषा तु राङ्य़ा कवये प्रदत्ता</p>
<p>मिश्रीभवत्काञ्चननागतुल्या ॥ ६८॥</p>
<p>यस्यास्ति सर्वस्वमपाहृतं तत्</p>
<p>कवेरतः किं समुपेक्षणीयम् ।</p>
<p>अत्रैव कुत्रापि निजार्धदेहं</p>
<p>त्यक्त्वा कविर्याति ततोऽर्धजीवः ॥ ६९॥</p>
<p>स्वप्नो न कश्चिद्दलितो न चास्ति</p>
<p>याम्येव यान्त्या निशया समेतः ।</p>
<p>नावश्यकस्तन्नृपदत्तदोला</p>
<p>भृत्यावलीबद्धपरिच्छदो मे ॥ ७०॥</p>
<p>अंसे वहन्नक्षरभाण्डमेतत्</p>
<p>पद्भ्यां चरन्नेव सुखं प्रयामि ।</p>
<p>अस्मिन् पुरीघोरवने वसन्ति</p>
<p>धृतस्मिता हिंस्रमृगा मनुष्याः ॥ ७१॥</p>
<p>तत्रापि नित्यव्यतिरिक्तशोभः</p>
<p>कश्चिन्मनस्वी प्रियपल्लवोऽस्ति ।</p>
<p>सगद्गदस्तं कविराह नैव</p>
<p>शक्नोमि चामन्त्रयितुं सखे त्वाम् ॥ ७२॥</p>
<p>गच्छातिसूक्ष्मं तव लक्ष्यदेश</p>
<p>प्राप्तिं दृढीकर्तुमिहैव पश्चात् ।</p>
<p>ङ्य़ातुं च सर्वं सुनिगूढरीत्या</p>
<p>विदग्धचाराक्षिचयश्चकास्ति ॥ ७३॥</p>
<p>लब्धं मया त्वत्परिचर्ययात्म</p>
<p>सौख्यं प्रभो सज्जनसङ्गतेन ।</p>
<p>भाग्यं तदत्रास्तमितं भवत्ये</p>
<p>वातःपरं ॥। क्रन्दति पल्लवोऽसौ॥ ७४॥</p>
<p>अंसे वहन् भाण्डभरं च मन्दं</p>
<p>यदा कविर्गोपुरतोऽवतीर्णः ।</p>
<p>साक्षीभवत्यस्य विनिःश्वसन्ने</p>
<p>वायं ज्वलद्भित्तिशिलाप्रदीपः ॥ ७५॥</p>
<p>इतःपरं त्वं प्रतिगच्छ भूयः</p>
<p>कविर्बभाषेऽनुगतं सखायम् ।</p>
<p>अनुग्रहाश्वासभरात् स चक्रे</p>
<p>साष्टाङ्गपातं कवये प्रणामम् ॥ ७६॥</p>
<p>तत्रैव तिष्ठन्नयमश्रुपूर्ण</p>
<p>नेत्रेण यात्राशुभमाशशंस ।</p>
<p>छाया कला बिन्दुरिति क्रमेण</p>
<p>चान्तर्हितं तं कविमेव मार्गे ॥ ७७॥</p>
<p>निर्वर्ण्य निर्वर्ण्य तथैव तस्थौ</p>
<p>स्नेहाकुलत्वं तदचिन्त्यहेतु ।</p>
<p>नभश्चरः कश्चिदहो ज्वलित्वा</p>
<p>त्वस्तङ्गतः कुत्रचिदन्धकारे ॥ ७८॥</p>
<p>\\</p>
<p>ह्रुले</p>
<p>***********************************************************</p>
<p>.</p>
<p><em><strong>द्वादशः सर्गः</strong></em></p>
<p>कश्चित् कान्ताविरहगुरुणा</p>
<p>कश्चित् प्राणे ज्वलति कनकाग्निस्ततः सम्यगुद्य</p>
<p>ज्ज्वालारूपं नयनयुगलं भासुरं भासते तत् ।</p>
<p>कायः कस्मात् स इह भजते कार्श्यकान्तिं वियोगाद्</p>
<p>वर्षाभोग्याज्जनितदुरितात् सर्गतापान्नु तीव्रात् ॥ १॥</p>
<p>आलोक्य त्वामिह सविधगे मय्यथापूर्णनेत्रे</p>
<p>वात्सल्यार्द्रं कथयति भवान् स्नेहरम्यं त्वमेहि ।</p>
<p>सौख्यं किं वा कुशलवचनं मे तथैवाधरोष्ठे</p>
<p>जीर्णप्रायं भवति सुखदुःखातिवर्ती भवान् किम् ॥ २॥</p>
<p>दुःखं वा स्यात् सुखमथ भवेच्छैत्यमत्युग्रतापः</p>
<p>सृष्टिं कर्तुं यदि भवति हा पद्मपीठोपरिस्थः ।</p>
<p>सत्यस्यास्यावरककनकप्रौढपात्रोज्ज्वलाभा</p>
<p>प्रातःसन्ध्या तदनु मधुरा याति सा च त्रिसन्ध्या ॥ ३॥</p>
<p>एकस्याश्चेच्चलनविगतौ सत्यमह्नः प्रभा स्या</p>
<p>दन्यस्याश्चेत्तदिह तमसापूर्णयामा त्रियामा ।</p>
<p>ब्रूते सत्यं हृदयमिह चेत् सावधानश्च कर्णो</p>
<p>मायारङ्कुस्तदिदमखिलं नैव सत्यं यथार्थम् ॥ ४॥</p>
<p>अब्दो ह्येकः समतिगत एवेह तूर्णं किमित्थं</p>
<p>तुष्ट्यात्यन्तं कथयति भवान् मां स्म शान्तान्तरङ्गः ।</p>
<p>वर्षाभोग्यः किमयमधिवासोऽस्ति पप्रच्छ चाहं</p>
<p>तत्त्वं कालावधिरवसिता किं भवानाह शीघ्रम् ॥ ५॥</p>
<p>यद्यप्येवं त्ववसितमहादण्डकालावधेर्मे</p>
<p>बद्धस्यार्द्रं प्रणयि हृदयं बन्धनागारकेऽस्मिन् ।</p>
<p>पौराकीर्णं नगरमथ तत् किं महारण्यमेव</p>
<p>स्वान्तःशान्तिप्रदमिह प्रकृत्यम्बिकोत्सङ्गरङ्गम् ॥ ६॥</p>
<p>नापृच्छं त्वामत इह कुतस्तेऽयमेकान्तवासः</p>
<p>पृथ्व्यामस्यां तव कतिविधाः सन्ति गन्तव्यदेशाः ।</p>
<p>आरण्येऽस्मिन् प्रकृतिरुचिरे जानकीस्नानपुण्यो</p>
<p>दाराः शीताः सलिलझरिका नैकपक्षिप्रभेदाः ॥ ७॥</p>
<p>शश्वत्पुष्पाण्यवकिरदरण्योत्थसत्केसराणां</p>
<p>पर्णस्पन्दा मधुकरततिः कीचकानां च दण्डाः ।</p>
<p>सम्भूयैते धरणितलदेवालयेऽस्मिन् प्रकुर्वत्</p>
<p>सङ्गीते त्वं किमु सुखनिमग्नोऽभवो जीवनाख्ये ॥ ८॥</p>
<p>निद्रालोले मयि च धरणौ नित्यमस्यां शयाने</p>
<p>वात्सल्यार्द्रं ललितमधुरं त्वत्यगाधात् कुतश्चित् ।</p>
<p>जानाम्येतत् सरति हृदयस्पन्दनं मे सिरासु</p>
<p>नान्यः केषामहमिह भवामीति वाचं ब्रवीषि ॥ ९॥</p>
<p>अत्रात्यन्तं प्रियहृदयया मातृदेव्या समेतः</p>
<p>सोदर्यैर्हा खगमृगलतापादपैश्चापि साकम् ।</p>
<p>ङ्य़ात्वा स्नेहप्रसृतवचनैः सम्यगन्योन्यमेवं</p>
<p>वासं चक्रे सकुतुकमिहैवैकगेहे यथा स्यात् ॥ १०॥</p>
<p>दीर्घं संवत्सरमिह भवान् नीतवान् स्वच्छसौख्या</p>
<p>दित्थं ङ्य़ात्वा मम तु नितरामस्ति सान्त्वस्तथापि ।</p>
<p>त्यक्तुं सद्यः प्रभवति भवानुज्जयिन्याः स्मृतिं किं</p>
<p>नैतत् साध्यं त्विह जनुषि मे चेति किं त्वं ब्रवीषि ॥ ११॥</p>
<p>किन्त्वन्वेष्टुं प्रतिवच इवात्यन्तमूकः कुतश्चि</p>
<p>द्दूरे दृष्ट्वा सविधमुपविश्योचिषे वाचमेवम् ।</p>
<p>अन्तर्बाष्पाणि च मम समुह्याम्बुवाहः पुरीं तां</p>
<p>गन्तुं हन्त प्रचलति सदा कश्चिदार्द्रान्तरात्मा ॥ १२॥</p>
<p>हृद्रक्तेनालिखितमिह यन्मेघसन्देशकाव्यं</p>
<p>तस्य स्निग्धप्रणयरुचिरामब्रवीस्त्वं कथां माम् ।</p>
<p>कश्चिद् यक्षोऽभवदिह भवानुज्जयिन्याऽऽलकात्वं</p>
<p>प्राप्ता चासौ नृपतिरधिकारोग्रमत्तः कुबेरः ॥ १३॥</p>
<p>निर्लीनात्मा बहुतरमभूदात्मतुल्यप्रियाया</p>
<p>मित्थं चक्रे कठिनमपराधं किलायं च यक्षः ।</p>
<p>एकान्तायां गिरितटभुवि प्राप चात्रोग्रदण्डं</p>
<p>वर्षाभोग्यप्रविततवियोगेन वासाय सोऽयम् ॥ १४॥</p>
<p>यक्षः कान्ताविरहदहने तत्र जाज्ज्वल्यमाने</p>
<p>देहे चैवं मनसि च कृशे तप्यमाने युवायम् ।</p>
<p>आषाढस्य प्रथमदिवसे मेचकं मेघमेकं</p>
<p>क्रीडामग्नं गजमिव नभोमण्डलस्थं ददर्श ॥ १५॥</p>
<p>अञ्जल्यासौ कुटजकुसुमान् वर्षयित्वा च तस्मै</p>
<p>प्रीतः प्रीतिप्रमुखवचनं स्वागतं व्याजहार ।</p>
<p>किञ्चिद् वक्तुं भवति निकटे यस्य नैकोऽपि सोऽयं</p>
<p>मेघायास्मै स्वयमथ गिरा चाब्रवीदात्मवृत्तम् ॥ १६॥</p>
<p>अल्पो वायुर्जलमतिमनोहारि विद्युच्च धूमो</p>
<p>प्येषां योगात् समुदितशरीरोऽयमास्ते क्व मेघः ।</p>
<p>सन्देशार्थः क्व च पटुनिबोद्धव्यचैतन्ययुक्तः</p>
<p>कामार्तानां न खलु स विभेदार्थचिन्ताविवेकः ॥ १७॥</p>
<p>कोऽपूर्वोऽसौ हृदयरुचिरो यक्षसङ्कल्प एवे</p>
<p>त्याविश्चिन्ते मम तु नयने पश्यसीवाभिलाषम् ।</p>
<p>काव्यं तत् त्वं प्रथममिह मे निर्धनायालपस्ये</p>
<p>वैतस्मै हा न खलु विभवे सार्वभौमोत्तमाय ॥ १८॥</p>
<p>नद्यः पुर्यो गिरिशिखरकाश्चारुमालानि सम्यक्</p>
<p>सद्यः सीरोत्कषणसुरभीण्यम्बुकच्छा मृगाणाम् ।</p>
<p>स्वाद्योद्भिन्नप्रथममुकुलारम्भरम्भाश्च मार्गा</p>
<p>श्चक्राङ्गानां बिसकिसलयच्छेदपाथेयभाजाम् ॥ १९॥</p>
<p>वाटीव्रातः ककुभसुरभिः पक्वजम्बूफलैरा</p>
<p>श्यामारण्यान्यटविकवधूभुक्तिरम्यान्तराणि ।</p>
<p>क्रीडाकुञ्जान्युदयनकथाकोविदग्रामवृद्धा</p>
<p>लापैरुच्चैर्मुखरितजनाकीर्णकेन्द्रस्थलानि ॥ २०॥</p>
<p>उच्चारावैर्गृहबलिभुजां ग्रामचैत्यानि दृश्या</p>
<p>न्यल्पासारैः कुसुमितकदम्बद्रुवाटानि शान्ते ।</p>
<p>सन्ध्याकाले शिवबलिसमारब्धभेरीनिनादः</p>
<p>प्राकारश्चाप्यमृतकिरणोत्तंसदेवालयस्य ॥ २१॥</p>
<p>गेहोत्कण्ठाकुलितमनसं त्वां विधत्ते यदेतत्</p>
<p>सर्वं दृश्यं मम नयनयोरग्रतो मालवीयम् ।</p>
<p>भ्राम्यत्यस्योपरि च सकलस्यात्तवृष्टिः स को वा</p>
<p>कामाकारो भवति मुदिरश्चित्तमार्द्रं कवेर्वा ॥ २२॥ विशेषकम्</p>
<p>जानाम्यर्थं तव तु वचसो यन्न शक्नोमि हातुं</p>
<p>जन्मन्यस्मिन् हृदयनिहितामुज्जयिन्याः स्मृतिं मे ।</p>
<p>वक्रः पन्था भवतु भवतः स्वल्पमप्युज्जयिन्याः</p>
<p>सौधोत्सङ्गप्रणयविमुखो मा च भूरित्यवादीः ॥ २३॥</p>
<p>मेघाय त्वं तदनु नगरी सा च सौन्दर्ययुक्तं</p>
<p>स्वर्गस्यैकं शकलमिति चाप्याह शिप्रानदीस्थम् ।</p>
<p>पद्मोद्गन्धं पटु मदकलं चारवं सारसानां</p>
<p>हृद्योदारं स्मरसि मृदुलं सम्यगम्लानरम्यम् ॥ २४॥</p>
<p>जीवत्येषा विरहविधुरा प्रेयसी तेऽलकायां</p>
<p>छायात्वेनाकलितवपुषीह त्वया ह्युज्जयिन्याः ।</p>
<p>तत्रागारं धनपतिगृहस्योत्तरेणास्ति यस्मिन्</p>
<p>चेतोहारी सुरधनुरिव प्रेक्ष्यते तोरणौघः ॥ २५॥</p>
<p>यस्योद्याने विलसति तया वर्द्धिता कान्तयैका</p>
<p>मन्दारश्रीः किसलयसुमोपात्तभारावनम्रा ।</p>
<p>आराद्धुं यामिव कुरवका माधवी सीधुगन्धा</p>
<p>रक्ताशोकोऽपि च सविनयस्तत्र राजन्ति चारात् ॥ २६॥</p>
<p>द्वारोपान्ते लिखितवपुषौ शङ्खपद्मौ च दृश्यौ</p>
<p>गेहान्ते सा भवति विरहार्ता हि चालेख्यमाने ।</p>
<p>यस्याश्चित्रे सपदि भजते वेपथुः किं करौ ते</p>
<p>वर्षत्यस्मान्नयनयुगलात् किं सुतप्ताश्रुधारा ॥ २७॥</p>
<p>कार्श्यं गात्रे भवति कृशता मध्यदेशेऽपि चास्ते</p>
<p>श्रोणीभारादलसगमना दृश्यते निम्ननाभिः ।</p>
<p>नम्राङ्गी या चकितहरिणीचञ्चलप्रेक्षणा सा</p>
<p>धातुः सृष्टिष्विह युवतिवृन्देषु चाद्यैव नूनम् ॥ २८॥</p>
<p>चित्ते भित्तौ विरहविधुरस्यात्मनाथस्य रूपं</p>
<p>चित्रीकर्तुं कृशतरमतीवेयमुद्योगिनी स्यात् ।</p>
<p>पृच्छन्ती स्यात् स्मृतिमधुगिरा पञ्जरस्थां शुकीं त्वं</p>
<p>भर्तारं मे स्मरसि करुणार्द्रं च त्वल्लालनोत्कम् ॥ २९॥</p>
<p>उत्सङ्गस्थां मलिनवसनायां च तस्यां विपञ्ची</p>
<p>मुद्गायन्त्यां मधुरमथ तद्बाष्पपातात् समार्द्राम् ।</p>
<p>मृद्विं तन्त्रीं पुनरिह मुहुः सारयन्त्यां च रागं</p>
<p>विस्मृत्यार्ते मनसि निहितं खिन्नखिन्ना भवेत् सा ॥ ३०॥</p>
<p>तालं कृत्वा दशशतदलान्तेष्वथायाति यो वा</p>
<p>शीतो वायुः स इव भवतो भावना नृत्यतीह ।</p>
<p>उज्जैनीस्था विमलहृदया मालवग्रामकन्या</p>
<p>यासावत्र प्रणयविधुरा यक्षपत्नी बभूव ॥ ३१॥</p>
<p>तस्या भर्ता स्वयमपि तथा स्नेहकारुण्यपूर्णो</p>
<p>मेघो यस्या निकटभुवि च प्रोषितस्तत्र गत्वा ।</p>
<p>भक्तिश्रद्धाभरितहृदयः श्रावयत्यादरात् तं</p>
<p>सन्देशार्थं पवनतनयो मैथिलीं तामिव प्राक् ॥ ३२॥</p>
<p>भर्तुर्मित्रं प्रियमविधवेऽहं समावेदये ते</p>
<p>तत्सन्देशं श्रवणमधुरं विद्धि मां वारिदं यः ।</p>
<p>मन्द्रस्निग्धध्वनिभिरुदितैर्दूरदेशं गतेषु</p>
<p>प्रेयस्यालिङ्गनकुतुकितां वर्धयत्यध्वगेषु ॥ ३३॥</p>
<p>विश्वस्तोऽहं मनसि सदयं धार्यतां त्वां विचिन्त्यै</p>
<p>वास्ते प्रेयान् दुरितरहितो रामगिर्याश्रमेषु ।</p>
<p>इत्यर्धोक्ते पठनविरतो मेघदूतस्य सद्यो</p>
<p>भूयो भूयो रणरणिकया वर्धते गद्गदः किम् ॥ ३४॥</p>
<p>शुभ्रज्योत्स्नापुलकितनिशीथे गवाक्षस्य पश्चात्</p>
<p>क्षान्तिं त्यक्त्वा पुनरिह सदाशावहं रूपमेकम् ।</p>
<p>तत्रोद्दीप्तं नयनयुगलं जालकस्यावकाशाद्</p>
<p>वीतालम्बं करतलयुगं लम्बमानं मनोङ्य़म् ॥ ३५॥</p>
<p>स्वस्मिन् वक्त्रे करतलयुगं तत्तु विन्यस्य लब्धः</p>
<p>स्वर्गानन्दः पुनरपि तदा स्मर्यते सर्वमेतत् ।</p>
<p>काव्ये चास्मिन् कथितमितरत् प्रत्यभिङ्य़ानवाक्यं</p>
<p>यत्तन्नुनं रुचिरकवितौचित्यसङ्कल्पजन्यम् ॥ ३६॥ युग्मकम्</p>
<p>पूर्णं कृत्वा विरमति भवान् तच्च सन्देशकाव्यं</p>
<p>स्वीयं रक्तं मुहुरिह कणैरल्पकैः प्रोक्षतीव ।</p>
<p>सन्देशं त्वं विरहविधुरां तां द्रुतं श्रावयित्वा</p>
<p>प्रत्यागन्तुं मुदिरममुनैवाध्वना याचते च ॥ ३७॥</p>
<p>मा भूदित्थं तव च विरहः कान्तया विद्युतापी</p>
<p>त्येवं तस्मै वदसि महदाशंसितं स्वोपकर्त्रे ।</p>
<p>काव्यालापो विरमति तदा मारुतः सन्निकृष्ट</p>
<p>श्चक्रे वृष्टिं बकुलकुसुमैस्तत्र सम्यक् समन्तात् ॥ ३८॥</p>
<p>सान्निध्यं मे किमु न भवता स्मर्यते दूरतस्ते</p>
<p>सञ्चारोत्कं भवति नयनं विस्तृताकाशसीम्नि ।</p>
<p>तामेकान्ते विरहविधुरां मद्बहिःप्राणभूतां</p>
<p>सन्देशं मे कथयितुमये मेघ किं प्राभवस्त्वम् ॥ ३९॥</p>
<p>सा मे कान्ता किमपि वचनं त्वन्मुखेनाब्रवीत् किं</p>
<p>जीवन्ती वा कथमथ भवान् वक्तुमेतत् समस्तम् ।</p>
<p>आगन्ता किं त्वरितमथवा नैव चायास्यसि त्वं</p>
<p>दृश्यन्ते ते वदनकमले नैकभावान्तराणि ॥ ४०॥</p>
<p>कारुण्यार्द्रां प्र्कृतिमतुलां काननीयामिमां त्वां</p>
<p>पश्यस्येकं प्रतिनवमिवाश्चर्यभूतं मनोङ्य़म् ।</p>
<p>आरादासीत्तव तु परिचर्योत्सुकेयं च वृक्ष</p>
<p>च्छायाभूता किसलयमयी चामरा सूर्यतापे ॥ ४१॥</p>
<p>निद्रां कर्तुं परिसृततृणापूर्णशय्या प्रबोध</p>
<p>प्रोद्युक्तोऽयं विहगनिवहो निर्मलो निर्झरौघः ।</p>
<p>माधुर्यार्द्रं फलमिति मनोहारि वैविध्यपूर्णं</p>
<p>तत्सान्निध्यं सुविदितमभूत् किन्नु ते सर्वदापि ॥ ४२॥</p>
<p>वृक्षच्छाया विरहदुरितस्याब्ददीर्घस्य मूका</p>
<p>साक्षिण्येषा भवति भवतः सर्गदुःखस्य चापि ।</p>
<p>मूले चैतद्विपिनबकुलस्योपविष्टः खलु त्वं</p>
<p>यात्राक्लेशाद् बहुषु दिनरात्रेषु भूयः पुरा किम् ॥ ४३॥</p>
<p>यद्यप्येषा धरणिरखिला गेह एव स्वकीयो</p>
<p>विस्तीर्णस्ते तदपि चिरकर्मोत्थबन्धेन चेयम् ।</p>
<p>वृक्षच्छाया कथमपि विहातुं न शक्या भवेत् किं</p>
<p>तिष्ठस्येवं धृतवपुरिहाहत्य दुःखं नितान्तम् ॥ ४४॥</p>
<p>गच्छावोथेत्यवददवनम्य स्वयं भाण्डभारं</p>
<p>धृत्वा स्वांसे सपदि च भवान् चित्तदार्ढ्येन साकम् ।</p>
<p>पृच्छाम्येवं गमनमिह नावुज्जयिन्युन्मुखं किं</p>
<p>क्षिप्रं चैवागतमथ तथेत्युत्तरं त्वन्मुखाब्जात् ॥ ४५॥</p>
<p>नैवैतन्मे गमनमिह तत्रत्यसम्राट्समक्षं</p>
<p>नैवादातुं बहुमतिमिमां काव्यसृष्टिं समर्प्य ।</p>
<p>अन्यत् किं वा फलमिति मया नैव पृष्टं त्वया नै</p>
<p>वोक्तं चापीत्यनुपदमितः प्रस्थितुं प्रारभेथाम् ॥ ४६॥</p>
<p>\\</p>
<p>ह्रुले</p>
<p>*************************************************************</p>
<p>.</p>
<p><em><strong>त्रयोदशः सर्गः</strong></em></p>
<p>पुनरप्युज्जयिनीं प्रति</p>
<p>छायाप्रदं प्रणमते बकुलं स संस्प</p>
<p>र्श्यामन्त्रणोत्सुक इवादरपूर्णमारात् ।</p>
<p>वातेरितानि कतिचित् कुसुमानि हस्ते</p>
<p>नादाय जिघ्रति च तन्मृदुगन्धपूरम् ॥ १॥</p>
<p>निक्षिप्य तान्यपि ततो बृहति स्वभाण्डे</p>
<p>सोपानतोऽवतरसि प्रथमात् त्वमस्मात् ।</p>
<p>पश्चादहं च पथि ते प्रतिमूर्तिकल्पो</p>
<p>निःशब्दसाक्षिसदृशश्च चरामि मन्दम् ॥ २॥</p>
<p>प्रातःप्रभृत्यधिकदूरमथा प्रदोषं</p>
<p>गत्वा च पार्श्वतरुमूलतलेषु चान्तः ।</p>
<p>विश्रम्य पावनपुरातनचैत्यकेषु</p>
<p>व्याधोपजीवितकुटीषु वनान्तरेषु ॥ ३॥</p>
<p>जीर्णेषु सत्रनिवहेषु च रात्रिकाले</p>
<p>निद्रामुखेन शयनीयसुखं च लब्ध्वा ।</p>
<p>आरण्यपक्षिततिकीर्तनमालया स</p>
<p>मुत्थाय चाल्पपथिभक्ष्यरुचा चराव ॥ ४॥ युग्मकम्</p>
<p>मार्गे च तत्र पथिकान्तरपादमुद्रा</p>
<p>दृष्टा भवन्ति परिवर्तत एव शब्दः ।</p>
<p>आवां विशालगहनस्थलिकामतिक्र</p>
<p>म्यारादहो जनपदान्तमनुप्रविष्टौ ॥ ५॥</p>
<p>एकाहदूरमित एव भवेदवाप्तौ</p>
<p>स्यावाद्य एव हि तदुज्जयिनीं प्रदोषे ।</p>
<p>ज्योत्स्ना भविष्यति निशामुखपूर्वयाम</p>
<p>एवेति किञ्चन विचिन्त्य भवानवोचत् ॥ ६॥</p>
<p>ङ्य़ातुं न केनचिदिहाधृतविप्रभिक्षु</p>
<p>वेषो भवानगमदग्रत एव वेगात् ।</p>
<p>साध्वन्तरोचितवपुष्यहमप्यथावां</p>
<p>प्राप्तौ पुरीपरिसरे नवगोपुराग्रे ॥ ७॥</p>
<p>विघ्नं न कश्चन चकार पथि क्वचिन्नौ</p>
<p>को वात्र वारयति भूसुरभिक्षुवर्गम् ।</p>
<p>आवां सुखेन चरतः स्म च शुक्लपक्ष</p>
<p>चन्द्राद्ययामकिरणेषु सुदुर्बलेषु ॥ ८॥</p>
<p>अस्याङ्कणस्थसकलस्थलबिन्दवोऽपि</p>
<p>ह्युद्दीपयन्ति विविधस्मरणानि भूयः ।</p>
<p>अद्यात्र सूक्ष्मविकसत्कुसुमस्य गन्धे</p>
<p>नानीयते गतमहानुभवस्मृतिश्च ॥ ९॥</p>
<p>एवं नवीनजननान्तरसन्निभेऽस्मिन्</p>
<p>मार्गे कविश्चरति सौहृदसुप्रबुद्धः ।</p>
<p>वातायनं सकलमेव समावृतं य</p>
<p>स्यास्ते स सौधमवलोक्य तमुच्छ्वसन् किम् ॥ १०॥</p>
<p>अन्विष्यते यदिह सद्म तवेक्षितेन</p>
<p>तज्ङ्य़ानमस्ति न हि मे तदिहानुयामि ।</p>
<p>वैदग्ध्यतो विरहितः परदर्शनेभ्यो</p>
<p>मार्गेऽन्तरा क्वचिदथात्मसुगुप्तिमाप्तः ॥ ११॥</p>
<p>त्यक्त्वा पुनस्त्वजिरवीथिमिहान्तराल</p>
<p>पथ्यन्तरेण वसतेः पुरतः स्थितोऽसि ।</p>
<p>नान्तः प्रविश्य सहसा क्षणमात्रमत्र</p>
<p>तिष्ठन्नथान्तरिकमेव निरीक्षसे त्वम् ॥ १२॥</p>
<p>अन्तः प्रकाशयति कश्चन दीपकोऽसौ</p>
<p>मन्दं समाह्वयसि देहलिकागतस्त्वम् ।</p>
<p>स्पृष्ट्वा कवाटमथ पल्लव इत्यनेन</p>
<p>नाम्ना ह्यतीवमृदुपल्लवसुस्वरेण ॥ १३॥</p>
<p>आङ्य़ानुसारमिह ते स्थितवानहं तु</p>
<p>छायान्तरं किमपि संश्रित एव पश्चात् ।</p>
<p>मन्त्रस्य पल्लव इति प्रथितस्य तस्य</p>
<p>जापेन किं स्वयमितो विवृतं कवाटम् ॥ १४॥</p>
<p>नैव स्वयं विवृतमत्र विवृत्य गेह</p>
<p>द्वारं स पल्लव इहैव समागतोऽस्ति ।</p>
<p>यद्यप्यहं प्रथममेव निशामयामि</p>
<p>सोऽयं चिरन्तनसुहृत्सदृशो ममास्ते ॥ १५॥</p>
<p>सोऽयं भवन्तमिह न प्रथमं विवेद</p>
<p>सत्यं भवांश्च परिवर्तित एव नूनम् ।</p>
<p>काषायवस्त्रमपसार्य जवेन भैक्षं</p>
<p>साक्षात्स्वरूपमथ दर्शितवानसि त्वम् ॥ १६॥</p>
<p>पश्यन् मुहुर्मुहुरपीह भवन्तमेव</p>
<p>स्थित्वाञ्जसाद्भुतविकस्वरलोचनोऽसौ ।</p>
<p>उच्चैरथोच्चरितवान् प्रियकालिदास</p>
<p>शब्दं तु भूतपरिबाधितवत् सहर्षम् ॥ १७॥</p>
<p>विन्यस्य मन्त्रयति किन्न्वधरेऽङ्गुलिं स</p>
<p>मा मेति नागममिहाद्य तु कलिदासः ।</p>
<p>किंत्वस्मि ते प्रियपुरातनमित्रमेव</p>
<p>मा मा ब्रवीतु मम नाम पुरः परेषाम् ॥ १८॥</p>
<p>केशादिपादमिह सातिशयं निरीक्ष्य</p>
<p>त्वामाह गद्गदगिरा स तु पल्लवाख्यः ।</p>
<p>अर्धीभवत्तव शरीरमिदं च वर्षे</p>
<p>णैकेन सोढमतिदुःखभरं व्यनक्ति ॥ १९॥</p>
<p>नैव</p>
<p>;</p>
<p>त्वहं परमतुष्टिमवापमेव</p>
<p>चैकान्तवाससमये किल रामशैले ।</p>
<p>प्रत्यागतं च भवता यदिदं त्वकस्मा</p>
<p>दत्यर्थमस्य नयने गिरि चाशु मोदात् ॥ २०॥</p>
<p>नाहं परैरिह च दृश्य इति ब्रुवन्ने</p>
<p>वान्तःप्रविश्य भवनस्य भवांश्च तस्थौ ।</p>
<p>पानोपचारमकरोदथ दीर्घयात्रा</p>
<p>प्रत्यागतद्विककृते कवये च मे च ॥ २१॥</p>
<p>सत्कारमप्यनतिदीर्घसुभाषणं च</p>
<p>सर्वं चकार निभृतं विगतारवं च ।</p>
<p>प्रत्यागतिं तु महितोज्जयिनी किमर्थं</p>
<p>जानाति मे पुनरियं तव चोद्यमेतत् ॥ २२॥</p>
<p>भावत्कनिर्गमनतः परमत्र नास्त्ये</p>
<p>काहो यदा न कथितं तव नाम राङ्य़ा ।</p>
<p>आस्थानगायकवराश्च विपञ्चिकायां</p>
<p>गायन्ति कर्णमधुरं तव काव्यजातम् ॥ २३॥</p>
<p>जानाति यद्यवनिपस्तव चागतिं प्र</p>
<p>त्युद्यात्यसंशयमिहान्यनृपं यथा त्वम् ।</p>
<p>शेषं समस्तमपि तेऽस्तु यथाहितं चे</p>
<p>त्युक्त्वा विनिःश्वसति हा प्रियपल्लवोऽसौ ॥ २४॥</p>
<p>अक्षोभ्य एव सकलं तु भवान् निशम्य</p>
<p>तिष्ठत्यहं तदवलोक्य च विस्मितोऽस्मि ।</p>
<p>सङ्गृह्य पल्लवकरं विवृताखिलात्म</p>
<p>भावं ददौ स्वहृदयं च भवानिवास्मै ॥ २५॥</p>
<p>शान्तश्च दीनहृदयश्च भवान् स्वकीय</p>
<p>शिष्टाभिलाषमथ तं वदतीह मन्दम् ।</p>
<p>साक्षी तु केवलमिहास्य विदूरकोणे</p>
<p>तिष्ठन्नहं च मृदुरस्तमयंश्च दीपः ॥ २६॥</p>
<p>स्नेहालुरत्र मयि हा प्रियपल्लवस्त्व</p>
<p>मेवेति वच्मि कमिदं च सखे त्वदन्यम् ।</p>
<p>नैवाग्रहोऽस्ति वसितुं च ममोज्जयिन्या</p>
<p>मेवं न मे बहुमतिं समवाप्तुमिच्छा ॥ २७॥</p>
<p>अस्मिंस्तु जन्मनि ममास्त्यभिलाष एक</p>
<p>स्तत्पूरणाय तव देहि सहायहस्तम् ।</p>
<p>जीवोऽपरोऽस्ति मम सा कथमप्यतस्तां</p>
<p>दृष्ट्वा कृतार्थहृदयस्त्वचिरेण यामि ॥ २८॥</p>
<p>अन्तःपुरे नृपवधूरमणीयरत्न</p>
<p>हर्म्येऽथवा विविधशिल्पविचित्रकुड्ये ।</p>
<p>शालासु वा नटनगेहगतासु गम्भी</p>
<p>रोदारसुन्दरकृतासु महानटीनाम् ॥ २९॥</p>
<p>देवालयेषु च समर्पितदेवदासी</p>
<p>गेहेषु वा धरणिदेवसमृद्धिमत्सु ।</p>
<p>अन्यत्र वा भवति सा किमियं ममाशा</p>
<p>द्रष्टुं च तां सकृदतः प्रतियामि शीघ्रम् ॥ ३०॥ युग्मकम्</p>
<p>वक्तव्यमेव किमिदं कथमत्र वक्तुं</p>
<p>शक्यं यदेतदनभिङ्य़तयास्तबोधः ।</p>
<p>नेत्रे त्वकारणभयं त्विव वर्तमानं</p>
<p>वाग्भिर्निगूहितमिवाशु गुहान्तरे च ॥ ३१॥</p>
<p>एवंविधा भवति पल्लवभावरूप</p>
<p>साधारणस्थितिरयं च विषादमूकः ।</p>
<p>हस्तेन हस्तमपि ते परिगृह्य दक्षि</p>
<p>णाशागतेन तु पथा नयति क्रमेण ॥ ३२॥</p>
<p>अस्ताचलोन्मुखगतोऽस्ति च शीतभानु</p>
<p>रासन्नमृत्युरिव हा क्षयकासरोगी ।</p>
<p>भूमौ शनैः पतति यो गगनप्रकाश</p>
<p>स्तस्यैव चास्फुटमनातपवद् भवावः ॥ ३३॥</p>
<p>गच्छत्यसौ च भवता सह पल्लवोऽपि</p>
<p>गेहाङ्कणस्य कुहचित् किल पार्श्वभागे ।</p>
<p>तिष्ठत्यसाविह सुमाञ्चितकायमान</p>
<p>कल्पं पुरोऽस्ति नवनीतशिलाकुटीरम् ॥ ३४॥</p>
<p>आन्दोलिका भवति काचन मण्डपेऽस्मिन्</p>
<p>मन्दारजातिशतभीरुसितस्रगाढ्या ।</p>
<p>सम्यग्विभूषितवती पुरतश्च यस्या</p>
<p>मन्दं ज्वलत्किरणकोऽस्ति शिलाप्रदीपः ॥ ३५॥</p>
<p>सञ्जल्पितुं किमपि न प्रभवंस्तथैव</p>
<p>तस्थौ तदा परवशः खलु पल्लवोऽसौ ।</p>
<p>एतन्निगूढतरकारणकार्यभावं</p>
<p>ङ्य़ातुं न शक्त इति हा स्थितवान् भवांश्च ॥ ३६॥</p>
<p>ग्रामे पुरा प्रकृतिमोहनमालवाख्ये</p>
<p>या डोलिका गगनसीम्नि तिरोहिता सा ।</p>
<p>तस्याः पटावरणतः कमपि प्रगाढ</p>
<p>मन्वेषयत्ससलिलं नयनद्वयं च ॥ ३७॥</p>
<p>भूयोऽपि हा स्मृतिपथे सहसा समाया</p>
<p>त्याहात्र मित्रमपि हृन्निहितस्वहस्तः ।</p>
<p>आन्दोलिकेयमिह हा भवतः प्रियायाः</p>
<p>स्थानेऽवशिष्यति च तत्स्मृतिमावहन्ती ॥ ३८॥ युग्मकम्</p>
<p>याता क्व सा वद सखे प्रियवल्लभायाः</p>
<p>स्थाने कथं भवति हा खलु डोलिकेयम् ।</p>
<p>एवं जवाद् भवति पृच्छति पल्लवोऽपि</p>
<p>किं वच्मि हेत्यतुलसम्भ्रममानसोऽभूत् ॥ ३९॥</p>
<p>गाढं पुनः स तु कवेः सुकरं गृहीत्वा</p>
<p>तस्थौ विमूकमथ मन्दमुवाच चैवम् ।</p>
<p>वक्ष्याम्यहं सकलमेव दुरन्तवृत्तं</p>
<p>त्वद्यानतःपरमिहोज्जयिनीपुरीस्थम् ॥ ४०॥</p>
<p>\\</p>
<p>ह्रुले</p>
<p>***********************************************************</p>
<p>.</p>
<p><em><strong>चतुर्दशः सर्गः</strong></em></p>
<p>आन्दोलिकायाः कथा</p>
<p>उच्चस्थः पूर्णचन्द्रोऽस्तमयतेऽसमये यथा ।</p>
<p>तथा तस्मिन् कविश्रेष्ठे निष्क्रामति कुतश्चन ॥ १॥</p>
<p>खिन्नाश्चाराधकास्तस्य चान्विष्यति परस्परम् ।</p>
<p>कुत्रागच्छत् किमर्थं वा कथं वेति कदेति वा ॥ २॥</p>
<p>किमासीदात्ममित्रं स कविर्नश्चक्रवर्तिनः ।</p>
<p>किमासीत् सत्कविः सोऽयमुज्जयिन्याः सुभूषणम् ॥ ३॥</p>
<p>अप्रतीक्षितमेतत्तु तिरोधानं किमर्थकम् ।</p>
<p>इत्यचिन्ति परं तस्य सुमनोभिः सुहृत्तमैः ॥ ४॥ युग्मकम्</p>
<p>वार्ता यथेच्छं निर्माय व्यापयन्ति दिवानिशम् ।</p>
<p>प्रतिकारत्वरादग्धाः कविकीर्त्यभिलाषुकाः ॥ ५॥</p>
<p>प्रणयोऽभूच्चक्रवर्तिसहोदर्यां कवेः किल ।</p>
<p>बहूनविनयान्यन्यान्यपि चक्रे कविः किल ॥ ६॥</p>
<p>ङ्य़ात्वैतत् सकलं राजा क्रुद्धोऽभूदित्यनन्तरम् ।</p>
<p>आङ्य़ां चकारोज्जयिनीं त्यक्त्वा गन्तुमिति क्षणात् ॥ ७॥</p>
<p>इत्थं निराकृतो लज्जानम्रशीर्षः कुतश्चन ।</p>
<p>निश्चक्राम कविस्त्वेवं व्याप्नुवन् बहुधा कथाः ॥ ८॥</p>
<p>सत्कृत्याराधितवतीं राजकीयामुदारताम् ।</p>
<p>धिक् चक्रे किं कवीन्द्रोऽयं निर्दयत्वेन केवलम् ॥ ९॥</p>
<p>स्वच्छन्दाय विहाराय स्वातन्त्र्यं यो मुदा ददौ ।</p>
<p>विश्वासं तं वञ्चितवान् कविः किं स नराधमः ॥ १०॥</p>
<p>श्रुतं सर्वं सत्यमिति विचिन्त्याहुश्च केचन ।</p>
<p>शुश्रूषवोऽभवन् केचित् सत्यं निर्मलमश्रुतम् ॥ ११॥</p>
<p>कवेरभावे राजा तु मौनमेव भजन् स्वयम् ।</p>
<p>खिन्नवद् भवति स्मैवं बहवो दिवसा गताः ॥ १२॥</p>
<p>ऋतुमङ्गलसंशुद्धं प्रथमं कुसुमं वहन् ।</p>
<p>द्वारं गतोऽभूद् भूयोऽपि वसन्तर्तुर्यथापुरम् ॥ १३॥</p>
<p>बालातपः सुवर्णाभो हृद्यालापः पिकस्य च ।</p>
<p>शतवर्णलयोल्लासः प्रमदोद्यानतल्लजे ॥ १४॥</p>
<p>मधुवाचां सुन्दरीणां रागनैवेद्यमेव च ।</p>
<p>अथैवं हृदयं भूपो विषादात् प्रविमुक्तये ॥ १५॥</p>
<p>ऋतूत्सवमदोन्मादलहरीं पुनरिच्छति ।</p>
<p>व्रणितोऽपि मुहुर्वंशो गायत्येवानिलागमे ॥ १६॥ युग्मकम्</p>
<p>भूयोऽपि जागरूकाभून्नाट्यगेहोपशालिका ।</p>
<p>नाट्याचार्याः समायान्ति विदग्धनटसंयुताः ॥ १७॥</p>
<p>अस्मिन् वर्षे विक्रमोर्वशीयमेव प्रयोजयेत् ।</p>
<p>इत्याशा विक्रमादित्यमानसेऽङ्कुरिता किल ॥ १८॥</p>
<p>पुरा मालविका याऽऽभूत् तथा चापि शकुन्तला ।</p>
<p>सैव कन्या प्रयोगेऽस्मिन्नुर्वश्यपि भविष्यति ॥ १९॥</p>
<p>कुमारिकायास्तस्यास्तदुर्वशीवेषदर्शनम् ।</p>
<p>सर्वेषामभिलाषोऽस्ति राङ्य़ः किल विशेषतः ॥ २०॥</p>
<p>सूत्रधाराङ्गुलीक्लिप्तचलनानुसृतं तथा ।</p>
<p>चञ्चा चलति तद्वत् सा चलत्येवैकयन्त्रवत् ॥ २१॥</p>
<p>अभ्यासानन्तरं तस्याश्चिन्तयन्त्याः पुरोभुवि ।</p>
<p>आयाति स्म ससन्तोषं चक्रवर्ती कदाचन ॥ २२॥</p>
<p>नाजानात्तं नृपं सा स्वामभिनन्दितुमागतम् ।</p>
<p>प्रत्युज्जगाम तं नैव भक्त्यादरपुरस्सरम् ॥ २३॥</p>
<p>न दुर्वासा नृपस्तस्मान्न शशाप रुषा च ताम् ।</p>
<p>क्षमावानिव तत्रैव तस्थावस्वस्थमानसः ॥ २४॥</p>
<p>आचार्ये स्मारयत्यश्रु धारयन्ती निरन्तरम् ।</p>
<p>न किञ्चनापि कमपि वक्तुं शक्ता स्थितैव सा ॥ २५॥</p>
<p>स्मृत्वा कं वा तया तस्थौ स्थायि किं नयने भयम् ।</p>
<p>रङ्गे हित्वा स्मितसुमं तन्मुखे किं न राजते ॥ २६॥</p>
<p>तथापि साक्षाज्जीवत्येवोर्वशीत्वेन रङ्गके ।</p>
<p>अन्यत् सर्वं तदा नूनं विस्मरत्यवनीपतिः ॥ २७॥</p>
<p>चरितं नृपतेः शत्रुविजयस्यैव केवलम् ।</p>
<p>विजितास्तेन शकवत्पराक्रमपरायणः ॥ २८॥</p>
<p>तस्य वाकाटका राष्ट्रकूटाश्च सुहृदः परम् ।</p>
<p>दक्षिणे दिशि सख्यं तद् दुर्गमेव सुनिर्मितम् ॥ २९॥</p>
<p>ध्वजं स्थापितवान् तस्य दुर्गस्योपरि विक्रमः ।</p>
<p>सुतां प्रभावतीं दत्वा वाकाटकमहीपतेः ॥ ३०॥</p>
<p>असौ विधिवशाद् राङ्य़ी त्वकाले विधवाभवत् ।</p>
<p>तथापि पुत्रस्य कृते राज्यभारमुवाह सा ॥ ३१॥</p>
<p>नैसर्गिकी सुखासक्तिः सुते यद्यप्यवर्धत ।</p>
<p>तथापि राज्यं दुःखार्ता तस्मिन्नेव निचिक्षिपे ॥ ३२॥</p>
<p>विक्रमार्कोऽप्युत्सवस्य प्रददौ च निमन्त्रणम् ।</p>
<p>सर्वेभ्यो मित्रराजेभ्यः स्वदौहित्रनृपाय च ॥ ३३॥</p>
<p>ततः समागतस्तत्र मुदा चैत्रमहामहः ।</p>
<p>रङ्गप्रदीपाः सर्वत्र प्रज्वलन्त्यधिकाधिकम् ॥ ३४॥</p>
<p>विक्रमार्कः समायाति मित्रराजवरैः सह ।</p>
<p>तथा प्रवरसेनोऽप्यायाति दौहित्रभूपतिः ॥ ३५॥</p>
<p>अतिवात्सल्यपूर्वं स पितामहनृपालकः ।</p>
<p>करं गृहीत्वा दौहित्रमुपवेशयति क्षणात् ॥ ३६॥</p>
<p>तद्दृश्यदर्शने हर्षबाष्पधाराकुलाभवत् ।</p>
<p>प्रभावती च नैपथ्यमभूत् सङ्गीततुन्दिलम् ॥ ३७॥</p>
<p>उन्नीयते यवनिका रङ्गभूमिरनावृता ।</p>
<p>प्रेक्षकाक्षीव हृदयं समुत्फुल्लं च वर्तते ॥ ३८॥</p>
<p>पुरूरवा हेमकूटात् प्रत्यागच्छति सत्वरम् ।</p>
<p>तत्सुवर्णरथान्मन्दमवरोहत्यथोर्वशी ॥ ३९॥</p>
<p>तदारभ्यान्तिमं रङ्गं यावदत्र प्रशोभते ।</p>
<p>उर्वशीवेषधारिण्याः प्रयोगकृतहस्तता ॥ ४०॥</p>
<p>तस्यां मुग्धमना भूत्वा दौहित्रयुवभूमिपः ।</p>
<p>पितामहस्य सान्निध्येऽप्यानन्दविवशोऽभवत् ॥ ४१॥</p>
<p>पञ्चाङ्केष्वथ पूर्णेषु मङ्गलोद्गीतपूर्वकम् ।</p>
<p>नाटकान्ते यवनिका संवृणोति च वेदिकाम् ॥ ४२॥</p>
<p>तद्दिनेऽप्यभिनेतारः सर्वे साञ्जलयो द्रुतम् ।</p>
<p>नृपोत्तमस्य सविधमागच्छति यथापुरम् ॥ ४३॥</p>
<p>न पश्यन्ती मुखं कस्याप्यानतास्या कृताञ्जलिः ।</p>
<p>आगम्य या गता तत्र नैव तस्थौ कलामपि ॥ ४४॥</p>
<p>को वा निःसङ्गभावोऽस्या मुखेऽस्तीति ससंभ्रमम् ।</p>
<p>श्रद्दधानोऽभवत् किं स गूढं विक्रमभूमिपः ॥ ४५॥</p>
<p>निर्ममे नयतन्त्रे सुशिक्षणं च ततोऽधिकम् ।</p>
<p>मातुश्चातन्द्रवात्सल्यमपि यं समनीयत ॥ ४६॥</p>
<p>सत्पथेन युवा सोऽपि नृपः प्रवरसेनकः ।</p>
<p>दिवानिशं पश्यति हा हृदि तां देवसुन्दरीम् ॥ ४७॥</p>
<p>मातैव शरणं सैव वात्सल्यं सान्त्वनं तथा ।</p>
<p>तस्मात् पुत्रः साभिलाषं मातुरग्रे न्यवेदयत् ॥ ४८॥</p>
<p>प्रभावत्या यथा नैजपुत्रः प्रवरसेनकः ।</p>
<p>तथा सापि पितुः प्रीतिभाजनं समभूत् सदा ॥ ४९॥</p>
<p>तस्मादादरपूर्वं सा जगाम पितृसन्निधौ ।</p>
<p>प्रियपुत्रस्याभिलाषं निवेदयितुमञ्जसा ॥ ५०॥</p>
<p>निःशब्दं सर्वमेवासौ शुश्रावावहिताशयः ।</p>
<p>शान्तश्च किन्तु न प्रत्युवाच चिन्ताकुलो नृपः ॥ ५१॥</p>
<p>पुत्र्या यदुक्तं तत् तस्य प्रत्यभादहितं किमु ।</p>
<p>न किमङ्गीकरोत्येष सुतायास्तं मनोरथम् ॥ ५२॥</p>
<p>यदा तत् कन्यकारत्नं स्वीयं कर्तुमकाम्यत ।</p>
<p>तदारभ्य नृपस्याभूद् भूयो भूयोऽशुभोत्करः ॥ ५३॥</p>
<p>विश्वप्रकाशकं रत्नमपरं लज्जया विना ।</p>
<p>नृपेण यत् परित्यक्तं तस्यापीयं हि कारणम् ॥ ५४॥</p>
<p>तथापि तस्या निःसङ्गभावोऽयं किं नृपं प्रति ।</p>
<p>तामेव चिन्तयित्वा किं तपत्यन्तः पुनः पुनः ॥ ५५॥</p>
<p>क्रन्दत्यहो किं सारङ्गी कापि नाट्यगृहान्तरे ।</p>
<p>कश्चित् सन्तप्तहृदयस्पन्दः किं नूपुरारवः ॥ ५६॥</p>
<p>विस्मर्तुं तन्मालवीयलावण्यं शक्यते कथम् ।</p>
<p>एवं दुःखाग्निरेकोऽस्मिन् हृदये जाज्वलीति किम् ॥ ५७॥</p>
<p>किं कर्ममूढो राजासौ मन्त्रिभिर्मन्त्रयत्यलम् ।</p>
<p>पित्रर्थं निजतारुण्यं परितत्याज किं पुरुः ॥ ५८॥</p>
<p>वव्रे नित्यब्रह्मचर्यं भीष्मः किन्नु पितुः कृते ।</p>
<p>साहसं तत् सुतार्थं तु त्यागो धर्मो न संशयः ॥ ५९॥ युग्मकम्</p>
<p>वात्सल्यस्निग्धमाधुर्यमाप्नोति नृपहृत्तटम् ।</p>
<p>पुत्र्याः कृते पुनः पुत्रीपुत्रस्य च कृते शनैः ॥ ६०॥</p>
<p>नव्यप्रभातवेलायां चन्द्ररश्मिव्रजो यथा ।</p>
<p>लीयते हृदयामोदशीतलः स मनोरथः ॥ ६१॥</p>
<p>आमन्त्रणार्थं तिष्ठन्तीं पुत्रयुक्तां प्रभावतीम् ।</p>
<p>वात्सल्यार्द्रो नृपो वक्ति यथेच्छं वां भवत्विति ॥ ६२॥</p>
<p>ऋतूत्सवः समाप्तस्ते गताश्चातिथयः समे ।</p>
<p>वाकाटकमहीपालो न गत्वात्रावशिष्यते ॥ ६३॥</p>
<p>अन्येद्युः सप्त चान्दोलाः स्थिता राजगृहाङ्कणे ।</p>
<p>अग्रे प्रवरसेनस्य प्रभावत्यास्ततः परम् ॥ ६४॥</p>
<p>ततः पञ्चसु डोलासु नीताः पञ्च कुमारिकाः ।</p>
<p>आनीयते सा प्रथमं सखीभिः परिवारिता ॥ ६५॥ युग्मकम्</p>
<p>पूर्वेद्युर्नाट्यशालायामुर्वशीवेषधारिणी ।</p>
<p>रराज या सैव चात्र पूर्वमानीयते शनैः ॥ ६६॥</p>
<p>विभूषणविहीनैव शालीना चारुता हि सा ।</p>
<p>तस्याः सख्यश्चतस्रोऽन्तःपुरस्थास्तदनन्तरम् ॥ ६७॥</p>
<p>नेत्रमार्द्रं विक्रमस्य भवत्यस्याः समीक्षणे ।</p>
<p>आत्मन्येव विलीयन्ते सन्तप्ताश्रूणि किं तदा ॥ ६८॥</p>
<p>गौरवं न परित्यज्य तिष्ठत्यत्र महीपतिः ।</p>
<p>असौ मालवकन्या तु न पश्यति परिस्थितान् ॥ ६९॥</p>
<p>शुभ्रवस्त्रं स्वल्पमात्रमलङ्कारास्तथापि सा ।</p>
<p>सम्पश्यमाना सर्वैरप्यप्सरा इव राजते ॥ ७०॥</p>
<p>कालाख्यनेत्रपक्ष्माग्रे सान्द्रीभूता विलम्बिनी ।</p>
<p>विलोलतरला बाष्पबिन्दुवत् सा विराजते ॥ ७१॥</p>
<p>शिबिकावाहकानां सुमन्द्रगम्भीरसंरवैः ।</p>
<p>सप्त चान्दोलिकाः शीघ्रं पुरोगच्छति पङ्क्तिशः ॥ ७२॥</p>
<p>एषा चोज्जयिनीगाढकामिता मुक्तिकापरा ।</p>
<p>अतिगच्छति हा कुत्र तद्वासः स्यादितःपरम् ॥ ७३॥</p>
<p>न शक्यं शुक्तिकामेव प्रतिगन्तुमितःपरम् ।</p>
<p>वारान्निधावेव भूयः पतनं चापि दुर्घटम् ॥ ७४॥</p>
<p>स्वायत्तीकृतवान् यस्तां मुक्तां सोऽप्यचिरादहो ।</p>
<p>अन्यस्मै प्रददात्येतद्दुरन्तं नावसीयते ॥ ७५॥</p>
<p>रक्षार्थं पुरतः सन्ति हयारूढाश्च सैनिकाः ।</p>
<p>पश्चात्त्वश्वाकृष्टदीर्घवाहनानां परम्परा ॥ ७६॥</p>
<p>वाहनानि सुपूर्णानि भाण्डैर्भारभृतैस्तथा ।</p>
<p>सप्ताहयात्राभुक्त्यर्थमिष्टपाथेयसञ्चयैः ॥ ७७॥</p>
<p>चतुर्नरभृतः कर्णीरथः सञ्चरति द्रुतम् ।</p>
<p>अष्टपादो जन्तुरिव दीर्घरम्यपथे भुवि ॥ ७८॥</p>
<p>क्रमेण चावरुह्यन्ते सप्त चान्दोलिकाः पथि ।</p>
<p>तमोयामेषु चायासश्रान्त्यै सङ्केतसीमसु ॥ ७९॥</p>
<p>सप्ताहयात्रासन्ध्यासु प्रतिसङ्केतमन्दिरम् ।</p>
<p>डोलावरूढान् सकलान् प्रत्युद्गन्तुं यथाविधि ॥ ८०॥</p>
<p>विश्रामगेहेष्वानेतुं दातुं चेष्टसुभक्षणम् ।</p>
<p>भयभक्तियुतास्तस्थुर्नृपसेवकसंहतिः ॥ ८१॥</p>
<p>दिनदीर्घा च यात्राथ विश्रान्तिभजनं निशि ।</p>
<p>अतःपरं त्वहोरात्रमेकमेवावशिष्यते ॥ ८२॥</p>
<p>रेवायाश्चापरे पारे वाकाटकमहीपतेः ।</p>
<p>प्रियं जनपदं भक्त्यादरात् प्रत्युद्गमिष्यति ॥ ८३॥</p>
<p>एवं षष्ठी समायाता सन्ध्या तत्र यथापुरम् ।</p>
<p>सङ्केते विरतिं प्राप्ता सप्त चान्दोलिकागतिः ॥ ८४॥</p>
<p>डोलावरूढान् मनुजान् भक्त्यादरपुरःसरम् ।</p>
<p>प्रत्युद्गन्तुं समायाता नृपालपरिसेवकाः ॥ ८५॥</p>
<p>विक्रमार्कमहीपस्य प्रियपुत्री प्रभावती ।</p>
<p>तस्याः पुत्रश्च विश्रान्तिगेहमुद्दिश्य जग्मतुः ॥ ८६॥</p>
<p>पश्चाद्भवाया डोलायाः पटानावरणे समैः ।</p>
<p>दृश्यते मीलिताक्षी सा शयानैव च कन्यका ॥ ८७॥</p>
<p>सख्यस्तामाह्वयन्त्युच्चैः स्वरैरथ ससंभ्रमम् ।</p>
<p>निद्राणेव सुखं सा तु दृश्यते शयनासने ॥ ८८॥</p>
<p>किमित्यन्विष्यन्ति सर्वे सोद्वेगं तदनन्तरम् ।</p>
<p>जानन्ति सत्यमेकं तद् विस्मयस्तब्धमानसाः ॥ ८९॥</p>
<p>निराहारा भवन्त्यासीद् दिनसप्तकमत्र सा ।</p>
<p>सखीभिः प्रेरितायां तु निःशब्दैरासने स्थिता ॥ ९०॥</p>
<p>मृत्युश्याममरालेन दष्टं यद् बिससूत्रकम् ।</p>
<p>तत्सन्निभेन हस्तेन विन्यस्तं च निजोरसि ॥ ९१॥</p>
<p>दुकूलं दृश्यते यस्मिन् राजमुद्रोज्ज्वलाङ्किता ।</p>
<p>सुवर्णशृङ्खला रम्यनवरत्नविराजिता ॥ ९२॥ युग्मकम्</p>
<p>दत्वान्त्यचुम्बनं फाले क्षौमेनावृत्य विग्रहम् ।</p>
<p>राजमातापि सन्तप्ता तस्यास्तस्मिन् जडे तदा ॥ ९३॥</p>
<p>अश्रूण्यन्त्योदकत्वेन पातयामास सन्ततम् ।</p>
<p>मालवस्याङ्क एवान्त्यतल्पं मालविकावृतम् ॥ ९४॥ युग्मकम्</p>
<p>आन्दोलषट्कं नृवहं मालवात् पुरतोऽगमत् ।</p>
<p>नृशून्यया डोलिकया त्वैकया चापरे जनाः ॥ ९५॥</p>
<p>दुःखभारेण सन्तप्ताः प्रतिजग्मुर्महापुरीम् ।</p>
<p>स्मर्तुं स्मृत्वाशु मार्ष्टुं च डोलैवेहावशिष्यते ॥ ९६॥ युग्मकम्</p>
<p>नवनीतशिलामण्डपेऽस्मिन् डोलां निचिक्षिपे ।</p>
<p>यत्र राङ्य़ा प्रज्ज्वलिता चैका सौवर्णवर्तिका ॥ ९७॥</p>
<p>अद्यापि नैव निर्वाणा वर्तते किमियं पुरः ।</p>
<p>भग्नस्य तस्य प्रणयदीपस्य प्राणनालिका ॥ ९८॥ युग्मकम्</p>
<p>विरामचिह्नमेतस्याः कथायाः पल्लवोऽकरोत् ।</p>
<p>दुःखबाष्पेण न द्रष्टुमनयोस्तु परस्परम् ॥ ९९॥</p>
<p>शक्यते किन्त्वात्मतापमुभौ जानीत एव किम् ।</p>
<p>तस्मात् किं पल्लवः सम्यगाश्लिष्यति सुहृत्कविम् ॥ १००॥ युग्मकम्</p>
<p>अथ तत्स्वर्णडोलायाः पुरतस्तत्र मीलतः ।</p>
<p>दीपस्य पुरतः स्वीयं दूतकाव्यं समार्पयत् ॥ १०१॥</p>
<p>तच्च काव्यं कवेः स्नेहदुःखानामक्षरात्मकम् ।</p>
<p>रूपमेवास्य हृदयमेव तच्छान्तसुन्दरम् ॥ १०२॥</p>
<p>आन्दोलिकान्तर्दृष्ट्वासौ पश्यन् किञ्चिदिव स्थितः ।</p>
<p>अश्राव्यवेगं वातेनाव्यक्तमाक्रन्दनं यथा ॥ १०३॥</p>
<p>अप्रत्यक्षो बभूवासौ कविः शून्ये तमस्यहो ।</p>
<p>कालोऽपि पूर्णनैश्चल्यं प्रापेवैकनिमेषके ॥ १०४॥ युग्मकम्</p>
<p>निखिलं शब्दजातं यत् तदस्तङ्गमितं किमु ।</p>
<p>अप्रत्यक्षोऽभवत् कालबोधोऽपीति प्रतीयते ॥ १०५॥</p>
<p>सर्वं स्वप्नोऽभवत् किन्नु किं वा स्वप्नस्य सत्यता ।</p>
<p>स्वप्न इत्युच्यते सत्यस्यैव मायामुखं किमु ॥ १०६॥</p>
<p>असंख्यानां दुरूहाणां समस्यानां च पूर्तये ।</p>
<p>काले तपति यो दृश्यप्रपञ्चाद् भौतिकादतः ॥ १०७॥</p>
<p>निश्चक्राम कविः सोऽयं सञ्चरत्यधुनापि किम् ।</p>
<p>हृद्यसूक्ष्मध्वनीन् कुर्वन् मर्त्यचित्तेषु सन्ततम् ॥ १०८॥ युग्मकम्</p>
<p>ममावबोधोज्ज्वलभूर्जपत्रे</p>
<p>व्यालेखितां तेन च सत्यगाथाम् ।</p>
<p>गायामि काले पथि सोत्सुकान् नः</p>
<p>कुर्वन्तु जन्मान्तरसौहृदानि ॥ १०९॥</p>
<p>***************************************************</p>
<p>]</p>

  </div>
</article>


        

        



    <aside class="card border noPrint" id="section-tree-item-laxyam_padyam_ujjayinIkAvyam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxyam/padyam/ujjayinIkAvyam/">उज्जयिनीकाव्यम् </a>
            <a data-toggle="collapse" href="#section-tree-item-body-laxyam_padyam_ujjayinIkAvyam_md" role="button" aria-expanded="false" aria-controls="section-tree-item-body-laxyam_padyam_ujjayinIkAvyam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxyam_padyam_ujjayinIkAvyam_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-3039</li>
            
            <li>source_url: https://www.ebharatisampat.in/read_chapter.php?bookid=ODU0MDI3MDg1MjM3MTky</li>
            
            <li>sub-domain: पद्यम्</li>
            
            <li>title: उज्जयिनीकाव्यम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
