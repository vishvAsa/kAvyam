<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | वृत्तरत्नाकरः सुकवि-हृदयनन्दिनीसहितः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="वृत्तरत्नाकरः सुकवि-हृदयनन्दिनीसहितः">
  <meta property="og:description" content="Kedarabhatta: Vrttaratnakara, with Sulhana’s Sukavihrdayanandini
प्रवेशः नमः सरस्वत्यै ।
सश्रीकं प्रभया युतं रुचिरया प्रोद्भासितं गङ्गया
नानावक्त्रविराजितं शशिकलापीडोच्छ्रया ऽलङ्कृतम् ।
आर्योपेतमुपस्थिताखिलगणस्रक्पूजितं सर्वदा
छन्दःशास्त्रमिवेश्वरस्य जयति त्रैलोक्यवन्द्यं वपुः ॥ १
कृष्णात्रेयस्य गोत्रे समजनि पुरा दाक्षिणात्याग्रणीर्यो
वेलादित्याभिधानः सुकविरभवद्भास्वरस्तस्य सूनुः ।
तत्पुत्रः सुल्हणाख्यः सुललितपदां वृत्तरत्नाकराख्य-
छन्दोवृत्तिं स चक्रे सुकविहृदयानन्दनीनामधेयाम् ॥ २
शास्त्रारम्भे शास्त्रकार इष्टाधिकृतदेवतानमस्कारपूर्वकशास्त्रसम्बन्धप्रयोजनं श्लोकत्रयेणाह ।
सुखसन्तान-सिद्ध्यर्थं
नत्वा ब्रह्माच्युतार्चितम् ।
गौरीविनायकोपेतं
शङ्करं लोकशङ्करम् ॥ क्व्र्क्_१।१ ॥
वेदार्थ-शैव-शास्त्रज्ञः
पव्येको ऽभूद्-द्विजोत्तमः ।
तस्य पुत्रो ऽस्ति
केदारः शिवपादार्चने रतः ॥ क्व्र्क्_१।२ ॥
तेनेदं क्रियते छन्दो-
लक्ष्य-लक्षण-संयुतम् ।
वृत्तरत्नाकरं नाम
बालानां सुखबुद्धये ॥ क्व्र्क्_१।३ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="वृत्तरत्नाकरः सुकवि-हृदयनन्दिनीसहितः">
  <meta itemprop="description" content="Kedarabhatta: Vrttaratnakara, with Sulhana’s Sukavihrdayanandini
प्रवेशः नमः सरस्वत्यै ।
सश्रीकं प्रभया युतं रुचिरया प्रोद्भासितं गङ्गया
नानावक्त्रविराजितं शशिकलापीडोच्छ्रया ऽलङ्कृतम् ।
आर्योपेतमुपस्थिताखिलगणस्रक्पूजितं सर्वदा
छन्दःशास्त्रमिवेश्वरस्य जयति त्रैलोक्यवन्द्यं वपुः ॥ १
कृष्णात्रेयस्य गोत्रे समजनि पुरा दाक्षिणात्याग्रणीर्यो
वेलादित्याभिधानः सुकविरभवद्भास्वरस्तस्य सूनुः ।
तत्पुत्रः सुल्हणाख्यः सुललितपदां वृत्तरत्नाकराख्य-
छन्दोवृत्तिं स चक्रे सुकविहृदयानन्दनीनामधेयाम् ॥ २
शास्त्रारम्भे शास्त्रकार इष्टाधिकृतदेवतानमस्कारपूर्वकशास्त्रसम्बन्धप्रयोजनं श्लोकत्रयेणाह ।
सुखसन्तान-सिद्ध्यर्थं
नत्वा ब्रह्माच्युतार्चितम् ।
गौरीविनायकोपेतं
शङ्करं लोकशङ्करम् ॥ क्व्र्क्_१।१ ॥
वेदार्थ-शैव-शास्त्रज्ञः
पव्येको ऽभूद्-द्विजोत्तमः ।
तस्य पुत्रो ऽस्ति
केदारः शिवपादार्चने रतः ॥ क्व्र्क्_१।२ ॥
तेनेदं क्रियते छन्दो-
लक्ष्य-लक्षण-संयुतम् ।
वृत्तरत्नाकरं नाम
बालानां सुखबुद्धये ॥ क्व्र्क्_१।३ ॥">
  <meta itemprop="wordCount" content="10309">
  <meta name="twitter:card" content="summary">
  <meta name="twitter:title" content="वृत्तरत्नाकरः सुकवि-हृदयनन्दिनीसहितः">
  <meta name="twitter:description" content="Kedarabhatta: Vrttaratnakara, with Sulhana’s Sukavihrdayanandini
प्रवेशः नमः सरस्वत्यै ।
सश्रीकं प्रभया युतं रुचिरया प्रोद्भासितं गङ्गया
नानावक्त्रविराजितं शशिकलापीडोच्छ्रया ऽलङ्कृतम् ।
आर्योपेतमुपस्थिताखिलगणस्रक्पूजितं सर्वदा
छन्दःशास्त्रमिवेश्वरस्य जयति त्रैलोक्यवन्द्यं वपुः ॥ १
कृष्णात्रेयस्य गोत्रे समजनि पुरा दाक्षिणात्याग्रणीर्यो
वेलादित्याभिधानः सुकविरभवद्भास्वरस्तस्य सूनुः ।
तत्पुत्रः सुल्हणाख्यः सुललितपदां वृत्तरत्नाकराख्य-
छन्दोवृत्तिं स चक्रे सुकविहृदयानन्दनीनामधेयाम् ॥ २
शास्त्रारम्भे शास्त्रकार इष्टाधिकृतदेवतानमस्कारपूर्वकशास्त्रसम्बन्धप्रयोजनं श्लोकत्रयेणाह ।
सुखसन्तान-सिद्ध्यर्थं
नत्वा ब्रह्माच्युतार्चितम् ।
गौरीविनायकोपेतं
शङ्करं लोकशङ्करम् ॥ क्व्र्क्_१।१ ॥
वेदार्थ-शैव-शास्त्रज्ञः
पव्येको ऽभूद्-द्विजोत्तमः ।
तस्य पुत्रो ऽस्ति
केदारः शिवपादार्चने रतः ॥ क्व्र्क्_१।२ ॥
तेनेदं क्रियते छन्दो-
लक्ष्य-लक्षण-संयुतम् ।
वृत्तरत्नाकरं नाम
बालानां सुखबुद्धये ॥ क्व्र्क्_१।३ ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/prastutiH\/ChandaH\/kedAra-bhaTTaH_vRtta-ratnAkaraH\/sulhaNa-sukavi-hrdaya-nandinI-sahitaH\/".replace(basePath, "/");
  pageVars.pageParams = {};
  pageVars.pageSource = "laxaNam\/prastutiH\/ChandaH\/kedAra-bhaTTaH_vRtta-ratnAkaraH\/sulhaNa-sukavi-hrdaya-nandinI-sahitaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> वृत्तरत्नाकरः सुकवि-हृदयनन्दिनीसहितः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="वृत्तरत्नाकरः सुकवि-हृदयनन्दिनीसहितः">वृत्तरत्नाकरः सुकवि-हृदयनन्दिनीसहितः</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>Kedarabhatta: Vrttaratnakara, with Sulhana&rsquo;s Sukavihrdayanandini</p>
<h2 id="परवश">प्रवेशः</h2>
<p>नमः सरस्वत्यै  ।<br>
सश्रीकं प्रभया युतं रुचिरया प्रोद्भासितं गङ्गया<br>
नानावक्त्रविराजितं शशिकलापीडोच्छ्रया ऽलङ्कृतम्  ।<br>
आर्योपेतमुपस्थिताखिलगणस्रक्पूजितं सर्वदा<br>
छन्दःशास्त्रमिवेश्वरस्य जयति त्रैलोक्यवन्द्यं वपुः  ॥ १<br>
कृष्णात्रेयस्य गोत्रे समजनि पुरा दाक्षिणात्याग्रणीर्यो<br>
वेलादित्याभिधानः सुकविरभवद्भास्वरस्तस्य सूनुः  ।<br>
तत्पुत्रः सुल्हणाख्यः सुललितपदां वृत्तरत्नाकराख्य-<br>
छन्दोवृत्तिं स चक्रे सुकविहृदयानन्दनीनामधेयाम्  ॥ २</p>
<p>शास्त्रारम्भे शास्त्रकार इष्टाधिकृतदेवतानमस्कारपूर्वकशास्त्रसम्बन्धप्रयोजनं श्लोकत्रयेणाह  ।</p>
<blockquote>
<p>सुखसन्तान-सिद्ध्यर्थं<br>
नत्वा ब्रह्माच्युतार्चितम्  ।<br>
गौरीविनायकोपेतं<br>
शङ्करं लोकशङ्करम्  ॥ क्व्र्क्_१।१ ॥<br>
वेदार्थ-शैव-शास्त्रज्ञः<br>
पव्येको ऽभूद्-द्विजोत्तमः  ।<br>
तस्य पुत्रो ऽस्ति<br>
केदारः शिवपादार्चने रतः  ॥ क्व्र्क्_१।२ ॥<br>
तेनेदं क्रियते छन्दो-<br>
लक्ष्य-लक्षण-संयुतम्  ।<br>
वृत्तरत्नाकरं नाम<br>
बालानां सुखबुद्धये  ॥ क्व्र्क्_१।३ ॥</p></blockquote>
<p>वेदानामर्था वेदार्थाः  । शिवो देवता येषां तानि शैवानि शास्त्राणि  । वेदार्थाश्च शैवशास्त्राणि च तानि जानातीति स तथोक्तः य पव्येको नाम द्विजोत्तमो ऽभूत्तस्य पव्येकस्य केदारनामा शिवचरणाराधनपरः पुत्रो ऽस्ति  । तेन केदारेणेदं वक्ष्यमाणलक्षणं छन्दः क्रियते  । लक्ष्यमुदाहरणं लक्षणं नियताक्षरमात्रागणरचना ताभ्यां संयुतं लक्ष्यलक्षणसंयुतम्  । किं नाम  । वृत्तरत्नाकरं नाम  । वृत्तानि श्रीप्रभृतीनि तान्येव रत्नानि तेषामाकर उत्पत्तिस्थानम्  । किमर्थं  । सुखसिद्धये  । सुखेन सिद्धिः सुखसिद्धिस्तस्यै सुखसिद्धये  । केषाम्  । बालानां मन्दबुद्धीनाम्  । किङ्कृत्वा  । नत्वा  । कम्  । शङ्करं महादेवम्  । कथम्भूतम्  । लोकशङ्करं लोकानां शं सुखं करोतीति लोकशङ्करस्तम्  । पुनः कथम्भूतम्  । ब्रह्माच्युतार्चितं विरञ्चिनारायणपूजितम्  । पुनः कथम्भूतं  । गौरीविनायकोपेतं गौरी च विनायकश्च गौरीविनायकौ ताभ्यां उपेतं संयुतम्  । किमर्थम्  । सुखसन्तानसिद्ध्यर्थम्  । सुखं परं ब्रह्मानन्दात्मकं सन्तानः पुत्रपौत्रादि तयोः सिद्धिः प्राप्तिस्तदर्थं सुखसन्तानसिद्ध्यर्थम्  । नत्वा प्रणम्येति सम्बन्धः  । त्रिभिर्विशेषकम्  ॥ १-३ ॥</p>
<p>छन्दःशब्देन किमुच्यते इत्याह  ।</p>
<blockquote>
<p>पिङ्गलादिभिर् आचार्यैर्<br>
यदुक्तं लौकिकं द्विधा  ।<br>
मात्रा-वर्ण-विभेदेन<br>
छन्दस् तदिह कथ्यते  ॥ क्व्र्क्_१।४ ॥</p></blockquote>
<p>तदिदं शास्त्रे छन्दः कथ्यते  । यत्पिङ्गलादिभिराचार्यैः छन्दःशास्त्रप्रयोक्तृभिरुक्तमभिहितम्  । लौकिकं लोके भवं न वैदिकं  । काव्यादिषु तस्यानुपयोगात्  । द्विधा द्विप्रकारम्  । कथमित्याशङ्कायां मात्रावर्णविभेदेनेत्याह  । मात्राभेदेन आर्यादि वर्णभेदेन श्रीप्रभृति वृत्तभेदेनेति  ॥ ४ ॥</p>
<p>अथ ग्रन्थसङ्ख्यामाह  ।</p>
<blockquote>
<p>षडध्याय-निबद्धस्य<br>
छन्दसो ऽस्य परिस्फुटम्  ।<br>
प्रमाणम् अपि विज्ञेयं<br>
षट्-त्रिंशद्-अधिकं शतम्  ॥ क्व्र्क्_१।५ ॥</p></blockquote>
<p>अधीयन्त इत्यध्यायास्ते च वक्ष्यमाणलक्षणाः सञ्ज्ञाभिधानमात्रावृत्तसमवृत्तार्धसमवृत्तविषमवृत्तषट्प्रत्ययलक्षणाः षडेव षड्भिर्निबद्धस्य छन्दःशास्त्रस्य प्रमाणं सङ्ख्या षट्त्रिंशदधिकं शतं विज्ञेयम्  ॥ ५ ॥</p>
<p>अथ गणनामाह  ।</p>
<blockquote>
<p>म्यरस्तजभ्नगैर्लान्तैर्<br>
एभिर् दशभिर् अक्षरैः  ।<br>
समस्तं वाङ्मयं व्याप्तं<br>
त्रैलोक्यमिव विष्णुना  ॥ क्व्र्क्_१।६ ॥</p></blockquote>
<p>‘‘गल&rsquo; इति प्रथमाक्षरग्रहणमात्रेण गुरुलघुशब्दयोर्ग्रहणमिऽत्याम्नायः  । एभिर्मयरसतजभनलगैर्दशभिरक्षरैः  । समस्तमपि शब्दब्रह्म व्याप्तम्  । किमिव  । त्रैलोक्यमिव  । केन  । भवगता नारायणेन  ॥ ६ ॥</p>
<p>एतेषां प्रत्येकं लक्षणमाह  ।</p>
<blockquote>
<p>सर्वगुर् मो मुखान्तर् लौ<br>
यरावन्तगलौ सतौ  ।<br>
ग्मध्याद्यौ ज्भौ त्रिलो नो ऽष्टौ<br>
भवन्त्यत्र गणास्त्रिकाः  ॥ क्व्र्क्_१।७ ॥</p></blockquote>
<p>अस्मिन् छन्दःशास्त्रे सर्वे गुरवो यस्यासौ सर्वगुर्मो मगणो यथा ( _ _ _ )  । मुखान्तर्लौ यरौ मुखमादि अन्तर्मध्यं आदौ मध्ये लघू ययोस्तौ मुखान्तर्लौ यगणरगणौ ( ^ _ _,  _ ^ _)  । अन्तगलौ सतौ  । अन्ते अवसाने गुरुलघू ययोस्तौ सगणतगणौ यथा ( ^ ^ _, _ _ ^)  । ग्मध्याद्यौ ज्भौ  । गुरु मध्ये आदौ ययोस्तौ जगणभगणौ यथा ( ^ _ ^, _ ^ ^)  । त्रिलो नः  । त्रिलघुर्नगणो यथा ( ^ ^ ^ )  । एते मयरसतजभना ऽष्टौ गणा भवन्ति वर्णवृत्तगणा भवन्तीत्यर्थः  । मात्रागणानां वक्ष्यमाणसूत्रे विधानात्  । चतुर्गुर्वादीनामपि गणादिसञ्ज्ञा मा भूदित्याशङ्क्य नियमन्नाह  । त्रिका इति त्रयः परिमाणं येषां ते त्रिका इति  ॥ ७ ॥</p>
<p>अथ मात्रागणानाह  ।</p>
<blockquote>
<p>ज्ञेयाः सर्वान्त-मध्यादि-<br>
गुरवो ऽत्र चतुःकलाः  ।<br>
गणाश् चतुर्लघूपेताः<br>
पञ्चार्यादिषु संस्थिताः  ॥ क्व्र्क्_१।८ ॥</p></blockquote>
<p>आर्याप्रभृतिषु मात्रावृत्तेषु चतुःकला पञ्च गणा ज्ञातव्याः  । कथम्  । सर्वादिमध्यान्तगुरवः सर्वे च ते आदिश्च मध्यं च अन्तश्च सर्वादिमध्यान्तास्तेषु गुरवो येषां ते सर्वादिमध्यान्तगुरवः  । चतुर्भिर्लघुभिरुपेताः सहिता वेदितव्याः  ॥ ८ ॥</p>
<p>गुरुलघुपरिज्ञानार्थमाह  ।</p>
<blockquote>
<p>सानुस्वारो विसर्गान्तो<br>
दीर्घो युक्तपरश्च यः  ।<br>
वा पादान्तस् त्वसौ ग्वक्रो<br>
ज्ञेयो ऽन्यो मातृको लृजुः  ॥ क्व्र्क्_१।९ ॥ इति  ।</p></blockquote>
<p>सहानुस्वारेण वर्तत इति सानुस्वारः  । विसर्गान्तः सविसर्गः  । दीर्घो द्विमात्रः  । युक्तपरः संयोगपरो यो भवति  । चकाराद्व्यञ्जनान्तो ऽपि गृह्यते  । परिमिताक्षरमात्रो गणारचितो वक्ष्यमाणलक्षणो वृत्तस्य चतुर्थांशः पादस्तस्यान्ते वर्तमानो लघुरपि विभाषया गुरुः स्यात्  । स च कविसमयव्यवहारात् द्वितीयचतुर्थयोरेव पादयोरन्ते वेदितव्यः  । यथा  ।</p>
<blockquote>
<p>प्रायः समासन्न-पराभवानां<br>
धियो विपर्यस्ततमा भवन्ति  ।<br>
असम्भवे हेममयस्य जन्तोस्<br>
तथा ऽपि रामो लुलुभे मृगाय  ॥ इति  ।</p></blockquote>
<p>तथा च  ।<br>
‘श्रियः पतिः श्रीमति शासितुं जगज्जगन्निवासो वसुदेवसद्मनि&rsquo; इत्यादि दृष्टव्यम्  ।<br>
स च प्रस्तारे वक्रः स्थाप्य लघुलक्षणमाह  । ज्ञेयो ऽन्यो मातृको लृजुः  । अनुस्वरादिरहितो अन्यो मातृको एकमात्रो वर्णो लघुर्भवति  । स च प्रस्तारे ऋजुः सरलः  ॥ ९ ॥</p>
<p>युक्तपराश्च य इत्यनेन प्राप्ते गुरुत्वे अपवादमाह  ।</p>
<p>पदादाव् इह वर्णस्य<br>
संयोगः क्रमसञ्ज्ञिकः  ।<br>
पुरःस्थितेन तेन स्याल्<br>
लघुता ऽपि क्वचिद्गुरोः  ॥ क्व्र्क्_१।१० ॥</p>
<p>विभक्त्यन्तं पदं तस्य पदस्यादौ वर्तमानो यो वर्णस्तस्य संयोगः  । स इह शास्त्रे क्रमसञ्ज्ञो ज्ञेयः  । तेन क्रमेण पुरोवर्तिना प्राक्पदान्ते वर्तमानस्य प्राप्तगुरुभावस्यापि लघुता स्यात्  । क्वचिल्लक्षानुरोधेन  । ननु क एषः क्रमो नाम संयोग उच्यते  । पूर्वाचार्याणां पिङ्गलनागप्रभृतीनां कालिदासादीनां च कवीनां समयः परिगृहीतः  । संयोगः क्रमसंयोगः  ॥ १० ॥</p>
<p>तत्र ग्रसंयोगेन यथा  । इदमस्योदाहरणम्  ।</p>
<p>तरुणं सर्षप-शाकं नवौदनं पिच्छलानि च दधीनि  ।<br>
अल्पव्ययेन सुन्दरि ग्राम्यजनो मिष्टमश्नाति  ॥ क्व्र्क्_१।११ ॥</p>
<p>ह्रसंयोगेन यथा  ।</p>
<p>तव ह्रियापह्रिया मम ह्रीरभूत् शशिगृहे ऽपि हृतं न धृता ततः  ।<br>
वहलभ्रामरमेषकतामसम् मम प्रिये क्व स येष्यति तत्पुनः  ॥<br>
इति</p>
<p>निद्रव्यो ह्रियमेति ह्रीपरिगतः प्रभ्रश्यते तेजसः<br>
निस्तेजः परिभूयते परिभवान्निर्वेदमागच्छति  ।<br>
निर्विण्णः शुचमेति शोकविवशो बुद्ध्याः परिभ्रश्यते<br>
निर्बुद्धिः क्षयमेत्यहो निधनता सर्वापदामास्पदम्  ॥</p>
<p>ममैव ते हृते  । यथा  ।<br>
स्नेहाद्गेहाद्भुजगतनयालोककौतूहलेन स्थूलोत्तुङ्गस्तनभरलसन्मध्यभङ्गानपेक्षाः  ।<br>
पौरा नार्यस्तरलनयनानन्दमुत्पादयन्त्यो धावन्ति स्म द्रुतमपह्रियः स्रंसमानोत्तरीयाः  ॥ इति  ।<br>
बोधप्रदीपे ऽपि यथा  ।<br>
यज्ञैर्येषां प्रतिपदमियं मण्डिता भूतधात्री<br>
निर्जित्यैतद्भुवनवलयं यैः प्रदत्तं द्विजेभ्यः  ।<br>
ते ऽप्येतस्मिन् गुरुभवहृदे बुद्बुदस्तम्भलीलं<br>
धृत्वा धृत्वा सपदि विलयं भूभुजः सम्प्रयाताः  ॥<br>
शिशुपालवधे यथा  ।<br>
प्राप्तनाभिहृदमज्जनमाशु प्रस्थितं निवसनग्रहणाय  । इति  ।</p>
<p>भ्रसंयोगेन यथा  ।<br>
शशिमुखि भ्रमरो ऽयं पद्मबुद्ध्या ऽऽननं ते  ।<br>
समभिलषति पातुं त्यक्तवल्लीप्रसूनः  ॥<br>
तथा च  ।<br>
भ्रमति भ्रमरमारीकानने विप्रमुक्ते  । इत्यादि  ।<br>
वरतरुकुसुमेषु व्योमगङ्गाम्बुजेषु त्रिदशकरिकटेषु स्वर्वधूकुन्तलेषु  ।<br>
स्थितशयितविबुद्धप्रीतिकस्ते भ्रमो ऽयं भ्रमसि भ्रमर येन त्वं मुधा केतकेषु  ॥<br>
पदादाविति किम्  । अन्यत्र मा भूत्  ।</p>
<p>ग्रसंयोगेन यथा  ।<br>
असमग्रविलोकनेन किं ते दयितं पश्य वरोरु निर्विशङ्का  ।<br>
न हि जातु कुशाग्रपीतमम्भः सुचिरेणापि करोत्यपेततृष्णम्  ॥ इति</p>
<p>ह्रसंयोगेन यथा  ।<br>
‘आजह्रतुस्तच्चरणौ पृथिव्यामिऽति  ।<br>
तथा च  ।<br>
प्रद्योतस्य प्रियदुहितरं वत्सराजो ऽत्र जह्रे  ।</p>
<p>भ्रसंयोगेन यथा  ।<br>
कुन्दावदातैर्भवतो यशोभिः शुभ्रीकृतं किं परमारवीर  ।<br>
अद्यापि यद्बिभ्रति कालिमानमरातिनारीवदनोत्पलानि  ॥ इत्यादि  ।</p>
<p>क्वचिदिति किम्  । सर्वत्र मा भूत्  ।</p>
<p>ग्रसंयोगेन यथा  ।<br>
‘मही पादघाताद्व्रजति सहसा संशयपदम्  ।<br>
पदं विष्णोर्भ्राम्यद्भुजपरिघरुग्णग्रहणमिऽति  ॥</p>
<p>भ्रसंयोगेन यथा  ।<br>
‘तत्र भ्रमत्येव मुधा षडन्ध्रिरिऽति  ।</p>
<p>केचित्पादादाविति मन्यन्ते  । तदसङ्गतम्  । सूत्रोदाहरणयोर्घटनाभावात्  ।<br>
तथापि  ।<br>
तरुणं सर्षपशाकं नवोदनं पिच्छलानि दधीनि  ।<br>
अल्पव्ययेन सुन्दरि ग्राम्यजनो मिष्टमश्नाति  । इत्युदाहरणमार्यया प्रदर्शितम्  । आर्यायां पादव्यवस्था नास्ति  । पूर्वार्धोत्तरार्धग्रहणात् पूर्वार्धोत्तरार्धमित्यार्यालक्षणं कुर्वाणो ग्रन्थकार एवं ज्ञापयति  । तावदार्यायां पादव्यवस्था नास्ति पैङ्गलीयसूत्रपाठाच्च  । स्वरा ऽर्धञ्चार्यार्धमिति  । तस्मात्पदादाविति पाठः  । श्रेयानित्यलमिति प्रसङ्गेन  ॥ ११ ॥</p>
<p>अथ सञ्ज्ञामाह  ।<br>
अब्धिभूतरसादीनां ज्ञेयाः सञ्ज्ञास्तु लोकतः  ।<br>
ज्ञेयः पादः चतुर्थांशो यतिर्विच्छेदसञ्ज्ञिता  ॥ क्व्र्क्_१।१२ ॥</p>
<p>तद्यथा  । चत्वारो ऽब्धिवेदाः  । पञ्च शरेन्द्रियाणि  । षट्चर्तवः  । सप्त स्वरर्षयः  । अष्टौ वसवः  । नव नन्दरन्ध्राणि  । दश दिशाः  । एकादश रुद्राः  । द्वादशादित्याः  । त्रयोदश विश्वेदेवाः  । चतुर्दश भुवनानि  । पञ्चदश तिथय इत्यादि  ।</p>
<p>पादलक्षणमाह  ।<br>
ज्ञेयो पादः चतुर्थांशो  । वक्ष्यमाणलक्षणस्य वृत्तस्य चतुर्थांशो भागः पादसञ्ज्ञो भवेत्  ।</p>
<p>अथ यतिमाह  ।<br>
यतिर्विच्छेदसञ्ज्ञिता  । यतिर्विरामादिराचार्यपारम्पर्यागता सञ्ज्ञेयमध्यात्पदच्छिन्नाक्षरेषु कर्तव्या  । अब्ध्यादि शब्दाद्धि साङ्काः कृत्वा यतिरित्यनेन सह सम्बध्यन्ते  । इत्ययमर्थः शिष्यन्ति  ।<br>
तत्राहुराचार्याः  ।<br>
&ldquo;यतिः सर्वत्र पादान्ते श्लोकार्धे तु विशेषतः  ।<br>
समुद्रादिपदान्ते च व्यक्ताव्यक्तविभक्तिके  ॥<br>
क्वचित्तु पदमध्ये ऽपि समुद्रादौ यतिर्भवेत्  ।<br>
यदि पूर्वापरौ भागौ न स्यातामेकवर्णकौ  ॥<br>
पूर्वान्तवत्स्वरः सन्धौ क्वचिदेव परादिवत्  ।<br>
दृष्टव्यो यतिचिन्तायां यद्यादेशः परादिवत्  ॥<br>
[नित्यं प्राक्पदसम्बद्धाश्चादयः प्राक्पदान्तवत्  ।<br>
परेण नित्यसम्बद्धाः प्रादयश्च परादिवत्&rdquo;]  ॥</p>
<p>यतिः सर्वत्र पादान्ते  ।<br>
यथा  ।<br>
श्रियः श्रेयकपोलौ तु सम्पूर्णेन्दुसमप्रभौ<br>
प्रतिबिम्बं हरेर्यत्र कस्तूरी मण्डनायते  । इत्यादिनेत्वेवं यथा  ।<br>
नमस्तस्मै महादेवाय शशिखण्डधारिणे  । इति  ।</p>
<p>श्लोकार्धे तु विशेषतः  ।<br>
यथा  ।<br>
राजसेवां विना ऽस्माकं गुणो निष्फलतामगात्  ।<br>
अन्तःपुरपुरन्ध्रीणां अनर्घ्यामिव मण्डनम्  ॥ इति  ॥<br>
अगादित्यन्त्यव्यञ्जनस्यान्तःपुरेणेत्यकारेण सह सन्धिर्न भवति  ।<br>
समासे ऽपि न त्वेवं यथा  ।<br>
सुरासुरशिरोरत्नस्फुरच्चरणमञ्जरी-<br>
पिञ्जरीकृतपादाब्जद्वन्द्वं वन्दामहे शिवमिति  ।</p>
<p>समुद्रादिपदान्ते च व्यक्ताव्यक्तविभक्तिके  ।<br>
व्यक्तविभक्तिके प्रकटविभक्तिके  । अव्यक्तविभक्तिके समासान्तविभक्तिके  । तयोरुदाहरणं यथा  ।<br>
‘यक्षश्चक्रे जनकतनयास्नानपुण्योदकेषु&rsquo; इति  ।<br>
व्यक्ताव्यक्तविभक्तिक इति यतिः सर्वत्र पादान्त इत्यनेन सह सम्बध्यते  । वस्त्रीकृतजगत्कालं कण्ठेकालं नमाम्यहम्  ।<br>
महाकालं कलाशेषं शशिलेखाशिखामणिम्  ॥<br>
अपि च  ।<br>
नमस्तुङ्गशिरश्चुम्बिचन्द्रचामरचारवे  ।<br>
त्रैलोक्यनगरीरम्भमूलस्तम्भाय शम्भवे  ॥</p>
<p>क्वचित्तु पदमध्ये ऽपि समुद्रादौ यतिर्भवेत्  ।<br>
यदि पूर्वापरौ भागौ न स्यातामेकवर्णकौ  ॥<br>
यथा  ।<br>
‘पर्याप्तं तप्तचामीकरकटकतटे श्लिष्टशीतेतराशाऽविति  ।<br>
समुद्रादाविति किम्  । पदमध्ययतिर्पदान्ते मा भूत्  । यथा  ।<br>
‘प्रणमत भवबन्धक्लेशनाशाय नारायणचरणसरोजद्वन्द्वमानं दहेतुऽरिति  ॥</p>
<p>पूर्वोत्तरभागयोरेकाक्षरत्वे तु पदमध्ये यतिर्दुष्यति  । यथा  ।<br>
‘एतस्यां गण्डतलममलं गाहवे चन्द्रकक्षामिति  ।<br>
‘एतासां राजति सुमनसां दामकण्ठावलम्बीऽति  ।<br>
‘सन्तापं मे जनयति नितम्बो ऽयमिन्दीवराक्ष्या&rsquo; इति  ।</p>
<p>पूर्वान्तवत्स्वरः सन्धौ क्वचिदेव परादिवत्  ।<br>
अस्यार्थः  । यो यं पूर्वपरयोरेकदेशः स्वरसन्धौ विधीयते स क्वचित्पूर्वान्तवद्भवति क्वचित्परस्यादिवत्  ।<br>
पूर्वान्तवद्यथा  ।<br>
स्यादस्थाने ऽपगतयमुनासङ्गमे वा ऽभिरामा  । तथा  ।<br>
जम्भारातीभकुम्भोद्भवमिव दधतः सान्द्रसिन्दूररेणुम् इति  ।<br>
परादिवद्भावो यथा  । ममैव व्यायोगे  ।<br>
ये स्वारातिविदारितास्यसहसैवाभूद्विभिन्नं रणे<br>
वामाङ्गं कलकिङ्कणीफलकवन्निस्तृंशवद्दक्षिणम्  ।<br>
एकं घातनिपातदत्तमितरद्घातप्रतीकारकृद्-<br>
धन्यः पश्यति युध्यमानमिति सस्वाङ्गं विमानस्थितः  ॥ इत्यादि  ।</p>
<p>यद्यादेशः परादिवद्  ।<br>
यथा  ।<br>
‘सप्तर्षिहस्तावचितावशेषण्ये ऽधो<br>
विवस्वानिऽति  ।<br>
आदिशब्दात् ‘विततघनतुषारः क्षोदशुभ्रांशुवर्त्म स्वविरलेऽत्यादि  ।</p>
<p>नित्यं प्राक्पदसम्बद्धाश्चादयः प्राक्पदान्तवत्  ।<br>
तेभ्यः पूर्वा यतिर्न कर्तव्येत्यर्थः  । यथा  ।<br>
‘स्वादुःस्वच्छन्दसलिलमिदं प्रीतये कस्य न स्यादिऽति  ।</p>
<p>परेण नित्यसम्बद्धाः प्रादयश्च परादिवत्  ।<br>
तेभ्यः परा यतिर्न कर्तव्येत्यर्थः  । यथा  ।<br>
‘दुःखं मे प्रक्षिपति हृदये दुःसहस्तद्वियोगः&rsquo; इत्यादि सर्वमूह्यम्  ॥ १२ ॥</p>
<p>युक्समं विषमं चायुक्स्थानं सद्भिर्निगद्यते  ॥ क्व्र्क्_१।१३(१) ॥</p>
<p>प्रथमतृतीयादिकं स्थानं अयुक् विषमं द्वितीयचतुर्थादिकं स्थानं युक्सममिति  ।</p>
<p>अथ वृत्तभेदानाह  ।<br>
सममर्धसमं वृत्तं विषमं च तथा परम्  ॥ क्व्र्क्_१।१३(२) ॥</p>
<p>छन्दसि वर्तत इति  । वृत्तं वक्ष्यमाणलक्षणं त्रिधा भवति  । सममर्धसमं विषमं चेति  । तत्र समं सर्वावयवत्वात्समम् श्रीप्रभृति अर्धसममुपचित्रादि विषमं पदचतुरूर्धादि  ।</p>
<p>एतेषां प्रत्येकं लक्षणमाह  ।<br>
अङ्ध्रयो यस्य चत्वारस्तुल्यलक्षणलक्षिताः  ।<br>
तच्छन्दशास्त्रतत्त्वज्ञाः समं वृत्तं प्रचक्ष्यते  ॥ क्व्र्क्_१।१४ ॥</p>
<p>यस्य वृत्तस्य चत्वारो ऽपि पादाः समलक्षणभाजो भवन्ति  । तद्वृत्तं समं छन्दोविद्भिराचक्ष्यते  ।</p>
<p>अथार्धसममाह  ।<br>
प्रथमाङ्ध्रिसमो यस्य तृतीयश्चरणो भवेत्  ।<br>
द्वितीयस्तुर्यवद्वृत्तं तदर्धसममुच्यते  ॥ क्व्र्क्_१।१५ ॥</p>
<p>यस्य वृत्तस्य प्रथमतृतीयपादौ तुल्यलक्षणौ भवतः  । द्वितीयचतुर्थौ च  । तद्वृत्तं अर्धसममुच्यते  ।</p>
<p>विषमलक्षणमाह  ।<br>
यस्य पादचतुष्के ऽपि लक्ष्म भिन्नं परस्परम्  ।<br>
तदाहुर्विषमं वृत्तं छन्दःशास्त्रविशारदाः  ॥ क्व्र्क्_१।१६ ॥</p>
<p>यस्य वृत्तस्य चतुर्ष्वपि पादेषु भिन्नमन्यादृशं परस्परं लक्षणं भवति तद्विषममित्याहुराचार्याः  ।</p>
<p>अथ वृत्तानां पादं नियमन्नाह  ।<br>
आरभ्यैकाक्षरात् पादाद् एकैकाक्षरवर्धितैः  ।<br>
पृथक् छन्दो भवेत् पादैर् यावत् षड्विंशतिं गतम्  ॥ क्व्र्क्_१।१७ ॥</p>
<p>एकाक्षरात्पादादेकैकाक्षरवृद्ध्या पादैः छन्दः स्यात्  । किं यावद्गतं षट्विंशत्यक्षरमुत्कृतिं यावत्  ।</p>
<p>तदूर्ध्वं चण्डवृष्ट्यादिदण्डकाः परिकीर्तिताः  ॥ क्व्र्क्_१।१८(१) ॥</p>
<p>षड्विंशत्याक्षरोत्कृतिजातेरूर्ध्वं चण्डवृष्टिप्रभृतयो दण्डकाः भवन्ति  । शेषमिति प्रकरणम्  । तच्च शास्त्रान्तरेभ्यो ऽवगन्तव्यम्  । ग्रन्थगौरवभयात्केदारेणात्र नोक्तम्  ।</p>
<p>शेषं गाथास्त्रिभिः षड्भिश्चरणैश्चोपलक्षिताः  ॥ क्व्र्क्_१।१८(२) ॥</p>
<p>शेषं जातिप्रकरणानन्तरं त्रिपद्यः षट्पद्यो गाथाः स्युः  ।</p>
<p>अथ छन्दसां जातीराह  ।<br>
उक्तात्युक्ता तथा मध्या प्रतिष्ठा ऽन्या सुपूर्विका  ।<br>
गायत्र्युष्णिगनुष्टुप् च बृहती पङ्क्तिरेव च  ॥ क्व्र्क्_१।१९ ॥<br>
त्रिष्टुप् च जगती चैव तथा ऽतिजगती मता  ।<br>
शर्करी सातिपूर्वा स्यादष्ट्यत्यष्टी ततः स्मृतेः  ॥ क्व्र्क्_१।२० ॥<br>
धृतिश्चातिधृतिश्चैव कृतिः प्रकृतिराकृतिः  ।<br>
विकृतिः सङ्कृतिश्चैव तथाभिकृतिरुत्कृतिः  ॥ क्व्र्क्_१।२१ ॥<br>
इत्युक्ता छन्दसां सञ्ज्ञाः क्रमशो वच्मि साम्प्रतम्  ।<br>
लक्षणं सर्ववृत्तानां मात्रावृत्तानुपूर्वकम्  ॥ क्व्र्क्_१।२२ ॥</p>
<p>एकाक्षरा उक्ता  । द्व्यक्षरा अत्युक्ता  । त्र्यक्षरा मध्या  । चतुरक्षरा प्रतिष्ठा  । पञ्चाक्षरा सुप्रतिष्ठा  । षडक्षरा गायत्री  । सप्ताक्षरा उष्णिक्  । अष्टाक्षरा अनुष्टुप्  । नवाक्षरा बृहती  । दशाक्षरा पङ्क्तिः  । एकादशाक्षरा त्रिष्टुप्  । द्वादशाक्षरा जगती  । त्रयोदशाक्षरा ऽतिजगती  । चतुर्दशाक्षरा शर्करी  । पञ्चदशाक्षरा अतिशर्करी  । षोडशाक्षरा अष्टिः  । सप्तदशाक्षरा अत्यष्टिः  । अष्टादशाक्षरा धृतिः  । एकोनविंशत्यक्षरा अतिधृतिः  । विंशत्यक्षरा कृतिः  । एकविंशत्यक्षरा प्रकृतिः  । द्वाविंशत्यक्षरा आकृतिः  । त्रयोविंशत्यक्षरा विकृतिः  । चतुर्विंशत्यक्षरा सङ्कृतिः  । पञ्चविंशत्यक्षरा अभिकृतिः  । षड्विंशत्यक्षरा उत्कृतिः  । इति छन्दसां सञ्ज्ञा उक्ताः  ।<br>
अधुना सर्वेषां वृत्तानां लक्षणमभिधास्यामि  । लक्ष्यते ज्ञायते अनेनेति लक्षणम्  । परं मात्रावृत्तानुपूर्वकम्  । मात्रावृत्तान्यार्याप्रभृतीनि प्रथममुक्त्वेत्यर्थः  ॥ १९-२२ ॥</p>
<p>इति सुल्हणविरचितायां सुकविहृदयानन्दिन्यां वृत्तरत्नाकरछन्दोवृत्तौ प्रथमो ऽध्यायः  ॥</p>
<h2 id="मतरवततधयय">मात्रावृत्ताध्यायः</h2>
<h3 id="आरय-परकरणम">आर्या-प्रकरणम्</h3>
<p>[आर्या-प्रकरणम् (२।१-७)]</p>
<p>मात्रावृत्ताध्यायो द्वितीयः प्रारभ्यते  ।<br>
मात्रावृत्तानुपूर्वकमित्युक्तत्वात्  ।</p>
<blockquote>
<p>लक्ष्मैतत्सप्त गणा गोपेता भवति नेह विषमे जः  ।<br>
षष्ठो ऽयं च नलघु वा प्रथमे ऽर्धे नियतमार्यायाः  ॥ क्व्र्क्_२।१ ॥<br>
षष्ठे द्वितीयलात्परके न्ले मुखलाच्च सयतिपदनियमः  ।<br>
चरमे ऽर्धे पञ्चमके तस्मादिह भवति षष्ठो लः  ॥ क्व्र्क्_२।२ ॥</p></blockquote>
<p>[२।१] आर्याया एतल्लक्ष्म लक्षणम्  । सप्त चतुष्कला गणा गुरुणा उपेता युक्ता भवन्ति  । सामान्येनाभिधाय विशेषमाह  । भवति नेह विषमे जः इति  । इह आर्यालक्षणे विषमे स्थाने प्रथमतृतीयादौ जो जगणो न भवति  । षष्ठश्चायं जगणो भवति  । नलघु वा  । नगणयुक्तो लघु वा भवति  । नियतं निश्चितमार्यायाः  । प्रथमे ऽर्धे आद्ये दले इति  । चरमे ऽर्धे द्वितीये ऽर्धे षष्ठो लघुरेवेति नियमः  ।</p>
<p>[२।२] एवमुभयोरप्यर्धयोर्लक्षणमभिधाय पदनियममाह  । षष्ठे द्वितीयलादिति  । षष्ठे गणे सर्वलघौ द्वितीयाल्लघ्वक्षरादारभ्य पदं भवति  । सप्तमश्चेत्सर्वलघुगणो भवति तदा प्रथमाक्षरादारभ्य पदं चरमे ऽर्धे पञ्चमके द्वितीये ऽर्धे पञ्चमे सर्वलघौ गणे तस्मात्पूर्वोक्तात्  । प्रथमाक्षराल्लघ्वक्षरादारभ्य पदनियमो भवति  । इति  । अत्रार्धग्रहणात्पादव्यवस्था नास्तीति एतच्च प्रथमाध्याय एव पदादाविति सूत्रे प्रपञ्चितमस्ति  ।<br>
क्रमेणोदाहरणं यथा  ।<br>
वन्दारुदेववृन्दैरहमहमिकया सदैव या वन्द्या  ।<br>
स्वर्गापवर्गदात्रीं तामार्यां सन्ततं नौमि  ॥<br>
इत्युदाहरणं यथा  ।</p>
<p>यस्याङ्गनामुवेद्या कोकिलनादश्च मलयगिरिपवनः  ।<br>
एकैकमस्त्रकृत्यं करोति स जयति मनोजन्मा  ॥ १-२ ॥</p>
<blockquote>
<p>त्रिष्वंशकेषु पादो दलयोराद्येषु दृश्यते यस्याः  ।<br>
पथ्येति नाम तस्याश्छन्दोविद्भिः समाख्यातम्  ॥ क्व्र्क्_२।३ ॥</p></blockquote>
<p>यस्या आर्याया आद्येषु त्रिषु गणेषु पादो विरामो भवति  । सा पथ्या नाम  । यथा  ।<br>
उज्झितनेपथ्यालकमुज्झिततिलकाञ्जनं यदेणाक्ष्याः  ।<br>
तस्याः स्मरामि विरहप्रारम्भे वदनमपि रम्यम्  ॥ ३ ॥</p>
<blockquote>
<p>संलङ्घ्य गणत्रयमादिमं सकलयोर्द्वयोर्भवति पादः  ।<br>
यस्यास्तं पिङ्गलनागो विपुलामिति समाख्याति  ॥ क्व्र्क्_२।४ ॥</p></blockquote>
<p>यस्या आर्याया आद्यगणत्रयमभिलङ्घ्य द्वयोरप्यर्धयोः पादो विरामो यतिर्भवति  । सा विपुला नाम यथा  ।<br>
मम खलु न याति नयनयुगमचलनिर्मेषपिश्यतस्तृप्तिम्  ।<br>
त्रस्तमृगशिशुदृशस्तन्वङ्ग्या जघनस्थलीं विपुलाम्  ॥</p>
<p>सामान्येन विधानमेतदाद्यन्तोभयभेदपूर्वकत्वात्त्रिधा भवति  ।<br>
तत्रादिविपुला यथा  ।<br>
प्रमदानां जयति कटाक्षो ऽयं निशि स्फुरत्स्मरशराभः  ।<br>
हृदयस्थितानुरागप्रकटनपटुतां दधात्स्वैरं  ॥</p>
<p>अन्त्यविपुला यथा  ।<br>
प्रीतिं कस्य न जनयति प्रकुर्वती केशबन्धनं नारी  ।<br>
दर्शितभुजमूलालङ्कारसुभूतार्द्रनखपङ्क्तिः  ॥<br>
उभयविपुलोदाहरणं पूर्वमेवोदाहृतमिति  ॥ ४ ॥</p>
<blockquote>
<p>उभयार्धयोर्जकारौ द्वितीयतुर्यौ गमध्यगौ यस्याः  ।<br>
चपलेति नाम तस्याः प्रकीर्तिता नागराजेन  ॥ क्व्र्क्_२।५ ॥</p></blockquote>
<p>यस्या आर्याया उभयोरर्धयोर्द्वितीयतुर्यौ द्वितीयचतुर्थौ गुर्वोर्मध्यगौ गमध्यगौ गमध्यगाविति  । वदता सूत्रकृता गणनियम उक्तः  । तथा हि प्रथमो गणो ऽन्तगुरुरेव तृतीयो गणो द्विगुरुरेव पञ्चमश्चादिगुरुरेवेति निश्चयः  । शेषं यथा प्रोक्तम्  । सा आर्या चपला नाम यथा  ।</p>
<p>चपलाक्षि मौनमुद्रां त्यजेति सम्भाषिता मया सुतनुः  ।<br>
सञ्जातरोमहर्षा बभूवात्युत्सुका तन्वी  ॥ ५ ॥</p>
<blockquote>
<p>आद्यं दलं समस्तं भजेल्लक्ष्म चपलागतं यस्याः  ।<br>
शेषे पूर्वजलक्ष्मा मुखचपला सोदिता मुनिना  ॥ क्व्र्क्_२।६ ॥</p></blockquote>
<p>यस्या आर्याया आद्यं दलमर्धं समस्तमपि चपलाया लक्षणं भजेत्  । शेषे उत्तरार्धे पूर्वोक्तलक्षणा सा मुखचपला नाम  । यथा  ।<br>
यस्यात्सिराचिताङ्गी (?) लघुस्तनी पिङ्गलाक्षियुगला च  ।<br>
मुखचपला पुरुषाकृतिरतिदीर्घकृशा परित्याज्या  ॥ ६ ॥</p>
<blockquote>
<p>प्राक्प्रतिपादितमर्धे प्रथमे प्रथमेतरे तु चपलायाः  ।<br>
लक्ष्माश्रयेत सोक्ता विशुद्धधीभिर्जघनचपला  ॥ क्व्र्क्_२।७ ॥</p></blockquote>
<p>या आर्या प्रथमे ऽर्धे प्राक्प्रतिपादितं पूर्वमुक्तं लक्षणमाश्रयेत् प्रथमेतरे तु उत्तरार्धे तु चपलाया लक्षणं सा जघनचपला उक्ता विशुद्धधीभिर्निर्मलबुद्धिभिः  । यथा  ।</p>
<p>कुञ्चितलोचनयुगलं समदनमदमोदसुन्दरालम्  ।<br>
सुरतं स्मरामि तस्या मृगीदृशोः जघनचपलायाः  ॥ ७ ॥<br>
॥ आर्याप्रकरणम्  ॥</p>
<h3 id="गत-परकरणम">गीति-प्रकरणम्</h3>
<p>[गीति-प्रकरणम् (२।८-११)]</p>
<p>आर्याप्रथमदलोक्तं यदि कथमपि लक्षणं भवेदुभयोः  ।<br>
दलयोः कृतयतिशोभां तां गीतिं गीतिवान्भुजङ्गेशः  ॥ क्व्र्क्_२।८ ॥</p>
<p>आर्यायाः प्रथमे ऽर्धे यदुक्तं लक्षणं तद्यदि द्वयोरप्यर्धयोर्भवति तां गीतिमिति गीतवान् उक्तवान् भुजङ्गेशः पिङ्गलनागः  । यथा  ।<br>
रोमाञ्चं जनयन्ती सुखयन्ती नेत्रयोर्युगं यूनाम्  ।<br>
सद्यो मनांसि मदयति गीतिः स्त्रीणां मदेन मत्तानाम्  ॥ ८ ॥</p>
<p>आर्याद्वितीयके ऽंशे यद्गदितं लक्षणं तत्स्यात्  ।<br>
यद्युभयोरपि दलयोरुपगीतिं तां मुनिर्ब्रूते  ॥ क्व्र्क्_२।९ ॥</p>
<p>आर्याद्वितीये ऽर्धे यल्लक्षणमुक्तं तद्यदि द्वयोरप्यर्धयोर्भवति तामुपगीतिमिति पिङ्गलनागो मुनिर्ब्रूते  । यथा  ।<br>
शारदचन्द्रोद्योते पायम्पायं मधु स्वैरम्  ।<br>
पौरस्त्रीभिरभीष्टा क्रियते सोत्कण्ठमुपगीतिः  ॥ ९ ॥</p>
<p>आर्याशकलद्वितयं व्यत्ययरचितं भवेद्यस्याः  ।<br>
सोद्गीतिः किल गदिता तद्वद्यत्यंशभेदसंयुक्ता  ॥ क्व्र्क्_२।१० ॥</p>
<p>यस्या आर्याया उत्तरार्धलक्षणं पूर्वार्धे भवति पूर्वार्धलक्षणमुत्तरार्धे सा उद्गीतिः  ।<br>
यथा  ।<br>
मण्डपनगरवधूनामुद्गीतिं वत्समल्लारम्  ।<br>
आकर्णयति स नूनं दूरादाभ्येति चन्द्रहरिणो ऽपि  ॥ १० ॥</p>
<p>आर्यापूर्वार्धं यदि गुरुणैकेनाधिकेन निधने युक्तम्  ।<br>
इतरत्तद्वन्निखिलं यद्दीयमुदितैवमार्यागीतिः  ॥ क्व्र्क्_२।११ ॥</p>
<p>यद्यार्यायाः पूर्वार्धमुत्तरार्धं च निधने ऽवसाने एकेन गुरुणाधिकेन युक्तं भवति तदा ऽऽर्यागीतिर्यथा  ।<br>
स्त्रीणां हर्षवतीनां सशिरःकम्पस्तुवन्ति (?) विगतविकल्पाः  ।<br>
अप्यार्यागीतिमिमामनेकलयसुन्दरामाकर्ण्य  ॥<br>
स्कन्धकमित्यिके  ॥ ११ ॥<br>
॥ गीतिप्रकरणम्  ॥</p>
<h3 id="वतलय-परकरणम">वैतालीय-प्रकरणम्</h3>
<p>[वैतालीय-प्रकरणम् (२।१२-२०)]</p>
<p>षड् विषमे ऽष्टौ समे कलास्<br>
ताश् च समे स्युर् नो निरन्तराः  ।<br>
न समा ऽत्र पराश्रिता कला<br>
वैतालीये ऽन्ते रलौ गुरुः  ॥ क्व्र्क्_२।१२ ॥</p>
<p>सिंहावलोकितन्यायेन ‘तृतीय-युग्-दक्षिणान्तिके&rsquo;त्यादिसूत्रपठितः पादशब्दो ऽत्र दृष्टव्यः  । पैङ्गलीय-सूत्र-पाद-शब्दोपादानात्  । यथा ‘वैतालीयं द्विःस्वरा ऽयुक्पादेषु सर्वो ऽन्तला&rsquo; इति  । यत्र विषमे पादे प्रथमे तृतीये षट्कला मात्रा भवन्ति समे पादे द्वितीये चतुर्थे अष्टौ कला भवन्ति  । अन्ते ऽवसाने रगणलघू गुरुः च भवतस्तद्वृत्तं वैतालीयं नाम  । उत्सर्गेण यथा  । क्वचित्प्राये गुरुलघुभावे ऽपवादमाह  । न समा ऽत्र पराश्रिता कलेति  । समा द्वितीयचतुर्थादिका पराश्रिता तृतीयपञ्चमाद्याश्रिता न भवति  । समे पादे द्वितीये चतुर्थे निर्गतमन्तरं व्यवधानं यासां ता निरन्तरा अन्तररहिता लघवो न भवेयुरित्यर्थः  । यथा  ।</p>
<p>प्रविशत्यनिशं निरर्गला सुपरित्यक्तविभूषणांशुका  ।<br>
विरहे तव सा वराङ्गना वैतालीयमुवाह विभ्रमम्  ॥ १२ ॥</p>
<p>पर्यन्ते र्यौ तथैव शेषं औपच्छन्दसिकं सुधीभिरुक्तम्  ॥ क्व्र्क्_२।१३ ॥</p>
<p>षण्णाम् अष्टानां च कलानां पर्यन्ते ऽवसाने र्यौ रगण-यगणौ भवतः  । शेषं पूर्ववत्तदा वैतालीयमेव औपच्छन्दसिकं नाम  । यथा  ।<br>
बहुविप्रियकारकं परोक्षे प्रत्यक्षे प्रियचाटुकारदक्षम्  ।<br>
शठवृत्तमिमं द्रुतं वयस्ये औपच्छन्दसिकं विमुञ्च कान्तम्  ॥ १३ ॥</p>
<p>आपातलिका कथितेयं भाद्गुरुकावथ पूर्ववदन्यत्  ॥ क्व्र्क्_२।१४ ॥</p>
<p>‘यदा षड्विषमे ऽष्टौ समे कला&rsquo; इत्यादि सर्वं पूर्ववद्भवति  । विशेषोक्तौ भगणात्परौ गौ गुरू भवतः तदा वैतालीयमेवापातलिका नाम  । यथा  ।<br>
नरनाथ भवन्तमरीणां नाशकरं प्रसमीक्ष्य पुरस्तात्  ।<br>
रिपवो जहति स्म भयार्ता आपातलिकां सङ्गरभूमिम्  ॥<br>
आपातलिकां अस्थिरामित्यर्थः  ।<br>
उक्तं च पिङ्गलवृत्तौ भट्टश्रीहलायुधेन  । यथा  ।<br>
पिङ्गलकेशा कपिलाक्षी वाचाटा विकटोन्नतदन्ती  ।<br>
आपातलिका पुनरेषा नृपतिकुले ऽपि न भाग्यमुपैति  ॥ १४ ॥</p>
<p>तृतीययुग्दक्षिणान्तिका समस्तपादेषु द्वितीयलः  ॥ क्व्र्क्_२।१५ ॥</p>
<p>वैतालीयमेव सर्वेष्वपि पादेषु द्वितीयो लघु तृतीयेन सह युक्तो भवति ‘न समा ऽत्र पराश्रिता कलेऽति बाधित्वा तदा दक्षिणान्तिका नाम  । यथा  ।<br>
ववौ मरुद्दक्षिणान्तिको वियोगिनीनां प्राणहारकः  ।<br>
प्रकम्पिताशोकचम्पके वसन्त एषो ऽनङ्गबोधकः  ॥ १५ ॥</p>
<p>उदीच्यवृत्तिर्द्वितीयलः सक्तो ऽग्र्येण भवेदयुग्मयोः  ॥ क्व्र्क्_२।१६ ॥</p>
<p>अयुग्मयोः प्रथमतृतीययोः पादयोः द्वितीयो लघुरग्रिमेन तृतीयेन लघुना सह युज्यते तदा वैतालीयमेवोदीच्यवृत्तिर्नाम यथा  ।<br>
गिरं मनोज्ञां पिकाङ्गना मुदिताश्चिक्यत्स्वयमुद्गिरत्यसौ  ।<br>
उदीच्यवृत्तौ दिवाकरे सहकारो ऽपि तनोति मञ्जरी  ॥ १६ ॥</p>
<p>पूर्वेण युतो ऽथ पञ्चमः प्राच्यवृत्तिरुदितेति युग्मयोः  ॥ क्व्र्क्_२।१७ ॥</p>
<p>लघुरित्यनुवर्तते  । समपादयोर्द्वितीयचतुर्थयोः पञ्चमो लघुः पूर्वेण चतुर्थेन लघुना सह युक्तो यदा स्यात्तदा प्राच्यवृत्तिर्नाम वैतालीयं भवति  । यथा  ।<br>
स्वगुणैरनुरञ्जितप्रजः प्राच्यवृत्तपरिपालने रतः  ।<br>
रणभूमिषु भीमविक्रमो विन्ध्यवर्मनृपतिर्जयत्यसौ  ॥ १७ ॥</p>
<p>यदा समावोजयुग्मकौ पूर्वयोर्भवति तत्प्रवृत्तकम्  ॥ क्व्र्क्_२।१८ ॥</p>
<p>पूर्वोक्तयोरुदीच्यप्राच्यवृत्त्योः समौ सदृशौ औजयुग्मकौ विषमसमौ पादौ यदा भवतः तदा वैतालीयमेव प्रवृत्तकं स्यात्  । यथा  ।<br>
प्रवृत्तकान्ते दुःरश्मिभिर्व्याप्तमम्बरमिदं विलोक्यताम्  ।<br>
गृहाण ताम्बूलमुत्तमं  कोपमाशु विजहीहि कोपने  ॥ १८ ॥</p>
<p>अस्य युग्मरचिता ऽपरान्तिका  ॥ क्व्र्क्_२।१९ ॥</p>
<p>अस्य प्रवृत्तकस्य समपादकृता समपादलक्षणयुक्तैश्चतुर्भिः पादै रचिता अपरान्तिका नाम  । यथा  ।<br>
तुङ्गपीवरघनस्तनालसा चारुकुण्डलवती मृगेक्षणा  ।<br>
पूर्वचन्द्रवदना ऽपरान्तिका चित्तमुन्मदयतीयमङ्गना  ॥ १९ ॥</p>
<p>अयुग्भवा चारुहासिनी  ॥ क्व्र्क्_२।२० ॥</p>
<p>प्रवृत्तकस्यैव विषमपादलक्षणयुक्तैश्चतुर्भिः पादैः रचिता चारुहासिनी नाम यथा  ।<br>
न कस्य चेतः समन्मथं करोति सा सुन्दराकृतिः  ।<br>
विचित्रवाक्योक्तिपण्डिता विलासिनी चारुहासिनी  ॥ २० ॥<br>
॥ वैतालीयप्रकरणम्  ॥</p>
<h3 id="वकतर-परकरणम">वक्त्र-प्रकरणम्</h3>
<p>[वक्त्र-प्रकरणम् (२।२१-३०)]</p>
<blockquote>
<p>वक्त्रं नाद्यान् न-सौ स्याताम्<br>
अब्धेर्+++(=चतुर्थात्)+++ यो +++(गणः)+++ अनुष्टुभि ख्यातम्  ॥ क्व्र्क्_२।२१ ॥</p></blockquote>
<p>‘पाद&rsquo; इत्य् अनुवर्तते  । अनुष्टुभ्य् अष्टाक्षरायां जातौ पादस्य चतुर्थाद् अक्षराद्यो यगणो यदा भवति तदा वक्त्रं नाम वृत्तं ख्यातं कथितम्  । अब्धेरिति निर्विशेषणत्वेनाद्यादक्षरान्नगणसगणौ न भवतः  । यथा  ।<br>
अपाण्डुगण्डमाकर्णविशालनयनं सुभ्रु  ।<br>
विरहे चारुसर्वाङ्ग्यास्तस्याः स्मराम्यहं वक्त्रम्  ॥ २१ ॥</p>
<blockquote>
<p>युजोर् जेन+++(=जगणपरेण)+++ सरिद्भर्तुः+++(=चतुर्थात्)+++<br>
पथ्यावक्त्रं प्रकीर्तितम्  ॥ क्व्र्क्_२।२२ ॥</p></blockquote>
<p>युजोः सम-पादयोर् चतुर्थाद् अक्षराज् जेन जगणेन परेण वक्त्रमेव पथ्येति कीर्तितम्  । यथा  ।</p>
<p>त्वद्दन्तिदन्तलग्नोरुशाखाः पथ्यायताः द्रुमाः  ।<br>
कथयन्तीव भग्नानां दिग्जयं तव भूपते  ॥ २२ ॥</p>
<blockquote>
<p>औजयोर् जेन वारिधेस्<br>
तदेव विपरीतादि+++(पथ्यावक्त्रम् इति)+++  ॥ क्व्र्क्_२।२३ ॥</p></blockquote>
<p>विपरितपथ्येत्यर्थः  । युक्पादे यगण एव कर्तव्यः  । यथा  ।</p>
<p>विपरीतान्यपि प्रियः कुर्वाणो मुदमाधत्ते  ।<br>
अनुकूलस्त्वसौ सदा तेन प्राणाधिको नूनम्  ॥ २३ ॥</p>
<blockquote>
<p>चपलावक्त्रम् अयुजोर्<br>
नकारश् चेत् पयोराशेः  ॥ क्व्र्क्_२।२४ ॥</p></blockquote>
<p>यद्ययुजोर्विषमयोः पादयोश्चतुर्थादक्षरान्नगणो भवेत् तदा वक्त्रमेव चपला भवति  । युक्पादयोर्यगण एव  । यथा  ।<br>
चपलापाङ्गनयने पक्वबिम्बोष्ठि चन्द्रास्ये  ।<br>
स्वाधीनत्वं भज दयितं तारुण्यमस्थिरं यस्मात्  ॥ २४ ॥</p>
<blockquote>
<p>यस्यां लः+++(=लघुः)+++ सप्तमो युग्मे<br>
सा युग्मविपुला मता  ॥ क्व्र्क्_२।२५ ॥</p></blockquote>
<p>युक्पादे द्वितीयचतुर्थे लघुः सप्तमो यस्याः सा युग्मविपुला नाम  । ननु पथ्यालक्षणसाम्यात् पुनरुक्तमेतत्  । नैवम्  । विपुलाधिकारस्येदानीम् आरभ्यमानत्वात् विना ऽनुत्पत्तिः पथ्यालक्षणं त्वयुक्पादे अवश्यमेव यगणेन भवितव्यम्  । अत्र तु न नियमः  । यथा  ।</p>
<p>अहो कस्यापि धन्यस्य<br>
महाकुलप्रसूतया  ।<br>
प्रीतिः स्वकान्तया सार्धं<br>
विपुला जायते गृहे  ॥ २५ ॥</p>
<blockquote>
<p>सैतवस्याखिलेष्वपि  ॥ क्व्र्क्_२।२६ ॥</p></blockquote>
<p>सैतवस्याचार्यस्य मतेन चतुर्ष्वपि पादेषु सप्तमो लघुः कर्तव्यः  । यथा  ।<br>
अहो धन्यस्य कस्यचित्सुकवेर्जायते मतिः  ।<br>
नूनं ययाधिक्रियते सैतवं काव्यमुत्तमम्  ॥ २६ ॥</p>
<blockquote>
<p>भेनाब्धितो भाद्विपुला  ॥ क्व्र्क्_२।२७ ॥</p></blockquote>
<p>सैतवस्येति निवृत्तम्  । ‘चपलावक्त्रमयुजोर्नकारश्चेत्पयोराशेऽरित्यनुवर्तते  । ‘यस्यां लः सप्तमो युग्मे सा युग्मविपुला मतेऽति सर्वमनुवर्तनीयम्  । अयुक्पादयोः प्रथमतृतीययोश्चतुर्थ्यादक्षरात्परयो यगणं बाधित्वा भगणश्चेद्भवति तदा भेनोपलक्षिता विपुला स्यात् भविपुलेत्यर्थः  । यथा  ।<br>
विशालाक्षी कामगजकुम्भाम्भविपुलस्तनी  ।<br>
मध्यक्षामा हंसगतिः कस्य न स्याद्गतिप्रदा  ॥</p>
<p>अयुजोरिति जातिपक्षे द्वयोरपि पादयोर्ग्रहणम् व्यक्तिपक्षे पुनरेकस्य  । एकपक्षे पुनः प्रथमस्य तृतीयस्य वा तथा चाहुर्महाकवयः  ।<br>
‘वटे वटे वैश्रवणश्चत्वरे चत्वरे शिव&rsquo; इति  ।<br>
‘यस्य प्रभाद्भुवनं शाश्वते पथि तिष्ठतीऽति  ।<br>
‘उपस्थितं प्राञ्जलिना विनीतेन गरुत्मता&rsquo; इति महाकविप्रयोगाः  ॥ २७ ॥</p>
<p>इत्थमन्या रश्चतुर्थात्  ॥ क्व्र्क्_२।२८ ॥</p>
<p>इत्थं पूर्वोक्तप्रकारेणायुक्पादयोश्चतुर्थादक्षरात्परतो रगणो भवति तदा रविपुला स्यात्  । यथा  ।<br>
तथा जितः शत्रुवर्गो राजन् बाहुबलेन ते  ।<br>
सहान्तःपुरो यथा ऽसौ ततार विपुला नदी  ॥<br>
व्यक्तिपक्षे प्रथमपादे यथा  ।<br>
[महाकविकालिदासवस्वाग्देवतागुरुम्  ।<br>
यज्ञाने विषयाभ्यान्ति दर्पणे प्रतिबिम्बवत्  ।]<br>
तृतीयपादे यथा  ।<br>
कामिनीभिः सह प्रीतिः कस्य नाम न रोचते  ।<br>
यदि न स्याद्वारिवीचिचञ्चलं हत जीवितम्  ॥ इति  ॥ २८ ॥</p>
<p>नो ऽम्बुधेश्चेन्नविपुला  ॥ क्व्र्क्_२।२९ ॥</p>
<p>अयुक्पादयोश्चतुर्थादक्षराच्चेन्नगणो भवतीति तदा नविपुला स्यात्  ।<br>
लीलया येन विपुला दंष्ट्राग्रेणोद्धृता मही  ।<br>
बिभ्रता सौकरमपि वपुर्वन्दामि तं हरिम्  ॥<br>
अत्रैव भारविकविर्यथा  ।<br>
युयुत्सुनेव कवचं किमामुक्तमिदं त्वया  ।<br>
तपस्विनो हि वसते केवलाजिनवल्कले  ॥<br>
व्यक्तिपक्षे प्रथमपादे यथा  ।<br>
तव मन्त्रकृतो मन्त्रैर्दूरात्संशमितारिभिः  ।<br>
प्रत्यादिश्यन्त इव मे दृष्टलक्ष्यभिदः शराः  ॥ इत्यादि  ॥ २९ ॥</p>
<p>तो ऽम्बुधेस्तत्पूर्वा भवेत्  ॥ क्व्र्क्_२।३० ॥</p>
<p>अयुक्पादयोः चतुर्थादक्षराच्चेत्तगणो भवति तदा तत्पूर्वं तविपुलेत्यर्थः  । यथा  ।<br>
तृष्णेयं रे तात श्रियं सञ्चितां विपुलां हरे -<br>
द्विहाय तस्मात्तां भव सुखी वैराग्यसम्पदा  ॥<br>
व्यक्तिपक्षे प्रथमपादे यथा  ।<br>
लोकवत्प्रतिपत्तव्यो लौकिको ऽर्थः परीक्षकैः  ।<br>
लोकव्यवहारं प्रति सदृशौ बालपण्डितौ  ॥</p>
<p>अन्येति ग्रहणात् मगणसगणविपुला ऽपि बोद्धव्या  । यथा ममैव छन्दसि  ।<br>
‘अम्बुधौ नतभरमसा औजे तद्युतविपुला भवेत्&rsquo;  । यथा  ।<br>
सर्वातिरिक्तं सौभाग्यं बिभ्रती चारुलोचना  ।<br>
स्त्रीलोकसृष्टिः सौम्येव निः साम्यमस्य वेधसा  ॥ (?)<br>
व्यक्तिपक्षे प्रथमपादे यथा  ।<br>
मनोभिरामाः शृण्वन्तौ रथनेमिस्वनोन्मुखैः  ।<br>
अथ प्रदोषे दोषज्ञः संवेशाय विशाम्पतिम्  ॥ इति  ।<br>
तृतीयपादे यथा  ।<br>
अदूरवर्तिनीं सिद्धिं राजन्विगणयात्मनः  ।<br>
उपस्थितेयं कल्याणी नाम्नि कीर्तित एव यदिति  ॥<br>
सविपुला यथा  ।<br>
क्षणविध्वंसिनि काये का चिन्ता मरणे रणे  । इति  ।<br>
सर्वेषां विपुलाभेदानां चतुर्थो वर्णः प्रायेण गुरुर्भवति  । इत्याम्नायः  ॥ ॥ ३०<br>
॥ इति वक्त्रप्रकरणम्  ॥</p>
<h3 id="मतरसमक-परकरणम">मात्रासमक-प्रकरणम्</h3>
<p>[मात्रासमक-प्रकरणम् (२।३१-३८)]</p>
<p>द्विकगुणितवसुलघुरचलधृतिरिति  ॥ क्व्र्क्_२।३१ ॥</p>
<p>द्वाभ्यां गुणिता वसवो अष्टौ लघव इत्यर्थः  । षोडशभिर्लघुभिरचलधृतिर्नाम   । यथा  ।<br>
इतरजनहितमितरमृतरमतिमनवरतमवनितिलकमिव सपदि  ।<br>
स्वयमपि जलनिधिजननिरतिलषति पुरुषवरमचलधृतिविभविनमिह  ॥<br>
गीत्यार्येति पिङ्गलः  ॥ ३१ ॥</p>
<p>मात्रासमकं नवमो ल्गन्तं  ॥ क्व्र्क्_२।३२ ॥</p>
<p>‘द्विकगुणितवसुलघुऽरित्यनुवर्तते  । यदा अचलधृतिरेव गुर्वन्तो भवति नवमोश्च लघुरेव तदा मात्रासमकं नाम  ।<br>
प्राक्सूत्राल्लघुरित्यनुवर्तमाने ऽपि ‘नवमो लिऽति वदता सूत्रकारेणान्येषां लघु वो ऽनुज्ञातस्तस्माऽन्न समा ऽत्र पराश्रिता कलेऽत्यप्यनुवर्तनीयम्  । अत्रैव सूत्रे लक्ष्यलक्षणत्वात्  । यथा  ।<br>
धूलीधूसंस्कृततनशोभः प्रकटितनूतनवदनद्वन्द्वः  ।<br>
प्रमुदितवदनो जटिलशिरस्कः खेलति मात्रासमकं बालः  ॥ ३२ ॥</p>
<p>जो न्लावथाम्बुधेर्विश्लोकः  ॥ क्व्र्क्_२।३३ ॥</p>
<p>अम्बुधेर्लघुचतुष्टयात्परयोर्जगणो न्लौ नगणलघू यदा भवतस्तदा मात्रासमकमेव विश्लोको नाम  । यथा  ।<br>
मुञ्चति तृणमिव गतविकल्पः पुत्रं प्रियमविश्लोकं यतः  ।<br>
सङ्ग्रामभुवि विजितारिसमूहः क्षोणीमिमां स साक्षदव्यात् (?)  ॥ ३३ ॥</p>
<p>तद्युगलाद्वानवासिका स्यात्  ॥ क्व्र्क्_२।३४ ॥</p>
<p>तद्युगलादम्बुधियुगलाल्लघ्वष्टकात्परयो जगणो नगणलघू यदा भवतस्तदा वानवासिका भवेत्  । यथा  ।<br>
कुङ्कुमपङ्कानुलिप्तगात्रा मध्यक्षामा विपुलनितम्बा  ।<br>
अस्माकं वानवासिका स्त्री चेतःप्रीतिं सपदि विधत्ते  ॥ ३४ ॥</p>
<p>बाणाष्टनवसु यदि लश्चित्रा  ॥ क्व्र्क्_२।३५ ॥</p>
<p>पञ्चमो ऽष्टमो नवमो यदि चेल्लघुर्भवति तदा चित्रा नाम यथा  ।<br>
दृष्ट्वा तव रिपुनगरे शून्ये चित्रानि धवलगृहभित्तीनाम्  ।<br>
यान्ति द्रुततरमिभयूथातित्रासम् नरवरजनता बुद्ध्या  ॥ ३५ ॥</p>
<p>अष्टाभ्यो ऽथ गलावुपचित्रा  ॥ क्व्र्क्_२।३६ ॥</p>
<p>लघ्वष्टकाद्यदा गुरुलघू भवतस्तदा उपचित्रा नाम  । यथा  ।<br>
मानं मानिनि मुञ्च भज त्वं कान्तं यावदितीरितमाल्या  ।<br>
तावद्व्योम बभूव पुरस्तान्नक्षत्रैरुपचित्रितमेतत्  ॥ ३६ ॥</p>
<p>यदतीतकृतविविधलक्ष्मयुतैर्मात्रासमकादिपादैः कलितम्  ।<br>
अनियतवृत्तपरिमाणसहितं प्रथितं जगत्सु पादाकुलकम्  ॥ क्व्र्क्_२।३७ ॥</p>
<p>अतीतं प्रागुक्तं कृतं लक्ष्म लक्षणं येन तेन युतैः सहितैः मात्रासमकविश्लोकवानवासिकाचित्रोपचित्राणां पादैश्चरणैः कलितं युक्तं अनियतवृत्तपरिमाणसहितं अनियतममर्यादं वृत्तानां परिमाणं तेन सहितम्  । को ऽर्थः  । मात्रासमकादीनां पञ्चानामपि पादैर्यैः कैश्चिदपि चतुर्भिः पादाकुलकमिति कथितम्  ।<br>
अत्र मात्रासमकविश्लोकवानवासिकाचित्रोपचित्राणामुदाहरणम्  । यथा  ।<br>
दक्षिणमारुतचलिताशोके कोकिलकलरवमुदितालोके  ।<br>
मुग्धे मन्मथसुहृदवसन्ते पादाकुलकं याति पतिस्ते  ॥<br>
तथा विश्लोकोपचित्रादिपादैर्यथा  ।<br>
वाताहतदलपङ्कजनेत्रे असितदुकूलाच्छादितगात्रे  ।<br>
कथय सखि त्वं क्व नु मे व्यक्तं पादाकुलकं गच्छसि नक्तम्  ॥<br>
एवमन्ये ऽपि महाकविप्रयोगा यथा  ।<br>
चत्वरमण्डपतरुमूलानि सञ्चितसलिलान्यवकूलानि  ।<br>
क्वचिदपि न भवति भिक्षाहानिः तत्किं क्रियते मानम्लानिः  ॥<br>
अन्ते यमक इत्याम्नायः  ॥ ३७ ॥</p>
<p>अधुना गुरुलघुप्रमाणमाह  ।<br>
वृत्तस्य लो विना वर्णैर्गा वर्णा गुरुभिस्तथा  ।<br>
गुरवो लैर्दले नित्यं प्रमाणमिति निश्चितम्  ॥ क्व्र्क्_२।३८ ॥</p>
<p>यस्य कस्यचिद्वृत्तस्य लः कला मात्रा वर्णैरक्षरैर्विना गुरवो भवन्ति  । वर्णा गुरुभिस्तथा ताः कला गुरुभिर्विना वर्णा न भवन्ति  । गुरवो र्लैर्दलै नित्यं ता एव कला लैर्लघुभिर्विना दले ऽर्धे कृते सति गुरवो भवन्ति  । यथा  । अस्मिन्नेव वृत्ते एकपञ्चाशत्कलावर्णैः द्वात्रिंशद्भिर्विना एकोनविंशतिगुरवोः भवन्ति  । पुनस्ता एव मात्रा एकोनविंशत्या गुरुभिर्विना द्वात्रिंशद्भवन्ति  । पुनस्ता कला एकपञ्चाशत्त्रयोदशभिर्लघुभिर्विना अष्टत्रिंशद्भवन्ति  । ततो दले ऽर्धे कृते सति एकोनविंशतिर्गुरवो भवन्तीति प्रमाणं नियतं वृत्तस्येति  ॥ ३८ ॥</p>
<p>शिखिगुणितदशलघुरचितमपगतलघुयुगलमपरमिदमखिलम्  ।<br>
सगुरुशकलयुगलकमपि सुपरिघटितललितपदनिचिति भवति शिखा  ॥ क्व्र्क्_२।३९ ॥</p>
<p>शिखिभिस्त्रिभिर्गुणितैर्दशभिर्लघुभी रचितं कृतं तच्च तदपगतलघुयुगलं च तथोक्तं अष्टाविंशल्लघुकमित्यर्थः  । अपरं द्वितीयमिदमर्धमखिलं सम्पूर्णं त्रिंशल्लघुकमित्यर्थः  । शकलयुगलकमपि अर्धद्वयममपि सगुरु सह गुरुणा वर्ततेति सगुरु यदा भवति तदा शिखा नाम भवति  । सुपरिघटितानि ललितपदानि तेषां निचिती रचनाविशेषा यत्र क्रियाविशेषणे तत्तथोक्तम्  । यथा  ।<br>
मलयपवनचलितसुविकचविचिकलमलिरधिवसति मुदितमनाः  ।<br>
शुभितसमयमुदितपिकयुवतिरपि परिमलबहुलबकुलतरुशिखा  ॥<br>
चूलिकेति वक्तव्ये  । छन्दोभङ्गभयाच्छिखेत्युक्तमेकार्थत्वान्न दोषः  ॥ ॥ ३९</p>
<p>विनिमयविहितशकलयुगललघुललितपदविततिरचितगणनिचया  ।<br>
श्रुतिसुखकृदियमपि जगति जशिर उपगतवति ञि सति भवति खजा  ॥ क्व्र्क्_२।४० ॥</p>
<p>सैव शिखा विनिमयेन व्यत्यासेन विहितं शकलयुगलमर्धद्वयं ललितपदवितत्या रचितगणनिचया यदा भवति तदा खजा नाम  । क्व सति  । ञि सति  । ञि चवर्गीयपञ्चमस्य चवर्गीयतृतीयस्य शिर उर्ध्वविभागस्तस्मिन्नुपगतवति  । को ऽर्थः  । खञ्जेत्यर्थः  । यथा  ।<br>
ससलिलसलिलधरवसुमुदितशिखिकुलविरचितकलकलनिकरे  ।<br>
सुपरिहृतनिजयुवतिगृहनभसि हत पथिक कथमसि गमा  ॥<br>
एकगुरूणि छन्दसि खञ्जाशब्दस्य प्रवेशयितुमशक्यत्वान्नाम नोक्तम्  ॥ ४० ॥</p>
<p>अष्टावर्धे गा द्व्यभ्यस्ता यस्याः सा ऽनङ्गक्रीडोक्ता  ।<br>
दलमपपरमपि वसुगुणितसलिलनिधिलघुकविरचितपदवितति भवति  ॥ क्व्र्क्_२।४१ ॥</p>
<p>द्वाभ्यां गुणिता ऽष्टौ गुरवो यस्याः सा षोडशगुरुः प्रथमे ऽर्धे त्वपरमप्यर्धं वसुभिरष्टभिर्गुणिताः सलिलनिधिलघव इति द्वात्रिंशत्सङ्ख्या लैः रचितपदविततिः अनङ्गक्रीडा नाम  ।<br>
त्यक्तानङ्गक्रीडां मुक्तव्रीडां शत्रुक्षौणीपालाः  ।<br>
सुविषमवनभुवि विदधति भयमिव नरवरतिलकसुविजितरिपुनिवहा ऽसौ  ॥<br>
सौम्येत्येके  ॥ ४१ ॥</p>
<p>त्रिगुणनवलघुरवसितिगुरुरिति दलयुगलकृततनुरतिरुचिरा  ॥ क्व्र्क्_२।४२ ॥</p>
<p>त्रिभिर्गुणितार्नव लघवो यस्यां सा तथोक्ता सप्ताविंशल्लघुरित्यर्थः  । अवसितिरवसानं तस्मिन् गुरुर्यस्याः सा तथोक्ता इति पूर्वोक्तप्रकारेण सप्तविंशल्लघवो ऽन्ते गुरुः एवं दलयुगलकृततनुः विरचितशरीरा अतिरुचिरा नाम  । यथा  ।<br>
समदगजगतिरुरुकुचयुगकृतनततनुरमलवदनकमला  ।<br>
अनवरतमपहरति मम हृदयमिह हि युवतिरियमतिरुचिरा  ॥ ४२ ॥<br>
॥ इति मात्रासमकप्रकरणम्  ॥</p>
<p>इति सुल्हणविरचितायां सुकविहदयानन्दिन्याभिधानायां वृत्तरत्नाकरच्छन्दोवृत्तौ मात्रावृत्ताध्यायो द्वितीयः समाप्तः  ॥</p>
<h2 id="समवततधयय">समवृत्ताध्यायः</h2>
<p>उक्तायाम्</p>
<p>ग् श्रीः  ॥ क्व्र्क्_३।१ ॥</p>
<p>एकाक्षरायां जातौ एको गुरुर्यस्य वृत्तस्य पादे तद्वृत्तं श्रीर्नाम  । यथा  ।<br>
श्रीस्तत्तैलम्  ॥ १ ॥</p>
<p>अत्युक्तायाम्</p>
<p>गौ स्त्री  ॥ क्व्र्क्_३।२ ॥</p>
<p>गुरुद्वयं यत्र तद्वृत्तं स्त्री नाम  । यथा  ।<br>
आद्या सा स्त्री गौरी पायात्  ॥ २ ॥</p>
<p>मध्यायाम्</p>
<p>मो नारी  ॥ क्व्र्क्_३।३ ॥</p>
<p>यत्र मगणस्तद्वृत्तं नारी नाम  ।<br>
श्रीनारीगोविन्दौ भूयास्तवोद्बुद्ध्यै  ॥ ३ ॥</p>
<p>रो मृगी  ॥ क्व्र्क्_३।४ ॥</p>
<p>यत्र रगणस्तद्वृत्तं मृगी नाम  । यथा  ।<br>
कथ्यतां यात्यसौ<br>
गीतगा हा मृगी  ॥ ४ ॥</p>
<p>प्रतिष्ठायाम्</p>
<p>ङ्गौ चेत्कन्या  ॥ क्व्र्क्_३।५ ॥</p>
<p>चेद्यदि पादे मगणगुरू भवतः तद्वृत्तं कन्या नाम  । यथा  ।<br>
कामक्रीडारूढायासा  ।<br>
एताः कन्या कीदृश्यास्ताः  ॥<br>
तथा च  ।<br>
सर्वेषां यः सामान्यर्द्धिः  ।<br>
तस्येशस्स्ताद्भूयो वृद्ध्यै  ॥ ५ ॥</p>
<p>सुप्रतिष्ठायाम्</p>
<p>भ्गौ गिति पङ्क्तिः  ॥ क्व्र्क्_३।६ ॥</p>
<p>यत्र भगणो द्वौ गुरू भवतः तद्वृत्तं पङ्क्तिर्नाम भवति  । यथा  ।<br>
व्योमनि नीलां नीरदपङ्क्तिम्  ।<br>
वीक्ष्य विपन्नाः प्रोषितवध्वः  ॥ ६ ॥</p>
<p>गायत्र्याम्</p>
<p>त्यौ स्तस्तनुमध्या  ॥ क्व्र्क्_३।७ ॥</p>
<p>यत्र तगणयगणौ भवतः तद्वृत्तं तनुमध्या नाम  । यथा  ।<br>
कस्यापि महद्भिः पुण्यैरनुकूला  ।<br>
श्यामा तनुमध्या गेहे भवति स्त्री  ॥ ७ ॥</p>
<p>शशिवदना न्यौ  ॥ क्व्र्क्_३।८ ॥</p>
<p>यत्र नगणयगणौ भवतस्तद्वृत्तं शशिवदना नाम  । यथा  ।<br>
मलयजलेपः कुवलयशय्या  ।<br>
दहति वियोगे शशिवदनायाः  ॥ ८ ॥</p>
<p>त्सौ चेद्वसुमती  ॥ क्व्र्क्_३।९ ॥</p>
<p>चेत्तगणसगणौ पादे भवतः तद्वृत्तं वसुमती नाम  । यथा  ।<br>
पृथ्वी धृतवती राज्ञा नयवता  ।<br>
मुद्यज्जनपदा श्लाघ्या वसुमती  ॥ ९ ॥</p>
<p>उष्णिहि</p>
<p>मधुमतिननगाः  ॥ क्व्र्क्_३।१० ॥<br>
नगणनगणगुरवो यत्र तद्वृत्तं मधुमती नाम  । यथा  ॥ १० ॥</p>
<p>म्सौ गः स्यान्मदलेखा  ॥ क्व्र्क्_३।११ ॥</p>
<p>मगणसगणौ गुरुश्च यत्र तद्वृत्तं मदनलेखा नाम  । यथा  ।<br>
लावण्याम्भसि मग्ने तस्याः काममहेभे  ।<br>
भ्रष्टेयं स्तनकुम्भाद्रोमलीमदलेखा  ॥ ११ ॥</p>
<p>कुमारललिता ज्सौ ग्  ॥ क्व्र्क्_३।१२ ॥</p>
<p>जगणसगणौ गुरुश्च यत्र तद्वृत्तं कुमारललिता नाम  । यथा  ।<br>
कुमारललितानि प्रमोदजननानि  ।<br>
नयाभिमुदमग्र्यां विलोक्य नमनीका  ॥ (?) १२ ॥</p>
<p>सरगा हंसमाला  ॥ क्व्र्क्_३।१३ ॥</p>
<p>यत्र सगणरगणगुरवस्तद्वृत्तं हंसमाला नाम  । यथा  ।<br>
शरदि प्रेक्ष्य यान्तीं मुदितां हंसमालाम्  ।<br>
त्यजति प्रेयसीं कः सुखलिप्सुः स्वतन्त्रः  ॥ १३ ॥</p>
<p>अनुष्टुभि</p>
<p>मो मो गो गो विद्युन्माला  ॥ क्व्र्क्_३।१४ ॥</p>
<p>द्वौ मगणौ द्वौ गुरू च यत्र तद्वृत्तं विद्युन्माला नाम  । यथा  ।<br>
चतुर्भिर्यतिः   । यथा ममैव छन्दसि  ।<br>
मौ गौ वेदैर्विद्युन्माला  ।<br>
व्योम्नि व्याप्ते तप्तरेखानाकुर्वन्ती वङ्ग्याम्मानम्रां त्वां भर्तुः स्त्रीणां जागर्यका विद्युन्माला  ॥ (??) १४ ॥</p>
<p>भौ गिति चित्रपदा गः  ॥ क्व्र्क्_३।१५ ॥</p>
<p>भगणद्वयं गुरू च यत्र तद्वृत्तं चित्रपदा नाम  । यथा  ।</p>
<p>नूपुरशब्दमनोज्ञं ताललयान्वितगीतम्  ।<br>
पीनपयोधरयुग्मा नृत्यति विचित्रपदेयम्  ॥ १५ ॥</p>
<p>माणवकं भात्तलगाः  ॥ क्व्र्क्_३।१६ ॥</p>
<p>भगणतगणलघुगुरवो यत्र तद्वृत्तं माणवकं नाम  । यथा  ।<br>
वाञ्छसि शं चेद्विपुलं तर्हि सखे मुञ्च शठ -<br>
मेधा किं ज्ञास्य रुचिं मित्रमपि त्वचपलम्  ॥ (?)<br>
चतुर्भिर्यतिरित्याम्नायः  । माणवकाक्रीडितमिति पिङ्गलः  ॥ १६ ॥</p>
<p>म्नौ गौ हंसरुतमेतत्  ॥ क्व्र्क्_३।१७ ॥</p>
<p>यत्र मगणनगणौ द्वौ गुरू तद्वृत्तं हंसरुतं नाम  । यथा  ।<br>
दृष्ट्वा कासकुसुमानि श्रुत्वा हंसरुतमेतत्  ।<br>
कामार्तः शरदि पान्थ कष्टं जीवति निकृष्टः  ॥ १७ ॥</p>
<p>र्जौ समानिका गलौ च  ॥ क्व्र्क्_३।१८ ॥</p>
<p>रगणजगणौ गुरुलघू च यत्र तद्वृत्तं समानिका नाम  । यथा  ।<br>
ते समानिका च यान्ति शत्रवो भयेन धीर  ।<br>
राजसम्पदं विहाय यद्यजेयबाहवो ऽपि  ॥ १८ ॥<br>
प्रमाणिका जरौ लगौ  ॥ क्व्र्क्_३।१९ ॥</p>
<p>जगणरगणौ लघुगुरू यत्र तद्वृत्तं प्रमाणिका नाम  । यथा  ।<br>
प्रवाति दक्षिणानिलः सुपुष्पिताम्रकिंशुकः  ।<br>
वसन्त एष साम्प्रतं प्रमाणिका ऽत्र कोकिला  ॥ १९ ॥</p>
<p>[चम्पकमाला चेद्भमसा गः  ॥ क्व्र्क्_३।२० ॥</p>
<p>भगणमगणसगणाः गुरुश्च यत्र तद्वृत्तं चम्पकमाला नाम]  ॥ २० ॥</p>
<p>[नाराचकं तरौ लगौ  ॥ क्व्र्क्_३।२१ ॥</p>
<p>तगणरगणौ लघुगुरू च यत्र तद्वृत्तं नाराचकं नाम  । यथा]  ॥ २१ ॥</p>
<p>वितानमाभ्यां यदन्यत्  ॥ क्व्र्क्_३।२२ ॥</p>
<p>आभ्यां समानिकाप्रमाणिकाभ्यां यदन्यदष्टाक्षरं छन्दस्तद्वितानं नाम  । आभ्यां यदन्यदिति ब्रुवन् सूत्रकारो वितानस्यानेकप्रकारत्वं दर्शयति  । अन्यथा गणनियमं ब्रूयात्  । यथा  ।<br>
ज्योत्स्नावितानमैन्दवं पश्य प्रिये मनोरमम्  ।<br>
कोपं त्यज प्रियं भज स्त्रीणां प्रियं हि यौवनम्  ॥<br>
अन्यच्च  ।<br>
तस्याः स्मरामि सुन्दरं चन्द्रोपमानमाननम्  ।<br>
कन्दर्पचापभङ्गुरं श्रुतिभ्रमोपशोभितमिति  ॥<br>
अपि च  ।<br>
कङ्कालमालधारणं कन्दर्पदर्पहारिणम्  ।<br>
संसारबन्धमोचनं वन्दामहे त्रिलोचनम्  ॥</p>
<p>‘अन्यदतो हि वितानमिऽति श्वेतपटजयदेवेन यदुक्तम्  ।<br>
इत्यनेन गतार्थत्वात्  ॥ २२ ॥</p>
<p>बृहत्याम्</p>
<p>रान्नसाविह हलमुखी  ॥ क्व्र्क्_३।२३ ॥</p>
<p>यत्र रगणनगणसगणास्तद्वृत्तं हलमुखी नाम  । यथा  ।<br>
निन्दितां वपुषि पुरुषद्वेषिणीं विरदशनाम्  ।<br>
तां सखे परिणयविधौ दूरतस्त्यज हलमुखीम्  ॥ २३ ॥</p>
<p>भुजगशिशुभृता नौ मः  ॥ क्व्र्क्_३।२४ ॥</p>
<p>द्वौ नगणौ मगणश्च यत्र तद्वृत्तं भुजगशिशुभृता नाम  । सप्तभिर्यतिरित्याम्नायः  । यथा  ।<br>
वरतरुलवलीवल्लीकिसलयगहनछिन्नाः  ।<br>
भुजगशिशुभृता रम्या मलयगिरिवनोद्देशाः  ॥ २४ ॥</p>
<p>पङ्क्तौ</p>
<p>म्सौ ज्गौ शुद्धविराडिदं मतम्  ॥ क्व्र्क्_३।२५ ॥</p>
<p>मगणसगणजगणा गुरुश्च यत्र तद्वृत्तं शुद्धविराट् नाम  । यथा  ।<br>
कुर्वन् राज्यमपीह सन्ततं कामक्रोधविवर्जितः सदा  ।<br>
मित्रो मे न समोभयानतः(?) सत्यं शुद्धविराडसि प्रभो  ॥ २५ ॥<br>
म्नौ य्गौ चेति पणव नामेदम्  ॥ क्व्र्क्_३।२६ ॥</p>
<p>यत्र मगणनगणयगणा गुरुश्च यत्र तद्वृत्तं पणव नाम  । पञ्चभिर्यतिः  । यथा  ।<br>
यासां वक्ष्यसि घनवक्षोजे हारः सम्प्रति शुशुभे तारः  ।<br>
पादौ नूपुररववाचालौ भ्रातस्ताः पणवनिताः पश्य  ॥ २६ ॥</p>
<p>र्जौ रगौ मयूरसारिणी स्यात्  ॥ क्व्र्क्_३।२७ ॥</p>
<p>रगणजगणरगणा गुरुश्च यत्र तद्वृत्तं मयूरसारिणी नाम  । यथा  ।<br>
विस्तारेण बर्हिभाररम्या बर्हिणी मयूरसारणीयम्  ।<br>
गर्जितं निशम्य वारिदानां नृत्यति प्रमोदनिर्भराङ्गी  ॥ २७ ॥</p>
<p>भ्मौ सगयुक्तौ रुक्मवतीयम्  ॥ क्व्र्क्_३।२८ ॥</p>
<p>भगणमगणसगणा गुरुश्च यत्र तद्वृत्तं रुक्मवती नाम  । यथा  ।<br>
चेतसि यस्या जीवितनाथस्तत्प्रियकार्यासक्तमनस्का  ।<br>
देवगुरुश्वश्रूद्विजभक्ता रुक्मवती स्यात्कीर्तिमती वा  ॥ २८ ॥</p>
<p>ज्ञेया मत्ता मभसगयुक्ता  ॥ क्व्र्क्_३।२९ ॥</p>
<p>मगणभगणसगणगुरवो यत्र तद्वृत्तं मत्ता नाम  । चतुर्भिर्यतिरित्याम्नायः  । यथा  ।<br>
यच्चूताग्रे स्मरशरबन्धौ बद्धावासा पिकसहवयः  ।<br>
गायन्त्येताः कलमिति मत्तास्तन्मध्ये ऽहं सखि मधुरेषः  ॥ २९ ॥</p>
<p>नरजगैर्भवेन्मनोरमा  ॥ क्व्र्क्_३।३० ॥</p>
<p>यत्र नगणरगणजगणगुरवो तद्वृत्तं मनोरमा नाम  । यथा  ।<br>
युवतिरिन्दुसुन्दरानना पृथुघनस्तनी कृशोदरी  ।<br>
गुरुनितम्बभारमन्थरा हरति मे मनो मनोरमा  ॥ ३० ॥</p>
<p>त्जौ जो गुरुणेयमुपस्थिता  ॥ क्व्र्क्_३।३१ ॥</p>
<p>तगणजगणौ जगणो गुरुश्च तद्वृत्तं उपस्थिता नाम  । अत्र द्वाभ्यामष्टभिश्च यतिरित्येके  । यथा  ।<br>
त्यक्त्वा निजशस्त्रमुपस्थिता ये प्राञ्जलयस्तव शत्रवः  ।<br>
तेषामवनीश्वर जीवितं दत्तं भवता समराजिरे  ॥ ३१ ॥</p>
<p>त्रिष्टुभि</p>
<p>स्यादिन्द्रवज्रा यदि तौ जगौ गः  ॥ क्व्र्क्_३।३२ ॥</p>
<p>यत्र तगणौ द्वौ जगणो गुरू च तद्वृत्तं इन्द्रवज्रा नाम  । यथा  ।<br>
स्यादिन्द्रवज्रादि कर्कशं मे<br>
चेतो यदीये विरहागमे ऽस्मिन्  ।<br>
नूनं तदानीं यदि तद्वियोग-<br>
सन्तापसंयत्सहनक्षमः स्याम्  ॥ ३२ ॥</p>
<p>उपेन्द्रवज्रा जतजास्ततो गौ  ॥ क्व्र्क्_३।३३ ॥</p>
<p>यत्र जगणतगणजगणा द्वौ गुरू च तद्वृत्तं उपेन्द्रवज्रा नाम  । यथा  ।<br>
उपेन्द्रवज्रादि महाभिघाता<br>
प्रयान्ति नाशं स्मरतो नरस्य  ।<br>
अहर्निशं त्वां विजितामरेश<br>
श्रीकृष्ण विष्णोर्गुरु मे प्रसादम्  ॥ ३३ ॥<br>
अनन्तरोदीरितलक्ष्मभाजौ पादौ यदीयावुपजातयस्ताः  ।<br>
इत्थं किलान्यास्वपि मिश्रितासु स्मरन्ति जातिष्विदमेव नाम  ॥ क्व्र्क्_३।३४ ॥</p>
<p>न विद्यन्ते ऽन्तरं व्यवधानं यस्य तदनन्तरं उदीरितमुक्तं लक्ष्म लक्षणम्  । भजत इति यस्याः पादौ तावनन्तरोदीरितभाजौ इन्द्रवज्रोपेन्द्रवज्रयोरित्यर्थः  ।</p>
<p>इत्थममुना प्रकारेणान्यास्वपि उक्ताप्रभृतिषु जातिषु मिश्रितास्विदमेवोपजातिं नाम स्मरन्ति वदन्ति छन्दोविदः  । यथा  ।<br>
विहाय पङ्केरुहकाननानि स्फारस्फुरत्केतकमभ्युपास्य  ।<br>
मेघागमे ऽस्मिन्नुपजातिसर्वे भ्रमन्त्यमी षट्चरणा रणन्तः  ॥<br>
एवमन्यान्यप्युदाहरणानि कुमारसम्भवादिमहाकाव्येषु दृष्टव्यानि  ।</p>
<p>समवृत्ताध्याये ऽपि प्रसङ्गादुपजातीनां पाठा लाघवार्थः  । एषां प्रस्तारवशाच्चतुर्दशप्रकारा भवन्ति  । ते च लेखकेन पूर्वपत्रे रचिताः  । अत्र प्रथमगणकृत एव विशेषः  । जत एव प्रस्तार्यन्तो  । यथा  ।</p>
<p>^<em>^ __^ ^</em>^ __^ ^<em>^ __^ ^</em>^ __^ ^<em>^ __^ ^</em>^ __^ ^<em>^ __^<br>
__^ ^</em>^ ^<em>^ __^ __^ ^</em>^ ^<em>^ __^ __^ ^</em>^ ^<em>^ __^ __^ ^</em>^<br>
__^ __^ __^ __^ ^<em>^ ^</em>^ ^<em>^ __^ __^ __^ ^</em>^ ^<em>^ ^</em>^ ^<em>^<br>
__^ __^ __^ __^ __^ __^ __^ ^</em>^ ^<em>^ ^</em>^ ^<em>^ ^</em>^ ^<em>^ ^</em>^<br>
॥ ३४ ॥</p>
<p>सान्द्रपदं भ्तौ नगगुरुभिश्च  ॥ क्व्र्क्_३।३५ ॥<br>
भगणतगणनगणा द्वौ गुरू तत्र तद्वृत्तं सान्द्रपदं नाम  । यथा  ॥ ३५ ॥</p>
<p>नजजलगैर्गदिता सुमुखी  ॥ क्व्र्क्_३।३६ ॥<br>
नगणजगणजगणा लघुगुरू च यत्र तद्वृत्तं सुमुखी नाम  । पञ्चभिर्यतिरित्याम्नायः  । यथा  ।<br>
सुतजननी सुकुलप्रभवा<br>
मृदुवचना सुरते चतुरा  ।<br>
भवति गृहे विपुलैः सुकृतैः<br>
मृगनयना युवतिः सुमुखी  ॥ ३६ ॥</p>
<p>दोधकवृत्तमिदं भभभाद्गौ  ॥ क्व्र्क्_३।३७ ॥</p>
<p>यत्र भगणत्रयं द्वौ गुरू च तद्वृत्तं दोधकं नाम  । यथा  ।<br>
यस्य नरस्य भवेदिह साक्षाद्वृत्तमदोधकयोरपि तुल्यम्  ।<br>
तेन समं कथमर्थवतापि प्रेमकथां कथयामि वयस्ये  ॥ ३७ ॥</p>
<p>शालिन्युक्ता न्तौ तगौ गो ऽब्धिलोकैः  ॥ क्व्र्क्_३।३८ ॥</p>
<p>यत्र मगणतगणतगणा द्वौ गुरू च तद्वृत्तं शालिनी नाम  । चतुर्भिः सप्तभिर्यतिरित्याम्नायः  । यथा  ।<br>
नो जानीते शालिनी वारायार्यप्रायेणेह स्तादभेदं मनुष्यः  ।<br>
सो ऽपि प्रेम प्राप्य देवीप्रियायाः धुर्यात्मानं वेत्ति वैदग्धभाजाम्  ॥ ३८ ॥</p>
<p>वातोर्मीयं गदिता म्भौ तगौ गः  ॥ क्व्र्क्_३।३९ ॥</p>
<p>मगणभगणतगणा गुरुद्वयं यत्र तद्वृत्तं वातोर्मी नाम  । अत्र वक्ष्यामणसूत्रे च विशेषानभिधानात्प्रागुक्तैव यतिर्यथा  ।<br>
बलाद्वातोर्मय एते सनक्राः सामुद्राणां सलिलानां समूहाः  ।<br>
आब्रह्मादीनपि संहृत्य लोकान् येषामन्तः सुखशायी मुरारिः  ॥ ३९ ॥</p>
<p>म्भौ न्लौ गः स्याद्भ्रमरविलसितम्  ॥ क्व्र्क्_३।४० ॥</p>
<p>मगणभगणनगणा लघुगुरू च यत्र तद्वृत्तं भ्रमरविलसितं नाम  ।<br>
प्राच्येव यतिर्यथा  ।<br>
त्यक्त्वा मानं चरणविपतितस्तन्मन्ये ऽहं प्रिय सखि नियतम्  ।<br>
त्वद्वक्त्राब्जभ्रमरविलसितं कर्तुं वाञ्छत्ययमिह दयितः  ॥ ४० ॥</p>
<p>पञ्चरसैर्श्रीर्भतनगगैः स्यात्  ॥ क्व्र्क्_३।४१ ॥</p>
<p>भगणतगणनगणा द्वौ गुरू च यत्र तद्वृत्तं श्रीः नाम  । पञ्चभिः षड्भिर्यतिर्यथा  ।<br>
द्रव्यविमोहाज्जलनिधियानं सङ्गरभूमौ त्यजति च देहम्  ।<br>
कृत्यमकृत्यं गणयति नैव श्रीरसलुब्धो ध्रुवमिह जन्तुः  ॥ ४१ ॥<br>
कुड्मलदन्तीत्येके  ।</p>
<p>रो नराविह रथोद्धता लगौ  ॥ क्व्र्क्_३।४२ ॥</p>
<p>यत्र रगणनगणरगणा लघुगुरू च तद्वृत्तं रथोद्धता नाम  । यथा  ।<br>
लग्न एव पदयोरथोद्धतान्यायताक्षिवचनानि संवृणु  ।<br>
सत्रवाभिरिति या प्रबोधिता तां स्मरामि निजजीवितौषधिम्  ॥ ४२ ॥</p>
<p>स्वागतेति रनभाद्गुरुयुग्मम्  ॥ क्व्र्क्_३।४३ ॥</p>
<p>यस्य पादे रगणनगणभगणा गुरू च तद्वृत्तं स्वागता नाम  । यथा  ।<br>
सर्वलोकसुखदास्वपि वर्षास्वागतासु न सुखी रिपुवर्गः  ।<br>
विन्ध्यवर्मनृपते तव खड्गभ्रान्तिभाजमचिरामभिवीक्ष्य  ॥ ४३ ॥</p>
<p>ननसगगुरुरचिता वृन्ता  ॥ क्व्र्क्_३।४४ ॥</p>
<p>द्वौ नगणौ सगणो गुरुद्वयं यस्य पादे तद्वृत्तं वृन्ता नाम  । अत्र मण्डूकप्लुतन्यायेन शालिन्युक्तेति सूत्रादब्धिलोकैरिति पदमनुवर्तते  । तेन हि चतुर्भिर्यतिः  । यथा  ।<br>
मधुकरचरणभराक्रान्तं पथ तदिह कुसुममिदं वृन्तात्  ।<br>
कथयति विषयवियुक्तानां विधिपरिणतिमिव लोकानाम्  ॥ ४४ ॥</p>
<p>ननरलगुरुभिश्च भद्रिका  ॥ क्व्र्क्_३।४५ ॥</p>
<p>द्वौ नगणौ रगणो लघुगुरू च यत्र तद्वृत्तं भद्रिका नाम  । यथा  ।<br>
विविधपरकथाप्रगल्भवागतिविरलविसंस्थुलद्विजा  ।<br>
कपिलचिकुरसञ्चया कृशा न भवति वनिता प्रभद्रिका  ॥ ४५ ॥</p>
<p>श्येनिका रजौ रलौ गुरुर्यदा  ॥ क्व्र्क्_३।४६ ॥</p>
<p>रगनजगणरगणा लघुगुरू च यत्र तद्वृत्तं श्येनिका नाम  । यथा  ।<br>
श्येनिकाशृगालसङ्कुले रणे विन्ध्यवर्मदेव ये त्वया हताः  ।<br>
शत्रवस्त एव तारकाश्रयं तन्वते विमानगाः सुरावृताः  ॥ ४६ ॥</p>
<p>उपस्थितमिदं ज्सौ ताद्गकारौ  ॥ क्व्र्क्_३।४७ ॥</p>
<p>जगणसगणतगणा द्वौ गुरू च यत्र तद्वृत्तं उपस्थितं नाम  । यथा  ।<br>
उपस्थितमनेकाश्चेतकी चुलुक्यनृपतेः सैन्यं विशालम्  ।<br>
अवन्तिप्रिय निहित्वा न को ऽपि ध्रुवं क्षितितले जेतुं समर्थः  ॥ ४७ ॥</p>
<p>शिखण्डितमिदं ज्सौ त्गौ गुरुश्चेत्  ॥ क्व्र्क्_३।४८ ॥</p>
<p>जगणसगणौ तगणगुरू गुरुश्चेत्तद्वृत्तं शिखण्डितं नाम  । यथा  । ४८</p>
<p>मौक्तिकमाला भवेद्भभ्तलगाः  ॥ क्व्र्क्_३।४९ ॥<br>
भगणभगणतगणलघुगुरवो यत्र भवेत्तद्वृत्तं मौक्तिकमाला नाम  । यथा  ॥ ४९ ॥</p>
<p>जगत्याम्  ।</p>
<p>चन्द्रवर्त्म गदितं तु रनभसैः  ॥ क्व्र्क्_३।५० ॥</p>
<p>यत्र रगणनगणभगणसगणा भवन्ति तद्वृत्तं चन्द्रवर्त्म गदितम्  । यथा  ।<br>
चक्षुषी परिविमृश्य करयुगात् क्रान्तहर्यपरिशोभितवदना  ।<br>
चन्द्रवर्त्म कथयेत्यतिविवशा कान्तमेवमवदन्निशि वनिता  ॥ ५० ॥</p>
<p>जतौ तु वंशस्थमुदीरितं जरौ  ॥ क्व्र्क्_३।५१ ॥</p>
<p>यत्र जगणतगणजगणरगणास्तद्वृत्तं वंशस्थं नाम  । यथा  ।<br>
स्ववेश्मवंशस्थमुदीक्ष्य वायसं प्रियागमासंशिनमुत्तमेङ्गितैः  ।<br>
जगाद काचिन्मुदिता समागते प्रिये प्रदास्यामि तवेप्सितं खग  ॥ ५१ ॥</p>
<p>स्यादिन्द्रवंशा ततजैः रसंयुतैः  ॥ क्व्र्क्_३।५२ ॥</p>
<p>यत्र द्वौ तगणौ जगणरगणौ तद्वृत्तं इन्द्रवंशा नाम यथा  ।<br>
आदीन्द्रवंशाद्दिवमस्तभूरुहप्रच्छादितानेकगुहा गृहो ऽपि सन्  ।<br>
धाराधिनाथस्य भयेन विद्रुतान् भूगोप्तुरिष्टान्न भवामि नेश्वरः  ॥ ५२ ॥</p>
<p>इह तोटकमम्बुधिसैः प्रथितम्  ॥ क्व्र्क्_३।५३ ॥</p>
<p>यत्र चत्वारि सगणास्तद्वृत्तं तोटकं नाम  । यथा  ।<br>
त्यज मानममानमनन्तगुणं कुरु वाक्यमिदं परिणामहितम्  ।<br>
त्वयि तोटकजायतनेत्रयुगे त्वरितं दयितान्तिकमिन्दुमुखि  ॥ ५३ ॥</p>
<p>द्रुतविलम्बितमाह नभौ भरौ  ॥ क्व्र्क्_३।५४ ॥</p>
<p>नगणभगणौ भगणरगणौ यत्र तद्वृत्तं द्रुतविलम्बितं नाम  । यथा  ।<br>
द्रुतविलम्बितगेन तवारिणा क्वचिदपि स्थिरभावमविन्दता  ।<br>
गुरुनितम्बभरालसगामिनी प्रतिपदं स्ववधूर्नृप निन्द्यते  ॥ ५४ ॥</p>
<p>वसुयुगविरतिर्नौ म्यौ पुटो ऽयम्  ॥ क्व्र्क्_३।५५ ॥</p>
<p>द्वौ नगणौ मगणयगणौ यत्र तद्वृत्तं पुटो नाम  । वसुभिरष्टभिर्युगैश्चतुर्भिर्यतिः  ।<br>
अपि चरणनतो ऽहं तत्प्रसीद त्यज सरसिजनेत्रे मौनमुद्राम्  ।<br>
वचनममृतकल्पं श्रोतुकामा श्रवणपुटनिपेयं सर्वदा ते  ॥ ५५ ॥</p>
<p>प्रमुदितवदना भवेन्नौ ररौ  ॥ क्व्र्क्_३।५६ ॥</p>
<p>द्वौ नगणौ द्वौ रगणौ यत्र तद्वृत्तं प्रमुदितवदना नाम  । यथा  ।<br>
गुरुकुचयुगलां विशंलक्षणां विकटकटितटां मनोज्ञां सदा  ।<br>
विविधसुरतिकेलिदक्षामहं प्रमुदितवदनां स्मरामि प्रियाम्  ॥ ५६ ॥</p>
<p>चतुर्जगणं वद मौक्तिकदाम  ॥ क्व्र्क्_३।५७ ॥</p>
<p>नयसहितौ न्यौ कुसुमविचित्रा  ॥ क्व्र्क्_३।५८ ॥</p>
<p>नगणयगणौ पुनर्नगणयगणौ यत्र तद्वृत्तं कुसुमविचित्रा नाम  । षड्भिर्यतिरित्युपदेशः  ।<br>
यथा  ।<br>
परिहृतरोषा कृतबहुवेषा सह निजभर्ता तरुणि वसन्ते  ।<br>
प्रमुदितपुंस्कोकिल इव रम्यां व्रज वनराजिं कुसुमविचित्राम्  ॥ ५८ ॥<br>
रसैर्जसजसा जलोद्धतगतिः  ॥ क्व्र्क्_३।५९ ॥</p>
<p>यत्र जगणसगणजगणा सगणश्च तद्वृत्तं जलोद्धतगतिर्नाम  । यथा  ।<br>
अतीत्य सरितो जलोद्धतगतीरनेकगहना कुलानपि गिरीन्  ।<br>
समुद्रतरमाश्रिता रिपुनृपाः सुखं न निशि शेरते तव भयात्  ॥ ५९ ॥<br>
भुजङ्गप्रयातं भवेद्यैश्चतुर्भिः  ॥ क्व्र्क्_३।६० ॥</p>
<p>चत्वारो यगणा यत्र तद्वृत्तं भुजङ्गप्रयातं नाम  । यथा  ।<br>
विदग्धाङ्गनालोचनानन्दकारी सखि स्वेच्छया वीक्षितुं प्राणनाथः  ।<br>
मया नैव लब्धो हत ग्राममार्गे भुजङ्गप्रयातानुकारिण्यमुष्णिग् (?)  ॥ ६० ॥</p>
<p>रैश्चतुर्भिर्युता स्रग्विणी सम्मता  ॥ क्व्र्क्_३।६१ ॥</p>
<p>चत्वारो रगणा यस्य पादे तद्वृत्तं स्रग्विणी नाम  । यथा  ।<br>
पद्मपत्रायताक्षी शशाङ्कानना कुङ्कुमोद्वर्तिताङ्गी घनोच्चस्तनी  ।<br>
अङ्गहारैरनेकप्रकारैर्युता नृत्यति स्त्री सखे स्रग्विणी सुन्दरा  ॥ ६१ ॥</p>
<p>भुवि भवेन्नभजरैः प्रियंवदा  ॥ क्व्र्क्_३।६२ ॥</p>
<p>नगणभगणजगणरगणा यत्र तद्वृत्तं प्रियंवदा नाम  । यथा  ।<br>
गुरुपयोधरवती सुमध्यमा विपुलपुण्यनिचयैः स्ववेश्मनि  ।<br>
भवति पार्वणशशाङ्कसुन्दराननवती प्रियतमा प्रियंवदा  ॥ ६२ ॥</p>
<p>त्यौ त्यौ मणिमाला छिन्ना गुहवक्त्रैः  ॥ क्व्र्क्_३।६३ ॥</p>
<p>तगणयगणतगणयगणा यत्र तद्वृत्तं मणिमाला नाम  । षड्भिर्यतिः  । यथा  ।<br>
मातः सुरसिन्धो त्रैलोक्यपवित्रे पश्यामि कदा ते पापापहमम्भः  ।<br>
चञ्चन्मणिमालालङ्कारमणीनां त्यक्त्वा वनितानां सङ्गं विषतुल्यम्  ॥ ६३ ॥</p>
<p>धीरैरभाणि ललिता तभौ जरौ  ॥ क्व्र्क्_३।६४ ॥</p>
<p>यत्र तगणभगणजगणरगणास्तद्वृत्तं ललिता नाम  । यथा  ।<br>
पीनोन्नतस्तनभरोपरिस्फुरद्धारावलीसुभगमायतेक्षणा  ।<br>
नृत्यत्यसौ सुललितं हि नूपुराध्वानप्रबोधितमनोभवा वधूः  ॥ ६४ ॥</p>
<p>प्रमिताक्षरा सजससैरुदिता  ॥ क्व्र्क्_३।६५ ॥</p>
<p>सगणजगणौ सगणौ यत्र तद्वृत्तं प्रमिताक्षरा नाम  । यथा  ।<br>
चरणानतिं गतवति प्रसभं दयिते नितान्तसुभगे सुभगे  ।<br>
परुषाणि सन्त्यज वचांसि सखि प्रमिताक्षरा भव शशाङ्कमुखि  ॥ ६५ ॥</p>
<p>ननभरसहिता ऽभिहितोज्ज्वला  ॥ क्व्र्क्_३।६६ ॥</p>
<p>द्वौ नगणौ भगणरगणौ च यत्र तद्वृत्तं उज्ज्वला नाम  । यथा  ।<br>
इह शरदि भवन्त्युकाशया (?) विमलतरशशाङ्ककरोज्ज्वला  ।<br>
विदधति गमनं विजयार्थिनः प्रतिदिवसमवनीपतयः स्वयम्  ॥ ६६ ॥</p>
<p>पञ्चाश्वैश्छिन्ना वैश्वदेवी ममौ यौ  ॥ क्व्र्क्_३।६७ ॥</p>
<p>द्वौ मगणौ द्वौ यगणौ च यत्र तद्वृत्तं वैश्वदेवी नाम  । पञ्चभिः सप्तभिर्यतिः  । यथा  ।<br>
वश्यात्मा नित्यस्नानशीलो महात्मा मित्रे शत्रौ वा तुल्यचित्तप्रवृत्तिः  ।<br>
श्रद्धासम्पन्नो वैश्वदेवी च लोके स स्वर्गस्त्रीणां वल्लभः स्यात्सदैव  ॥ ६७ ॥</p>
<p>अब्ध्यङ्गैः स्याज्जलधरमाला म्भौ स्मौ  ॥ क्व्र्क्_३।६८ ॥<br>
मगणभगणसगणमगणा यत्र तद्वृत्तं जलधरमाला नाम  । चतुर्भिरष्टभिश्च यतिः  । यथा  ।<br>
सत्याकाशे जलधरमालाव्याप्ते नीपामोदे प्रसरति झञ्झावाते  ।<br>
वर्षाकाले मुदितमयूरव्राते त्यक्त्वा कान्तां व्रजसि कथं पाथ त्वम्  ॥ ६८ ॥</p>
<p>इह नवमालिनी नजपरौ भ्यौ  ॥ क्व्र्क्_३।६९ ॥</p>
<p>नगणजगणभगणयगणा यत्र तद्वृत्तं नवमालिनी नाम  । इहेत्यवग्रहणादब्ध्यङ्गैरिति पदविरीततया विपरिणमति तेनाष्टभिः चतुर्भिर्यथा  ।<br>
तव निशितासिघातदलिता रिद्धिपदकुम्भमौक्तिकसमूहैः  ।<br>
कृतनवमालिनीव भजति त्वां प्रति स्मरं नरेन्द्र जयलक्ष्मीः  ॥ ६९ ॥</p>
<p>स्वरशरविरतिर्नौ रौ प्रभा नाम  ॥ क्व्र्क्_३।७० ॥</p>
<p>भवति नजावथ मालती जरौ  ॥ क्व्र्क्_३।७१ ॥</p>
<p>नगणजगणौ जगणरगणौ यत्र तद्वृत्तं मालती नाम  । यथा  ।<br>
भ्रमरयुवा भ्रमतीह मालतीतरुतलमप्यपहाय केतकीम्  ।<br>
युवतिजनेन गृहीत नाम कः कथमपि न प्रतिबोधमेत्यसौ  ॥ ७१ ॥<br>
वरतनुरित्येके  ।</p>
<p>जरौ जरौ वदन्ति पञ्चचामरम्  ॥ क्व्र्क्_३।७२ ॥</p>
<p>इति वद तामरसं नजजाद्यः  ॥ क्व्र्क्_३।७३ ॥</p>
<p>नगणजगणौ जगणयगणौ यत्र तद्वृत्तं तामरसमिति वद शिक्षमिति शेषः  । यथा  ।<br>
मृदुतरतामरसारुणपादव्रणतितिविस्रवदस्रजलौघाः  ।<br>
विदधति पर्व तिरोधसि यानं करपिहितोच्चक्रु वा रिपुवधः  ॥ ७३ ॥</p>
<p>अतिजगत्याम्  ।</p>
<p>तुरगरसयतिर्नौ ततौ गः क्षमा  ॥ क्व्र्क्_३।७४ ॥</p>
<p>यत्र द्वौ नगणौ द्वौ तगणौ गुरुश्च तद्वृत्तं क्षमा नाम  । यथा  ।<br>
सप्तभिः षड्भिश्च यतिः  । यथा  ।<br>
चकितमृगदृशा नेक्षितो लीलया त्रिवलितवदनश्रीचयाहं मुहुः  ।<br>
न च सुरतटिनी न क्षमा चाश्रिता गतमिदमधुना जीवितं मे वृथा  ॥ ७४ ॥</p>
<p>म्नौ ज्रौ गस्त्रिदशयतिः प्रहर्षिणीयम्  ॥ क्व्र्क्_३।७५ ॥</p>
<p>मगणनगणजगणरगणगुरवो यत्र तद्वृत्तं प्रहर्षिणी नाम  । त्रिभिर्दशभिर्यतिः  । यथा  ।<br>
लोलाक्षी विपुलनितम्बबद्धकाञ्ची पीनोच्चस्तनयुगला सुरोमराजिः  ।<br>
नृत्यन्ती सुललितमङ्गहाररम्यं वारस्त्री गमनलसत्प्रहर्षिणीयम्  ॥ ७५ ॥</p>
<p>[पाठान्तरम्:<br>
चतुर्ग्रहैरिह रुचिरा जभौ स्यौ गः  ॥ क्व्र्क्_३।७६* ॥]</p>
<p>चतुर्ग्रहैरिह रुचिरा जभौ स्जगाः  ॥ क्व्र्क्_३।७६ ॥</p>
<p>जगणभगणसगणजगणा गुरुश्च यत्र तद्वृत्तं रुचिरा नाम  । यथा  ।<br>
समीहते य इह परापदापदं वियच्छरित्तटरुचिरोटजालयः  ।<br>
मृगीदृशो वदनसरोजदर्शनं न तस्य तत्प्रमदकरं कवत्  ॥ ७६ ॥</p>
<p>वेदै रन्ध्रैर्न्तौ यसगा मत्तमयूरम्  ॥ क्व्र्क्_३।७७ ॥</p>
<p>यत्र मगणतगणयगणसगणगुरवस्तद्वृत्तं मत्तमयूरम्  । चतुर्भिर्नवभिर्यतिः  । यथा  ।<br>
चञ्चं चूतं पुष्पितकं केल्लितरूभिः क्रीडत्क्रोडं सञ्चरदुन्मत्तमृगोधम्   ।<br>
स्निग्धच्छायं वारिततापं तरुखण्डैः माद्यद्भृङ्गं मत्तमयूरं वनमेतत्  ॥ ७७ ॥</p>
<p>[पाठान्तरम्:<br>
नजसजगैर्भवति मञ्जुभाषिणी  ॥ क्व्र्क्_३।७८* ॥]</p>
<p>सजसा जगौ भवति मञ्जुभाषिणी  ॥ क्व्र्क्_३।७८ ॥</p>
<p>यस्य पादे सगणजगणसगणजगणा गुरुश्च तद्वृत्तं मञ्जुभाषिणी नाम  । यथा  ।<br>
स्मर सुन्दराकृतिमनेकवल्लभं चरणप्रणामनतमीप्सितं पतिम्  ।<br>
परुषोक्तिभिः किमिति खेदयस्यमु सखि वल्लभा भवति मञ्जुभाषिणी  ॥ ७८ ॥</p>
<p>इह नन्दिनी सजससैर्गुरुयुक्तैः  ॥ क्व्र्क्_३।७९ ॥</p>
<p>सश्च जश्च सश्च सश्च तैः सगुरुभिर्नन्दिनी  ॥ ७९ ॥</p>
<p>ननतरगुरुभिश्चन्द्रिका चतुर्भिः  ॥ क्व्र्क्_३।८० ॥</p>
<p>द्वौ नगणौ तगणरगणौ गुरुश्च यत्र तद्वृत्तं चन्द्रिका नाम  । चतुर्भिर्यतिर्यथा  ।<br>
वितरति कुमुदानां श्रियं समग्रां तम इव वनितानां भिनत्ति मानम्  ।<br>
ततमपि भुवनं चन्द्रिका भुवस्थाधवलितमिव चक्रे शरन्निशासु  ॥<br>
अष्टभिर्यतिरित्येके  ॥ ८० ॥</p>
<p>शक्वर्याम्</p>
<p>न्तौ न्सौ गावक्षग्रहविरतिरसम्बाधा  ॥ क्व्र्क्_३।८१ ॥</p>
<p>मगणतगणनगणसगणा द्वौ गुरू च यत्र तद्वृत्तं असम्बाधा नाम  । अक्षैरिन्द्रियैः पञ्चभिर्ग्रहैर्नवभिश्च यतिः  । यथा  ।<br>
यावद्गच्छेयन्दयितविहितसङ्केतस्थानस्याभ्यां सङ्कृतनिवृततुलाकोटिः  ।<br>
तावच्चक्रे ऽग्रे द्रुतमुदयमयं वैरी भित्वा सम्बन्धान्यपि सखि तिमिराणीन्दुः  ॥ ८१ ॥</p>
<p>ननरसलघुगैः स्वरैरपराजिता  ॥ क्व्र्क्_३।८२ ॥</p>
<p>द्वौ नगणौ रगणसगणलघुगुरवो यत्र तद्वृत्तं अपराजिता नाम  ।<br>
सप्तभिर्यतिः  । यथा  ।<br>
तुरगरजवतीं तुलार्कमहीपतेरितरनृपशतैश्चमूमपराजिताम्  ।<br>
जयति विजयिदोर्युगैकसहायवानवनिपतिरसौ प्रमारकुलोद्भवः  ॥ ८२ ॥</p>
<p>ननभनलगिति प्रहरणकलिका  ॥ क्व्र्क्_३।८३ ॥</p>
<p>नगणौ भगणनगणलघुगुरवश्च यत्र तद्वृत्तं प्रहरणकलिका नाम  । इति शब्दस्याव्ययस्य ग्रहणात्सैव यतिः  । यथा  ।<br>
रणभुवि भवता प्रहरणकलिता परहृतवनितास्तव नृप रिपवः  ।<br>
विदधति शयनं कृततृणशयना वनभुवि सततं भयचकितहृदः  ॥ ८३ ॥</p>
<p>उक्ता वसन्ततिलका तभजा जगौ गः  ॥ क्व्र्क्_३।८४(१) ॥</p>
<p>तगणभगणौ द्वौ जगणौ द्वौ गुरू च यस्य पादे तद्वृत्तं वसन्ततिलका नाम  । यथा  ।<br>
भ्रातर्वसन्ततिलकानतिमुक्तकं च सन्दश्यते ऽत्र किमु मत्परमस्त्वमेतत्  ।<br>
ना ऽहं स यो ऽभवदनेकविधोत्सवश्रीः सम्प्रत्यसत्यविरहैकगृहं प्रियायाः  ॥</p>
<p>सिंहोद्धतेयमुदिता मुनिकाश्यपेन  ॥ क्व्र्क्_३।८४(२) ॥<br>
इयमेव वसन्ततिलका कश्यपस्याचार्यस्य मतेन सिंहोद्धता नाम  । यथा  ।<br>
उन्निद्रपद्मवदनः सुभगो ऽङ्गनानामारक्तपादतलपाणीरदीनसत्त्वः  ।<br>
सिंहोद्धता समगलः सुविशालवक्षाः स्यादीदृशो नरपतिः पुरुषः पृथिव्याः  ॥</p>
<p>उद्धर्षिणी निगदिता मुनिसैतवेन  ॥ क्व्र्क्_३।८४(३) ॥</p>
<p>सैव वसन्ततिलका सैतवमुनिना उद्धर्षिणी निगदिता उक्ता  । यथा  ।<br>
संवत्सरे रसपयोनिधिसूर्यसङ्ख्यैः श्रीविक्रमान्नरपते रचिता ममेयम्  ।<br>
उक्ता सनामभिरुदाहरण्यैरुदारैरुद्धर्षिणी भवतु चेतसि सत्कवीनाम्  ॥</p>
<p>गोमेन सैवमुदिता मधुमाधवीति  ॥ क्व्र्क्_३।८४(४) ॥</p>
<p>वसन्ततिलकामित्येके  ॥ ८४ ॥</p>
<p>इन्दुवदना भजसनैः सगुरुयुग्मैः  ॥ क्व्र्क्_३।८५ ॥</p>
<p>भगणजगणसगणनगणा द्वौ गुरू च यस्य पादे तद्वृत्तमिन्दुवदना नाम  । यथा  ।<br>
मारुतवशप्रचलितोत्पलदलाक्षं शोभनललाटतटमध्यकृतपुण्ड्रम्  ।<br>
रे पथिक सम्प्रति मधौ मदनबन्धौ संस्मरसि तद्वदनमिन्दुवदनायाः  ॥ ८५ ॥</p>
<p>द्विः सप्तच्छिदलोला म्सौ म्भौ गौ चरणे चेत्  ॥ क्व्र्क्_३।८६ ॥</p>
<p>यस्य चरणे पादे मगणसगणमगणभगणा द्वौ गुरू तद्वृत्तं अलोला नाम  । सप्तभिर्यतिः  । यथा  ।<br>
यो देव द्विजभक्तः संसारेषु विरक्तः श्रौतस्मार्तविधीनां कर्ता त्यक्तविकल्पः  ।<br>
मैत्रः कारुणिकात्मा क्रोधामर्षविमुक्तस्तस्य श्रीभुवने स्याल्लोला नूनमलोला  ॥ ८६ ॥</p>
<p>अतिशक्वर्याम्  ।</p>
<p>द्विहतहयलघुरथ गिति शशिकला  ॥ क्व्र्क्_३।८७ ॥</p>
<p>द्विहतहयलघुरित्यर्थः गुरुश्च भवति यस्य चरणे तद्वृत्तं शशिकला नाम  । सप्तभिरष्टभिर्यतिः  । पारिशेष्याद्यथा  ।<br>
कुसुमशरतनुदहनशिरसि जटामुकुटतटमणिरमलकिरणा  ।<br>
तव भवतु सुखकृदयमिह सततं प्रविपदि सुनभसि वसति शशिकला  ॥ ८७ ॥</p>
<p>स्रगिति भवति रसनवकयतिरियम्  ॥ क्व्र्क्_३।८८ ॥</p>
<p>षड्भिर्नवभिश्च यदा यतिर्भवति तदा स्रगिति नाम  । मालेति वक्तव्ये छन्दोभङ्गभयात् स्रगित्युक्तम्  । एकार्थत्वान्न दोषः  । यथा  ।<br>
घनपरिमलमिलितमधुपनिचया स्रगियमुरसि तव शशिमुखि शुशुभे  ।<br>
कटकयुगलमपि कलरवसुभगं श्रियमिदमिह जनयति सुचरणया  ॥ ८८ ॥</p>
<p>वसुहययतिरिति मणिगुणनिकरः  ॥ क्व्र्क्_३।८९ ॥</p>
<p>इयमेव शशिकला वस्वष्टभिर्हयैः सप्तभिर्यदा मणिगुणनिकरः नाम  । यथा  ।<br>
परजनहितकरवरधनकलितः सुवचनकृतवरजनसुखनिवहः  ।<br>
भवभुवि भवकृतवरतरमहिमा स भवति नरवर मणिगुणनिकरः  ॥ ॥ ८९</p>
<p>ननमयययुतेयं मालिनी भोगिलोकैः  ॥ क्व्र्क्_३।९० ॥</p>
<p>द्वौ नगणौ मगणो द्वौ यगणौ यस्य तद्वृत्तं मालिनी नाम  । यथा  । अष्टभिः सप्तभिर्यतिः  ।<br>
नवजलधरमालामालिनीं तां विलोक्य<br>
निजदयितवियोगप्रान्तभावं निबोधम्  ।<br>
न न खलु जलधराणां नादमाकर्ण्य कश्चि-<br>
द्भवति शिथिलबुद्धिर्वेश्म गन्तुं प्रवासी  ॥ ९० ॥</p>
<p>भवति नजौ भजौ रसहितौ प्रभद्रकम्  ॥ क्व्र्क्_३।९१ ॥</p>
<p>यस्य पादे नगणजगणभगणजगणरगणास्तद्वृत्तं प्रभद्रकं नाम  । यथा  ।<br>
अलभत दुश्चरेण तपसा हिमाद्रिजा<br>
यमिह पतिं पतिं त्रिजगतां महेश्वरम्  ।<br>
पवनसमुद्धुतामलिशिखाहुतस्मरो<br>
दिशतु सतां सदैव सवि?? सुप्रभद्रकम्  ॥ ९१ ॥</p>
<p>सजना नयौ शरदशकविरतिरेला  ॥ क्व्र्क्_३।९२ ॥</p>
<p>सगणजगणनगणनगणयगणा यत्र तद्वृत्तमेला नाम  । पञ्चभिर्दशभिर्यतिः  । यथा  ।<br>
वरचन्दनद्रुमकिशलयमरिचैला-<br>
लवलीलताप्रभृतिवनमिह धुन्वन्  ।<br>
मलयानिलः सपदि विदलितप्रयुक्त-<br>
प्रमदाजनः प्रसरितपतिबन्धुः  ॥ ९२ ॥</p>
<p>म्रौ म्यौ यान्तौ भवेतां सप्ताष्टभिश्चन्द्रलेखा  ॥ क्व्र्क्_३।९३ ॥</p>
<p>यस्य पादे मगणरगणमगणा द्वौ यगणौ तद्वृत्तं चन्द्रलेखा नाम  । सप्तभिरष्टभिर्यतिः  । यथा  ।<br>
विभ्रान्तिश्चन्द्रलेखां चूडामणिस्थानभृत्तां<br>
यस्तार्तीयं च नेत्रं जाज्वल्यमानं ललाटे  ।<br>
कण्ठे यस्यास्थिमाला भस्माङ्गरागः शरीरे<br>
कल्पान्तां वः स दश्यात्त्रैलोक्यनाथो गिरीशः  ॥ ९३ ॥</p>
<p>अष्टौ</p>
<p>भ्रत्रिनगैः रसात् खमृषभजगविलसितम्  ॥ क्व्र्क्_३।९४ ॥</p>
<p>भगणरगणौ त्रयो नगणा गुरुश्च यत्र तद्वृत्तं ऋषभगजविलसितं नाम  । षट्दशभिर्यतिः  ।<br>
यत्र चतुष्पथेषु विविधयुवतिजनता<br>
साममनोरमेषु तव रिपुवरनगरे  ।<br>
त्वद्भुजविक्रमेण नृपतिवर विजयति<br>
सम्प्रति तत्र वन्यमृषभगजविलसितम्  ॥ ९४ ॥</p>
<p>नजभजरैः सदा भवति वाणिनी गयुक्तैः  ॥ क्व्र्क्_३।९५ ॥</p>
<p>नगणजगणभगणजगणरगणा गुरवो यत्र तद्वृत्तं वाणिनी नाम  । यथा  ।<br>
चकितमृगेक्षणा गुरुनितम्बबद्धकाञ्ची<br>
गुणकलकिङ्किणीरवविबोधासमेषुः  ।<br>
जनयति वाणिनी चतुरवाक्यपण्डितेयं<br>
मुदमधिकां सखे मनसि करोति दृष्टा  ॥ ९५ ॥</p>
<p>अत्यष्टौ</p>
<p>रसैः रुद्रैश्छिन्ना यमनसभला गः शिखरिणी  ॥ क्व्र्क्_३।९६ ॥</p>
<p>यगणमगणनगणसगणभगणा लघुगुरू च यत्र तद्वृत्तं शिखरिणी नाम  । षड्भिरेकादशभिर्यतिः  ।<br>
शशाङ्कास्या चञ्चत्कुवलयदलस्पर्धिनयना<br>
सलीलं गच्छन्ती गुरुजघनभारालसगतिः  ।<br>
इयं पीनोत्तुङ्गस्तनशिखरिणी वारवनिता<br>
कटाक्षैर्विक्षोभं जनयति मुनीनामपि हृदि  ॥ ९६ ॥</p>
<p>जसौ जसयला वसुग्रहयतिश्च पृथ्वी गुरुः  ॥ क्व्र्क्_३।९७ ॥</p>
<p>जगणसगणजगणसगणयगणलघुगुरवो यत्र तद्वृत्तं पृथ्वी नाम  । यथा  ।<br>
किमित्ययमसंस्कृतस्तव सुकेशि केशोच्चयः<br>
किमित्युत सुमेखलाविरहिता च पृथ्वी कटिः  ।<br>
तदेहि कुरु मण्डनं त्यज रुषं वसन्तोत्सवे<br>
यतः सुतनु पञ्चषैरपि दिनैर्वयो यास्यति  ॥ ९७ ॥</p>
<p>दिङ्मुनि वंशपत्रपतितं भरनभनलगैः  ॥ क्व्र्क्_३।९८ ॥</p>
<p>भगणरगणनगणभगणनगणलघुगुरवो यत्र तद्वृत्तं वंशपत्रपतितं नाम  । दशभिः सप्तभिर्यतिः  । यथा  ।<br>
नैव विदुस्तृषातुरधियस्तव रिपुनगरे<br>
मन्दिरदीर्घिकासु सलिलं सविधमपि मृगाः  ।<br>
अम्बुजवंशपत्रपतितद्रुमदलनिकरैः<br>
छादितमातपे तु महति क्षितिपति तलका (?)  ॥ ९८ ॥</p>
<p>रसयुगहयैर्न्सौ म्रौ स्लौ गो यदा हरिणी तदा  ॥ क्व्र्क्_३।९९ ॥</p>
<p>नगणसगणौ मगणरगणौ सगणलघुगुरवो यत्र तद्वृत्तं हरिणी नाम  । षड्भिः चतुर्भिर्यतिः  । यथा  ।<br>
वदनममलं धत्ते शोभां शशाङ्कसमाश्रितां<br>
श्रवणयुगलं दोलालीलां तनोति मनोभुवः  ।<br>
स्तनपरिसरे हारः स्फारः स्फुरत्यतिनिर्मलः<br>
किमिह न चेत्तस्याहारि ध्रुवं हरिणीदृशः  ॥<br>
ऋषभचरितमित्येके  ॥ ९९ ॥</p>
<p>मन्दाक्रान्ता जलधिषडगैः म्भौ नतौ ताद्गुरू चेत्  ॥ क्व्र्क्_३।१०० ॥</p>
<p>मगणभगणनगणा द्वौ तगणौ द्वौ गुरू च यस्य पादे तद्वृत्तं मन्दाक्रान्ता नाम  । चतुर्भिः षड्भिश्चेद्यतिर्भवति  । यथा  ।<br>
मन्दाक्रान्ताधरकिसलया पाणिपद्मं धुनाना<br>
गाढाश्लेषप्रणयिशिथिला वेपमानाङ्गयष्टिः  ।<br>
स्विद्यद्वक्त्रा पुलकिततनुः किञ्चिदामीलिताक्षी<br>
चेतःप्रीतिं जनयति भृशं नूतनोढा विवोढा  ॥ १०० ॥</p>
<p>यदि भवतो नजौ भजजला गुरुर्नर्कुटकम्  ॥ क्व्र्क्_३।१०१ ॥</p>
<p>नगनजगणभगणा द्वौ जगणौ लघुगुरू अह तद्वृत्तं नर्कुटकं नाम  । अवितथमिति अन्ये  । यथा  ।<br>
सुरभिसमागमे विरहिणीजनशोककरे<br>
कृतबहुमण्डना त्वमतिभामनि मद्वचनैः  ।<br>
निजदयितान्तिकं यदि न यासि गतं तदहो<br>
अवितथवाक्यकौशलमिदं मम निष्फलताम्  ॥ १०१ ॥</p>
<p>मुनिगुहकार्णवैः कृतयतिं वद कोकिलकम्  ॥ क्व्र्क्_३।१०२ ॥</p>
<p>नर्कुटकमेव सप्तभिः गुहकैः कार्तिकेयशिरोभिः षड्भिश्चतुर्भिः कृतयतिं तद्वृत्तं वद कोकिलकं हे शिष्येति विशेषः  । यथा  ।<br>
मदनमहोत्सवे मुदितकोकिलकान्तरवे<br>
न भजति या प्रियं प्रणयसुन्दरमिन्दुमुखि  ।<br>
ध्रुवमिह साबला स्वयमहर्निशमेव भृशं<br>
सखि परितप्यते गुरुमनोभवतापवती  ॥ १०२ ॥</p>
<p>धृतौ</p>
<p>स्याद्बाणर्त्वश्वैः कुसुमितलतावेल्लिता न्तौ नयौ यौ  ॥ क्व्र्क्_३।१०३ ॥</p>
<p>मगणतगणौ नगणस्त्रयो यगणा यत्र तद्वृत्तं कुसुमितलतावेल्लिता नाम  । पञ्चभिः षड्भिः सप्तभिर्यतिः  । यथा  ।<br>
उद्यानाब्जानां प्रकरधुननावाससौरभ्यसम्पत्<br>
कङ्कोलैलानां कुसुमितलतावेल्लितान्यः पुनानः  ।<br>
आगस्त्यो वायुर्दिवि सुरतायासयाताङ्गनानां<br>
स्वेदाम्भोबिन्दून्हरति पुनरप्यादिशन्सङ्गमेच्छाम्  ॥ १०३ ॥</p>
<p>अतिधृत्याम्</p>
<p>रसर्त्वश्वैर्य्मौ न्सौ ररगुरुयुता मेघविस्फूर्जितं स्यात्  ॥ क्व्र्क्_३।१०४ ॥</p>
<p>यगणमगणनगणसगणा द्वौ रगणौ गुरुश्च यस्य पादे तद्वृत्तं मेघविस्फूर्जितं नाम  । षड्भिः षड्भिः सप्तभिर्यतिः  । यथा  ।<br>
समायातः स्वैरं कुटजकुसुमामोदवाही समीरः<br>
श्रुतं धैर्यं ध्वंसि प्रसभमधुना मेघविस्फूर्जितं च  ।<br>
वियोगे सद्भर्तुः निजलवणिमा ऽधःकृतस्वन्तिजस्य<br>
प्रयान्ती मे प्राणा कुलिशकठिना मेघनाशं तथापि  ॥ १०४ ॥</p>
<p>सूर्याश्वैर्मसजस्तताः सगुरवः शार्दूलविक्रीडितम्  ॥ क्व्र्क्_३।१०५ ॥</p>
<p>मगणसगणजगणसगणा द्वौ तगणौ गुरुर्यस्य पादे तद्वृत्तं शार्दूलविक्रीडितं नाम  । द्वादशभिः सप्तभिर्यतिः  । यथा  ।<br>
श्रीखण्डाचलकन्दरात्सरभसं निर्गत्य सान्द्रं द्रुमां-<br>
श्चञ्चच्चम्पकचारुकेसरभरं धन्वन्मुहुर्लीलया  ।<br>
इत्थं विभ्रदयं वसन्तपवनः शार्दूलविक्रीडितम्<br>
स्त्रीणां मानगजं हनिष्यति हठात् मानोत्कटानामपि  ॥ १०५ ॥</p>
<p>[कृतौ]</p>
<p>ज्ञेया सप्ताश्वषड्भिर्मरभनययुतो भ्लौ गः सुवदना  ॥ क्व्र्क्_३।१०६ ॥</p>
<p>यस्य वृत्तस्य पादे मगणरगणभगणनगणयगणभगणलघुगुरुस्तद्वृत्तं सुवदना नाम  । सप्तभिः सप्तभिः षष्ठश्च यतिः  ।<br>
रम्भास्तम्भोपमोरुः सुगुरुघनकुचा सारङ्गनयना<br>
मध्यक्षामा सुरोमावलिरमलमदन्ता चन्द्रवदना  ।<br>
हृत्स्थं भावं कटाक्षैर्निजमिव कथयत्येषा सुवदना<br>
यूनां चेतांसि सद्यो मदयति युवतिश्छेकोक्तिकुशला  ॥ १०६ ॥</p>
<p>त्री रजौ गलौ भवेदिहेदृशेन लक्षणेन वृत्तनाम  ॥ क्व्र्क्_३।१०७ ॥</p>
<p>त्रीन्वारान्रगणजगणौ गुरुलघू यस्य पादे तद्वृत्तं वृत्तनाम वृत्ताभिधानमित्यर्थः  ।<br>
सम्पदाप्तिसम्भवो मदः कदाचिदेव मानसे नगस्य<br>
न प्रमाणविद्यया परप्रमेयजालभङ्गदक्षया ऽपि  ।<br>
नाप्यरूपरूपया पराङ्गनाभिमर्शनो रसः कदापि<br>
तस्य वृत्तमीदृशं शिरोभिरुह्यते नरैरतो विचार्यः  ॥ १०७ ॥</p>
<p>प्रकृतौ</p>
<p>म्रभ्नैर्यानां त्रयेण त्रिमुनियतियुता स्रग्धरा कीर्तितेयम्  ॥ क्व्र्क्_३।१०८ ॥</p>
<p>मगणरगणभगणनगणा यगणत्रयं यस्य पादे तद्वृत्तं स्रग्धरा नाम  । वारत्रयं सप्तभिर्यतिः  ।<br>
यासामुन्निद्रपद्मद्युतिमुखममलं स्फारविस्फारिताक्षम्<br>
चञ्चत्काञ्चीगुणेन स्फुरदुरुमणिना &rsquo; ऽवर्तलक्ष्मीं वितन्वत्  ।<br>
चेतःप्रीतिं नराणां विदधति विलसन्नाभिमध्यप्रदेशा<br>
गच्छन्त्यो<br>
राजमार्गे विकचविचकिलस्रग्धरा राजवध्वः  ॥ १०८ ॥</p>
<p>आकृतौ</p>
<p>भ्रौ नरना रनावथ गुरुर्दिगर्कविरमं हि मद्रकमिदम्  ॥ क्व्र्क्_३।१०९ ॥</p>
<p>भगणरगणनगणा रगणनगणरगणनगणगुरवो यस्य पादे तद्वृत्तं मद्रकं नाम  । दशभिर्द्वादशभिर्यतिः  । यथा  ।<br>
त्वत्कथितैरलीकवचनैः करोमि कथमस्य कोपमसमम्<br>
यस्य न विप्रियं सखि मया श्रुतं न च निरीक्षितं कथमपि  ।<br>
मद्रकरैरयं प्रियतमः करोति वचनैर्मनः समदनम्<br>
पाश्यविमुक्तजालमधुना ममाङ्ध्रियुगले लुठत्यपि भृशम्  ॥ १०९ ॥</p>
<p>विकृतौ</p>
<p>यदिह नजौ भजौ भ्जभलगास्तदाश्वललितं हरार्कयतिमत्  ॥ क्व्र्क्_३।११० ॥</p>
<p>यस्य पादे नगणजगणौ भगणजगणभगणजगणभगणलघुगुरवो भवन्ति तद्वृत्तं अश्वललितं नाम  । एकादशभिर्द्वादशभिर्यतिः  । यथा  ।<br>
समरविनिर्जितारिनिवहक्षितीश्वरविचित्रमश्वललितम्<br>
हृदयचमत्कृतिप्रदमिदं विलोक्य भवतो वदन्ति कवयः  ।<br>
ध्रुवमुररीचकार नृपतेर्दिवस्पतिरिमं तुरङ्गमवरं<br>
बहुतरमन्यथा न वियति क्रथैरिह विवेलते ऽतिबहुलैः (?)  ॥ ११० ॥</p>
<p>मत्ताक्रीडं मौ त्नौ नौ न्लौ गिति भवति वसुशरदशयतियुतम्  ॥ क्व्र्क्_३।१११ ॥</p>
<p>यस्य पादे द्वौ मगणौ तगणनगणौ द्वौ नगणौ नगणलघुगुरवस्तद्वृत्तं मत्ताक्रीडं नाम  । अष्टभिः पञ्चभि दशभिश्च यतिः  । यथा  ।</p>
<p>दृष्ट्वा चान्द्रं बिम्बं रात्रौ करनिकरविनिहिततिमिरनिकरम्<br>
गायन्ति स्म स्वैरं यस्मिन्सुविकसितकुसुमवति मधुसमये  ।<br>
पौरा बद्धास्तस्मिन् सम्प्रत्यवनिपतितिलक तव नगरे<br>
मत्ताक्रीडातिस्वच्छन्दं विगतभयभवभमितमृगनिवहाः  ॥ १११ ॥</p>
<p>सङ्कृतौ</p>
<p>भूतमुनीनैर्यतिरिह भतनाः स्भौ भनयाश्च यदि भवति तन्वी  ॥ क्व्र्क्_३।११२ ॥</p>
<p>भगणतगणनगणसगणा द्वौ भगणौ नगणयगणौ यस्य पादे तद्वृत्तं तन्वी नाम  । पञ्चभिः सप्तभिरादित्यैश्च यतिः  । यथा  ।<br>
या मुखपद्मं शशधरसदृशं सुन्दरलोलनयनमतिरम्यम्<br>
सुभ्रु बिभर्ति त्रिभुवनजयिनो वासनिवासमिव मकरकेतोः  ।<br>
पीननितम्बा गुरुकुचयुगला वृत्तसुकोमलभुजकरयुग्मा<br>
सा मम चित्ते जनयति युवती हर्षमनल्पमियमिह सुतन्वी  ॥ ११२ ॥</p>
<p>अतिकृतौ</p>
<p>क्रौञ्चपदा भ्मौ स्भौ ननना न्गी इषुशरवसुमुनिविरतिरिह भवेत्  ॥ क्व्र्क्_३।११३ ॥</p>
<p>भगणमगणसगणभगणाश्चत्वारो नगणा गुरुश्च यस्य पादे तद्वृत्तं क्रौञ्चपदा नाम  । पञ्चभिरष्टभिः सप्तभिश्च यतिः  । यथा  ।</p>
<p>क्रौञ्चपदा या रोमशगात्री विकटदशनतनिरतिपरुषतनुः<br>
पिङ्गलदृष्टिः सूक्ष्मनितम्बा कपिलकचनिचयविषमकुचयुगा  ।<br>
या च हसन्ती लोचनवारि प्रकटयति रहसि निजपतिविमुखी<br>
मुञ्च सखे तामिष्टतमं चेच्चिरतरमिह तव चर विषयसुखम्  ॥ ११३ ॥</p>
<p>उत्कृतौ</p>
<p>वस्वीशाश्वच्छेदोपेतं ममतनयुगनरसलगैर्भुजङ्गविजृम्भितम्  ॥ क्व्र्क्_३।११४ ॥</p>
<p>द्वौ मगणौ तगणस्त्रयो नगणा रगणसगणौ लघुगुरू च यस्य पादे तद्वृत्तं भुजङ्गविजृम्भितं नाम  । अष्टभिरेकादशभिः सप्तभिर्यतिः  । यथा  ।<br>
प्रालेयांशुज्योत्स्नाकान्तद्युतिशुभमविमलसद्वितानमनोहरे<br>
क्रीडागारे चञ्चच्चिरत्र कुसुमपरिमलमिलदलिव्रजेशुधयोज्ज्वले  ।<br>
प्रेमोद्रेका वेश्यावृत्तं कुलयुवतिरपि वितनुते यदा सुरतोत्सवे<br>
प्रेयानप्यानन्देनेव प्रकटयति रहसि न तदा भुजङ्गविजृम्भितम्  ॥ ११४ ॥</p>
<p>मो नाः षट् सगगिति यदि नवरसरसशरयतियुतमपवाहाख्यम्  ॥ क्व्र्क्_३।११५ ॥</p>
<p>यस्य पादे मगणो नगणा षट् सगणो द्वौ गुरू च यत्र तद्वृत्तमपवाहं नाम  । नवभिः षड्भिः षड्भिः पञ्चभिः यतिः  । यथा  ।<br>
आत्मानं कलयति तृणमिव सुरगुरुधरणितलसुरगवामर्थो<br>
यो नित्यं विकसितमुखकमलमिह वितरति धनममलमर्थिभ्यः  ।<br>
सम्पत्या समुपहसितधनदविभवनिवहदौरभ्यात्<br>
लोकः पश्यति विगलितबहुविधिमतिमतिकृशतनुमपवाहं तम्  ॥ ११५ ॥</p>
<h3 id="उकतदजतपरकरणम">उक्तादिजातिप्रकरणम्</h3>
<p>॥ उक्तादिजातिप्रकरणम्  ॥</p>
<p>अत एवं उर्ध्वं शेषजातिप्रकरणं भवति  । तच्चात्र नोक्तं ग्रन्थगौरवभयात्केदारेण एवमुक्तादिजातिषु उत्कृत्यवसानासु श्रीप्रभृति अपवाहान्तानि समवृत्तानि पदर्श(?)  । ‘यत्किञ्चिद्दृश्यते छन्दः षड्विंशत्यधिकाक्षरम्  । शेषजात्यादिकं मुक्त्वा तत्सर्वं दण्डका विदुऽरित्यादिलक्षणान् दण्डकानाह  ।</p>
<p>यदिह नयुक्तगलं ततः सप्तरेफास्तदा चण्डवृष्टिप्रयातो भवेद्दण्डकः  ॥ क्व्र्क्_३।११६ ॥</p>
<p>इह शास्त्रे चण्डवृष्टिप्रयातो नाम दण्डको भवेत्  । यदा नगणौ द्वौ सप्तरगणाश्च भवन्ति  । शतमाण्डवाभ्यामृषिभ्यामनेका ऽस्य सञ्ज्ञा कृता  । यथा  ।<br>
कुवलयदलदीर्घनेत्रा सुमध्या पृथुश्रोणिबिम्बा नवप्रागसंसक्तहृत्<br>
प्रथमविरहपीडिता सा मृता प्रेयसी गर्जितं वारिदानां निशम्य ध्रुवम्  ।<br>
नभसि कुटजपुष्पसम्भारगन्धासवोन्मत्तभृङ्गाङ्गना गीयमानागमे<br>
हत पथिक वृथा किमायास॥॥॥॥॥॥॥॥॥॥॥॥॥॥॥॥॥।  ।<br>
चण्डवृष्टिरित्येके  ॥ ११६ ॥</p>
<p>प्रतिचरणविवृद्धरेफाः स्युरर्णार्णवव्यालजीमूतलीलाकरोद्दामशङ्खादयः  ॥ क्व्र्क्_३।११७ ॥<br>
चरणं चरणं प्रति प्रतिचरणं रगणानां वृद्ध्या इहार्णादयो दण्डकास्स्युः  ।</p>
<p>अष्टभी रगणैरर्णो यथा  ।<br>
श्रमसलिलमपकरोति द्रुतं कामिनीनां रसायासजं मरुच्चीकरामोदवान्<br>
जनयति मधुपस्य तीरद्रुमाली लसत्पल्लवालङ्कृतां कामिनीविभ्रमादेशकम्  ।<br>
अयमिह दयितैः पुरोर्णानिधिं यस्य शक्यं समसायुवज्रप्रहारानभिज्ञभ्युसी (?)<br>
भुजगपुरवधूलसल्लोचनानन्दकरो स्फुरन्ती न लीलां तनोति राजात्मजः  ॥</p>
<p>नवभी रगणैरर्णवो यथा  ।<br>
त्रिनयननगतुङ्गशृङ्गश्रियं बिभ्रदुद्दण्डडिण्डीरपिण्डावदातैस्तरङ्गोत्तरैरुल्लसन्<br>
मकरतिमितिमिङ्गिलो विस्तृताधिष्ठितक्रोडसम्प्राप्तशोभैर्नभःप्राङ्गणज्ञापकैः  ।<br>
भुजगशयनशयितो देवदेवस्य यो वास वेश्मश्रियो जनेनार्णवसो ऽयमग्रीः प्रिये<br>
तव नयनपथं प्रयातस्तनोतुं प्रमोदं विनोदास्पदं तीरसम्भूतपुन्नागपूगद्रुमैः  ॥</p>
<p>दशभी रगणैः व्यालो यथा  ।<br>
प्रसयति मलयानिले विप्रयुक्ताङ्गनादीर्घनिःश्वाससम्पर्कसंववर्धितप्रौहितावेमतोनन्दनि<br>
स्फुडितबकुलकर्णिकाराम्रदुन्नागमाकन्दकङ्किल्लिसच्चम्पकामोदवाहिन्यमुष्मिन् वसन्तागमे  ।<br>
भज चरणयुगानतं सन्नताङ्गिप्रियं प्रीतिसन्दोहकामिनी नाम नगातुराणां मृगीचक्षुषाम्<br>
तरुणीमनि (?) सखि स्फुरज्ज्वालजिह्वाग्रलोले ऽङ्गनानां सदा सौख्यं विध्वंसिना ऽनेन किं दग्धमानेन ते  ॥</p>
<p>तैरेकादशभिर्जीमूतैर्यथा  ।</p>
<p>प्रियविरहितकामिनी जीविता सा विनाशैकदक्षानिलोद्धूतकादम्बपुष्पासवामूर्च्छिताशेषभृङ्गध्वजो  ।<br>
नभसि नभमिवाङ्क्षसौदामिनीमालयालङ्कृतं नीलजीमूतपङ्क्तिं बलाकावलीसेवितां लोचनानन्ददाम्  ।<br>
विरचितमधुरस्वरं चातकानां च रम्यं समूहं तु सास्कान्तमप्युन्मदं(?) भाविनीं तृप्तिमाकाङ्क्षमाणम्  ।<br>
मुहुकृतविततसुबर्हिभारः<br>
शिखीसंवन्मन्मथा प्रेयसी प्रीतिमुत्पादयन् नृत्यति स्वाङ्ध्रिविन्याससौन्दर्यवत्  ॥</p>
<p>द्वादशभिर्लीलाकरो यथा  ।<br>
अभिनवनवपल्लवास्वादसंशुद्धकण्ठान्यपुष्टाङ्गनासुन्दरारध्वगीतध्वनिप्राप्तबोधिर्यदि चक्रवाले वने  ।<br>
कुसुमितबहुपाटला कर्णिकाराम्रसत्सिन्दुवारोत्तमाशोकसत्पुष्पभारा वनश्रीकृताशेषशाखालसत्पल्लवे वने  ।<br>
विलपति वनिता घनस्याभिमानग्रहं लास्यलीलाकरो माधवी पल्लवानामयं कामदेवैकबन्धवसन्तानिलो  ।<br>
जगति विजयिनीं स्मराज्ञामिवाविष्करोत्यङ्गनानां रतायासजस्वेदबिन्दुप्रसक्तालकप्रान्तकम्पं विधित्सुर्मुहुः  ॥</p>
<p>त्रयोदशभी रगणैरुद्दामो यथा  ।<br>
शशधरसदृशं मुखाम्भोरुहं बिभ्रती पक्वबिम्बाधरोद्दामहारावलीशोभितोच्चस्तनी सूक्ष्मरोमावलीप्राप्तनाभिहृदा  ।<br>
श्रवणयुगनिवेशितस्वर्णताण्डङ्कसंलग्नरत्नप्रभासितापाङ्गरङ्गाङ्गणोत्सङ्गसन्नृत्यमानेक्षणक्षोभितक्ष्मातला  ।<br>
कलरववरकिङ्किणीपक्वणन्मेखलालङ्कृतश्रोणिबिम्बानुवृत्तानुपूर्वोरुयुग्मा सरोजारुणाङ्ध्रिद्वयन्यस्तसन्नूपुरा  ।<br>
हृदयमशरणं मुनीनामपीयं सलीलं व्रजन्ती करोति स्फुरच्चीवरप्राञ्जलोद्बोधितानङ्गलक्ष्मीकृताशेषलोकं भृशाम्  ॥</p>
<p>चतुर्दशभी रैः शङ्खो यथा  ।<br>
क्वचिदुपरि तरच्चन्दवल्लीवितानैः क्वचिद्द्रुमाणां लतासञ्चयैः सञ्चरन्नक्रचक्रैः क्वचिन्नीरसम्भूतपूगद्रुमैः शोभितम्  ।<br>
क्वचिदपि घनसाम्म्रहिन्तालतालावलीचारुताम्बूलवल्लीसमूहैः (?) क्वचिद्व्यालसल्लोलकोलाहलोत्पादितोर्वीप्रकम्पम्  ।<br>
क्वचिदभिनवचम्पकोन्निद्रचञ्चत्प्रस्तनासवामोदसम्पर्कः सम्प्राप्तसौरभ्यसम्पत्समीरागमातीततोयकणैः सेकितं नीरहृतं विद्रुतम्  ।<br>
सलिलनिधिमनेकरत्नाकरप्रीतिसन्दोहदं सेतुसीमन्तमन्तं विलोक्य द्रुतं विलोचनानां निपातं च यस्याशु साफल्यमापादयः  ॥</p>
<p>आदिशब्दात्पञ्चदशभिः रैः समुद्रः षोडशैर्भुजङ्ग इत्येवमादयो यथेष्टकृतनामानो दण्डका भवन्ति  ॥ ११७ ॥</p>
<p>प्रचितकसमभिधो धीरधीभिः स्मृतो दण्डको नद्वयादुत्तरैः सप्तभिर्यैः  ॥ क्व्र्क्_३।११८ ॥</p>
<p>नगणद्वयानन्तरं सप्तभिर्यैः प्रचितको नाम दण्डकः स्मृतः  । पूर्ववदत्रापि प्रतिचरणविवृद्धरेफक्रमेण यगणादिसमस्तगणवृद्ध्या दण्डका भवन्ति  । यथा  ।<br>
पूर्वमेकैकाक्षरवृद्ध्या छन्दसां वृद्धिरुक्तास्तथा रेफोपलक्षिता त्रयेण वृद्धिः सा चाचार्यपारम्पर्योपदेशात् तावद्ग्राह्या यावदेकोनमक्षरसाहस्रं भवन्ति  । यद्यपि कैश्चिदुक्तं सहस्राक्षरपर्यन्ता दण्डका इति तथापि तृकाणां वृद्ध्या एकोनमेव सहस्रं भवन्तीति  ॥ ११८ ॥</p>
<p>॥ इति दण्डकप्रकरणम्  ॥</p>
<p>इति सुल्हणविरचितायां सुकविहृदयानन्दिन्यभिधानायां वृत्तरत्नाकरछन्दोवृत्तौ समवृत्ताध्यायस्तृतीयः  ॥</p>
<h2 id="अरधसमवतधयय">अर्धसमवृताध्यायः</h2>
<p>अथार्धसमवृत्ताध्यायमाह  ।</p>
<p>विषमे यदि सौ सलगा दले  । भौ युजि भाद्गुरुकावुपचित्रम्  ॥ क्व्र्क्_४।१ ॥</p>
<p>अत्र पादे इति वक्तव्ये अर्धसमवृत्ताध्याये त्वर्धापेक्षया अर्ध इत्युक्तं सूत्रकारेणेति न दोषः  । विषमे प्रथमे तृतीये पादे त्रयः सगणा लघुर्गुरुर्यदि युजि समे द्वितीये चतुर्थे भगणत्रयं द्वौ गुरू तदा उपचित्रा नामार्धसमवृत्तं भवति  । यथा  ।<br>
त्वदरातिपुरे क्षिति योद्धसे मुक्तमहोरगकञ्चुकेवन्ति (?)  ।<br>
उपचित्रमुदीक्ष्य दिवा भयान्नो विविशुर्भवनानि हरिण्यः  ॥ १ ॥</p>
<p>भत्रयमोजगतं गुरुणी चेद्युजि च नजौ ज्ययुतौ द्रुतमध्या  ॥ क्व्र्क्_४।२ ॥</p>
<p>यस्यार्धसमवृत्तस्य औजे विषमे प्रथमे तृतीये पादे भगणत्रयं द्वौ गुरू यदि युजि समे द्वितीये चतुर्थे नगणजगणौ जगणयगणौ च तद्वृत्तं द्रुतमध्या नाम  । यथा  ।<br>
दृष्टिविलासविशेषमशेषं विविधगतीरवचोरचनां च  ।<br>
यौवनमेव वधू द्रुतमध्यापयति मनोभवदत्तविवेका  ॥ २ ॥<br>
सयुगात्सगुरू विषमे चेत्  । भाविह वेगवती युजि भाद्गौ  ॥ क्व्र्क्_४।३ ॥</p>
<p>विषमे पादे त्रयः सगणा गुरुश्च युजि समे भवणत्रयं द्वौ गुरू च तदा वेगवती नाम  । यथा  ।<br>
सुकृतैकनिधेः स्मरबन्धोः कस्यचिदालयमालि सलीलम्  ।<br>
इयमुन्नतपीननितम्बा गच्छति वेगवती मदनार्ता  ॥ ३ ॥</p>
<p>औजे तपरौ जरौ गुरुश्चेत्  । म्सौ ज्गौ भद्रविराड्भवेदनोजे  ॥ क्व्र्क्_४।४ ॥</p>
<p>औजे विषमे पादे प्रथमे तृतीये तगणात्परौ जगणरगणौ गुरुश्चेद्यदि भवति अनोजे समे द्वितीये चतुर्थे पादे मगणसगणजगणा गुरू च भवन्ति तद्वृत्तं भद्रविराट् नाम  । यथा  ।<br>
कुन्देन्दुसमुज्ज्वलेन बद्धं ब्रह्माण्डोदरवर्तिनां नरेन्द्र  ।<br>
नीता हरशैलसन्ध्यमेते शुद्धभद्रविराड् पयसे यशस्ते  ॥ ४ ॥</p>
<p>असमे सजौ सगुरुयुक्तौ केतुमती समे भरनगाद्गः  ॥ क्व्र्क्_४।५ ॥</p>
<p>असमे विषमे पादे सगणजगणसगणा गुरुश्च समे द्वितीये चतुर्थे भगणरगणनगणा द्वौ गुरू च तद्वृत्तं केतुमती नाम  । यथा  ।<br>
भवता रणाङ्गणगतेन प्रस्फुरितासिमात्रसचिवेन  ।<br>
विजितामराश्वगजयुक्ता केतुमती नरेन्द्र रिपुसेना  ॥ ५ ॥</p>
<p>आख्यानिकी तौ जगुरू गमोजे जतावनोजे जगुरू गुरुश्चेत्  ॥ क्व्र्क्_४।६ ॥</p>
<p>औजे प्रथमे तृतीये पादे तगणौ द्वौ जगणो गुरू च अनोजे द्वितीये चतुर्थे जगणतगणौ जगणो द्वौ गुरू च तद्वृत्तं आख्यानिकी नाम  । यथा  ।<br>
ये ये त्वया सञ्जति शत्रुभूपा हता हताशेषविपक्षवर्ग  ।<br>
आख्यानिकी कीर्तिरवन्तिनाथ बभूव ते सञ्चरितान्तरिक्षे  ॥ ६ ॥</p>
<p>जतौ जगौ गो विषमे समे स्यात्तौ ज्गौ गमेषा विपरीतपूर्वा  ॥ क्व्र्क्_४।७ ॥</p>
<p>यस्य प्रथमे तृतीये पादे जगणतगणजगणा द्वौ गुरू च समे पादे द्वौ तगणौ जगणो द्वौ गुरू च तद्वृत्तं विपरीताख्यानिकी नाम  । यथा  ।<br>
ध्रुवं समागच्छति जीवितेश श्रुत्वादिकारुण्यपरं वचो मे  ।<br>
भवेन्न चेद्दैववशादिहान्या आख्यानिकी मे विपरीतपूर्वा  ॥<br>
आख्यानिकी वार्ताहारिकोच्यते  । एतयोश्च पूर्वोक्तोपजात्यन्तर्गतत्वे विशेषसञ्ज्ञार्धसमवृत्ताध्याये पाठः  ॥ ७ ॥</p>
<p>सयुगात्सलघू विषमे गुरुर्युजि नभौ च भरौ हरिणप्लुता  ॥ क्व्र्क्_४।८ ॥</p>
<p>यस्या विषमे पादे सगणत्रयं लघुगुरू च समे पादे नगणभगणौ भगणरगणौ च तद्वृत्तं हरिणप्लुता नाम  । यथा  ।<br>
यदि शीघ्रगतिर्हरिणप्लुतान्सुविषमांस्तनुते पथिकः पथि  ।<br>
जलदागमने प्रियया तदा भवति सङ्गतिरर्धशरीरया  ॥ ८ ॥</p>
<p>अयुजि ननरला गुरुः समे न्जमपरवक्त्रमिदं ततो जरौ  ॥ क्व्र्क्_४।९ ॥<br>
विषमे पादे नगणौ रगणो लघुश्च गुरुश्च भवन्ति समे पादे नगणजगणौ जगणरगणौ तद्वृत्तं अपरवक्त्रं नाम  । यथा  ।<br>
जलदगलपिशङ्गलोचनं मदनरिपोः शशिखण्डमण्डितम्  ।<br>
अपहरतु भयानि दक्षिणं तदपरवक्त्रभयङ्करं सताम्  ॥<br>
अस्य वैतालीयान्तर्गतत्वे ऽपि विशेषसञ्ज्ञार्थ इहोपन्यासः  ॥ ९ ॥</p>
<p>अयुजि नयुगरेफतो यकारो युजि च नजौ जरगाश्च पुष्पिताग्रा  ॥ क्व्र्क्_४।१० ॥</p>
<p>यस्य विषमे पादे नगणद्वयं रगणात्परो यगणः समे नगणजगणौ जगणरगणौ गुरुश्च तद्वृत्तं पुष्पिताग्रा नाम  ।<br>
चलकिशलयवत्यशोकशाखा तव चरणाहतिमात्रपुष्पिताग्रा  ।<br>
शशिमुखि सखि मुञ्च मानमस्या मदनमहोत्सव एष याति शून्या  ॥<br>
इयमप्यौपच्छन्दसिकं विशेषसञ्ज्ञाज्ञापकार्थमत्रोच्यते  ॥ १० ॥</p>
<p>वदन्त्यपरवक्त्राख्यं<br>
वैतालीयं विपश्चितम्  ।<br>
पुष्पिताग्राभिधं केचिदौपच्छन्दसिकं तथा  ॥ क्व्र्क्_४।११ ॥</p>
<p>स्यादयुग्मके रजौ रजौ समे तु जरौ जरौ गुरुर्यवात्परा मतीयम्  ॥ क्व्र्क्_४।१२ ॥</p>
<p>यस्य विषमे पादे रगणजगणौ रगणजगणौ समे जगणरगणौ जगणरगणौ गुरुश्च तद्वृत्तं यवात्परामतीयं भवतीत्यर्थः  । यथा  ।<br>
मालवक्षितीश मासमुद्गशालि यवानतारिभूयमेदिनी समग्रा  ।<br>
आत्मसात्कृता त्वया रिपून् विजित्य समग्रसैन्यसंयुतानपि प्रसह्य  ॥ १२ ॥</p>
<p>इति सुल्हणविरचितायां सुकविहृदयानन्दिन्यभिधानायां वृत्तरत्नाकरच्छन्दोवृत्तौ अर्धसमवृत्ताध्यायः चतुर्थः  ।</p>
<h2 id="वषमवततधयय">विषमवृत्ताध्यायः</h2>
<p>विषमवृत्ताध्याय आरभ्यते  ।<br>
मुखपादो ऽष्टभिर्वर्णैः  ।</p>
<h3 id="पदचतररधव-परकरणम">पदचतुरूर्ध्व-प्रकरणम्</h3>
<p>[पदचतुरूर्ध्व-प्रकरणम् (५।१-५)]</p>
<p>परे ऽस्मात् मकरालयैः क्रमाद्वृद्धाः  ।<br>
सततं यस्य विचित्रैः पादैः सम्पन्नसौन्दर्यम्  ।<br>
तदभिहितममलधीभिः पदचतुरूर्ध्वाभिधं वृत्तम्  ॥ क्व्र्क्_५।१ ॥</p>
<p>प्रथमपादो ऽष्टाक्षरः  । परे च द्वितीयतृतीयचतुर्थाः  । अस्मात्प्रथमपादात्मकरालयैश्चतुर्भिश्चतुर्भिरक्षरैः क्रमाद्वृद्धा वर्धिताः  । क्रमादिति को ऽर्थः  । द्वितीयो द्वादशाक्षरः  । तृतीयो षोडशाक्षरः  । चतुर्थो विंशत्यक्षर इति क्रमाद्वृद्धिं प्राप्ताः  । सततमनवरतं इति विविधैश्चतुर्विंशतिप्रकारप्रस्तारेण विचित्रैः पादैः प्राप्तसौन्दर्यं तद्वृत्तं आचार्यैः पदचतुरूर्ध्वं नामोक्तम्  । यथा  ।<br>
आक्रम्यमाकृष्य धनु-<br>
र्ये त्वया निहिता रणाङ्गणे शरैः  ।<br>
रिपवः सहसा गतासवः क्षितिपते श्रुतम्  ।<br>
पदचतुरूर्ध्वं न चलन्ति तत्रैव निपतन्ति सशल्याः  ॥<br>
अत्र गणपादाभावात् गुरुलघू नेष्यते  । अत्र च प्रस्तार्यमाणं चतुर्विंशतिधा भवति  । षोडशद्वादशअष्टौ षोडशविंशतिद्वादश अष्टौ इत्यादि  ॥ १ ॥</p>
<p>प्रथममुदितवृत्ते  ।<br>
विरचितविषमचरणभाजि  ।<br>
गुरुकयुगलनिधन इह कलित आङा  ।<br>
विधृतरुचिरपदविततियतिरिह भवति पीडः  ॥ क्व्र्क्_५।२ ॥</p>
<p>प्रथममुदितवृत्ते पदचतुरूर्ध्वे विरचितान् विषमान् अष्टौद्वादशषोडशविंशत्यक्षरान् पदान् भजतीति तस्मिन् विषमचरणभाजि इह छन्दसि आङा कलितो युक्तः पीडो भवति  । आपीड इत्यर्थः  । क्व सति इत्याह  । गुरुकयुगलनिधने गुरुद्वयं निधने ऽवसाने यस्य तस्मिन्सति  । कीदृशं इत्याह  । विधृतरुचिराणां पादानां वितत्या यतिर्विरामो यस्य स तथोक्तः  । अन्ते गुरुद्वयोपादनादत्र शेषाणां लघुत्वमस्यानुज्ञानं केदारेणेति मन्यामहे  । यथा  ।<br>
ध्रुवमिह वनितानां<br>
हृदि विनिहितदयितगुणानाम्  ।<br>
प्रसरति मलयमरुति विरहवतीनां<br>
स्मरसुहृदि विजयिनि भवति नियतमसुविनाशः  ॥<br>
द्विगुरूणि छन्दसि आपीडेति त्रयाणां गुरूणां अप्रवेशाच्छर्गण्ड इति नाम नोक्तम्  ।<br>
इदमपि पूर्ववच्चतुर्विंशतिप्रस्तारो भवति  । तेभ्यश्चतुर्विंशतिभ्यस्त्रीनवकृष्य समान्यभिधातुमाह  ॥ २ ॥</p>
<p>प्रथममितरचरणसमुत्थं<br>
श्रयति जगति लक्ष्म  ।<br>
इतरदितरचरणजनितमपि च तुर्यं<br>
चरणयुगकमविकृतमपरमिह कलिका सा  ॥ क्व्र्क्_५।३ ॥</p>
<p>आपीडस्य प्रथमं तुर्यं चतुर्थं इतरचरणसमुत्थं द्वितीयपादं द्वादशाक्षरोपलक्षितं लक्ष्म श्रयति भजति  । को ऽर्थः  । प्रथमपदे द्वादशाक्षरः  । द्वितीयो ऽष्टाक्षरः  । अपरमपि चरणयुगलमविकृतमप्रत्ययाभावमित्येवंलक्षणा कलिका नाम  । मञ्जरीति वक्तव्ये छन्दोभङ्गभयात् कलिकेत्युक्तमेकार्थत्वान्न दोषः  । यथा  ।<br>
अधमजनसुहृदि कलिकाले<br>
सुजनकृतविरोधे  ।<br>
सकलुषमुषि सपदि विधुवनायाः<br>
तदनु विमनमनसि मुदमिह जनयति निवासा  ॥ ३ ॥</p>
<p>द्विगुरुयुतसकलचरणान्ता<br>
मुखचरणरचितमनुभवति तृतीयः  ।<br>
चरण इह हि लक्ष्म<br>
प्रकृतमपरमखिलमपि यदि भवति लवली सा  ॥ क्व्र्क्_५।४ ॥</p>
<p>यस्यास्तृतीयः पादः प्रथमचरणरचितं लक्षणमनुभवति द्वाभ्यां गुरुभ्यां युता सकलचरणानामन्तो यस्याः सा तथोक्ता लवली नाम  । अपरं लवल्यां सर्वमपि प्राक्तनं प्रस्तुतं पूर्ववदिति भवति  । यथा  ।<br>
गगनतलममलमलिमेतत्<br>
सपदि शशभृदयं अनलवितिकरौघैः  ।<br>
जनयति च लवल्याः<br>
चलमिति सरसं भुविद्भविपरिणति(?) परिपीडः  ॥ ४ ॥</p>
<p>प्रथममधिवसति यदि तुर्यं<br>
चरमचरणपदमवसितिगुरुयुग्मा  ।<br>
निखिलपरमुपरितनसममिह ललितपादा<br>
तदियममृतधारा  ॥ क्व्र्क्_५।५ ॥</p>
<p>प्रथमं पादमष्टाक्षरं चरमचरणपदं पश्चिमपादस्थानं यद्यधिवसति  । अपरमप्यन्यत्सर्वं उपरितनं पूर्ववत्  । अन्ते गुरुद्वययुक्ता सुललितपदपङ्क्तिरमृतधारा नाम  । यथा  ।<br>
शशधरमुखि सखि परिरम्भं<br>
तव मम वपुषि मलयजरसनिषेकः  ।<br>
श्रवणपुटयुगलसुखकृदतिचतुरमभिहृद्या<br>
वचनममृतधारा  ॥</p>
<p>पिङ्गलनागस्तु पदचतुरूर्ध्वादिषु प्रथमपादविपर्यासे सति मञ्जर्यादि नामानि वीक्ष्यति  ॥ ५ ॥<br>
॥ पदचतुरूर्ध्वप्रकरणम्  ॥</p>
<h3 id="उदगत-परकरणम">उद्गता-प्रकरणम्</h3>
<p>[उद्गता-प्रकरणम् (५।६-८)]</p>
<p>सजमादिमे सलघुकौ च नसजगुरुकेष्वथोद्गता  ।<br>
त्र्यङ्ध्रिगतभनजला गयुता सजसा जगौ चरणमेकत पठेत्  ॥ क्व्र्क्_५।६ ॥</p>
<p>प्रथमपादे सगणजगणसगणा लघुश्च तथा द्वितीयपादे नगणसगणजगणगुरवो भवन्ति त्रिसङ्ख्योपलक्षितो ऽङ्ध्रिस्त्रङ्ध्रिस्तृतीयः पादस्तस्मिन् गता भगणनगणजगणलघुगुरवस्तैर्युता  । चतुर्थे चरणे सगणजगणसगणा जगणो गुरुश्च यत्र सा उद्गता नाम  । एकत इति  । प्रथमं द्वितीयेन सहाविलम्बितं पठेदित्यर्थः  । यथा  ।<br>
जितमत्सरा सुकृतिनो ऽपि परिहृतकलङ्कबान्धवाः  ।<br>
वीक्ष्य सपदि युवतिं विकृतिं नियतं प्रयाति विपुलोद्गतास्तनुः  ॥ ६ ॥<br>
चरणत्रयं भजति लक्ष्म यदि सकलमुद्गतागतम्  ।<br>
र्नौ भगौ भवति सौरभकं चरणे यदीह भवतस्तृतीयके  ॥ क्व्र्क्_५।७ ॥</p>
<p>यद्युद्गतायास्तृतीये पादे रगणनगणभगणगुरवो भवन्ति तदा सौरभकं नाम वृत्तं भवेत्  । यथा  ।<br>
मलयानिलः प्रियवियुक्तयुवतिजनतावियत्यतः  ।<br>
मन्दमन्दमयमेतितरां घनसारसौरभकमुद्वमन्निव  ॥ ७ ॥</p>
<p>नयुगं सकारयुगलं च भवति चरणे तृतीयके  ।<br>
तदुदितमुरुमतिभिर्ललितं यदि शेषमस्य खलु पूर्वतुल्यकम्  ॥ क्व्र्क्_५।८ ॥</p>
<p>यद्युद्गतायास्तृतीये चरणे द्वौ नगणौ द्वौ सगणौ च भवतः तदा ललितं नाम  । शेषमुद्गतावत्  । यथा  ।<br>
ललिताङ्गहाररमणीयमभिनवललितं समांसलम्  ।<br>
इयमतिनयति मुदा प्रमत्ता पुरतो वयस्य तव लास्यमुत्तमम्  ॥ ८ ॥<br>
॥ उद्गताप्रकरणम्  ॥</p>
<h3 id="उपसथतपरचपत-परकरणम">उपस्थितप्रचुपित-प्रकरणम्</h3>
<p>[उपस्थितप्रचुपित-प्रकरणम् (५।९-११)]</p>
<p>म्सौ ज्भौ गौ प्रथमाङ्ध्रिरेकतः पृथगन्यत्<br>
त्रितयं सनजरगास्तथा ननौ सः  ।<br>
त्रिनपरिकलितजयौ<br>
प्रचुपितमितमुदितमुपस्थितपूर्वम्  ॥ क्व्र्क्_५।९ ॥</p>
<p>यस्य प्रथमे पादे मगणसगणजगणभगणा द्वौ गुरू एकतः  । पृथक् अन्यत्त्रितयं पादत्रितयं कथमित्यर्थः  । द्वितीये पादे सगणनगणजगणरगणा गुरुश्च तथा तृतीये पादे द्वौ नगणौ सगणश्चतुर्थे नगणत्रयं जगणयगणौ च तद्वृत्तं उपस्थितपूर्वं उपस्थितप्रचुपितमित्यर्थः  । यथा  ।<br>
आरुह्यान्यभृतप्रिया लसत्सहकारं प्रकटीकृतनवमञ्जरिं सगर्वा  ।<br>
निजकलरवनिनदैः प्रकटयति रतिपतिमहोत्सवमालि  ॥ ९ ॥</p>
<p>नौ पादे ऽथ तृतीयके सनौ नसयुक्तौ प्रथमाङ्ध्रिकृतयतिस्तु वर्धमानम्  ।<br>
त्रितयमपरमपि पूर्वसदृशमिह भवति प्रततमतिभिरिति गदितं खलु वृत्तम्  ॥ क्व्र्क्_५।१० ॥</p>
<p>तदेव पदचतुरूर्ध्वं तृतीये पादे नगणौ सगणनगणौ च भवतः प्रथमस्य चतुरूर्ध्वस्याङ्धिः प्रथमाङ्ध्रिवत् कृता यतिर्यस्य क्रियाविशेषणस्य तत्प्रथमाङ्ध्रिकृतयतिर्यथा भवति  । एवमपरपादत्रयं पूर्वसदृशमिह तन्त्रे तद्वृत्तं आचार्यैर्वर्धमानं नामोक्तम्  । यथा  ।<br>
पादेन स्वयमुन्नतस्तनीभिरशोकः प्रमदाभिरभिहतः प्रवर्धमानः  ।<br>
विकसितकुसुमसमृद्धिमनुभवति बकुलतरुरपि वरयुवतिमुखासवसिक्तः  ॥ १० ॥</p>
<p>अस्मिन्नेव तृतीयके पादे तजरा स्युः प्रथमे च विरतिरार्षभं ब्रुवन्ति  ।<br>
तच्छुद्धविराट्पुरः स्थितं त्रितयमपरमपि यदि पूर्वसमं स्यात्  ॥ क्व्र्क्_५।११ ॥</p>
<p>अस्मिन्नेव पदचतुरूर्ध्ववृत्ते तृतीये पादे तगणजगणरगणा भवेयुः, अपरं पादत्रयमपि पूर्वसमं भवति तदा शुद्धविराट्पुरःस्थितं आर्षभं वदन्ति शुद्धविराडार्षभमित्यर्थः  । यथा  ।<br>
बिभ्राणा वदनं शशाङ्कबिम्बसमानं कमलायतनयना कृशाङ्गशोभिता  ।<br>
पीनोच्चपयोधरद्वया जनयति मुदमधिकतरां वनितेयम्  ॥ ११ ॥<br>
॥ उपस्थितप्रचुपितप्रकरणम्  ॥</p>
<h3 id="शषटम">शिष्टम्</h3>
<p>विषमाक्षरपादं वा पादैरसमं दशधर्मवत्  ।<br>
यच्छन्दो नोक्तमत्र गाथेति तत्सूरिभिः प्रोक्तम्  ॥ क्व्र्क्_५।१२ ॥</p>
<p>विषमाक्षराणि येषु ते पादा यस्मिन् विषमाक्षरपादं यदेवमेव अष्टौ दशसप्तनवाक्षरं वा सर्वपादैरसमं त्रिपादं षट्पादं वा दशधर्मवत्  । यथा  ।<br>
दश धर्मं न जानन्ति धृतिराष्ट्र निबोध तान्  ।<br>
मत्तः प्रमत्त उन्मत्तश्श्रान्तः क्रुद्धो बुभुक्षितः  ।<br>
त्वरमाणश भीरुश्च लुब्धः कामी च ते दशः  ॥ इति षट्पदी गाथा  ।<br>
इत्येवमादि अस्मिन् च्छन्दस्यर्थे नोक्तं प्रयोगेषु दृश्यते तद्गाथेति विद्वद्भिरुक्तम्  । मङ्गलगीतिकावेष्टकविपद्विध्रुवकचच्चरीपाद्धतिकाद्विपथकप्रभृति तत्सर्वं गाथासञ्ज्ञमवगन्तव्यम्  । छन्दसामानन्त्यात्प्रतिपदमभिधातुमशक्यं तत्सर्वसङ्ग्रहणीयं एका सञ्ज्ञा कृतेति  ॥ १२ ॥</p>
<p>इति सुल्हणविरचितायां सुकविहृदयानन्दिन्यभिधानायां वृत्तरत्नाकरच्छन्दोवृत्तौ विषमवृत्ताध्यायः पञ्चमः  ॥</p>
<h2 id="षट-परतययधयय">षट्-प्रत्ययाध्यायः</h2>
<p>[प्रस्तारः]</p>
<p>प्रस्तारो नष्टमुद्दिष्टमेकद्व्यादिलगुक्रिया  ।<br>
सङ्ख्या चैवाध्वयोगश्च षडेते प्रत्ययाः स्मृताः  ॥ क्व्र्क्_६।१ ॥</p>
<p>इदानीं उक्तानां वृत्तानां षट्प्रत्ययानाह  ।<br>
पादे सर्वगुरावाद्याल्लघुं न्यस्य गुरोरधः  ।<br>
यथोपरि तथा शेषं भूयः कुर्यादमुं विधिम्  ॥ क्व्र्क्_६।२ ॥<br>
ऊने दद्याद्गुरूण्येवं यावत्सर्वलघुर्भवेत्  ।<br>
प्रस्तारो ऽयं समाख्यातः छन्दोविचितिवेदिभिः  ॥ क्व्र्क्_६।३ ॥</p>
<p>पादे सर्वगुरौ यावतां वर्णानां वृत्तस्य पादस्तावन्त एव गुरवो विलिख्यन्ते  । यथा  । चतुरक्षरच्छन्दसि आद्याद्गुरोरधः अधोविभागे लघुं वर्णं न्यस्य स्थापयित्वा तदनन्तरं न्यस्तलघोः सकाशात् शेषेभ्यो वर्णेभ्यो अधः किं स्थाप्यत इत्याह  । यथोपरि तथा शेषं  । यद्युपरि गुरुस्तदा अधस्तादपि गुरुर्यद्युपरि लघुस्तदा अधस्तादपि लघुः शेषम्  । उपरि तुल्यो दीयते इत्यर्थः  । तेन लघोरनन्तरं त्रीणि गुरूणी स्थाप्यन्ते  । भूयः पुनरपि कुर्यादमुं विधिमिति  । लघुं न्यस्य गुरोरधः यथोपरि तथा शेषमिति पुनरप्यमुं विधिं कुर्यात्  । यदा उपरि गुरुर्भवति लघुं न्यस्य गुरोरध इति विधेरभावाद्यः पूर्वदेशादूने दद्याद्गुरूणि इति ऊनप्रदेशो गुरुभिः पूर्यत इत्यर्थः  । एवमनेन प्रकारेण तावन्न्यासः कर्तव्यो यावत्सर्वलघुः पदो भवति  । प्रस्तार्यते इति प्रस्तारः वर्णानां विन्यासविशेषः  । एवं चतुरक्षरपादे षोडशवृत्तानि भवन्ति  । छन्दांसि विलीयन्ते अस्यामिति छन्दोविचितिश्छन्दःशास्त्रम्  । प्रस्तारो व्याख्यातः  ॥ २-३ ॥</p>
<p>[नष्टम्]</p>
<p>इदानीं नष्टं व्याख्यातुमाह  ।<br>
नष्टस्य यो भवेदङ्कः तस्यार्धे ऽर्धे समे च लः  ।<br>
विषमे चैकमाधाय तदर्धे ऽर्धे गुरुर्भवेत्  ॥ क्व्र्क्_६।४ ॥</p>
<p>प्रस्तारदर्शितानां वृत्तानां मध्ये यद्वृत्तं नष्टं लुप्तं भवति तस्य नष्टस्य यो भवेदङ्क एकादिसङ्ख्या तस्य अर्धे ऽर्धे समे च अङ्के सति लो लघुर्भवति  । विषमे एकं आधाय प्रक्षिप्य तस्यार्धे ऽर्धे गुरुर्भवेत्  । यथैतस्मिंश्चतुरक्षरे छन्दसि पञ्चमं वृतं नष्टम्  । तस्य अङ्कः पञ्च स च अर्धं न प्रयच्छति  । सैकः क्रियते तदा षड्भवन्ति  । ते अर्धं क्रियन्ते  । अर्धितास्त्रयो भवन्ति  । तदर्धे गुरुः प्राप्यते पुनस्त्रयो ऽर्धं न प्रयच्छन्ति  । सैकाश्चत्वारः  । ते ऽपि अर्धस्तदर्धे पुनर्लब्धो गुरुद्वयोः समत्वात्  । तदर्धे लघुः प्राप्यते पुनरेको ऽर्धं न प्रयच्छति  । सैकोर्द्व्यः तदर्धे पुनरपि गुरुरेव लभ्यते  । इत्थं नष्टस्योदाहरणम्  । तथा च  । आद्यौ द्वौ गुरू ताभ्यां परको लघुस्ततो गुरुरिति  ।  एतच्चतुरक्षरे छन्दसि पञ्चमं वृत्तं भवति  ॥ ४ ॥</p>
<h3 id="उददषटम">उद्दिष्टम्</h3>
<p>[उद्दिष्टम्]</p>
<p>उद्दिष्टं व्याख्यातुमाह  ।<br>
उद्दिष्टं द्विगुणानाद्यादुपर्यङ्कान्समालिखेत्  ।<br>
लघुस्था ये तु तत्राङ्कास्तैः सैकैर्मिश्रितैर्भवेत्  ॥ क्व्र्क्_६।५ ॥</p>
<p>केनचित्तद्वृत्तं प्रस्तार्यकतमत् इति सङ्ख्यापरिज्ञाना उक्तं तदुद्दिष्टमुच्यते  । पूर्वत्र वृत्तं न ज्ञायते  । अतः सङ्ख्यया नष्टमुद्ध्रियते  । अत्र पुनर्वृत्तं ज्ञायते सङ्ख्या न ज्ञायते अतः सङ्ख्यापरिज्ञानार्थं उद्दिष्टमिदमुच्यते  । तस्य उद्दिष्टवृत्तस्य प्रथमादक्षरादारभ्य उपरि द्विगुणानङ्कान् समालिखेत्  । यथा  । अस्मिन्नेव चतुराक्षरे छन्दसि एकं वृत्तं उद्दिष्टं तस्य द्वौ वर्णौ गुरू ततो लघुस्ततो ऽपि गुरुः  । तत्र उद्दिष्टे वृत्ते लघुनि तिष्ठन्तीति लघुस्था ये पुनरङ्काश्चत्वारः तैश्चतुर्भिः सैकैः एकेन सहितैः पञ्चभिरुद्दिष्टं भवेत्  । उद्दिष्टसङ्ख्या भवेत्  । चतुरक्षरायां जातौ तत्पञ्चमं वृत्तं भवतीत्यर्थः  ॥ ५ ॥</p>
<p>[एकद्वयादिलगक्रिया]</p>
<p>एकद्व्यादिलगुक्रियार्थमाह  ।<br>
वर्णान् वृत्तभवान् सैकान् औत्तराधर्यतः स्थितान्  ।<br>
एकादिक्रमशश्चैतानुपर्युपरि निक्षिपेत्  ॥ क्व्र्क्_६।६ ॥<br>
उपान्त्यतो निवर्तेत त्यजन्नैकैकमूर्ध्वतः  ।<br>
उपर्याद्याद्गुरोरेवमेकद्व्यादिलगुक्रिया  ॥ क्व्र्क्_६।७ ॥</p>
<p>यावन्त एव वृत्तभवा वर्णा तावत एव सैकान् एकसहितान्यथा  । चतुरक्षरजातौ चत्वारो ये वर्णास्तान् सैकान् पञ्च  । औत्तराधर्यतःस्थितान् उपर्युपरिभावेन स्थितान् एकादिक्रमेणैव एतानुपरि उपरि निक्षिपेत् निदध्यात्  । उपान्त्यतो अन्त्यसमीपान्निवर्तेत व्याद्युद्येत  । त्यजन् परिहरन् एकैकं ऊर्ध्वभागात्  । एवमनेन प्रकारेण कस्मादियं एकद्व्यादिलगुक्रियां प्रवर्तत इत्याह  । उपर्याद्याद्गुरोरिति उपरिस्थितान् आद्याद्गुरोः  । को ऽर्थः  । सर्वगुरुवर्णवृत्तसकाशात् इत्यर्थः  । आद्यं किल सर्वगुर्वक्षरमेकं वृत्तं परिकल्पते  । एतच्च प्रस्तारे दर्शितं यथा  ।</p>
<p>‘पादे सर्वगुरावाद्याल्लघुं न्यस्येऽति तेन तस्मात् अध इयं एकद्व्यादिलगुक्रिया प्रवर्तते  । तत्र पञ्चसु वर्णेषु उत्तराधरभावेन स्थापितेषु अधःस्थित एकस्तदुपरिस्थे निक्षिप्यते  । स च तथैव तिष्ठति त्यजन्नेकैकमूर्ध्वत इति वीप्सवशादेकदैव स्थितिमन्तरेण निक्षिप्तत्वात् पुनर्निक्षेपभावादेकैकत्यागश्च न सम्भवति तस्मात्स्वरूपेण स्थित एव उपरि क्षिप्यते  । ततो द्वितीये स्थाने द्वौ वर्णौ भवतः तौ तृतीयेन क्षिप्येत तत्र त्रयो भवन्ति  । तच्च चतुर्थे निक्षिप्यन्ते ते चत्वारो भवन्ति  । ‘उपान्त्यतो निवर्तते त्यजन्नेकैकमूर्ध्वतःऽ उपरितनमेकं त्यज्यते तत्र न क्षिप्यते इत्यर्थः  । वीप्सा त एव अधोभागात् पुनर्निक्षेपे क्रिया प्रवर्तते तेन अधःस्थित एव एको द्वितीये स्थाने निक्षिप्यते तत्र च त्रयो भवन्ति  । तच्च तृतीये निक्षिप्यन्ते तत्र षट्भवन्ति उपरि एकं त्यजन्निवर्तेत  । आद्यं एकं वृत्तं सर्वगुरुः तस्माद्देकद्व्यादिलगुक्रिया प्रवर्तेते  । तत एकः सर्वगुरुः चत्वारि द्विलघूनि षट्त्रिलघूनि चत्वारि चतुर्लघूनि एकं सर्वलघुः एषा लगुक्रिया सर्वलघुप्रस्तारेण प्रतीयते अस्यास्तु एष एव क्रमः पञ्चाक्षरादिवृत्तेष्वपि  ॥ ६-७ ॥</p>
<p>[उदाहरणम् -<br>
१<br>
४१<br>
६३१<br>
४३२१<br>
१११११]</p>
<p>[सङ्ख्यानम्]</p>
<p>सङ्ख्यार्थमाह  ।</p>
<p>[लगुक्रियाङ्कसन्दोहः भवेत्सङ्ख्याविमिश्रिते  ।<br>
उद्दिष्टाङ्कसमाहारः सैको वा जनयेदिमाम्  ॥ क्व्र्क्_६।८ ॥ ]</p>
<p>लगुक्रियायां ये अङ्कास्तेषां सन्दोहस्तस्मिन्विमिश्रिते पीडीकृते सङ्ख्या भवेत्  । इयं तावद्धारणं स्यात्  । तथा एकश्चत्वारः षट्चत्वारः एकमेषामेकीकृता वै षोडश भवन्ति चतुरक्षरजातौ प्रस्तार्यमाणायां षोडश वृत्तानि भवन्तीत्यर्थः  । स च प्रस्तारः पूर्वमेव व्याख्यातः  ।</p>
<p>पक्षान्तरमाह  ।<br>
उद्दिष्टस्य वृत्तस्य उपरि ये अङ्का द्विगुणास्तेषां समाहारः एकीभावः सैको वा अथवा जनयेदुत्पादयेदिमां सङ्ख्याम्  । यथा  । चतुरक्षरजातौ द्विगुणा ये अङ्का उपर्यारोपितास्तेषां समाहारः पञ्चदश सैकः षोडशेति  ॥ ८ ॥</p>
<p>[अध्वयोगः]</p>
<p>अध्वार्थमाह  ।<br>
सङ्ख्यैव द्विगुणैकोना सद्भिरध्वा प्रकीर्तितः  ।<br>
वृत्तस्याङ्गुलिकीं व्याप्तिमधः कुर्यात्तथाङ्गुलम्  ॥ क्व्र्क्_६।९ ॥</p>
<p>चतुरक्षरजातौ या षोडशसङ्ख्या स्याद्द्विगुणा द्वात्रिंशतिः एकोना एकरहिता एकत्रिंशतिः सद्भिः पण्डितैरध्वा मार्गः प्रकीर्तितः  । कथम्  । वृत्तस्य आङ्गुलिकीं अङ्गुलप्रमाणां व्याप्तिं कुर्यात्  ॥ ९ ॥</p>
<p>अधुना पुनरपि कविरन्वयपूर्वकं पित्रा सह सात्मानं निर्द्दिशति  ।<br>
वंशे ऽभूत्कश्यपस्य प्रकटगुणगणः शैवसिद्धान्तवेत्ता  ।<br>
विप्रः पव्येकनामा विमलतरमतिः शैवतत्वावबोधे  ॥ क्व्र्क्_६।१० ॥<br>
केदारस्तस्य सूनः शिवचरणयुगाराधनैकाग्रचित्तः  ।<br>
छन्दस्तेनाभिरामं प्रविरचितमिदं वृत्तरत्नाकराख्याम्  ॥ क्व्र्क्_६।११ ॥</p>
<p>वंशे ऽन्वये ऽभूज्जातः कश्यपस्य कश्यं सोमं पिबतीति कश्यपः कश्यपशब्देन यद्यपि सुरा एवाभिधीयते कथ्यते  । तथाप्यत्र सोममुच्यते सुरापानस्य ब्राह्मणे दिजे निषिद्धत्वात् अन्वयार्थेन वंशार्थेन क्रनुयायित्वमुक्तं स्यात् (?)  । शिवस्य एते शैवा ये सिद्धान्तास्तेषां वेत्ता  । ‘विद-विचारणे&rsquo; इत्येतस्य रूपं न पुनः ‘विद-ज्ञाने&rsquo;  । तस्याशक्यत्वात्  । यो हि विचारयति चिन्तयति सो अवश्यं वेत्ति नह्यविदितं विचारयितुं शक्नोति विशेषेण प्रतिपूरयति स्वर्गापवर्गादिकानि स विप्रः विमलतरमतिः विमला विस्तीर्णा तरला मनोहरा मतिर्यस्य अतिशयेन विमलमतिः  । क्व  । शैवशास्त्रावबोधे  । केदारनामा तस्य पुत्रः शिवः शान्तो देवताविशेषः तस्याराधनं तत्र एकाग्रं तन्निष्ठं चित्तं यस्य सः  । तथा तेन केदारेणाभिरामं रमणीयं मनोहरं छन्दः प्रकर्षेण विरचितं वृत्तरत्नाकराख्याम्  ॥ १०-११ ॥</p>
<p>इति पण्डितश्रीसुल्हणविरचितायां सुकविहृदयानन्दिन्यभिधानायां छन्दोवृत्तौ षट्प्रत्ययाध्यायः षष्ठः समाप्तः  ॥</p>
<p>श्रीः  ।<br>
शुभं भूयाल्लेखकस्य  ।<br>
वसुयुग्मे ॥॥॥। शुक्लश्च पञ्चम्यां हंसराजेन मुनिना ऽलिखट्टीका मनोरमा  ॥</p>
<h2 id="intro">Intro</h2>
<p>Kedarabhatta: Vrttaratnakara, with Sulhana&rsquo;s Sukavihrdayanandini</p>
<p>Kedarabhatta: Vrttaratnakara, with Sulhana&rsquo;s Sukavihrdayanandini (comm.)<br>
Based on a manuscript from Patan.</p>
<p>Input by Dhaval Patel</p>
<p>BOLD for mula text and catch-words in comm.</p>
<p>METRICS:<br>
^ = short<br>
_ = long</p>

  </div>
</article>


        

        



    <aside class="card border noPrint" id="section-tree-item-laxaNam_prastutiH_ChandaH_kedAra-bhaTTaH_vRtta-ratnAkaraH_sulhaNa-sukavi-hrdaya-nandinI-sahitaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/prastutiH/ChandaH/kedAra-bhaTTaH_vRtta-ratnAkaraH/sulhaNa-sukavi-hrdaya-nandinI-sahitaH/">वृत्तरत्नाकरः सुकवि-हृदयनन्दिनीसहितः </a>
            <a data-toggle="collapse" href="#section-tree-item-body-laxaNam_prastutiH_ChandaH_kedAra-bhaTTaH_vRtta-ratnAkaraH_sulhaNa-sukavi-hrdaya-nandinI-sahitaH_md" role="button" aria-expanded="false" aria-controls="section-tree-item-body-laxaNam_prastutiH_ChandaH_kedAra-bhaTTaH_vRtta-ratnAkaraH_sulhaNa-sukavi-hrdaya-nandinI-sahitaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_prastutiH_ChandaH_kedAra-bhaTTaH_vRtta-ratnAkaraH_sulhaNa-sukavi-hrdaya-nandinI-sahitaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: वृत्तरत्नाकरः सुकवि-हृदयनन्दिनीसहितः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
