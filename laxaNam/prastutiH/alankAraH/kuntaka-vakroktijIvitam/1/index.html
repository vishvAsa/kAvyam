<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | १</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/prastutiH/alankAraH/kuntaka-vakroktijIvitam/1/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/prastutiH/alankAraH/kuntaka-vakroktijIvitam/1/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="१">
  <meta property="og:description" content="१ प्रथमोन्मेषः
जगत्त्रितयवैचित्र्यचित्रकर्मविधायिनम् ।
शिवं शक्तिपरिस्पन्दमात्रोपकरणं नुमः ॥ व्जिव्च्_१।१ ॥
यथातत्त्वं विवेच्यन्ते भावास्त्रैलोक्यवर्तिनः ।
यदि तन्नाद्भुतं नाम दैवरक्ता हि किंशुकाः ॥ व्जिव्च्_१।२ ॥
स्वमनीषिकयैवाथ तत्त्वं तेषां यथारुचि ।
स्थाप्यते प्रौढिमात्रं तत्परमार्थो न तादृशः ॥ व्जिव्च्_१।३ ॥
इत्यसत्तर्कसन्दर्भे स्वतन्त्रे ऽप्यकृतादरः ।
साहित्यार्थसुधासिन्धोः सारमुन्मीलयाम्यहम् ॥ व्जिव्च्_१।४ ॥
येन द्वितयमप्येतत्तत्त्वनिर्मितिलक्षणम् ।
तद्विदामद्भुतामोदचमत्कारं विधास्यति ॥ व्जिव्च्_१।५ ॥
ग्रन्थारम्भे ।
अभिमतदेवतानमस्कारकरणं समाचारः, तस्मात्तदेव तावदुपक्रमते—
वन्दे कवीन्द्रवक्त्रेन्दुलास्यमन्दिरनर्तकीम् ।
देवीं सूक्तिपरिस्पन्दसुन्दराभिनयोज्ज्वलाम् ॥ व्जिव्_१।१ ॥
इति ।
देवीं वन्दे देवतां स्तौमि ।
कामित्याह—कवीन्द्रवक्त्रेन्दुलास्यमन्दिरनर्तकीम् ।
कवीन्द्राः कविप्रवरास्तेषां वक्त्रेन्दुर्मुखचन्द्रः स एव लास्यमन्दिरं नाट्यवेश्म तत्र नर्तकी लासिकाम् ।
किंविशिष्टाम्—सूक्तिपरिस्पन्दसुन्दराभिनयोज्ज्वलाम् ।
सूक्तिपरिस्पन्दाः सुभाषितविलसितानि तान्येव सुन्दरा अभिनयाः सुकुमाराः सात्त्विकादयस्तैरुज्ज्वलं भ्राजमानाम् ।
या किल सत्कविवक्त्रे लास्यसद्मनीव[^२] नर्तकी स्वविलासा[^३] भिनयविशिष्टा नृत्यन्ती विराजते तां वन्दे नौमीति वाक्यार्थः ।
तदिदमत्र तात्पर्यम्—यत्किल प्रस्तुतं वस्तु किमपि काव्यालङ्कारकरणं तदधिदैवतभूतामेवंविधराणीयकहृदयहारिणीं वाग्रूपां सरस्वतीं स्तौमीति ।
एवं नमस्कृत्येदानीं वक्तव्यवस्तुविषयभूतान्यभिधानाभिधेयप्रयोजनान्यासूत्रयति ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="१">
  <meta itemprop="description" content="१ प्रथमोन्मेषः
जगत्त्रितयवैचित्र्यचित्रकर्मविधायिनम् ।
शिवं शक्तिपरिस्पन्दमात्रोपकरणं नुमः ॥ व्जिव्च्_१।१ ॥
यथातत्त्वं विवेच्यन्ते भावास्त्रैलोक्यवर्तिनः ।
यदि तन्नाद्भुतं नाम दैवरक्ता हि किंशुकाः ॥ व्जिव्च्_१।२ ॥
स्वमनीषिकयैवाथ तत्त्वं तेषां यथारुचि ।
स्थाप्यते प्रौढिमात्रं तत्परमार्थो न तादृशः ॥ व्जिव्च्_१।३ ॥
इत्यसत्तर्कसन्दर्भे स्वतन्त्रे ऽप्यकृतादरः ।
साहित्यार्थसुधासिन्धोः सारमुन्मीलयाम्यहम् ॥ व्जिव्च्_१।४ ॥
येन द्वितयमप्येतत्तत्त्वनिर्मितिलक्षणम् ।
तद्विदामद्भुतामोदचमत्कारं विधास्यति ॥ व्जिव्च्_१।५ ॥
ग्रन्थारम्भे ।
अभिमतदेवतानमस्कारकरणं समाचारः, तस्मात्तदेव तावदुपक्रमते—
वन्दे कवीन्द्रवक्त्रेन्दुलास्यमन्दिरनर्तकीम् ।
देवीं सूक्तिपरिस्पन्दसुन्दराभिनयोज्ज्वलाम् ॥ व्जिव्_१।१ ॥
इति ।
देवीं वन्दे देवतां स्तौमि ।
कामित्याह—कवीन्द्रवक्त्रेन्दुलास्यमन्दिरनर्तकीम् ।
कवीन्द्राः कविप्रवरास्तेषां वक्त्रेन्दुर्मुखचन्द्रः स एव लास्यमन्दिरं नाट्यवेश्म तत्र नर्तकी लासिकाम् ।
किंविशिष्टाम्—सूक्तिपरिस्पन्दसुन्दराभिनयोज्ज्वलाम् ।
सूक्तिपरिस्पन्दाः सुभाषितविलसितानि तान्येव सुन्दरा अभिनयाः सुकुमाराः सात्त्विकादयस्तैरुज्ज्वलं भ्राजमानाम् ।
या किल सत्कविवक्त्रे लास्यसद्मनीव[^२] नर्तकी स्वविलासा[^३] भिनयविशिष्टा नृत्यन्ती विराजते तां वन्दे नौमीति वाक्यार्थः ।
तदिदमत्र तात्पर्यम्—यत्किल प्रस्तुतं वस्तु किमपि काव्यालङ्कारकरणं तदधिदैवतभूतामेवंविधराणीयकहृदयहारिणीं वाग्रूपां सरस्वतीं स्तौमीति ।
एवं नमस्कृत्येदानीं वक्तव्यवस्तुविषयभूतान्यभिधानाभिधेयप्रयोजनान्यासूत्रयति ।">
  <meta itemprop="wordCount" content="8130">
  <meta name="twitter:card" content="summary">
  <meta name="twitter:title" content="१">
  <meta name="twitter:description" content="१ प्रथमोन्मेषः
जगत्त्रितयवैचित्र्यचित्रकर्मविधायिनम् ।
शिवं शक्तिपरिस्पन्दमात्रोपकरणं नुमः ॥ व्जिव्च्_१।१ ॥
यथातत्त्वं विवेच्यन्ते भावास्त्रैलोक्यवर्तिनः ।
यदि तन्नाद्भुतं नाम दैवरक्ता हि किंशुकाः ॥ व्जिव्च्_१।२ ॥
स्वमनीषिकयैवाथ तत्त्वं तेषां यथारुचि ।
स्थाप्यते प्रौढिमात्रं तत्परमार्थो न तादृशः ॥ व्जिव्च्_१।३ ॥
इत्यसत्तर्कसन्दर्भे स्वतन्त्रे ऽप्यकृतादरः ।
साहित्यार्थसुधासिन्धोः सारमुन्मीलयाम्यहम् ॥ व्जिव्च्_१।४ ॥
येन द्वितयमप्येतत्तत्त्वनिर्मितिलक्षणम् ।
तद्विदामद्भुतामोदचमत्कारं विधास्यति ॥ व्जिव्च्_१।५ ॥
ग्रन्थारम्भे ।
अभिमतदेवतानमस्कारकरणं समाचारः, तस्मात्तदेव तावदुपक्रमते—
वन्दे कवीन्द्रवक्त्रेन्दुलास्यमन्दिरनर्तकीम् ।
देवीं सूक्तिपरिस्पन्दसुन्दराभिनयोज्ज्वलाम् ॥ व्जिव्_१।१ ॥
इति ।
देवीं वन्दे देवतां स्तौमि ।
कामित्याह—कवीन्द्रवक्त्रेन्दुलास्यमन्दिरनर्तकीम् ।
कवीन्द्राः कविप्रवरास्तेषां वक्त्रेन्दुर्मुखचन्द्रः स एव लास्यमन्दिरं नाट्यवेश्म तत्र नर्तकी लासिकाम् ।
किंविशिष्टाम्—सूक्तिपरिस्पन्दसुन्दराभिनयोज्ज्वलाम् ।
सूक्तिपरिस्पन्दाः सुभाषितविलसितानि तान्येव सुन्दरा अभिनयाः सुकुमाराः सात्त्विकादयस्तैरुज्ज्वलं भ्राजमानाम् ।
या किल सत्कविवक्त्रे लास्यसद्मनीव[^२] नर्तकी स्वविलासा[^३] भिनयविशिष्टा नृत्यन्ती विराजते तां वन्दे नौमीति वाक्यार्थः ।
तदिदमत्र तात्पर्यम्—यत्किल प्रस्तुतं वस्तु किमपि काव्यालङ्कारकरणं तदधिदैवतभूतामेवंविधराणीयकहृदयहारिणीं वाग्रूपां सरस्वतीं स्तौमीति ।
एवं नमस्कृत्येदानीं वक्तव्यवस्तुविषयभूतान्यभिधानाभिधेयप्रयोजनान्यासूत्रयति ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/prastutiH\/alankAraH\/kuntaka-vakroktijIvitam\/1\/".replace(basePath, "/");
  pageVars.pageParams = {};
  pageVars.pageSource = "laxaNam\/prastutiH\/alankAraH\/kuntaka-vakroktijIvitam\/1.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> १</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१">१</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/prastutiH/alankAraH/kuntaka-vakroktijIvitam/1.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>१  प्रथमोन्मेषः</p>
<p>जगत्त्रितयवैचित्र्यचित्रकर्मविधायिनम् ।<br>
शिवं शक्तिपरिस्पन्दमात्रोपकरणं नुमः ॥ व्जिव्च्_१।१ ॥<br>
यथातत्त्वं विवेच्यन्ते भावास्त्रैलोक्यवर्तिनः ।<br>
यदि तन्नाद्भुतं नाम दैवरक्ता हि किंशुकाः ॥ व्जिव्च्_१।२ ॥<br>
स्वमनीषिकयैवाथ तत्त्वं तेषां यथारुचि ।<br>
स्थाप्यते प्रौढिमात्रं तत्परमार्थो न तादृशः ॥ व्जिव्च्_१।३ ॥<br>
इत्यसत्तर्कसन्दर्भे स्वतन्त्रे ऽप्यकृतादरः ।<br>
साहित्यार्थसुधासिन्धोः सारमुन्मीलयाम्यहम् ॥ व्जिव्च्_१।४ ॥<br>
येन द्वितयमप्येतत्तत्त्वनिर्मितिलक्षणम् ।<br>
तद्विदामद्भुतामोदचमत्कारं विधास्यति ॥ व्जिव्च्_१।५ ॥</p>
<p>ग्रन्थारम्भे ।<br>
अभिमतदेवतानमस्कारकरणं समाचारः, तस्मात्तदेव तावदुपक्रमते&mdash;</p>
<hr>
<p>वन्दे कवीन्द्रवक्त्रेन्दुलास्यमन्दिरनर्तकीम् ।<br>
देवीं सूक्तिपरिस्पन्दसुन्दराभिनयोज्ज्वलाम् ॥ व्जिव्_१।१ ॥</p>
<p>इति ।<br>
देवीं वन्दे देवतां स्तौमि ।<br>
कामित्याह&mdash;कवीन्द्रवक्त्रेन्दुलास्यमन्दिरनर्तकीम् ।<br>
कवीन्द्राः कविप्रवरास्तेषां वक्त्रेन्दुर्मुखचन्द्रः स एव लास्यमन्दिरं नाट्यवेश्म तत्र नर्तकी लासिकाम् ।<br>
किंविशिष्टाम्&mdash;सूक्तिपरिस्पन्दसुन्दराभिनयोज्ज्वलाम् ।<br>
सूक्तिपरिस्पन्दाः सुभाषितविलसितानि तान्येव सुन्दरा अभिनयाः सुकुमाराः सात्त्विकादयस्तैरुज्ज्वलं भ्राजमानाम् ।<br>
या किल सत्कविवक्त्रे लास्यसद्मनीव[^२] नर्तकी स्वविलासा[^३] भिनयविशिष्टा नृत्यन्ती विराजते तां वन्दे नौमीति वाक्यार्थः ।<br>
तदिदमत्र तात्पर्यम्&mdash;यत्किल प्रस्तुतं वस्तु किमपि काव्यालङ्कारकरणं तदधिदैवतभूतामेवंविधराणीयकहृदयहारिणीं वाग्रूपां सरस्वतीं स्तौमीति ।<br>
एवं नमस्कृत्येदानीं वक्तव्यवस्तुविषयभूतान्यभिधानाभिधेयप्रयोजनान्यासूत्रयति ।</p>
<p>वाचो विषयनैयत्यमुत्पादयितुमुच्यते ।<br>
आदिवाक्ये ऽभिधानादि निर्मितेर्मानसूत्रवत् ॥ व्जिव्च्_१।६ ॥<br>
इत्यन्तरश्लोकः ।(?)</p>
<hr>
<p>लोकोत्तरचमत्कारकारिवैचित्र्यसिद्धये ।<br>
काव्यस्यायमलङ्कारः को ऽप्यपूर्वो विधीयते ॥ व्जिव्_१।२ ॥</p>
<p>अलङ्कारो विधीयते अलङ्कारणं क्रियते ।<br>
कस्य&mdash;काव्यस्य ।<br>
कवेः कर्म काव्यं तस्य ।<br>
ननु च सन्ति चिरन्तनास्तदलङ्कारास्तत्किमर्थमित्याह&mdash;अपूर्वः, तद्व्यतिरिक्तार्थाभिधायी ।<br>
तदपूर्वत्वं तदुत्कृष्टस्य तन्निकृष्टस्य च द्वयोरपि सम्भवतीत्याह&mdash;को ऽपि, अलौकिकः सातिशयः ।<br>
सो ऽपि किमर्थमित्याह&mdash;लोकोत्तरमत्कारकारिवैचित्र्यसिद्धये असामान्याह्लादविधायिविचित्रभावसम्पत्तये ।<br>
यद्यपि सन्ति शतशः काव्यालङ्कारास्तथापि न कुतश्चिदप्येवंविधवैचित्र्यसिद्धैः ।<br>
अलङ्कार-शब्दः शरीरस्य शोभातिशयकारित्वान्मुख्यतया कटकादिषु वर्तते, तत्कारित्वसामान्यादुपचारादुपमादिषु, तद्वदेव च तत्सदृशेषु गुणेषु,४ तथैव च तदभिधायिनि ग्रन्थे ।<br>
शब्दार्थयोरेकयोगक्षेमत्वादैक्येन व्यवहारः,यथा गौरिति शब्दः गौरित्यर्थ इति ।<br>
तदयमर्थः&mdash;ग्रन्थस्या[^५] लङ्कार इत्यभिधानम्, उपमादिप्रमेयजातमभिधेयम्, उक्तरूपवैचित्र्यसिद्धिः प्रयोजनमिति ।<br>
एवमलङ्कारस्यास्य प्रयोजनमस्तीति स्थापिते ऽपि तदलङ्कार्यस्य काव्यस्य प्रयोजनं विना सदपि तदपार्थकमित्याह&mdash;</p>
<hr>
<p>धर्मादिसाधनोपायः सुकुमारक्रमोदितः ।<br>
काव्यबन्धो ऽभिजातानां हृदयाह्लादकारकः ॥ व्जिव्_१।३ ॥</p>
<p>हृदयाह्लादकारकश्चित्तानन्दजनकः काव्यबन्धः सर्गबन्धादिर्भवतीति सम्बन्धः ।<br>
कस्येत्याकाङ्क्षायामाह&mdash;अभिजातानाम् ।<br>
अभिजाताः खलु राजपुत्रादयो धर्माद्युपेयार्थिनो विजिगीषवः क्लेशभीरवश्च, सुकुमाराशयत्वात्तेषाम् ।<br>
तथा सत्यपि तदाह्लादकत्वे काव्यबन्धस्य क्रीडनकादिप्रख्यता प्राप्नोतीत्यभिधत्ते[^६]&mdash;धर्मादिसाघनोपायः ।<br>
धर्मादेरुपेयस्य[^७] चतुर्वर्गस्य साधने सम्पादने तदुपदेखरूपत्वादुपायस्तत्प्राप्तिनिमित्तम् ।<br>
तथाविध[^८] पुरुषार्थोपदेशपरैरपरैरपि शास्त्रैः किमपराद्धमित्यभिधीयते&mdash;सुकुमारक्रमोदितः ।<br>
सुकुमारः सुन्दरः हृदयहारी[^९] क्रमः परिपाटीविन्यासस्तेनोदितः कथितः सन् ।<br>
अभिजातानामाह्लादकत्वे सति प्रवर्तकत्वात्काव्यबन्धो धर्मादिप्राप्त्युपायातां प्रतिपद्यते ।<br>
शास्त्रेषु पुनः कठोरक्रमाभिहीतत्वाद् धर्माद्युपदेशो दुरवगाहः ।<br>
तथाविधे विषये विद्यमानो ऽप्यकिञ्चित्कर एव ।<br>
राजपुत्राः खलु समासादितस्वविभवाः समस्तजगतीव्यवस्थाकारितां प्रतिपद्यमानाः श्लाघ्योपदेश[^१०]शून्यतया स्वतन्त्राः सन्तः समुचितसकलव्यवहारोच्छेदं प्रवर्तयितुं प्रभवन्तीत्येतदर्थमेव[^११] तद्व्युत्पत्तये व्यतीतसच्चरितराजचरितं तन्निदर्शनाय निबघ्नन्ति कवयः ।<br>
तदेवं शास्त्रातिरिक्तमस्त्येव[^१२] प्रगुणं प्रयोजनं काव्यबन्धस्य ।<br>
मुख्यं पुरुषार्थसिद्धिलक्षणं प्रयोजनमास्तां तावत् अन्यदपि लोकयात्राप्रवर्तननिमित्तं भृत्यसुहृत्स्वाम्यादिसमावर्जनमनेन विना सम्यङ् न सम्भवतीत्याह&mdash;</p>
<hr>
<p>व्यवहारपरिस्पन्दसौन्दर्यं व्यवहारिभिः ।<br>
सत्काव्याधिगमादेव नूतनौचित्यमाप्यते ॥ व्जिव्_१।४ ॥</p>
<p>व्यवहारो लोकवृत्तं तस्य परिस्पन्दो व्यापारः क्रियाक्रमलक्षणस्तस्य सौन्दर्यं रामणीयकं तद्व्यवहारिभिर्व्यवहर्तृभिः सत्काव्याधिगमादेव कमनीयकाव्यपरिज्ञानादेव नान्यस्माद् आप्यते लभ्यत इत्यर्थः ।<br>
कीदृशं तत्सौन्दर्यम्&mdash;नूतनौचित्यम् ।<br>
नूतनमभिनवमलौकिकमौचित्यमुचितभावो यस्य ।<br>
तदिदमुक्तं भवति&mdash;महतां हि राजादीनां व्यवहारे वर्ण्यमाने तदङ्गभूताः सर्वे मुख्यमात्यप्रभृतयः समुचितप्रातिस्विककर्तव्यव्यवहारनिपुणतया निबध्यमानाः सकलव्यवहारिवृत्तोपदेशतामापद्यन्ते ।<br>
ततः सर्वः क्वचित्कमनीयकाव्ये कृतश्रमः समासादितव्यवहारपरिस्पन्दसौन्दर्यातिशयः श्लाघनीयफलभाग् भवतीति ।<br>
यो ऽसौ चतुर्वर्गलक्षणः पुरुषार्थस्तदुपार्जनविषयव्युत्पत्तिकारणतया काव्यस्य पारम्पर्येण प्रयोजनमित्याम्नातः, सो ऽपि समयान्तरभावितया तदुपभोगस्य तत्फलभूताह्लादकारित्वेन तत्कालमेव पर्यवस्यति ।<br>
ततस्तदतिरिक्तं किमपि सहृदयहृदयसंवादसुभगं तदात्वरमणीयं प्रयोजनान्तरमभिधातुमाह&mdash;</p>
<hr>
<p>चतुर्वर्गफलास्वादमप्यतिक्रम्य तद्विदाम् ।<br>
काव्यामृतरसेनान्तश्चमत्कारो वितन्यते ॥ व्जिव्_१।५ ॥</p>
<p>चमत्कारो वितन्यते चमत्कृतिर्विस्तार्यते, ह्लादः पुनः पुनः क्रियत इत्यर्थः ।<br>
केन&mdash;काव्यामृतरसेन ।<br>
काव्यमेवामृतं तस्य रसस्तदास्वादस्तदनुभवस्तेन ।<br>
क्वेत्यभिदधाति&mdash;अन्तश्चेतसि ।<br>
कस्य&mdash;तद्विदाम् ।<br>
तं विदन्ति जानन्तीति तद्विदस्तज्ज्ञास्तेषाम् ।<br>
कथम्&mdash;चतुर्वर्गफलास्वादमप्यतिक्रम्य ।<br>
चतुर्वर्गस्य धर्मादेः फलं तदुपभोगस्तस्यास्वादस्तदनुभवस्तमपि प्रसिद्धातिशयमतिक्रम्य विजित्य पस्पशप्रायं सम्पाद्य ।<br>
तदयमत्राभिप्रायः[^१३]&mdash;यो ऽसौ चतुर्वर्गफलास्वादः प्रकृष्टपुरुषार्थतया सर्वशास्त्रप्रयोजनत्वेन प्रसिद्धः सो ऽप्यस्यकाव्यामृतचर्वणचमत्कारकलामात्रस्या[^१४] पि न कामपि साम्यकलनां कर्तुमर्हतीति ।<br>
दुःश्रव-दुर्भण-दुरधिगमत्वादिदोषदुष्ट[^१५] त्वादध्ययनावसरे दुःसहदुःख[^१६] दायी शास्त्रसन्दर्भस्तत्कालकल्पितकमनीयचमत्कृतेः काव्यस्य न कथञ्चिदपि स्पर्धामधिरोहतीत्येतदप्यर्थतो ऽभिहितं भवति ।</p>
<p>कटुकौषधवच्छास्त्रमविद्याव्याधिनाशनम् ।<br>
आह्लाद्यमृतवत्काव्यमविवेकगदापहम् ॥ व्जिव्च्_१।७ ॥ १७ ॥<br>
आयत्यां च तदात्वे च रसनिस्यन्दसुन्दरम् ।<br>
येन सम्पद्यते काव्यं तदितानी विचार्यते ॥ व्जिव्च्_१।८ ॥</p>
<p>इत्यन्तरश्लोकौ ।</p>
<hr>
<p>अलङ्कृतिरलङ्कार्यमपोद्धृत्य विवेच्यते ।<br>
तदुपायतया तत्त्वं सालङ्कारस्य काव्यता ॥ व्जिव्_१।६ ॥</p>
<p>अलङ्कृतिरलङ्करणम् अलङ्क्रियते ययेति विगृह्य ।<br>
सा विवेच्यते विचार्यते ।<br>
यच्चालङ्कार्यमलङ्करणीयं वाचकरूपं वाच्यरूपं च तदपि विवेच्यते ।<br>
तयोः सामान्यविशेषलक्षणद्वारेण स्वरूपनिरूपणं क्रियते ।<br>
कथम्&mdash;अपोद्धृत्य ।<br>
निष्कृष्य पृथक् पृथगवस्थाप्य, यत्र समुदायरूपे तयोरन्तर्भावस्तस्माद्विभज्य ।<br>
केन हेतुना&mdash;तदुपायतया ।<br>
तदिति काव्यं परामृश्यते ।<br>
तस्योपायस्तदुपायस्तस्य भावस्तदुपायता तया हेतुभूतया ।<br>
यस्मादेवंविधो[^१८] विवेकः काव्यव्युत्पत्त्युपायतां प्रतिपद्यते ।<br>
दृश्यते च समुदायन्तः पातिनामस्त्यभूतानामपि व्युत्पत्तिनिमित्तमपोद्धृत्य विवेचनम् ।<br>
यथा&mdash;पदान्तर्भूतयोः प्रकृतिप्रत्यययोर्वाक्यान्तर्भूतानां पदानां चेति ।<br>
यद्येवमसत्यभूतो ऽप्यपोद्धारस्तदुपायता क्रियते तत् किं पुनः सत्यमित्याह&mdash;तत्त्वं सालङ्कारस्य काव्यता ।<br>
तदयमत्र[^१९] परमार्थः&mdash;सालङ्कारस्यालङ्करणसहितस्य सकलस्य निरस्तावयवस्य सतः समुदायस्य काव्यता कविकर्मत्वम् ।<br>
तेनालङ्कृतस्य काव्यत्वमिति स्थितम्,२० न पुनः काव्यस्यालङ्कारयोग इति ।<br>
सालङ्कारस्य काव्यतेति सम्मुग्धतया किञ्चित् काव्यस्वरूपं सूत्रितम्[^२१] निपुणं पुनर्न निश्चितम् ।<br>
किंलक्षणं वस्तु काव्यव्यपदेशभाग् भवतीत्याह&mdash;</p>
<hr>
<p>शब्दार्थौ सहितौ वक्रकविव्यापारशालिनि ।<br>
बन्धे व्यवस्थितौ काव्यं तद्विदाह्लादकारिणि ॥ व्जिव्_१।७ ॥</p>
<p>२२ शब्दार्थौ काव्यं वाचको वाच्यं चेति द्वौ सम्मिलितौ काव्यम् ।<br>
द्वावेकमिति विचित्रैवोक्तिः ।<br>
तेन यत्केषाञ्चिन्मतं कविकौशलकल्पितकमनीयतातिशयः शब्द एव केवलं काव्यमिति केषाञ्चिद् वाच्यमेव रचनावैचित्र्यचमत्कारकारि काव्यमिति, पक्षद्वयमपि निरस्तं भवति ।<br>
यस्माद्[^२३]द्वयोरपि प्रत्येकं[^२४] प्रतितिलमिव तैलं तद्विदाह्लादकारित्वं वर्तते, न पुनरेकस्मिन् ।<br>
यथा&mdash;</p>
<p>भण तरुणि रमण्मन्दिरमानन्दस्यन्दिसुन्दरेन्दुमुखि ।<br>
यदि सल्लीलोल्लापिनि गच्छसि तत् किं त्वदीयं मे ॥ व्जिव्च्_१।९ ॥<br>
अणणुरणन्मणिमेखलमविरतशिञ्जाणमञ्जुमञ्जीरम् ।<br>
परिसरणमरुणचरणे रणरणकमकारणं कुरुते ॥ व्जिव्च्_१।१० ॥२५ ॥</p>
<p>प्रतिभादारिद्रयदैन्यादतिस्वल्पसुभाषितेन कविना वर्णसावर्ण्यरम्यतामात्रमत्रोदितम्, न पुनर्वाच्यवैचित्र्यकणिका काचिदप्यस्ति[^२६] ।<br>
यत्किल नूतनतारुण्यतरङ्गितलावण्यलटभकान्तेः[^२७] कान्तायाः कामयमानेन केनचिदेवमु[^२८]च्यते&mdash;यदि तरुणि त्वं[^२९] रमणमन्दिरं व्रजसि तत्किं त्वदीयं परिसरणं रणरणकमकारणं मम करोतीत्यतिग्राम्येयमुक्तिः ।<br>
किञ्च, न अकारणम्, यतस्तस्यास्तदनादरेण गमने[^३०] तदनुरक्तान्तः करणस्य विरहविधुरताशङ्काकातरता कारणं रणरणकस्य ।<br>
यदि वा परिसरणस्य मया किमराद्धमित्याकरणतासमर्पकम्, एतदप्यतिग्राम्यतरम् ।<br>
सम्बोधनानि च बहूनि मुनिप्रणीतस्तोत्रामन्त्रणकल्पानि न काञ्चिदपि तद्विदाह्लाद[^३१] कारितां पुष्णन्तीति यत्किञ्चिदेतत् ।<br>
वस्तुमात्रं च शब्दशोभा[^३२] तिशयशून्यं न काव्यव्यपदेशमर्हति ।<br>
यथा&mdash;</p>
<p>प्रकाशस्वाभाव्यं विदधति न भावास्तमसि यत्तथा नैते ते स्युर्यदि किल तथा यत्र न कथम् ।<br>
गुणाध्यासाभायासव्यसनदृढदीक्षागुरुगुणो रविव्यापारो ऽयं किमथ सदृशं तस्य महसः ॥ व्जिव्च्_१।११ ॥</p>
<p>अत्र हि शुष्कतर्कवाक्यवासनाधिवासितचेतसा प्रतिभाप्रतिभातमात्रमेव वस्तु व्यसनितया कविना केवलमुपनिबद्धम् ।<br>
न पुवर्वाचकवक्रताविच्छित्तिलवो ऽपि लक्ष्यते ।<br>
यस्मात्तर्कवाक्यशय्यैव शरीरमस्य श्लोकस्य ।<br>
तथा च&mdash;तमोव्यतिरिक्ताः पदार्था धर्मिणः, प्रकाशस्वभावा न भवन्तीति साध्यम्, तमस्यतथाभूतत्वादिति हेतुः ।<br>
दृष्टान्तस्तर्हि कथं न दर्शितः, तर्कन्यायस्यैव चेतसि प्रतिभासमानत्वात् ।<br>
तथोच्यते&mdash;</p>
<p>तद्भावहेतुभावौ हि दृष्टान्ते तदवेदिनः ।<br>
ख्याप्येते[^३३] विदुषां वाच्यो हेतुरेव हि केवलः ॥ व्जिव्च्_१।१२ ॥ ३४ ॥</p>
<p>इति ।<br>
विदधतीति विपूर्वो दधातिः करोत्यर्थे वर्तते ।<br>
स च करोत्यर्थो ऽत्र न सुस्पष्टसमन्वयः, प्रकाशस्वाभाव्यं न कुर्वन्तीति ।<br>
प्रकाशस्वाभाव्य-शब्दो ऽपि चिन्त्य एव ।<br>
प्रकाशः स्वभावो यस्यासौ प्रकाशस्वभावः, तस्य भाव इति भावप्रत्यये विहिते पूर्वपदस्य वृद्धिः प्राप्नोति ।<br>
अथ स्वभावस्य भावः स्वाभाव्यमित्यत्रापि भावप्रत्ययान्ताद्भावप्रत्ययो न प्रचुरप्रयोगार्हः ।<br>
तथा च प्रकाशश्चासौ स्वाभाव्यं चेति विशेषणसमासो ऽपि न समीचीनः ।<br>
तृतीये च पादे ऽत्यन्तासमर्पकसमासभूयस्त्ववैशसं न तद्विदाह्लादकारितामावहति ।<br>
रविव्यापार इतिरवि-शब्दस्य प्राधान्येनाभिमतस्य समासे गुणीभावो न विकल्पितः, पाठान्तरस्य&quot;रवेः&quot; इति सम्भवात् ।<br>
ननु वस्तुमात्रस्याप्यलङ्कारशुन्यतया कथं तद्विदाह्लादकारित्वमिति चेत्तन्न;यस्मादलङ्कारेणाप्रस्तुतप्रशंसालक्षणेनान्यापदेशतयास्फुर् इतमेव कविचेतसि प्रथमं च प्रतिभाप्रतिभासमानमघटितपाषाणशकलकल्पमणिप्रख्यमेव वस्तु विदग्धकविविरचितवक्रवाक्योपारूढं शणोल्लीढमणिमनोहरतया तद्विदाह्लादकारिकाव्यत्वमधिरोहति ।<br>
तथा चैकस्मिन्नेव वस्तुन्यवहितानवहितकविद्वितयविरचितं वाक्यद्वयमिदं महदन्तरमावेदयति&mdash;</p>
<p>मानिनीजनविलोचनपाता- नुष्णबाष्पकलुषाननुगृह्णन्[^३५] ।<br>
मन्दमन्दमुदितः प्रिययौ खं भीतभीत इव शीतमयूखः ॥ व्जिव्च्_१।१३ ॥<br>
क्रमादेकद्वित्रिप्रभृतिपरिपाटीः प्रकटयन् कलाः स्वैरं स्वैरं नवकमलकन्दाङ्कुररुचः ।<br>
पुरन्ध्रीणां प्रेयोविरहदहनोद्दीपितदृशां कटाक्षेभ्यो बिभ्यन्निभृत इव चन्द्रो ऽभ्युदयते ॥ व्जिव्च्_१।१४ ॥</p>
<p>एतयोरन्तरं सहृदयसंवेद्य[^३६] मिति तैरेव विचारणीयम् ।<br>
तस्मात् स्थितमेतत्&mdash;न शब्दस्यैव रमणीयताविशिष्टस्य केवलस्य काव्यत्वम्, नाप्यर्थस्येति ।<br>
तदिदमुक्तम्&mdash;</p>
<p>रूपकादिरलङ्कारस्तस्यान्तैर्[^३७] बहुधोदितः ।<br>
न कान्तमपि निर्भूषं विभाति वनितामुखम्[^३८] ॥ व्जिव्च्_१।१५ ॥<br>
रूपकादिमलङ्कारं बाह्यमाचक्षते परे ।<br>
सुपां तिङां च व्युत्पत्तिं वाचां वाञ्छन्त्यलङ्कृतिम् ॥ व्जिव्च्_१।१६ ॥<br>
तदेतदाहुः सौशब्द्यं नार्थव्युत्पत्तिरीदृशी ।<br>
शब्दाभिधेयालङ्कारभेदादिष्टं द्वयं तु नः[^३९] ॥ व्जिव्च्_१।१७ ॥</p>
<p>तेन शब्दार्थौ द्वौ सम्मिलितौ काव्यमिति स्थितम् ।<br>
एवमवस्थापिते द्वयोः काव्यत्वे कदाचिदेकस्य मनाङ्मात्रन्यूनतायां सत्यां काव्यव्यवहारः प्रवर्तेतेत्याह&mdash;सहिताविति ।<br>
सहितौ सहितभावेन साहित्येनावस्थितौ ।<br>
ननु च वाच्यवाचकसम्बन्धस्य विद्यमानत्वादेतयोर्न कथञ्चिदपिसाहित्यविरहः, सत्यमेतत् ।<br>
किन्तु विशिष्टमेवेह साहित्यमभिप्रेतम् ।<br>
कीदृशम् ?&mdash;वक्रताविचित्रगुणालङ्कारसम्पदां परस्परस्पर्धाधिरोहः ।<br>
तेन</p>
<p>समसर्वगुणौ सन्तौ सुहृदाविव सङ्गतौ ।<br>
परस्परस्य शोभायै शब्दार्थौ भवतो यथा ॥ व्जिव्च्_१।१८ ॥<br>
ततो ऽरुणपरिस्पन्दमन्दीकृतवपु) शशी ।<br>
दध्रे कामपरिक्षामकामिनीगण्डपाण्डुताम् ॥ व्जिव्च्_१।१९ ॥</p>
<p>अत्रारुणपरिस्पन्दमन्दीकृतवपुषः शशिनः कामपरिक्षामवृत्तेः कामिनीकपोलफलकस्य च पाण्डुत्वसाम्यसमर्थनादर्थालङ्कारपरिपोषः शोभातिशयमावहति ।<br>
वक्ष्यमाणवर्णविन्यासवक्रतालक्षणः शब्दालङ्कारो ऽप्यतितरां रमणीयः ।<br>
वर्णविन्यासविच्छित्तिविहिता लावण्यलक्षणगुण[^४०]सम्पदस्त्येव ।<br>
यथा च</p>
<p>लीलाए कुवलअं कुवलअं व सीसे समुव्वहन्तेण ।<br>
सेसेण सेसपुरिसाणं पुरिसआरो समुव्यसिओ ॥ व्जिव्च्_१।२० ॥४१ ॥<br>
लीलया कुवलयं कुवलयमिव शीर्षे समुद्वहता ।<br>
शेषेण शेषपुरुषाणां पुरुषकारः समुद्धसितः ॥</p>
<p>अत्राप्यप्रस्तुतप्रशंसोपमालक्षणवाच्यालङ्कारवैचित्र्यविहिता हेलामात्रविरचितयमकानुप्रासहारिणी समर्पकत्वसुभगा कापि काव्यच्छाया सहृदयहृदयमाह्लादयति ।<br>
द्विवचनेनात्र वाच्यवाचकजातिद्वित्वमभिधीयते ।<br>
व्यक्तिद्वित्वाभिधाने पुनरेकपदव्यवस्थितयोरपि काव्यत्वं स्यादित्याह&mdash;बन्धे व्यवस्थितौ ।<br>
बन्धो वाक्यविन्यासः तत्र व्यवस्थितौ विशेषेण लावण्यादिगुणालङ्कारशोभिनां सन्निवेशेन कृतावस्थानौ ।<br>
सहितावित्यत्रापि यथायुक्ति सजातीया[^४२] पक्षया शब्दस्य शब्दान्तरेण वाच्यस्य वाच्यान्तरेण च साहित्यं परस्परस्पर्धित्वलक्षणमेव विवक्षितम् ।<br>
अन्यथा तद्विदाह्लादकारित्वहानिः प्रसज्यते ।<br>
यथा</p>
<p>असारं संसारं परिमुषितरत्नं त्रैभुवनं निरालोकं लोकं मरणशरणं बान्धवजनम् ।<br>
अदर्पं कन्दर्पं जननयननिर्माणमफलं जगज्जीर्णारण्यं कथमसि विधातुं व्यवसितः[^४३] ॥ व्जिव्च्_१।२१ ॥</p>
<p>अत्र किल कुत्रचित्प्रबन्धे कश्चित्कापालिकः कामपि कामिनी[^४४] व्यापादयितुमध्यवसितो सन्नेव[^४५] मभिधीयते&mdash;यदपगतसारः संसारः, हृतरत्नसर्वस्वं त्रैलोक्यम्, आलोकनीयकमनीयवस्तुवर्जितो जीवलोकः, सकललोकलोचननिर्माणं निष्फलप्रयम्, त्रिभुवनविजयित्वदर्पविहीनः[^४६] कन्दर्पः, जगज्जीर्णारण्यकल्पमनया भवतीति किं त्वमेवंविधमकरणीयं कर्तुं व्यवसित इति ।<br>
एतस्मिन् श्लोके महावाक्यकल्पे वाक्यान्तरण्यवान्तरवाक्यसदृशानि तस्याः सकललोकलोभनीयलावण्यसम्पत्प्रतिपादनपराणि परस्परस्पर्धोन्यतिरमणीयान्युपनिबद्धानि कमपि काव्यच्छायातिशयं पुष्णन्ति ।<br>
मरणशरणं बान्धवजनमिति पुनरेतेषां न कलामात्रमपि स्पर्धितुमर्हतीति न तद्विदाह्लादकारि ।<br>
बहुषु च रमणीयेष्वेकवाक्योपयोगिषु युगपत् प्रतिभासपदवीमवतरत्सु वाक्यार्थपरिपूरणार्थं तत्प्रतिमं प्राप्तुमपरं प्रयत्नेन प्रतिभा प्रसाद्यते ।<br>
तथा चास्मिन्नेव प्रस्तुतवस्तुसब्रह्मचारिवस्त्वन्तरमपि सुप्रापमेव&mdash;&ldquo;विधिमपि विपन्नाद्भुतविधिम्&rdquo; इति ।<br>
प्रथमप्रतिभातपदार्थप्रतिनिधिपदार्थान्तरासम्भवे सुकुमारतरापूर्वसमर्पणेन कामपि काव्यच्छायामुन्मीलयन्ति कवयः ।<br>
यथा</p>
<p>रुद्राद्रेस्तुलनं स्वकण्ठविपिनच्छेदो[^४७] हरेर्वासनं कारावेश्मनि पुष्पकापहरणम् ॥ व्जिव्च्_१।२२ ॥</p>
<p>इत्युपनिबद्ध्य पूर्वोपनिबद्धपदार्थानुरूपवस्त्वन्तरासम्भवादपूर्वमेव &ldquo;यस्येदृशाः कलयः&rdquo; इति विन्यस्तम्,४८ येनानेये ऽपि कामपि कमनीयतामनीयन्त ।<br>
यथा च</p>
<p>तद्वक्त्रेन्दुविलोकनेन दिवसो नीतः प्रदोषस्तथा तद्गोष्ठ्यैव निशापि मन्मथकृतोत्साहैस्तदङ्गार्पणैः ।<br>
तां सम्प्रत्यपि मार्गदत्तनयनां द्रष्टुं प्रवृत्तस्य मे बद्धोत्कण्ठमिदं मनः किम् ॥ व्जिव्च्_१।२३ ॥</p>
<p>इति सम्प्रत्यपि तामेवंविधां वीक्षितुं प्रवृत्तस्य मम मनः किमिति बद्धोत्कण्ठमिति परसमाप्ते ऽपि तथाविधो वस्तु[^४९] विन्यासो विहितः&mdash;&ldquo;अथवा प्रेमासमाप्तोत्सवम्&rdquo; इति,येन पूर्वेषां जीवितमिवार्पितम् ।<br>
यद्यपि द्वयोरप्येतयोस्तत्प्राधान्येनैव वाक्यार्थोपनिबन्धः,५० तथापि कविप्रतिभाप्रौढिरेव प्राधान्येनावितष्ठते ।<br>
शब्दस्यापि शब्दान्तरेण साहित्यविरहोदाहरणं यथा</p>
<p>चारुता वपुरभूषयदासां तामनूननवयौवनयोगः ।<br>
तं पुनर्मकरकेतनलक्ष्मीस्तां मदो दयितसङ्गमभूषः[^५१] ॥ व्जिव्च्_१।२४ ॥</p>
<p>दयितसङ्गमस्तामभूषयदिति वक्तव्ये कीदृशो मदः, दयतसड्गमो भूषा यस्येति दयितसङ्गमशब्दस्य प्राधान्येनाभिमतस्य समासवृत्तावन्तर्भूतत्वाद् गुणीभावो न तद्विदाह्लादकारी ।<br>
दीपकालङ्कारस्य च काव्यशोभाकारित्वेनोपनिबद्धस्य निर्वहणावसरे त्रुटितप्रायत्वात् प्रक्रमभङ्गविहितं सहसहृदयवैरस्यमनिवार्यम् ।<br>
&ldquo;दयितसङ्गतिरेनम्&rdquo; इति पाठान्तरं सुलभमेव ।<br>
द्वयोरप्येतयोरुदाहरणयोः प्राधान्येन प्रत्येकमेकतरस्य साहित्यविरहो व्याख्यातः ।<br>
परमार्थतः पुनरुभयोरप्येकतरस्य साहित्यविरहो ऽन्यतरस्यापि पर्यवस्यति ।<br>
तथा चार्थः समर्थवाचकासद्भावे स्वात्मना स्फुरन्नपि मृतकल्प एवावतिष्ठते ।<br>
शब्दो ऽपि वाक्योपयोगिवाच्यासम्भवेवाच्यान्तरवाचकः सन् वाक्यस्य व्याधिभूतः प्रतिभातीत्यलमतिप्रसङ्गेन ।<br>
प्रकृतं तु ।<br>
कीदृशै बन्धे&mdash;वक्रकविव्यापारशालिनि ।<br>
वक्रो यो ऽसौ शास्त्रादिप्रसिद्धशब्दार्थोपनिबन्धव्यतिरेकी षट्प्रकारवक्रताविशिष्टः कविव्यापारस्तत्क्रियाक्रमस्तेन शालते श्लाघते यस्तस्मिन् ।<br>
एवमपि कष्टकल्पनोपहते ऽपि प्रसिद्धव्यतिरेकित्वमस्तीत्याह&mdash;तद्वदाह्लादिकारिणि ।<br>
तदिति काव्यपरामर्शः तद्विदन्तीति तद्विदस्तज्ज्ञास्तेषामाह्लादमानन्दं करोति यस्यस्मिन् तद्विदाह्लादकारिणि बन्धे व्यवस्थितौ ।<br>
वक्रता[^५२] प्रकारांस्तद्विदाह्लादकारित्वं च प्रत्येकं यथावसरमेवोदाहरिष्यति[^५३] ।<br>
एवं काव्यस्य सामान्यलक्षणे विहिते विशेषलक्षणमुपक्रमते ।<br>
तत्र शब्दार्थयोस्तावत्स्वरूपं निरूपयति&mdash;</p>
<hr>
<p>वाच्योर्ऽथो वाचकः शब्दः प्रसिद्धमिति यद्यपि ।<br>
तथापि काव्यमार्गे ऽस्मिन् परमार्थो ऽयमेतयोः ॥ व्जिव्_१।८ ॥</p>
<p>इति एवंविधं वस्तु प्रसिद्धं प्रतीतम्&mdash;यो वाचकः प्रत्यायकः[^५४] स शब्दः, यो वाच्यश्चाभिधेयः सोर्ऽथ इति ।<br>
ननु च द्योतकव्यञ्जकावपि शब्दौ सम्भवतः, तदसङ्ग्रहान्नाव्याप्तिः, यस्मादर्थप्रतीतिकारित्वसामान्यादुपचारात्तावपि वाचकावेव ।<br>
एवं द्योत्यव्यङ्ग्ययोरप्यर्थयोः[^५५] प्रत्येयत्वसामान्यादुपचाराद्वाच्यत्वमेव ।<br>
तस्माद् वाचकत्वं वाच्यत्वं च शब्दार्थयोर्लोके सुप्रसिद्धं यद्यपि लक्षणम्, तथाप्यस्मिन् अलौकिके काव्यमार्गे कविकर्मवर्त्मनि अयमेतयोर्वक्ष्यमाणः[^५६] परमार्थः किमप्यपूर्वं तत्त्वमित्यर्थः ।<br>
कीदृशमित्याह&mdash;</p>
<hr>
<details open><summary>विश्वास-प्रस्तुतिः</summary>
<p><strong>शब्दो</strong> विवक्षतार्थैक-वाचको ऽन्येषु सत्स्वपि ।<br>
<strong>अर्थः</strong> सहृदयाह्लादकारि-स्व-स्पन्द-सुन्दरः ॥ व्जिव्_१।९ ॥</p>
</details>
<details><summary>मूलम्</summary>
<p>शब्दो विवक्षतार्थैकवाचको ऽन्येषु सत्स्वपि ।<br>
अर्थः सहृदयाह्लादकारिस्वस्पन्दसुन्दरः ॥ व्जिव्_१।९ ॥</p>
</details>
<p>स <strong>शब्दः</strong> काव्ये यस् तत्-समुचित-समस्त-सामग्रीकः ।<br>
कीदृक्? <strong>विवक्षितार्थैक-वाचकः</strong> । विवक्षितो यो ऽसौ वक्तुम् इष्टोऽर्थस्, तदेकवाचकः - तस्यैकः केवल एव वाचकः ।<br>
कथम्? <strong>अन्येषु सत्स्वपि</strong> । अपरेषु तद्वाचकेषु बहुष्व् अपि विद्यमानेषु ।</p>
<p>तथा च- सामान्यात्मना वक्तुम् अभिप्रेतो यो अर्थस्, तस्य विशेषाभिधायी शब्दः सम्यग्-वाचकतां न प्रतिपद्यते ।<br>
यथा</p>
<details open><summary>विश्वास-प्रस्तुतिः</summary>
<p>कल्लोल-वेल्लित-दृषत्-परुष-प्रहारै<br>
रत्नान्य् अमूनि मकराकर मा ऽवमंस्थाः ।<br>
किं कौस्तुभेन भवतो विहितो न नाम<br>
याच्ञाप्रसारितकरः पुरुषोत्तमो ऽपि ॥ व्जिव्च्_१।२५ ॥</p>
</details>
<details><summary>मूलम्</summary>
<p>कल्लोलवेल्लितदृषत्परुषप्रहारै रत्नान्यमूनि मकराकर मावमंस्थाः ।<br>
किं कौस्तुभेन भवतो विहितो न नाम याच्ञाप्रसारितकरः पुरुषोत्तमो ऽपि[^५७] ॥ व्जिव्च्_१।२५ ॥</p>
</details>
<p>अत्र रत्नसामान्योत्कर्षाभिधानमुपक्रान्तम् ।<br>
कौस्तुभेनेति रत्नविशेषाभिधायी शब्दस्तद्विशेषोत्कर्षाभिधानमुपसंहरतीति प्रक्रमोपसंहारवैषम्यं न शोभातिशयमावहति ।<br>
न चैतद्वक्तुं शक्यते&mdash;यः कश्चिद्विशेषे गुणग्रामगरिमा विद्यते स सर्वसामान्ये ऽपि सम्भवत्येवेति ।<br>
यस्मात्</p>
<p>वाजिवारणलोहानां काष्ठपाषाणवाससाम् ।<br>
नारीपुरुषतोयानामन्तरं महदन्तरम्[^५८] ॥ व्जिव्च्_१।२६ ॥</p>
<p>तस्मादेवंविधे विषये सामान्याभिधाय्येव शब्दः सहृदयहृदयहारितां प्रतिपद्यते ।<br>
तथा चास्मिन् प्रकृते पाठान्तरं सुलभमेव&mdash;&ldquo;एकेन किं न विहितो भवतः स नाम&rdquo; इति ।<br>
यत्र च[^५९] विशेषात्मना वस्तु प्रतिपादयितुमभिमतं तत्र विशेषाभिधायकमेवाभिधानं निबध्नन्ति कवयः ।<br>
यथा</p>
<p>द्वयं गतं सम्प्रति शोचनीयतां समागमप्रार्थनया कपालिनः ।<br>
कला च सा कान्तिमती कलावतस् त्वमस्य लोकस्य च नेत्रकौमुदी[^६०] ॥ व्जिव्च्_१।२७ ॥</p>
<p>अत्र परमेश्वर-वाचक-शब्द-सहस्त्र-सम्भवे ऽपि कपालिन इति बीभत्स-रसालम्बन-विभाव-वाचकः शब्दो जुगुप्सास्पदत्वेन प्रयुज्यमानः काम् अपि वाचकवक्रतां विदधाति ।<br>
&ldquo;सम्प्रति&rdquo; &ldquo;द्वयम्&rdquo; चेत्यतीव रमणीयम्&mdash;यत् किल पूर्वम् एका सैव दुर्व्यसन-दूषितत्वेन शोचनीया जाता,६१ सम्प्रति पुनस्त्वया तस्यास् तथाविध-दुरध्यवसाय-साहायकम् इवारब्धम् इत्य् उपहस्यते ।<br>
&ldquo;प्रार्थना&rdquo;-शब्दो ऽप्यतितरां रमणीयः, यस्मात् काकतालीययोगेन तत्समागमः कदाचिन्न वाच्यतावहः ।<br>
प्रार्थना पुनरत्रात्यन्तं कौलीनकलङ्ककारिणी ।<br>
&ldquo;सा च&rdquo; &ldquo;त्वं च&rdquo; इति द्वयोरप्यनुभूयमानपरस्परस्पर्धिलावण्यातिशयप्रतिपादनपरत्वेनोपात्तम् ।<br>
&ldquo;कलावतः कान्तिमती&rdquo; इति च मतुप्[^६२] प्रत्ययेन द्वयोरपि प्रशंसा प्रतीयत इत्य् एषां प्रत्येकं कश्चिदप्यर्थः शब्दान्तराभिधेयतां नोत्सहते ।<br>
कविविवक्षितविशेषाभिधानक्षमत्वमेव वाचरकत्वलक्षणम् ।<br>
यस्मात् प्रतिभायां तत्कालोल्लिखितेन केनचित् परिस्पन्देन परिस्फुरन्तः पदार्थाः<br>
प्रकृत-प्रस्ताव-समुचितेन केनचिद् उत्कर्षेण वा समाच्छादित-स्वभावाः सन्तो<br>
विवक्षा-विधेयत्वेन +अभिधेयता-पदवीम् अवतरन्तस्<br>
तथाविध-विशेष-प्रतिपादन-समर्थेन +अभिधानेन +अभिधीयमानाश् चेतश् चमत्कारिताम् आपद्यन्ते [^६३]।<br>
यथा</p>
<details open><summary>विश्वास-प्रस्तुतिः</summary>
<p>संरम्भः करि-कीट-मेघ-शकलोद्देशेन सिंहस्य यः<br>
सर्वस्यैव स जाति-मात्र-विहितो हेवाक+++(=औत्स्युक्य)+++-लेशः किल ।<br>
इत्य् आशा&ndash;द्वि-रद&ndash;क्षयाम्बुद-घटा+++(=समूह)+++-बन्धे ऽप्य् असंरब्धवान्<br>
यो ऽसौ कुत्र चमत्-कृतेर् अतिशयं यात्व् अम्बिका-केसरी ॥ व्जिव्च्_१।२८ ॥</p>
</details>
<details><summary>मूलम्</summary>
<p>संरम्भः करिकीटमेघशकलोद्देशेन सिंहस्य यः सर्वस्यैव स जातिमात्रविहितो हेवाकलेशः किल ।<br>
इत्याशाद्विरदक्षयाम्बुदघटाबन्धे ऽप्यसंरब्धवान् यो ऽसौ कुत्र चमत्कृतेरतिशयं यात्वम्बिकाकेसरी ॥ व्जिव्च्_१।२८ ॥</p>
</details>
<p>अत्र करिणां &ldquo;कीट&rdquo;- व्यवपदेशेन तिरस्कारः, तोयदानां च &ldquo;शकल&rdquo;- शब्दाभिधानेनानादरः, &ldquo;सर्वस्य&rdquo; इति यस्य कस्यचित्तुच्छतरप्रायस्तेत्यवहेला, जातेश्च &ldquo;मात्र&rdquo;- शब्दविशिष्टत्वेनावलेपः, हेवाकस्य &ldquo;लेश&rdquo;- शब्दाभिधानेनाल्पताप्रतिपत्तिरित्येते विवक्षितार्थैकवाचकत्वं द्योतयन्ति ।<br>
&ldquo;घटाबन्ध&rdquo; - शब्दश्च प्रस्तुतमहत्त्वप्रतिपादनपरत्वेनोपात्तस्तन्निबन्धनतां प्रतिपद्यते ।<br>
विंशेषाभिधानाकाङ्क्षिणः पुनः पदार्थस्वरूपस्य तत्प्रतिपादनपरविशेषाणशून्यतया शोभापरिहाणिरुत्प[^६४]द्यते ।</p>
<p>तथा</p>
<details open><summary>विश्वास-प्रस्तुतिः</summary>
<p>यत्रानुल्लिखिताख्यम् एव निखिलं निर्माणम् एतद् विधेर्<br>
उत्कर्ष-प्रतियोगि-कल्पनम् अपि न्यक्-कार-कोटिः परा ।<br>
जाता प्राण-भृतां मनोरथ-गतीर् उल्लङ्घ्य यत् सम्पदस्<br>
तस्याभास-मणी-कृताश्मसु +++(चिन्ता-)+++मणेर् अश्मत्वम् एवोचितम् ॥ व्जिव्च्_१।२९ ॥</p>
</details>
<details><summary>मूलम्</summary>
<p>यत्रा[^६५]नुल्लिखिताख्यमेव निखिलं निर्माणमेतद्विधेरुत्कर्षप्रतियोगिकल्पनमपि न्यक्कारकोटिः परा ।<br>
जाता[^६६] प्राणभृतां मनोरथगतीरुल्लङ्घ्ययत्सम्पदस्तस्याभासमणीकृताश्मसु मणेरश्मत्वमेवोचितम् ॥ व्जिव्च्_१।२९ ॥</p>
</details>
<p>अत्र &ldquo;आभास&rdquo;- शब्दः स्वयमेव मात्रादिविशिष्टत्वम् अभिलषल्ँ लक्ष्यते ।<br>
पाठान्तरम्&mdash;&ldquo;छायामात्रमणीकृताश्मसु मणेस्तस्याश्मतैवोचिता&rdquo; इति ।<br>
एतच्च वाचकवक्रताप्रकारस्वरूपनिरूपणावसरे प्रतिपदं प्रकटीभविष्यतीत्यलमतिप्रसङ्गेन ।<br>
अर्थश्च वाच्यलक्षणः कीदृशः&mdash;काव्ये यः सहृदयाह्लादकारिस्वस्पन्दसुन्दरः ।<br>
सहृदयाः काव्यार्थविदस्तेषामाह्लादमानन्दं करोति यस्तेन स्वस्पन्देनात्मीयेन स्वभावेन सुन्दरः सुकुमारः ।</p>
<p>तद् एतद् उक्तं भवति&mdash;<br>
यद्य् अपि पदार्थस्य नानाविध-धर्म-खचितत्वं सम्भवति,<br>
तथापि तथाविधेन धर्मेण सम्बन्धः समाख्यायते यः, सहृदय-हृदयाह्लादम् आधातुं क्षमते ।<br>
तस्य च तदाह्लादसामर्थ्यं सम्भाव्यते येन काचिद् एव स्वभाव-महत्ता रस-परिपोषाङ्गत्वं वा व्यक्तिम् आसादयति ।<br>
यथा</p>
<p>दंष्ट्रापिष्टेषु सद्यः शिखरिषु न कृतः स्कन्धकण्डूविनोदः सिन्धुष्वङ्गावगाहः खुरकुहरगलत्तुच्छतोयेषु नाप्तः ।<br>
लब्धाः पातालपङ्के न लुठनरतयः पोत्रमात्रोपयुक्ते येनोद्धारे धरित्र्याः स जयति विभुताविघ्नितेच्छोवराहः ॥ व्जिव्च्_१।३० ॥</p>
<p>अत्र च तथाविधः पदार्थपरिस्पन्दमहिमा निबद्धो यः[^६७] स्वभावसम्भविनस्तत्परिस्पन्दान्तरस्य संरोधसम्पादनेन स्वभावमहत्तां समुल्लासयन् सहृदयहृदयाह्लाद[^६८] कारितामापन्नः[^६९] ।<br>
यथा च</p>
<p>तामभ्यगच्छद्रुदितानुसारी मुनिः कुशेध्माहरणाय यातः ।<br>
निषादविद्धाण्डजदर्शनोत्थः श्लोकत्वमापद्यत यस्य शोकः[^७०] ॥ व्जिव्च्_१।३१ ॥</p>
<p>अत्र को ऽसौ मुनिर्वाल्मीकिरिति पर्यायपदमात्रे वक्तव्ये परमकारुणिकस्य निषादनिर्भिन्नशकुनिसन्दर्शनमात्रलसमुत्थितः शोकः श्लोकत्वमभजत यस्येति तस्य तदवस्थजनकराजपुत्रीदशादर्शन[^७१] विवशवृत्तेरन्तः करणपरिस्पन्दः करुणरसपरिपोषाङ्गतया सहृदयहृदयाह्लादकारी कवेरभिप्रेतः ।<br>
यथा च</p>
<p>भर्तुर्मित्रं प्रियमविधवे विद्धि मामम्बुवाहं तत्सन्देशाद्धृदयनिहितादागतं त्वत्समीपम् ।<br>
यो वृन्दानि त्वरयति पथि श्राम्यतां प्रोषितानां मन्द्रस्निग्धैर्ध्वनिभिरबलावेणिमोक्षोत्सुकानि ॥ व्जिव्च्_१। ३२ ॥</p>
<p>अत्र प्रथममान्त्रणपदार्थस्तदाश्वासकारिपरिस्पन्दनिबन्धनः भर्तुर्मित्रं मां विद्धीत्युपादेयताम् [^७२] आत्मनः प्रथयति ।<br>
तच्च न सामान्यम्, प्रियमिति विश्रम्भपात्रताम्[^७३] ।<br>
इति तामाश्वास्योन्मुखीकृत्य च तत्सन्देशात्त्वत्समीपमागमनमिति प्रकृतं प्रस्तौति ।<br>
हृदयनिहितादिति सुहृत्त्वविहितं[^७४] सावधानत्वं द्योत्यते ।<br>
ननु चान्यः कश्चिदेवंविधव्यवहारविदग्धबुद्धिः कथं न नियुक्त इत्याह&mdash;ममैवात्र कौशलं किमपि[^७५] विजृम्भते ।<br>
अम्बुवाहमित्यात्मनस्तत्कारिताभिधानं द्योतयति ।<br>
यः प्रोषितानां वृन्दानि त्वरयति, सञ्जातत्वराणि करोति ।<br>
कीदृशानाम्&mdash;श्राम्यतां त्वरायामसमर्थानामपि ।<br>
वृन्दानीति बाहुल्यात्तत्कारिताभ्यासं कथयति ।<br>
केन&mdash;मन्द्रस्निग्धैर्ध्वनिभिः, माधुर्यरमणीयैः शब्दैर्विदग्धदूतप्ररोचनावचनप्रयैरित्यर्थः ।<br>
क्व&mdash;पथि मार्गे ।<br>
यदृच्छया यथाकथञ्चिदहमेतदाचरामीति किं पुनः प्रयत्नेन सुहृत्प्रेमनिमित्तिं संरम्भबुद्धिं[^७६] न करोमीति ।<br>
कीदृशानि वृन्दानि&mdash;अबलावेणिमोक्षोत्सुकानि ।<br>
अबला-शब्देनात्रतत्प्रेयसीविरहवैधुर्यासहत्वं भण्यते, तद्वेणिमोक्षोत्सुकानीति तेषां तदनुरक्तचित्तवृत्तत्वम् ।<br>
तदयमत्र वाक्यार्थः&mdash;विधिविहितविरहवैधुर्यस्य परस्परानुरक्तचित्तवृत्तेर्यस्य कस्यचित्कामिजनस्य समागमसौख्यसम्पादनसौहार्दे सदैव गृहीतव्रतो ऽस्मीति ।<br>
अत्र यः पदार्थपरिस्पन्दः कविनोपनिबद्धः प्रबन्धस्य मेघदूतत्वे परमार्थतः स एव जीवितमिति सुतरां सहृदयाह्लादकारी[^७७] ।<br>
न पुनरेवं विधो यथा</p>
<p>सद्यः पुरीपरिसरे ऽपि शिरीषमृद्वी गत्वा[^७८] जवात्त्रिचतुराणि पदानि सीता[^७९] ।<br>
गन्तव्यमद्य कियदित्यसकृद् ब्रुवाणा रामाश्रुणः कृतवती प्रथमावतारम्[^८०] ॥ व्जिव्च्_१।३३ ॥</p>
<p>अत्रासकृत्प्रतिक्षणं कियदद्य गन्तव्यमित्यभिधानलक्षणः परिस्पन्दो न स्वभावमहत्तामुन्मीलयति, न च रसपरिपोषाङ्गतां प्रतिपद्यते ।<br>
यस्मात्सीतायाः सहजेन केनाप्यौचित्येन गन्तुमध्यवसितायाः सौकुमार्यादेवंविधं वस्तु हृदये परिस्फुरदपि वचनमारोहतीति सहृदयैः सम्भावयितुम्न पार्यते ।<br>
न च प्रतिक्षणमभिधीयमानमपि राघवाश्रुप्रथमावतारस्य सम्यक् सङ्गतिं भजते, सकृदाकर्णनादेव तस्योपपत्तेः ।<br>
एतच्चात्यन्तरमणीयमपि मनाङ्मात्रचलितावधानत्वेन कवेः कदर्थितम् ।<br>
तस्माद् &ldquo;अवशम्&rdquo; इत्यत्र पाठः कर्तव्यः ।<br>
तदेवंविधं विशिष्टमेव शब्दार्थयोर्लक्षणमुपादेयम् ।<br>
तेन नेयार्थापार्थादयो दूरोत्सारितत्वात्पृथङ्न वक्तव्याः ।<br>
एवं शब्दार्थयोः प्रसिद्धस्वरूपातिरिक्तमन्यदेव रूपान्तरमभिधाय न तावन्मात्रमेव काव्योपयोगि, किन्तु वैचित्र्यान्तरविशिष्टमित्याह&mdash;</p>
<hr>
<p>अभावेतावलङ्कार्यौ तयोः पुनरलङ्कृतिः ।<br>
वक्रोक्तिरेव वैदग्ध्यभङ्गीभणितिरुच्यते ॥ व्जिव्_१।१० ॥</p>
<p>उभौ द्वावप्येतौ शब्दार्थावलङ्कार्यावलङ्करणीयौ केनापि शोभातिशयकारिणालङ्करणेन योजनीयौ ।<br>
किं तत्तयोरलङ्करणमित्यभिधीयते&mdash;तयोः पुनरलङ्कृतिः ।<br>
तयोर्द्वित्वसङ्ख्याविशिष्टयोरप्यलङ्कृतिः पुनरेकैव, यया द्वावप्यलङ्क्रियते ।<br>
कासौ&mdash;वक्रोक्तिरेव ।<br>
वक्रोक्तिः प्रसिद्धाभिधानव्यतिरेकिणी विचित्रैवाभिधा ।<br>
कीदृशी&mdash;वैदग्ध्यभङ्गीभणितिः ।<br>
वैदग्ध्यं विदग्धभावः कविकर्मकौशलं तस्य भङ्गी विच्छित्तिः, तया भणितिः विचित्रैवाभिधा वक्रोक्तिरित्युच्यते ।<br>
तदिदमत्र तात्पर्यम्&mdash;यत् शब्दार्थौ पृथगवस्थितौ न[^८१] केनापि व्यतिरिक्तेनालङ्करणेन योज्येते, किन्तु वक्रतावैचित्र्ययोगितयाभिधानमात्र[^८२] मवानयोरलङ्कारः, तस्यैव शोभातिशयकारित्वात् ।<br>
एतच्च वक्रताव्याख्यानावसर एवोदाहरिष्यते ।<br>
ननु च किमिदं प्रसिद्धार्थविरुद्धं प्रतिज्ञायते यद्वक्रोक्तिरेवालङ्कारो नान्यः कश्चिदिति, यतश्चिरन्तनैरपरं स्वभावोक्तिलक्षणमलङ्करणमाम्नातं तच्चातीवरमणीयमित्यसहमानस्तदेव निराकर्तुमाह&mdash;</p>
<hr>
<p>अलङ्कारकृतां येषां स्वभावोक्तिरलङ्कृतिः ।<br>
अलङ्कार्यतया तेषां किमन्यदवतिष्ठते ॥ व्जिव्_१।११ ॥</p>
<p>येषामलङ्कारकृतामलङ्कारकाराणां स्वभावोक्तिरलङ्कृतिः, या स्वभावस्य पदार्थधर्मलक्षणस्य परिस्पन्दस्य उक्तिरभिधा सैवालङ्कृतिरलङ्करणमिति प्रतिभाति, ते सुकुमारमानसत्वाद् विवेकक्लेशद्वेषिणः ।<br>
यस्मात् स्वभावोक्तिरिति कोर्ऽथः ? स्वभाव एवोच्यमानः स एव यद्यलङ्कारस्तत्किमन्यत्तद्व्यतिरिक्तं काव्यशरीरकल्पं वस्तु विद्यते यत्तोषामलङ्कार्यतया विभूष्यत्वेनावतिष्ठते पृथगवस्थितिमासादयति, न किञ्चिदित्यर्थः ।<br>
ननु च पूर्वमवस्थापितम्&mdash;यद्वाक्यस्यैवाविभागस्य सालङ्कारस्य काव्यत्वमिति (१ ।<br>
६) तत्किमर्थमेतदभिधीयते ? सत्यम्, किन्तु तत्रासत्यभूतो ऽप्यपोद्धारबुद्धिविहितो विभागः कर्तुं शक्यते वर्णपदन्यायेन वाक्यपदन्यायेन चेत्युक्तमेव ।<br>
एतदेव प्रकारान्तरेण विकल्पयितुमाह&mdash;</p>
<hr>
<p>स्वभावव्यतिरेकेण वक्तुमेव न युज्यते ।<br>
वस्तु तद्रहितं यस्मान्निरुपाख्यं प्रसज्यते ॥ व्जिव्_१।१२ ॥</p>
<p>स्वभावव्यतिरेकेण स्वपरिस्पन्दं विना निःस्वभावं वक्तुमभिधातुमेव न युज्यते न शक्यते ।<br>
वस्तु वाच्यलक्षणम् ।<br>
कुतः&mdash;तद्रहितं तेन स्वभावेन रहितं वर्जितं यस्मान्निरुपाख्यं प्रसज्यते ।<br>
उपाख्याया निष्क्रान्तं निरुपाख्यम् ।<br>
उपाख्या शब्दः, तस्यागोचरभूतमभिधानायोग्यमेव सम्पद्यते ।<br>
यस्मात् स्वभावशब्दस्येदृशी व्युत्पत्तिः&mdash;भवतो ऽस्मादभिधानप्रत्ययाविति भावः, स्वस्यात्मनो भावः स्वभावः ।<br>
तेन स एव यस्य कस्यचित्पदार्थस्य प्रख्योपाख्यावतारनिबन्धनम्, तेन वर्जितमसत्कल्पं वस्तु शशविषाणप्रायं शब्दज्ञानागोचरतां प्रतिपद्यते ।<br>
स्वभावयुक्तमेव सर्वथाभिधेयपदवीमवतरतीति शाकटिकवाक्यानामपि सालङ्कारता प्राप्नोति, स्वभावोक्तियुक्तत्वेन ।<br>
एतदेव युक्त्यन्तरेण विकल्पयति&mdash;</p>
<hr>
<p>शरीरं चेदलङ्कारः किमलङ्कुरुते ऽपरम् ।<br>
आत्मैव नात्मनः स्कन्धं क्वचिदप्यधिरोहति ॥ व्जिव्_१।१३ ॥</p>
<p>यस्य कस्यचिद्वर्ण्यमानस्य वस्तुनो वर्णनीयत्वेन स्वभाव एव वर्ण्यशरीरम् ।<br>
स एव चेदलङ्कारो यदि विभूषणं तत्किमपरं तद्व्यतिरिक्तं विद्यते यदलङ्कुरुते विभूषयति ।<br>
स्वात्मानमेवालङ्करोतीति चेत्तदयुक्तम् अनुपपत्तेः ।<br>
यस्मादात्मैव नात्मनः स्कन्धं क्वचिदप्यधिरोहति, शरीरमेव शरीरस्य न कुत्रचिदप्यसमधिरोहतीत्यर्थः, स्वत्मनि क्रियाविरोधात् ।<br>
अन्यच्चाभ्युपगम्यापि ब्रूमः&mdash;</p>
<hr>
<p>भूषणत्वे स्वभावस्य विहिते भूषणान्तरे ।<br>
भेदावबोधः प्रकटस्तयोरप्रकटो ऽथवा ॥ व्जिव्_१।१४ ॥<br>
स्पष्टे सर्वत्र संसृष्टिरस्पष्टे सङ्करस्ततः ।<br>
अलङ्कारान्तराणां च विषयो नावशिष्यते ॥ व्जिव्_१।१५ ॥</p>
<p>भूषणत्वे स्वभावस्य अलङ्कारत्वे परिस्पन्दस्य[^८३] यदा भूषणान्तरमलङ्कारान्तरं विधीयते तदा विहिते कृते, तस्मिन् सति, द्वयी गतिः सम्भवति ।<br>
कासौ&mdash;तयोः स्वभावोक्त्यलङ्कारान्तरयोः भेदावबोधो भिन्नत्वप्रतिभासः प्रकटः सुस्पष्टः कदाचिदप्रकटश्चापरिस्फुटो वेति ।<br>
तदा स्पष्टे प्रकटे तस्मिन् सर्वत्र सर्वस्मिन् कविवाक्ये संसृष्टिरेवैकालङ्कृतिः प्राप्नोति ।<br>
अस्पष्टे तस्मिन्नप्रकटे सर्वत्रैवैकः सङ्करो ऽलङ्कारः प्राप्नोति ।<br>
ततः को दोषः स्यादित्याह&mdash;अलङ्कारान्तराणां च विषयो नावशिष्यते ।<br>
अन्येषामलङ्काराणामुपमादीनां विषयो गोचरो न कश्चिदप्यवशिष्यते, निर्विषयत्वमेवायातीत्यर्थः ।<br>
ततस्तेषां लक्षणकरणवैयर्थ्यप्रसङ्गः ।<br>
यदि च[^८४] तावेव संसृष्टिसङ्करौ तेषां विषयत्वेन कल्प्येते तदपि न किञ्चित्, तैरेवालङ्कारकारै[^८५] स्तस्यार्थस्यानङ्गीकृतत्वात् ।<br>
इत्यनेनाकाशचर्वणप्रतिमेनालमलीकनिबन्धनेन ।<br>
प्रकृतमनुसरामः ।<br>
सर्वथा यस्य कस्यचित् पदार्थजातस्य कविव्यापारिविषयत्वेन वर्णनापदवीमवतरतः स्वभाव एव सहृदयाह्लादकारी काव्यशरीरत्वेन वर्णनीयतां प्रतिपद्यते ।<br>
स एव च यथायोगं शोभातिशयकारिणा येन केनचिदलङ्कारेण योजयितव्यः ।<br>
तदिदमुक्तम्&mdash;&ldquo;अर्थः सहृदयाह्लादकारिस्वस्पन्दसुन्दरः&rdquo; (१ ।९) इति ।<br>
&ldquo;उभावेतावलङ्कार्यौ&rdquo; (१ ।१०) इति च ।<br>
एवं शब्दार्थयोः परमार्थमभिधाय &ldquo;शब्दार्थौ&rdquo; इति (१ ।७) काव्यलक्षणवाक्ये पदमेकं व्याख्यातम् ।<br>
इदानी &ldquo;सहितौ&rdquo; इति (१ ।७) व्याख्यातुं साहित्यमेतयोः पर्यालोच्यते&mdash;</p>
<hr>
<p>शब्दार्थौ सहितावेव प्रतीतौ स्फुरतः सदा ।<br>
सहिताविति तावेव सिमपूर्वं विधीयते ॥ व्जिव्_१।१६ ॥</p>
<p>शब्दार्थावभिधानाभिधेयौ सहिताववियुक्तावेव सदा सर्वकालं प्रतीतौ स्फुरतः ज्ञाने प्रतिभासेते ।<br>
ततस्तावेव सहिताववियुक्ताविति पुनः किमपूर्वं विधीयते न किञ्चिदपूर्वं निष्पाद्यते, सिद्धं साध्यत इत्यर्थः ।<br>
तदेवं शब्दार्थयोः स्वभावसिद्धं साहित्यं कः सचेताः पुनस्तदभिधानेन निष्प्रयोजनमात्मानमायासयति ? सत्यमेतत्, किन्तु न वाच्यवाचकलक्षणशाश्वतसम्बन्धनिबन्धनं वस्तुतः साहितामित्युच्यते ।<br>
यस्मादेतस्मिन् साहितयशब्देनाभिधीयमाने कष्टकल्पनोपरचितानि गाङ्कुटादिवाक्यान्यसम्बद्धानि शाकटिकादिवाक्यानि च सर्वाणि साहित्यशब्देनाभिधीयेरन् ।<br>
तेन पदवाक्यप्रमाणव्यतिरिक्तं किमपि तत्त्वान्तरं साहित्यमिति विभागो ऽपि न स्यात् ।<br>
ननु च पदादिव्यतिरिक्तं यत्किमपि साहित्यं नाम तदपि सुप्रसिद्धमेव, पुनस्तदभिधाने ऽपि कथं न पौनरुक्त्यप्रसङ्गः ? अत एवैतदुच्यते&mdash;यदिदं साहित्यं नाम तदेतावति निःसीमनि समयाध्वनि साहित्यशब्दमात्रेणैव प्रसिद्धम् ।<br>
न पुनरेतस्य कविकर्मकौशलकाष्ठाधिरूढरमणी यस्याद्यापि कश्चिदपि विपश्चिदयमस्य परमार्थ इति मनाङ्मात्रमपि विचारपदवीमवतीर्णः ।<br>
तदद्य सरस्वतीहृदयारविन्दमकरन्दबिन्दुसन्दोहसुन्दराणां सत्कविवचसामन्तरामोदमनोहरत्वेन परिस्फुरदेतत् सहृदयषट्चरणगोचरतां नीयते ।</p>
<hr>
<p>साहित्यमनयोः शोभाशालितां प्रति काप्यसौ ।<br>
अन्यूनानतिरिक्तत्वमनोहारिण्यवस्थितिः ॥ व्जिव्_१।१७ ॥</p>
<p>सहीतयोर्भावः साहित्यम् ।<br>
अनयोः शब्दार्थयोर्या काप्यलौकिकी चेतनचमत्कारकारितायाः कारणम् अवस्थितिर्विचित्रैव विन्यासभङ्गी ।<br>
कीदृशी&mdash;अन्यूनानतिरिक्तत्वमनोहारिणी, परस्परस्पर्धित्वरमणीया ।<br>
यस्यां द्वयोरेकतरस्यापि न्यूनत्वं निकर्षो न विद्यते नाप्यतिरिक्तत्वमुत्कर्षो वास्तीत्यर्थः ।<br>
ननु च तथाविधं साम्यं द्वयोरुपहतयोरपि सम्भवतीत्याह&mdash;शोभाशालितां प्रति ।<br>
शोभा सौन्दर्यमुच्यते ।<br>
तया शालते श्लाघते यः स शोभाशाली, तस्य भावः शोभाशालिता, तां प्रति सौन्दर्यश्लाघितां प्रतीत्यर्यः ।<br>
सैव च सहृदयाह्लादकारिता ।<br>
तस्यां स्पर्धित्वेन यासाववस्थितिः परस्परसाम्यसुभगमवस्थानं सा साहित्यमुच्यते ।<br>
अत्र च वाचकस्य वाचकान्तरेण वाच्यस्य वाच्यान्तरेण साहित्यमभिप्रेतम्, वाक्ये काव्यलक्षणस्य परिसमाप्तत्वादिति प्रतिपादितमेव ( १ ।<br>
७) ।<br>
ननु च वाचकस्य वाच्यान्तरेण वाच्यस्य वाचकान्तरेण कथं न साहित्यमिति चेत्तन्न, क्रमव्युत्क्रमे प्रयोजनाभावादसमन्वयाच्च ।<br>
तस्मादेतयोः शब्दार्थयोर्यथास्वं यस्यां स्वसम्पत्सामग्रीसमुदयः सहृदयाह्लादकारी परस्परस्पर्धया परिस्फुरति, सा काचिदेव वाक्यविन्याससम्पत्साहित्यव्यपदेशभाग् भवति ।</p>
<p>मार्गानुगुण्यसुभगो माधुर्यादिगुणोदयः ।<br>
अलङ्करणविन्यासो वक्रतातिशयान्वितः ॥ व्जिव्च्_१।३४ ॥<br>
वृत्त्यौचित्यमनोहारि रसानां परिपोषणम् ।<br>
स्पर्धया विद्यते यत्र यथास्वमुभयोरपि ॥ व्जिव्च्_१।३५ ॥<br>
सा काप्यवस्थितिस्तद्विदाह्लादैकनिबन्धनम् ।<br>
पदादिवाक्यपरिस्पन्दसारः साहित्यमुच्यते ॥ व्जिव्च्_१।३६ ॥</p>
<p>एतेषां च पदवाक्यप्रमाणसाहित्यानां चतुर्णामपि प्रतिवाक्यमुपयोगः ।<br>
तथा चैतत्पदमेवंस्वरूपं गकारौकारविसर्जनीयात्मकमेतस्य चार्थस्य प्रतिपदिकार्थपञ्चकलक्षणस्याख्यातपदार्थषट्कलक्षणस्य वा वाचकमिति पदसंस्कारलक्षणस्य व्यापारः ।<br>
पदानां च परस्परान्वयलक्षणसम्बन्धनिबन्धनमेतद्वाक्यार्थतात्पर्यम् इति वाक्यविचारलक्षणस्योपयोगः ।<br>
प्रमाणेन प्रत्यक्षादिनैतदुपपन्नमिति युक्तियुक्तत्वं नाम प्रमाणलक्षणस्य प्रयोजनम् ।<br>
इदमेव परिस्पन्दमाहात्म्यात्सहृदयहारितां प्रतिपन्नमिति साहित्यस्योपयुज्यमानता ।<br>
एतेषां यद्यपि प्रत्येकं स्वविषये प्राधान्यमन्येषां गुणीभावस्तथापि सकलवाक्य परिस्पन्दजीवितायमानस्यास्य साहित्यलक्षणस्यैव कविव्यापारस्य वस्तुतः सर्वा तिशायित्वम् ।<br>
यस्मादेतदमुख्यतयापि यत्र वाक्यसन्दर्भान्तरे स्वपरिमलमात्रेणैव संस्कारमारभवे तस्यैतदधिवासनाशून्य तामात्रेणैव रामणीयकविरहः पर्यवस्यति ।<br>
तस्मादुपादेयतायाः परिहाणिरुत्पद्यते ।<br>
तथा च स्वप्रवृत्तिवैयर्थ्यप्रसङ्गः ।<br>
शास्त्रातिरिक्तप्रयोजनत्वं शास्त्राभिधेयचतुर्वर्गाधिकफलत्वं चास्य पूर्वमेव प्रतिपादितम् (१ ।३,५) ।</p>
<p>अपर्यालेचिते ऽप्यर्थे बन्धसौन्दर्यसम्पदा ।<br>
गीतवद्धृदयाह्लादं तद्विदां विदधाति यत् ॥ व्जिव्च्_१।३७ ॥<br>
वाच्यावबोधनिष्पत्तौ पदवाक्यार्थजीवितम् ।<br>
यत्किमप्यर्पयत्यन्तः पानकास्वादवत्सताम् ॥ व्जिव्च्_१।३८ ॥<br>
शरीरं जीवितेनेव स्फुरितेनेव जीवितम् ।<br>
विना निर्जोवतां येन याति काव्यं विपश्चिताम् ॥ व्जिव्च्_१।३९ ॥<br>
यस्मात्किमपि सौभाग्यं तद्विदामेव सोचरम् ।<br>
सरस्वतीसमभ्येति तदितानी विचार्यते ॥ व्जिव्च्_१।४० ॥</p>
<p>इत्यन्तरश्लोकाः ।<br>
एवं सहिताविति व्याख्याय कविव्यापारवक्रत्वं व्याचष्टे</p>
<hr>
<p>कविव्यापारवक्रत्वप्रकाराः सम्भवन्ति षट् ।<br>
प्रत्येकं बहवो भेदास्तेषां विच्छित्तिशोभिनः ॥ व्जिव्_१।१८ ॥</p>
<p>कवीनां व्यापारः कविव्यापारः काव्यक्रियालक्षणस्तस्य वक्रत्वं वक्रभावः प्रसिद्धप्रस्थानव्यतिरेकि वैचित्र्यं तस्य प्रकाराः प्रभेदाः षट् सम्भवन्ति ।<br>
मुख्यतया तावन्त एव सन्तीत्यर्थः ।<br>
तेषां प्रत्येकं प्रकाराः बहवो भेदविशेषाः ।<br>
कीदृशाः&mdash;विच्छित्तिशोभिनः वैचित्र्यभङ्गीभ्राजिष्णवः ।<br>
सम्भवन्तीति सम्बन्धः ।<br>
तदेव दर्शयति&ndash;</p>
<hr>
<p>वर्णविन्यासक्रत्वं पदपूर्वार्धवक्रता ।<br>
वक्रतायाः परो ऽप्यस्ति प्रकारः प्रत्ययाश्रयः ॥ व्जिव्_१।१९ ॥</p>
<p>वर्णानां विन्यासो वर्णविन्यसाः लक्षराणां विशिष्टन्यसनं तस्य वक्रत्वं वक्रभावः प्रसिद्धप्रस्थानव्यतिरेकिणा वैचित्र्येणोपनिबन्धः सन्निवेशविशेषविहितस्तद्विदाह्लादकारी शब्दशोभातिशयः ।<br>
यथा प्रथममरुणच्छायस्तावत्ततः कनकप्रभ- स्तदनु विरहोत्ताम्यत्तन्वीकपोलतलद्युतिः ।<br>
प्रसरति ततो ध्वान्तध्वंसक्षमः क्षणदामुखे सरसबिसिनीकन्दच्छविर्मृगलाञ्छनः ॥ व्जिव्च्_१।४१ ॥<br>
अत्र वर्णविन्यासवक्रतामात्रविहितः शब्दशोभातिशयः सुतरां समुन्मीलितः ।<br>
एतदेव वर्णविन्यासवक्रत्वं चिरन्तनेष्वनुप्रास इति प्रसिद्धम् ।<br>
अस्य च प्रभेदस्वरूपनिरूपणं स्वलक्षणा वसरे करिष्यते (२ ।१) ।<br>
पदपूर्वार्धवक्रता&mdash;पदस्य सुबन्तस्य तिङन्तस्य वा यत्पूर्वार्धं प्रातिपदिकलक्षणं धातुलक्षणं वा तस्य वक्रता वक्रभावो विन्यासवैचित्र्यम् ।<br>
तत्र च बहवः प्रकाराः सम्भवन्ति ।<br>
यत्र रूढिशब्दस्यैव प्रस्तावसमुचितत्वेन वाच्यप्रसिद्धधर्मान्तराध्यारोपगर्भत्वेन निबन्धः स पदपूर्वार्धवक्रतायाः प्रथमः प्रकारः ।<br>
यथा रामो ऽस्मि सर्वं सहे ॥ व्जिव्च्_१।४२ ॥<br>
द्वितीयः&mdash;यत्र सञ्ज्ञाशब्दस्य वाच्यप्रसिद्धस्य धर्मस्य लोकोत्तरातिशयाध्यारोपं गर्भोकृत्योपनिबन्धः ।<br>
यथा रामो ऽसौ भुवनेषु विक्रमगुणैः प्राप्तः प्रसिद्धिं परा- मस्मद्भाग्यविपर्ययाद्यदि परं देवो न जानाति तम् ।<br>
वन्दीवैष यशांसि गायति मरुद्यस्यैकबाणाहति- श्रेणीभूतविशालतालविवरोद्गीर्णैः स्वरैः सप्तभिः ॥ व्जिव्च्_१।४३ ॥<br>
अत्र राम-शब्दो लोकोत्तरशौर्यादिधर्मातिशयाध्यारोपपरत्वेनोपात्तो वक्रतां प्रथयति ।<br>
पर्यायवक्रत्वं नाम प्रकारान्तरं पदपूर्वार्धवक्रतायाः&mdash;यत्रानेकशब्दाभिधेयत्वे वस्तुनः किमपि पर्यायपदं प्रस्तुतानुगुणत्वेन प्रयुज्यते ।<br>
तथा&mdash;</p>
<p>वामं कज्जलवद्विलोचनमुरो रोहद्विसारिस्तनं मध्यं क्षाममकाण्ड एव विपुलाभोगा नितम्बस्थली ।<br>
सद्यः प्रोद्गतविस्मयैरिति गणैरालोक्यमानं मुहुः पायाद्वः प्रथमं वपुः स्मररिपोर्मिश्रीभवत्कान्तया ॥ व्जिव्च्_१।४४ ॥</p>
<p>अत्र &ldquo;स्मररिपोः&rdquo; इति पर्यायः कामपि वक्रतामुन्मीलयति ।<br>
यस्मात्कामशत्रोः कान्तया सह मिश्रीभावः शरीरस्य न कथञ्चिदपि सम्भाव्यत इति गणानां सद्यः प्रोद्गतविस्मयत्वमुपपन्नम् ।<br>
सो ऽपि पुनः पुनः परिशीलनेनाश्चर्यकारीति &ldquo;प्रथम&rdquo;&ndash;शब्दस्य जीवितम् ।<br>
एतच्च पर्यायवक्रत्वं वाच्यांसभविधर्मान्तरगर्भोकरेणापि परिदृश्यते ।<br>
यथा</p>
<p>अङ्गराज सेनापते राजवल्लभ रक्षैनं भीमाद्दुःशासनम् इति ॥ व्जिव्च्_१।४५ ॥</p>
<p>अत्र त्रयाणामपि पर्यायाणामसम्भाव्यमानतत्परित्राणपात्रत्वलक्षणमकिञ्चित्करत्वं गर्भोकृत्योपहस्यते&mdash;रक्षैनमिति ।<br>
पदपूर्वार्धवक्रताया उपचारवक्रत्वं नाम प्रकारान्तरं विद्यते&mdash;यत्रामूर्तस्य वस्तुनो मूर्तद्रव्याभिधायिना शब्देनाभिधानमुपचारात् ।<br>
यथा&mdash;निष्कारणं निकारकणिकापि मनस्विनां मानसमायासयति ।<br>
यथा&mdash;हस्तावचेयं यशः इति ।<br>
&ldquo;कणिका&rdquo;&mdash;शब्दो मूर्तवस्तुस्तोकार्थाभिधायी स्तोकत्वसामान्योपचारादमूर्तस्यापि निकारस्य स्तोकाभिधानपरत्वेन प्रयुक्तस्तद्विदाह्लादकारित्वाद्वक्रतां पुष्णाति ।<br>
&ldquo;हस्तावचेयम्&rdquo; इति मूर्तपुष्पादिवस्तुसभविसंहतत्वसामान्योपचारादमूर्तस्यापि यशसो हस्तावचेयमित्यभिधानं वक्रत्वमावहति ।<br>
द्रवरूपस्य वस्तुनो वाचकशब्दस्तरङ्गितत्वादिधर्मनिबन्धनः किमपि सादृश्यमात्रमवलम्ब्य संहतस्यापि वाचकत्वेन प्रयुज्यमानः कविप्रवाहे प्रसिद्धः ।<br>
यथा</p>
<p>श्वासोत्कम्पतरङ्गिणि स्तनतटे इति ॥ व्जिव्च्_१। ४६ ॥</p>
<p>क्वचिदमूर्तस्यापि द्रवरूपार्थाभिधायी वाचकत्वेन प्रयुज्यते ।<br>
यथा</p>
<p>एकां कामपि कालविप्रुषममी शौर्योष्मकण्डूव्यय- व्यग्राः स्युश्चिरविस्मृतामरचमूडिम्बाहवा बाहवः ॥ व्जिव्च्_१।४७ ॥</p>
<p>एतयोस्तरङ्गिणीति विप्रुषमिति च कामपि वक्रतामावहतः ।<br>
विशेषणवक्रत्वं नाम पदपूर्वार्धवक्रतायाः प्रकारो सम्भवति&mdash;यत्र विशेषणमाहात्म्यादेव तद्विदाह्लादकारित्वलक्षणं वक्रत्वमभिव्यज्यते ।<br>
यथा&mdash;</p>
<p>दाहो ऽम्भः प्रसृतिम्पचः प्रचयवान् बाष्पः प्रणालोचितः श्वासाः प्रेङ्खितदीप्रदीपलतिकाः पाण्डिम्नि मग्नं वपुः ।<br>
किञ्चान्यत्कथयामि रात्रिमखिलां त्वद्वर्त्म वातायने हस्तच्छत्त्रविरुद्वचन्द्रमहसस्तस्याः स्थितिर्वर्तते ॥ व्जिव्च्_१।४८ ॥</p>
<p>अत्र दाहो बाष्पः श्वासा वपुरिति न किञ्चिद्वैचित्र्यमुन्मीलितम् ।<br>
प्रत्येकं च विशेषणमाहात्म्यात् काचिदेव वक्रताप्रतीतिः ।<br>
यथा च</p>
<p>व्रीडायोगान्नतवदनया सन्निधाने गुरूणां बद्धोत्कम्पस्तनकलशया मन्युमनतर्नियम्य ।<br>
तिष्ठेत्युक्तं किमिव न तया यत्समुत्सृज्य बाष्पं मय्यासक्तश्चकितहरिणीहारिनेत्रत्रिभागः ॥ व्जिव्च्_१। ४९ ॥</p>
<p>अत्र चकितहरिणीहारीति क्रियाविशेषणं नेत्रत्रिभागासङ्गस्य गुरुसन्निधानविहिताप्रगल्भत्वरमणीयस्य कामपि काम नीयतामावहति चकितहरिणीहारिविलोकन साम्येन ।<br>
अयमपरः पदपूर्वार्धवक्रतायाः प्रकारो यदिदं संवृतिवक्रत्वं नाम&mdash;यत्र पदार्थस्वरूपं प्रस्तावानुगुण्येन केनापि निकर्षेणोत्कर्षेण वा युक्तं व्यक्ततया साक्षादभिधातुमशक्यं संवृतिसामर्थ्योपयोगिना शब्देनाभिधीयते ।<br>
यथा</p>
<p>सो ऽयं दम्भधृतव्रतः प्रियतमे कर्तुं किमप्युद्यतः ॥ व्जिव्च्_१।५० ॥</p>
<p>अत्र वत्सराजे वासवदत्ताविपत्तिविधुरहृदयस्तत्प्राप्निप्रलोभनवशेन पद्मावतीं परिणेतुमीहमानस्तदेवाकरणीयमित्यवगच्छन् तस्य वस्तुनो महापताकस्येवाकीर्तनीयतां ख्यापयति किमपीत्यनेन संवरणसमर्थेन सर्वनामपदेन ।<br>
यथा च</p>
<p>निद्रानिमीलतदृशो मदमन्थराया नाप्यर्थवन्ति न च यानि निर्थकानि ।<br>
अद्यापि मे वरतनोर्मधुराणि तस्या- स्तान्यक्षराणि हृदये किमपि ध्वनन्ति ॥ व्जिव्च्_१।५१ ॥</p>
<p>अत्र किमपीति तदाकर्णनविहितायाश्चित्तचमत्कृतेरनुभवैकगोचरत्वलक्षणमव्यपदेश्यत्वं प्रतिपाद्यते ।<br>
तानीति तथाविधानुभवविशिष्टतया स्मर्यमाणानि ।<br>
नाप्यर्थवन्तीति स्वसंवेद्यत्वेन व्यपदेशाविषयत्वं प्रकाश्यते ।<br>
तेषां च न च यानि निरर्थकानीत्यलौकिकचमत्कारकारित्वादपार्थकत्वं निवार्यते ।<br>
त्रिष्वप्येतेषु विशेषणवक्रत्वं प्रतीयते ।<br>
इदमपरं पदपूर्वार्धवक्रतायाः प्रकारान्तरं सम्भवति वृत्तिवैचित्र्यवक्रत्वं नाम&mdash;यत्र समासादिवृत्तीनां कासाञ्चिद् विचित्राणामेव कविभिः परिग्रहः क्रियते ।<br>
यथा</p>
<p>मध्ये ऽङ्कुरं पल्लवाः ॥ व्जिव्च्_१।५२ ॥</p>
<p>यथा च</p>
<p>पाण्डिम्नि मग्नं वपुः ॥ व्जिव्च्_१।५३ ॥</p>
<p>यथा वा सुधाविसरनिष्यन्दसमुल्लासविधायिनि ।<br>
हिमधामनि खण्डे ऽपि न जनो नोन्मनायते ॥ व्जिव्च्_१।५४ ॥</p>
<p>अपरं लिङ्गवैचित्र्यवक्रत्वं नाम पदपूर्वार्धवक्रतायाः प्रकारान्तरं दृश्यते&mdash;यत्र भिन्नलिङ्गानामपि शब्दानां वैचित्र्याय सामानाधिकरण्योपनिबन्धः ।<br>
यथा</p>
<p>इत्थं जडे जगति को नु बृहत्प्रमाणकर्णः करी ननु भवेद् ध्वनितस्य पात्रम् ॥ व्जिव्च्_१।५५ ॥</p>
<p>यथा च</p>
<p>मैथिली तस्य दाराः ॥ व्जिव्च्_१।५६ ॥<br>
इति</p>
<p>अन्यदपि लिङ्गवैचित्र्यवक्रत्वम्&mdash;यत्रानेकलिङ्गसम्भवे ऽपि सौकुमार्यात् कविभिः स्त्रीलिङ्गमेव प्रयुज्यते, &ldquo;नामैव स्त्रीति पेशलम्&rdquo; (२ ।<br>
२२) इति कृत्वा ।<br>
यथा</p>
<p>एतां पश्य पुरस्तटीम् इति ॥ व्जिव्च्_१।५७ ॥</p>
<p>पदपूर्वार्धस्य धातौः क्रियावैचित्र्यवक्रत्वं नाम वक्रता प्रकारान्तरं विद्यते&mdash;यत्र क्रियावैचित्र्यप्रतिपादनपरत्वेन वैदग्ध्यभङ्गीभणितिरमणीयान् प्रयोगान् निबध्नन्ति कवयः ।<br>
तत्र क्रियावैचित्र्यं बहुविधं विच्छत्तिविततव्यवहारं दृश्यते ।<br>
यथा</p>
<p>रैकेलिहिअणिअंसणकरकिसलअरुद्धणअणजुअलस्य ।<br>
रुद्दस्स तैअणअणं पव्वैपरिचुम्बिअं जऐ ॥ व्जिव्च्_१।५८ ॥</p>
<p>रतिकेलिहृतनिवसनकरिकिसलयरुद्धनयनयुगलस्य ।<br>
रुद्रस्य तृतीयनयनं पार्वतीपरिचुम्बितं जयति ॥<br>
इति छाया ॥</p>
<p>अत्र समाने ऽपि हि स्थगनप्रयोजने साध्ये सामान्ये च लोचनत्वे, देव्याः परिचुम्बनेन यस्य निरोधः सम्पाद्यते तद्भगवतस्तृतीयनयनं जयति सर्वोत्कर्षेण वर्तत इति वाक्यार्थः ।<br>
अत्र जयतीति क्रियापदस्य किमपि सहृदयहृदयसंवेद्यं वैचित्र्यं परिस्फुरदेव लक्ष्यते ।<br>
यथा च</p>
<p>स्वेच्छाकेसरिणः स्वच्छस्वच्छायायासितेन्दवः ।<br>
त्रायन्तां वो मधुरिपोः प्रपन्नार्तिच्छिदो नखाः ॥ व्जिव्च्_१।५९ ॥</p>
<p>अत्र नखानां सकललोकप्रसिद्धच्छेदनव्यापारव्यतिरेकि किमप्यपूर्वमेव प्रपन्नार्तिच्छेदनलक्षणं क्रियावैचित्र्यमुपनिबद्धम् ।<br>
यथा च</p>
<p>स दहतु दुरितं शाम्भवो वः शराग्निः ॥ व्जिव्च्_१।६० ॥</p>
<p>अत्र च पूर्ववदेव क्रियावैचित्र्यप्रतीतिः ।<br>
यथा च</p>
<p>कण्णुप्पलदलमिलिअलोअणेहिं हेलालोलणमाणिअणअणेहिं ।<br>
लीलै लीलावरिहि णिरुद्धाओ सिढिलिअचाओ जऐ मअरद्धओ ॥ व्जिव्च्_१।६१ ॥</p>
<p>कर्णोत्पलदलमिलितलोचनैर्हेलालोलनमानितनयनाभिः ।<br>
लीलया लीलावतीभिर्निरुद्धः शिथिलीकृतचापो जयति मकरध्वजः ॥</p>
<p>अत्र लोचनैर्लोलया लीलावतीभिर्निरुद्धः स्वव्यापारपराङ्मुखीकृतः सन् शिथिलीकृतचापः कन्दर्पो जयति सर्वोत्कर्षेण वर्तत इति किमुच्यते, यतस्तास्तथाविधविजयावाप्तौ सत्यां जयन्तीति वक्तव्यम् ।<br>
तदयमत्राभिप्रायः&mdash;यदेलल्लो चनविलासानामेवंविधं जैत्रताप्रौढिभावं पर्यालोच्य चेतनत्वेन स स्वचापाधिरोप णायासमुपसंहृतवान् ।<br>
यतस्तेनैव त्रिभुवनविजयावाप्तिः परिसमाप्यते ।<br>
ममेति मन्यमानस्य तस्य सहायत्वोत्कर्षातिशयो जयतीति क्रियापदेन कर्तृतायाः कारणत्वेन कवेश्चेतसि परिस्फुरितः ।<br>
तेन किमपि क्रियावैचित्र्यमत्र तद्विदाह्लादकारि प्रतीयते ।<br>
यथा च</p>
<p>तान्यक्षराणि हृदये किमपि ध्वनन्ति ॥ व्जिव्च्_१।६२ ॥</p>
<p>अत्र जल्पन्ति वदन्तीत्यादि न प्रयुक्तम्, यस्मात्तानि कयापि विच्छित्त्या किमप्यनाख्येयं समर्पयन्तीति कवेरभिप्रेतम् ।<br>
वक्रतायाः परो ऽप्यस्ति प्रकारः प्रत्ययाश्रयः इति ।<br>
वक्रभावस्यान्यो ऽपि प्रभेदो विद्यते ।<br>
कीदृशः&mdash;प्रत्ययाश्रयः ।<br>
प्रत्ययः सुप्तिङ् च यस्याश्रयः स्थानं स तथोक्तः ।<br>
तस्यापि बहवः प्रकाराः सम्भवन्ति&mdash;सङ्ख्यावैचित्र्यविहितः, कारकवैचित्र्यविहितः, पुरुषवैचिर्त्यविहितश्च ।<br>
तत्र सङ्ख्यावैचित्र्यविहितः&mdash;यस्मिन् वचनवैचित्र्यं काव्यशोभोपनिबन्धनाय निबध्नन्ति ।<br>
यथा वा</p>
<p>मैथिली तस्य दाराः ॥ व्जिव्च्_१।६३ ॥<br>
इति</p>
<p>यथा वा फुल्लेन्दीवरकाननानि नयने पाणी सरोजाकराः ॥ व्जिव्च्_१।६४ ॥</p>
<p>अत्र द्विवचनबहुवचनयोः सामानाधिकरण्यमतीव चमत्कारकारि ।<br>
कारकवैचित्र्यविहितः&mdash;यत्राचेतनस्यापि पदार्थस्य चेतनत्वाध्यारोपेण चेतनस्यैव क्रियासमावेशलक्षणं रसादिपरिपोषणार्थं कर्तृत्वादिकारकत्वं निबध्यते ।<br>
यथा</p>
<p>स्तनद्वन्द्वं मन्दं स्नपयति बलाद्वाष्पनिवहो हठादन्तः कण्ठं लुठति सरसः पञ्चमरवः ।<br>
शरज्ज्योत्स्नापाण्डुः पतति च कपोलः करतले न जानीमस्तस्या क इव हि विकारव्यतिकरः ॥ व्जिव्च्_१।६५ ॥</p>
<p>त्र[^५] ॥<br>
अत्र बाष्पनिवहादीनामचेतवानामपि चेतनत्वाध्यारोपेण कविना कर्तृत्वमुपनिबद्धम्&mdash;यत्तस्या विवशायाः सत्यास्तेषामेवंविधो व्यवहारः, सा पुनः स्वयं न किञ्चिदप्याचरितुं समर्थेत्यभिप्रायः ।<br>
अन्यच्च कपोलादीनां तदवयवानामेतदवस्थत्वं प्रत्यक्षतयास्मदादिगोचरतामापद्यते, तस्याः पुनर्यो ऽसावन्तर्विकारव्यतिकरस्तं तदनुभवैकविषयत्वाद्वयं न जनीमः ।<br>
यथा च</p>
<p>चापाचार्यस्त्रिपुरविजयी कार्तिकेयो विजेयः बाणव्यस्तः सदनमुदधिर्भूरियं हन्तकारः ।<br>
अस्त्येवैतत् किमु कृतवता रेणुकाकण्ठबाधां बद्धस्पर्धस्तव परशुना लज्जते चन्द्रहासः ॥ व्जिव्च्_१।६६ ॥</p>
<p>अत्र चन्द्रहासो लज्जत इति पूर्ववत् कारकवैचित्र्यप्रतीतिः ।<br>
पुरुषवैचित्र्यविहितं वक्रत्वं विद्यते&mdash;यत्र प्रत्यक्तापरभावविपर्यासं प्रयुञ्जते कवयः, काव्यवैचित्र्यार्थं युष्मद्यस्मदि वा प्रयोक्तव्ये प्रातिपदिकमात्रं निबध्नन्ति ।<br>
यथा</p>
<p>अस्मद्भागयविपर्ययाद्यदि परं देवो न जानाति तम् ॥ व्जिव्च्_१।६७ ॥</p>
<p>अत्र त्वं न जानासीति वक्तव्ये वैचित्र्याय देवो न जानातीत्युक्तम् ।<br>
एवं युष्मदादिवपर्यासः क्रियापदं विना प्रातिपदिकमात्रे ऽपि दृश्यते ।<br>
यथा</p>
<p>अयं जनः प्रष्टुमनास्तपोधने न चेद्रहस्यं प्रतिवक्तुमर्हसि ॥ व्जिव्च्_१।६८ ॥</p>
<p>अत्राहं प्रष्टुकाम इति वक्तव्ये ताटस्थ्यप्रतीत्यर्थमयं जन इत्युक्तम् ।<br>
यथा वा ।</p>
<p>सो ऽय दम्भधृव्रतः इति ॥ व्जिव्च्_१।६९ ॥</p>
<p>अत्र सो ऽहमिति वक्तव्ये पूर्ववद् &ldquo;अयम्&rdquo; इति वैचित्र्यप्रतीतिः ।<br>
एते च मुख्यतया वक्रताप्रकाराः कतिचिन्नदर्शनार्थं प्रदर्शिताः ।<br>
शिष्टाश्च सहस्त्रशः सम्भवन्तीति महाकविप्रवाहे सहृदयैः स्वयमेवोत्प्रेक्षणीयाः ।<br>
एवं वाक्यावयवानां पदानां प्रत्येकं वर्णाद्यवयवद्वारेण यथासम्भव वक्रभावं व्याख्यायेदानीं पदसमूहभूतस्य वाक्यस्य वक्रता व्याख्यायते&mdash;</p>
<hr>
<p>वाक्यस्य वक्रभावो ऽन्यो भिद्यते यः सहस्त्रधा ।<br>
यत्रालङ्कारवर्गो ऽसौ सर्वो ऽप्यन्तर्भविष्यति ॥ व्जिव्_१।२० ॥</p>
<p>वाक्यस्य वक्रभावो ऽन्यः ।<br>
वाक्यस्य पदसमूहभूतस्य ।<br>
आख्यातं साव्ययकारकविशेषणं वाक्यमिति यस्य प्रतीतिस्तस्य श्लोकादेर्वक्रभावो भङ्गीभणितिवैचित्र्यम् अन्यः पूर्वोक्तवक्रताव्यतिरेकी समुदायवैचित्र्यनिबन्धनः को ऽपि सम्भवति ।<br>
यथा</p>
<p>उपस्थितां पूर्वमपास्य लक्ष्मीं वनं मया सार्धमसि प्रपन्नः ।<br>
त्वमाश्रयं प्राप्य तया नु कोपा- त्सोढास्मि न त्वद्भवने वसन्ती ॥ व्जिव्च्_१।७० ॥</p>
<p>एतत्सीतया तथाविधकरुणाक्रान्तान्तः करणया वल्लभं प्रति सन्दिश्यते &mdash;यदुपस्थितां सेवासमापन्नां लक्ष्मीमपास्य श्रियं परित्यज्य पूर्वं यस्त्वं मया सार्धं प्रपन्नो विपिनं प्राप्तस्तस्य तव स्वप्ने ऽप्येतन्न सभाव्यते ।<br>
तया पुनस्तस्मादेव कोपात् स्त्रीस्वभावसमुचितसपत्नीविद्वेषात्त्वद्गृहे वसन्ती न सोढास्मि ।<br>
तदिदमुक्तं भवति&mdash; यत्तस्मिन् विधुरदशाविसंष्ठुले ऽपि समये तथाविधप्रसादास्पदता ।<br>
मध्यारोप्य यदिदानीं साम्राज्ये निष्कारणपरित्यागतिरस्कारपात्रता ।<br>
नीतास्मीत्येतदुचितमनुचितं वा विदितव्यवहारपरम्परेण भवतस्वयमेव विचार्यतामिति ।<br>
स च वक्रभावस्तथाविधो यः सहस्त्रधा भिद्यते बहुप्रकारं भेदमासादयति ।<br>
सहस्त्र-शब्दो ऽत्र सङ्ख्याभूयस्त्वमात्रवाची, न नियतार्थवृत्तिः, यथा&mdash;सहस्त्रमवध्यमिति ।<br>
यस्मात् कविप्रतिभानामानन्त्यान्नियतत्वं न सम्भवति ।<br>
यो ऽसौ वाक्यस्य वक्रभावो बहुप्रकारः, न जानीमः कीदृश इत्याह&mdash;यत्रालङ्कारवर्गो ऽसौ सर्वो ऽप्यन्तर्भविष्यति ।<br>
यत्र यस्मिन्नसावलङ्कारवर्गः कविप्रवाहप्रसिद्धप्रतीतिरुपमादिरलङ्करणकलापः सर्वः सकलो ऽप्यन्तर्भविष्यति अन्तर्भावं गमिष्यति पृथकत्वेन नावस्थाप्यते ।<br>
तत्प्रकारभेदत्वेनैव व्यपदेशमासादयिष्यतीत्यर्थः ।<br>
स चालङ्कारवर्गः स्वलक्षणावसरे प्रतिपदमुदाहरिष्यते ॥<br>
एवं वाक्यवक्रतां व्याख्याय वाक्यसमूहरूपस्य प्रकरणस्य तत्समुदायात्मकस्य च प्रबन्धस्य वक्रता व्याख्यायते&mdash;</p>
<hr>
<p>वक्रभावः प्रकरणे प्रबन्धे ऽप्यस्ति यादृशः ।<br>
उच्यते सहजाहार्यसौकुमार्यमनोहर) ॥ व्जिव्_१।२१ ॥</p>
<p>वक्रभावो विन्यासवैचित्र्यं प्रबन्धैकदेशभूते प्रकरणे यादृशो ऽस्ति यादृग् विद्यते प्रबन्धे वा नाटकादौ सो ऽप्युच्यते कथ्यते ।<br>
कीदृशः&mdash;सहजाहार्यसौकुमार्यमनोहरः ।<br>
सहजंस्वाभाविकमाहार्यं व्युत्पत्त्युपार्जितं यत्सौकुमार्यं रामणीयकं तेन मनोहरो हृदयहारी यः स तथोक्तः ।<br>
तत्र प्रकरणे वक्रभावो यथा&mdash;रामायणे मारीचमायामयमाणिक्यमृगानुसारिणो रामस्य करुणाक्रन्दाकर्णनकातरन्तः- करणया जनकराजपुत्र्या व्तत्प्राणपरित्राणाय स्वजीवितपरिरक्षानिरपेक्षया लक्ष्मणो निर्भर्त्स्य प्रेषितः ।<br>
तदेतदत्यन्तमनौचित्ययुक्तम्, यस्मादनुचरसन्निधाने प्रधानस्य तथाविधव्यापारकरणमसम्भावनीयम् ।<br>
तस्य च सर्वातिशायिचरित युक्तत्वेन वर्ण्यमानस्य तेन कनीयसा प्राणकरित्राणसम्भावनेत्येदत्यन्तमसमीचीनमिति पर्यालोच्य उदात्तराघवे कविना वैदग्ध्यवशेन मारीचमृगमारणाय प्रयातस्य परित्राणार्थं लक्ष्मणस्य सीतया कातरत्वेनरामः प्रेरितः इत्युपनिबद्धम् ।<br>
अत्र च तद्विदाह्लादकारित्वमेव वक्रत्वम् ।<br>
यथा वा किरातार्जुनीये किरातपुरुषोक्तिषु वाच्यत्वेन स्वमार्गणमार्गणमात्रमेवोपक्रान्तम् ।<br>
वस्तुतः पुनरर्जुनेन सह तात्पर्यार्थपर्यालोचनया विग्रहो वाक्यार्थतामुपनीतः ।<br>
तथा च तत्रैवोच्यते&mdash;</p>
<p>प्रयुज्य सामाचरितं विलोभनं भयं विभेदाय धियः प्रदर्शितम् ।<br>
तथाभियुक्तं च शिलीमुखार्थिना यथेतरन्न्याय्यमिवावभासते ॥ व्जिव्च्_१।७१ ॥</p>
<p>प्रबन्धे वक्रभावो यथा&mdash;कुत्रचिन्महाकविविरचिते रामकथोपनिबन्धे नाटकादौ पञ्चविधवक्रतासामग्रीसमुदयसुन्दरं सहृदयहृदयहारि महापुरुषवर्णनमुपक्रमे प्रतिभासते ।<br>
परमार्थतस्तु विधिनिषेधात्मकधर्मोपदेशः पर्यवस्यति, रामवद्वर्तिव्यं न रावणवदिति ।<br>
यथा च तापसवत्सराजे कुसुमसुकुमारचेतसः सरसविनोदैकरसिकस्य नायकस्य चरितवर्णनमुपक्रान्तम् ।<br>
वस्तुतस्तु व्यसनार्णवे निमज्जन्निजो राजा तथाविधनयव्यवहारनिपुणैरमात्यैस्तैस्तैरुपायैरुत्तारणीय इत्युपदिष्टम् ।<br>
एतच्च स्वलक्षणव्याख्यानावसरे व्यक्तिमाया स्यति ।<br>
एवं कविव्यापारवक्रताषट्कमुद्देशमात्रेण व्याख्यातम् ।<br>
विस्तुरेण तु स्वलक्षणावसरे व्याख्यास्यते ।<br>
क्रमप्राप्तत्वेन बन्धो ऽधुना व्याख्यास्यते&mdash;</p>
<hr>
<p>वाच्यवाचकसौभाग्यलावण्यपरिपोषकः ।<br>
व्यापारशाली वाक्यस्य विन्यासो बन्ध उच्यते ॥ व्जिव्_१।२२ ॥</p>
<p>विन्यासो विशिष्टं न्यसनं यः सन्निवेशः स एव व्यापारशाली बन्ध उच्यते ।<br>
व्यापारो ऽत्र प्रस्तुतत्वात् काव्य क्रियालक्षणः ।<br>
तेन शालते श्लाघते यः स तथोक्तः ।<br>
कस्य&mdash;वाक्यस्य श्लोकादेः ।<br>
कीदृशः&mdash;वाच्यवाचकसौभाग्यलावण्यपरिपोषकः ।<br>
वाच्यवाचकयोर्द्वयोरपि वाच्यस्याभिधेयस्य वाचकस्य च शब्दस्य वक्ष्यमाणं सौभाग्यलावण्यलक्षणं यद्गुणद्वयं तस्य परिपोषकः पुष्टतातिशयकारी ।<br>
सौभाग्यं प्रतिभासंरम्भफलभूतं चेतनचमत्कारित्वलक्षणम्, लावण्यं सन्निवेशसौन्दर्यम्, तयोः परिपोषकः ।<br>
यथा</p>
<p>दत्त्वा वामकरं नितम्बफलके लीलावलन्मध्यया प्रोत्तुङ्गस्तनमंसचुम्बिचिबुकं कृत्वा तया मां प्रति ।<br>
प्रान्तप्रोतनवेन्द्रनीलमणिमन्मुक्तावलीविभ्रमाः सासूयं प्रहिताः स्मरज्वरमुचो द्वित्राः कटाक्षच्छटाः ॥ व्जिव्च्_१।७२ ॥</p>
<p>अत्र समग्रकविकौशलसम्पाद्यस्य चेतनचमत्कारित्वलक्षणस्य सौभाग्यस्य कियन्मात्रवर्णविन्यासविच्छित्तिविहितस्य पदसन्धानसम्पदुपार्जितस्य च लावण्यस्य परः परिपोषो विद्यते ।<br>
एवं च स्वरूपमभिधाय तद्विदाह्लादकारित्वमभिधत्ते&mdash;</p>
<hr>
<p>वाच्यवाचकवक्रोक्तित्रितयातिशयोत्तरम् ।<br>
तद्विदाह्लादकारित्वं किमप्यामोदसुन्दरम् ॥ व्जिव्_१।२३ ॥</p>
<p>तद्विदाह्लादकारित्वं काव्यविदानन्दविधायित्वम् ।<br>
कीदृशम्&mdash; वाच्यवाचकवक्रोक्तित्रितयातिशयोत्तरम् ।<br>
वाच्यमभिधेयं वाचकः शब्दो वक्रोक्तिरलङ्करणम्, एतस्य त्रितयस्य यो ऽतिशयः को ऽप्युत्कर्षस्तस्मादुत्तरमतिरिक्तम् ।<br>
स्वरूपेणातिशयेन च स्वरूपेणान्यत् किमपि तत्त्वान्तरमेतदतिशयेनैतस्मात्त्रितयादपि लोकोत्तरमित्यर्थः ।<br>
अन्यच्च कीदृशम्&mdash;किमप्यामोदसुन्दरम् ।<br>
किमप्यव्यपदेश्यं सहृदयहृदयसंवेद्यम् आमोदः सुकुमारवस्तुधर्मो रञ्जकत्वं नाम, तेन सुन्दरं रञ्जकत्वरमणीयम् ।<br>
यथा</p>
<p>हंसानां निनदेषु यैः कवलितैरासज्यते कूजता- मन्यः को ऽपि कषायकण्ठलुठनादाघर्घरो विभ्रमः ।<br>
ते सम्प्रत्यकठोरवारणवधूदन्ताङ्कुरस्पर्धिनो निर्याताः कमलाकरेषु बिसिनीकन्दाग्रिमग्रन्थयः ॥ व्जिव्च्_१।७३ ॥</p>
<p>अत्र त्रितये ऽपि वाच्यवाचकवक्रोक्तिलक्षणे प्राधान्येन न कश्चिदपि कवेः संरम्भो विभाव्यते ।<br>
किन्तु प्रतिभावैचित्र्यवशेन किमपि तद्विदाह्लादकारित्वमुन्मीलितम् ।<br>
यद्यपि सर्वेषामुदाहरणानामविकलकाव्यलक्षणपरिसमाप्तिः सम्भवति तथापि यत्प्राधान्येनाभिधीयते स एवांशः प्रत्येकमुद्रिक्ततया तेषां परिस्फुरतीति सहृदयैः स्वयमेवोत्प्रेक्षणीयम् ।<br>
एवं काव्यसामान्यलक्षणमभिधाय तद्विशेषलक्षणविषयप्रदर्शनार्थं मार्गभेदनिबन्धनं त्रैविध्यमभिधत्ते&mdash;</p>
<hr>
<p>सन्ति तत्र त्रयो मार्गाः कविप्रस्थानहेतवः ।<br>
सुकुमारो विचित्रश्च मध्यमश्चोभयात्मकः ॥ व्जिव्_१।२४ ॥</p>
<p>तत्र तस्मिन् काव्ये मार्गाः पन्थनस्त्रयः सन्ति सम्भवन्ति ।<br>
न द्वौ न चत्वारः स्वरादिसङ्ख्यावत्तावतामेव वस्तुतस्तज्ज्ञैरुपलम्भात् ।<br>
ते च कीदृशाः&mdash;कविप्रस्थानहेतवः ।<br>
कवीनां प्रस्थानं वर्तनं तस्य हेतवः, काव्यकरणस्य कारणभूताः ।<br>
किमभिधानाः&mdash; सुकुमारो विचित्रश्च मध्यमश्चेति ।<br>
कीदृशो मध्यमः&mdash;उभयात्मकः ।<br>
उभयमनन्तरोक्तं मार्गद्वयमात्मा यस्येति विगृह्य छायाद्वयोपजीवीत्युक्तं भवति ।<br>
तेषां च स्वलक्षणावसरे स्वरूपमाख्यास्यते ।<br>
अत्र बहुविधा विप्रतिपत्तयः सम्भवन्ति ।<br>
यस्माच्चिरन्तनैर्विदर्भादिदेशविशेषसमाश्रयणेन वैदर्भोप्रभृतयो रीतयस्तिस्त्रः समाम्नाताः ।<br>
तासां चोत्तमाधममध्यमत्वेन त्रैविध्यम् ।<br>
अन्यैश्च वैदर्भगौडीयलक्षणं मार्गद्वितयमाख्यातम् ।<br>
एतच्चोभयमप्ययुक्तियुक्तम् ।<br>
यस्माद्देशभेदनिबन्धनत्वे रीतिभेदानां देशानामानन्त्यादसङ्ख्यात्वं प्रसज्यते ।<br>
न च विशिष्टरीतियुक्तत्वेन काव्यकरणं मातुलेयभगिनीविवाहवद् देशधर्मतया व्यवस्थापयितुं शक्यम् ।<br>
देशधर्मो हि वृद्धव्यवहारपरम्परामात्रशरणः शक्यानुष्ठानतां नातिवर्तते ।<br>
तथाविधकाव्यकरणं पुनः शक्त्यादिकरणकलापसाकल्यमपेक्ष्यमाणं न शक्यते यथाकथञ्चिदनुष्ठातुम् ।<br>
न च दाक्षिणात्यगीतविषयसुस्वरत्वादि ध्वनिरामणीयकवत्तस्य स्वाभाविकं किञ्चिद् वक्तुं पार्यते ।<br>
तस्मिन् सति तथाविधकाव्यकरणं सर्वस्य स्यात् ।<br>
किञ्च शक्तौ विद्यमानायामपि व्युत्पत्त्यादिराहार्यकारणसम्पत्प्रतिनियतदेशविषयतया न व्यतिष्ठते, नियमनिबन्धनाभावात् तत्रादर्शनाद् अन्यत्र च दर्शनात् ।<br>
न च रीतीनामुत्तममध्यमाधमत्वभेदेन त्रैविध्यं व्यवस्थापयितुं न्याय्यम् ।<br>
यस्मात् सहृदयहृदया ह्लादकारिकाव्यलक्षणप्रस्तावे वैदर्भोसदृशसौन्दर्यासम्भवान्मध्यमाधमयोरुपदेशवैयर्थ्यमायाति ।<br>
परिहार्यत्वेनाप्युपदेशो न युक्ततामालम्बते, तैरेवानभ्युपगतत्वात् ।<br>
न चागतिकगतिन्यायेन यथाशक्ति दरिद्रदानवत् काव्यं करणीयता मर्हति ।<br>
तदेवं निर्वचनसमाख्यामात्रकरणकारणत्वे देशविशेषाश्रयणस्य वयं न विवदामहे ।<br>
मार्गद्वितयवादिनामप्येतान्येव दूषणान् ।<br>
तिदलमनेन निःसारवस्तुपरिमलनव्यसनेन ।<br>
कविस्वभावभेदनिबन्धनत्वेन काव्यप्रस्थानभेदः समञ्जसतां गाहते ।<br>
सुकुमारस्वभावस्य हि कवेस्तथाविधैव सहजा शक्तिः समुद्भवति, शक्तिशक्तिमतोरभेदात् ।<br>
तया च तथाविधसौकुमार्यरमणीयां व्युत्पत्तिमाबध्नाति ।<br>
ताभ्यां च सुकुमारवर्त्मनाभ्यासतत्परः क्रियते ।<br>
तथैवै तस्माद् विचित्रः स्वभावो यस्य कवेस्तद्विदाह्लादकारिकाव्यलक्षणप्रस्ता वात् सौकुमार्यव्यतिरेकिणा वैचित्र्येण रमणीय एव, तस्य काचिद्विचित्रैव तदनुरूपा शक्तिः समुल्लसति ।<br>
तया च तथाविधवैदग्ध्यबन्धुरां व्युत्पत्तिमाबध्नाति ।<br>
ताभ्यां च वैचित्र्यवासनाधिवासितमानसो विचित्रवर्त्मनाभ्यासभाग् भवति ।<br>
एवमेतदुभयकविनिबन्धनसंवलितस्वभावस्य कवेस्तदुचितैव शबलशोभातिशयशालिनी शक्तिः समुदेति ।<br>
तया च तदुभयपरिस्पन्दसुन्दरं व्युत्पत्त्युपार्जनमाचरति ।<br>
ततस्तच्छायाद्वितयपरिपोषपेशलाभ्यासपरवशः सम्पद्यते ।<br>
तदेवमेते कवयः काव्य करणकलापकाष्ठाधिरूढिरमणीयं किमपि काव्यमारभन्ते, सुकुमारं विचित्रमुभयात्मकं च ।<br>
त एव तत्प्रवर्तननिमित्तभूता मार्गा इत्युच्यन्ते ।<br>
यद्यपि कविस्वभावभेदनिबन्धनत्वादनन्तभेदभिन्नत्वमनिवार्यम्, तथापि परिसङ्ख्यातुमशक्यत्वात् सामान्येन त्रैविध्यमेवोपपद्यते ।<br>
तथा च रमणीयकाव्यपरिग्रहप्रस्तावे स्वभावसुकुमारस्तावदेको राशिः, तद्व्यतिरिक्तस्यारमणीयस्यानुपादेयत्वात् ।<br>
तद्व्यतिरेकी रामणीयकविशिष्टो विचित्र इत्युच्यते ।<br>
तदेतयोर्द्वयोरपि रमणीयत्वादेतदीयच्छायाद्वितयोपजीविनो ऽस्य रमणीयत्वमेव न्यायोपपन्नं पर्यवस्यति ।<br>
तस्मादेतेषां प्रत्येकमस्खलितस्वपरिस्पन्दमहिम्ना तद्विदाह्लादकारित्वपरिसमाप्तेर्न कस्यचिन्न्यूनता ।<br>
ननु च शक्त्योरान्तरतम्यात् स्वाभाविकत्वं वक्तुं युज्यते, व्युत्पत्त्यभ्यासयोः पुनराहार्ययोः कथमेतद् घटते ? नैष दोषः, यस्मादास्तां तावत् काव्यकरणम्, विषयान्तरे ऽपि सर्वस्य कस्यचिदनादिवासनाभ्यासाधिवासितचेतसः स्वभावानुसारिणावेव व्युत्पत्त्यभ्यासौ प्रवर्तते ।<br>
तौ च स्वभावाभिव्यञ्जनेनैव साफल्यं भजतः ।<br>
स्वभावस्य तयोश्च परस्परमुपकार्योपकारकभावेनावस्थानात् स्वभावस्तावदारभते, तौ च तत्परिपोषमातनुतः ।<br>
तथा चाचेतनानामपि पदार्थानां स्वभावः स्वभावसंवादिभावान्तरसन्निधानमाहात्म्यादभिव्यक्तिमासादयति, यथा चन्द्रकान्तमणयश्चन्द्रमसः किरणपरा मर्शवशेन स्पन्दमानसहजरसप्रसराः सम्पद्यन्ते ।<br>
तदेवं मार्गानुद्दिश्य तानेव क्रमेण लक्षयति&mdash;</p>
<hr>
<p>अम्लानप्रतिभोद्भिन्ननवशब्दार्थसुन्दरः ।<br>
अयत्नविहितस्वल्पमनोहारिविभूषणः ॥ व्जिव्_१।२५ ॥<br>
भावस्वभावप्राधान्यन्यक्कृताहार्यकौशलः ।<br>
रसादिपरमार्थज्ञमनः संवादसुन्दरः ॥ व्जिव्_१।२६ ॥<br>
अविभावितसंस्थानरामणीयकरञ्जकः ।<br>
विधिवैदग्ध्यनिष्पन्ननिर्माणातिशयोपमः ॥ व्जिव्_१।२७ ॥<br>
यद् किञ्चनापि वैचित्र्यं तत्सर्वं प्रतिभोद्भवम् ।<br>
सौकुमार्यपरिस्पन्दस्यन्दि यत्र विराजते ॥ व्जिव्_१।२८ ॥<br>
सुकुमाराभिधः सो ऽयं येन सत्कवयो गताः ।<br>
मार्गेणोत्फुल्लकुसुमकाननेनेव षट्पदाः ॥ व्जिव्_१।२९ ॥</p>
<p>सुकुमाराभिधः सो ऽयम्, सो ऽयं पूर्वोफलक्षणः सुकुमारशब्दाभिधानः ।<br>
येन मार्गेण सत्कवयः कालिदासप्रभृतयो गताः प्रियाताः, तदाश्रयेण काव्यानि कृतवन्तः ।<br>
कथम्&mdash;उत्फुल्लकुसुमकाननैव षट्पदाः ।<br>
उत्फुल्लानि विकसितानि कुसुमानि पुष्पाणि यस्मिन् कानने वने तेन षट्पदा इव भ्रमरा यथा ।<br>
विकसितकुसुमकाननसाम्येन तस्य कुसुमसौकुमार्य सदृशमाभैजात्यं द्योत्यते ।<br>
तेषां च भ्रमरसादृश्येन कुसुममकरन्दकल्पसारसङ्ग्रहव्यसनिता ।<br>
स च कीदृशः&mdash;यत्र यस्मिन् किञ्चनापि कियन्मात्रमपि वैचित्र्यं विचित्रभावो वक्रोक्तियुक्तत्वम् ।<br>
तत्सर्वमलङ्कारादि प्रतिभोद्भवं कविशक्तिसमुल्लसितमेव, न पुनराहार्यं यथाकथञ्चित्प्रयत्नेन निष्पाद्यम् ।<br>
कीदृशम्&mdash;सौकुमार्यपरिस्पन्दस्यन्दि ।<br>
सौकुमार्यमाभिजात्यं तस्य परिस्पन्दस्तद्विदाह्लादकारित्वलक्षणं रामणीयकं तेन स्यन्दते रसमयं सम्पद्यते यत्तथोक्तम् ।<br>
यत्र विराजते शोभातिशयं पुष्णातीति सम्बन्धः ।<br>
यथा</p>
<p>प्रवृद्धतापो दिवसो ऽतिमात्र- मत्यर्थमेव क्षणदा च तन्वी ।<br>
उभौ विरोधक्रियया विभिन्नौ जायापती सानुशयाविवास्ताम् ॥ व्जिव्च्_१।७४ ॥<br>
अत्र श्लेषच्छायाच्छुरितं कविशक्तिमात्रसमुल्लसितमलङ्करणमनाहार्यं कामपि कमनीयतां पुष्णाति ।<br>
तथा च &ldquo;प्रवृद्धतापः&rdquo; तन्वी&quot; इति वाचकौ सुन्दरस्वभावमात्रसमर्पणपरत्वेन वर्तमानावर्थान्तरप्रतीत्यनुरोधपरत्वेन प्रवृत्तिं न सम्मन्येते, कविव्यक्तकौशलसमुल्लसितस्य पुनः प्रकारान्तिरस्य प्रतीतावानुगुण्यमात्रेण तद्विदाह्लादकारितां प्रतिपद्येते ।<br>
किं तत्प्रकारान्तरं नाम ?&mdash;विरोधविभिन्नयोः शब्दयोरर्थान्तरप्रतीतिकारिणोरुपनिबन्धः ।<br>
तथा चोपमेययोः सहानवस्थानलक्षणो विरोधः, स्वभावभेदलक्षणं च विभिन्नत्वम् ।<br>
उपमानयोः पुनरीर्ष्याकलहलक्षणो विरोधः, कोपात् पृथगवस्थानलक्षणं विभिन्नत्वम् ।<br>
&ldquo;अतिमात्रम्&rdquo; &ldquo;अत्यर्थम्&rdquo; चेति विशेषणद्वितयं पक्षद्वये ऽपि सातिशयताप्रतीतिकारित्वेनातितरां रमणीयम् ।<br>
श्लेषच्छाया क्लेश सम्पाद्याप्ययत्नघटितत्वेनात्र मनोहारिणी ।<br>
पुनश्च कीदृशः&mdash;अम्लानप्रतिभोद्भिन्ननवशब्दार्थबन्धुरः ।<br>
अम्लाना यासावदोषोपहता प्राक्तनाद्यतनसंस्कारपरिपाकप्रौढा प्रतिभा काचिदेव कविशक्तिः, तत उद्भिन्नौ नतनाङ्कुरन्यायेन स्वयमेव समुल्लसितौ, न पुनः कदर्थनाकृष्टौ नवौ प्रत्यग्रौ तद्विदाह्लादकारित्वसामर्थ्ययुक्तौ शब्दार्थावभिधानाभिधेयौ ताभ्यां बन्धुरो हृदयहारी ।<br>
अन्यच्च कीदृशः&mdash;अयत्नविहितस्वल्पमनोहारिविभूषणः ।<br>
अयत्नेनाक्लेशेन विहितं कृतं यत् स्वल्पं मनाङ्मात्रं मनोहारि हृदयाह्लादकं विभूषणमलङ्करणं यत्र स तथोक्तः ।<br>
&ldquo;स्वल्प&rdquo;- शब्दो ऽत्र प्रकरणाद्यपेक्षः, न वाक्यमात्रपरः ।<br>
उदाहरणं यथा&mdash;</p>
<p>बालेन्दुवक्राण्यविकासभावाद् बभुः पलाशान्यतिलोहितानि ।<br>
सद्यो वसन्तेन समागतानां नखक्षतानीव वनस्थलीनाम् ॥ व्जिव्च्_१।७५ ॥</p>
<p>अत्र &ldquo;बालेन्दुवक्राणि&rdquo; &ldquo;अतिलोहितानि&rdquo; &ldquo;सद्यो वसन्तेन समागतानाम्&rdquo; इति पदानि सौकुमार्यात् स्वभाववर्णनामात्रपरत्वेनोपात्तान्यपि &ldquo;नखक्षतानीव&rdquo; इत्यलकरणस्य मनोहारिणः क्लेशं विना स्वभावोद्भन्नत्वेन योजनां भजमानानि चमत्कारकारिता मापद्यन्ते ।<br>
यश्चान्यच्च कीदृशः&mdash; भावस्वभावप्रधान्यन्यक्कृताहार्यकौशलः ।<br>
भावाः पदार्थस्तेषां स्वभावस्तत्त्वं तस्य प्राधान्यं मुख्यभावस्तेन न्यक्कृतं तिरस्कृतमाहार्थं व्युत्पत्तिविहितं कौशलं नैपुण्यं यत्र स तथोक्तः ।<br>
तदयमत्राभिप्रायः&mdash;पदार्थपरमार्थमहिमैव कविशक्तिसमुन्मीलितः, तथाविधो तत्र विजृम्भते ।<br>
येन विविधमपि व्युत्पत्तिविलसितं काव्यान्तरगतं तिरस्कारास्पदं सम्पद्यते ।<br>
अत्रोदाहरणं रघुवंशे मृगयावर्णनपरं प्रकरणम्, यथा</p>
<p>तस्य स्तनप्रणयिभिर्मुहुरेणशावैर्- व्याहन्यमानहरिणीगमनं पुरस्तात् ।<br>
आविर्बभूव कुशगर्भमुखं मृगाणां यूथं तदग्रसरगर्वितकृष्णसारम् ॥ व्जिव्च्_१।७६ ॥</p>
<p>इत्यादि ।<br>
यथा च कुमारसम्भवे</p>
<p>द्वन्द्वानि भावं क्रियया विवव्रुः ॥ व्जिव्च्_१।७७ ॥</p>
<p>इति ।<br>
अत) परं प्राणिधर्मवर्णनम्&mdash;</p>
<p>शृङ्गेण च स्पर्शनिमीलिताक्षीं मृगीमकण्डूयत कृष्णसारः ॥ व्जिव्च्_१।७८ ॥</p>
<p>अन्यच्च कीदृशः&mdash;रसादिपरमार्थज्ञमनः संवादसुन्दरः ।<br>
रसाः शृङ्गारादयः ।<br>
तदादिग्रहणेन रत्यादयो ऽपि गृह्यन्ते ।<br>
तेषां परमार्थः पर रहस्यं तज्जानन्तीति तज्ज्ञास्तद्विदस्तेषां मनः संवादो हृदयसंवेदनं स्वानुभवगोचरतया प्रतिभासः, तेन सुन्दरः सुकुमारः सहृदयहृदयाह्लादकारी वाक्यस्योपनिबन्ध इत्यर्थः ।<br>
अत्रोदाहरणानि रघौ रावणं निहत्य पुष्पकेणागच्छतो रामस्य सीतायास्तद्विरहविधुरहृदयेन मयास्मिन्नस्मिन् समुद्देशे किमप्येवंविधं वैशसमनुभूतमिति वर्णयतः सर्वाण्येव वाक्यानि ।<br>
तथा</p>
<p>पूर्वानुभूतं स्मरता च रात्रौ कम्पोत्तरं भीरु तवोपगूढम् ।<br>
गुहाविसारीण्यतिवाहितानि मया कथञ्चिद् घनगर्जितानि ॥ व्जिव्च्_१।७९ ॥</p>
<p>अत्र राशिद्वयकरणस्यायमभिप्रायो यद् विभावादिरूपेण रसाङ्गभूताः शकुनिरुततरुसलिलकुसुमसमयप्रभृतयः पदार्थाः सातिशयस्वभाववर्णनप्राधान्येनैव रसाङ्गतां प्रतिपद्यन्ते ।<br>
तद्व्यतिरिक्ताः सुरगन्धर्वप्रभृतयः सोत्कर्षचेतनायोगिनः शृङ्गारादिरसनिर्भरतया वर्ण्यमानाः सरसहृदयाह्लादकारितामायान्तीति कविभिरभ्युपगतम् ।<br>
तथाविधमेव लक्ष्ये दृश्यते ।<br>
अन्यच्च कीदृशः&mdash;अविभावितसंस्थानरामणीयकरञ्जकः ।<br>
अविभावितमनालोचितं संस्थानं संस्थितिर्यत्र तेन रामणीयकेन रमणीयत्वेन रञ्जकः सहृदयाह्लादकः ।<br>
तेनायमर्थः&mdash;यदि तथा विधं कविकौशलमत्र सम्भवति तद् व्यपदेष्टुमियत्तया न कथञ्चिदपि पार्यते, केवलं सर्वातिशायितया चेतसि परिस्फुरति ।<br>
अन्यच्च कीदृशः&mdash;विधिवैदग्धयनिष्पन्ननिर्माणातिशयोपमः ।<br>
विधिर्विधाता तस्य वैदग्ध्यं कौशलं तेन निष्पन्नः परिसमाप्तो यो ऽसौ निर्मणातिशयः सुन्दरः सर्गोल्लेखो रमणीयलावण्यादिः स उपमा निदर्शनं तस्य स तथोक्तः ।<br>
तेन विधातुरिव कवेः कौशलं यत्र विवेक्तुमशक्यम् ।<br>
यथा</p>
<p>ज्याबन्धनिष्पन्दभुजेन यस्य विनिःश्वसद्वक्त्रपरम्परेण ।<br>
कारागृहे निर्जितवासवेन दशाननेनोषितमा प्रसादात् ॥ व्जिव्च्_१।८० ॥</p>
<p>अत्र व्यपदेशप्रकारान्तरनिरपेक्षः कविशक्तिपरिणामः परं परिपाकमधिरूढः ।<br>
एतस्मिन् कुलके&mdash;प्रथमश्लोके प्राधान्येन शब्दालङ्कारयोः सौन्दर्यं प्रतिपादितम् ।<br>
द्वितीये वर्णनीयस्य वस्तुनः सौकुमार्यम् ।<br>
तृतीये प्रकारान्तरनिरपेक्षस्य सन्निवेशस्य सौकुमार्यम् ।<br>
चतुर्थे वैचित्र्यमपि सौकुमार्याविसंवादि विधेयमित्युक्तम् ।<br>
पञ्चमो विषयविषयिसौकुमार्यप्रतिपादनरपरः ।<br>
एवं सुकुमाराभिधानस्य मार्गस्य लक्षणं विधाय तस्यैव गुणान् लक्षयति&mdash;</p>
<hr>
<p>असमस्तमनोहारिपदविन्यासजीवितम् ।<br>
माधुर्यं सुकुमारस्य मार्गस्य प्रथमो गुणः ॥ व्जिव्_१।३० ॥</p>
<p>असमस्तानि समासवर्जितानि मनोहारीणि हृदयाह्लादकानि श्रुतिरम्यत्वेनार्थरमणीयत्वेन च यानि पदानि सुप्तिङन्तानि तेषां विन्यासः सन्निवेशवैचित्र्यं जीवितं सर्वस्वं यस्य तत्तथोक्तं माधृर्यं नाम सुकुमारलक्षणस्य मार्गस्य प्रथमः प्रधानभूतो गुणः ।<br>
असमस्तशब्दो ऽत्र प्राचुर्यार्थः, न समासाभावनियमार्थः ।<br>
उदाहरणं यथा</p>
<p>क्रीडारसेन रहसि स्मतपूर्वमिन्दोर् लेखां विकृष्य विनिबद् च मूर्ध्नि गौर्या ।<br>
किं शोभिताहमनयोत शशाङ्कमौलेः पृष्टस्य पातु परिचुम्भनमुत्तरवः ॥ व्जिव्च्_१।८१ ॥</p>
<p>अत्र पदानामसमस्तत्वं शब्दार्थरमणीयता विन्यासवैचित्र्यं च त्रितयमपि चकास्ति ।<br>
तदेवं माधुर्यमभिधाय प्रसादमभिधत्ते&mdash;</p>
<hr>
<p>अक्लेशव्यञ्जिताकूतं झगित्यर्थसमर्पणम् ।<br>
रसवक्रोक्तिविषयं यत्प्रसादः स कथ्यते ॥ व्जिव्_१।३१ ॥</p>
<p>झगिति प्रथमतरमेवार्थसमर्पणं वस्तुप्रतिपादनम् ।<br>
कीदृशम्&mdash; अक्लेशव्यञ्जिताकूतम् अकदर्थनाप्रकटिताभिप्रायम् ।<br>
किंविषयम्&mdash;रसवक्रोक्तिविषयम् ।<br>
रसाः शृङ्गारादयः, वक्रोक्तिः सकलालङ्कारसामान्यं विषयो यस्य तत्तथोक्तम् ।<br>
स एव प्रसादाख्यो गुणः कथ्यते भण्यते ।<br>
अत्र पदानामसमस्तत्वं प्रसिद्धाभिधानत्वम् अव्यवहितसम्बन्धत्वं समाससद्भावे ऽपि गमकसमासयुक्तता च परमार्थः ।<br>
&ldquo;आकूत&rdquo;- शब्दस्तात्पर्ये विच्छित्तौ च वर्तते ।<br>
उदाहरणं यथा</p>
<p>हिमव्यपायाद्विशदाधराणा- मापाण्डुरीभूतमुखच्छवीनाम् ।<br>
स्वेदोद्गमः किम्पुरुषाङ्गनानां चक्रे पदं पत्रविशेषकेषु ॥ व्जिव्च्_१।८२ ॥</p>
<p>अत्रासमस्तत्वादिसामग्री विद्यते ।<br>
यदपि विविधपत्रविशेषकवैचित्र्यविहितं किमपि वदनसौन्दर्यं मुक्ताकणाकारस्वेदलवोपबृंहितं तदपि सुव्यक्तमेव ।<br>
यथा वा</p>
<p>अनेन सार्धं विहराम्बुराशेस् तीरेषु ताडीवनमर्मरेषु ।<br>
द्वीपान्तरानीतलवङ्गपुष्पैर् अपाकृतस्वेदलवा मरुद्भिः ॥ व्जिव्च्_१।८३ ॥</p>
<p>अलङ्काख्यक्तिर्यथा</p>
<p>बालेन्दुवक्राणि इति ॥ व्जिव्च्_१।८४ ॥</p>
<p>एवं प्रसादमभिधाय लावण्यं लक्षयति&mdash;</p>
<hr>
<p>वर्णविन्यासविच्छित्तिपदसन्धानसम्पदा ।<br>
स्वल्पया बन्धसौन्दर्यं लावण्यमभिधीयते ॥ व्जिव्_१।३२ ॥</p>
<p>बन्धो वाक्यविन्यासस्तस्य सौन्दर्यं रामणीयकं लावण्यमभिधीयते लावण्यमित्युच्यते ।<br>
कीदृशम्&mdash;वर्णानामक्षराणां विन्यासो विचित्रं न्यसनं तस्य विच्छित्तिः शोभा वैदग्ध्यभङ्गी तया लक्षितं पदानां सुप्तिङन्तानां सन्धानं संयोजनं तस्य सम्पत्, सापि शोभैव, तया लक्षितम् ।<br>
कीदृश्या&mdash;उभयरूपयापि स्वल्पया मनाङ्मात्रया नातिनिर्बन्धनिर्मितया ।<br>
तदयमत्रार्थः&mdash;शब्दार्थसौकुमार्यसुभगः सन्निवेशमहिमा लावण्यरूपो गुणः कथ्यते ।<br>
यथा</p>
<p>स्नानार्द्रमुक्तेष्वनुधूपवासं विन्यस्तसायन्तनमल्लिकेषु ।<br>
कामो वसन्तात्ययमन्दवीर्यः केशेषु लेभे बलमङ्गनानाम् ॥ व्जिव्च्_१।८५ ॥</p>
<p>अत्र सन्निवेशसौन्दर्यमहिमा सहृदयसंवेद्यो न व्यपदेष्टुं पार्यते ।<br>
यथा वा</p>
<p>चकार बाणैरसुराङ्गनानां गण्डस्थलीः प्रोषितपत्रलेखाः ॥ व्जिव्च्_१।८६ ॥</p>
<p>अत्रापि वर्णविन्यासविच्छित्तिः पदसन्धानसम्पच्च सन्निवेशसौन्दर्यनिबन्धना स्फुटावभासैव ।<br>
एवं लावण्यमभिधाय आभिजात्यमभिधत्ते&mdash;</p>
<hr>
<p>श्रुतिपेशलताशालि सुस्पर्शमिव चेतसा ।<br>
स्वभावमसृणच्छायमाभिजात्यं प्रचक्षते ॥ व्जिव्_१।३३ ॥</p>
<p>एवं विधं वस्तु आभिजात्यं प्रचक्षते आभिजात्याभिधानं गुणं वर्णयन्ति ।<br>
श्रुतिः श्रवणेन्द्रियं तत्र पेशलता रामणीयकं तेन शालते श्लाघते यत्तथोक्तम् ।<br>
सुरपर्शमिव चेतसा मनसा सुस्पर्शमिव ।<br>
सुखेन स्पृश्यत इवेत्यतिशयोक्तिरियम् ।<br>
यस्मादुभयमपि स्पर्शयोग्यत्वे सति सौकुमार्यात् किमपि चेतसि स्पर्शसुखमर्पयतीव ।<br>
यतः स्वभावमसृणच्छायम् अहार्यश्लक्ष्णकान्ति यत्तद् आभिजात्यं कथयन्तीत्यर्थः ।<br>
यथा</p>
<p>ज्योतिर्लेखावलयि गलितं यस्य बर्हं भवानी पुत्रप्रीत्या कुवलयदलप्रापि कर्णे करोति ॥ व्जिव्च्_१।८७ ॥</p>
<p>अत्र श्रुतिपेशलतादि स्वभावमसृणच्छायत्वं किमपि सहृदयसंवेद्यं परिस्फुरति ।<br>
ननु च लावण्यमाभिजात्यं च लोकोत्तरतरुणीरूपलक्षणवस्तुधर्मतया यत् प्रसिद्धं तत् कथं काव्यस्य भवितुमर्हतीति चेत्तन्न ।<br>
यस्मादनेन न्यायेन पूर्वप्रसिद्धयोरपि माधुर्यप्रसादयोः काव्यधर्मत्वं विघटते ।<br>
माधुर्यं हि गुडादिमधुरद्रव्यधर्मतया प्रसिद्धं तथाविधाह्लादकारित्वसामान्योपचारात् काव्ये व्यपदिश्यते ।<br>
तथैव च प्रसादः स्वच्छसलिलस्फटिकादिधर्मतया प्रसिद्धः स्फुटावभासित्वसामान्योपचाराज् झगितिप्रतीतिकारिणि काव्ये प्रवर्तितव्यहारस्तदेवंविधवैदग्ध्यविहितविचित्रविन्यासरमणीरामणीयकं यथा लावण्यशब्दाभिधेयतया प्रतीतिपेशलताम्प्रतिपद्यते ।<br>
तद्वदेव च काव्ये कविशक्तिकौशलोल्लिखितकान्तिकमनीयं बन्धसौन्दर्यं चेतनचमत्कारकारित्वसामान्योपचाराल्लवण्यशब्दव्यतिरेकेण शब्दान्तराभिधेयतां नोत्सहते ।<br>
तथैव च काव्ये स्वभावमसृणच्छायत्वमाभिजात्यशब्देनाभिधीयते ।<br>
ननु च कैश्चित्प्रतीयमानं वस्तु ललनालावण्यसाम्याल्लावण्यमित्युत्पादितप्रतीति&mdash;</p>
<p>प्रतीयमानं पुरन्यदेव वस्त्वस्ति वाणीषु महाकवीनाम् ।<br>
यत्तत्प्रसिद्धावयवातिरिक्तम् आभाति लावण्यमिवाङ्गनासु ॥ व्जिव्च्_१।८८ ॥</p>
<p>तत्कथं बन्धसौन्दर्यमात्रं लावण्यमित्यभिधीयते ? नैष दोषः, यस्मादनेन दृष्टान्तेन वाच्यवाचकलक्षणप्रसिद्धावयवव्यतिरिक्तत्वेनास्तित्वमात्रं साध्यते प्रतीयमानस्य, न पुनः सकललोकलोचनसवेद्यस्य ललनालावण्यस्य ।<br>
सहृदयहृदयानामेव संवेद्यं सत् प्रतीयमानं समीकर्तुं पार्यते ।<br>
तस्य बन्धसौन्दर्यमेवाव्युत्पन्नपदपदार्थानामपि श्रवणमात्रेणैव हृदयहारित्वस्पर्धया व्यपदिश्यते ।<br>
प्रतीयमानं पुनः काव्यपरमार्थज्ञानामेवानुभवगोचरतां प्रतिपद्यते ।<br>
यथा कामिनीनां किमपि सौभाग्यं तदुपभोगोचितानां नायकानामेव संवेद्यतामर्हति, लावण्यं पुनस्तासामेव सत्कविगिरामिव सौन्दर्यं सकललोकगोचरतामायातीत्युक्तमेवेत्यलमतिप्रसङ्गेन ।<br>
एवं सुकुमारस्य लक्षणमभिधाय विचित्रं प्रतिपादयति&mdash;</p>
<hr>
<p>प्रतिभाप्रथमोद्भेदसमये यत्र वक्रता ।<br>
सभ्दाभिधेययोरन्तः स्फुरतीव विभाव्यते ॥ व्जिव्_१।३४ ॥<br>
अलङ्कारस्य कवयो यत्रालङ्कारणान्तरम् ।<br>
असन्तुष्टा निबध्नन्ति हारादेर्मणिबन्धवत् ॥ व्जिव्_१।३५ ॥<br>
रत्नरश्मिच्छटोत्सेकभासुरैर्भूषणैर्यथा ।<br>
कान्ताशरीरमाच्छाद्य भूषायै परिकल्प्यते ॥ व्जिव्_१।३६ ॥<br>
यत्र तद्वदलङ्कारैर्भ्राजमानैर्निजात्मना ।<br>
स्वशोभातिशयान्तः स्थमलङ्कार्यं प्रकाशते ॥ व्जिव्_१।३७ ॥<br>
यदप्यनूतनोल्लेखं वस्तु यत्र तदप्यलम् ।<br>
उक्तिवैचित्र्यमात्रेण काष्ठां कामपि नीयते ॥ व्जिव्_१।३८ ॥<br>
यत्रान्यथाभवत् सर्वमन्यथैव यथारुचि ।<br>
भाव्यते प्रतिभोल्लेखमहत्त्वेन महाकवेः ॥ व्जिव्_१।३९ ॥<br>
प्रतियमानता यत्र वाक्यार्थस्य निबध्यते ।<br>
वाच्यवाचकवृत्तिभ्यां व्यतिरिक्तस्य कस्यचित् ॥ व्जिव्_१।४० ॥<br>
स्वभावः सरसाकूतो भावानां यत्र बध्यते ।<br>
केनापि कमनीयेन वैचित्र्येणोपबृंहितः ॥ व्जिव्_१।४१ ॥<br>
विचित्रो यत्र वक्रोक्तिवैचित्र्यं जीवितायते ।<br>
परिस्फुरति यस्यान्तः सा काप्यतिशयाभिधा ॥ व्जिव्_१।४२ ॥<br>
सो ऽतिदुःसञ्चरो येन विदग्धकवयो गताः ।<br>
खड्गधारापथेनेव सुभटानां मनोरथाः ॥ व्जिव्_१।४३ ॥</p>
<p>स विचित्राभिधानः पन्थाः कीदृशः&mdash;अतिदुःसञ्चरः, यत्रातिदुःखेन सञ्चरन्ते ।<br>
किं बहुना, येन विदग्धकवयः केचिदेव व्युत्पन्नाः केवलं गताः प्रयाताः, तदाश्रयेण काव्यानि चक्रुरित्यर्थः ।<br>
कथम्&mdash;कङ्गधारापथेनेव सुभटानां मनोरथाः ।<br>
निस्त्रैंशधारामार्गेण यथा सुभटानाम्महावीराणां मनोरथाः ।<br>
निस्त्रिंशधारामार्गेण यथा सुभटानां महावीराणां मनोरथाः सङ्कल्पविशेषाः ।<br>
तदयमत्राभिप्रायः&mdash;यदसिधारामार्गगमने मनोरथानामौचित्यानुसारेण यथारुचि प्रवर्तमानानां मनाङ्मात्रमपि म्लानता न सम्भाव्यते ।<br>
साक्षात्समरसम्मर्दन समाचरणे पुनः कदाचित् किमपि म्लानत्वमपि सम्भाव्येत ।<br>
तदनेन मार्गस्य दुर्गमत्वं तत्प्रस्थितानां च विहरणप्रौढिः प्रतिपाद्यते ।<br>
कीदृशः सा मार्गः&mdash;यत्र यस्मिन् शब्दाभिधेययोरभिधानाभिधीयमानयोरन्तः स्वरूपानुप्रवेशिनी वक्रता भणितिविच्छित्तिः स्फुरतीव प्रस्पन्दमानेव विभाव्यते लक्ष्यते ।<br>
कदा&mdash;प्रतिभाप्रथमोद्भेदसमये ।<br>
प्रतिभायाः कविशक्तेरचरमोल्लेखावसरे ।<br>
तदयमत्र परमार्थः&mdash;यत् कविप्रयत्ननिरपेक्षयोरेव शब्दार्थयोः स्वाभाविकः को ऽपि वक्रताप्रकारः परिस्फुरन् परिदृश्यते ।<br>
यथा</p>
<p>को ऽयं भाति प्रकारस्तव पवन पदं लोकपादाहतीनां तेजस्विव्रातसेव्ये नभसि नयसि यत्पांसुपूरं प्रतिष्ठाम् ।<br>
यस्मिन्नुत्थाप्यमाने जननयनपथोपद्रवस्तावदास्तां केनापायेन सह्यो वपुषि कलुषतादोष एव त्वयैव ॥ व्जिव्च्_१।८९ ॥</p>
<p>अत्राप्रस्तुतप्रशंसालक्षणो ऽलङ्कारः प्राधान्येन वाक्यार्थः, प्रतीयमानपदार्थान्तरत्वेन प्रयुक्तत्वात् तत्र च विचित्रकविशक्तिसमुल्लिखितवक्रशब्दार्थोपनिबन्धमाहात्म्यात् प्रतीयमानमप्यभिधेयतामिव प्रापितम् ।<br>
प्रक्रम एव प्रतिभासमानत्वान्न चार्थान्तरप्रतीतिकारित्वेन पदानां श्लेषव्यपदेशः शक्यते कर्तुम्, वाच्यस्य समप्रधानभावेनानवस्थानात् ।<br>
अर्थान्तरप्रतीतिकारित्वं च पदानां प्रतीयमानार्थस्फुटताव भासनार्थमुपनिबध्यमानमतीव चमत्कारकारितां प्रतिपद्यते ।<br>
तमेव विचित्रं प्रकारान्तरेण लक्षयति&mdash;अलङ्कारस्येत्यादि ।<br>
यत्र यस्मिन्मार्गे कवयो निबध्नन्ति विरचयन्ति, अलङ्कारस्य विभूषणस्यालङ्कारणान्तरं भूषणान्तरम् असन्तुष्टाः सन्तः ।<br>
कथम्&mdash;हारादेर्मणिबन्धवत् ।<br>
मुक्ताकलापप्रभृतेर्यथा पदकादिमणिबन्धं रत्नविशेषविन्यासं वैकटिकाः ।<br>
यथा</p>
<p>हे हेलाजितबोधिसत्त्व वचसां किं विस्तरैस्तोयधे नास्ति त्वत्सदृशः परः परहिताधाने गृहीतव्रतः ।<br>
तृष्यत्पान्थजनोपकारघटनावैमुख्यलब्धायशो भारप्रोद्वहने करोषि कृपया साहाय्यकं यन्मरोः ॥ व्जिव्च्_१।९० ॥</p>
<p>अत्रात्यन्तगर्हणीयचरितं पदार्थान्तरं प्रतीयमानतया चेतसि निधाय तथाविधविलसितः सलिलनिधिर्वाच्यतयोपक्रान्तः ।<br>
तदेतावदेवालङ्कृतेरप्रस्तुतप्रशंसायाः स्वरूपम्&mdash;गर्हणीयप्रतीयमानपदार्थान्तरपर्यवसानमपि वाक्यं श्रुत्युपक्रमरमणीयतयोपनिबध्यमानं तद्विदाह्लादकारितामायाति ।<br>
तदेतद् व्याजस्तुतिप्रतिरूपकप्रायमलङ्करणान्तरमप्रस्तुतप्रशंसाया भूषणत्वेनोपात्तम् ।<br>
न चात्र सङ्करालङ्कारव्यवहारो भवितुमर्हति, पृथगतिपरिस्फुटत्वेनावभासनात् ।<br>
न चापि संसृष्टिसम्भवः समप्रधानभावेनानवस्थितेः ।<br>
न च द्वयोरपि वाच्यालङ्कारत्वम्, विभिन्नविषयत्वात् ।<br>
यथा वा</p>
<p>नामाप्यन्यतरोर्निमीलितमभूत्तत्तावदुन्मीलितं प्रस्थाने स्खलतः स्वर्त्मनि विधेरन्यद् गृहीतः करः ।<br>
लोकश्चायमदृष्टदर्शनकृता दृग्वैशसादुद्धृतो युक्तं काष्ठिक लूनवान् यदसि तामाम्रालिमाकालिकीम् ॥ व्जिव्च्_१।९१ ॥</p>
<p>अत्रायमेव न्यायो ऽनुसन्धेयः ।<br>
यथा च</p>
<p>किं तारुण्यतरोरियं रसभरोद्भिन्ना नवा मञ्जरी लीलाप्रोच्छलितस्य किं लहरिका लावण्यवारान्निधेः ।<br>
उद्गाढोत्कलिकावतां स्वसमयोपन्यासविश्रम्भिणः किं साक्षादुपदेशयष्टिरथवा देवस्य शृङ्गारिणः ॥ व्जिव्च्_१।९२ ॥</p>
<p>अत्र रूपकलक्षणो यो ऽयं काव्यालङ्कारः तस्य सन्देहोक्तिरियं छायान्तरातिशयोत्पदानायोपनिबद्धा चेतनचमत्कारकारिता मावहित ।<br>
शिष्टं पूर्वोदाहरणद्वयोक्तमनुसर्तव्यम् ।<br>
अन्यच्च कीदृक्&mdash;रत्नेत्यादि ।<br>
युगलकम् ।<br>
यत्र यस्मिन्नलङ्कारैर्भ्राजमानैर्निजात्मना स्वजीवितेन भासमानैर्भूषायै परिकल्प्यते शोभायै भूष्यते ।<br>
कथम्&mdash;यथा भूषणैः, कङ्कणादिभिः ।<br>
कीदृशैः&mdash;रत्नरश्मिच्छटोत्सेकभासुरैः मणिमयूखोल्लासभ्राजिष्णुभिः ।<br>
किं कृत्वा&mdash;कान्ताशरीरमाच्छाद्य कामिनीवपुः स्वप्रभाप्रसरतिरोहितं विधाय ।<br>
भूषायै कल्पनम्&mdash;यदेतैः स्वशोभातिशयान्तः स्थं निजकान्तिकमनीयान्तर्गतमलङ्कार्यमलङ्कारणीयं प्रकाश्यते द्योत्यते ।<br>
तदिदमत्र तात्पर्यम्&mdash;तदलङ्कारमहिमैव तथाविधो ऽत्र भ्राजते तस्यात्यन्तोद्रिक्तवृत्तेः स्वशोभातिशयान्तर्गतमलङ्कार्यं प्रकाश्यते ।<br>
यथा</p>
<p>आर्यस्याजिमहोत्सवव्यतिकरे नासंविभक्तो ऽत्र वः कश्चित् काप्यवशिष्यते त्यजत रे नक्तञ्चराः सम्भ्रमम् ।<br>
भूयिष्ठेष्वपि का भवत्सु गणनात्यर्थं किमुत्ताम्यते तस्योदारभुजोष्मणो ऽनवसिता नाराच सम्पत्तयः ॥ व्जिव्च्_१।९३ ॥</p>
<p>अत्राजेर्महोत्सवव्यतिकरत्वेन तथाविधं रूपणं विहितं यत्रालङ्कार्यम् &ldquo;आर्यः स्वशौर्येण युष्मान् सर्वानेव मारयति&rdquo; इत्यलङ्कारशोभातिशयान्तर्गतत्वेन भ्राजते ।<br>
तथा च कश्चित् सामान्यो ऽपि क्वापि दवीयस्यपि देशे नासंविभक्तो युष्माकमवशिष्यते ।<br>
तस्मात् समरमहोत्सवसविभागलम्पटतया प्रत्येकं यूयं सम्भ्रमं त्यजत ।<br>
गणनया वयं भूयिष्ठा इत्यशक्यानुष्ठानतां यदि मन्यध्वे तदप्ययुक्तम् ।<br>
यस्मादसङ्ख्यसंविभागाशक्यता कदाचिदसम्पत्त्या कार्पण्येन वा सम्भाव्यते ।<br>
तदेतदुभयमपि नास्तीत्युक्तम्&mdash;तस्योदारभुजोष्मणो ऽनवसिता नाराच सम्पत्तयः (इति) ।<br>
यथा च</p>
<p>कतमः प्रविजृम्भितविरहव्यथः शन्यतां नीतो देशः ॥ व्जिव्च्_१।९४ ॥<br>
इति ।</p>
<p>यथा च कानि च पुण्यभाञ्जि भजन्त्यभिख्यामक्षराणि ॥ व्जिव्च्_१।९५ ॥<br>
इति ।</p>
<p>अत्र कस्मादागताः स्थ, किं चास्य नाम इत्यलङ्कार्यमप्रसुतप्रशंसालक्षणालङ्कारच्छायाच्छुरितत्वेनैतदीयशोभान्तर्गतत्वेन सहृदयहृदयाह्लादकारितां प्रापितम् ।<br>
एतच्चव्याजस्तुतिपर्यायोक्तप्रभृतीनां भूयसा विभाव्यते ।<br>
ननु च रूपकादीनां स्वलक्षणावसर एव स्वरूपं निर्णेष्यते तत् किं प्रयोजनमेतेषामिहोदाहरणस्य ? सत्यमेतत्, किन्त्वेतदेव विचित्रस्य वैचित्र्यं नाम यदलौकिकच्छायातिशययोगित्वेन भूषणोपनिबन्धः कामपि वाक्यवक्रतामुन्मीलयति ।<br>
विचित्रमेव रूपान्तरेण लक्षणयति&mdash;यदपीत्यादि ।<br>
यदपि वस्तु वाच्यमनूतनोल्लेखमनभिनवत्वेनोल्लिखितं तदपि यत्र यस्मिन्नलं कामपि काष्ठां नीयते लोकोत्तरातिशयकोटिमधिरोष्यते ।<br>
कथम्&mdash;उक्तिवैचित्र्यमात्रेण, भणितिवैदग्ध्येनैवेत्यर्थः ।<br>
यथा</p>
<p>अण्णं लडहत्तणअं अण्ण च्चिअ कावि वत्तणच्छाआ ।<br>
सामा सामण्णापआवैणो रेह च्चिअ ण होइ ॥ व्जिव्च्_१।९६ ॥<br>
अन्यद् लटभत्वमन्यैव च कापि वर्तनच्छाया ।<br>
श्यामा सामान्यप्रजापते रेखैव च न भवति ॥<br>
इति छाया ।</p>
<p>यथा वा उद्देशो ऽयं संरसविटपि श्रेणिशोभातिशायी कुञ्जोत्कर्षाङ्कुरितहरिणीविभ्रमो नर्मदायाः ।</p>
<p>किं चैतस्मिन् सुरतसुहृदस्तन्वि ते वान्ति वाता येषामग्रे सरति कलिताकाण्डकोपो मनोभूः ॥ व्जिव्च्_१।९७ ॥</p>
<p>भणितिवैचित्र्यमात्रमेवात्र काव्यार्थः, न तु नूतनोल्लेखशालि वाच्यविजृम्भितम् ।<br>
एतच्च भणितिवैचित्र्यं सहस्त्रप्रकारं सम्भवतीति स्वयमेवोत्प्रेक्षणीयम् ।<br>
पुनर्विचित्रमेव प्रकारान्तरेण लक्षयति&mdash;यत्रान्यथेत्यादि ।<br>
यत्र यस्मिन्नन्यथाभवदन्येन प्रकारेण सत् सर्वमेव पदार्थजातम् अन्यथैव प्रकारान्तरेणैव भाव्यते ।<br>
कथम्&mdash;यथारुचि ।<br>
स्वप्रतिभासानुरूपेणोत्पाद्यते ।<br>
केन&mdash;प्रतिभोल्लेखमहत्त्वेन महाकवेः, प्रतिभासोन्मेषा तिशयत्वेन सत्कवेः ।<br>
यत्किल वर्ण्यमानस्य वस्तुनः प्रस्तावमुचितं किमपि सहृदयहृदयहारि रूपान्तरं निर्मिमीते कविः ।<br>
यथा</p>
<p>तापः स्वात्मनि संश्रितद्रुमलताशोषो ऽध्यवगैर्वर्जनं सख्यं दुःशमया तृषा तव मरो को ऽसावनर्थो न यः ।<br>
एकोर्ऽथस्तु महानयं जललवस्वाम्यस्मयोद्गर्जिनः सन्नह्यन्ति न यत्तवोपकृतये धाराधराः प्राकृताः ॥ व्जिव्च्_१।९८ ॥</p>
<p>यथा वा</p>
<p>विशति यदि नो कञ्चित्कालं किलाम्बुनिधं विधेः कृतिषु सकलास्वेको लोके प्रकाशकतां गतः ।<br>
कथमितरथा धाम्नां धाता तमांसि निशाकरं स्फुरदिदमियत्ताराचक्रं प्रकाशयति स्फुटम् ॥ व्जिव्च्_१।९९ ॥</p>
<p>अत्र जगद्गर्हितस्यापि मरोः कविप्रतिभोल्लिखितेन लोकोत्तरौदार्यधुराधिरोपणेन तादृक् स्वरूपान्तरमुन्मीलितं यत्प्रतीयमानत्वेनोदारचरितस्य कस्यापि सत्स्वप्युचितपरिस्पन्दसुन्दरेषु पदार्थसहस्त्रेषु तदेव व्यपदेशपात्रतामर्हतीति तात्पर्यम् ।<br>
अवयवार्थस्तु&mdash;दुःशमयेत् &ldquo;तृड्ऽविशेषणेन प्रतीयमानस्य त्रैलोक्यराज्येनाप्यपरितोषः पर्यवस्यति ।<br>
अध्वगैर्वर्जनमित्यौदार्ये ऽपि तस्य समुचितसंविभागासम्भवादर्थिभिर्लज्जमानैरपि स्वयमेवानभिसरणं प्रतीयते ।<br>
संश्रितद्रुमलताशोष इति तदाश्रितानां तथाविधे ऽपि सङ्कटे तदेकनिष्ठताप्रतिपत्तिः ।<br>
तस्य च पूर्वोक्तस्वपरिकरपरिपो षाक्षमतया तापः स्वात्मनि न भोगलवलौल्येनेति प्रतिपाद्यते ।<br>
उत्तरार्धेन&mdash;तादृशे दुर्विलसिते ऽपि परोपकाराविषयत्वेन श्लाघास्पदत्वमुन्मीलितम् ।<br>
अपरत्रापि विधिविहितसमुचितसमयसम्भवं सलिलनिधिनिमज्जनं निजोदयन्यक्कृतनिखिलस्वपरपक्षः प्रजापतिप्रणीतसकलपदार्थप्रकाशनव्रताभ्युपगमनिर्वहणाय विवस्वान स्वयमेव समाचरतीत्यन्यथा कदाचिदपि शशाङ्कतमस्ताराप्रभृती नामभिव्यक्तिर्मनागपि न सम्भवतीति कविना नूतनत्वेन यदुल्लिखितं तदतीव प्रतीयमानमहत्त्वव्यक्तिपरत्वेन चमत्कारितामापद्यते ।<br>
विचित्रमेव प्रकारान्तरेणोन्मीलयात&mdash;प्रतीयमानतेत्यादि ।<br>
यत्र यस्मिन् प्रतीयमानता गम्यमानता वाक्यार्थस्य मुख्यतया विवक्षितस्य वस्तुनः कस्यचिदनाख्येयस्य निबध्यते ।<br>
कया युक्त्या&mdash;वाच्यवाचकवृत्तिभ्यां शब्दार्थशक्तिभ्याम् ।<br>
व्यतिरिक्तस्य तदतिरिक्तवृत्तेरन्यस्य व्यङ्ग्यभूतस्याभिव्यक्तिः क्रियते ।<br>
&ldquo;वृत्ति&rdquo;&ndash;शब्दो ऽत्र शब्दार्थयोस्तत्प्रकाशनसामर्थ्यमभिधत्ते ।<br>
एष च &ldquo;प्रतीयमान&rdquo;&ndash;व्यवहारो वाक्यवक्रताव्याख्यावसरे सुतरां समुन्मील्यते ।<br>
अनन्तरोक्तमुदाहरणद्वयमत्र योजनीयम् ।<br>
यथा वा</p>
<p>वक्त्रेन्दोर्न हरन्ति बाष्पपयसां धारा मनोज्ञां श्रियं निश्वासा न कदर्थयन्ति मधुरां बिम्बाधरस्य द्यतिम् ।<br>
तस्यास्त्वद्विरहे विपक्वलवलीलावण्यसंवादिनी छाया कापि कपोलयोरनुदिनं तन्व्याः परं पुष्यति ॥ व्जिव्च्_१।१०० ॥</p>
<p>अत्रत्वद्विरहवैधुर्यसंवरणकदर्थनामनुभवन्त्यास्तस्यास्तथावि धे महति गुरुसङ्कटे वर्तमानायाः&mdash;किं बहुना&mdash;बाष्पनिश्वासमोक्षावसरो ऽपि न सम्भवतीति ।<br>
केवलं परिणतलवलीलावण्यसंवादसुभगा कापि कपोलयोः कान्तिरशक्यसंवरणा प्रतिदिनं परं परिपोषमासादयतीति वाच्यव्यतिरिक्तवृत्ति दूत्युक्तितात्पर्यं प्रतीयते ।<br>
उक्तप्रकारकान्तिमत्त्वकथनं च कान्तकौतुकोत्कलिकाकारणतां प्रतिपद्यते ।<br>
विचित्रमेव रूपान्तरेण प्रतिपादयति&mdash;स्वभाव इत्यादि ।<br>
यत्र यस्मिन् भावानां स्वभावः परिस्पन्दः सरसाकूतो रसनिर्भराभिप्रायः पदार्थानां निबध्यते निवेश्यते ।<br>
कीदृशः&mdash;केनापि कमनीयेन वैचित्र्येणोपबृंहितः, लोकोत्तरेण हृदयहारिणा वैदग्ध्येनोत्तेजितः ।<br>
&ldquo;भाव&rdquo;- शब्देनात्र सर्वपदार्थो ऽभिधीयते, न रत्यादिरेव ।<br>
उदाहरणम्</p>
<p>क्रीडासु बालकुसुमायुधसङ्गताया यत्तत् स्मितं न खलु तत् स्मितमात्रमेव ।<br>
आलोक्यते स्मितपटान्तरितं मृगाक्ष्यास् तस्याः परिस्फुरदिवापरमेव किञ्चित् ॥ व्जिव्च्_१।१०१ ॥</p>
<p>अत्र न खलु तत् स्मितमात्रमेवेति प्रथमार्धे ऽभिलाषसुभगं सरसाभिप्रायत्वमुक्तम् ।<br>
अपरार्धे तु&mdash;हसितांशुकतिरोहितमन्यदेव किमपि परिस्फुरदालोक्यत इति कमनीयवैचित्र्यविच्छित्तिः ।<br>
इदानीं विचित्रमेवोपसंहरति&mdash;विचित्रो यत्रेत्यादि ।<br>
एवंविधो विचित्रो मार्गो यत्र यस्मिन् वक्रोक्तिवैचित्र्यम् अलङ्कारविचित्रभावो जीवितायते जीवतवदाचरति ।<br>
वैचित्र्यादेव विचित्रे &ldquo;विचित्र&rdquo; शब्दः प्रवर्तते ।<br>
तस्मात्तदेव तस्य जीवितम् ।<br>
किं तद्वैचित्र्यं नामेत्याह&mdash;परिस्फुरति यस्यान्तः सा काप्यतिशयाभिधा ।<br>
यस्यान्तः स्वरूपानुप्रवेशेन सा काप्यलौकिकातिशयोक्तिः परिस्फुरति भ्राजते ।<br>
यथा&mdash;</p>
<p>यत्सेनारजसामुदञ्चति यदे द्वाभ्यां दवीयो ऽन्तरान् पाणिभ्यां युगपद्विलोचनपुटानष्टाक्षमो रक्षितुम् ।<br>
एकैकं दलमुन्नमय्य गमयन् वासाम्बुजं कोशतां धाता संवरणाकुलश्चिरमभूत्स्वाध्यायवन्ध्याननः ॥ व्जिव्च्_१।१०२ ॥</p>
<p>एवं वैचित्र्यं सम्भावनानुमानप्रवृत्तायाः प्रतीयमानत्वमुत्प्रेक्षायाः ।<br>
तच्च धाराधिरोहरणरमणीयतयातिशयोक्तिपरिस्पन्दस्यन्दि सन्दृश्यते ।<br>
तदेवं वैचित्र्यं व्याख्याय तस्यैव गुणान् व्याचष्टे&mdash;</p>
<hr>
<p>वैदग्ध्यस्यन्दि माधुर्यं पदानामत्र बध्यते ।<br>
याति यत्तयक्तशैथिल्यं बन्धबन्धुरताङ्गताम् ॥ व्जिव्_१।४४ ॥</p>
<p>अत्रास्मिन् माधुर्यं वैदग्ध्यस्यान्दि वैचित्र्यसमर्पकं पदानां बध्यते वाक्यैकदेशानां निवेश्यते ।<br>
यत्त्यक्तशैथिल्यमुज्झितकोमलभावं भवद्वन्धबन्धुरताङ्गतां याति सन्निवेशसौन्दर्योपकरणतां गच्छति ।<br>
यथा</p>
<p>किं तारुण्यतरोः इत्यत्र पूर्वार्धे ॥ व्जिव्च्_१।१०३ ॥</p>
<p>एवं माधुर्यमभिधाय प्रसादमभिधत्ते&mdash;</p>
<hr>
<p>असमस्तपदन्यासः प्रसिद्धः कविवर्त्मनि ।<br>
किञ्चिदोजः स्पृशन् प्रायः प्रसादो ऽप्यत्र दृश्यते ॥ व्जिव्_१।४५ ॥</p>
<p>असमस्तानां समासरहितानां पदानां न्यासो निबन्धः कविवर्त्मनि विपश्चिन्मार्गेयः प्रसिद्धः प्रख्यातः सो ऽप्यस्मिन् विचित्राख्ये प्रसादाभिधानो गुणः किञ्चित् कियन्मात्रमोजः स्पृशन्नुत्तानतया व्यवस्थितः प्रायो दृश्यते प्राचुर्येण लक्ष्यते ।<br>
बन्धसौन्दर्यनिबन्धनत्वात् ।<br>
तथाविधस्यौजसः समासवती वृत्तिः-&ldquo;ओजः&rdquo;-शब्देन चिरन्तनैरुच्यते ।<br>
तदयमत्र परमार्थः&mdash;पूर्वस्मिन् प्रसादलक्षणे सत्योजः संस्पर्शमात्रमिह विधीयते ।<br>
यथा</p>
<p>अपाङ्गगततारकाः स्तिमितपक्ष्मपालीभृतः स्फुरत्सुभगकान्तयः स्मितसमुद्गतिद्योतिताः ।<br>
विलासभरमन्थरास्तरलकल्पितैकभ्रुवो जयन्ति रमणार्पिताः समदसुन्दरीदृष्टयः ॥ व्जिव्च्_१।१०४ ॥</p>
<p>प्रसादमेव प्रकारान्तरेण प्रकटयति&mdash;</p>
<hr>
<p>गमकानि निबध्यन्ते वाक्ये वाक्यान्तराण्यपि ।<br>
पदानीवात्र को ऽप्येष प्रसादस्यापरः क्रमः ॥ व्जिव्_१।४६ ॥</p>
<p>अत्रास्मिन् विचित्रे यद्वाक्यं पदसमुदायस्तस्मिन् गमकानि समर्पकाण्यन्यानि वाक्यान्तरापि निबध्यन्ते निवेश्यन्ते ।<br>
कथम्&mdash;पदानीव पदवत्, परस्परान्वितानीत्यर्थः ।<br>
एष को ऽप्यपूर्वः प्रसादस्यापरः क्रमः बन्धच्छायाप्रकारः ।<br>
यथा</p>
<p>नामाप्यन्तरोः इति ॥ व्जिव्च्_१।१०५ ॥</p>
<p>अथ प्रसादमभिधाय लावण्यं लक्षयति</p>
<hr>
<p>अत्रालुप्तविसर्गान्तैः पदैः प्रोतैः परस्परम् ।<br>
ह्रस्वैः संयोगपूर्वैश्च लावण्यमतिरिच्यते ॥ व्जिव्_१।४७ ॥</p>
<p>अत्रास्मिन्नेवंविधैः पदैर्लावण्यमतिरिच्यते परिपोषं प्राप्नोति ।<br>
कीदृशैः&mdash;परस्परमन्योन्यं प्रोतैः संश्लेषं नीतैः ।<br>
अन्यच्च कीदृशैः&mdash;अलुप्तविसर्गान्तैः, अलुप्तविसर्गाः श्रूयमाणविसर्जनीया अन्ता येषां तानि तथोक्तानि तैः ।<br>
ह्रस्वैश्च लघुभिः ।<br>
संयोगेभ्यः पूर्वैः ।<br>
अतिरिच्यते इति सम्बन्धः ।<br>
तदिदमत्र तात्पर्यम्&mdash;पूर्वोक्तलक्षणं लावण्यं विद्यमानमनेनातिरिक्ततां नीयते ।<br>
यथा</p>
<p>श्वासोत्कम्पतरङ्गिणि स्तनतटे धौताञ्जनश्यामलाः कीर्यन्ते कणशः कृशाङ्गि किममी बाष्पाम्भसां बिन्दवः ।<br>
किञ्चाकुञ्चितकण्ठरोधकुटिलाः कर्णामृतस्यन्दिनो हूङ्काराः कलपञ्चमप्रणयिनस्त्रुच्यन्तिनिर्यान्ति च ॥ व्जिव्च्_१।१०६ ॥</p>
<p>यथा वा</p>
<p>एतन्मन्दविपक्वतिन्दुकफलश्यामोदरापाण्डुरप्रान्तं हन्त पुलन्दसुन्दरकरस्पर्शक्षमं लक्ष्यते ।<br>
तत् पल्लीपतिपुत्रि कुञ्जरकुलं कुम्भाभयाभ्यर्थना- दीनं त्वामनुनाथते कुचयुगं पत्रांशुकैर्मा पिधाः ॥ व्जिव्च्_१।१०७ ॥</p>
<p>यथा वा</p>
<p>हंसानां निनदेषु इति ॥ व्जिव्च्_१।१०८ ॥</p>
<p>एवं लावण्यमभिधायाभिजात्यमभिधीयते&mdash;</p>
<hr>
<p>यन्नातिकोमलच्छायं नातिकाठिन्यमुद्वहत् ।<br>
आभिजात्यं मनोहारि तदत्र प्रौढिनिर्मितम् ॥ व्जिव्_१।४८ ॥</p>
<p>अत्रास्मिन् तदाभिजात्यं यन्नातिकोमलच्छायं नात्यन्तमसृणकान्ति नातिकाठिन्यमुद्वहन्नातिकठोरतां धारयत् तत् प्रौढिनिर्मितं सकलकविकौशलसम्पादितं सन्मनोहारि हृदयरञ्जकं भवतीत्यर्थः ।<br>
यथा</p>
<p>अधिकरतलतल्पं कल्पितस्वापलीलापरिमलननिमीलत्पाण्डिमा गण्डपाली ।<br>
सुतनु कथय कस्य व्यञ्जयत्यञ्जसैव स्मरनरपतिकेलीयौवराज्याभिषेकम् ॥ व्जिव्च्_१।१०९ ॥</p>
<p>एवं सुकुमारविहितानामेव गुणानां विचित्रे कश्चिदतिशयः सम्पाद्यत इति बोद्धव्यम् ।</p>
<p>आभिजात्यप्रभृतयः पूर्वमार्गोदिता गुणाः ।<br>
अत्रातिशयमायान्ति जनिताहार्यसम्पदः ॥ व्जिव्च्_१।११० ॥</p>
<p>इत्यन्तरश्लोकः ।<br>
एवं विचित्रमभिधाय मध्यममुपक्रमते&mdash;</p>
<hr>
<p>वैचित्र्यं सौकुमार्यं च यत्र सङ्कीर्णतां गते ।<br>
भ्राजेते सहजाहार्यशोभातिशयशालिनी ॥ व्जिव्_१।४९ ॥<br>
माधुर्यादिगुणग्रामो वृत्तिमाश्रित्य मध्यमाम् ।<br>
यत्र कामपि पुष्णाति बन्धच्छायातिरिक्तताम् ॥ व्जिव्_१।५० ॥<br>
मार्गो ऽसौ मध्यमो नाम नानारुचिमनोहरः ।<br>
स्पर्धया यत्र वर्तन्ते मार्गद्वितयसम्पदः ॥ व्जिव्_१।५१ ॥</p>
<p>मार्गो ऽसौ मध्यमो नाम मध्यमाभिधानो ऽसौ पन्थाः ।<br>
कीदृशः&mdash;नानारुचिमनोहरः ।<br>
नानाविधा रुचयः प्रतिभासा येषां ते तथोक्तास्तेषां सुकुमारविचित्रमध्यमव्यसनिनां सर्वेषामेव मनोहरो हृदयहारी ।<br>
यस्मिन् स्पर्धया मार्गद्वितयसम्पदः सुकुमारविचित्रशोभाः साम्येन वर्तन्ते व्यवतिष्ठन्ते, न न्यूनातिरिक्तत्वेन ।<br>
यत्र वैचित्र्यं विचित्रत्वं सौकुमार्यं सुकुमारत्वं सङ्कीर्णतां गते तस्मिन् मिश्रतां प्राप्ते सती भ्राजेते शोभेते ।<br>
कीदृशे&mdash;सहजाहार्यशोभातिशयशालिनी, शक्तिव्युत्पत्तिसम्भवो यः शोभातिशयः कान्त्युत्कर्षस्तेन शालेते श्लाघेत् ये ते तथोक्ते ।<br>
माधुर्येत्यादि ।<br>
यत्र च माधुर्यादिगुणग्रामो माधुर्यप्रभृतिगुणसमूहो मध्यमामुभयच्छायाच्छुरितां वृत्तिं स्वस्पन्दगतिमाश्रित्य कामप्यपूर्वां बन्धच्छायातिरिक्ततां सन्निवेशकान्त्यधिकतां पुष्णाति पुष्यतीत्यर्थः ।<br>
गुणा नामुदाहरणानि ।<br>
तत्र माधुर्यस्य यथा&mdash;</p>
<p>वेलानिलैर्मृदुभिराकुलितालकान्ता गायन्ति यस्य चरितान्यपरान्तकान्ताः ।<br>
लीलानताः समवलम्ब्य लतास्तरूणां हिन्तालमालिषु तटेषु महार्णवस्य ॥ व्जिव्च्_१।१११ ॥</p>
<p>प्रसादस्य यथा तद्वक्त्रेन्दुविलोकनेन इत्यादि ॥ व्जिव्च्_१।११२ ॥</p>
<p>लावण्यस्य यथा</p>
<p>सङ्क्रान्ताङ्गुलिपर्वसूचितकरस्वापा कपोलस्थली नेत्रे निर्भरमुक्तबाष्पकलुषे निश्वासतान्तो ऽधरः ।<br>
बद्धोद्भेदविसंष्ठुलालकलता निर्वेदशून्यं मनः कष्टं दुर्नयवेदिभिः कुसचिवैर्वत्सा दृढं खेद्यते ॥ व्जिव्च्_१।११३ ॥</p>
<p>आभिजात्यस्य यथा</p>
<p>आलम्ब्य लम्बाः सरसाग्रवल्लीः पिबन्ति यत्र स्तनभारनम्राः ।<br>
स्त्रोतश्च्युतं शीकरकूणिताक्ष्यो मन्दाकिनीनिर्झरमश्वमुख्यः ॥ व्जिव्च्_१।११४ ॥</p>
<hr>
<p>अत्रारोचकिनः केचिच्छायावैचित्र्यरञ्जके ।<br>
विदग्धनेपथ्यविधौ भुजङ्गा इव सादराः ॥ व्जिव्_१।५२ ॥</p>
<p>एवं मध्यमं व्याख्याय तमेवोपसंहरति&mdash;अत्रेति ।<br>
अत्रैतस्मिन् केचित् कतिपये सादरास्तदाश्रयेण काव्यानि कुर्वन्ति ।<br>
यस्मात् अरोचकिनः कमनीयवस्तुव्यसनिनः ।<br>
कीदृशे चास्मिन्&mdash;छायावैचित्र्यरञ्जके कान्तिविचित्रभावाह्लादके ।<br>
कथम्&mdash;विदग्धनेपथ्यविधौ भुजङ्गा इव, अग्राम्याकल्पकल्पने नागरा यथा ।<br>
सो ऽपि छायावैचित्र्यरञ्जक एव ।<br>
अत्र गुणोदाहरणानि परिमितत्वात्प्रदर्शितानि, प्रतिपदं पुनश्छायावैचित्र्यं सहृदयैः स्वयमेवानुसर्तव्यम् ।<br>
अनुसरणदिक्प्रदर्शनं पुनः क्रियते ।<br>
यथा&mdash;मातृगुप्तमायुराजमञ्जीरप्रभृतीनां सौकुमार्यवैचित्र्यसंवलितपरिस्पन्दस्यन्दीनि काव्यानि सम्भवन्ति ।<br>
तत्र मध्यममार्गसंवलितं स्वरूपं विचारणीयम् ।<br>
एवं सहजसौकुमार्यसुभगानि कालिदाससर्वसेनादीनां काव्यानि दृश्यन्ते ।<br>
तत्र सुकुमारमार्गस्वरूपं चर्चनीयम् ।<br>
तथैव च विचित्रवक्रत्वविजृम्भितं हर्षचरिते प्राचुर्येण भट्टबाणस्य विभाव्यते, भवभूतिराजशेखरविरचितेषु बन्धसौन्दर्यसुभगेषुमुक्तकेषु परिदृश्यते ।<br>
तस्मात् सहृदयैः सर्वत्र सर्वमनुसर्तव्यम् ।<br>
एवं मार्गत्रितयलक्षणं दिङ्मात्रमेव प्रदर्शितम्, न पुनः साकल्येन सत्कविकौशलप्राकाराणां केनचिदपि स्वरूपमभिधातुं पार्यते ।<br>
मार्गेषु गुणानां समुदायधर्मता ।<br>
यथा न केवलं शब्दादिधर्मत्वं तथा तल्लक्षणव्याख्यावसर एव प्रतिपादितम् ।<br>
एवं प्रत्येकं प्रतिनियतगुणग्रामरमणीयं मार्गत्रितयं व्याख्याय साधारणगुणस्वरूपव्याख्यानार्थमाह&mdash;</p>
<hr>
<p>आञ्जसेन स्वभावस्य महत्त्वं येन पोष्यते ।<br>
प्रकारेण तदौचित्यमुचिताख्यानजीवितम् ॥ व्जिव्_१।५३ ॥</p>
<p>तदौचित्यं नाम गुणः ।<br>
कीदृक्&mdash;आञ्जसेन सुस्पष्टेन स्वभावस्य पदार्थस्य महत्त्वमुत्कर्षो येन पोष्यते परिपोषं प्राप्यते ।<br>
प्रकारेणेति प्रस्तुतत्वादभिधावैचित्र्यमत्र &ldquo;प्रकार&rdquo;&mdash;शब्देनोच्यते ।<br>
कीदृशम्&mdash;उचिताख्यानमुदाराभिधानं जीवितं परमार्थो यस्य तत्तथोक्तम् ।<br>
एतदानुगुण्येनैव विभूषणविन्यासो विच्छत्तिमावहति ।<br>
यथा</p>
<p>करतलकलिताक्षमालयोः समुदितसाध्वससन्नहस्तयोः ।<br>
कृतरुचिरजटानिवेशयो- रपर इवेश्वरयोः समागमः ॥ व्जिव्च्_१।११५ ॥</p>
<p>यथा वा</p>
<p>उपगिरि पुरुहूतस्यैष सेनानिवेशस्तटमपरमितो ऽद्रेस्त्वद्वलान्यावसन्तु ।<br>
ध्रुवमिह करिणस्ते दुर्धराः सन्निकर्षे सुरगजमदलेखासौरभं न क्षमन्ते ॥ व्जिव्च्_१।११६ ॥</p>
<p>यथा च</p>
<p>हे नागराज बहुधास्य नितम्बभागं भोगेन गाढमभिवेष्टय मन्दराद्रेः ।<br>
सोढाविषह्यवृषवाहनयोगलीला- पर्यङ्कबन्धनविधेस्तव को ऽतिभारः ॥ व्जिव्च्_१।११७ ॥</p>
<p>अत्र पूर्वत्रोदाहरणयोर्भूषणगुणेनैव तद्गुणपरिपोषः, इतरत्र च स्वभावौदार्याभिधानेन ।<br>
औचित्यस्यैव छायान्तरेण स्वरूपमुन्मीलयति&mdash;</p>
<hr>
<p>यत्र वक्तुः प्रमातुर्वा वाच्यं शोभातिशायिना ।<br>
आच्छाद्यते स्वभावेन तदप्यौचित्यमुच्यते ॥ व्जिव्_१।५४ ॥</p>
<p>यत्र यस्मिन् वक्तुरभिधातुः प्रमातुरनुभवितुर्वा स्वबावेन स्वपरिस्पन्देन व्च्यमभिधेयं वस्तु शोभातिशायिना रामणीयकमनोहरेण आच्छाद्यते संव्रियते तदप्यौचित्यमेवोच्यते ।<br>
यथा<br>
शरीरमात्रेण नरेन्द्र तिष्ठन्नाभासि तीर्थप्रतिपादितर्द्धिः ।<br>
आरण्यकोपात्तफलप्रसूतिः स्तम्बेन नीवार इवावशिष्टः ॥ व्जिव्च्_१।११८ ॥</p>
<p>अत्र श्लाघ्यतया तथाविधमहाराजपरिस्पन्दे वर्ण्यमाने मुनिना स्वानुभवसिद्धव्यवहारानुसारेणालङ्करणयोजनमौचित्यपरिपोषमावहति ।<br>
अत्र वक्तुः स्वभावेन च वाच्यपरिस्पन्दः संवृतप्रायो लक्ष्यते ।<br>
प्रमातुर्यथा ।</p>
<p>निपीयमानस्तबका शिलीमुखैर् अशोकयष्टिश्चलबालपल्लवा ।<br>
विडम्बयन्ती ददृशे वधूजनैर् अमन्ददष्टौष्ठकरावधूननम् ॥ व्जिव्च्_१।११९ ॥</p>
<p>अत्र वधूजनैर्निजानुभववासनानुसारेण तथाविधशोभाभिरामतानुभूतिरौचित्य मावहति ।<br>
यथा वा</p>
<p>वापीतडे कुडुङ्गा पिअसहि ह्नाउं गएहिं दीसन्ति ।<br>
ण धरन्ति करेण भणन्ति ण त्ति वलिउं पुण णर् देति ॥ व्जिव्च्_१।१२० ॥</p>
<p>वापीतटे निकुञ्जाः स्नातुं गतैर्दश्यन्ते ।<br>
न धरन्ति करेण भजन्ति न किमपि वलितुं पुनर्न ददति ॥<br>
इति छाया ।<br>
अत्र कस्याश्चित्प्रमातृभूतायाः सातिशयमौग्ध्यपरिस्पन्दसुन्दरेण स्वभावेन वाच्यमाच्छादितमौचित्यपरिपोषमावहति ।<br>
एवमौचित्यमभिधाय सौभाग्यमभिधत्ते&mdash;</p>
<hr>
<p>इत्युपादेयवर्गे ऽस्मिन् यदर्थं प्रतिभा कवेः ।<br>
सम्यक् संरभते तस्य गुणः सौभाग्यमुच्यते ॥ व्जिव्_१।५५ ॥</p>
<p>इत्येवंविधे ऽस्मिन्नुपादेयवर्गे शब्दाद्युपेयसमूहे यदर्थं यन्निमित्तं कवेः सम्बन्धिनी प्रतिभा शक्तिः सम्यक् सावधानतया संरभते व्यवस्यति तस्य वस्तुनः प्रस्तुतत्वात् काव्याभिधानस्य यो गुणः स सौभाग्यमित्युच्यते भण्यते ॥<br>
तच्च न प्रतिभासंरम्भमात्रसाध्यम्, किन्तु तद्विहितसमस्तसामग्रीसम्पाद्यमित्याह&mdash;</p>
<hr>
<p>सर्वसम्पत्परिस्पन्दसम्पाद्यं सरसात्मनाम् ।<br>
अलौकिकचमत्कारकारि काव्यैकजीवितम् ॥ व्जिव्_१।५६ ॥</p>
<p>सर्वसम्पत्परिस्पन्दसम्पाद्यं सर्वस्योपादेयराशेर्या सम्पत्तिरनवद्यताकाष्ठा तस्याः परिस्पन्दः स्फुरितत्वं तेन सम्पाद्यं निष्पादनीयम् ।<br>
अन्यच्च कीदृशम्&mdash;सरसात्मनामार्द्रचेतसामलौकिकचमत्कारकारि लोकोत्तराह्लादविधायि ।<br>
किं बहुना, तच्च काव्यैकजीवितं काव्यस्य परः परमार्थ इत्यर्थः ।<br>
यथा</p>
<p>दोर्मूलावधिसूत्रितस्तनमुरः स्निह्यत्कटाक्षे दशौ किञ्चित्ताण्डवपण्डिते स्मितसुधासिक्तोक्तिष भ्रूलते ।<br>
चेतः कन्दलितं स्मरव्यतिकरैर्लाव्यमङ्गैर्वृतं तन्वङ्ग्यास्तरुणिम्निसर्पतिशनैरन्यैव काचिद्द्युतिः ॥ व्जिव्च्_१।१२१ ॥</p>
<p>तन्व्याः प्रथमतरतारुण्ये ऽवतीर्णे, आकारस्य चेतसश्चेष्टायाश्चवैचित्र्यमत्र वर्णितम् ।<br>
तत्र सूत्रितस्तनमुरो लावण्यमङ्गैर्वृतमित्याकारस्य, स्मरव्यतिकरैः कन्दलितमिति चेतसः, स्निह्यत्कटाक्षे दृशाविति किञ्चित्ताण्डवपण्डिते स्मितसुधासिक्तोक्तिषु भ्रूलते इति चेष्टायाश्च ।<br>
सूत्रित-सिक्त-ताण्डव-पण्डित-कन्दलितानामुपचारवक्रत्वं लक्ष्यते, स्निह्यदित्येतस्य कालविशेषावेदकः प्रत्ययवक्रभावः, अन्यैव काचिदवर्णनीयेति संवृतिवक्रताविच्छित्तिः, अङ्गैर्वृतमिति कारकवक्रत्वम् ।<br>
विचित्रमार्गविषयो लावण्यगुणातिरेकः ।<br>
तदेवमेतस्मिन् प्रतिभासंरम्भजनितसकलसामग्रीसमुन्मीलितं सरसहृदयाह्लादकारि किमपि सौभाग्यं समुद्भासते ।<br>
अनन्तरोक्तस्य गुणद्वयस्य विषयं प्रदर्शयति&mdash;</p>
<hr>
<p>एतत्त्रिष्वपि मार्गेषु गुणद्वितयमुज्ज्वलम् ।<br>
पदवाक्यप्रबन्धानां व्यापकत्वेन वर्तते ॥ व्जिव्_१।५७ ॥</p>
<p>एतद्गुणद्वय मौचित्यसौभाग्याभिधानम् उज्ज्वलमतीव भ्राजिष्णु पदवाक्यप्रबन्धानां त्रयाणामपि व्यापकत्वेन वर्तते सकलावयवव्याप्त्यावतिष्ठते ।<br>
क्वेत्याह&mdash;त्रिष्वपि मार्गेषु सुकुमारविचित्रमध्यमाख्येषु ।<br>
तत्र पदस्य तावदौचित्यं बहुविधभेदभिन्नोवक्रभावः ।<br>
स्वभावस्याञ्जसेन प्रकारेण परिपोषणमेव वक्रतायाः परं रहस्यम् ।<br>
उचिताभिधानजीवितात्वाद् वाक्यस्याप्येकदेशे ऽप्यौचित्यविरहात्तद्विदाह्लादकारित्वहानिः ।<br>
यथा</p>
<p>रघुवंशे पुरं निषादाधिपतेस्तदेत- द्यस्मिन्मया मौलिमणिं विहाय ।<br>
जटासु बद्धास्वरुदत्सुमन्त्रः कैकेयि कामाः फलीतास्तवेति ॥ व्जिव्च्_१।१२२ ॥</p>
<p>अत्र रघुपतेरनर्घमहापुरुषसम्पदुपेतत्वेन वर्ण्यमानस्य &ldquo;कैकेयि कामाः फलितास्तव&rdquo; इत्येवंविधतुच्छतरपदार्थसंस्मरणं तदभिधानं चात्यन्तमनौचित्यमावहति ।<br>
प्रबन्धस्यापि क्वचित्प्रकरणैकदेशे ऽप्यौचित्यविरहादेकदेशदाहदूषितदग्धपटप्रायता प्रसज्यते ।<br>
यथा&mdash;रघुवंशे एव दिलीप-सिंह-संवादावसरे</p>
<p>अथैकधेनोरपराधचण्डाद् गुरोः कृशानुप्रतिमाद्विभेषि ।<br>
शक्यो ऽस्य मन्युर्भवतापि नेतुं गाः कोटिशः स्पर्शयता घटोध्नीः ॥ व्जिव्च्_१।१२३ ॥</p>
<p>इति सिंहस्याभिधातुमुचितमेव, राजोपहासपरत्वेनाभैधीयमानत्वात् ।<br>
राज्ञः पुनरस्य निजयशः परिरक्षणपरत्वेन तृणवल्लघुवृत्तयः प्राणाः प्रतिभासन्ते ।<br>
तस्यैतत्पूर्वपक्षोत्तरत्वेन</p>
<p>कथं नु शक्यानुनयो महर्षिर्विश्राणनादन्यपयस्विनीनाम् ।<br>
इमामनूनां सुरभेरवेहि रुद्रौजसा तु प्रहृतं त्वयास्याम् ॥ व्जिव्च्_१।१२४ ॥</p>
<p>इत्यन्यासां गवां तत्प्रतिवस्तुप्रदानयोग्यता यदि कदाचित्सम्भवति ततस्तस्य मुनेर्मम चोभयोरप्येतज्जीवितपरिरक्षणनैरपेक्ष्यमुपपन्नमिति तात्पर्यपर्यवसानादत्यन्तमनौचित्ययुक्तेयमुक्तिः ।<br>
यथा च कुमारसम्भवे त्रैलोक्याक्रान्तिप्रवणपराक्रमस्य तारकाख्यस्य रिपोर्जिगीषावसरे सुरपतिर्मन्मथेनाभिधीयते&mdash;</p>
<p>कामेकपत्नीं व्रतदुःखशीलां लोलं मनश्चारुतया प्रविष्टाम् ।<br>
नितम्बिनीमिच्छसि मुक्तलज्जां कण्ठे स्वयङ्ग्राहनिषक्तबाहुम् ॥ व्जिव्च्_१।१२५ ॥</p>
<p>इत्यविनयानुष्ठाननिष्ठं त्रिविष्टपाधिपत्यप्रतिष्ठितस्यापि तथाविधाभिप्रायानुवर्तनपरत्वेनाभिधीयमानमनौचित्यमावहति ।<br>
एतच्चैतस्यैव कवेः सहजसौकुमार्यमुद्रितसूक्तिपरस्पन्दसौन्दर्यस्य पर्यालोच्यते, न पुनरन्येषामाहार्यमात्रकाव्यकरणकौशलश्लाघिनाम् ।<br>
सौभाग्यमपि पदवाक्यप्रकरणप्रबन्धानां प्रत्येकमनेकाकारकमनीयकारणकलापकलितरामणीयकानां किमपि सहृदयहृदयसंवेद्यं काव्यैकजीवितमलौकिकचमत्कारकारि संवलितानेकरसास्वादसुन्दरं सकलावयवव्यापकत्वेन काव्यस्य गुणान्तरं परिस्फुरतीत्यलमतिप्रसङ्गेन ।<br>
इदानीमेतदुपसंहृत्यान्यदवतारयति&mdash;</p>
<hr>
<p>मार्गाणां त्रितयं तदेतदसकृत्प्राप्तव्यपर्युत्सुकैः क्षुण्णं कैरपि यत्र कामपि भुवं प्राप्य प्रसिद्धिं गताः ।<br>
सर्वे स्वैरविहारहारि कवयो यास्यन्ति येनाधुना तस्मिन् को ऽपि स साधुसुन्दरपदान्यासक्रमः कथ्यते ॥ व्जिव्_१।५८ ॥</p>
<p>मार्गाणां सुकुमारादीनामेतत्त्रितयं कैरपि महाकविभिरेव, न सामान्यैः, प्राप्तव्यपर्युत्सुकैः प्राप्योत्कण्ठितैरसकृत् बहुवारमभ्यासेन क्षुण्णं परिगमितम् ।<br>
यत्र यस्मिन् मार्गत्रये कामपि भुवं प्राप्य प्रसिद्धिं गताः लोकोत्तरां भूमिमासाद्य प्रतीतिं प्राप्ताः ।<br>
इदानीं सर्वे कवयस्तस्मिन्मार्गत्रितये येन यास्यन्ति गमिष्यन्ति स्वैरविहारहारि स्वेच्छाविहरणरमणीयं स को ऽपि अलौकिकः साधुशोभनं कृत्वा सुन्दरपदन्यासक्रमः कथ्यते सुभगसुप्तिङन्तसमर्पणपरिपाटीविन्यासो वर्ण्यते ।<br>
मार्ग-स्वैरविहार-पद-प्रभृतयः शब्दाः श्लेषच्छायाविशिष्टत्वेन व्याख्येयाः ।</p>
<p>इति श्रीराजानककुन्तकविरचिते वक्रोक्तिजीविते काव्यालङ्कारे प्रथम उन्मेषः ।</p>
<p>====================================================================</p>

  </div>
</article>


        

        



    <aside class="card border noPrint" id="section-tree-item-laxaNam_prastutiH_alankAraH_kuntaka-vakroktijIvitam_1_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/1/">१ </a>
            <a data-toggle="collapse" href="#section-tree-item-body-laxaNam_prastutiH_alankAraH_kuntaka-vakroktijIvitam_1_md" role="button" aria-expanded="false" aria-controls="section-tree-item-body-laxaNam_prastutiH_alankAraH_kuntaka-vakroktijIvitam_1_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_prastutiH_alankAraH_kuntaka-vakroktijIvitam_1_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
