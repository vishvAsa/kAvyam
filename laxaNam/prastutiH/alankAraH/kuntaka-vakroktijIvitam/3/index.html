<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/prastutiH/alankAraH/kuntaka-vakroktijIvitam/3/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/prastutiH/alankAraH/kuntaka-vakroktijIvitam/3/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="३">
  <meta property="og:description" content="वक्रोक्तिजीवितम् तृतीयोन्मेषः
एवं पूर्वस्मिन् प्रकरणे वाक्यावयवानां पदानां यथासम्भव वक्रभावं विचारयन् वाचकवक्रताविच्छित्तिप्रकारणां दिक्प्रदर्शनं विहितवान् ।
इदानीं वाक्यवक्रतावैचित्र्यमासूत्रयिर्तु वाच्यस्य वर्णनीयतया प्रस्तावाधिकृतस्य वस्तुनो वक्रातास्वरूपं निरूपयति, पदार्थावबोधपूर्वकत्वाद् वाक्यार्थावसितेः—
उदारस्वपरिस्पन्दसुन्दरत्वेन वर्णनम् ।
वस्तुनो वक्रशब्दैकगोचरत्वेन वक्रता ॥ व्जिव्_३।१ ॥
वस्तुनो वर्णनीयतया प्रस्तावितस्य पदार्थस्य, यदेवंविधत्वेन वर्णनं सा तस्य वक्रता वक्रत्वविच्छित्तिः ।
किंविधत्वेनेत्याह—उदारस्वपरिस्पन्दसुन्दरत्वेन ।
उदारः सोत्कर्षः सर्वातिशायी यः स्वपरिस्पन्दः स्वभावमहिमा तस्य सुन्दरत्वं सौकुमार्यातिशयस्तेन, अत्यन्तरमणीयस्वाभाविकधर्मयुक्तत्वेन ।
वर्णनं प्रतिपादनम् ।
कथम्—वक्रशब्दैकगोचरत्वेन ।
वक्रो यो ऽसौ नानाविधवक्रताविशिष्टः शब्दः कश्चिदेव वाचकविशेषो विवक्षितार्थसमर्पण समर्थस्तस्यैवैकस्य केवलस्य गोचरत्वेन प्रतिपाद्यतया विषयत्वेन ।
वाच्यत्वेनेति नोक्तम्, व्यङ्ग्यत्वेनापि प्रतिपादनसम्भवात् ।
तदिदमुक्तं भवति—यदेवंविधे भावस्वभावसौसुमार्यवर्णनप्रस्तावे भूयसां न वाच्यालङ्काराणामुपमादीनामुपयोगयोग्यता सम्भवति, स्वभावसौकुमार्यातिशयम्लानताप्रसङ्गात् ।
ननु च सैषा सहृदयाह्लादकारिणी स्वभावोक्तिरलङ्कारतया समाम्नात्, तस्मात् किं तद्दषणदुर्व्यसनप्रयासेन ? यतस्तेषां सामान्यवस्तुधर्ममात्रमलङ्कार्यम्, सातिशयस्वभावसौन्दर्यपरिपोषणमलङ्कारः प्रतिभासते ।
तेन स्वभावोक्तेरलङ्कारत्वमेव युक्तियुक्तमिति ये मन्यन्ते तान् प्रति समाधीयते—तदेतन्नातिचतुरस्त्रम् ।
यस्मादगतिकगतिन्यायेन काव्यकरणं न यथाकथञ्चिदनुष्ठेयतामर्हति, तद्विदाह्लादकारिकाव्यलक्षणप्रस्तावात् ।
किञ्च—अनुत्कृष्टधर्मयुक्तस्य वर्णनीयस्यालङ्करणमप्यसमुचितभित्तिभागोल्लिखितालेख्यवन्न शोभातिशयकारितामावहति ।
यस्मादत्यन्तरमणीयस्वाभाविकधर्मयुक्तंवर्णनीयवस्तु परिग्रहणीयम् ।
तथाविधस्य तस्य यथायोगमौचित्यानुसारेण रूपकाद्यलङ्कारयोजनया भवितव्यम् ।
एतावांस्तु विशेषो यत् स्वाभाविकसौकुमार्यप्राधान्येन विवक्षितस्य न भूयसा रूपकाद्यलङ्कारौपकाराय कल्पते, वस्तुस्वभावसौकुमार्यस्य रसादिपरिपोषणस्य वा समाच्छादनप्रसङ्गात् ।
तथा चैतस्मिन् विषये सर्वाकारमलङ्कार्यं विलासवतीव स्नानसमय-विरहव्रतपरिग्रह-सुरतावसानादौ नात्यन्तमलङ्करणसहतां प्रतिपद्यते, स्वाभाविकसौकुमार्यस्यैव रसिकहृदयाह्लादकारित्वात् ।
यथा">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="३">
  <meta itemprop="description" content="वक्रोक्तिजीवितम् तृतीयोन्मेषः
एवं पूर्वस्मिन् प्रकरणे वाक्यावयवानां पदानां यथासम्भव वक्रभावं विचारयन् वाचकवक्रताविच्छित्तिप्रकारणां दिक्प्रदर्शनं विहितवान् ।
इदानीं वाक्यवक्रतावैचित्र्यमासूत्रयिर्तु वाच्यस्य वर्णनीयतया प्रस्तावाधिकृतस्य वस्तुनो वक्रातास्वरूपं निरूपयति, पदार्थावबोधपूर्वकत्वाद् वाक्यार्थावसितेः—
उदारस्वपरिस्पन्दसुन्दरत्वेन वर्णनम् ।
वस्तुनो वक्रशब्दैकगोचरत्वेन वक्रता ॥ व्जिव्_३।१ ॥
वस्तुनो वर्णनीयतया प्रस्तावितस्य पदार्थस्य, यदेवंविधत्वेन वर्णनं सा तस्य वक्रता वक्रत्वविच्छित्तिः ।
किंविधत्वेनेत्याह—उदारस्वपरिस्पन्दसुन्दरत्वेन ।
उदारः सोत्कर्षः सर्वातिशायी यः स्वपरिस्पन्दः स्वभावमहिमा तस्य सुन्दरत्वं सौकुमार्यातिशयस्तेन, अत्यन्तरमणीयस्वाभाविकधर्मयुक्तत्वेन ।
वर्णनं प्रतिपादनम् ।
कथम्—वक्रशब्दैकगोचरत्वेन ।
वक्रो यो ऽसौ नानाविधवक्रताविशिष्टः शब्दः कश्चिदेव वाचकविशेषो विवक्षितार्थसमर्पण समर्थस्तस्यैवैकस्य केवलस्य गोचरत्वेन प्रतिपाद्यतया विषयत्वेन ।
वाच्यत्वेनेति नोक्तम्, व्यङ्ग्यत्वेनापि प्रतिपादनसम्भवात् ।
तदिदमुक्तं भवति—यदेवंविधे भावस्वभावसौसुमार्यवर्णनप्रस्तावे भूयसां न वाच्यालङ्काराणामुपमादीनामुपयोगयोग्यता सम्भवति, स्वभावसौकुमार्यातिशयम्लानताप्रसङ्गात् ।
ननु च सैषा सहृदयाह्लादकारिणी स्वभावोक्तिरलङ्कारतया समाम्नात्, तस्मात् किं तद्दषणदुर्व्यसनप्रयासेन ? यतस्तेषां सामान्यवस्तुधर्ममात्रमलङ्कार्यम्, सातिशयस्वभावसौन्दर्यपरिपोषणमलङ्कारः प्रतिभासते ।
तेन स्वभावोक्तेरलङ्कारत्वमेव युक्तियुक्तमिति ये मन्यन्ते तान् प्रति समाधीयते—तदेतन्नातिचतुरस्त्रम् ।
यस्मादगतिकगतिन्यायेन काव्यकरणं न यथाकथञ्चिदनुष्ठेयतामर्हति, तद्विदाह्लादकारिकाव्यलक्षणप्रस्तावात् ।
किञ्च—अनुत्कृष्टधर्मयुक्तस्य वर्णनीयस्यालङ्करणमप्यसमुचितभित्तिभागोल्लिखितालेख्यवन्न शोभातिशयकारितामावहति ।
यस्मादत्यन्तरमणीयस्वाभाविकधर्मयुक्तंवर्णनीयवस्तु परिग्रहणीयम् ।
तथाविधस्य तस्य यथायोगमौचित्यानुसारेण रूपकाद्यलङ्कारयोजनया भवितव्यम् ।
एतावांस्तु विशेषो यत् स्वाभाविकसौकुमार्यप्राधान्येन विवक्षितस्य न भूयसा रूपकाद्यलङ्कारौपकाराय कल्पते, वस्तुस्वभावसौकुमार्यस्य रसादिपरिपोषणस्य वा समाच्छादनप्रसङ्गात् ।
तथा चैतस्मिन् विषये सर्वाकारमलङ्कार्यं विलासवतीव स्नानसमय-विरहव्रतपरिग्रह-सुरतावसानादौ नात्यन्तमलङ्करणसहतां प्रतिपद्यते, स्वाभाविकसौकुमार्यस्यैव रसिकहृदयाह्लादकारित्वात् ।
यथा">
  <meta itemprop="wordCount" content="12251">
  <meta name="twitter:card" content="summary">
  <meta name="twitter:title" content="३">
  <meta name="twitter:description" content="वक्रोक्तिजीवितम् तृतीयोन्मेषः
एवं पूर्वस्मिन् प्रकरणे वाक्यावयवानां पदानां यथासम्भव वक्रभावं विचारयन् वाचकवक्रताविच्छित्तिप्रकारणां दिक्प्रदर्शनं विहितवान् ।
इदानीं वाक्यवक्रतावैचित्र्यमासूत्रयिर्तु वाच्यस्य वर्णनीयतया प्रस्तावाधिकृतस्य वस्तुनो वक्रातास्वरूपं निरूपयति, पदार्थावबोधपूर्वकत्वाद् वाक्यार्थावसितेः—
उदारस्वपरिस्पन्दसुन्दरत्वेन वर्णनम् ।
वस्तुनो वक्रशब्दैकगोचरत्वेन वक्रता ॥ व्जिव्_३।१ ॥
वस्तुनो वर्णनीयतया प्रस्तावितस्य पदार्थस्य, यदेवंविधत्वेन वर्णनं सा तस्य वक्रता वक्रत्वविच्छित्तिः ।
किंविधत्वेनेत्याह—उदारस्वपरिस्पन्दसुन्दरत्वेन ।
उदारः सोत्कर्षः सर्वातिशायी यः स्वपरिस्पन्दः स्वभावमहिमा तस्य सुन्दरत्वं सौकुमार्यातिशयस्तेन, अत्यन्तरमणीयस्वाभाविकधर्मयुक्तत्वेन ।
वर्णनं प्रतिपादनम् ।
कथम्—वक्रशब्दैकगोचरत्वेन ।
वक्रो यो ऽसौ नानाविधवक्रताविशिष्टः शब्दः कश्चिदेव वाचकविशेषो विवक्षितार्थसमर्पण समर्थस्तस्यैवैकस्य केवलस्य गोचरत्वेन प्रतिपाद्यतया विषयत्वेन ।
वाच्यत्वेनेति नोक्तम्, व्यङ्ग्यत्वेनापि प्रतिपादनसम्भवात् ।
तदिदमुक्तं भवति—यदेवंविधे भावस्वभावसौसुमार्यवर्णनप्रस्तावे भूयसां न वाच्यालङ्काराणामुपमादीनामुपयोगयोग्यता सम्भवति, स्वभावसौकुमार्यातिशयम्लानताप्रसङ्गात् ।
ननु च सैषा सहृदयाह्लादकारिणी स्वभावोक्तिरलङ्कारतया समाम्नात्, तस्मात् किं तद्दषणदुर्व्यसनप्रयासेन ? यतस्तेषां सामान्यवस्तुधर्ममात्रमलङ्कार्यम्, सातिशयस्वभावसौन्दर्यपरिपोषणमलङ्कारः प्रतिभासते ।
तेन स्वभावोक्तेरलङ्कारत्वमेव युक्तियुक्तमिति ये मन्यन्ते तान् प्रति समाधीयते—तदेतन्नातिचतुरस्त्रम् ।
यस्मादगतिकगतिन्यायेन काव्यकरणं न यथाकथञ्चिदनुष्ठेयतामर्हति, तद्विदाह्लादकारिकाव्यलक्षणप्रस्तावात् ।
किञ्च—अनुत्कृष्टधर्मयुक्तस्य वर्णनीयस्यालङ्करणमप्यसमुचितभित्तिभागोल्लिखितालेख्यवन्न शोभातिशयकारितामावहति ।
यस्मादत्यन्तरमणीयस्वाभाविकधर्मयुक्तंवर्णनीयवस्तु परिग्रहणीयम् ।
तथाविधस्य तस्य यथायोगमौचित्यानुसारेण रूपकाद्यलङ्कारयोजनया भवितव्यम् ।
एतावांस्तु विशेषो यत् स्वाभाविकसौकुमार्यप्राधान्येन विवक्षितस्य न भूयसा रूपकाद्यलङ्कारौपकाराय कल्पते, वस्तुस्वभावसौकुमार्यस्य रसादिपरिपोषणस्य वा समाच्छादनप्रसङ्गात् ।
तथा चैतस्मिन् विषये सर्वाकारमलङ्कार्यं विलासवतीव स्नानसमय-विरहव्रतपरिग्रह-सुरतावसानादौ नात्यन्तमलङ्करणसहतां प्रतिपद्यते, स्वाभाविकसौकुमार्यस्यैव रसिकहृदयाह्लादकारित्वात् ।
यथा">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/prastutiH\/alankAraH\/kuntaka-vakroktijIvitam\/3\/".replace(basePath, "/");
  pageVars.pageParams = {};
  pageVars.pageSource = "laxaNam\/prastutiH\/alankAraH\/kuntaka-vakroktijIvitam\/3.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३">३</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/prastutiH/alankAraH/kuntaka-vakroktijIvitam/3.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>वक्रोक्तिजीवितम् तृतीयोन्मेषः</p>
<p>एवं पूर्वस्मिन् प्रकरणे वाक्यावयवानां पदानां यथासम्भव वक्रभावं विचारयन् वाचकवक्रताविच्छित्तिप्रकारणां दिक्प्रदर्शनं विहितवान् ।<br>
इदानीं वाक्यवक्रतावैचित्र्यमासूत्रयिर्तु वाच्यस्य वर्णनीयतया प्रस्तावाधिकृतस्य वस्तुनो वक्रातास्वरूपं निरूपयति, पदार्थावबोधपूर्वकत्वाद् वाक्यार्थावसितेः&mdash;</p>
<hr>
<p>उदारस्वपरिस्पन्दसुन्दरत्वेन वर्णनम् ।<br>
वस्तुनो वक्रशब्दैकगोचरत्वेन वक्रता ॥ व्जिव्_३।१ ॥</p>
<p>वस्तुनो वर्णनीयतया प्रस्तावितस्य पदार्थस्य, यदेवंविधत्वेन वर्णनं सा तस्य वक्रता वक्रत्वविच्छित्तिः ।<br>
किंविधत्वेनेत्याह&mdash;उदारस्वपरिस्पन्दसुन्दरत्वेन ।<br>
उदारः सोत्कर्षः सर्वातिशायी यः स्वपरिस्पन्दः स्वभावमहिमा तस्य सुन्दरत्वं सौकुमार्यातिशयस्तेन, अत्यन्तरमणीयस्वाभाविकधर्मयुक्तत्वेन ।<br>
वर्णनं प्रतिपादनम् ।<br>
कथम्&mdash;वक्रशब्दैकगोचरत्वेन ।<br>
वक्रो यो ऽसौ नानाविधवक्रताविशिष्टः शब्दः कश्चिदेव वाचकविशेषो विवक्षितार्थसमर्पण समर्थस्तस्यैवैकस्य केवलस्य गोचरत्वेन प्रतिपाद्यतया विषयत्वेन ।<br>
वाच्यत्वेनेति नोक्तम्, व्यङ्ग्यत्वेनापि प्रतिपादनसम्भवात् ।<br>
तदिदमुक्तं भवति&mdash;यदेवंविधे भावस्वभावसौसुमार्यवर्णनप्रस्तावे भूयसां न वाच्यालङ्काराणामुपमादीनामुपयोगयोग्यता सम्भवति, स्वभावसौकुमार्यातिशयम्लानताप्रसङ्गात् ।<br>
ननु च सैषा सहृदयाह्लादकारिणी स्वभावोक्तिरलङ्कारतया समाम्नात्, तस्मात् किं तद्दषणदुर्व्यसनप्रयासेन ? यतस्तेषां सामान्यवस्तुधर्ममात्रमलङ्कार्यम्, सातिशयस्वभावसौन्दर्यपरिपोषणमलङ्कारः प्रतिभासते ।<br>
तेन स्वभावोक्तेरलङ्कारत्वमेव युक्तियुक्तमिति ये मन्यन्ते तान् प्रति समाधीयते&mdash;तदेतन्नातिचतुरस्त्रम् ।<br>
यस्मादगतिकगतिन्यायेन काव्यकरणं न यथाकथञ्चिदनुष्ठेयतामर्हति, तद्विदाह्लादकारिकाव्यलक्षणप्रस्तावात् ।<br>
किञ्च&mdash;अनुत्कृष्टधर्मयुक्तस्य वर्णनीयस्यालङ्करणमप्यसमुचितभित्तिभागोल्लिखितालेख्यवन्न शोभातिशयकारितामावहति ।<br>
यस्मादत्यन्तरमणीयस्वाभाविकधर्मयुक्तंवर्णनीयवस्तु परिग्रहणीयम् ।<br>
तथाविधस्य तस्य यथायोगमौचित्यानुसारेण रूपकाद्यलङ्कारयोजनया भवितव्यम् ।<br>
एतावांस्तु विशेषो यत् स्वाभाविकसौकुमार्यप्राधान्येन विवक्षितस्य न भूयसा रूपकाद्यलङ्कारौपकाराय कल्पते, वस्तुस्वभावसौकुमार्यस्य रसादिपरिपोषणस्य वा समाच्छादनप्रसङ्गात् ।<br>
तथा चैतस्मिन् विषये सर्वाकारमलङ्कार्यं विलासवतीव स्नानसमय-विरहव्रतपरिग्रह-सुरतावसानादौ नात्यन्तमलङ्करणसहतां प्रतिपद्यते, स्वाभाविकसौकुमार्यस्यैव रसिकहृदयाह्लादकारित्वात् ।<br>
यथा</p>
<p>तां प्राङ्मुखीं तत्र निवेश्य तन्वीं क्षणं व्यलम्बन्त पुरो निषण्णाः ।<br>
भूतार्थशोभाह्रियमाणनेत्राः प्रसाधने सन्निहिते ऽपि नार्यः ॥ व्जिव्च्_३।१ ॥</p>
<p>अत्र तथाविधस्वभाविकसौकुमार्यमनोहरः शोभातिशयः कवेः प्रतिपादयितुमभिप्रेतः ।<br>
अस्या अलङ्करणकलापकलनं सहजच्छायातिरोधानशङ्कास्पदत्वेन सम्भावितम् ।<br>
यस्मात् स्वाभाविकसौकुमार्यप्राधान्येन वर्ण्यमानस्योदारस्वपरिस्पन्दमहिम्नः सहजच्छायातिरोधानविधायि प्रतीत्यन्तरापेक्षमलङ्करणकल्पनं नोपकारितां प्रतिपद्यते ।<br>
विशेषतस्तु&mdash;रसपरिपोषपेशलायाः प्रतीतेर्विभावानुभावव्यभिचार्यौचित्यव्यतिरेकेण प्रकारान्तरेण प्रतिपत्तिः प्रस्तुतशोभापरिहारकारितामावहति ।<br>
तथा च प्रथमतरतरुणीतारुण्यावतारप्रभृतयः पदार्थाः सुकुमारवसन्तादिसमयसमुन्मेषपरिपोषपरिसमाप्तिप्रभृतयश्च स्वप्रतिपादकवाक्यवक्रताव्यतिरेकेण भूयसा न कस्यचिदलङ्करणान्तरस्य कविभिरलङ्करणीयतामुपनीयमानाः परिदृश्यन्ते ।<br>
यथा</p>
<p>स्मितं किञ्चिन्मुग्धं तरलमधुरो दृष्टिविभवः परिस्पन्दो वाचामभिनवविलासोक्तिसरसः ।<br>
गतानामारम्भः किसलयितलीलापरिमलः स्पृशन्त्यास्तारुण्यं किमिव हि न रम्यं मृगदृशः ॥ व्जिव्च्_३।२ ॥</p>
<p>यथा वा</p>
<p>अव्युत्पन्नमनोभवा मधुरिमस्पर्शोल्लसन्मानसा भिन्नान्तः करणं दृशौ मुकुलयन्त्याघ्रातभूतोद्भ्रमाः ।<br>
रागेच्छां न समापयन्ति मनसः खेदं विनैवालसा वृत्तान्तं न विदन्ति यान्ति च वशं कन्या मनोजन्मनः ॥ व्जिव्च्_३।३ ॥</p>
<p>यथा च</p>
<p>दोर्मूलावधि इति ॥ व्जिव्च्_३।४ ॥</p>
<p>यथा वा</p>
<p>गर्भग्रन्थिषु वीरुधां सुमनसो मध्ये ऽङ्कुरं पल्लवा वाञ्छामात्रपरिग्रहः पिकवधूकण्ठोदरे पञ्चमः ।<br>
किं च त्रीणि जगन्ति जिष्णु दिवसैर्द्वित्रैर्मनोजन्मनो देवस्यापि चिरोज्झितं यदि भवेदभ्यासवश्यं धनुः ॥ व्जिव्च्_३।५ ॥</p>
<p>यथा वा</p>
<p>हंसानां निनदेषु इति ॥ व्जिव्च्_३।६ ॥</p>
<p>यथा च</p>
<p>सज्जेहि सुरहिमासो ण दाव अप्पेइ जुऐजणलक्खसहे ।<br>
अहिणअसहआरमुहे णवपल्लवपत्तले अणङ्गस्स सरे ॥ व्जिव्च्_३।७ ॥<br>
सज्जयति सुरभिमासो न तावदर्पयति युवतिजनलक्ष्यसहान् ।<br>
अभीनवसहकारमुखान् नवपल्लवपत्रलाननङ्गस्य शरान् ॥<br>
इति छाया ॥</p>
<p>एवंविधविषये स्वाभाविकसौकुमार्यप्राधान्येन वर्ण्यमानस्य वस्तुनस्तदाच्छादनभयादेव न भूयसा तत्कविभिरलङ्करणमुपनिबध्यते ।<br>
यदि वा कदाचिदुपनिबध्यते तत्तदेव स्वाभाविकं सौकुमार्यं सुतरां समुन्मीलयितुम्, न पुनरलङ्कारवैचित्र्योपपत्तये ।<br>
यथा</p>
<p>धौताञ्जने च नयने स्फटिकाच्छकान्तिर्- गण्डस्थली विगतकृत्रिमरागमोष्ठम् ।<br>
अङ्गानि दन्तिशिशुदन्तविनिर्मलानि किं यन्न सुन्दरमभुत्तरुणीजनस्य ॥ व्जिव्च्_३।८ ॥</p>
<p>अत्र &ldquo;दन्तिशिशुदन्तविनिर्मलानि&rdquo; इत्युपमया स्वाभाविकमेव सौन्दर्यमुन्मीलितम् ।<br>
यथा वा</p>
<p>अकठोरवारणवधूदन्ताङ्कुरस्पर्धिनःइति ॥ व्जिव्च्_३।९ ॥</p>
<p>एतदेवातीव युक्तयुक्तम् ।<br>
यस्मान्महाकवीनां प्रस्तुतौचित्यानुरोधेन कदाचित् स्वाभाविकमेव सौन्दर्यमैकराज्येन विजृम्भयितुमभिप्रेतं भवति, कदाचिद् विविधारचनावैचित्र्युक्तमिति ।<br>
अत्र पूर्वस्मिन् पक्षे, रूपकादेरलङ्कारणकलापस्य नात्यादृतत्वम् ।<br>
अपरस्मिन् पुनः स एवसुतरां समुज्जृम्भते ।<br>
तस्मादनेन न्यायेन सर्वातिशायिनः स्वाभाविकसौन्दर्यलक्षणस्य पदार्थपरिस्पन्दस्यालङ्कार्यत्वमेव युक्तियुक्ततामालम्बते, न पुनरलङ्कारणत्वम् ।<br>
सातिशयत्वशून्यधर्मयुक्तस्य वस्तुनो विभूषितस्यापि पिशाचादेरिव तद्विदाह्लादकारित्वविरहादनुपादेयत्वमेवेत्यलमतिप्रसङ्गेन ।<br>
यदि वा प्रस्तुतौचित्यमाहात्म्यान्मुक्यतया भावस्वभावः सातिशयत्वेन वर्ण्यमानः स्वमहिम्ना भूषणान्तरासहिष्णुः स्वयमेव शोभातिशयशालित्वादलङ्कार्यो ऽप्यलङ्करणमित्यभिधीयते तदयमास्माकीनएव पक्षः ।<br>
तदतिरिक्तवृत्तेरलङ्कारान्तरस्य तिरस्कारतात्पर्येणाभिधानान्नात्र वयं विवदामहे ।<br>
एवमेषैव वर्ण्यमानस्य वस्तुनो वक्रतेत्युतान्या काचिदस्तीत्याह&ndash;</p>
<hr>
<p>अपरा सहजाहार्यकविकौशलशालिनी ।<br>
निर्मितिर्नूतनोल्लेखलोकातिक्रान्तगोचरा ॥ व्जिव्_३।२ ॥</p>
<p>अपरा द्वितीया वर्ण्यमानवृत्तेः पदार्थस्य निर्मितिः सृष्टिः ।<br>
वक्रतेति सम्बन्धः ।<br>
कीदृशी&mdash;सहजाहार्यकविकौशलशालिनी ।<br>
सहजं स्वाभाविकमाहार्यं शिक्षाभायाससमुल्लासितं च शक्तिव्युत्पत्तिपरिपाकप्रौढं यत् कविकौशलं निर्मातृनैपुणं तेन शालते श्लाघ्यते या सा तथोक्ता ।<br>
अन्यच्च कीदृशी&mdash;नूतनोल्लेखलोकातिक्रान्तगोचरा ।<br>
नूतनस्तत्प्रथमो यो ऽसावुल्लिख्यत इत्युल्लेखस्तत्कालमुल्लिख्यमानातिशयः, तेन लोकातिक्रान्तः प्रसिद्धव्यापारातीतः को ऽपि सर्वातिशायी गोचरो विषयो यस्याः सा तथोक्तेति विग्रहः ।<br>
निर्मितिस्तेन रूपेण विहितिरित्यर्थः ।<br>
तदिदमत्र तात्पर्यम्&mdash; यन्न वर्ण्यमानस्वरूपाः पदार्थाः कविभिरभूताः सन्तः क्रियन्ते, केवलं सत्तामात्रेणैव परिस्फुरतां तेषां तथाविधः को ऽप्यतिशयः पुराधीयते, येन कामपि सहृदयहृदयहारिणीं रमणीयतामधिरोप्यन्ते ।<br>
तदिदमुक्तम्</p>
<p>लीनं वस्तुनि ॥ व्जिव्च्_३।१० ॥</p>
<p>इत्यादि ।<br>
तदेवं सत्तामात्रेणैव परिस्फुरतः पदार्थस्य को ऽप्यलौकिकः शोभातिशयविधायी विच्छित्तिविशेषो ऽभिधीयते, येन नूतनच्छायामनो हारिणा वास्तवस्थितितिरोधानप्रवणेन निजावभासोद्भासितस्वरूपेण तत्कालोल्लिखित इव वर्णनीयपदार्थपरिस्पन्दमहिमा प्रतिभासते, येन विधातृव्यपदेशपात्रतां प्रतिपद्यन्ते कवयः ।<br>
तदिदमुक्तम्</p>
<p>अपारे काव्यसंसारे कविरेव प्रजापतिः ।<br>
यथास्मै रोचते विश्वं तथेदं परिवर्तते ॥ व्जिव्च्_३।११ ॥</p>
<p>सैषा सहजार्यभेदभिन्ना वर्णनीयस्य वस्तुनो द्विप्रकारा वक्रता ।<br>
तदेवमाहार्या येयं सा प्रस्तुतविच्छित्तिविधाप्यलङ्कारव्यतिरेकेण नान्या काचिदुपपद्यते ।<br>
तस्माद् बहुविधतत्प्रकारप्रभेदद्वारेणात्यन्तविततव्यवहाराः परिदृश्यन्ते ।<br>
यथा</p>
<p>अस्याः सर्गविधौ प्रजपतिरभूच्चन्द्रो नु कान्तद्युतिः शृङ्गारैकरसः स्वयं नु मदनो मासो नु पुष्पाकरः ।<br>
वेदाभ्यासजडः कथं नु विषयव्यावृत्तकौतूहलो निर्मातुं प्रभवेन्मनोहरमिदं रूपं पुराणो मुनिः ॥ व्जिव्च्_३।१२ ॥</p>
<p>अत्र कान्तायाः किमपि कान्तिमत्त्वमसमविलाससम्पदां पदं च रसवत्त्वमसामान्यसौष्ठवं च सौकुमार्यं प्रतिपादयितुं प्रत्येकं तत्परिस्पन्दप्राधान्यसमुचितसम्भावनानुमानमाहात्म्यात् पृथक् पृथगपूर्वमेव निर्माणमुत्प्रेक्षितम् ।<br>
तथा च कारणत्रितयस्याप्येतस्य सर्वेषां विशेषणानां स्वयम् इति सम्बध्यमानमेतदेव सुतरां समुद्दीपयति ।<br>
यः किल स्वयमेव कान्तद्युतिस्तस्य सौजन्यसमुचितादरोचकित्वात् कान्तिकत्कार्यकरणकौशलमेवोपपन्नम् ।<br>
यश्च स्वयमेव शृङ्गारैकरसस्तस्य रसिकत्वादे रसवद्वस्तुविधानवैदग्ध्यमौचित्यं भजते ।<br>
यश्च स्वयमेव पुष्पाकरस्तस्याभिजात्यादेव तथाविधः सुकुमार एव सर्गः समुचितः ।<br>
तथा चोत्तरार्धे व्यतिरेकमुखेन त्रयस्याप्येतस्य कान्तिमत्त्वादेर्विशेषणैरन्यथानुपपत्तिरुपपादिता ।<br>
यस्माद् वेदाभ्यासजडत्वात् कान्तिमद्वस्तुविधानानभिज्ञत्वम्, विषयव्यावृत्तकौतुकत्वाद् रसवत्पदार्थे विहितवैमुख्यम्, पुराणत्वात् सौकुमार्यसरसभावविरचनवैरस्यं प्रजापतेः प्रतीयते ।<br>
तदेवमुत्प्रेक्षालक्षणो ऽयमलङ्कारः कविना वर्णनीयस्य वस्तुनः कमप्यलौकिकोल्लेखविलक्षणमतिशयमाधातुम निबद्धः ।<br>
स च स्वभावसौन्दर्यमहिम्ना स्वयमेव तत्सहायसम्पदा महार्घमहनीयतामीहमानः सन्देहसंसर्गमङ्गीकरोतीति तेनोपबृंहितः ।<br>
तस्माल्लोकोत्तरनिर्मातृनिर्मितत्वं नाम नूतनः को ऽप्यतिशयः पदार्थस्य वर्णयमानवृत्तेर्नायिकास्वरूपसौन्दर्यलक्षणस्यात्र निर्मितः कविना, येन तदेव तत्प्रथममुत्पादितमिव प्रतिभाति ।<br>
यत्राप्युत्पाद्यं वस्तु प्रबन्धार्थवदपूर्वतया वाक्यार्थस्तत्कालमुल्लिख्यते कविभिः, तस्मिन् स्वसत्तासमन्वयेन स्वयमेव परिस्फुरतां पदार्थानां तथाविधपरस्परान्वयलक्षणसम्बन्धोपनिबन्धनं नाम नवीनमतिशयमात्रमेव निर्मितिविषयतां नीयते, न पुनः स्वरूपम् ।<br>
यथा</p>
<p>कस्त्वं भो दिवि मालिको ऽहमिह किं पुष्पार्थमभ्यागतः किं तेनास्तु महान् क्रयो यदि महच्चित्रं तदाकर्ण्यताम् ।<br>
सङ्ग्रामेष्वलभाभिधाननृपतौ दिव्याङ्गनाभैः स्त्रजः प्रोज्झन्तीभिरविद्यमानकुसुमं यस्मात्कृतं नन्दनम् ॥ व्जिव्च्_३।१३ ॥</p>
<p>तदेवंविधे विषये वर्णनीयवस्तुविशिष्टातिशयविधायी विभूषणविन्यासो विधेयतां प्रतिपद्यते ।<br>
तथा च&mdash;प्रकृतमिदमुदाहरणमलङ्करणकल्पनं विना सम्यङ् न कथञ्चिदपि वाक्यार्थसङ्गति भजते ।<br>
यस्मात् प्रत्यक्षादिप्रमाणोपपत्तिनिश्चयाभावात् स्वाभाविकं वस्तु धर्मितया व्यवस्थापनम्न सहते, तस्माद्विदग्धकविप्रतिभोल्लिखितालङ्करणगोचरत्वेनैव सहृदयहृदयाह्लादमादधाति ।<br>
तथा च, दुःसहसमरसमयसमुचितशौर्यातिशयश्लाघया प्रस्तुतनरनाथविषये वल्लभलाभरभसोल्लसितसुरसुन्दरीसमूहसमर्प्यमाणमन्दारादिकुसुमदामसहस्त्रसम्भावनानुमाननन्दनोद्यानपादपप्रसूनसमृद्धिप्रध्वंसभावसिद्धिः सुत्प्रेक्षिता ।<br>
यस्मादुत्प्रेक्षाविषयं वस्तु कवयस्तदिवेति तदेवेति वा द्विविधमुपनबध्नन्तीत्येत (त्त)ल्लक्षणावसर एव विचारयिष्यामः ।<br>
तदेवमियमुत्प्रेक्षा पूर्वार्धविहिताप्रस्तुतप्रशंसोपनिबन्धबन्धुरा प्रकृतपार्थिवप्रतापातिशयपरिपोषप्रवणतया सुतरां समुद्भासमाना तद्विदावर्जनं जनयतीति सातिशयत्वम् ।</p>
<p>उत्प्रेक्षातिशयान्विता ॥ व्जिव्च्_३।१४ ॥</p>
<p>इत्येतस्याः, स्वलक्षणानुप्रवेश इत्यतिशयोक्तेश्च</p>
<p>कालङ्कारो ऽनया विना ॥ व्जिव्च्_३।१५ ॥</p>
<p>इति सकलालङ्करणानुग्राहकत्वम् ।<br>
तस्मात् पृथगतिशयोक्तिरेवेयं मुख्यतयेत्युच्यमाने ऽपि न किञ्चिदतिरिच्यते ।<br>
कविप्रतिभोत्प्रेक्षितत्वेन चात्यन्तमसम्भाव्यमप्युपनिबध्यमानमनयैव युक्त्या समञ्जसतां गाहते, न तपुनः स्वतन्त्र्येण ।<br>
यद्वा कारणतो लोकातिक्रान्तगोचरत्वेन वचसः सैवेयमित्यस्तु, तथापि प्रस्तुतातिशयविधानव्यतिरेकेण न किञ्चिदपूर्वमत्रास्ति ।<br>
तदेवमभिधानस्य पूर्वमभिधेयस्य चेह वक्रतामभिधायेदानीं वाक्यस्य वक्रत्वमभिधातुमुपक्रमते&mdash;</p>
<hr>
<p>मार्गस्थवक्रशब्दार्थगुणालङ्कारसम्पदः ।<br>
अन्यद्वाक्यस्य वक्रत्वं तथाभिहितिजीवितम् ॥ व्जिव्_३।३ ॥<br>
मनोज्ञफलकोल्लेखवर्णच्छायाश्रियः पृथक् ।<br>
चित्रस्येव मनोहारि कर्तुः किमपि कौशलम् ॥ व्जिव्_३।४ ॥</p>
<p>अन्यद्वाक्यस्य वक्रत्वम्&mdash;वाक्यस्य परस्परान्वितवृत्तेः पदसमुदायस्यान्यदपूर्वं व्यतिरिक्तमेव वक्रत्वं वक्रभावः ।<br>
भवतीति सम्बन्धः, क्रियान्तराभावात् ।<br>
कुतः&mdash;मार्गस्थवक्रशब्दार्थगुणालङ्कारसम्पदः ।<br>
मार्गाः सुकुमारादयस्तत्रस्थाः केचिदेव वक्राः प्रसिद्धव्यवहारव्यतिरेकिणो ये शब्दार्थगुणालङ्कारास्तेषां सम्पत् काप्युपशोभा तस्याः पृथग्भूतं किमपि वक्रत्वान्तरमेव ।<br>
कीदृशम्&mdash;तथाभिहितजीवितम् ।<br>
तथा तेन प्रकारेण केनाप्यव्यपदेश्येन याबिहितिः काप्यपूर्वैवाभिधा सैव जीवितं सर्वस्वं यस्य तत्तथोक्तम् ।<br>
किस्वरूपमित्याह&mdash;कर्तुः किमपि कौशलम् ।<br>
कर्तुर्विधातुः किमप्यलौकिकं यत्कौशलं नैपुणं तदेव वाक्यस्य वक्रत्वमित्यर्थः ।<br>
कथञ्चिद् चित्रस्येव, आलेख्यस्य यथा, मनोहारि हृदयरञ्जकं प्रकृतोपकरणव्यतिरेकि कर्तुरेव कौशलं किमपि पृथग्भूतं व्यतिरिक्तम् ।<br>
कुत इत्याह&mdash;मनोज्ञफलकोल्लेखवर्णच्छायाश्रियः ।<br>
मनोज्ञाः काश्चिदेव हृदयहारिण्यो याः फलकोल्लेखवर्णच्छायास्तासां श्रीरुपसोभा तस्याः ।<br>
पृथग्रूपं किमपि तत्त्वान्तरमेवेत्यर्थः ।<br>
फलकमालेख्याधारभूता भित्तिः, उल्लेखश्चित्रसूत्रप्रमाणोपपन्नं रेखाविन्यसनमात्रम्, वर्णा रञ्जकद्रव्यविशेषाः, छाया कान्तिः ।<br>
तदिदमत्र तात्पर्यम्&mdash;यथा चित्रस्य किमपि फलकाद्युपकरणकलापव्यतिरेकि सकलप्रकृतपदार्थजीवितायमानं चित्रकरकौशलं पृथकत्वेन मुख्यतयोद्भासते, तथैव वाक्यस्य मार्गादिप्रकृतपदार्थसार्थव्यतिरेकि कविकौशललक्षणं किमपि सहृदयहृदयसंवेद्यं सकलप्रस्तुतपदार्थस्फुरितभूतं वक्रत्वमुज्जृम्बते ।<br>
तथा च, भावस्वभावसौकुमार्यवर्णने शृङ्गारादिरसस्वरूपसमुन्मीलने वा विविधविभूषणविन्यासविच्छित्तिविरचने च यः परः परिपोषातिशयस्तद्विदाह्लादकारितायाः कारणम् ।<br>
पदवाक्यैकदेशवृत्तिर्वा यः कश्चिद्वक्रताप्रकारस्तस्य कविकौशलमेव निबन्धनतया व्यवतिष्ठते ।<br>
यस्मादाकल्पानामेव तावन्मात्रस्वरूपनियतनिष्ठतया व्यवस्थितानां रसस्वभावालङ्करणवक्रताप्रकाराणां नवनवोल्लेखविलक्षणं चेतनचमत्कारकारि किमपि स्वरूपान्तरमेतस्मादेव समुज्जृम्भते ।<br>
येनेदमभिधीयते&mdash;</p>
<p>आसंसारं कैपुङ्गवेहिं पडिदिअहगहिअसारो वि ।<br>
अज्जवि अभिन्नमुद्दो व्व जऐ वाआं परिप्फन्दो ॥ व्जिव्च्_३।१६ ॥<br>
आसंसारं कविपुङ्गवैः प्रतिदिवसगृहीतसारो ऽपि ।<br>
अद्याप्यभिन्नमुद्र इव जयति वाचां परिस्पन्दः ॥<br>
इति छाया ।</p>
<p>अत्र सर्गारम्भात् प्रभृति कविप्रधानैः प्रातिस्विकप्रतिभापरिस्पन्दमाहात्म्यात् प्रतिदिवसगृहीतसर्वस्वो ऽप्यद्यापि नवनवप्रतिभासानन्त्यविजृम्भणादनुद्धाटितप्राय इव यो वाक्यपरिस्पन्दः स जयति सर्वोत्कर्षेण वर्तते इत्येवमस्मिन् सुसङ्गते ऽपि वाक्यार्थे कविकौशलस्य विलसितं किमप्यलौकिकमेव परिस्फुरति ।<br>
यस्मात् स्वाभिमानध्वनिप्राधान्येन तेनैतदभिहितम् यथा&mdash;आसंसारं कविपुङ्गवैः प्रतिदिवसं गृहीतसारो ऽप्यद्याप्यभिन्नमुद्र इवायम् ।<br>
एवमपरिज्ञाततत्त्वतया न केनचित किमप्येतस्माद् गृहीतमिति मत्प्रतिभोद्धाटितपरमार्थस्येदानीमेव मुद्राबन्धोद्भेदो भविष्यतीति लोकोत्तरस्वपरिस्पन्दसाफल्यापत्तेर्वाक्यपरिस्पन्दो जयतीतिसम्बन्धः ।<br>
यद्यपि रसस्वभावालङ्काराणां सर्वेषां कविकौशलमेव जीवितम्, तथाप्यलङ्कारस्य विशेषतस्तदनुग्रहं विना वर्णनाविषयवस्तुनो भूषणाभिधायित्वेनाभिमतस्य स्वरूपमात्रेण परिस्फुरतो यथार्थत्वेन निबध्यमानस्य तद्विदाह्लादनिधानानुपपत्तेर्मनाङ्मात्रमपि न वैचित्र्यमुत्प्रेक्षामहे, प्रचुरप्रवाहपतितेतरपदार्थसामान्येन प्रतिभासनात् ।<br>
यथा</p>
<p>दूर्वाकाण्डमिव श्यामा तन्वी श्यामालता यथा ॥ व्जिव्च्_३।१७ ॥</p>
<p>इति च नूतनोल्लेखमनोहारिणः पुरेतस्य लोकोत्तरविन्यसनविच्छित्तिविशेषितशोभातिशयस्य किमपि तद्विदाह्लादकारित्वमुद्भिद्यते ।<br>
यथा</p>
<p>अस्याः सर्गविधौ ॥ व्जिव्च्_३।१८ ॥</p>
<p>इति ।<br>
यथा</p>
<p>किं तारुण्यतरोः ॥ व्जिव्च्_३।१९ ॥</p>
<p>इति ।<br>
तदेवं पृथग्भावेनापि भवतो ऽस्य कविकौशलायत्तवृत्तित्वलक्षणवाक्यवक्रतान्तर्भाव एव युक्तियुक्ततामवगाहते ।<br>
तदिदमुक्तम्</p>
<p>वाक्यस्य वक्रभावो ऽन्यो भिद्यते यः सहस्त्रधा ।<br>
यत्रालङ्कारवर्गो ऽसौ सर्वो ऽप्यन्तर्भविष्यति ॥ व्जिव्च्_३।२० ॥</p>
<p>स्वभावोदाहरणं यथा</p>
<p>तेषां गोपवधूविलाससुहृदां राधारहः साक्षिणां क्षेमं भद्र कलिन्दशैलतनयातीरे लतावेश्मानाम् ।<br>
विच्छिन्ने स्मरतल्पकल्पनमृदुच्छेदोपयोगे ऽधुना ते जाने जरठीभवन्ति विगलन्नीलत्विषः पल्लवाः ॥ व्जिव्च्_३।२१ ॥</p>
<p>अत्र यद्यपि सहृदयसंवेद्यं वस्तुसम्भवि स्वभावमात्रमेव वर्णितम्, तथाप्यनुत्तानतया व्यवस्थितस्यास्य विरलविदग्धहृदयैकगोचरं किमपि नूतनोल्लेखमनोहारि पदार्थान्तर्लोनवृत्ति सूक्ष्मसुभगं तादृक् स्वरूपमुन्मीलितं येन वाक्यवक्रतात्मनः कविकौशलस्य काचिदेव काष्ठाधिरूढिरुपपद्यते ।<br>
यस्मात्तद्व्यतिरिक्तवृत्तिरर्थातिशयो न कश्चिल्लभ्यते ।<br>
रसोदाहरणं यथा</p>
<p>लोको यादृशमाह साहसधनं तं क्षत्रियापुत्रकं स्यात्सत्येन स तादृगेव न भवेद्वार्ता विसंवादिनी ।<br>
एकां कामपि कालविप्रुषममी शौर्योष्मकण्डूव्यय- व्यग्राः स्युश्चिरविस्मृतामरचमूडिम्बाहवा बाहवः ॥ व्जिव्च्_३।२२ ॥</p>
<p>अत्रोत्साहाभिधानः स्थायिभावः समुचितालम्बनविभावलक्षणविषयसौन्दर्यातिशयश्लाघाश्रद्धालुतया विजिगीषोर्वैदग्ध्यभङ्गीभणितवैचित्र्येण परां परिपोषपदवीमधिरोपितः सन् रसतां नीयमानः किमपि वाक्यवक्रभावस्वभावं कविकौशलमावेदयति ।<br>
अन्येषां पूर्वप्रकरणोदाहरणानां प्रत्येकन्तथाभिहितिजीवितलक्षणं वाक्यवक्रत्वं स्वयमेव सहृदयैर्विचारणीयम् ।</p>
<p>वक्रतायाः प्रकाराणामौचित्यगुणशालिनाम् ।<br>
एतदुत्तेजनायालं स्वस्पन्दमहतामपि ॥ व्जिव्च्_३।२३ ॥<br>
रसस्वभावालङ्कारा आसंसारमपि स्थिताः ।<br>
अनेन नवतां यान्ति तद्विदाह्लाददायिनीम् ॥ व्जिव्च्_३।२४ ॥<br>
इत्यन्तरश्लोकौ ।</p>
<p>एवमभिधानाभिदेयाभिधालक्षणस्य काव्योपयोगिनस्त्रितयस्य स्वरूपमुल्लिख्य वर्णनीयस्य वस्तुनो विषयविभागं विदधाति&mdash;</p>
<hr>
<p>भावानामपरिम्लानस्वभावौचित्यसुन्दरम् ।<br>
चेतनानां जडानां च स्वरूपं द्विविधं स्मृतम् ॥ व्जिव्_३।५ ॥</p>
<p>भावानां वर्ण्यमानवृत्तीनां स्वरूपं परिस्पन्दः ।<br>
कीदृशम्&mdash;द्विविधम् ।<br>
द्वे विधे प्रकारौ यस्य तत्तथोक्तम् ।<br>
स्मृतं सूरिभिराम्नातम् ।<br>
केषां भावानाम्&mdash;चेतनानां जडानां च ।<br>
चेतनानां संविद्वतां प्राणिनामिति यावत्; जडानां तद्व्यतिरेकिणां प्राणचैतन्यशून्यानाम् ।<br>
एतदेव च धर्मिद्वैविध्यं धर्मद्वैविध्यस्य निबन्धनम् ।<br>
कीदृक्स्वरूपं&mdash;अपरिम्लानस्वभावौचित्यसुन्दरम् ।<br>
अपरिम्लानः प्रत्यग्रपरिपोषपेशलो यः स्वभावः पारमार्थिको धर्मस्तस्य यदौचित्यमुचितभावः प्रस्तावोपयोग्यदोषदुष्टत्व तेन सुन्दरं सुकुमारं तद्विदाह्लादकमित्यर्थः ।<br>
एतदेव द्वैविध्यं विभज्य विचारयति&mdash;</p>
<hr>
<p>तत्र पूर्वं प्रकाराभ्यां द्वाभ्यामेव विभिद्यते ।<br>
सुरादिसिंहप्रभृतिप्राधान्येतरयोगतः ॥ व्जिव्_३।६ ॥</p>
<p>तत्र द्वयोः स्वरूपयोर्मध्यात् पूर्वं यत्प्रथमं चेतनपदार्थसम्बन्धि तद् द्वाभ्यामेव राश्यन्तराभावात् प्रकाराभ्यां विभिद्यते भेदमासादयति, द्विविधमेव सम्पद्यते ।<br>
कस्मात्&mdash;सुरादिसिंहप्रभृतिप्राधान्येतरयोगतः ।<br>
सुरादयः त्रिदशप्रभृतयो ये चेतनाः सुरासुरसिद्धविद्याधरगन्दर्वनरप्रभृतयः, ये चान्ये सिंहप्रभृतयः केसरिप्रमुखास्तेषां यत्प्राधान्यं मुख्यत्वमितरदप्राधान्यं च ताभ्यां यथासङ्ख्येन प्रत्येकं यो योगः सम्बन्धस्तस्मात् कारणात् ।<br>
तदेवं सुरादीनां मुख्यचेतनानां स्वरूपमेकं कवीनां वर्णनास्पदम् ।<br>
सिंहादीनाममुख्यचेतनानां पशुमृगपक्षिसरीसृपाणां स्वरूपं द्वितीयमित्येतदेव विशेषेणोन्मीलयति&mdash;</p>
<hr>
<p>मृख्यमक्लिष्टरत्यादिपरिपोषमनोहरम् ।<br>
स्वजात्युचितहेवाकसमुल्लेखोज्ज्वं परम् ॥ व्जिव्_३।७ ॥</p>
<p>मुख्यं यत्प्रधानं चेतनसुरासुरादिसम्बन्धि स्वरूपं तदेवंविधं सत् कवीनां वर्णनास्पदं भवति स्वव्यापारगोचरतां प्रतिपद्यते ।<br>
कीदृशम्&mdash;अक्लिष्टरत्यादिपरिपोषमनोहरम् ।<br>
अक्लिष्टः कदर्थनाविरहितः प्रत्यग्रतामनोहरो यो रत्यादिः स्थायिभावस्तस्य परिपोषः शृङ्गारप्रभृतिरसत्वापादनम्, &ldquo;स्थाय्येव तु रसो भवेदि&rdquo; ति न्यायात् ।<br>
तेन मनोहरं हृदयहारि ।<br>
अत्रोदाहरणानि विप्रलम्भशृङ्गारे चतुर्थे ऽङ्के विक्रमोर्वश्यामुन्मत्तस्य पुरूरवसः प्रलपितानि ।<br>
यथा</p>
<p>तिष्ठेत्कोपवशात्प्रभावपिहिता दीर्घं न सा कुप्यति स्वर्गायोत्पतिता भवेन्मयि पुनर्भावार्द्रमस्या मनः ।<br>
तां हर्तुं विबुधद्विषो ऽपि न च मे शक्ताः पुरोवर्तिनों सा चात्यन्तमगोचरं नयनयोर्यातेति को ऽयं विधिः ॥ व्जिव्च्_३।२५ ॥</p>
<p>अत्र राज्ञो वल्लभाविरहवैधुर्यदशावेशविवशवृत्तेस्तदसम्प्राप्तिनिमित्तमनधि गच्छतः प्रथमतरमेव स्वाभाविकसौकुमार्यसम्भाव्यमानमनन्तरोचितविचारापसार्यमाणोपपत्ति किमपि तात्कालिकविकल्पोल्लिख्यमानमनवलोकनकारणमुत्प्रेक्षमाणस्य तदासादनसमन्वयासम्भवान्नैराश्यनिश्चयविमूढमानसतया रसः परां परिपोषपदवीमधैरोपितः ।<br>
तथा चैतदेव वाक्यान्तरैरुद्दीपितं यथा</p>
<p>पद्भ्यां स्पृशेद्वसुमतीं यदि सा सुगात्री मेघाभिवृष्टसिकतासु वनस्थलीषु ।<br>
पश्चान्नता गुरुनितम्बतया ततो ऽस्या दृश्येत चारुपदपङ्क्तिरलक्तकाङ्का ॥ व्जिव्च्_३।२६ ॥</p>
<p>अत्र पद्भ्यां वसुमतीं कदाचित् स्पृशेदित्याशंसया तत्प्राप्तिः सम्भाव्येत ।<br>
यस्माज्जलधरसलिलसेकसुकुमारसिकतासु वनस्थलीषु गुरुनितम्बतया तस्याः पश्चान्नतत्वेन नितरां मुद्रितसंस्थाना रागोपरक्ततया रमणीयवृत्तिश्चरणविन्यासपरम्परा दृश्येत, तस्मान्नैराश्यनिश्चितिरेवसुतरां समुज्जृम्भिता, या तदुत्तरवाक्योन्मत्तविलपितानां निमित्ततामभजत् ।<br>
करुणरसोदाहरणानि तापसवत्सराजे द्वितीये ऽङ्के वत्सराजस्य परिदेवितानि ।<br>
यथा</p>
<p>धारावेश्म विलोक्य दीनवदनो भ्रान्त्वा च लीलागृहा- न्निश्वस्यायतमाशु केसरलतावीथीषु कृत्वा दृशः ।<br>
किं मे पार्श्वमुपैषि पुत्रक कृतैः किं चाटुभिः क्रूरया मात्रा त्वं परिवर्जितः सह मया यान्त्यातिदीर्घां भुवम् ॥ व्जिव्च्_३।२७ ॥</p>
<p>अत्र रसपरिपोषनिबन्धनविभावादिसम्पत्समुदयः कविना सुतरां समुज्जृम्भितः ।<br>
तथा चास्यैव वाक्यस्यावतारकं विधूषकवाक्यमेवंविधं प्रयुक्तम्&mdash;</p>
<p>पमादो एसो क्खु देवीए पुत्तकिदको दरिणपोदो अत्तभवन्तं अणुसरदि ॥ व्जिव्च्_३।२८ ॥<br>
प्रमादः ! एष खलु देव्याः पुत्रकृतको हरिणपोतो ऽत्रभवन्तमनुसरति ॥<br>
इति छाया ।<br>
एतेन करुणरसोद्दीपनविभावता हरिणपोतकधारागृहप्रभृतीनां सुतरां समुत्पद्यते ।<br>
तथा च &ldquo;अयमपरः क्षते क्षारावक्षेपः&rdquo; इति रुमण्वद्वचनानन्तरमेतत्परत्वेनैव वाक्यान्तरमुपनिबद्धम्, यथा</p>
<p>कर्णान्तस्थितपद्मरागकलिकां भूयः समाकर्षता चञ्च्वा दाडिमबीजमित्यभिहता पादेन गण्डस्थली ।<br>
येनासौ तव तस्य नर्मसुहृदः खेदान्मुहुः क्रन्दतो निःशङ्कम्न शुकस्य किं प्रतिवचो देवि त्वया दीयते ॥ व्जिव्च्_३।२९ ॥</p>
<p>अत्र शुकस्यैवंविधदुर्ललितयुक्तत्वं वाल्लभ्यप्रतिपादनपरत्वेनोपात्तम् ।<br>
&ldquo;असौ&rdquo; इति कपोलस्थाल्याः स्वानुभवस्वदमानसौकुमार्योत्कर्षपरामर्शः ।<br>
एवंविधोद्दीपनविभावैकजीवितत्वेन करुणरसः काष्ठाधिरूढिरमणीयतामनीयत ।<br>
एवं विप्रलम्भशृङ्गारकरुणयोः सौकुमार्यादुदाहरणप्रदर्शनं विहितम् ।<br>
रसान्तराणामपि स्वयमेवोत्प्रेक्षणीयम् ।<br>
एवं द्वितीयमप्रधानचेतनसिहादिसम्बन्धि यत्स्वरूपं तदित्थं कवीनां वर्णनास्पदं सम्पद्यते ।<br>
कीदृशम्&mdash;स्वजात्युचितदेवाकसमुल्लेखोज्ज्वलम् ।<br>
स्वा प्रत्येकमात्मीया सामान्यलक्षणवस्तुस्वरूपा या जातिस्तस्याः समुचितो यो हेवाकः स्वभावानुसारी परिस्पन्दस्तस्य समुल्लेखःसम्यगुल्लेखनं वास्तवेन रूपेणोपनिबन्धस्तेनोज्ज्वलं भ्राजिष्णु, तद्विदाह्लादकारीति यावत् ।<br>
यथा</p>
<p>कदाचिदेतेन च पारियात्र- गुहागृहे मीलितलोचनेन ।<br>
व्यत्यस्तहस्तद्वितयोपविष्ट- दंष्ट्राङ्कुराञ्चच्चिबुकं प्रसुप्तम् ॥ व्जिव्च्_३।३० ॥</p>
<p>अत्र गिरिगुहागेहान्तरे निद्रामनुभवतः कैसरिणः स्वजातिसमुचितं स्थानकमुल्लिखितम् ।<br>
यथा वा</p>
<p>ग्रीवाभङ्गाभिरामं मुहुरनुपतति स्यन्दने दत्तदृष्टिः पश्चार्धेन प्रविष्टः शरपतनभयाद् भूयसा पूर्वकायम् ।<br>
दर्भैरर्धावलीढैः श्रमविवृतमुखभ्रंशिभिः कीर्णवर्त्मा पश्योदग्रप्लुतत्वाद्वियति बहुतरंस्तोकमुर्व्यां प्रयाति ॥ व्जिव्च्_३।३१ ॥</p>
<p>एतदेव प्रकारान्तरेणोन्मीलयति&mdash;</p>
<hr>
<p>रसोद्दीपनसामर्थ्यविनिबन्धनबन्धुरम् ।<br>
चेतनानाममुख्यानां जडानां चापि भूयसा ॥ व्जिव्_३।८ ॥</p>
<p>चेतनानां प्राणिनाममुख्यानामप्रधानभूतानां यत्स्वरूपं तदेवंविधं सत्, वर्णनीयतां प्रतिपद्यते प्रस्तुताङ्गतयोपयुज्यमानम् ।<br>
कीदृशम्रसोद्दीपनसामर्थ्यविनिबन्धनबन्धुरम् ।<br>
रसाः शृङ्गारादयस्तेषामुद्दीपनमुल्लासनं परिपोषस्तस्मिन् सामर्थ्यं शक्तिस्तया विनिबन्धनन्निवेशस्तेन बन्धुरं हृदयहारि ।<br>
यथा</p>
<p>चूताङ्कुरास्वादकषायकण्ठः पुंस्कोकिलो यन्मधुरं चुकूज ।<br>
मनस्विनीमानविघातदक्षं तदेव जातं वचनं स्मरस्य ॥ व्जिव्च्_३।३२ ॥</p>
<p>जडानां चापि भूयसा&mdash;जडानामचेतनानां सलिलतरुकुसुमसमयप्रभृतीनामेवंविधं स्वरूपं रसोद्दीपनसामर्थ्यविनिबन्धनबन्धुरं वर्णनीयतामवगाहते ।<br>
यथा</p>
<p>इदमसुलभवस्तुप्रार्थनादुर्निवारं प्रथममपि मनो मे पञ्चबाणः क्षिणोति ।<br>
किमुत मलयवातोन्मूलितापाण्डुपत्रै- रुपवनसहकारैर्दर्शितेष्वङ्कुरेषु ॥ व्जिव्च्_३।३३ ॥</p>
<p>यथा वा&mdash;</p>
<p>उद्भेदाभिमुखाङ्कुराः कुरवकाः शैवालजालाकुल-प्रान्तं भान्ति सरांसि फेनपटलैः सीमन्तिताः सिन्धवः ।<br>
किञ्चास्मिन् समये कृशाङ्गि विलसत्कन्दर्पकोदण्डिक-क्रीडाभाञ्जि भवन्ति सन्ततलताकीर्णान्यरण्यान्यपि ॥ व्जिव्च्_३।३४ ॥</p>
<p>एवं स्वाभाविकसुन्दरपरिस्पन्दनिबन्धनं पदार्थस्वरूपमभिधाय तदेवोपसंहरति&ndash;</p>
<hr>
<p>शरीरमिदमर्थस्य रामणीयकनिर्भरम् ।<br>
उपादेयतया ज्ञेयं कवीनां वर्णनास्पदम् ॥ व्जिव्_३।९ ॥</p>
<p>अर्थस्य वर्णनीयस्य वस्तुनः शरीरमिदम् उपादेयतया ज्ञेयं ग्राह्यत्वेन बोद्धव्यम् ।<br>
कीदृशं सत् &mdash; रामणीयकनिर्भरम्, सौन्दर्यपरिपूर्णम्,औपहत्यरहितत्वेन तद्विदावर्जकमिति यावत् ।<br>
कवीनामेतदेव यस्माद्वर्णनास्पदमभिधाव्यापरागोचरम् ।<br>
एवंविधस्यास्य स्वरूपशोभातिशयभ्राजिष्णोर्विभूषणान्युपशोभान्तरमारभन्ते ।<br>
एतदेव प्रकारान्तरेण विचारयति&mdash;</p>
<hr>
<p>धर्मादिसाधनोपायपरिस्पन्दनिबन्धनम् ।<br>
व्यवहारोचितं चान्यल्लभते वर्णनीयताम् ॥ व्जिव्_३।१० ॥</p>
<p>व्यवहारोचितं चान्यत् ।<br>
अपरं पदार्थानां चेतनाचेतनानां स्वरूपमेवंविधं वर्णनीयतां लभते कविव्यापारविषयतां प्रतिपद्यते ।<br>
कीदृशम्&mdash;व्यवहारोचितम्, लोकवृत्तयोग्यम् ।<br>
कीदृशं सत्&mdash;धर्मादिसाधनोपायपरिस्पन्दनिबधनम् ।<br>
धर्मादेश्चतुर्वर्गस्य साधने सम्पादने उपायभूतो यः परिस्पन्दः स्वविलसितं तदेव निबन्धनं यस्य तत्तथोक्तम् ।<br>
तदिदमुक्तं भवति&mdash;यत् काव्ये वर्ण्यमानवृत्तयः प्रधानचेतनप्रभृतयः सर्वे पदार्थाश्चतुर्वर्गसाधनोपायपरिस्पन्दप्राधान्येन वर्णनीयाः, ये ऽप्यप्रधानचेतनस्वरूपाः पदार्थास्ते ऽपि धर्मार्थाद्युपायभूतस्वविलासप्राधान्येन कवीनां वर्णनीयतामवतरन्ति ।<br>
तथा च राज्ञां शूद्रकप्रभृतीनां मन्त्रिणां च शुकनासमुख्यानां चतुर्वर्गानुष्ठानोपदेशपरत्वेनैव चरितानि वर्ण्यन्ते ।<br>
अप्रधानचेतनानां हस्तिहरिणप्रभृतीनां सङ्ग्रममृगयाद्यङ्गतया परिस्पन्दसुन्दरं स्वरूपं लक्ष्ये वर्ण्यमानतया परिदृश्यते ।<br>
तस्मादेव च तथाविधस्वरूपोल्लेखप्राधान्येन काव्यकाव्योपकरणकवीनां चित्रचित्रोपकरणचित्रकरैः साम्यं प्रथममेव प्रतिपादितम् ।<br>
तदेवंविधं स्वभावप्राधान्ये रसप्राधान्येन च द्विप्रकारं सहजसौकुमार्यसरसं स्वरूपं वर्णनाविषयवस्तुनः शरीरमेवालङ्कार्यतामेवार्हति, न पुनरलङ्कारणत्वम् ।<br>
तत्र स्वाभाविकं पदार्थस्वरूपमलङ्करणं यथा न भवति तथा प्रथममेव प्रतिपादितम् ।<br>
इदानीं रसात्मनः प्राधानचेतनपरिस्पन्दवर्ण्यमानवृत्तेरलङ्कारकारान्तराभिमतामलङ्कारतां निराकरोति&mdash;</p>
<hr>
<p>अलङ्कारो न रसवत् परस्याप्रतिभासनात् ।<br>
स्वरूपादतिरक्तस्य शब्दार्थासङ्गतेरपि ॥ व्जिव्_३।११ ॥</p>
<p>अलङ्कारो न रसवत् ।<br>
रसवदिति यो ऽयमुत्पादितप्रतीतिर्नामालङ्कारस्तस्य विभूषणत्वं नोपपद्यते इत्यर्थः ।<br>
कस्मात् कारणात्&mdash;स्वरूपादतिरिक्तस्य परस्याप्रतिभासनात् ।<br>
वर्ण्यमानस्य वस्तुनो यत् स्वरूपमात्मीयः परिस्पन्दस्तस्मादतिरिक्तस्याभ्यधिकस्य परस्य अन्यस्य अप्रतिभासनादनवबोधनात् ।<br>
तदिदमत्र तात्पर्यम्&mdash;यत् सर्वेषामेव सत्कविवाक्यानामिदमलङ्कार्यमिदमलङ्करणम् इत्यपोद्धारविहितो विविक्तभावः सर्वस्य यस्य कस्यचित् प्रमातुश्चेतसि परिस्फुरति ।<br>
रसवदलङ्कारवदित्यस्मिन् वाक्ये पुनरवहितचेतसो ऽपि न किञ्चिदेतदेव बुध्यामहे ।<br>
तथा च&mdash;यदि शृङ्गारादिरेव प्राधान्येन वर्ण्यमानो ऽलङ्कार्यः ततस्तदन्येन केनचिदलङ्करणेन भवितव्यम् ।<br>
यदि वा तत्स्वरूपमेव तद्विदाह्लादनिबन्धनत्वादलङ्करणमित्युच्यते तथापि तद्व्यतिरिक्तमन्यदलङ्कार्यतया प्रकाशनीयम् ।<br>
तदेवंविधो न कश्चिदपि विवेकश्चिरन्तनालङ्कारकाराभिमते रसवदलङ्कारलक्षणोदाहरणमार्गे मनागपि विभाव्यते ।<br>
तथा च</p>
<p>रसवद्दर्शितस्पष्टशृङ्गारादि ॥ व्जिव्च्_३।३५ ॥</p>
<p>इति रसवल्लक्षणम् ।<br>
अत्र दर्शिताः स्पृष्टाः स्पष्टं वा शृङ्गारादयो यत्रेति व्याख्याने काव्यव्यतिरिक्तो न कश्चिदन्यः समासार्थभूतः संलक्ष्यते ।<br>
यो ऽसावलङ्कारः काव्यमेवेति चेत् तदपि न सुस्पष्टसौष्ठवम् ।<br>
यस्मात् काव्यैकदेशयोः शब्दार्थयोः पृथक् पृथगलङ्काराः सन्तीत्युपक्रम्येदानीं काव्यमेवालङ्करणमित्युपक्रमोपसंहारवैषम्यदुष्टत्वमायाति ।<br>
यदि वादर्शिताः स्पष्टं शृङ्गारादयो येनेति समासः, तथापि वक्तव्यमेव&mdash;को ऽसाविति ।<br>
प्रतिपादनवैचित्र्यमेवेति चेत्, तदपि न सम्यक् समर्थनार्हम् ।<br>
यस्मात् प्रतिपाद्यमानादन्येदेव तदुपशोभानिबन्धनं प्रतिपादनवैचित्र्यम्, न पुनः प्रतिपाद्यमानमेव ।<br>
स्पष्टतया दर्शितं रसानां प्रतिपादनवैचित्र्यं यद्यभिधीयते, तदपि न सुप्रतीपादनम् ।<br>
स्पष्टतया दर्शने शृङ्गारादीनां स्वरूपपरिनिष्पत्तिरेव पर्यवस्यति ।<br>
किञ्च रसवतः काव्यस्यालङ्कार इति तथाविधस्य सतस्तस्यासाविति न किञ्चिदनेन तस्याभिधेयं स्यात् ।<br>
अथवा तेनैवालङ्कारेण रसवत्त्वं तस्याधीयते, तदेवं तर्ह्यसौ न रसवतो ऽलङ्कारः प्रत्युत रसवानलङ्कार इत्यायाति, तन्माहात्म्यात् काव्यमपि रसवत् सम्पद्यते ।<br>
यदि वा तेनैवाहितरससम्बन्धस्य रसवतः काव्यस्यालङ्कार इति तत्पश्चाद्रसवलङ्कारव्यवदेशमासादयति&mdash;यथाग्निष्टोमयाज्यस्य पुत्रो भवितेत्युच्यते, तदपि न सुप्रतिबद्धसमाधानम् ।<br>
यस्माद् &ldquo;अग्निष्टोमयाजि&rdquo;-शब्दः प्रथमं भूतलक्षणे विषयान्तरे निष्प्रतिपक्षतया समासादितप्रसिद्धिः पश्चाद् भविष्यति वाक्यार्थसबन्धलक्षणयोग्यतया तमनुभवितुं शक्नोति ।<br>
न पुनरत्रैवं प्रयुज्यते ।<br>
यस्माद्रसवतः काव्यस्यालङ्कार इति तत्सञ्ज्ञन्धितयैवास्य स्वरूपब्धिरेव ।<br>
तत्सम्बन्धिनिबन्धनं च काव्यस्य रसवत्त्वमित्येवमितरेतराश्रयलक्षणदोषः केनापसार्यते ।<br>
यदि वा रसो विद्यते यस्यासौ तद्वानलङ्कार एवास्तु इत्यभिधीयते, तथाप्यलङ्कारः काव्यं वा नान्यत् तृतीयं किञ्चिदत्रास्ति ।<br>
तत्पक्षद्वितयमपि प्रत्युक्तम् ।<br>
उदाहरणं लक्षणैकयोगक्षेमत्वात् पृथङ् न विकल्प्यते ।</p>
<p>मृतेति प्रेत्य सङ्गन्तुं यया मे मरणं स्मृतम् ।<br>
सैवावन्ती मया लब्धा कथमत्रैव जन्मनि ॥ व्जिव्च्_३।३६ ॥</p>
<p>अत्र रतिपरिपोषलक्षणवर्णनीयशरीरभूतायाश्चित्तवृत्तेरतिरिक्तमन्यद्विभक्तं वस्तु न किञ्चिद्विभाव्यते ।<br>
तस्मादलङ्कार्यतैव युक्तिमती ।<br>
यदपि कैश्चित्</p>
<p>स्वशब्दस्थायिसञ्चारिविभावाभिनयास्पदम् ॥ व्जिव्च्_३।३७ ॥</p>
<p>इत्यनेन पूर्वमेव लक्षणं विशेषितम्, तत्र स्वशब्दास्पदत्वं रसानामपरिगतपूर्वमस्माकम् ।<br>
ततस्त एव रससर्वस्वसमाहितचेतसस्तत्परमार्थविदो विद्वाम्स एवं प्रष्टव्याः&mdash;किं स्वशब्दास्पदत्वं रसानामुत रसवत इति ।<br>
तत्र पूर्वस्मिन् पक्षे&mdash;रस्यन्तैति रसास्ते स्वशब्दास्पदास्तेषु तिष्ठन्तः शृङ्गारादिषु वर्तमानाः सन्तस्तज्ज्ञैरास्वाद्यन्ते ।<br>
तदिदमुक्तं भवति&mdash;यत् स्वशब्दैरभिधीयमानाः श्रुतिपथमवतरन्तश्चेतनानां चर्वणचमत्कारं कुर्वन्तीत्यनेन न्यायेन घृतपूरप्रभूतयः पदार्थाः स्वशब्दैरभिधीयमानास्तदास्वादसम्पदं सम्पादयन्तीत्येवं सर्वस्य कस्यचिदुपयोगसुखार्थिनस्तैरुदारचरितैरयत्नेनैव तदभिधानमात्रादेव त्रैलोक्यराज्यसम्पत्सौख्यसमृद्धिः प्रतिपाद्येतैति नमस्तेभ्यः ।<br>
रसवतस्तदास्पदत्वं नोपपद्यते, रसस्यैव स्ववाच्यस्यापि तदास्पदत्वाभावात्, किमुतान्यस्येति ।<br>
तदलङ्कारत्वं च प्रथममेव प्रतिषिद्धम् ।<br>
शिष्टं स्थाय्यादि पूर्वलक्षणं व्याख्यातमेवेति न पुनः पर्यालोच्यते ।<br>
यदपि</p>
<p>रसबद्रससंश्रयात् ॥ व्जिव्च्_३।३८ ॥</p>
<p>इति कैश्चिल्लक्षणमकारि तदपि न सम्यक् समाधेयतामधितिष्ठति ।<br>
तथा हि&mdash;रसः संश्रयो यस्यासौ रससंश्रयः, तस्मात् कारणादयं रसवदलङ्कारः सम्पद्यते ।<br>
तथापि वक्तव्यमेव&mdash;को ऽसौ रसव्यतिरिक्तवृत्तिः अन्यपदार्थः? काव्यमेवेति चेत् तदपि पूर्वमेव प्रत्युक्तम्, तस्यस्वात्मनिक्रियाविरोधादलङ्कारत्वानुपपत्तेः ।<br>
अथवा रसस्य संश्रयो रसेन संश्रियते यस्तस्माद् ।<br>
रससंश्रयादिति ।<br>
तथापि को ऽसाविति व्यतिरिक्तत्वेन वक्तव्यतामेवा (याति) ।<br>
उदाहरणजातमप्यस्य लक्षणस्य पूर्वेण समानयोगक्षेमप्रायमिति (न) पृथक् पर्यालोच्यते ।</p>
<p>रसपेशलम् ॥ व्जिव्च्_३।३९ ॥</p>
<p>इति पाठे न किञ्चिदत्रातिरिच्यते ।<br>
अथ (वस्तुस्वभावरसादि-) प्रतिपादकवाक्योपारूढपदार्थसार्थस्वरूपमलङ्कार्यं रसस्वरूपानुप्रवेशेन विगलितस्वपरिस्पन्दानां द्रव्याणाम् इव कथमलङ्करणं भवतीत्येतदपि चिन्त्यमेव ।<br>
किञ्च तथाभ्युपगमे ऽपि प्रधानगुणभावविपर्यासः पर्यवस्यतीति न किञ्चिदेतत् ।<br>
अत्रैव (दूषणान्तरमु) पक्रमते&mdash;शब्दार्थासङ्गतेरपि ।<br>
शब्दार्थासङ्गतेरपि ।<br>
शब्दार्थयोरभिधानाभिधेययोरसमन्वयाच्च रसवदलङ्कारोपपत्तिर्नास्ति ।<br>
अत्र च रसो विद्यते (तिष्ठ) ति यस्येति मतुप्प्रत्यये विहिते तस्यालङ्कार इति षष्ठिसमासः क्रियते, रसवांश्चासावलङ्कारश्चेति विशेषणसमासो वा ।<br>
तत्र पूर्वस्मिन् पक्षे&mdash;रसव्यतिरिक्तं किमन्यत् पदार्थान्तरं विद्यते यस्यासावलङ्कारः ।<br>
काव्यमेवेति चेत्, तत्रापि तद्व्यतिरिक्तः को ऽसौ पदार्थो यत्र रसवदलङ्कारव्यपदेशः सावकाशतां प्रतिपद्यते ? विशेषातिरिक्तः पदार्थो न कश्चित् परिदृश्यते यस्तद्वानलङ्कार इति व्यवस्थितिमासादयति ।<br>
तदेवमुक्तलक्षणे मार्गे रसवदलङ्कारस्य शब्दार्थसङ्गतिर्न काचिदस्ति ।<br>
यदि वा निदर्शनान्तरविषयतया समासद्वितये ऽपि शब्दार्थसङ्गतियोजना विधीयते, यथा</p>
<p>तन्वी मेघजलार्द्रपल्लवतया धौताधरेवाश्रुभिः शून्येवाभरणैः स्वकालविरहाद् विश्रान्तपुष्पोद्गमा ।<br>
चिन्तामौनमिवास्थिता मधुकृतां शब्दैर्विना लक्ष्यते चण्डी मामवधूय पादपतितं जातानुतापेव सा ॥ व्जिव्च्_३।४० ॥</p>
<p>यथा वा</p>
<p>तरङ्गभ्रूभङ्गा (क्षुभित) विहगश्रेणिरशना विकर्षन्ती फेनं वसनमिव संरम्भशिथिलम् ।<br>
यथाविद्धं याति स्खलितमभिसन्धाय बहुशो नदीभावेनेयं ध्रुवमसहना सा परिणता ॥ व्जिव्च्_३।४१ ॥</p>
<p>अत्र रसवत्त्वमलङ्कारश्च प्रकटं प्रतिभासेते ।<br>
तस्मान्न कथञ्चिदपि तद्विवेकस्य दुरवधानता ।<br>
तेन रसवतो ऽलङ्कार इति षष्ठीसमासपक्षे शब्दार्थयोर्न किञ्चिदसङ्गतत्वम्, रसपरिपोषपरत्वादलङ्कारस्य तन्निबन्धनमेव रसवत्त्वम् ।<br>
रसवांश्चासावलङ्कारश्चेति विशेषणसमासपक्षे ऽपि न किञ्चिदसङ्गत्वम् ।<br>
तथा चैतयोरुदाहरणयोर्लतायाः सरितश्चोद्दीपनविभावत्वेन वल्लभाभावितान्तः करणतया नायकस्य तन्मयत्वेन (निश्चेतन?) मेव पदार्थजातं सकलमवलोकयतः तत्साम्यसमारोपणं तद्धर्माध्यारोपणं चेत्युपमारूपककाव्यालङ्कारयोजनं विना न केनचित् प्रकारेण घटते, तल्लक्षणवाक्यत्वात् ।<br>
सत्यमेतत्, किन्तु &ldquo;अलङ्कार&rdquo;-शब्दाभिधानं विना विशेषणसमा (सप) क्षे केवलस्य रसवानिति (अस्य) प्रयोगः प्राप्नोति ।<br>
रसवानलङ्कार इति चेत् प्रतीतिरभ्युपगम्यते, तदपि युक्ति (युक्ततां नार्हति), रूपकादेरभावात् ।<br>
रसवतो ऽलङ्कार इति षष्ठीसमासपक्षो ऽपि न सुस्पष्टसमन्वयः ।<br>
सर्वस्य कस्यचित् काव्यस्य रसवत्त्वमेव ।<br>
यस्मात्सातिशयत्वनिबन्धनं तथाविधं तद्विदाह्लादकारि काव्यं करणीयमिति तस्यालङ्कार इत्याश्रिते सर्वेषामेव च रूपकादीनां रसवदलङ्कारत्वमेव न्यायोपपन्नतां प्रतिपद्यते ।<br>
अलङ्कारस्य च यस्यकस्यचित्सर्वस्य रसवत्त्वाद् विशेषणसमासपक्षे ऽप्येषैव वार्त्ता ।<br>
कीञ्च तदभ्युपगमे ऽपि प्रत्येकमुत्स्खलितलक्षणानां प्रकृतपरिपोषपरतया लब्धात्मनामलङ्कारणां प्रातिस्विकलक्षणाभिहितातिशयव्यतिरिक्तमनेन न किञ्चिदाधिक्यमाधीयते ।<br>
तस्मात्तत्तल्ल(क्षण) करणवैयर्थ्यमप्रतिवारितप्रसरमेव परापतति ।<br>
न चैवंविधविषये रसवदलङ्कारव्यवहारस्यावकाशः, तज्ज्ञैस्तथानवगमात्, अलङ्कारान्तराणां च मुख्यतया व्यवस्थानात् ।<br>
अथवा चेतनपदार्थगोचरतया रसवदलङ्कारस्य, निश्चेतनवस्तुविषयत्वेन चोपमादीनां विषयविभागो व्यवस्थाप्यते, तदपि न विद्वज्जनावर्जनं विदधाति ।<br>
यस्मादचेतनानामपि रसोद्दीपनसामर्थ्यसमुचितसत्कविसमुल्लिखितसौकुमार्यसरसात्वादुपमादीनां प्रविरलविषयता निर्विषयत्वं वा स्यादिति शृङ्गरादिरसनिस्यन्दसुन्दरस्य सत्कविप्रवाहस्य च नीरसत्वं प्रसज्यत इति प्रतिपादितमेव पूर्वसूरिभिः ।<br>
यदि वा वैचित्र्यान्तरमनोहारितया रसवदलङ्कारः प्रतिपाद्यते, यथाभियुक्ततरौस्तैरेवाभ्यधायि&mdash;</p>
<p>प्रधाने ऽन्यत्र वाक्यार्थे यत्राङ्गं तु रसादयः ।<br>
काव्ये तस्मिन्नलङ्कारो रसादिरिति मे मतिः ॥ व्जिव्च्_३।४२ ॥</p>
<p>इति ।<br>
यत्रान्यो वाक्यार्थः प्राधान्यादलङ्कार्यतया व्यवस्थितस्तस्मिन् तदङ्गतया विनबध्यमानः शृङ्गारादिरलङ्कारतां प्रतिपद्यते ।<br>
यस्माद् गुणः प्रधानं भावाभिव्यक्तिपूर्वमेवंविधविषये विभूषयति, तस्माद् भूषणविवेकव्यक्तिरुज्जृम्भते, यथा</p>
<p>क्षिप्तो हस्तावलग्नः प्रसभमभिहतो ऽप्याददानोंऽशुकान्तं गृह्णन् केशेष्वपास्तश्चरणनिपतितो नेक्षितः सम्भ्रमेण ।<br>
आलिङ्गन् यो ऽवधूतस्त्रिपुरयुवतिभिः सास्त्रनेत्रोत्पलाभिः कामीवार्द्रापराधः स दहतु दुरितं शाम्भवो वः शराग्निः ॥ व्जिव्च्_३।४३ ॥</p>
<p>अत्र सास्त्रनेत्रोत्पलादिशब्दग्म्यवैक्लव्यस्य शाम्भवशराग्निदह्यमानासुरसुन्दरीणाम्, त्रिपुररिपुप्रभावप्रख्यापनपरस्य प्रयोजकत्वेन करुणो रसः अङ्ग, न पुनरीर्ष्याविप्रलम्भशृङ्गारः, तस्याननुभूयमानत्वात् ।<br>
तदयमत्र परमार्थः&mdash;कविप्रतिभापरिपोषितप्रकर्षगम्यमान-करुणरसोपबृंहित-सौन्दर्यधाराधिरूढो भगवत्प्रभावातिशयः कामपि सहृदयहृदयहारितां प्रतिपद्यते ।<br>
न च शब्दवाच्यत्वं नाम समानं कामिशराग्नितेजसोः सम्भवतीति तावतैव तयोस्तथाविधविरुद्धधर्माध्यासादिवरुद्धस्वभावचोरैक्यं कथञ्चिदपि व्यवस्थापयितुं पार्यते, परमेश्वरप्रयत्नेनापि स्वबावस्यान्यथाकर्तुमशक्यत्वात् ।<br>
न च तथाविधशब्दावाच्यतामात्रादेवं तद्विदां तदनुभवप्रतीतिरस्तिः गुडखण्डादिशब्दाभिधानादपि प्रीतिविषादादेस्तदास्वादप्रसङ्गात् ।<br>
तदनुभवप्रतीतौ सत्यां रसद्वयसमावेशदोषो ऽप्यनिवार्यतामाचरति ।<br>
रसद्वयसमावेशादोषो ऽप्यत्र गुणप्रधानभावस्य प्र(योजक इति वक्तुं न पार्यते) ।<br>
यदि वा भगवत्प्रभावस्य मुख्यत्वे द्वयोरप्येतयोरङ्गत्वाद् भूषणत्वमित्युच्यते तदपि (न) समञ्जसम् ।<br>
यस्मात् करुणस्य वास्तवत्वादेक एव स्यात् निर्मूलत्वादेव तयोर्भावाभावयोरिव न कथञ्चिदपि साम्योपपत्तिरित्यलमनुचितचर्वणचातुर्यचापलेन ।<br>
यदि वा निदर्शने ऽस्मिन्ननाश्वसन्तः समाम्नातलक्षणोदाहरणसङ्गतिं सम्यक् समीहमानाः सविमर्षणा उदाहरणान्तरं रसवदलङ्कारस्य व्याचक्षते, यथा</p>
<p>किं हास्येन न मे प्रयास्यसि पुनः प्राप्तश्चिराद्दर्शनं केयं निष्करुण प्रवासरुचिता केनासि दूरीकृतः ।<br>
स्वप्नान्तेष्विति ते वदन् प्रियतमव्यासक्तकण्ठग्रहो बुद्ध्वा रोदिति रिक्तबाहुवलयस्तारं रिपुस्त्रीजनः ॥ व्जिव्च्_३।४४ ॥</p>
<p>&ldquo;अत्र भवद्विनिहतवल्लभो वैरिविलासिनीसमूहः शोकावेशाद(शर)णः करुणरसकाष्ठाधिरूढिविहितमेवं विधवैशसमनुभवती&quot;ति तात्पर्ये स एव प्राधान्येन वाक्यार्थः, तदङ्गतया विनिबध्यमानः करुणः ।<br>
प्रवासविप्रलम्भशृङ्गारपरत्वमत्र न परमार्थः ।<br>
परस्परान्वितपदार्थसार्थसमर्प्यमाणवृत्तिर्गुणभावेनावभासनादलङ्ङ्करणमित्युच्यते ।<br>
तस्य च निर्विषयत्वाभावाद् रसालम्बनविभावादिस्वकारणसामग्रीविरहविहिता लक्षणानुपपत्तिर्न सम्भवति ।<br>
रसद्वयसमावेशदुष्टत्वमपि दूरमपास्तमेव ।<br>
द्वयोरपि वास्तवस्वरूपस्य विद्यमानत्वात्तदनुभवप्रतीतौ सत्यां नात्मविरोधः स्पर्धित्वाभावात् ।<br>
तेन तदपि तद्विदाह्लादविधानसामर्थ्यसुन्दरम्, करुणरसस्य निश्चायकप्रमाणाभावात् ।<br>
प्रवासविप्रलम्भस्य स्वकारणभूतवाक्योपारूढालम्बनविभावादिसमर्प्यमाणत्वं स्वप्नान्तसमये, प्रबोधावसरे च तथाविधत्वं युक्त्या सम्भवतस्तस्य करुणस्येत्युभयमुपपन्नमिति प्रथमतरमेव कथमसौ समुद्भवतीति चैतदपि न समञ्जसप्रायम् ।<br>
यस्माच्चाटुविषयमहापुरुषप्रतापाक्रान्तिचकितचेतसामितस्ततः स्ववैरिणां तत्प्रेयसीनां च पलायनैरपि पृथगवस्थानं न युक्तिप्रयुक्ततामतिवर्तते ।<br>
करुणरसस्य सत्यपि निश्चये, तस्यैव तथाविधपरिपोषदशाधाराधिरूढेरेकाग्रतास्तिमितमानसस्य तथाभ्यस्तव्यसनाधिवासितचेतसा सुचिरात्समासादितस्वप्नसमागमः पूर्वानुभूतवृत्तान्तुसमुचितसमारब्धकान्तसंलापः कथमपि सम्प्रबुद्धः प्रबोधसमनन्तरसमुल्लसितपूर्वापरानुसन्धानविहितप्रस्तुतवस्तुविसंवादविदारितान्तः करणो भवद्वैरिविलासिनीसार्थो रोदितीति करुणस्यैव परिपोषपदवीसमधिरोहः तथाविधव्यभिचार्यौचित्यचारुत्वं तत्स्वरूपानुप्रवेशोवेति कुतः प्रवासविप्रलम्भस्य पृथग्व्यापारे रसगन्धो ऽपि ? यदि वा प्रेयसः प्राधान्ये तदङ्गत्वात् करुणरसस्यालङ्करणत्वमित्यभिधीयते तदपि न निरवद्यम् ।<br>
यस्माद् द्वयोरप्येतयोरुदाहरणयोर्मुख्यभूतो वाक्यार्थः करुणात्मनैव विवर्तमानवृत्तिरुपनिबद्धः ।<br>
पर्यायोक्तान्यापदेशन्यायेन वाच्यताव्यतिरिक्तयोः प्रतीयमानतया, न करुणस्य रसत्वाद् व्यङ्ग्यस्य सतो वाच्यत्वमुपपन्नम् ।<br>
नापि गुणीभूतव्यङ्ग्यस्य विषयः, व्य(ङ्ग्यस्य प्राधान्येन क)रुणात्मनैव प्रतिभासनात् ।<br>
न च द्वयोरपि व्यङ्ग्यत्वम्, अङ्गाङ्गिभावस्यानुपपत्तेः ।<br>
एतच्च यथासम्भवमस्माभिर्विकल्पितम्, न पुनस्त(न्न्यायमत्र प्रयोजकमित्यलं वि) स्तरेण ।<br>
किञ्च &ldquo;काव्ये तस्मिन्नलङ्कारो रसादिः&rdquo; इति रस एवालङ्कारः केवलः न तु रसवदिति मतुत्प्रत्ययस्य जीवितम् न किञ्चिदभिहितं स्यात् ।<br>
एवं सदि शब्दार्थसङ्गतेरभावादनवस्थैव तिष्ठतीत्येतदपि न किञ्चित् ।<br>
एवमलङ्कारतां रसवतः प्रत्याख्याय वर्ण्यमानार्थशरीरत्वात् तदेकयोगक्षेमस्य प्रेयसः सम्प्रति (ताम्) वा (रयति):&mdash;न &ldquo;प्रेयस्तद्विरुद्धः स्यादप्रेयः&rdquo; इति&mdash;</p>
<hr>
<p>न प्रेयस्तद्विरुद्धः स्यादप्रेयो(ऽसावलङ्कृतिः) ।<br>
अलङ्कारान्तरे स्यातामन्यत्रादर्शनादपि ॥ व्जिव्_३।१२ ॥</p>
<p>यश्चिरन्तनैरलङ्कारः समाम्नातः तस्य न तद्भवाः सम्भवति ।<br>
यस्मात् कैश्चित्&quot;प्रेयः प्रियतराख्यान&quot;मिति लक्षणं प्रेयसः समाख्यातम् ।<br>
कैश्चित्तस्योदाहरणमात्रमेव लक्षणं मन्यमानैस्तु(ता) वदेव प्रदर्शितम् ।<br>
यथा</p>
<p>प्रेयो गृहागतं कृष्णमवादीद्विदुरो यथा ।<br>
कालेनैषा भवेत्प्रीतिस्तवैवागमनात् पुनः ॥ व्जिव्च्_३।४५ ॥<br>
इति ।</p>
<p>पूर्वेषां चैतदेवोदाहरणमभिमतम् ।<br>
तथा च तैरुक्तम्&mdash;<br>
अद्य या मम गोविन्द जाता त्वयि गृहागते ॥ व्जिव्च्_३।४६ ॥</p>
<p>इति ।<br>
तदेव न क्षोदक्षमतामर्हति ।<br>
तथा च कालेने (त्यादिनो)च्यते (यत्) तदेव वर्ण्यमानविषयतया वस्तुनः स्वरूपम्, तदेवालङ्करणमित्यलङ्कार्यं न किञ्चिदवशिष्यते ।<br>
तस्यैवोभयमलङ्कार्यत्वमलङ्करणत्वं चेत्ययुक्तियुक्तम् ।<br>
एकक्रियाविषयं युगपदेकस्यैव वस्तुनः कर्मकरणत्वं नोपपद्यते ।<br>
यदि दृश्यन्ते तथाविधानि वाक्यानि येषामुभयमपि सम्भवति&mdash;</p>
<p>आत्मानमात्मना वेत्सि सृजस्यात्मानमात्मना ।<br>
आत्मना कृतिना च त्वमात्मन्येव प्रलीयसे ॥ व्जिव्च्_३।४७ ॥</p>
<p>इत्यभिधीयते, तदपि निःसमन्वयप्रायमेव ।<br>
यस्मादत्र वास्तवे ऽप्यभेदे काल्पनिकमुपचारसत्तानिबन्धनं विभागमाश्रित्य तद्व्यवहारः प्रवर्तते ।<br>
किं च विश्वमयत्वात् परमेश्वरस्य परमेश्वरमयत्वाद्वा विश्वस्य, पारमार्थिके ऽप्यभेदे माहात्म्यप्रतिपादनार्थं प्रातिस्विकपरिस्पन्दविचित्रां जगत्प्रपञ्चरचनां प्रति सकलप्रमातृतामस्य संवेद्यमानो भेदावबोधः स्फुटावकाशतां न कदाचिदप्यतिक्रामति ।<br>
तस्मादत्र परमेश्वरस्यैव रूपस्य कस्यचित्तदाप्यमानत्वात् वेदनादेः क्रियायाः कर्मत्वं कस्यचित्साधकतमत्वात् करणत्वमिति न किञ्चिदसङ्गतम् ।<br>
उदाहरणेपुनरपोद्धारबुद्धिपरिकल्पनयापि न कथञ्चिदपि विभागो विभाव्यते ।<br>
तस्मात् &ldquo;स्वरूपादतिरिक्तस्य परस्याप्रतिभासनात्&rdquo; इति दूषणत्रापि सम्बन्धनीयम् ।<br>
अविभागपक्षे च तदेवालङ्कार्यं तदेवालङ्करणमिति प्रेयसो रसवतश्च स्वात्मनि क्रियाविरोधात् &ldquo;आत्मैव नात्मनः स्कन्धं क्वचिदप्यधिरोहति&rdquo; इति स्थितमेव ।<br>
अथ दूषणान्तरं ददाति तद्विरुद्धः स्यादिति ।<br>
(अनेन न्यायेन वर्ण्यमानत्वात्तद्विरुद्धस्य प्रेयसः प्रतिपक्षो ऽपि अप्रेयः प्रसादाधिकृतः ;तस्मादलङ्कारो भवेत्) ।<br>
तथापि को दोषः स्यादिति चेत्तदपि न सम्यक्, तैरेव तथानभ्युपगमात् ।<br>
अन्यच्च लैङ्किकमलङ्कार्यालङ्करणव्यवहारं पर्यालोच्य तथाविधत्वसामान्यमात्रं समाश्रित्य पूर्वसूरयः काव्ये प्रवर्तिततद्व्यवहाराः संवृत्ताः ।<br>
लोके त्रिभुवनान्तरवर्तिपदार्थजातमनन्तं सिद्धविद्याधराद्यलङ्कार्यम्, अलङ्करणानि कटककेयूरादीनि कतिचिदेव, तदेवमेव काव्ये वर्णनाविषयस्य वस्तुनः शरीरमपर्यवसितमलङ्कार्यम्, तथैवालङ्करणान्युपमादीनि कतिचिदेव ।<br>
वर्णनीयस्य प्रयेः प्रभृतेरलङ्कारत्वे वर्ण्यमानादन्यालङ्करणानामानन्त्यप्रसङ्गः ।<br>
ततः परिसमाप्त्यभावे सम्भावनावदभिधादीनामनारम्भः ।<br>
तस्माल्लौकिकव्यवहारान्यूनानतिरिक्तमेवालङ्कार्यालङ्कारव्यवहारः काव्यविषये ऽपि वाच्यतामर्हति ।<br>
अत्रैव दूषणान्तरमुपन्यस्यति&mdash;&ldquo;अलङ्कारान्तरे&rdquo; इति ।<br>
संसृष्टिसङ्करौ स्याताम् ।<br>
प्रथमः (मम्) प्रियतराख्यानमात्रसाधनस्य वर्ण्यमानत्वादलङ्कार्यस्याप्यलङ्करणत्वे सति, अलङ्कारान्तरं रूपकादि यदा विधीयते तदा तस्मिन् विधीयमाने प्रेयसः संसर्गसङ्कीर्णतानिबन्धने संसृष्टिसङ्करावलङ्कारविशेषौ स्याताम् भवेताम् ।<br>
प्रेयोभणितयुक्तेषु वाक्येषु तज्ज्ञैर्न संसृष्टिसकरव्यवहारः कदाचिदपि प्रवर्तितपूर्वः तथा प्रतिभासाभावात् ।<br>
यथा</p>
<p>इन्दोर्लक्ष्म स्मरविजयिनः काण्ठमूलं मुरारिः दिङ्नागानां मदजलमषीभाञ्जि गण्डस्थलानि ।<br>
अद्याप्युर्वोवलयतिलक श्यामलिम्नानु(वि) लिप्ता[^०] न्याभासन्ते वद धवलितं किं यशोभिस्त्वदीयैः ॥ व्जिव्च्_३।४८ ॥</p>
<p>अत्र प्रेयोभिहितरलङ्कार्या, व्याजस्तुतिरलङ्करणम्; न पुनरुभयोरलङ्कारप्रतिभासो येन संसृष्टिव्यपदेशः सङ्करव्यपदेशो वा प्रवर्तते तृतीयस्यालङ्कार्यतया वस्त्वन्तरस्याप्रतिभासनात् ।<br>
एतदेव प्रकारान्तरेण प्रत्याख्यातुमुपक्रमते &ldquo;अन्यत्रादर्शनादपि&rdquo;(इति) ।<br>
&ldquo;अन्यत्र&rdquo; अन्यस्मिन् विषये प्रेयोभणितिविविक्ते वर्णनीयान्तरे प्रेयसो विभूषणत्वात्(त्वे) उपमादेरिवोपनिबन्धः प्राप्नोति ।<br>
न च क्वचिदपि तथा दृश्यते, तस्मादन्यत्रादर्शनादपि न च युक्तियुक्तमलङ्कारणत्वम्, रसवतो ऽपि तदेकयोगक्षेमत्वात् एवमेव विभूषणत्वमनुपपन्नम् ।<br>
एवम्मलङ्करणतां प्रेयसः प्रत्यादिश्य वर्णनीयशरीर त्वात्तदेकरूपाणामन्येषां प्रत्यादिशति&mdash;</p>
<hr>
<p>ऊर्जस्व्युदात्तयोस्तद्वद् भूषणत्वं न विद्यते ।<br>
तथा समाहितस्यापि प्रकारद्वयशोभिनः ॥ व्जिव्_३।१३ ॥</p>
<p>ऊर्जस्व्युदात्ताभिधानयोः पौर्वापर्यप्रणीतयोरंलकरणयोः &ldquo;भूषणत्वं&rdquo;-अलङ्करणत्वं &ldquo;न विद्यते&rdquo;&mdash;न सम्भवति ।<br>
कथं &ldquo;तद्वत्&rdquo; ।<br>
तद्वदित्यनन्तरोक्तरसवदादिपरामर्शः, तेन तद्वत् तयोरिव प्रथमप्रतिषिद्धविभूषणभाव-रसादिवदेतयोर्विभूषणत्वं नास्तीत्यर्थः ।<br>
(यद्यपि) चिरन्तनैर्लक्षणोदाहरणदर्शनपूर्वकमेतयोरलङ्करणत्वमाख्यातम्, तथाप्ययुक्तियुक्तत्वात् (तत्) नोपपद्यते&mdash;तथा च कैश्चित् प्रथमस्य लक्षणमुदाहरणं च दर्शितं यथा</p>
<p>अनौचित्यप्रवृत्तानां कामक्रोधादिकारणात् ।<br>
भावानां च रसानां च बन्ध ऊर्जस्वि कथ्यते ॥ व्जिव्च्_३।४९ ॥<br>
तथा कामो ऽस्य ववृधे यथा हिमगिरेः सुताम् ।<br>
सङ्गृहीतुं प्रववृते हठेनापास्य सत्पथम् ॥ व्जिव्च्_३।५० ॥<br>
इति ।</p>
<p>कैश्चिदुदाहरणमेव वक्तव्यत्वाल्लक्षणं मन्यमानैस्तदेव प्रदर्शितम् ।<br>
यथा वा</p>
<p>ऊर्जस्वि कर्णेन यथा पार्थाय पुनरागतः ।<br>
द्विः सन्दधाति किं कर्णः शल्येत्यहिरपाकृतः ॥ व्जिव्च्_३।५१ ॥</p>
<p>यथा वा</p>
<p>अपकर्ताहमस्मीति हृदि ते मास्म भूद्भयम् ।<br>
विमुखेषु न मे खङ्गः प्रहर्तुं जातु वाञ्छति ॥ व्जिव्च्_३।५२ ॥<br>
इति ।</p>
<p>तत्र प्रथमयोर्लक्षणोदाहरणयोस्तावदेतत् पर्यालोचनीयम् किं तदनौचित्यं नाम्, येन (तथा) प्रवृत्तानां रसादीनामुपनिबन्धनमलङ्कारः सम्पद्यते ।<br>
यस्मादौचित्यप्रतियोगिना तेन प्रतीयमानानां तेषां (न केवलम्) परिपोषपरिहाणिः, प्रत्युत सौकुमार्यविरहः सावकाशतां प्रतिपद्यते ।<br>
तदिदमुक्तम्&mdash;</p>
<p>अनौचित्यादृते नान्यद्रभङ्गस्य कारणम् ॥ व्जिव्च्_३।५३ ॥<br>
इति ।</p>
<p>यदि वा न पारमार्थिकमनौचित्यमत्र विवक्षितमपि तु विभावानुभावव्यभिचार्यौ चित्याभिव्यङ्ग्यप्रस्तावान्तराविषयनिरवद्यरसापेक्षया किमपि प्रस्तुतानुगुणमेव, तथा च &ldquo;कामक्रोधादिकारणात्&rdquo; इति युक्तिरुपन्यस्तेत्युच्यते, तदपि न सु स्थितसमाधि ।<br>
यस्मादौचित्यपरिपोषपुष्कलरसापेक्षया किञ्चिदनौचित्ययुक्तरसभावोपनिबन्धनं परिमितसत्त्वप्रायप्राणिमात्रविषये कामादिकारणात् करणीयतामर्हति न पुनरुदाहृते विषये ।<br>
(पुष्क) लविभावादिसमुदयसमुल्लासितः सहजकविशक्तिकौशलसमुद्भासितसौकुमार्यसमर्पितस्वाभाविकरामणीयकः सरसमतिमतः चन्द्रकान्तकौमुदीप्रकाशवदाश्चर्यविलासापसार्यमाणोपपत्तेः समुचितो ऽपि रसः परमसौन्दर्यमावहति ।<br>
तत् कथमनौचित्यपरिम्लानः कामादिकारणकल्पनोपसंहतवृत्तिरलङ्कारताव भासतां प्रयास्यति ? तथा च तथाविधे विषये वर्णनीयान्तरसमानतया रसवत्तां परिकल्पयन्तः सत्कवयो नितान्तं (वि) राजन्ते ।<br>
यथा</p>
<p>पशुपतिरपि तान्यहानि कृच्छ्रा- दगमयदद्रिसुतासमागमोत्कः ।<br>
कमपरवशं न विप्रकुर्युः विभुमपि तं यदमी स्पृशन्ति भावाः ॥ व्जिव्च्_३।५४ ॥</p>
<p>तदेतदवसरापतितमस्माभिः पर्यालोचितम् ।<br>
ननु भतनयनिपुणमानसानां परमार्थविदां तत्रभवतां (अस्मिन्विषये) वयं विवदामहे, यो ऽयमत्रोदाहृतः स भगवान् रसाभासविषयतया वर्णनीयतामर्हति न वेति ? किमौचित्यानौचित्यपरिकल्पनेन ।<br>
सर्वथा यथा तत्रभवद्भ्यः प्रतिभासते तत्तथैवास्ताम् ।<br>
तथापि तथाविधस्तदीयश्चित्तवृत्तिविशेषः प्राधान्येन वर्ण्यमानत्वात् अलङ्कार्यतां नातिक्रामति ।<br>
&ldquo;द्विः सन्दधाति&rdquo; इत्यादौ वीरस्य वक्तुर्लोकोत्तरपौरुषाभिधानव्यसनिनः सहजोत्साहोत्सिक्तचित्तवृत्त्यतिशयव्यतिरेकेण न किञ्चिदन्यन्मुक्यतया वाक्यार्थतामुपनीतम् ।<br>
तथाहि&mdash;सायकसन्धानक्रियाभ्यावृत्तिगणनमकस्मादपि स्वपरिस्पन्दतिरस्कारकारणं मन्यमानः किमित्यनेन परिहरति ।<br>
कर्ण इत्यभिमानप्रतीतिः (प्रधानं पुरुषवक्रभावोपबृंहितम्) रूढिवैचित्र्ययोगिनः शल्येत्यामन्त्रणपदस्याभिप्रायः ।<br>
पार्थायेति सामान्यस्य कस्यचिदाकारान्तरशब्द(र?) प्रतीकारस्य शत्रोः कृते तत्प्रतिघातसमर्थोपाध्यन्तरोपकरणं कदाचित्सम्भाव्येतापि इति प्रकरणात् प्रतीयते ।<br>
आगत इति तत्प्रतिनिय-तार्थं)मनार्थम्) प्रयत्नेनाभिमानेनान्यो ऽपि स्वयमागतः सन् अपाकृत इत्यभिमानोत्कर्षप्रतीतिः प्रकरणाद्गम्यते ।<br>
उदाहरणमेवोर्जितम् ।<br>
तदेवमयं प्रधानचेतनलक्षणोपकृतातिशयविशिष्टचित्तवृत्तिविशेषः वस्तुस्वभाव एव मुख्यतया वर्ण्यमानत्वातलङ्कार्यो न पुनरलङ्कारः ।<br>
तदिदमुक्तम्&mdash; उदारस्वपरिस्पन्दसुन्दरत्वेन वर्णनम् ।<br>
वस्तुनो वक्रशब्दैकगोचरत्वेन वक्रिता ॥<br>
इति ।<br>
तस्मादेवंविधस्य चित्तवृत्तिविशेषत्वात् रसभावतदाभासानां यथायोगमेकतमस्मिन् विवक्षावशादन्तर्भावः सम्भवतीत्यलङ्कार्यत्वमेव युक्तम् न त्वलङ्कारभाव इति ।<br>
तस्मान्न रसवदाद्यभिहितदूषणपात्रतामतिक्रामति ।<br>
तदेतदुक्तमत्र सर्वमेव योजनीयम् ।<br>
तद्वद्&quot;अपकर्ताहमस्मि&rdquo; इत्यपरमुदाहरणमनेनैव न्यायेन समानयोगक्षेमप्रायमिति गतार्थमेव ।<br>
एवमुदात्तस्योभयप्रकारस्याप्यलङ्कार्यतैव युक्तिमती न पुनरलङ्करणत्वम्, तत्र प्रथमस्य तावल्लक्षणवाक्यमेव दुरधिगमसमन्वयम्</p>
<p>उदात्तमृद्धिमद्वस्तु ॥ व्जिव्च्_३।५५अ ॥<br>
इति ।</p>
<p>अत्र यद्वस्तु तदुदात्तम्, अलकरणं कीदृशमित्याकाङ्क्षायाम् ऋद्धिमदित्यनेन यदि विशेष्यते तत्तदेव सम्पदुपेतं वस्तु वर्ण्यमानमलङ्कार्यं तदेवालङ्करणमिति स्वात्मनि क्रियाविरोधलक्षणस्य दोषस्य दुर्निवारत्वात् स्वरूपादतिरिक्तस्य वस्त्वन्तरस्याप्रतिभासनात् ऊर्जस्विवदुदात्ते ऽ(पि भूष)णभावानुपपत्तिः ।<br>
अथवा ऋद्धिमद्वस्तु यस्मिन् यस्येत्यपि व्याख्यानं क्रियते, तथापि तदन्यपदार्थलक्षणं वस्तु वक्तव्यमेव यत्समासार्थोपनीतम् ।<br>
तत्काव्यमेव तथाविधं भविष्यतीति चेत्तदपि न किञ्चिदेव, यस्मात् काव्यस्यालङ्कार इति प्रसिद्धिर्न पुनः काव्यमेवालङ्करणमिति ।<br>
यदि वा ऋद्धिमद्वस्तु यस्मिन् यस्य वा इत्यसावलङ्कारः (एव) समासार्थेनोपनीयते तथापि वर्णनीयादलङ्करणमतिरिक्तमलङ्करणकल्पमन्यदत्र (न किम्) चिदेवोपलभ्यते इत्युभयथापि शब्दार्थासङ्गतिलक्षणो दोषः सम्प्राप्तावसरः सम्पद्यते ।<br>
किं चोदात्तस्यालङ्करणत्वे सति, अलङ्करणान्तरविधानात् तदपेक्षानिबन्धनस्य संसृष्टिसङ्करव्यपदेशस्याप्रसिद्धेरन्यस्मिन् विषये वर्णनीयान्तरे रूपकादिवत् तद्विरुद्धस्य समृद्धिरहितस्य वर्णनीयान्तरस्य चालङ्कारत्वप्रसङ्गात् उदात्तस्य न कथञ्चिदपि भूषणत्वोपपत्तिरस्ति ।<br>
तथा द्वितीयस्याप्युदात्तप्रकारस्यालङ्कार्यत्वमेवोपपन्नम्, न पुनरलङ्कारभावः ।<br>
तथा चैतस्य लक्षणम्&mdash;</p>
<p>&ldquo;॥॥॥॥॥चरितं च महात्मनाम् ।<br>
उपलक्षणतां प्राप्तं नेतिवृत्तत्वमागतम्&rdquo; ॥ व्जिव्च्_३।५५ब्च्द् ॥</p>
<p>इति ।<br>
तत्र वाक्यार्थपरमार्थविद्भिरेवं पर्यालोच्यताम्, यन्महानुभावानां व्यवहारस्य लक्षणमात्रवृत्तेरन्वयः प्रस्तुते वाक्यार्थे कश्चिचत् विद्यते न वेति ।<br>
तत्र पूर्वस्मिन् पक्षे तत्र तदलीनत्वात् पृथगभिधेयस्यापि पदार्थान्तरवत् तदवयवत्वेनैव व्यपदेशोन्याय्यः,पाण्यादेरिव शरीरे, न पुनरेवालङ्कारभावो ऽपि इति ।<br>
द्वितीयस्मिन् पक्षे तदन्वयाभावादेव वाक्यान्तरवर्तिपदार्थवत् तत्र तस्य सत्तैव न सम्भवति इति न पुनरलङ्कारचर्चा ।<br>
ननु च रूपकादेरलङ्कारस्यापि तत्रान्वयो विद्यते, ततस्तस्यापि तदन्वितत्वात् अलङ्कारता निवर्तते ।<br>
सत्यमेतत्, किं तु तदन्वितस्य द्वैविध्यं विद्यते, अपकर्षान्तरवत् प्रस्तुततात्पर्याङ्गभावेन, विभूषणान्तरवत् तदुपशोभाकारित्वमात्रेणैव च ।<br>
तत्र पूर्वस्मिन् पक्षे युक्तरुक्तैव ।<br>
तद्विच्छत्तिविधायित्वमात्रे महापुरुषचरितस्य दूषणानीति न दुष्परिहारण्येव ।<br>
तद्विरुद्धवृत्तेर्वर्णनीयान्तरस्यालङ्कारत्वप्रसङ्गः ।<br>
अलङ्कारान्तरसन्निधाने तदपेक्षानिबन्धनसंसृष्टिसङ्करव्यपदेशयोग्यता, विषयान्तरे ऽप्यलङ्कारान्तरवत् प्रवर्तनं चेति ।<br>
यदपि समञ्जसोदाहरणबन्धनव्यसनितया पूर्वसूरिभिरत्रादरप्रथनपूर्वकं प्रतिष्ठितम्, तदपि प्रस्तुततात्पर्यपरायत्तवृत्तित्वादेव (सहृदयभाव) नां प्रति मनागपि न पात्रतां प्रतिपद्यते ।<br>
यथा</p>
<p>नेथा कुन्थपृथक् तर्जरत्ता॥। ॥।मस्थापत्तेः विच्छित्ति॥।(?) ॥ व्जिव्च्_३।५६ ॥</p>
<p>महेन्द्रकन्दरक्वणत्कर्णेषु टङ्कान्विताः ते नीला॥।शेखरशरक्षेपैकवीथीभुवा॥। दुर्गा अविगाहिताः शशिरुचा कीर्त्या वसन्त्यास्तव (?) ॥ व्जिव्च्_३।५७ ॥</p>
<p>(अत्र पूर्वापरवर्णितः महापुरुषचरितलक्षणपदार्थो (व्यतिरेकोपबृंहितः?) प्रस्ततवाक्यार्थतात्पर्यमेव विघटते, न पुनस्तदुपशोभामात्रमेव ।<br>
तथाचायमत्राभिप्रायो यदस्खलितैः लैखमहापुरुषपुरुष (प्रभृतिः सकलसञ्चारितचरितापसरणं संरम्भमात्मसात्कृते च कार्ये तदतिरिक्तवृत्तान्तपुरुषान्तरव्यतिरेकेण न कस्यचिदन्यस्य निःसामान्यवृत्तेरपि प्रकाशते ।<br>
तस्मात्तथाविधमहासत्त्वापदानमहमुदितेष्वपि तेषु प्रदेशेषु भवतः परं प्रतापः प्रथितुं प्रगल्भत इति ?) एवं समाहितस्याप्यलङ्कार्यत्वमेव न्याय्यम् न पुनरलङ्करणभावः ।<br>
तदाह&mdash;&ldquo;तथा समाहितस्यापि&rdquo; ।<br>
&ldquo;तथा&rdquo;&mdash;तेनैव प्रकारेण पूर्वोक्तेनसमाहिताभिधानस्य चालङ्कारस्य &ldquo;भुषणत्वम्&rdquo; अलङ्करणत्वं न विद्यते नास्तीत्यर्थः ।<br>
तथाहि तस्येदं लक्षणम्&mdash;</p>
<p>रसभावतदाभासप्रशमो ऽविदितक्रमः (?) अन्यानुभावनिश्शून्यरूपो यस्तत्समाहितम् ॥ व्जिव्च्_३।५८ ॥</p>
<p>रसभावतदाभासानां प्रशमव्यपदेशविषयो दशाविशेषः, तदनन्तररसावतारतरङ्गवर्जितो निजव्यञ्जकव्यापारविरामविश्रान्तविभ्रमः प्रथमपरिस्पन्दैः परिसमाप्तेः उत्तरसमुदायादनभिव्यक्तेरसंवेद्यमानक्रमः सन्ध्यासमयनिभसन्निवेशविशेषः सत्कविभिरपि कथञ्चिदुन्नेयवृत्ति (र) निमित्तमनोहरः समाहितमलङ्करणम् ।<br>
तथा</p>
<p>अक्ष्णोः स्फुटाश्रुकलुषो ऽरुणिमा विलीनः शान्तं च सार्धमधरस्फुरणं भ्रुकुट्या ।<br>
भावान्तरस्य (तव) गण्डगतो ऽपि कोपो नोद्गाढवासनतया प्रसरं ददाति ॥ व्जिव्च्_३।५९ ॥</p>
<p>तदपि न सम्पत् (सम्यक्) समाहितम् ।<br>
यस्माद्रसादिविशेषस्य सतस्तस्य स्वरूपलोभः ।<br>
तेषां च चित्तवृत्तिविशेषत्वात् भूषणत्वे निपिद्धस्यापि तदेकरूपत्वात् कथं तदुपपद्यते ।<br>
किं च प्रधानचेतनस्वरूपत्वात् वर्णनीयस्वभावभूतस्य (तदन्यविधस्य) अर्थात्मनः सहजव्यञ्जकासहिष्णोः व्यतिरिक्तपदार्थान्तरसम्पर्कसहत्वं स्वच्छस्वभावत्वादेव न कथञ्चिदपि समञ्जसतां समासादयतीत्येवं स्वरूपादतिरिक्तपदार्थान्तरस्याप्रतिभासनादित्यादि यथासम्भवमनिवार्यम् ।<br>
यदपि कैश्चित्प्रकारान्तरेण समाहिताख्यमलकरणमाख्यातं तस्यापि तथैव भूषणत्वं न विद्यते, तदभिधत्ते&mdash;</p>
<p>&ldquo;तथा समाहितस्यापि प्रकारद्वयशोभिनः&rdquo; ॥ व्जिव्च्_३।६० ॥</p>
<p>पूर्वोक्तेन प्रकारेण अनेन चापरेणेति द्वाभ्यां प्रकाराभ्यां शोभमानस्य समाहितस्यालङ्करणत्वं न सभवति ।<br>
तथाचास्य लक्षणोदाहरणे&mdash;</p>
<p>किञ्चिदारभमाणस्य कार्यं दैववशात् पुन ।<br>
तत्साधनसमापत्तिर्यत्तमाहुः समाहितम् ॥ व्जिव्च्_३।६१ ॥</p>
<p>इति ।<br>
स्पष्टार्थमिदं वाक्यम् ।</p>
<p>मानमस्या निराकर्तुं पादयोर्मे पतिप्यतः ।<br>
उपकाराय दिष्टयैतदुदीर्णं घनगर्जितम् ॥ व्जिव्च्_३।६२ ॥</p>
<p>अत्र पूर्वस्य पूर्वस्य वस्तुनः प्रधानं समर्थनमुत्तरत्र समाहित (मिति) यदुच्यते तदास्ताम्, समाहितशब्दवाच्यत्वे न केनचित् (निवार्)यते ।<br>
अलङ्करणत्वं पुनर्द्धयोरपि सरसवृत्तत्वात् गुणप्रधानभावस्याभावान्न किञ्चिदुपपद्यते ।<br>
द्वयोरपि वस्तुधर्मतया वर्णनीयत्वमेव समानं (तदर्थं घनगर्जितमु)दीर्णमिवेति प्रतीतावुत्प्रेक्षा भविष्यति इत्यलमतिप्रसङ्गेन ।<br>
तदेवं चेतनाचेतनपदार्थभेदभिन्नं स्वाभाविकसौकुमार्यमनोहरं वस्तुनः स्वरूपं प्रतिपादितम् ।<br>
इदानीं तदेव कविप्रतिभोल्लिखितलोकोत्तरातिशयशालितया नवनर्मितं मनोज्ञतामुपनीयमानमालोच्यते ।<br>
तथाविधभूषणविन्यासविहितसौन्दर्यातिशयव्यतिरेकेण भूष्यत्वनिमित्तभूतं न तद्विदाह्लादकारितायाः कारणम् ।</p>
<p>प्रसिद्धो वस्तुधर्मो यो न विच्छित्त्याश्रयो भवेत् ।<br>
तदेवं कविमुख्यानां वर्णनायोगमास्थितः ॥ व्जिव्च्_३।६३ ॥</p>
<p>तस्य लोकोत्तरोत्कर्षलेखालगितवृत्तिभिः ।<br>
गुणैः (श्च) भासमानस्य नवत्वमुपपद्यते ॥ व्जिव्च्_३।६४ ॥</p>
<p>इत्यन्तरश्लोकौ ।<br>
तदेवं नूतनातिशयविधायिनः काव्यार्थस्वरूपस्य अलङ्काराः ।<br>
ततस्तानेवोपक्रमते&mdash;</p>
<hr>
<p>अभिधायाः प्रकारौ स्तः को ऽप्येनं स्फुटयत्यसौ ।<br>
काव्यस्य कश्चिद्विच्छित्तिं द्योतयत्यङ्गतः स्थितः ॥ व्जिव्_३।१४ ॥</p>
<p>अभिधाया इत्यादि ।<br>
रसवदलङ्कारादिः कश्चिदंशेन वर्तमानो विभूष्यस्य शोभातिशयमावहति ।<br>
कश्चिदङ्गतो व्यवस्थितस्तस्य मुख्यतां द्योतयन्नात्मनो विभूषणभावमाविष्करोतीति चोदाहरिष्यामः ।<br>
इदानीमेतदेव विभज्य विचारयति&mdash;</p>
<hr>
<p>यथा स रसवन्नाम सर्वालङ्कारजीवितम् ।<br>
काव्यैकसारतां याति कथेदानीं विचार्यते ॥ व्जिव्_३।१५ ॥</p>
<p>यथेत्यादि ।<br>
&ldquo;यथा स रसवन्नाम&rdquo;&mdash;ठयथा&quot; येन प्रकारेण &ldquo;सः&rdquo;&mdash;पूर्वप्रख्यातवृत्तिरलङ्कारो (रसवन्नाम) रसवदभिधानः &ldquo;काव्यैकसारतां याति&rdquo; कविकर्मैकसर्वस्वतां प्रतिपद्यते ।<br>
&ldquo;सर्वालङ्कारजीवितं&rdquo;&mdash;सर्वेषामलङ्काराणामुपमादीनां &ldquo;जीवितम्&rdquo; स्फुरितभूतं च सम्पद्यते, &ldquo;तथा&rdquo;&mdash;तेनप्रकारेण&quot;इदानीम्&quot; अधुना &ldquo;विचार्यते&rdquo;&mdash;विवच्यते, लक्षणोदाहरणभेदेन वितन्यते ।<br>
तमेव रसवदलङ्कारं लक्षयति&mdash;</p>
<hr>
<p>रसेन वर्तते तुल्यं रसवत्त्वविधानतः ।<br>
यो ऽलङ्कारः स रसवत् तद्विदाह्लादनिर्मितेः ॥ व्जिव्_३।१६ ॥</p>
<p>रसेनेत्यादि ।<br>
यो ऽलङ्कारः स रसवदिति ।<br>
यः किलैवंस्वरूपो रूपकादिः स रसवदभिधीयते ।<br>
किंस्वभावः? &ldquo;रसेन वर्तते तुल्यं&rdquo;&mdash;रसेन शृङ्गारादिना तुल्यं वर्तते समानमातिष्ठति ।<br>
यथा ब्राह्मणेन तुल्यं वर्तते ब्राह्मणवत् क्षत्रियस्तथैवसौ रसवदलङ्कारः ।<br>
कस्मात् ? &ldquo;रसवत्त्वविधानतः&rdquo;&mdash;रसो ऽस्यास्ति इति रसवत् काव्यम्, तस्य भावस्तत्त्वम्, तद्विधानतः&mdash;सरसत्वसम्पादनात् ।<br>
(कुतः?) &ldquo;तद्विदाह्लादनिर्मितेः&rdquo;&mdash;तत् काव्यं विदन्तीति तद्विदः तज्ञाः, तेषामाह्लादनिर्मितेरानन्दनिष्पादनात् ।<br>
यथा रसः काव्यस्य रसवत्तां तद्विदाह्लादं च विदधात्येवमुपमादिरप्युभ्यं निष्पादयन् रसवदलङ्कारः सम्पद्यते ।<br>
यथा<br>
उपोढरागेण विलोलतारकं तथा गृहीतं शशिना निशामुखम् ।<br>
यथा समस्तं तिमिरांशुकं तया पुरो ऽपि रागाद्गलितं न लक्षितम् ॥ व्जिव्च्_३।६५ ॥</p>
<p>अत्र स्वावसरसमुचितसुकुमारस्वरूपयोर्निशाशशिनोर्वर्णनीयत्वं प्राधान्येन वाक्यार्थशरीरम् ।<br>
तत्कान्तिकारितया रूपकालङ्कारः समारोपितकान्तवृत्तान्तः कविनोपनिबद्धः ।<br>
स च श्लेषच्छायामनोज्ञविशेषणवक्रभावात् विशिष्टलिङ्गसामर्थ्याच्च सुतरां समुद्भासमानः काव्यस्य सरसतां समुल्लासयन् तद्विदामाह्लादमादधानः स्वयमेव रसवदलङ्कारतां समासादितवान् ।<br>
यथा विलासिनीवल्लभादिशब्दाभिधान(मन्तरेणापि) तत्स्वरूपसमर्पणसामर्थ्यरूपकस्य सम्भवति तथैकदेशविवर्तिरूपकविचारावसरे सुतरां समुन्मीलयिष्यामः ।<br>
न चात्र पूर्वोक्तानि दूषणानि (संसृष्टिसङ्करादीनि) प्रभवितुं शक्नुवन्ति ।<br>
&ldquo;तथा चान्यत्र दर्शनात्&rdquo; इति विषयान्तरे परिदृश्यमानत्वादनेनैवोदाहरणेन (तत्) परिहृतम् ।<br>
&ldquo;स्वरूपादतिरिक्तस्य परस्याप्रतिभासनात्&rdquo; इत्यलङ्कार्यालङ्करणयोरपृथग्भावस्य अलङ्कार्यत्वे स्वात्मनि क्रियाविरोधात्तस्यैवालङ्करणत्वानुपपत्तिरुदाहरणान्तरैः परिहृता ।<br>
यथा</p>
<p>चलापाङ्गां दृष्टिं स्पृशसि बहुशो वेपथुमतीं रहस्याख्यायीव स्वनसि मृदु कर्णान्तिकरचः ।<br>
करं व्याधुन्वत्याः पिबसि रतिसर्वस्वमधरं वयं तत्त्वान्वेषान्मधुकर हतास्त्वं खलु कृती ॥ व्जिव्च्_३।६६ ॥</p>
<p>अत्र परमार्थः&mdash;प्रधानवृत्तेः शृङ्गारस्य भ्रमरसमारोपितकान्तवृत्तान्तो (रूपकम्) रसवदलङ्कारः शोभातिशयमाहितवात् ।<br>
यथा वा</p>
<p>कपोले पत्राली ॥ व्जिव्च्_३।६७ ॥</p>
<p>इत्यादौ ।<br>
तदेवमनेन न्यानेन</p>
<p>&ldquo;क्षिप्तो हस्तावलग्न&rdquo; ॥ व्जिव्च्_३।६८ ॥</p>
<p>इत्यत्र रसवदलङ्कारप्रत्याख्यानमयुक्तम् ।<br>
सत्यमेतत्, कितुं विप्रलम्भशृङ्गार (स्याङ्ग) ता तत्र निवार्यते, शेषस्य पुनस्तत्तुल्यवृत्तान्ततया रसवदलङ्कारत्वमनिवार्यमेव ।<br>
न चालङ्कारान्तरे सति रसवदपेक्षानिबन्धनः संसृष्टिसङ्करव्यपदेशप्रसङ्गः प्रत्याख्येयतां प्रतिपद्यते ।<br>
यथा</p>
<p>अङ्गुलीभिरिव केशसञ्चयं सन्निगृह्य तिमिरं मरीचिभिः ।<br>
सुड्मलीकृतसरोजलोचनं चुम्बतीव रजनीमुखं शशी ॥ व्जिव्च्_३।६९ ॥</p>
<p>अत्र रसवदलङ्कारस्य रूपकादीनां च सन्निपातः सुतरां समुद्भासते ।<br>
तत्र &ldquo;चुम्बतीव रजनीमुखं शशी&quot;ति उत्प्रेक्षालक्षणस्य रसवदलङ्कारस्य प्राधान्येनोपनिबन्धः ।<br>
तदङ्गत्वेनोपमादीनाम् ।<br>
केवलस्य प्रस्तुततरसपरिपोषापरिनिष्पत्तेः ।</p>
<p>ऐन्द्रं धनुः पाण्डुपयोधरेण शरद्दधानार्द्रनखक्षताभम् ।<br>
प्रसादयन्ती सकलङ्कमिन्दुं तापं रवेरभ्यधिकं चकार ॥ व्जिव्च्_३।७० ॥</p>
<p>इति ।<br>
अत्र समयसम्भवः पदार्थस्वभावः तद्वाचकेवादिशब्दाभिधानं विना प्रतीयमानोत्प्रेक्षालक्षणेन रसवदलङ्कारएम कविनाकामपिकमनीयतामधिरोपितः ; प्रतीत्यन्तरमनोहारिणां सकलङ्कादीनां वाचकानामुपनिबन्धात्, पाण्डुपयोधरेणार्द्रनखक्षताभमैन्द्रं धनुः दधानेति श्लेषोपमयोश्च तदानुगुण्येन विनिवेशनात् (च) ।<br>
एवं सकलङ्कमपि प्रसादयन्ती परस्याभ्यधिकं तापं चकारेत्येवंरूपः प्रकारो हि रूपकालङ्कारनिबन्धनः प्रकटाङ्गनावृत्तान्तसमारोप (रमणीयः) सुतरां समन्वयं समासादितवान् ।<br>
अत्रापि प्रतीयमानवृत्तेः रसवदलङ्कारस्य प्रधान्यम्, तदङ्गत्वमुपमादीनामिति पूर्ववदेव सङ्गतिः ।<br>
यत्रापि प्रथमोद्भेदमनोहररत्यादिवदाचरणमलङ्काराणां तत्राप्ययमेव समन्वयः सहृदयैः स्वयमनुसन्धेयः ।<br>
यथा</p>
<p>लग्नद्विरेफाञ्जनभक्तिचित्रं मुखे मधुश्रीस्तिलकं निवेश्य ।<br>
रागेण बालारुणकोमलेन चुतप्रवालोष्ठमलञ्चकार ॥ व्जिव्च्_३।७१ ॥</p>
<p>अत्र समारोपितनायिकावृत्तान्तस्य श्लेषच्छायासहायस्य रूप (कस्य तद्वदा) चरणात् रसवदलङ्कारत्वम् ।<br>
यदपि नीरसप्रायं पदार्थजातं तदपि सर्वमनेनैव सरसतामुपपद्यते ।<br>
यथा</p>
<p>&ldquo;बालेन्दुवक्राणि&rdquo; ॥ व्जिव्च्_३।७२ ॥<br>
इति ।</p>
<p>तदेवमयं सकलकाव्योपनिषद्भूतः काष्ठकुड्योपमानां पदार्थानामलङ्काराणां किमपि स्फुरितं समर्थयंश्चेतनचमत्कारकारितायाः कारणतां प्रतिपद्यते ।</p>
<p>अयं स रसवन्नाम सर्वालङ्करणाग्रणीः ।<br>
चूडामणिरिवाभाति कायोत्कर्षैककारणम् ॥ व्जिव्च्_३।७३ ॥</p>
<p>कविकौशलसर्वस्वमद्योद्धाटितमञ्जसा ।<br>
विपश्चितां विचारस्य गोचरत्वं गमिष्यति ॥ व्जिव्च्_३।७४ ॥<br>
इत्यन्तरश्लोकौ ।</p>
<p>एवं नीरसानां पदार्थानां सरसतां समुल्लासयितुं रसवदलङ्कारं समासादितवान् ।<br>
इदानीं स्वरूपमात्रेणैवावस्थितानां वस्तूनां कमप्यातिशयमुद्दीपयितुं दीपकालङ्कारमुपक्रमते ।<br>
तच्च प्राचीनाचार्यैरादिदीपकं मध्यदीपकम् अन्तदीपकमिति दीप्यमानपदापेक्षया वाक्यस्यादौ मध्ये ऽन्ते च व्यवस्थितम्, दीपयतीति क्रियापदमेव दीपकाख्यमलङ्करणमाख्यात्म् ।<br>
यथा</p>
<p>मदो जनयति प्रीतिं सानङ्गं मानभङ्गुरम् ।<br>
स प्रियासङ्गमोत्कण्ठां सासह्यां मनसः शुचम् ॥ व्जिव्च्_३।७५ ॥</p>
<p>मालिनीरंशुकभृतः स्त्रियो ऽलङ्कुरुते मधुः ।<br>
हारीतशुकवाचश्च भूधराणामुपत्यकाः ॥ व्जिव्च्_३।७६ ॥</p>
<p>चीरीमतीररण्यानीः सरितः शुष्यदम्भसः ।<br>
प्रवासिनां च चेतांसि शुचिरन्तं निनीषति ॥ व्जिव्च्_३।७७ ॥</p>
<p>अत्र क्रियापदानां दीपकत्वं प्रकाशकत्वम्, यस्यमात् क्रियापदैरेव प्रकाश्यन्ते स्वसम्बन्धितया ख्याप्यन्ते ।<br>
तदेवं सर्वस्य कस्यचिद्दीपकव्यतिरेकिणो ऽपि क्रियापदस्यैकरूपत्वात् दीपकाद्वैतं प्रसज्यते ।<br>
किं च शोभातिशयकारित्वस्य युक्तशून्यत्वे अलङ्करणत्वानुपपत्तिः ।<br>
अन्यच्चास्तां तावत्क्रिया ।<br>
एवं यस्य कस्यचिद्वाक्यवर्तिनः कदस्य सम्बन्धितया पदान्तरद्योतनं स्वभाव एव ।<br>
परस्परान्वयसम्बन्धनिबन्धनत्वात् वाक्यार्थस्वरूपस्येति पुनरपि दीपकवैश्वरूप्यमायातम् ।<br>
आदौ मध्ये चान्ते वा व्यवस्थितं क्रियापदमतिशयमासादयति येनालङ्कारतां प्रतिपद्यते (इति चेत्) तेषां च वाक्यादीनां परस्परं तथाविधः कः स्वरूपातिरेकः (विशेषः) सम्भवति क्रियापदप्रकारभेदनिबन्धनं वाक्यस्य यदादिमध्यान्तं तदेतदर्थकवाक्यादिष्वपि सम्भवतीत्येवमपि दीपकप्रकारानन्त्यप्रसङ्गः ।<br>
दीपकालङ्कारविहितवाक्यान्तर्वर्तिनः क्रियापदस्य भ्वादिव्यतिरिक्तत्वमेव काव्यत्वव्यपदेशः ।<br>
यदि वा समानविभक्तीनां बहूनां कारकाणामेकं क्रियापदं प्रकाशकं दीपकमित्युच्यते, तत्रापि काव्यच्छायातिशयकारितायाः किं निबन्धनमिति वक्तव्यमेव ।<br>
प्रस्तुताप्रस्तुतविषयसामर्थ्यसम्प्राप्तप्रतीयमानवृत्तिसाम्यमेव नान्यत्किञ्चिदित्यभियुक्ततरैः प्रतिपादितमेव ।<br>
यथा</p>
<p>आदिमध्यान्तविषयाः प्राधान्येतरयोगिनः ।<br>
अन्तर्गतोपमाधर्मा यत्र तद्दीपकं विदुः ॥ व्जिव्च्_३।७८ ॥</p>
<p>उदाहृतं च ग्रन्थान्तरे यथा</p>
<p>चङ्कम्मन्ति करीन्दा दिसागअमअगन्धहारिअहिअआ ।<br>
दुःख बणे च कैणो भणिइविसममहाकैमग्गे ॥ व्जिव्च्_३।७९ ॥<br>
चङ्क्रम्यन्ते करीन्द्रा दिग्गजमदगन्धहारितहृदयाः ।<br>
दुःखं वने च कवयो भणितिविषममहाकविमार्गे ॥<br>
इति छाया ।</p>
<p>अत्र (प्रस्तुताप्रस्तुतविषयसामर्थ्यसम्प्राप्त) साम्यसमुल्लसितं सहृदयहृदयाह्लादकारि काव्यरामणीयकं स्वरूपमेव ।<br>
क्रियापदं पुनर्वाक्याविनाभावि वाक्यान्तरवद् व्यवस्थितम्, अत्रैव पदान्तरवच्च ।<br>
(अयम)त्र वाक्यार्थः ।<br>
यथा दिक्कुञ्जरमदामोदसुहितमानसाः करीन्द्राः कानने कथमपि दुःखं चङ्क्रम्यन्ते, तथा भणितिविषमे वक्रोक्तिविचित्रे महाकविमार्गे कवय इति चशब्दस्यार्थः ।<br>
ते हि साभिमानाः सन्तः तदतिरिक्तपरिस्पन्दतया वर्तितुमीहमानाः कृच्छ्रेण समाचक्षिरे इत्यभिप्रायः ।<br>
तस्मात् साम्यैकजीवितमलङ्करणमिदं प्रतीयमानत्वान्मनोहारि प्रकारान्तरम् ।<br>
(यत्र) त्रिविधं हि प्रतीयमानवृत्तिसाम्यं समुद्भासते तत्रायमेव न्यायो ऽनुसन्धेयः ।<br>
शिष्टं पुनर्वार्तामात्रमेव, यथा</p>
<p>गतो ऽस्तमर्को भातीन्दुर्यान्ति वासाय पक्षिणः ॥ व्जिव्च्_३।८० ॥</p>
<p>इति ।<br>
तदिदानीं दीपकमलङ्कारान्तरकरणं कलयन् कामपि काव्यकमनीयतां कल्पयितुं प्रकारान्तरेण प्रक्रमते&mdash;</p>
<hr>
<p>औचित्यावहमम्लानं तद्विदाह्लादकारणम् ।<br>
अशक्तं धर्ममर्थानां दीपयद्वस्तु दीपकम् ॥ व्जिव्_३।१७ ॥</p>
<p>औचित्यावहमित्यादि ।<br>
&ldquo;वस्तु दीपकम्&rdquo; वस्तु सिद्धरूपमलङ्करणं ।<br>
भवतीति सम्बन्धः, क्रियान्तराश्रवणात् ।<br>
तदेवं सर्वस्य कस्यचिद्वस्तुनः सद्भावात्तदापत्तिरित्याह&mdash;&ldquo;दीपयत्&rdquo; प्रकाशयदलङ्करणं सम्पद्यते ।<br>
किं कस्येत्यभिधत्ते&mdash;&ldquo;धर्मम्&rdquo; = परिस्पन्दविशेषम्, &ldquo;अर्थानाम्&rdquo; = वर्णनीयानाम् ।<br>
कीदृशं&mdash;&ldquo;अशक्तम्&rdquo; = अप्रकटम्, तेनैव प्रकाशमानत्वात् ।<br>
किंस्वरूपं च&mdash;&ldquo;औचित्यावहम्&rdquo; = औचित्यमौदार्यमावहतियः तं तथोक्तम् ।<br>
अन्यच्च किंविधम्&mdash;&ldquo;अम्लानम्&rdquo; = प्रत्यग्रमनालीढमिति यावत् ।<br>
एवंविधस्वरूपत्वात् &ldquo;तद्विदाह्लादकारणम्&rdquo; = काव्यविदानन्दनिमित्तम् ।<br>
अस्यैव प्रकारान्तरान् निरूपयति&mdash;</p>
<hr>
<p>एकं प्रकाशकम्, सन्ति भूयांसि भूयसां क्वचित् ।<br>
केवलं पङ्क्तिसंस्थं वा द्विविधं परिदृश्यते ॥ व्जिव्_३।१८ ॥</p>
<p>एकमिति ।<br>
&ldquo;द्विविधं परिदृश्यते&rdquo; = द्विप्रकारमवलोक्यते लक्ष्ये विभाव्यते ।<br>
कथं ?&ldquo;केवलम्&rdquo; = असहायम्, &ldquo;पङ्क्तिसंस्थं वा &quot; पङ्क्तौ व्यवस्थितं तत्तुल्यकक्षायां सहायान्तरोपरचितायां वर्तमानम् ।<br>
कथम् ? &ldquo;एकम्&rdquo; (भूयसा) बहूनां पदार्थानामेकं &ldquo;प्रकाशकम्&rdquo; दीपकं केवलमित्युच्यते ।<br>
यथा वा</p>
<p>असारं संसारम् ॥ व्जिव्च्_३।८१ ॥</p>
<p>इत्यादि ।<br>
अत्र &ldquo;विधातुं व्यवसितः&rdquo; कर्ता संसारादीनामसारत्वप्रभृतीन् धर्मान् उद्योतयन् दीपकालङ्कारतामवाप्तवान् ।<br>
पङ्क्तिसंस्थं (?) &ldquo;भूयांसि&rdquo; = बहूनि वस्तूनि दीपकानि &ldquo;भूयसाम्&rdquo; प्रभूतानां वर्णनीयानां &ldquo;सन्ति वा क्वचित्&rdquo; भवन्ति वा कस्मिंश्चिद्विषये ।<br>
यथा</p>
<p>कैकेसरी वअणाणा मोतिअरअणाणा आइवेअटिओ ।<br>
ठाणाठाण जाणै कुसुमाण अ जीणमालारो ॥ व्जिव्च्_३।८२ ॥<br>
कविकेसरी वचनानां मौक्तिकरत्नानामादिवैकटिकः ।<br>
स्थानास्थानं जानाति कुसुमानां च जीर्णमालाकारः ॥<br>
इति छाया ।</p>
<p>चिरन्तनैरेतदेवोदाहृतम्, तच्चायुक्तमिति पूर्वपक्षतां प्रापितमिदानीं किमेतस्याप्यतिरिक्तत्वमायाति, येन सिद्धान्तसिद्धमनुपादेयतामधितिष्ठति ? युक्तमुक्तम् ।<br>
किं तु तैर्वाक्यैकदेशवृत्ति क्रियापदं कारकाणि बहूनि स्वसम्बन्धितया प्रकाशयदेकं दीपकमित्यभिहितम्, (वयं)पुनस्तान्येव कारकाणि वर्णनीयानां वस्तूनां कमप्यतिशयं प्रकाशयन्ति बहूनि दीपकानीति ब्रूमः ।<br>
तथा च &ldquo;स्थानास्थानं जानाति&rdquo; इत्यस्यायमभिप्रायः ।<br>
प्रस्तुतवस्तुशोभातिशयावहं कमप्यवकाशविशेषं वेत्तीति ।<br>
किमुक्तं भवति ? कविकेसरी पदानामुपनिबन्धविदग्धतया कमपि छायातिशयमुत्पादयति, मौक्तिकरत्नानां चादिवैकटिकः, कुसुमानां च जीर्णमालाकार इति ।<br>
यद्यपि पदानां केसरिप्रभृतीनां च सजातीयापेक्षया परस्परप्रतीयमानवृत्तिसाम्यं समुद्भासते, तथापि प्राधान्याद्दीपकं तात्पर्यपर्यवसितम् ।<br>
वाक्यार्थेन साम्यं पुनः नात्र परिभासते ।<br>
यथा वा</p>
<p>चन्द्रमऊएहिण्णिसा णलिनी कमलेहिं कुसुमगुच्छेहिं लआ ।<br>
हंसेहिं सारअसोहा कव्वकहा सज्जनेहिं करै गरुरि ॥ व्जिव्च्_३।८३ ॥<br>
चन्द्रमयूशैर्निशा नलिनी कमलैः कुसुमगुच्छैर्लता ।<br>
हंसैश्शारदशोभा काव्यकथा सज्जनैः क्रियते गुर्वो ॥<br>
इति छाया ।</p>
<p>अत्र ऐ(न्दव मयूखादिभि) रेताः सर्वाः समुल्लासितशोभातिशयाः सम्पद्यन्त इति कर्तृपदान्येव बहूनि दीपकानि ।<br>
शिष्टं पूर्ववदेव सर्वं समादेयम् ।</p>
<hr>
<p>(अपरं त्रिप्रकारं च क्वचिद्भूयांसि भूयसा ।<br>
दीपकं दीपयत्यन्यत्तदन्यद्दीपयन्मतम्) ॥ व्जिव्_३।१९ ॥</p>
<p>तदपरं पङ्क्तिसंस्थं नाम (अवस्थाभेद) कारणात् &ldquo;त्रिप्रकारम्&rdquo; त्रयः प्रकाराः प्रभेदाः यस्येति विग्रहः ।<br>
तत्र प्रथमस्तावत् अनन्तरोक्तो भूयांसि भूयसां क्वचिद्भवन्तीति ।<br>
द्वितीयो &ldquo;दीपकं दीपयत्यन्यत्तदन्यत्&rdquo; इति (यद) न्यस्यातिशयोत्पादकत्वेन दीपकम् ।<br>
यद्विहितं तत्कर्मभूतमन्यत् कर्तृभूतम् ।<br>
&ldquo;दीपयति&rdquo; = प्रकाशयति, &ldquo;तदुप्यन्यद्दीपयति&rdquo; इति ।<br>
द्वितीयदीपकप्रकारो यथा&mdash; क्षोणीमण्डलमण्डनं नृपतयस्तेषां श्रियो भूषणं ताः शोभां गमयत्यचापलमिदं प्रगल्भ्यतो राजते ।</p>
<p>तद्भूष्यं नयवर्त्मना तदपि चेत् शौर्यक्रियालङ्कृतं बिभ्राणं यदियत्तया त्रिभुवनं छेत्तुं व्यवस्येदपि ॥ व्जिव्च्_३।८४ ॥</p>
<p>अत्रोत्तरोत्तराणि पूर्वपूर्वपददीपकानि मालायां कविनोपनिबद्धानि ।<br>
यथा वा</p>
<p>शुचि भूषयति श्रुतं वपुः प्रशमस्तस्य भवत्यलङ्क्रिया ।<br>
प्रशमाभरणं पराक्रमः स नयापादितसिद्धिभषणः ॥ व्जिव्च्_३।८५ ॥</p>
<p>यथा च</p>
<p>चारुता वपुरभूषयदासां तामनूननवयौवनयोगः ।<br>
तं पुनर्मकरकेतनलक्ष्मीस्तां मदो दयितसङ्गमभूषः ॥ व्जिव्च्_३।८६ ॥</p>
<p>तृतीयप्रकारो ऽत्रैव श्लोकार्धे दीपकशब्दस्थाने दीपितमिति पाठान्तरं विधाय व्याख्येयः ।<br>
तदयमत्रार्थो य &ldquo;द्दीपितम्&rdquo; यदन्येन केनचिदुत्पादितातिशयसं (पन्नम्) वस्तु तत्कर्तृभूतमन्यत् दीपयत् उत्तेजयत् तदन्यदिति ।<br>
यथा</p>
<p>&ldquo;मदो जनयति प्रीतिं सानङ्गं मानभङ्गुरम्&rdquo; ॥ व्जिव्च्_३।८७ ॥</p>
<p>इत्यादि ।<br>
(ननुपूर्वाचार्यैश्चैतदेव पूर्वमुदाहृतम्, तदेव प्रथमं प्रत्याख्यायेदानीं समाहितमित्यस्याभिप्रायो व्याख्यातव्यः ।<br>
सत्यमुक्तम् ।<br>
तदयं व्याख्यायते&mdash;क्रियापदमेकमेव दीपकमिति तेषां तात्पर्यम्, अस्माक पुनः कर्तृपदानि दीपकानि बहूनि सम्भवन्ति इति) ।<br>
(अत्र) प्रीत्यादीनां प्रागभावात्, तेषां सतामभूतप्रादुर्भावं विदधातीति नाभिधीयते, मदादिनियतकारणत्वाभावात् ।<br>
अपि तु स्वसंवृत्तानां कमप्यपूर्वमतिशयमुत्पादयति ।<br>
जनयतीति क्रियापदस्यार्थः यौवनं परमङ्गनानां लावण्यं जनयतीति ।<br>
अथवा ज्वलयतीति पाठान्तरं परिकल्प्योदाहार्यम् ।<br>
इदानीमेतदेवोपसंहरति&mdash;</p>
<hr>
<p>यथायोगिक्रियापदं मनः संवादी तद्विदाम् ।<br>
वर्णनीयस्य विच्छित्तेः कारणं वस्तु दीपकम् ॥ व्जिव्_३।२० ॥</p>
<p>&ldquo;यथायोगिक्रियापदम्&rdquo; = यथा येन प्रकारेण युज्यते इति यथायोगि, क्रियापदं यस्य तत्तथोक्तं तेन यथासम्बन्धमनुभवितुं शक्नोति ।<br>
यथा दीपके क्रिया, &ldquo;तद्विदाम्&rdquo; काव्यज्ञानां (&ldquo;मनःसंवादि&rdquo;)मनसि संवदति = चेतसि प्रतिफलति यत् (तदपि) तथोक्तम् ।<br>
(एवं दीपकमभिधाय) साम्यप्रायं रूपकं विविनक्ति&mdash;</p>
<hr>
<p>उपचारैकसर्वस्वं (यत्र तत्) साम्यमुद्वहन् ।<br>
यदर्पयति रूपं स्वं वस्तु तद्रुपकं विदुः ॥ व्जिव्_३।२१ ॥<br>
वर्णनीयस्य विच्छित्तेः कारणं (द्विविधं स्मृतम्) ।<br>
समस्तवस्तुविषयमेकदेशविवर्ति च ॥ व्जिव्_३।२२ ॥</p>
<p>उपचारेत्यादि ।<br>
&ldquo;वस्तु तद्रूपकं विदुः&rdquo;&mdash;&ldquo;तद्वस्तु&rdquo; = पदार्थस्वरूपं &ldquo;रूपकम्&rdquo; = रूपकाख्यमलङ्कारं विदुर्जना इति ।<br>
कीदृशं&mdash;&ldquo;यदर्पयति&rdquo; &ldquo;यत्&rdquo; कर्तृभूतम् &ldquo;अर्पयति&rdquo; विन्यस्यति ।<br>
किं&mdash;&ldquo;स्वम्&rdquo; = आत्मीयं &ldquo;रूपम्&rdquo; वाच्यस्य वाचकात्मकं परिस्पन्दम्, अलङ्कारप्रस्तावादलङ्कारस्यैव स्वसम्बन्धित्वात् ।<br>
किं कुर्वत्&mdash;&ldquo;साम्यमुद्वहत्&rdquo; = समत्वन्धारयत् ।<br>
अन्यच्च (कीदृशं साम्यम्) &ldquo;वर्णनीयस्य विच्छित्तेः कारणम्&rdquo; &ldquo;वर्णनीयस्य&rdquo; = प्रस्तावाझिकृतस्य पदार्थस्य &ldquo;विच्छित्तेः&rdquo; = उपशोभायाः &ldquo;कारणम्&rdquo; = निमित्तभूतम्, न पुनर्जन्यत्व प्रमेयत्वादिसामान्यम्, यस्मात्तेनैव पूर्वोक्तलक्षणसाम्येन वर्णनीयं सहृदयहृदयाह्लादकारितामवतरति ।<br>
&ldquo;उपचारैकसर्वस्वम्&rdquo; &ldquo;उपचारः&rdquo; = तत्त्वाध्यारोपः, तस्यैकं सर्वस्वं केवलमेव जीवितम्, तन्निबन्धनत्वात् रूपकप्रवृत्तेः ।<br>
यस्मादुपचारवक्रताजीवितमेतदलङ्करणमिति प्रथममेव समाख्यातं &ldquo;यन्मूलासरसोल्लेखा रूपकादिरलङ्कृतिः &quot; इति ।<br>
तदेव पूर्वसूरिभिरभ्यधायि ।<br>
तदेवं मुखमिन्दुरिति रूपकमलङ्करणम् ।<br>
तत्किमन (योः) (विशेषणविशेष्ययोः) भिन्नस्वरूपयोः सामानाधिकरण्यस्य कारणम् ? उच्यते ।<br>
इन्दुशब्दः प्रथममाञ्जस्येन चन्द्रमसि वर्तमानः प्रत्यासत्तिनिबन्धन (त्वाद्) अतिकान्तिमत्त्वादिगुणवृत्तितामवलम्बते ।<br>
ततस्तस्मादेतत्सदृशवक्तृगतगुणवृत्तिः सन् वदनविशेषणतां प्रतिपद्यमानश्चेतनचमत्कारितां प्रतिपद्यते ।<br>
(उपमेयशब्दः) स्वाभिधे (याविना) भूतवृत्तितां (उपमान)शब्दस्य नियमयतीत्येतस्मादेव विशेषणविशेष्यभावनिबन्धनात् मुखेन्दुरित्यत्र समासोपपत्तिः ।<br>
तस्मादेव च सहृदयहृदयसंवादमाहात्म्यात् &ldquo;मुखमिन्दुः&rdquo; इत्यादि न केवलं रूपकम्, यावत् &ldquo;किं तारुण्यतरोः&rdquo; इत्येवमाद्यपि ।<br>
एवं रूपकसामान्यलक्षणस्वरूपमुल्लिख्य प्रकारपर्यालोचनेन तदेवोन्मीलयति&mdash; &ldquo;समस्तवस्तुविषयम्&rdquo; इति ।<br>
समस्तवस्तुविषयो यस्य तत्तथोक्तम्; तदयमत्र वा (क्यार्)थः&mdash;यद् सर्वाण्येव प्राधान्येन वाच्यतया सकलवाक्योपारूढान्यभिधेयानि अलङ्कार्यतया सुन्दरस्वपरिस्पन्दसमर्पणेन गोचरो यस्येति तत् ।<br>
विशेषणानां विशेष्यायत्तत्वात् अस्वातन्त्रयेण पृथगलङ्कार्यत्वाभावात्तेषामविषयत्वात् ।<br>
यथा</p>
<p>तडिद्वलयकक्ष्याणां बलाकामालभारिणाम् ।<br>
पयोमुचां ध्वनिर्धोरो दुनोति मम तां प्रियाम् ॥ व्जिव्च्_३।८८ ॥</p>
<p>इति ।<br>
अत्र विद्युद्वलयस्य कक्ष्यात्वेन, बलाकानां तन्मालात्वेन रूपणं विद्यते; पयोमुचां पुनर्दन्तिभावेन नास्तीत्येक (देश) विवर्तिरूपकमलङ्कारः ।<br>
तदत्यर्थं युक्तियुक्तम् ।<br>
यस्मादलङ्कारणस्यालङ्कार्यशोभातिशयोत्पादनमेव प्रयोजनं नान्यत्किञ्चिदिति ।<br>
तदुक्तरूपकप्रिकारापेक्षया किञ्चिद्विलक्षणमेतेन यदि सम्पाद्यते तदेतस्य रूपकप्रकारान्तरत्वोपपत्तिः स्यात् ।<br>
तदेतदास्तां तावत् ;प्रत्युत कक्ष्यादिरूपणोचितमुख्यवस्तुविषये विघटमानत्वादलङ्कारदोषत्वं दुर्निवारतामवम्बते ।<br>
तस्मादन्यथैवैतदस्माभिः समाधीयते ।<br>
रूपकालङ्कारस्य परमार्थस्तावदयम्, यत्प्रसिद्धसौन्दर्यातिशयपदार्थसौकुमार्यनिबन्धनं वर्णनीयस्य वस्तुनः साम्यसमुल्लिखितं स्वरूपसमर्पणग्रहणसामर्थ्यमविसंवादि ।<br>
तेन मुखमिन्दुरित्यत्र मुखमेवेन्दुःसम्पद्यते तेन रूपेण विवर्तते ।<br>
तदेवमयमलङ्कारः (पदपूर्वार्धवक्रतानिबन्धनः प) दार्थमात्रवृत्ति) &ldquo;अलङ्कारोपसंस्कार-&ldquo;इत्यादिना पर्यायवक्रभावान्तर्भावात् वाक्यवक्रभावविचारावसरे वक्तव्यतामेव कदाचिन्नाधिगच्छेदिति ।<br>
द्वैविध्यमस्योपपादयति&mdash;(समस्तवस्तुविषयं एकदेशविवर्ति चेति) सर्वे वाक्योपयोगिनः पदार्थाः (प्रत्येकम्) विभूष्यतया विषया यस्येति प्रत्येकं यथायोगमेतस्मिन्नुपनिबध्यमाने समस्ते ऽपि वर्तन्तेरूपान्तरेणावतिष्ठन्ति ।<br>
यथा</p>
<p>मृदुतनुलतावसन्तः सुन्दरवदनेन्दुबिम्बसितपक्षः ।<br>
मन्मथमातङ्गमदो जयत्यहो तरुणतारम्भः ॥ व्जिव्च्_३।८९ ॥</p>
<p>अत्रैव प्रकारान्तरं विचारयति&mdash; &ldquo;एकदेशविवर्ति च&rdquo; इति ।<br>
अत्र पूर्वाचार्यैर्व्याख्यातम्&mdash;यथा यदेकदेशेन विवर्तते विघटते विशेषेण वा वर्तते तत्तथोक्तमिति ।<br>
उभयथाप्येतदुक्तं भवति&mdash;यद्वाक्यस्य कस्मिंश्चिदेव स्थाने स्वपरिस्पन्दसमर्पणात्मकं रूपणमादधाति ।<br>
क्वचिदेवेति तदेकदेशविवर्तिरूपकम् ।<br>
यथा</p>
<p>हिमाचलसुतावल्लीगाढालिङ्गितमूर्तये ।<br>
संसारमरुमार्गैककल्पवृक्षाय ते नमः ॥ व्जिव्च्_३।९० ॥</p>
<p>एकदेशविवर्तो यत्र तत्तथोक्तम्, एकदेश एव विवर्तते यत्र रूपान्तरेणावतिष्ठते (वा तदेकदेशविवर्ति) रित्यर्थः ।<br>
तेषां विशेषणसामर्थ्यनिबन्धनायाः पदार्थशोभायाः (अत्र) रूपातिशयकारिरूपकालङ्कारनिष्पत्तेः ।<br>
यथा &ldquo;उपोढरागेण&rdquo; इत्यादौ तिमिरांशुकमित्यत्रैकदेशविवर्ति(रूपणम्) विद्यते ।<br>
शिष्टं पुनः शशिनः कामुकत्वम्, निशायाश्च कामिनीत्वं रूपणीयमपि प्रतीत्यन्तरविधायि विशेषणविशिष्टिलिङ्गसामर्थ्यमात्रसमधिगम्यं शब्देनाभि(धीयमानम्) पुनरुक्तता ग्राम्यता चाधिरोहति ।</p>
<hr>
<p>तस्मात् वाच्यं सामर्थ्यलभ्यं च प्रतीत्या च समर्पितम् ।<br>
अलङ्कृतीनामात्मानं त्रिविधं तद्विदो विदुः ॥ व्जिव्_३।२३ ॥</p>
<p>तत्र वाच्यं समस्तवस्तुविषयं रूपकं पूर्वमेवोदाहृतम् ।<br>
सामर्थ्यलभ्यं तद् (तु) एकदेशविवर्ति तदेव &ldquo;उपोढरागेणे&quot;त्यादि ।<br>
प्रतीयमानं यथा</p>
<p>लावण्यकान्तिपरिपूरितदिङ्मुखे ऽस्मिन् स्मेरे ऽधुना तव मुखे तरलायताक्षि ।<br>
क्षोभं यदेति न मनागपि तेन मन्ये सुव्यक्तमेव जल (ड) राशिरयं पयोधिः ॥ व्जिव्च्_३।९१ ॥</p>
<p>अत्र त्वन्मुखमिन्दुरिति रूपकं प्रतीयमानतया कविनोपनिबद्धम् ।<br>
एकदेशवृत्तित्वमनेकदेशवृत्तित्वं च रूपकस्य दीपकत्वमेव समालक्ष्यमिति तदनन्तरमस्योपनिबन्धनम् ।<br>
तदेव विच्छित्त्यन्तरेण विशिनष्टि&mdash;</p>
<hr>
<p>नयन्ति रूपकं काञ्चिद्वक्रभावरहस्यताम् ।<br>
अलङ्कारान्तरोल्लेखसहायं प्रतिभावशात् ॥ व्जिव्_३।२४ ॥</p>
<p>एतदेव रूपकाख्यमलङ्करणं &ldquo;काञ्चित्&rdquo; = अलौकिकीं &ldquo;वक्रभावरहस्यताम्&rdquo; वक्रत्वपरमार्थतां कवयो &ldquo;नयन्ति&rdquo; (प्रापयन्ति) ।<br>
तत्रोपनिबन्धनवक्रताविच्छित्त्यन्तराधिरूढायाः रमणीयता(याः) तदेव तत्त्वं परं प्रतिभासते ।<br>
कीदृशम् ?&ldquo;अलङ्कारान्तरोल्लेखसहायम्&rdquo;&mdash;अलङ्कारान्तरस्य&rdquo; = अन्यस्य ससन्देहोत्प्रेक्षाप्रभृतेः, &ldquo;उल्लेखः&rdquo;, समुद्भेदः, (तत्र)&ldquo;सहयः&quot;काव्यशोभोत्पादने सहकारी यस्य (तत्तथोक्तम्) ।<br>
कस्मान्नयन्ति&mdash;&ldquo;प्रतिभावशात्&rdquo;&mdash;स्वशक्तेरायत्तत्वात् ।<br>
तथाविधे लोकातिक्रान्तकान्तिगोचरे विषये तस्योपनिबन्धो विधीयते ।<br>
यत्र तथाप्रसिद्ध्यभावात् सिद्धव्यवहारावतरणं साहसमिवावभासते ।<br>
विभूषणान्तरसहायस्य पुनरुल्लेखत्वेन विधीयमानत्वात् सहृदयहृदयसंवादसुन्दरी परा प्रौढिरुत्पद्यते ।<br>
यथा</p>
<p>निर्मोकमुक्तिरिव गगनोरगस्य लीलाललाटिकामिव त्रिविष्टपविटस्य ॥ व्जिव्च्_३।९२ ॥</p>
<p>इति ।<br>
अत्र कविप्रतिभाप्रतिभासस्यायमभिप्रायः&mdash;यत् लोकोत्तरसौन्दर्यातिशयश्लाघितया वर्णनीयस्य वस्तुनः प्रकारान्तरेणाभिधातुमशक्यत्वम् ।<br>
एवंविधया रूपकालङ्काररेखयापि तथा प्रसिद्ध्यभावादेव निष्कम्पतया व्यवहर्तुं न युज्यते ।<br>
तस्मादस्माकमेवंस्वरूपमेवेदं वर्णनीयंवस्तु प्रतिभातीत्यलङ्कारान्तरमुत्प्रेक्षालक्षणमत्र सहायत्वेनोल्लिखितम् ।<br>
यथा वा</p>
<p>&ldquo;किं तारुण्यतरोः&rdquo; ॥ व्जिव्च्_३।९३ ॥</p>
<p>इत्यादि ।<br>
अत्राप्ययमेव न्यायो ऽनुसन्धेयः ।<br>
केवलमनेन कविना सर्वातिशायितया वर्णनीयस्य प्रकारान्तरस्य प्रस्तुतसौकुमार्यसमर्पणसामर्थ्यासम्भवादेवंस्वरूपस्य रूपकस्य मुखेन्दुरित्यादिवदप्रसिद्धेः ।<br>
केवलस्योपनिबन्धे &ldquo;चकितत्वादेवंविधं किमतद्वस्तु स्यादिति सन्दिह्यते मम चेतसा&rdquo; इति विच्छित्त्या ससन्देहालङ्कारसहायमेतदेवोपनिबद्धमिति चेतस्विनां स्वसंवेदनमेवात्र प्रमाणम् ।<br>
रूपकरूपङ्क नाम&mdash;</p>
<p>&ldquo;भ्रूलतानर्तकी&rdquo; ॥ व्जिव्च्_३।९४ ॥</p>
<p>इत्यादि लक्षणान्तरस्यासम्भवात् उदाहरणमात्रादेव पृथङ् नोपपद्यते, लक्षणानन्त्यप्रसङ्गात्, पुनरपि रूपकान्तरावतारोपपत्तेश्चानवस्थाप्रवर्तनात् ।<br>
एवं रूपकं विचार्य तत्सदृशसाम्यनिर्वचनामप्रस्तुतप्रशंसां प्रस्तौति&mdash;</p>
<hr>
<p>अप्रस्तुतो ऽपि विच्छित्तिं प्रस्तुतस्यावतारयन् ।<br>
पदार्थो वाथ वाक्यार्थः प्राप्यते वर्णनीयताम् ॥ व्जिव्_३।२५ ॥<br>
यत्र तत्साम्यमाश्रित्य सम्बन्धान्तरमेव वा ।<br>
अप्रस्तुतप्रशंसेति कथितासावलङ्कृतिः ॥ व्जिव्_३।२६ ॥</p>
<p>अप्रस्तुतेत्यादि ।<br>
&ldquo;अप्रस्तुतप्रशंसेति (कथितासाव) लङ्कृतिः&rdquo; &ldquo;अप्रस्तुतप्रशंसेति&rdquo; नाम्नासौ कथितालङ्कारविद्भिरलङ्कृतिः ।<br>
कीदृशी&mdash;&ldquo;यत्र&rdquo;-यस्याम्&quot;अप्रस्तुतो ऽपि&rdquo;&mdash;अविवक्षितः (अपि) पदार्थः &ldquo;वर्णनीयताम् प्राप्यते&rdquo;&mdash;वर्णनाविषयः सम्पद्यते ।<br>
किं कुर्वन् ?&ldquo;प्रस्तुतस्य&rdquo;-विवक्षितस्यार्थस्य &ldquo;विच्छित्तिम्&rdquo;-उपशोभाम् &ldquo;अवतारयन्&rdquo;-समुल्लासयन् ।<br>
द्विविधो हि तत्त्वभूतः पदार्थः सम्भवति ।<br>
वाक्यान्तर्भूतपदमात्रसिद्धोर्ऽथः सकलवाक्यव्यापककार्यो विविधस्वपरिस्पन्दातिशयत्वविशिष्टप्राधान्येन वर्तमानश्च ।<br>
तदुभयरूपमपि प्रस्तुतं प्रतीयमानतया चेतसि निधाय पदार्थान्तरमप्रस्तुतं तद्विच्छित्तिसम्पत्तये वर्णनीयतामस्यामलङ्कृतौ कवयः प्रापयन्ति ।<br>
किं कृत्वा ? &ldquo;तत्साम्यमाश्रिताय&rdquo;&ndash;&ldquo;तत्&rdquo;&mdash;अनन्तरोक्तं रूपकालङ्कारोपकारि &ldquo;साम्यं&rdquo;&mdash;समत्वम्, आश्रित्य&mdash;निमित्तीकृत्य, &ldquo;सम्बन्धान्तरमेव वा &quot; &ldquo;सम्बन्धान्तरम्&rdquo;&mdash;अपरं वा (सम्बन्धम्) निमित्तभावादि संश्रित्य ।<br>
&ldquo;वाक्यार्थः&rdquo;&mdash;असत्य (भू) तो वा परस्परान्वितपदसमुदायलक्षणवाक्यकार्यभूतः ।<br>
साम्यं सम्बन्धान्तरं वा समाश्रित्याप्रस्तुतं प्रस्तुतशोभायै वर्णनीयतां यत्र नयन्तीति ।<br>
तत्र साम्यसमाश्रयणाद्वाक्यान्तर्भूताप्रस्तुतपदार्थप्रशंसोदाहरणं यथा</p>
<p>लावण्यसिन्धुरपरैव हि केयमत्र यत्रोत्पलानि शशिना सह सम्प्लवन्ते ।<br>
उन्मज्जति द्विरदकुम्भतटी च यत्र यत्रापरे कदलिकाण्डमृणालदणडाः ॥ व्जिव्च्_३।९६ ॥</p>
<p>इति ।<br>
अत्र साम्यसमाश्रयणात् वाक्यान्तर्भूताप्रस्तुत (प्रशंसया) कविविवक्षितमुख्यपदार्थः प्रतीयते ।<br>
सकलवाक्यव्यापकाप्रस्तुतार्थप्रशंसोदाहरणं यथा&mdash; छाया नात्मन एव या कथमसावन्यस्य निष्प्रग्रहा ग्रीष्मोष्मापदि शीतलस्तलक्षुवि स्पर्शो ऽनिलादेः कुतः ।<br>
वार्ता वर्षशते गते किल फलं भावीति वार्तेव सा द्राघिम्णा मुषिताः कियच्चिरमहो तालेन बाला वयम् ॥ व्जिव्च्_३।९६ ॥<br>
ठ्ठ ॥<br>
सम्बन्धान्तरसमाश्रयणात् वाक्यान्तर्भूताप्रस्तुतपदार्थप्रशंसोदाहरणं यथा&mdash;</p>
<p>इन्दुर्लिप्त इवाञ्जनेन जडिता दृष्टिर्मृगीणामिव प्रम्लानारुणिमेव विद्रुमलता श्यामेव हेमप्रभा ।<br>
कार्कश्यं कलया च कोकिलवधूकण्ठेष्विव प्रस्तुतं सीतायाः पुरतश्च हन्त शिखिनां बर्हाः सहर्हा इव ॥ व्जिव्च्_३।९७ ॥</p>
<p>अत्र इन्दुप्रभृतीनां निमित्तिनां विच्छायता निमित्तम् ।<br>
सीतायाः सम्बन्धी शोभातिशयसौकुमार्यमनोहरो मुखाद्यवयवसमूहः प्रकृताङ्गभूतभूषणान्तरोपनिबन्धसहायः प्रस्तुतप्रशंसां समर्पयन् सोत्कर्षः प्रतीयते ।<br>
एवमस्मादेव सम्बन्धा (न्तर) समाश्रयणात् सकलवाक्य-व्यापकाप्रस्तुतप्रशंसोदाहरणम् यथा&mdash;</p>
<p>परामृशित सायकं क्षिपति लोचनं कार्मुके विलोकयति वल्लभास्मितसुधार्द्रवक्त्रं स्मरः ।<br>
मधोः किमपि भाषते भुवननिर्जयायावनिं गतो ऽहमिति हर्षितः स्पृशति गात्रलेखामहो ॥ व्जिव्च्_३।९८ ॥</p>
<p>अत्र प्रकारान्तरप्रतिपादनागोचरस्तरुणीतारुण्यावतारस्तथाविधमन्मथचेष्टातिशयनिमित्तवतः तन्निमित्त(रूपसम्बन्धाश्रयणात् प्रतीयते) ।<br>
असत्यभूतवाक्यार्थतात्पर्यप्रस्तुतप्रशंसोदाहरणं यथा&mdash;</p>
<p>तण्णत्थि किम्पि पैणो पकप्पिअं जं ण णिऐ घरणीए ।<br>
अणवरअगअणसीलस्स कालपहिअस्स पाहिज्जं ॥ व्जिव्च्_३।९९ ॥<br>
तन्नास्ति किमपि पत्युः प्रिकल्पितं यन्न नियतिगेहिन्या ।<br>
अनवरतगमनशीलस्य कालपथिकस्य पाथेयम् ॥<br>
(छाया)</p>
<p>अत्र साम्यम्, निमित्तनिमित्तिभावः, सामान्यविशेषभावश्चेति त्रितयमपि अन्तर्भावयितुं युज्यते ।<br>
यस्मात् प्रहस्तवधे श्रावयितव्ये साक्षादभिधानानुचितत्वात् विच्छित्त्यैवमभिधीयते ।<br>
तदेवमयमप्रस्तुतप्रशंसाव्यवहारः कवीनामतिविततप्रपञ्चः परिदृश्यते ।<br>
तस्मात् सहृदयैश्च स्वयमेवोत्प्रेक्षणीयः ।<br>
प्रशंसाशब्दो ऽत्रार्थप्रकाशादिवत् विपरीतलक्षणया गर्हायामपि वर्तते ।<br>
वर्णना सामान्यमात्रवृत्तिर्वा ।<br>
एवमप्रस्तुतप्रशंसां विचार्य विवक्षितार्थप्रतिपादनाय प्रकारान्तराभिधानत्वादनयैव समच्छायप्रायं पर्यायोक्तं विचारयति&mdash;</p>
<hr>
<p>यद्वाक्यान्तरवक्तव्यं तदन्येन समर्प्यते ।<br>
येनोपशोभानिष्पत्त्यै पर्यायोक्तं तदुच्यते ॥ व्जिव्_३।२७ ॥</p>
<p>यद्वाक्यान्तरेत्यादि&mdash;&ldquo;पर्यायोक्तं तदुच्यते&rdquo; = पर्यायोक्ताभिधानमलङ्करणं तदभिधीयते ।<br>
&ldquo;यद्वाक्यान्तरवक्तव्यम्&rdquo; = वस्तु वाक्यार्थलक्षणं पदसमुदायान्तराभिधेयं &ldquo;तदन्येन&rdquo; = वाक्यान्तरेण येन &ldquo;समर्प्यते&rdquo; = प्रतिपाद्यते ।<br>
किमर्थम् ?&ldquo;उपशोभानिष्पत्त्यै&rdquo; = विच्छित्ति (विशेष) सम्पत्तये ।<br>
तत्पर्यायोक्तमित्यर्थः ।<br>
नन्वेवं पर्यायवक्रत्वात् किमत्रातिरिच्यते ? पर्यायवक्रत्वस्य पदार्थमात्रं वाच्यतया विषयः, पर्यायोक्तस्य पुनर्वाक्यार्थो ऽप्यङ्गतयेति तस्मात् पृथगभिधीयते ।<br>
उदाहरणं यथा&mdash;</p>
<p>चक्राभिघातप्रसभाज्ञयैव चकार यो राहुवधूजनस्य ।<br>
आलिङ्गनोद्दामविलासवन्ध्यं रतोत्सवं चुम्बनमात्रशेषम् इति ॥ व्जिव्च्_३।१०० ॥</p>
<p>एवम्&mdash;</p>
<hr>
<p>यत्र वाच्यतया निन्दा विच्छित्त्यै प्रस्तुतस्य सा ।<br>
स्तुतिर्व्यङ्ग्यतया चैव व्याजस्तुतिरसौ मता ॥ व्जिव्_३।२८ ॥</p>
<p>&ldquo;यत्र&rdquo; = यस्याम्, &ldquo;वाच्यतया&rdquo; = शब्दाभिधेयत्वेन &ldquo;निन्दा&rdquo; = गर्हा, &ldquo;व्यङ्ग्यतया स्तुतिः&rdquo; = प्रतीयमानत्वेन प्रशंसा &ldquo;प्रस्तुतस्य विच्छित्त्यै&rdquo; = शोभायै, तदेवमसौ द्विप्रकारा &ldquo;व्याजस्तुतिः&rdquo; अलङ्कृतिः &ldquo;मता&rdquo; = स्मृता ।<br>
यथा</p>
<p>भूभारोद्वहनाय शेषशिरसां सार्थेन सन्नह्यते विश्वस्य स्थितये स्वयं स भगवान् जागर्ति देवो हरिः ।<br>
अद्याप्यत्र च नाभिमानमसमं राजंस्त्वया तन्वता विश्रान्तिः क्षणमेकमेव न तयोर्जातेति को ऽयं क्रमः ॥ व्जिव्च्_३।१०१ ॥</p>
<p>यथा वा</p>
<p>इन्दोर्लक्ष्म ॥ व्जिव्च्_३।१०२ ॥</p>
<p>इत्यादि ।<br>
विपर्यये विभूष्यस्यालङ्कृतिरेषैव विहिता ।<br>
यथा</p>
<p>हे हेलाजित ॥ व्जिव्च्_३।१०३ ॥</p>
<p>इत्यादि ।<br>
यथा वा</p>
<p>नामाप्यन्ततरोः ॥ व्जिव्च्_३।१०४ ॥</p>
<p>इति ।<br>
यथा वा</p>
<p>दिनमवसितं विश्रान्ताः स्मस्त्वया मरुकूप हे परमुपकृतं वक्तुं रोषं ह्रिया न वयं क्षमाः ।<br>
भवतु सुकृतैरध्वन्यानामशोषजलो भवा- नियमपि पुनश्छायाभूया तवोपतटं शमी ॥ व्जिव्च्_३।१०५ ॥</p>
<p>अत्र स्तुतिशब्दः पूर्ववद्विपरीतलक्षणया निन्दायामपि वर्तते ।<br>
एवं व्याजस्तुतिं व्याख्याय प्रक्रमोपसंहारानन्यत्वसामान्यात् अनयोप(मा)समानकक्ष्यां (उत्प्रेक्षाम्) विवक्षुराह&mdash;</p>
<hr>
<p>सम्भावनानुमानेन सादृश्येनोभयेन वा ।<br>
निर्वर्ण्यातिशयोद्रेकप्रतिपादनवाञ्छया ॥ व्जिव्_३।२९ ॥<br>
वाच्यवाचकसामर्थ्याक्षिप्तस्वार्थैरिवादिभिः ।<br>
तदिवेति तदेवेति वादिभिर्वाचकं विना ॥ व्जिव्_३।३० ॥<br>
समुल्लिखितवाक्यार्थव्यतिरिक्तार्थयोजनम् ।<br>
उत्प्रेक्षा, (काव्यतत्त्वज्ञैरलङ्करणमुच्यते) ॥ व्जिव्_३।३१ ॥</p>
<p>सम्भावनेत्यादि ।<br>
&ldquo;समुल्लिखितवाक्यार्थव्यतिरिक्तार्थयोजनमुत्प्रेक्षा&rdquo;&mdash;&ldquo;समुल्लिखितः&rdquo;&mdash;सम्यगुल्लिखितः, स्वाभाविकत्वेन समर्पयितुं प्रस्तावितः ।<br>
&ldquo;वाक्यार्थः&rdquo;&mdash;पदसमुदायाभिधेयं वस्तु, तस्माद् &ldquo;व्यतिरिक्तस्यार्थस्य&rdquo;&ndash;वाक्यान्तरतात्पर्यलक्षणस्य, &ldquo;योजनम्&rdquo;&mdash;उपपादनम् ।<br>
&ldquo;उत्प्रेक्षा&rdquo;&mdash;उत्प्रेक्षाभिधानमलङ्करणम् ।<br>
उत्प्रेक्षणमुत्प्रेक्षेति विगृह्यते ।<br>
(के) न साधनेनेत्याह&mdash;&ldquo;सम्भावनानुमानेन&rdquo; सम्भावनया यदनुमानम्, सम्भाव्यमानस्यार्थस्य ऊहनं तेन ।<br>
तदवश्यं तस्य वस्त्वन्तरत्वापादनं तत्समानकार्यदर्शनादिति भावः ।<br>
प्रकारान्तरेणाप्येषा सम्भवतीत्याह&mdash;सादृश्येनेति ।<br>
&ldquo;सादृश्येन&rdquo;&mdash;साम्येनापि हेतुना &ldquo;समुल्लिखितवाक्यार्थव्यतिरिक्तार्थयोजनम्&rdquo; उत्प्रेक्षैव ।<br>
द्विविधं सादृश्यं सम्भवति वास्तवं काल्पनिकं चेति ।<br>
तत्र वास्तवमुपमादिविषयम्, काल्पनिकमिहाश्रीयते, सातिशयत्वेन प्रस्तावात् ।<br>
सादृश्यस्योभयाश्रयत्वाविनाभावात्, प्रस्तुतव्यतिरिक्तस्य पदार्थान्तरस्यासम्भवात्, तस्य च धर्मत्वे सति पराश्रितत्वात् केवलस्य कल्प्य(त्व) मेवानुपपन्नमिति तदाश्रयः कश्चिदपरः कल्पनीयः ।<br>
सो ऽपि को ऽसाविति नियमासिद्धिः ।<br>
एकस्य कस्यापि कल्पने ऽप्यनवस्थाप्रसङ्गात्, गुणसमन्वयाभावादप्रतिपत्तेश्च वास्तवसादृश्याधारभूतधर्म्यन्तरसदृशः पारिशेष्यात् परिकल्पनीयतामर्हतीति सचेतसः प्रमाणम् ।<br>
तस्मात्तथाविधधर्मिणः सादृश्येनेति व्यक्तम् ।<br>
क्वचिदवास्तवेनापि प्रौढिवादेन उक्तविधप्रकारान्तरममपरमस्याः प्रतिपादयति&mdash;&ldquo;उभयेन वा&rdquo; सम्भावनानुमानसादृश्यलक्षणोभयेन वा कारणद्वितयेन संवलिवृत्तिना प्रस्तुतव्यतिरिक्तार्थान्तरयोजनमुत्प्रेक्षा ।<br>
प्रकारात्रितयस्याप्यस्य केनाभिप्रायेणोपनिबन्धनमित्याह&mdash;&ldquo;निर्वर्ण्यातिशयोद्रेकप्रतिपादनवाञ्छया&rdquo;&mdash;वर्णनीयोत्कर्षकाष्ठाधिरूढिसमर्पणाकाङ्क्षया ।<br>
कथम् ? &ldquo;तदिवेति तदेवेति वा &ldquo;द्वाभ्यां प्रकाराभ्याम् ।<br>
&ldquo;तदिव&rdquo; अप्रस्तुतमिव ।<br>
तदतिशयप्रतिपादनाय (या) प्रस्तुतसादृश्योपनिबन्धः ।<br>
&ldquo;तदेवेति&rdquo;&mdash;अप्रस्तुतमेव प्रस्तुतमिति ।<br>
(समारोपित) स्वरूपप्रसरणपूर्वकमप्रस्तुतस्वरूपसमारो(पस्य) प्रस्तुतोत्कर्षधाराधिरोहप्रतिपत्तये तात्पर्यान्तरयोजनम् ।<br>
कैः उत्प्रेक्षा प्रकाश्यत इत्याह&mdash;&ldquo;इवादिभिः&rdquo;&mdash;इवप्रभृतिभिः शब्दैः यथायोगं प्रयुज्यमानैरित्यर्थः ।<br>
&ldquo;वाच्या&rdquo; इति ।<br>
पक्षान्तरमभिधत्ते&mdash;&ldquo;वाच्यवाचकसामर्थ्याक्षिप्तस्वार्थैः &quot; तैरेव प्रयुज्यमानैः प्रतीयमानवृत्तिभिर्वा ।<br>
तत्र सम्भावनानुमानोदाहरणं यथा&mdash;</p>
<p>आपीडलोभादुपकर्णमेत्य प्रत्याहितोपांशुरुतैर्द्विरेफैः ।<br>
अभ्यस्यमानेव महीपतीनां सम्मोहमन्त्रं मकरध्वजेन ॥ व्जिव्च्_३।१०६ ॥</p>
<p>काल्पनिकसादृश्योदाहरणं यथा&mdash;</p>
<p>&ldquo;राशीभूतः प्रतिदिनमिव त्र्यम्बकस्याट्टहासः&rdquo; ॥ व्जिव्च्_३।१०७ ॥</p>
<p>यथा वा&mdash;</p>
<p>&ldquo;निर्मोकमुक्तिरिव गगनोरगस्य&rdquo; ॥ व्जिव्च्_३।१०८ ॥</p>
<p>इत्यादि ।<br>
वास्तवसादृस्योदाहरणं यथा&mdash;</p>
<p>आकर्णकिसलयकर अलमलं च चलं तारआदि ।<br>
हिन्दु अलीलं वस स चाल भवादिहि आसति ॥ व्जिव्च्_३।१०९ ॥</p>
<p>(छाया ?) उभयोदाहरणं यथा&mdash;</p>
<p>तिक्खारुणं तथारण्ण अणजअं राण्ति प्रलारि ।<br>
अन्तिरे उदे अअसे अवन्दिलग्ग रिउरूढिरले सव्व महुरेउणा ॥ व्जिव्च्_३।११० ॥</p>
<p>(छाया ?) (तिक्खारुणं तम् इति ।<br>
आरात् दूरात् भेद एव भेदो द्रुतिरेव विदारणं तत्रेत्यर्थः ।<br>
लोके हि तीक्ष्णः शरादिपदार्थो ऽङ्गविदारणे लग्नरुधिरलेशो दृश्यते ।<br>
इति तद्धर्मसादृश्ये नयनयुगगततीक्ष्णारुणात्तत्वस्य विद्यमाने प्रस्तुतवस्तुधर्मो ऽप्रस्तुतवस्तुधर्मत्वेन सम्भावित इत्युभयसाधनेयमुत्प्रेक्षा ।<br>
यथा वा&mdash;</p>
<p>णीसासा खणविरहे फुरन्ति रमणीणसुरहिणो तस्स ।<br>
कड्ढिअ हिअअट्ठिअ कुसुमबाणमअरन्दलेसव्व ॥ व्जिव्च्_३।१११ ॥<br>
निःश्वासा क्षणविरहे स्फुरन्ति रमणीनां सुरभयस्तस्य ।<br>
कृष्टहृदयस्थितकुसुमबाणमकरन्दलेशा इव ॥<br>
छाया ।</p>
<p>अत्र वास्तवसादृश्योदाहरणं यथा&mdash;</p>
<p>उत्फुल्लचारुकुसुमस्तबकेन नम्रा येयं धुता रुचिरचूतलता मृगाक्ष्या ।<br>
शङ्के न वा विरहिणीमृदुमर्दनस्य मारस्य तर्जितमिदं प्रतिपुष्पचापम् ॥ व्जिव्च्_३।११२ ॥</p>
<p>अत्रासूत्रितार्थव्यतिरेकिवस्त्वन्तरविधानादपह्नुतिभ्रान्तिर्न विधातव्या, यतस्तस्याः प्रथमोद्भेदजीवितमुत्प्रेक्षा न पुनरपह्नुतिरेतस्याः ।<br>
तदेवानन्तरं व्यक्तिमायास्यति ।<br>
तदिवेत्यत्र वादिभिर्विनोदाहरणं यथा&mdash;</p>
<p>चन्दनासक्तभुजगनिःश्वासानिलमूर्छितः ।<br>
मूर्च्छयत्येष पथिकान् मधौ मलयमारुतः ॥ व्जिव्च्_३।११३ ॥</p>
<p>यथा वा&mdash;</p>
<p>&ldquo;देवि त्वन्मुखपङ्कजेन&rdquo; ॥ व्जिव्च्_३।११४ ॥</p>
<p>इत्यादि ।<br>
यथा वा&mdash;</p>
<p>&ldquo;त्वं रक्षसा भीरु&rdquo; ॥ व्जिव्च्_३।११५ ॥</p>
<p>इत्यादि ।<br>
तदेवेत्यत्र वाचकं विनोदाहरणम् ।<br>
यथा&mdash;</p>
<p>&ldquo;एकैकं दलमुन्नमय्य&rdquo; ॥ व्जिव्च्_३।११६ ॥</p>
<p>इत्यादि ।<br>
एतस्याः प्रकारान्तरमुपक्रमते&mdash;</p>
<hr>
<p>प्रतिभासात्तथा बोद्धुः स्वस्पन्दमहिमोचितम् ।<br>
वस्तुनो निष्क्रियस्यापि क्रियायां कर्तृतार्पणम् ॥ व्जिव्_३।३२ ॥</p>
<p>&ldquo;प्रतिभासादित्यादि&rdquo; ।<br>
तदिदमुत्प्रेक्षायाः प्रकारान्तरं परिदृश्यते-&ldquo;क्रियायाम्&rdquo;&mdash;साध्यस्वरूपायाम्, &ldquo;कर्तृतार्पणम्&rdquo;&mdash;स्वतन्त्रत्वसमारोपणं ।<br>
कस्य ? &ldquo;वस्तुनः&rdquo;&mdash;पदार्थस्य ।<br>
&ldquo;निष्क्रियस्यापि&rdquo; क्रियाविरहितस्यापि ।<br>
कीदृशं ? &ldquo;स्वभावोत्कर्षः, तस्योचितमनुरूपम् ।<br>
कस्मात् ? (&ldquo;बोद्धुः तथा प्रतिभासात्&rdquo;) &ldquo;बोद्धुः&rdquo;&mdash;अनुभवितुः &ldquo;तथा&rdquo;&mdash;तेन प्रकारेण ।<br>
&ldquo;प्रतिभासात्&rdquo;&mdash;अवबोधनात् ।<br>
&ldquo;निर्वर्ण्यातिशयोद्रेकप्रतिपादनवाञ्छया ।<br>
तदिवेति तदेवेति वादिभिर्वाचकं विना&rdquo; इति पूर्ववदिहापि सम्बन्धनीये ।<br>
उदाहरणं यथा&mdash;</p>
<p>&ldquo;लिम्पतीव तमो ऽङ्गानि वर्षतीवाञ्जनं नभः &quot; ॥ व्जिव्च्_३।११७ ॥</p>
<p>यथा वा&mdash;</p>
<p>तरन्तीवाङ्गानि स्खलदमललावण्यजलधौ ॥ व्जिव्च्_३।११८ ॥</p>
<p>यथा वाः&mdash;</p>
<p>वियति विसर्पतीव कुमुदेषु बहुभवतीव योषिताम् प्रतिफलतीव जरठशरकाण्डपाण्डुषु गण्डभित्तिषु ।<br>
अम्भसि विकसतीव हसतीव सुधाधवलेषु धामसु ध्वजपटपल्लवेषु ललतीव समीरचलेषु चन्द्रिका ॥ व्जिव्च्_३।११९ ॥</p>
<p>(उत्प्रेक्षावाचकानामि) वादीनां परिगणनमत्र दण्डिना विहितमिति न पुनर्विधीयते ।<br>
सेयमुत्प्रेक्षा वर्णनीयस्य स्वभावविसंवादसुन्दरं कमप्यतिशयमुल्लासयति ।<br>
कविप्रतिभासापरपर्यायप्रायाणामन्येषामपि भूषणानां केषाञ्चिदियं सारस्वरूपमासूत्रयन्ती प्रथमोल्लेखकारणतां स्वयमेव समाक्रामति, तन्निबन्धनत्वाद्विच्छित्तिविशेषानाम् ।</p>
<p>अपहृत्यालङ्कारलावण्यातिशयश्रियः ।<br>
उत्प्रेक्षा प्रथमोल्लेखजीवितत्वेन जृम्भते ॥ व्जिव्च्_३।१२० ॥</p>
<p>इत्यन्तरश्लोकः ।<br>
एवमुत्प्रेक्षां व्याख्याय सातिशयत्वासादृश्यसमुल्लसितावसराम् अतिशयोक्तिं प्रस्तौति ।</p>
<hr>
<p>उच्यते ऽतिशयोक्तिः सा सर्वालङ्कारजीवितम् ।<br>
यस्यामतिशयः को ऽपि विच्छित्त्या प्रतिपाद्यते ।<br>
वर्णनीयस्य धर्माणां तद्विदाह्लाददायिनाम् ॥ व्जिव्_३।३३ ॥</p>
<p>&ldquo;उच्यते ऽतिशयोक्तिः सा&rdquo;&mdash;अतिशयोक्तिरलङ्कृतिरभिधीयते ।<br>
कीदृशी? &ldquo;यस्यामतिशयः&rdquo;&mdash;प्रकर्षकाष्ठाधिरूढः को ऽप्यतिक्रान्तप्रसिद्धव्यवहारसरणिः ।<br>
&ldquo;विच्छित्त्या प्रतिपाद्यते&rdquo;&mdash;वैदग्ध्यभङ्ग्या समर्प्यते ।<br>
कस्य ? &ldquo;वर्णनीयस्य धर्माणां&rdquo;&mdash;प्रस्तावाधिकृतस्य वस्तुनः स्वभावानुसम्बन्धिनां परिस्पन्दानाम् ।<br>
कीदृशानां ? &ldquo;तद्विदाह्लाददायिनां&rdquo;&mdash;काव्यविदानन्दकारिणाम् ।<br>
यस्यात् सहृदयाह्लादकारिस्वस्पन्दसुन्दरत्वमेव वाक्यार्थः, ततस्तदतिशयपरिपोषिकायाम् अतिशयोक्तावलङ्कारकृतः कृतादराः ।</p>
<p>एवंविधस्वरूपास् ते यथोल्लासितकान्तयः ।<br>
रसस्वभावालङ्काराः परां पुष्णन्ति वक्त्रतां ॥ व्जिव्_३।३४ ॥</p>
<p>&ldquo;एवंविधस्वरूपास्ते यथोल्लासितकान्तयः&rdquo; समुद्दीपितशोभातिशयास्त्रयो ऽपि&rdquo; परां वक्रतां&rdquo;&mdash;अलौकिकं काव्यरहस्यभूतवक्रभावं &ldquo;पुष्णन्ति&rdquo; उद्भासयन्ति ।<br>
यथा</p>
<p>चन्द्रकान्तमणिदुर्दिने (सद्मनि ?)त्यजद् राजहंसमनुबध्नती गिरा ।<br>
ज्योत्स्नया जनितसंशया पुनः वक्रदूतिरिव रौति सारसी ॥ व्जिव्च्_३।१२१ ॥</p>
<p>यथा वा&mdash;</p>
<p>खपुष्पच्छविहारिण्या चन्द्रभासा तिरोहिताः ।<br>
अन्वमीयन्त भृङ्गालिवाचा सप्तच्छदद्रुमाः ॥ व्जिव्च्_३।१२२ ॥</p>
<p>अत्र भावस्वभावातिशयः परं परिपोषमधिरोपितः ।<br>
यथा वा&mdash;</p>
<p>यस्य प्रज्वलति प्रतापतपने तेजस्विनामित्यलं लोकालोकधराधरे ऽप्यतिशयः शीतांशुबिम्बे वृथा ।<br>
त्रैलोक्यप्रथितापदानमहिते क्षोणीशवंशोद्भवे सूर्याचन्द्रमसौ स्वयं कृशतरच्छायां समारोहतः ॥ व्जिव्च्_३।१२३ ॥</p>
<p>यथा च</p>
<p>हिमाम्बुनिर्वृत्तनिमज्जनानां बालातपस्पर्शननिर्मलानाम् ।<br>
सावित्रभासा विहताङ्गरग- मङ्गं किमप्यङ्कुरितं स्थलीनाम् ॥ व्जिव्च्_३।१२४ ॥</p>
<p>अत्र पूर्वस्मिन् रूपकालङ्कारातिशयपरिपोषप्रकर्षः ।<br>
तथा प्रथमे ऽपरस्मिंश्च रसवदलङ्कारपरिपुष्टिः ।<br>
तथा च तुहिनसलिलक्षालनक्षपितकलङ्कितया नूतनातपपिहतांशुकेनाभिव्यक्तविमलभावेनाम्भः स्नानादिसरसरमणीव्यपारसमारोपणेन किमपि सौकुमार्यमारोपितम् ।<br>
यता च&ndash;</p>
<p>शक्यमोषधिपतेर्नवोदयाः कर्णपूररचनाकृते तव ।<br>
अप्रगल्भयवसूचिकोमला छेत्तुमग्रनखसम्पुटैः कराः ॥ व्जिव्च्_३।१२५ ॥</p>
<p>अत्र रसपरिस्पन्दसौन्दर्यातिशयः समुद्भासते ।<br>
तथा च नूतनोदयानां दर्शितसौकुमार्याणां शशाङ्ककिरणानामन्यादृशः को ऽप्यतिशयः सम्प्रति समुज्जृम्भते, येनात्यर्थं कपोलकर्णालकसम्पर्कश्लाघनीयां कर्णपूररचनाविच्छित्तिमर्हतीति पार्वतीपतिः प्रियायाः प्रतिपादयंस्तद्वदनेन्दुसौन्दर्यदर्शनेन तत्कालोदितशशाङ्ककरावलोकनेन च रसोच्चलितचित्तवृत्तिः प्रतीयते ।<br>
एवमलङ्कार्यस्य वस्तुनः प्रधानभूतस्याङ्गभावेन व्य (वस्थि)-तो ऽप्यलङ्कारवर्गः किञ्चिदतिरिक्तवृत्तितयोपनिबध्यमानः सन्निवेशसौकुमार्यमाहात्म्यादुद्रिक्तभावेन परिस्फुरन् गुणभूतो ऽपि मुख्यतामिवापद्यमानः निबन्धनप्रभावात्तु प्राधान्येनावभासमानो व्याख्यातः ।<br>
इदानीं साम्यसमुद्भासिनो विभूषणवर्गस्य विन्यासविच्छित्तिं विचारयति&mdash;</p>
<hr>
<p>विवक्षितपरिस्पन्दमनोहारित्वसिद्धये ।<br>
वस्तुनः केनचित्साम्यं तदुत्कर्षवतोपमा ॥ व्जिव्_३।३५ ॥<br>
तां साधारणधर्मोक्तौ वाक्यार्थे वा तदन्वयात् ।<br>
इवादिरपि विच्छित्त्या यत्र वक्ति क्रियापदम् ॥ व्जिव्_३।३६ ॥</p>
<p>विवक्षितेत्यादि&mdash;&ldquo;यत्र&rdquo;&mdash;यस्याम्, &ldquo;वस्तुनः&rdquo;&mdash;प्रस्तावाधिकृतस्य, &ldquo;केनचित्&rdquo;&mdash;अप्रस्तुतेन पदार्थान्तरेण, &ldquo;साम्यम्&rdquo; सोपमा&mdash;उपमालङ्कृतिरित्युच्यते ।<br>
किमर्थमप्रस्तुतेन साम्यमित्याह&mdash;&ldquo;विवक्षितपरिस्पन्दमनोहारित्वसिद्धये&rdquo; &ldquo;विवक्षितः&rdquo;&mdash;वक्तुमभिप्रेतो यो ऽसौ &ldquo;परिस्पन्दः&rdquo;&mdash;कश्चिदेव धर्मविशेषः (तस्य &ldquo;मनोहारित्वं&rdquo;&mdash;हृदयाह्लादकत्वं तस्य &ldquo;सिद्धिः&rdquo;&mdash;निष्पत्तिः) तदर्थम् ।<br>
कीदृशेन पदार्थान्तरेण&mdash;&ldquo;तदुत्कर्षवता&rdquo;; तदिति मनोहारित्वं परामृश्यते, तस्य &ldquo;उत्कर्षः&rdquo; (अतिशयः) स विद्यते यस्य स तथोक्तः, तेन तदुत्कर्षवता, मनोहारित्वातिशयवता ।<br>
तदिदमत्र तात्पर्यम्&mdash;वर्णनीयस्य विवक्षितधर्मसौन्दर्यसिद्ध्यर्थं अप्रस्तुतपदार्थेन धर्मिणा साम्यं युक्तियुक्ततामर्हति ।<br>
धर्मेणेति नोक्तम्, केवलस्य तस्यासम्भवात्; तदेवमयं धर्मद्वारको धर्मिणोरुपमानोपमेयलक्षणयोः फलत; साम्यसमुच्चयः पर्यवस्यति ।<br>
एवंविधामुपमाङ्कः प्रतिपादयतीत्याह&mdash;क्रियापदमित्यादि ।<br>
&ldquo;क्रिया&rdquo;&mdash;धात्वर्थः ।<br>
(क्रियापदशब्देन) वाचकसामान्यमात्रमत्राभिप्रेतं न पुनराख्यातपदमेव ।<br>
यस्मात् अमुख्यभावेनापि क्रिया यत्र वर्तते तदप्युपमावाचकमेव ।<br>
तथा च पाचकः इत्यत्र पाकशक्तेः प्राधान्येन तदन्तर्लोनवृत्तिः प्रकृत्यर्थो विद्यत एव, पचति इति पाचक इति ।<br>
तथा पचतीत्यत्र क्रियायाः प्राधान्ये ऽपि कारकार्थ अपि अन्तर्लोनः ।<br>
तदेवमुभयरूपमपि क्रियापदपरिस्पन्दस्पन्दिनी &ldquo;तां&rdquo;&mdash;अपमाम्, &ldquo;वक्ति&rdquo;&mdash;अभिधत्ते ।<br>
कथं ?&ldquo;विच्छित्त्या&rdquo;&mdash;वैदग्ध्यभह्ग्या ।<br>
विच्छित्तिविरहेणाभिधानेन तद्विदाह्लादकत्वं न सम्भवतीति भावः ।<br>
क्रियापदं न केवलं तां वक्ति यावद् &ldquo;इवादिरपि&rdquo;(इवृ) प्रभृतिरपि तत्समर्पणसामर्थ्यसमन्वितो यः कश्चिदेव शब्दविशेषः, समासो बहुब्रीहयादिः, प्रत्ययो ऽपि वत्यादिः विच्छित्या तां वक्तीति ।<br>
अपिः समुच्चये ।<br>
कस्मिन् सति ?&ldquo;साधारणधर्मोक्तौ&rdquo;&mdash;&ldquo;साधारणः&rdquo; समानः यो (&rdquo; सौ) तयोरुपमानोपमेययोरुभयोरनुयायी धर्मः (तदुक्तौ) ।<br>
धर्मान्वययोः क्रियायोः कर्तृभेदेन सुबन्तस्योपमा ।<br>
कुत्र ? &ldquo;वाक्यार्थे वा &ldquo;&mdash;परस्परान्वयसम्बन्धेन पदसमूहो वाक्यम्, तदभिधेयं वा वस्तु विभूष्यत्वेन विषयो गोचरः तस्मिन् ।<br>
कथं ? &ldquo;तदन्वयात्&rdquo;&mdash;तदिति पदार्थपरामर्शः, तेषां पदार्थानां &ldquo;समन्वयात्&rdquo; अन्योन्यमभिसम्बध्यमानत्वात् ।<br>
वाक्ये हि बहवः पदार्थाः सम्भवन्ति ।<br>
तत्र परस्पराभिसम्बन्धमाहात्म्यात् कस्यचिदेकेन केनचिदेव साम्यनिबन्धन)मुपमोत्प्रेक्षयोः) ।<br>
तदेवं तुल्ये ऽस्मिन् वस्तुसाम्ये सति, उपमोत्प्रेक्षावस्तुनोः कीदृक् पृथक्त्वमित्याह&mdash;</p>
<hr>
<p>उत्प्रेक्षावस्तुसाम्ये ऽपि तात्पर्यान्तरगोचरः ॥ व्जिव्_३।३७ ॥</p>
<p>उत्प्रेक्षायाः साम्यसम्बन्धे विद्यमाने ऽपि &ldquo;तात्पर्यम्&rdquo; पदार्थव्यतिरिक्तवृत्ति वाक्यार्थजीवितभूतं वस्त्वन्तरमेव &ldquo;गोचरो&rdquo; विषयः तद्विदामन्तः प्रतिभासः यस्य, तथा चैवोदाहृतः ।<br>
उपमोत्प्रेक्षावस्तुनोरत्र केवले करणे कर्मणि वा अवर्तिनोरुभयोरपि तुल्यत्वेनाभिसम्बध्यमानत्वात् ।<br>
एवमुपमितिरुपमेति भावमात्रे व्यवतिष्ठते ।<br>
तथा च वर्ण्यस्य नि (तराम् अवर्णनीये) न साम्यं यस्यामिति लक्षणतात्पर्यम् ।<br>
उभयमेव निश्चितं प्रतिपादयति ।<br>
अमुख्यक्रियापदप्रतिपन्न ।<br>
पदार्थानामुदाहरणं यथा&mdash;</p>
<p>पूर्णेन्दोस्तव संवादि वदनं वनजेक्षणे ।<br>
पुष्णाति पुष्पचापस्य जगत्त्रयजिगीषुताम् ॥ व्जिव्च्_३।१२६ ॥</p>
<p>इवादिप्रतिपाद्यपदार्थोपमोदाहरणं यथा</p>
<p>&ldquo;निपीयमानस्तबका शिलीमुखैः&rdquo; ॥ व्जिव्च्_३।१२७ ॥</p>
<p>इत्यादि ।<br>
आख्यातपदप्रतिपाद्यपदार्थोपमोदाहरण यथा&mdash;</p>
<p>ततो ऽरुणपरिस्पन्देत्यादि ॥ व्जिव्च्_३।१२८ ॥</p>
<p>तथाविधवाक्योपमोदाहरणं यथा&ndash;</p>
<p>मुखेन सा केतकपत्रपाण्डुना कृशाङ्गयष्टिः कपिमेयभूषणा ।<br>
स्थिताल्पतारां तरुणेन्दुमण्डलां विभातकल्पां रजनीं व्यडम्बयत् ॥ व्जिव्च्_३।१२९ ॥</p>
<p>इवादिप्रतिपाद्यपदार्थोपमोदाहरणं यथा&mdash;</p>
<p>चुम्बन् कपोलतलमुत्पुलकं प्रियायाः स्पर्शोल्लसन्नयनमामुकुलीचकार ।<br>
आविर्भवन्मधुरनिद्रमिवारविन्द- मिन्दुरस्पृशास्तमितमुत्पलमुत्पलिन्याः ॥ व्जिव्च्_३।१३० ॥</p>
<p>तथाविधवाक्योपमोदाहरणं यथा&mdash;</p>
<p>पाण्ड्यो ऽयमंसार्पितलम्बहारः ।<br>
कॢप्ताङ्गरागो हरिचन्दनेन ॥<br>
आभाति बालातपरक्तसानुः ।<br>
सनिर्झरोद्गार इवाद्रिराजः ॥ व्जिव्च्_३।१३१ ॥</p>
<p>एतयोर्द्वयोरपि वाक्ययोः यद्यप्युपमेयेनोपमानैः सह प्रत्येकं स्वसम्बन्धिनं प्रति परस्पर (साम्य) समन्वयलक्षणसम्बन्धिनाभिसम्बन्धः, तथापि पूर्वस्मिन् साम्यसमन्वयावसायपूर्वको वाक्यार्थावसायः, परस्मिन् पुनः वाक्यार्थावसितपूर्वकसाम्यसमन्वयावसितिः ।<br>
अस्मिन् वाक्ये समासादि ।<br>
विषयप्रत्ययान्तरनिरपेक्षत्वात् पदार्थावबोधसमनन्तरतया परस्परसाम्यसमन्वयस्याप्युद्भिद्यमानत्वात्, पदार्थोपमाव्यपदेशः प्रवर्तते ।<br>
नात्र प्रथमार्धे एव वाक्यार्थपरिसमाप्तिर्वेदितव्या, कविविवक्षाविषयार्थनिष्पत्तेरननुभूतत्वात् ।<br>
तत्र &ldquo;सालङ्कारस्य काव्यता&rdquo; इति च न्यायः ।<br>
अपरस्मिन् पुनः परस्परान्वयलक्षणसम्बन्धनिबन्धनवाक्यार्थावधारणपूर्वकत्वात् उपमानोपमेयपरस्परसाम्यसमन्वयावगतेः वाक्योपमाव्यपदेशः युक्ततां प्रतिपद्यते ।<br>
(क्रियापदप्रतिपाद्योपमोदाहरणानामुपमावार्ताद्युक्तमित्यलमतिप्रसङ्गेन) ।<br>
आदिग्रहणादिवादिव्यतिरिक्तेनापि यथादिना शब्दान्तरेणोपमाप्रतीतिर्भवतीति (उक्तमेव) ।<br>
(समासे ऽनुक्तौ उक्तौ) वाद्वयं यथा&mdash;</p>
<p>पूर्णेन्दुकान्तिवदना नीलोत्पलविलोचना ॥ व्जिव्च्_३।१३२ ॥</p>
<p>यथा च&mdash;</p>
<p>यान्त्या मुहुर्वलितकन्धरमाननं त- दावृत्तवृत्तशतपत्रनिभं वहन्त्या ।<br>
दिग्धो ऽमृतेन च विषेण च पक्ष्मलाक्ष्या गाढं निखात इव मे हृदये कटाक्षः ॥ व्जिव्च्_३।१३३ ॥</p>
<p>प्रत्ययप्रतिपाद्योपमोदाहरणं यथा&mdash;</p>
<p>माञ्जिष्ठीकृतपद्मसूत्रसदृशः पादानयं पुञ्जयन् यात्यस्ताचलचुम्बिनीं परिणतिं स्वैरं ग्रहग्रामणीः ।<br>
वात्या चक्रविवर्तिताम्बुजरजच्छत्रायमाणः क्षणं क्षीणज्योतिरितो ऽप्ययं स भगवानम्भोनिधौ मज्जति ॥ व्जिव्च्_३।१३४ ॥</p>
<p>यथा वा&mdash;</p>
<p>इत्याकर्णितकालनेमिवचना (दाघर्घरो) दुर्धरो हुङ्कारः पदयो॥॥।पुरः प्रख्यापितस्यागमः ।<br>
धैर्यस्तम्भविजृम्भितोद्धुरमदप्रोन्माथपर्याकुलं क्रोधः कुञ्जरवन्महासुरपतेः स्वच्छन्दमा (लोक्यते) ॥ व्जिव्च्_३।१३५ ॥</p>
<p>यथा&mdash;</p>
<p>इतिदमाकर्ण्य तपस्विकन्या (विलोल) मुद्वीक्षितमुत्सुकस्य ।<br>
तस्यातिमुक्ताकुलपुष्पकालं गतागतास्या हृदयं मुमोह (?) ॥ व्जिव्च्_३।१३६ ॥</p>
<p>यथा वा&mdash;</p>
<p>रामेण मुग्धमनसा वृषभध्वजस्य यज्जर्जरं धनुरभाजि मृणालभञ्जम् ।<br>
तेनामुना त्रिजगदर्पितकीर्तिभारो रक्षः पतिर्ननु मनाङ् न विडम्बितो ऽबूत् ॥ व्जिव्च्_३।१३७ ॥</p>
<p>प्रतीयमानोपमोदाहरणे परस्य रसस्य सम्बन्धसमन्वितान्यूनामतिरिक्तपरिस्पन्दोभयपदार्थवाचकवाच्यसामर्थ्यादेव क्रियापदादिप्रतिपादकविधीनाप्युपमाप्रतीतिरुपपद्यते ।<br>
यथा&mdash;</p>
<p>महीभृतः पुत्रवतो ऽपि दृष्टि- स्तस्मिन्नपत्ये न जगाम तृप्तिम् ।<br>
अनन्तपुष्पस्य मधोर्हि चूते द्विरेफमाला सविशेषसङ्गा ॥ व्जिव्च्_३।१३८ ॥</p>
<p>अत्र यस्मात्तथाविधानन्तसामग्रीकस्य मधोरपि तत्समानोप (नीतचूते प्रतीतिरुप) लप्स्यते इति न्याय्यमेतयोः सुव्यक्तमेव साम्यमुपगमयति, तथाचासङ्ख्यकुसुमत्वादिधर्मसौकुमार्यातिरेकात् साम्यसम्पत्त्यादिर्विवक्षितेत्याद्युपमालक्षणतात्पर्य (म) विकल्पमेवात्र समर्प्यते ।<br>
न चार्थान्तरन्यासभ्रान्तिरत्रोद्भावनीया, तस्य वाक्यार्थतात्पर्य (साम्य) लक्षणसामान्यमात्रविषयत्वात् ।<br>
तस्मादनेन न्यायेन समानवस्तुन्यासोपनिबन्धना प्रतिवस्तूपमापि न पृथग्वक्तव्यतामर्हति, पूर्वोदाहरणेनैव समानयोगक्षेमत्वात् ।<br>
तथा च लक्षणोदाहरणे तस्याः समानवस्तुन्यासेन प्रतिवस्तूपमा यथा&mdash;</p>
<p>कियन्तः सन्ति गुणिनः साधुसाधारणश्रियः ।<br>
स्वदुपाकफलानम्राः कियन्तो वाध्वशाखिनः ॥ व्जिव्च्_३।१३९ ॥</p>
<p>अत्र समानविलसितानामुभयेषामपि कविविक्षित (ता) विरलत्वलक्षणसाम्यव्यतिरेकि (न) किञ्चिदन्यन्मनोहारि जीवितमतिरिच्यमानमुपलभ्यते ।<br>
तदेवं प्रतिवस्तूपमायाः प्रतीयमानोपमायामन्तर्भावोपपत्तौ सत्यामिदानीमुपमेयोपमादेरुपमायामन्तर्भावो विचार्यते ।</p>
<hr>
<p>उपमेयोमपा येयमुपमानोपमेययोः ।<br>
सामान्या प्रस्तुतत्वात्तु लक्षणानन्यथास्तितेः ॥ व्जिव्_३।३८ ॥</p>
<p>उपमेयोपमेत्यादि&mdash;&ldquo;उपमेयोपमा नाम&rdquo; = काचिदलङ्कृतिः &ldquo;सामान्या&rdquo;&mdash;न व्यतिरिक्ता ।<br>
कुतः&mdash;प्रस्तुतत्वादुपमायाः ।<br>
कस्मात् कारणात् ? &ldquo;लक्षणानन्यथास्थितेः&rdquo;&mdash;तत्स्वरूपस्य असाधारणमभिधानं लक्षणम्, तस्य अनन्यथासिद्धेरपि = अतिरिक्तभावानवस्थानात् ।<br>
तथा चोपमेयमुपमानं यस्यामिति विग्रहे (स्व) यमुपमानमुपमेयं सम्पद्यते, यदुपमानं तदुपमेयमुदितम् ।</p>
<p>&ldquo;प्रसुप्तमथावा निद्रा च शोकात्मतामापन्नस्य हृदयहारीति रतेराश्वासनाभूमयः&rdquo; ॥ व्जिव्च्_३।१४० ॥</p>
<p>एतदादेस्तुल्ययोगिताप्रकारत्वमुपपद्यते न वेत्याह&ndash;</p>
<hr>
<p>तत्तुल्ययोगिता नाम नासौ पृथगलङ्कृतिः ।<br>
एतस्यां बहवो द्वौ पदार्थास्तुल्ययोगिनः ॥ व्जिव्_३।३९ ॥<br>
प्रकारत्वं प्रपद्यन्ते प्राधान्यस्य निवर्तनात् ।<br>
(वस्तु मुख्यतया वर्ण्यम्, किं स्यात् कस्य भूषणम्) ॥ व्जिव्_३।४० ॥</p>
<p>येयं तुल्ययोगिता नाम नासावलङ्कृतिः यस्मात् &ldquo;एतस्यां द्वौ बहवो वा पदार्थाः तुल्ययोगिनः प्रकारत्वमुपपद्यन्ते, &ldquo;वर्णनीयतां नीयन्ते ।<br>
अत्र वर्ण्यते मुख्यतया वर्णनीयं वस्तु (इति) किं कस्य विभूषणं स्यात् अलङ्करणं भवेत् ।<br>
प्रत्येकं प्राधान्ये नियमा निश्चितेः न किञ्चित् कस्यचिदित्यर्थः ।<br>
यदि वा सर्वस्य कस्यचिद्भूषणत्वं स्यादित्यभिधीयते, तत्रैतदपि नोपपद्यते ।<br>
कस्मात्&mdash;&ldquo;प्राधान्यस्य&rdquo; = परितो मुख्यभावस्य &ldquo;निवर्तनात् &quot; ।<br>
यस्माद्भूषणत्वे सति पराङ्गत्वमेव ।<br>
तेन वस्तुनः प्राधान्यं निवर्तते ।<br>
मुख्यं हि वस्तु येनैव रूपेणप्राधान्यमनुभवति, न तेनैव पराङ्गत्वमनुभवितुमर्हति, रूपान्तरं विना परस्पराविरुद्धयोरेकत्रानुपपत्तेः ।<br>
यदि वा राजानुचरादावेकस्मिन् मुख्यत्वं गुणभावश्च सम्भवतीत्यभिधीयते, तत्र रूपद्वयस्य सम्भाव्त, तथा च राजानुचरेषु स्वाम्यपेक्षया भृत्यभावः स्वभृत्यापेक्षया स्वामिभावश्चेति धर्मद्वयं विरुद्धव्यपेक्षाद्वितयलक्षणस्य रूपद्वयस्य विद्यमानत्वादुपपन्नमेव ।<br>
तदेवमिहापि स्वरूपान्तरसद्भावे भूषणत्वं केन वार्यते ।<br>
सत्यमेततत् ।<br>
भूषणत्वं न वार्यते तुल्ययोगिताप्रकारत्वं पुनरपसार्यते इत्याह&mdash;</p>
<hr>
<p>वर्ण्यत्वमेषामथवा साम्यं यद्यतिरिच्यते ।<br>
एतेषां प्रस्तुतानां सा भवत्युपमितिः स्फुटम् ॥ व्जिव्_३।४१ ॥</p>
<p>वर्ण्यत्वमित्यादि = &ldquo;अथवा&rdquo; इत्यनेन प्रकारान्तरस्योपपत्तेः ।<br>
अवर्ण्यत्वे ऽपि वर्णनीयभावे भवत्यप्येतेषां प्रस्तुतानां पदार्थानां यदि &ldquo;साम्यम्&rdquo; = सादृश्यं कदाचिततिरिच्यते = वर्ण्यमानत्वादधिकतां प्रतिपद्यते ।<br>
ततः किं स्यादित्यत्राह&mdash;&ldquo;सा भवत्युपमितिः स्फुटम्&rdquo; प्रकटा चासावलङ्कृतिः साम्यसमन्वयादिसंवादादुपमैव नान्या काचिदित्यर्थः ।<br>
तथा समुच्चितोपमायां&mdash;समुच्चितेन वर्ण्यमानतयार्ऽथेनाभिसम्बध्यमाने सति समुच्चिता उपमा यस्यां सा तथोक्ता समुच्चितोपमा, तद्वत्तया तुल्यं वर्तते ।<br>
उपमाभिधानमत्रोपमाने वर्तते न समुच्चितोपमायाम् ।<br>
उपमानं प्रस्तुतत्वात् वर्णनीयं साम्यसमन्वयातिरेकात् अलङ्करणाय कल्पते यथा&mdash;</p>
<p>पररैमत्तअ अमहे पुणो स्सणो देइ दारि अअर् पसणनु विनुदि खिलासिणिओ अणो हुच्छणं यदुसदं च दप्पणो बहुणि अरे (?) ॥ व्जिव्च्_३।१४१ ॥</p>
<p>तदेतदेवमिहापि वर्ण्यमानत्वे ऽपि साम्यातिरेकादुपमैव भवतुमर्हतीति भावः ।<br>
यथा&mdash;</p>
<p>जनस्य साकेतनिवासिनस्तौ द्वावप्यभूतामभिनन्द्यसत्त्वौ ।<br>
गुरुप्रदेयाधिकनिः स्पृहो&rdquo; र्थो नृपो ऽर्थिकामादधिकप्रदश्च ॥ व्जिव्च्_३।१४२ ॥</p>
<p>रुचिरसौकुमार्यातिरेकसुभगधर्मान्तरविषयमुपमानं कल्पितं विवक्षितोपमेयातिशयन्वसम्पत्तये समुल्लसति यथा&mdash;</p>
<p>उभौ यदि व्योम्नि पृथक्-प्रवाहा- वाकाशगङ्गापयसः पतेताम् ।<br>
तेनोपमीयेत तमालनील- मामुक्तमुक्तालतमस्य वक्षः ॥ व्जिव्च्_३।१४३ ॥</p>
<p>(ए) तद्द्वयोरपि निदर्शनम् ।<br>
तदेवमनन्वये ऽपि वर्ण्यमानसौकुमार्यमाहात्म्यात् काल्पनिकमप्युमानं नोपपन्नमिति मन्यमानाः तत्स्वरूपसमारोपितव्यतिरेकामुपमां तां वर्ण्यन्ति ।<br>
यथा&mdash;</p>
<p>तत्पूर्वानुभवे भवन्ति लघवो भावाः शशाङ्कादयः तद्वक्त्रोपमिते परं परिणमेच्चेतो रसायाम्बुजात् ।<br>
एवं निश्चिनुते मनस्तव मुखं सौन्दर्यसारावधि बध्नाति व्यवसायमेतुमुपमोत्कर्षं स्वकान्त्या स्वयम् ॥ व्जिव्च्_३।१४४ ॥</p>
<p>तदेवमभिधावैचित्र्यप्रकाराणामेवंविधं वैश्वरूप्यं न पूनर्लक्षणभेदानाम् ।</p>
<p>अभिधायाः प्रकाराणामानन्त्यं प्रतिभोद्भवम् ।<br>
वक्तुं न पार्यते कान्तालीलावैचित्र्यवत्स्फुटम् ॥ व्जिव्च्_३।१४५ ॥</p>
<p>अन्तरश्लोकः ।<br>
तुल्ययोगिताप्यत्रैवान्तर्भावान्नातिरिच्यते ।<br>
तथा च लक्षणं निदर्शनं चैतस्याः&mdash;</p>
<p>न्यूनस्यापि विशिष्टेन गुणसाम्यविवक्षया ।<br>
तुल्यकालक्रियायोगादित्युक्ता तुल्ययोगिता ॥ व्जिव्च्_३।१४६ ॥</p>
<p>इति ।<br>
तैः प्रतिपादिता, यस्मात् साम्यातिशयात् ।<br>
यथा&mdash;</p>
<p>शेषो हिमगिरिस्त्वं च महान्तो गुरवः स्थिराः ।<br>
जात्वलङ्घितमर्यादाः चलन्तीं बिभृथ क्षितिम् ॥ व्जिव्च्_३।१४७ ॥</p>
<p>अत्र लक्षणे तावदुपमान्तर्भावं तुल्ययोगितायाः प्रतिपादयति-(असि)-द्वातिशयस्य वस्तुनः सिद्धातिशयेन साधर्म्यसमन्वयो निबन्धनमुपमायाः; पुररस्या गुणसाम्यविवक्षया तुल्यकालक्रियायोगः प्रस्तुताप्रस्तुतसाम्यव्यतिरेकेण न किञ्चिदत्र तात्पर्यं प्रतिपादयति ।<br>
निदर्शनमप्येवम्प्रायमेव ।<br>
वर्णनाविषयस्य वर्ण्यमानवृत्तिश्लेषादिसाम्यव्यतिरेकेण अतिरिक्ततया न किञ्चिदपि प्रतिभासते ।<br>
तेन चैतदुदाहरणं विवक्तार्थवृत्तिश्लिष्टताप्रतिभासमाहात्म्यात् न च निदर्शनान्तरमिति यदभियुक्ततरैः तैरेवाभ्यधायित, न तदपि युक्तियुक्तम् ।<br>
यथा&mdash;</p>
<p>यैर्दृष्टा सा न वा दृष्टा मुषिताः सममेव ते ।<br>
हृतं हृदयमेकेषामन्येषां चक्षुषः फलम् ॥ व्जिव्च्_३।१४८ ॥</p>
<p>एतदलङ्कारवार्तामात्रानभिज्ञस्य कस्यचित्प्रलपितमिति सचेतसां प्रतिभासते ।<br>
यस्माद्वैदग्ध्यस्य भङ्ग्या तरुणीलावण्यातिशयप्रतिपादनपरेयं अप्रस्तुतप्रशंसा कविचेतसि परिस्फुरति ।<br>
यदि वा निदर्शनान्तरविषयत्वेन तुल्ययोगिता सम्भवति ।<br>
यथा&mdash;</p>
<p>यत्काव्यार्थनिरूपणं प्रयिकथालापा रहो ऽवस्थितं कण्ठान्तं मृदुगीतमादृतसुहृददुःखान्तरावेदनम् ॥ व्जिव्च्_३।१४९ ॥</p>
<p>अनन्वयो ऽप्युपमायामेवान्तर्भवतीति विवेच्यते ।<br>
तथा चास्य लक्षणमुदाहरणं च&mdash;</p>
<p>यत्र तेनैव तस्य स्यादुपमानोपमेयता ।<br>
असादृश्यविवक्षातस्तमित्याहुरनन्वयम् ॥ व्जिव्च्_३।१५० ॥</p>
<p>ताम्बूलरागवलयं स्फुरद्दशनदीधिति ।<br>
इन्दीवराभनयनं तवेव वदनं तव ॥ व्जिव्च्_३।१५१ ॥</p>
<p>एतस्य लक्षणानन्यत्वमेव (वम्) (तत्सहाय) मभिधावैचित्र्यविधायकत्वं चेति द्वितयमप्युपमान्तर्भावमेव साधयति ।<br>
तत्रोपमानोपमेयभावव्यवस्थितेः ।<br>
उपमान्तरेण सह लक्षणान्वितत्वमनन्वयस्य न सम्भवतीत्यभीधीयते तदपि न समाधानम्, यस्मात्समारोपितरूपस्य (द्वित्वस्याभ्युपगमादु) पमानोपमेयभावसम्बन्धनिबन्धनमेव (साम्यम्) भवतामनन्वयलश्रणस्य प्रवृत्तिनिमित्तम्, अस्माकं केवलेनापि साध्यते तदित्याह&mdash;</p>
<hr>
<p>कल्पितोपमया तुल्यं कवयो ऽनन्वयं विदुः ॥ व्जिव्_३।४२ ॥</p>
<p>&ldquo;कल्पिता&rdquo;&mdash;उल्लिखिता (वा) &ldquo;उपमा&rdquo; यस्याः सा तथोक्ता ।<br>
तथा कल्पितोपमया &ldquo;तुल्यम्&rdquo; अन्यूनानतिरिक्तमनन्वयमलङ्करणं &ldquo;कवयः&rdquo;&mdash;तद्विदः &ldquo;विदुः&rdquo;&mdash;जानन्ति ।<br>
तथा च कल्पितोपमायां वर्णनाविषयस्य वस्तुनः सौन्दर्यधाराधिरूढस्वसाम्य समन्वयः समुद्भवति ।<br>
सातिशयत्वसमर्पणसामर्थ्यविरहात् सर्वेषां पदार्थानां भूतानामसद्भतं किमपि काल्पनिकमुपमानमुल्लिखन्तो यथारुचि रुचिराशयाः कवयः परिदृश्यन्ते ।<br>
(असद्भूतम्) समुल्लिखितमिति च पुनरपि परस्परसाम्यनिबन्धनस्तयोरुपमानोपमेयभावः पर्यवस्याति, नान्यत्किञ्चिदतिरिक्तं मनोहारितायाः कारणम् ।<br>
तथा च लक्षणमुदाहरणं च</p>
<p>उपमेयोपमां नाम ब्रुवते तां यथोदिताम् ॥ व्जिव्च्_३।१५२ ॥</p>
<p>सुगन्धि नयनानन्दि मदिरामदपाटलम् ।<br>
अम्भोजमिव ते वक्त्रं त्वदास्यमिव पङ्कजम् ॥ व्जिव्च्_३।१५३ ॥</p>
<p>नाप्यत्र लक्षणमुपमालङ्कारादलङ्कारान्तरस्य कारणम् ।<br>
पूर्वोक्तया नीत्या तस्य निराकृतत्वात् ।<br>
(उपमानोपमेयभावश्चात्र पर्यायतो भवेत्) ।<br>
(ते) नोपमानोपमेयभावे (भेद) प्रतिभासो ऽभेदप्रतिभासो ऽपि सप्र (माणः) ।<br>
न च उपमानान्तरनिरासलक्षणतात्पर्यादलङ्कारान्तरत्वम्, मुखमिन्दुरित्यादौ उपमानेतरस्वभावगन्धस्याप्यविद्यमानत्वा (त्) ।<br>
(प्रतिभा) प्रतिभासि प्रौढिप्रतिपादितमभिधाप्रकारवैचित्र्यमात्रमेवात्र विजृम्भते न पुनरलङ्करणान्तरत्वम् ।<br>
वाच्यान्तरेष्वपि वैचित्र्यान्तरदर् (शनात्) ।<br>
यथा&mdash;</p>
<p>तद्वल्गुना युगपदुन्मिषितेन तावत् सद्यः परस्परतुलामाधिरोहतां द्वे ॥<br>
प्रस्पन्दमानपरुषेतरतारमन्तः चक्षुस्तव प्रचलितभ्रमरं च पद्मम् ॥ व्जिव्च्_३।१५४ ॥</p>
<p>यथा&mdash;</p>
<p>जनस्य साकेतनिवासिनस्तौ द्वावप्यभूतामभिनन्द्यसत्त्वौ ।<br>
गुरुप्रदेयाधिकनिः स्पृहो&rdquo; र्थो नृपो ऽर्थिकामादधिकप्रदश्च ॥ व्जिव्च्_३।१५५ ॥</p>
<p>अत्र द्वयोरपि प्रस्तुतत्वाद्वर्णनीयसाम्यसद्भावः (न) पुनरलङ्कारभावः ।<br>
यथा वा&mdash;</p>
<p>हेलावभग्नहरकार्मुक एष सो ऽपि हेला (पदान) परितोषितचन्द्रचूडः ।<br>
तस्यैव सो ऽस्य च॥॥सख्य वा स्यात् श्लाघ्यं द्वयोरुभयथापि तवाद्य तेषाम् ॥ व्जिव्च्_३।१५६ ॥</p>
<p>अत्र पूर्वोक्तमेवानुसन्धेयम् ।<br>
यद्यप्युपमालक्षणावसरे भावमात्रमित्युभयनिष्ठमलङ्करण माख्यातम्, तथापि तत्राप्रस्तुतत्वादुपमानस्य पराङ्गत्वमुपपन्नम् ।<br>
इह पुनः प्रस्तुतस्य मुख्यत्वम् ।<br>
कथं तदिति विचारितमेव ।<br>
परिवृत्तिरप्यनेन न्यायेन पृथङ् नास्तीति निरूप्यते ।<br>
तथा च लक्षणं परिवृत्तेः&mdash;</p>
<p>&ldquo;अर्थानां यो विनमयः परिवृत्तिस्तु सा मता &quot; ॥ व्जिव्च्_३।१५७ ॥</p>
<p>इति ।<br>
परिवर्तनं च सावन्तरावकाशे वस्त्वन्तरस्यावस्थानम् ।<br>
असौ परिवृत्तिरलङ्कारो ऽभिधीयते ।<br>
सा च बहुप्रकारा&mdash;एकस्यैव विषयिणा समुचितविषयावकाशे विषयान्तरं परिवर्तते ।<br>
यथा&mdash;</p>
<p>स्वल्पं जल्प बृहस्पते सुरगुरो नैषा सभा विज्रिणः ॥ व्जिव्च्_३।१५८ ॥</p>
<p>क्वचिदेकस्यैव क्रमेण समुच्चितधर्मगोचरे धर्मान्तरं परिवर्तते ।<br>
यथा&mdash;</p>
<p>विसृष्टरागादधरान्निवर्तितः स्तनाङ्गरागारुणिताच्च कन्दुकात् ।<br>
कुशाङ्कुरादानपिक्षताङ्गुलिः कृतो ऽक्षसूत्रप्रणयी तया करः ॥ व्जिव्च्_३।१५९ ॥</p>
<p>अत्र गौर्याः करकललक्षणो धर्मः परिवर्तितः क्वचिदेकस्यैव धर्मिणः सुचितस्वसंवादिधर्मावकाशे धर्मान्तरं परिवर्तते ।<br>
यथा&mdash;</p>
<p>किमित्यपास्याभरणानि यौवने ।<br>
त्वया धृतं वार्धकशोभि वल्कलम् ॥ व्जिव्च्_३।१६० ॥</p>
<p>क्वचिद्वहूनामपि धर्मिणां परिस्पर्धिना पूर्वोक्ताः सर्वे ऽपि परिवर्तन्ते ।<br>
तथा च लक्षणकारेणात्रैवोदाहरणं दर्शितम् ।<br>
यथा&mdash;<br>
शस्त्रप्रहारं ददता भुजेन तव भूभुजा ।<br>
चिरार्जितं हृतं तेषां यशः कुमुदपाण्डुरम् ॥ व्जिव्च्_३।१६१ ॥</p>
<p>तदेवं परिवृत्तेरलङ्करणत्वं (न) युक्तमित्याह&mdash;</p>
<hr>
<p>विनिवर्तनमेकस्य यत्तदन्यस्य वर्तनम् ।<br>
तदलङ्करणं न स्यात् पूर्ववत् परिवर्तनात् ॥ व्जिव्_३।४३ ॥</p>
<p>विनिवर्तनमित्यादि&mdash;&ldquo;यदेकस्य&rdquo; पदार्थस्य &ldquo;विनिवर्तनम्&rdquo; अपाकरणं &ldquo;तदन्यस्य&rdquo; तद्व्यतिरिक्तस्य परस्य, &ldquo;वर्तनम्&rdquo; तदुपनिबन्धनं तदलङ्करणं न भवति ।<br>
कस्मात् उभयोः &ldquo;परिवर्तमानत्वात्&rdquo; मुख्येनाभिधीयमानत्वात् ।<br>
कथं &ldquo;पूर्ववत्&rdquo; यथापूर्वं प्रत्येकं प्राधान्यान्नियमानिश्चितेश्च (यथा) न किञ्चित् कस्यचिदलङ्करणम्, तद्वदिहापि विचारितम् ।<br>
न च तावन्मात्ररूपतया तयोः परस्परविभूषण (विभूष्य) भावः, (तथा सति) प्राधान्यनिवर्तनप्रसङ्गात् ।<br>
रूपान्तरानिरोधेषु पुनः साम्यसद्भावे भवत्युपमितिरेषा चालङ्कृतिः समुच्चितोपमावत् पूर्ववदेव ।<br>
यथा&mdash;</p>
<p>सदयं बुभजे महाभुजः सहसोद्वेगमियं व्रजेदिति ।<br>
अचिरोपनतां स मेदिनीं नवपाणिग्रहणां वधूमिव ॥ व्जिव्च्_३।१६२ ॥</p>
<p>अत्र समतया (ध्रियमाणः) सानुरागः पृथिवी (वधूभोग) यत्नः पार्थिवस्य प्रतीयते, द्वयोरपि वर्ण्यमानत्वात्, तथा परिवृत्तावपि साम्यप्रतितेरुपमैव ।<br>
यथा&mdash;</p>
<p>अयं रणश्चारणजीवितान्तकृत् ननन्द (तुश्चैव) नरस्य सैनिकाः ।<br>
इह व्रतो शक्तिशिरोभिरादरात् नवासिधारा न खलूत्पलस्त्रजः ॥ व्जिव्च्_३।१६३ ॥</p>
<p>साम्यप्रतिभासमात्रं (अत्र) मनोहारितायाः कारणमित्यलङ्करणम् ।<br>
यस्मादेवंविधे विषये विच्छित्तिविधानस्य सन्नियत (साम्यम्) प्रतीयमानमलङ्करणमुपनिबध्नन्ति, न पुनरभिधीयमानमेव ।<br>
प्रतीयमानत्वं परिवृत्तेरपि दृश्यते ।<br>
यथा&mdash;</p>
<p>निर्दिष्टां कुलपतिना स पर्णशाला- मध्यास्य प्रयतपरिग्रहद्वितीयः ।<br>
तच्छिष्याध्ययननिवेदितावसानां संविष्टः कुशशयने निशां निनाय ॥ व्जिव्च्_३।१६४ ॥</p>
<p>अत्र सर्वाण्यपि पदानि यथास्वमाक्षिप्तपरिवर्तनीयपदार्थान्तराण्युपनिबद्धानि, ततः प्रतीयमानत्वात्तद्विदाह्लादकारित्वमपि ( न च) संवादिनी परिवृत्तिः कथम् अमुपपद्यमानत्वात् अन्यथा ? (सत्यम्) युक्तमेतत् ।<br>
न परिवृत्तेरत्यन्ताभावो ऽस्माभिरभिधीयते, वर्णनीयत्वादलङ्कृतिर्न भवतीत्यस्माकमभिप्रायः ।<br>
न च प्रतीयमानतामात्रमलङ्करणसाधनम्, अलङ्कार्यवस्तुमात्रे ऽपि तस्याः सम्भवात् ।<br>
तथाचैतदेवोदाहरणम् ।<br>
न च यत्प्रतीयमानं तदलङ्करणं तद्विदाह्लादकारित्वात् इति युज्यते वक्तुम् ।<br>
अलङ्कार्ये ऽपि तद्विदाह्लादकारित्वस्य दर्शनात् ।<br>
वस्तुमात्रमलङ्कारो रसादयश्चेति भेदत्रितयानुपपत्तेश्च ।<br>
किं च परिवृत्तेरलङ्कारत्वे तदुपशोभायै भूषणान्तरं नोपयुज्यते, &ldquo;किमित्यपास्याभरणानि&rdquo; इत्यादौ ।<br>
यदि वा &ldquo;वद प्रदोषे स्फुटचन्द्रतारका विभावरी यद्यरुणाय कल्पते&rdquo; इति ।<br>
यदि वा भूषणे ऽपि विभूषणान्तरमसन्तोषादुपनिबध्नन्तीत्यभिधीयते, तदपि न युक्तियुक्तम् ।<br>
यस्मादन्यस्मिन् विभूष्ये सम्भवति यत्र भूषणोपनिबन्धः, तत्र भूषणान्तरमसन्तोषादुपपद्यते, न पुनरन्यस्मिन् ।<br>
नेयं पूर्वोक्तया नीत्या प्रत्येकमेव परस्परं द्वयोरपि भूषणभावे प्रत्यारखाते परिवृत्तेर्विभूषा सम्भवति, यत्र भूषणत्वमेवावशिष्यते ।<br>
तस्मादुपशोभार्थमुपमाख्यमलङ्करणमुपनिबद्धम् ।<br>
तथा चायमत्र वाक्यार्थः&mdash;यौवनोद्भेदसमयसमुचिताभरणापसारणपूर्वकं वार्धकोपपन्नचीरपरिधानग्रहणं प्रकटशशाङ्कतारकया (विभावर्या प्रदोषे ऽरुणसमागमकल्पमिति) किमपि काव्यस्फुरितभूतं तद्विदाह्लादकारित्वमुन्मीलयति ।<br>
तदयमत्र परमार्थः&mdash;लक्षणोल्लिखितरेखया विभूषणविन्यासो विधातव्यः ।<br>
प्रतिभाप्रतिभासमानभणितिवक्रताप्रकारवैचित्र्येणापि यथा&mdash;</p>
<p>सिविणविव्खेण॥।(?) ॥ व्जिव्च्_३।१६५ ॥</p>
<p>क्रिययैव विशिष्टस्य तदर्थस्योपदर्शनात् ।<br>
ज्ञेया निदर्शनैवासौ यथेववतिभिर्विना ॥ व्जिव्च्_३।१६६ ॥</p>
<p>इति (लक्षिता) निदर्शनाप्युपमितिरेव ।</p>
<p>अयं मन्दद्युतिर्भास्वानस्तं प्रति यियासति ।<br>
उदयः पतनायेति श्रीमतो बोधयन्नरान् ॥ व्जिव्च्_३।१६७ ॥</p>
<p>अत्र तथैवेति कविप्रतिभार्पिततात्पर्यान्तरनिश्चयलक्षणस्य वस्तुनः तदिवेति तदेवेति वा सादृश्यस्य प्रतिपादकं विना तत्प्रतिपादनप्रगल्भवाक्य प्रयोगमाहात्म्यादुत्प्रेक्षायाः प्रतीयमानत्वात् ।<br>
यथा&mdash; पवाण चल विज्जु च दुलिं राइआसु खनअन्ति मे अआसो उवाण उरुलिसव्दयमि हिऌइआसुक जिल्लै विरहए ।</p>
<p>(?) ॥ व्जिव्च्_३।१६८ ॥</p>
<p>अत्र गर्जितशब्दं श्रुत्वा महिलासु कासुचित्॥।चलविद्युद्भाविका (ल) रात्रिषु मेघान् विलोकयन्तीति॥॥महिलानामभिप्रायनिश्चयस्यागोचरत्वात् वाक्यार्थस्यान्यथानुपपत्तेश्च पूर्वोक्तमनुसर्तव्यम् ।</p>
<p>तमिन्दुरर्धोदितबिम्बशोभा ॥॥॥॥।शो ऽपि ।<br>
मन्दप्रभालङ्घितकामपाल- ललाटपट्टश्रियमाचकर्ष ॥ व्जिव्च्_३।१६९ ॥</p>
<p>अत्रार्धोदितेन्दुबिम्बशोभायाः सादृश्योल्लङ्घितकामपालललाटपट्टश्रियः॥॥।तदप्यतिरिक्तवृत्तिधम्यर्न्तरेण चमत्कारकारणमन्यथा न किञ्चनापि उपपद्यते ।<br>
नानार्थमुपमायाः क्रियापदमेवंविधप्रतिपादकतां प्राप्नोति ।<br>
ततश्च गतार्थत्वाभिधायिनः शब्दस्याप्रयोगः साक्षाद्विलोचनरथवृत्तिर्न भवतीत्युपचारपारम्पर्येण तद्विशेषणतां प्राप्यते ।<br>
तथा च धर्मधर्मिभावलक्षणायाः प्रत्यासत्तेः प्रथमं स्वाभिधेयलक्षणलक्षणाया गुणमात्रेणैव ततश्च सादृश्यनिबन्धनायाः प्रत्यासत्तेरेव तत्सदृशे विलोचनच्छायातिशयवृत्तिमासादयति ।<br>
तद्विशेषणत्वादेव समासे ऽस्मिन् नीलोत्पलशब्दस्य पूर्वनिपातः सप्तमीविशेषणे बहुव्रीहाविति ।<br>
इन्दुमुखीत्यत्र इन्दुरिव मुखं यस्याः सा तथोक्ता ।<br>
सकललोकविलोक्यमानाखिलमृगाङ्कमण्डलसंस्थानसादृश्ये निमित्तभावे पूर्वोक्तयैव (नीत्या) इन्दुशब्दस्यैव विशेषणत्वमिति पूर्ववदेव समासोपपत्तिः ।<br>
यदि वा इन्दुमुखमिव मुखं यस्याः सा तथोक्तेत्यत्र इन्दुशब्दस्तदेकदेशे मुखे विशेषणम् (भवति) यथा ग्रामो दग्ध इति ।<br>
शिष्टं पूर्वोक्तमेवानुसन्धेयम् ।<br>
&ldquo;पुरुषव्याघ्रः&rdquo; इत्यत्र साधारणधर्मो ऽपि प्रतीयते ।<br>
सम्बन्धं विनोपमानोपमेयभावस्यानुपपत्तेः; पदाभिसम्बन्धसामर्थ्यात्तस्यावगतौ गतार्थत्वात् सामान्यशब्दस्याप्रयोगः ।<br>
तदिदमुक्तम् &ldquo;उपमितं व्याघ्रादिभिः सामान्याप्रयोगे&rdquo; इति ।<br>
इन्दुरिव कान्तं मुखं यस्याः सा इन्दुकान्तमुखीत्यत्र सामान्यशब्दस्य श्रूयमाणतया युक्तिरभिधीयते ।<br>
&ldquo;इन्दुरिव कान्तमिन्दुकान्तम्&rdquo; इति &ldquo;उपमानानि सामान्यवचनैः&rdquo; इत्यनेन समासे विहिते पश्चादिन्दुकान्तं मुखं यस्याः सा तथोक्तेति ।<br>
सामान्यशब्दस्य वृत्तिवाक्ययोर्द्वयोरपि उपपद्यमानत्वान्न केनचिन्न्यायेन श्रूयमाणता विचारयितुं पार्यते, यतस्तेनैव सह पदान्तरं समस्यते, न पुनरन्येनेति कुतस्तस्य श्रूयमाणवृत्तेः प्रतीयमानता कल्पेत ? ।<br>
तदेवं विवक्षावशात् क्वचिद्गम्यमानता, क्वचित्प्रयुज्यमानत्वम् ।<br>
एवमादीनां सादृश्यनिबन्धनोभयविषय (सामान्य) सम्बन्धाभिधायिनां गम्यमानत्वाद प्रयुज्यमानत्वम् ।<br>
अर्थप्रत्यायनार्थं हि शब्दस्य प्रयोगः क्रियते ।<br>
स चेत् कविकौशलकल्पितात् प्राकारान्तरात् प्रतिपन्नः ततः किं शब्दप्रयोगेण ? ।<br>
तथाच यत्र अन्यूनातिरिक्तच्छायाविशेषमर्थतः शब्दतश्चोपमानोपमेययोः साम्यसमर्पण सामर्थ्य सुभगप्रसादसुन्दरमुपनिबन्धबन्धुरं वाक्यं श्रुतिसमनन्तरमेव वर्णानुपूर्व्याः प्रतिभासवदर्थप्रतिपत्तिपूर्वकमलङ्कार प्रतीति मुत्पादयति, तत्र तदुपपादकानामिवादीनां गतार्थत्वादप्रयुक्तिः ।<br>
यथा&ndash;</p>
<p>महीभृतः पुत्रवतो ऽपि ॥ व्जिव्च्_३।१७० ॥</p>
<p>यत्राप्यलङ्कारान्तरभेदनिबन्धनमन्तरेण पदार्थपरिवर्तनादौ कविकौशलोल्लासितातिरिक्तसाम्यसमन्वय माहात्म्यादुपमानोपमेयभावावगतिरुद्भिद्यते, तत्राप्यभिधानप्रकारवैचित्र्यवशादलङ्करणविच्छित्तिरेव तद्विदां तत्प्रतीतिकारिणाञ्चमत्कृतिकारितामावहतीति प्रतीयमानत्वमलङ्कारस्य ।<br>
तदभिधायिनामिवादीनामप्रयोगो यथा&mdash;</p>
<p>महासिदधारा न खलूत्पलस्त्रजः ॥ व्जिव्च्_३।१७१ ॥<br>
।इति</p>
<p>यत्र पुनर्वाच्यमलं (करणं), तत्रेवादिकं प्रतिपादनवैचित्र्यात् बहुप्रकारं प्रयोगमर्हति ।<br>
तथाच पदार्थविषयायामुपमायां वाक्यैकदेशवर्तिनोरुपमानोपमेययोः परस्परसाम्यवाच्के प्रयुक्ते, तस्मिन्नेव वाक्ये स्तनान्तरवर्तिनोरुपमानोपमेययोः सादृश्यसम्बन्धाभिधायी पुनरिवादिः प्रयुज्यते ।<br>
(यद्यपि) प्रतियुगलमुपमानोपमेयभावस्य परिसमाप्तिः, तथापि वाक्यार्थनिष्पत्तावुपमानोपमेयभावस्य सम्भवे प्रथमाभिहितैव युक्तिरनुसर्तव्या ।<br>
यथा&mdash;</p>
<p>ततः प्रतस्थे कौबेरीं भास्वानिव रघुर्दिशम् ।<br>
शरैरुस्त्रैरिवोदीच्यानुद्धरिष्यन् रसानिव ॥ व्जिव्च्_३।१७२ ॥</p>
<p>क्वचित्पदार्थोपमायामेव वाक्यैकदेशव्यवस्थितयोरुपमानोपमेययोः सादृश्यसमन्वयः वाचिकः ।<br>
वाचकयुक्ते तस्मिन्नेव वाक्ये तयोरेकतरस्य धर्म्यन्तरेण सह धर्मान्तरं (र) सादृश्यनिबन्धनत्वात् उपमानोपमेयभावः सम्भवति ।<br>
पूर्वोक्तया नीत्या तदभिधायी पुनरिवादिः प्रयुज्यते ।<br>
यथा&mdash;</p>
<p>निर्याय विद्याथ दिनादिरम्या- द्विम्बादिवार्कस्य मुखन्महर्षेः ।<br>
पार्थाननं वह्निकणावदाता दीप्तिः स्फुरत्पद्ममिवाभिपेदे ॥ व्जिव्च्_३।१७३ ॥</p>
<p>क्वचित्पदार्थोपमायामुपमेयानामुपमानानां च समसङ्ख्याकानां सूहद्वये प्रथमं विवक्षितसमूहसङ्ख्याभेदसमाहि (त) द्वित्वमेव समाश्रित्य परस्परसाम्यसमन्वयादुपमानोपमेयभावमभिधातुमेकस्मिन् वाचके प्रयुक्ते समुदायधर्माणां समुदायपूर्वकत्वात्तु पश्चादेतेषां प्रत्येकं स्वसम्बन्धिनं प्रति साधारणधर्मसम्बन्धसामर्थ्यादुपमानोपमेयभावः पर्यवस्यति ।<br>
यथा&mdash;</p>
<p>&ldquo;चुम्बन् कपोलम्&rdquo; ॥ व्जिव्च्_३।१७४ ॥</p>
<p>इत्यादौ ।<br>
अत्र स्पर्शोल्लसदिति क्रियाविशेषणं चेति द्वाभ्यां प्रकाराभ्यामुभयनिष्ठतयान्योन्यं (साधारणधर्मसम्बन्धादुपमानोपमेयभावः) ।<br>
क्वचित्पदार्थोपमायाम् एकस्य वस्तुनः बहुविधपदार्थविशेषणविशिष्टतया मुख्यभावेन वर्ण्यमानवृत्तेरुपमेयत्वे तावन्मात्रविशेषणैः स्वैर्विशिष्टं पदार्थान्तरमुपमानतां यदा प्राप्नोति, तदा तयोरुभयोरपि तथाविधयैव परस्परसाम्यधर्मतयान्वयात् उपमानोपमेयभावः ।<br>
तदभिधानार्थमिवादिरेव प्रियुज्यमानतामर्हति ।<br>
तद्विशेषणानां परस्परसाम्यसम्बन्धाभिधाने पूर्वोक्तैव युक्तिरनुसन्धेया ।<br>
यथा&mdash;</p>
<p>&ldquo;पाण्ड्यो ऽयम्&rdquo; इत्यादौ ॥ व्जिव्च्_३।१७५ ॥</p>
<p>तदेवंवि(ध)पक्षे अभिधाप्रिकारवैचित्र्यात् वाचकशक्तिवैचित्र्याच्च सर्वमेतदुपपद्यते ।<br>
उपमादोषणां तु लक्षणस्येव सुघटितत्वात् दूरोत्सारितत्वेन नेयार्थादिवदपरिगणनम् ।</p>
<p>(विवक्षाविषयो धर्मश्चेतोहारी यदोच्यते ।<br>
तदा दोषा भवन्त्येते दूरोत्सारितवृत्तयः) ॥ व्जिव्च्_३।१७६ ॥</p>
<p>इत्यन्तरश्लोकः ।<br>
एवं प्रसुताप्रस्तुतवाच्यसादृश्यजीवितमुपमाख्यमलङ्करणमभिधाय समानच्छायाप्रायं वाचकसादृश्यसर्वस्वं श्लेषमभिधत्ते&mdash;</p>
<hr>
<p>तदेकशब्दवाच्यत्वमर्थयोर्धार्यते द्वयोः ।<br>
श्लेषाभिधानो ऽलङ्कारः तादृग्वाचकवाच्यता ॥ व्जिव्_३।४४ ॥</p>
<p>तदेकशब्दवाच्यत्वमित्यादि तदित्यनेन श्लेषोपनिबध्यमानवृत्तेर्वाचकस्य परामर्शः ।<br>
तेन तस्यैवोक्तस्य शब्दस्य पदात्मनो वाचकत्वम् ।<br>
तेन &ldquo;वाच्यत्वम्&rdquo; अभिधेयत्वम् ।<br>
&ldquo;अर्थयोः&rdquo; = वस्तुनोरभिधीयमानयोः द्वयोः सत्यभूतयोः वाक्यार्थतात्पर्यस्वरूपयोः &ldquo;धार्यते&rdquo; यस्मिन् स श्लेषाभिधानो ऽलङ्कारः ।<br>
&ldquo;तादृग्वाचकवाच्यता&rdquo; = स इव दृश्यते यः स तादृगुच्यते, तादृक्चासौ वाचकश्च स तथोक्तः, तेन वाच्यता वाच्यत्वं अभिधेयत्वम् ।<br>
तादृशार्थवाचकत्वं यत्र यस्मिन् सो ऽपि श्लेष उच्यते ।<br>
यः श्रुतिसाम्यात् स इवानुभूयते ऽसौ तादृगुच्यते ।<br>
पुनः स एव स्वरादिधर्माणामुदात्तादीनामन्यत्वाद् भिद्यते ।<br>
अत्र परस्परापेक्षत्वमेव द्वयोरपि सादृश्यम् ।<br>
यादृगेको ऽस्य वाचकः तादृक् एवासाविति समाश्रितो वास्तवपदवृर्तिर्वा यत्रैकस्मिन् क्वचिद्वाक्यैकदेशे, तदेकशब्दवाच्यत्वं द्वयोः ।<br>
अथ तयोः तादृग्वाचकवाच्यत्वाविशेषे ऽपि श्लेष एवेति कथम् ।<br>
अतस्त्रिभिः प्रकारैस्त्रिविधैः पदार्थैरेव तत्प्रतीतेः ।<br>
अर्थश्लेषः शब्दश्लेषः उभयश्लेषः इति ।<br>
तदेवंविधस्यास्य प्रतिपादकं किमित्याहः&mdash;</p>
<hr>
<p>पदार्थान्तरमेतस्य कवयः प्रतिपादकम् ।<br>
वाच्यसामर्थ्यमपरमिवादि प्रतिजानते ॥ व्जिव्_३।४५ ॥</p>
<p>पदार्थान्तरमित्यादि ।<br>
&ldquo;पदार्थान्तरम्&rdquo; = श्लिष्टपदव्यतिरिक्तं &ldquo;अपरम्&rdquo; तत्समर्पणसामर्थ्यसमेतमेतस्य श्लेषालङ्कारस्य प्रतिपादकं समर्पकं कवयस्तद्विदः&quot;प्रतिजानते&rdquo; प्रत्यवबुद्ध्यन्ति ।<br>
वाचकविशेष &ldquo;मपरं इवादि&rdquo; इवप्रभृति वा पदार्थान्तरादिव्यतिरिक्तं वाच्यसामर्थ्यमेववा केवलं वाक्यं सकृत्प्रतिपादितम् ।<br>
तस्य स्वरूपसामर्थ्यविवक्षितार्थ समर्पणशक्तियुक्तार्थं प्रतिजानते ।<br>
प्रतिपादकमिति सम्बन्धः ।<br>
त्रिष्वप्येतेषु प्रकारेषु द्वयोरर्थयोः प्राधान्येन च वर्ण्यमानत्वे तथाविधशब्दवाच्यत्वलक्षणसाम्यसमन्वयस्वरूपं शोभानिमित्तं वाक्यसामर्थ्यलभ्यं प्रतीयमानमलङ्करणम्, वाचकसद्भावे पुनः वाच्यमेव ।<br>
प्रस्तुताप्रस्तुतयोरर्थयोः प्रधानगुणभावे सति तथैव तथाविधशब्दवाच्यत्वसाम्यसमन्वय एव ।<br>
मुख्यतया वर्ण्यमानस्याप्येकतरस्योपमानत्वे समुच्चितोपमाद्या(लोचनयान्यस्योपमेयत्वसमन्वयो ऽनु) सन्धेयः ।</p>
<hr>
<p>अर्थयोरेकमुल्लेखि पदं शब्दतदर्थयोः ।<br>
एकावभासयोः साम्यं तन्त्रत्वादत्र जृम्भते ॥ व्जिव्_३।४६ ॥<br>
तुल्यशब्दस्मृतेरर्थः तस्मादन्यः प्रतीयते ।<br>
शब्दस्योद्भूतनष्टत्वात् स्मृतिः सर्वत्र वाचिका ॥ व्जिव्_३।४७ ॥</p>
<p>तत्र प्रथमस्योदाहरणं यथा&mdash;</p>
<p>स्वाभिप्रायसमर्पणप्रवणया माधुर्यमुद्राङ्कया विच्छित्त्या हृदये ऽभिजातमनसामन्तः किमप्युल्लिखत् ।<br>
आरूढं रसवासनापरिणतेः काष्ठां कवीनां परं कान्तानां च विलोकितं विजयते वैदग्ध्यवक्रं वचः ॥ व्जिव्च्_३।१७७ ॥</p>
<p>द्विदीयस्य यथा&mdash;</p>
<p>येन ध्वस्तमनोभवेन बलिजित्कायः पुरास्त्रीकृतः यश्चोद्वृत्तभुजङ्गाहरवलयो गङ्गां च यो ऽधारयत् ।<br>
यस्याहुः शशिमच्छिरोहर इति स्तुत्यं च नामामराः पायात्स स्वयमन्धकक्षयकरस्त्वां सर्वदो-माधवः ॥ व्जिव्च्_३।१७८ ॥</p>
<p>तृतीयस्य यथा&mdash;</p>
<p>मालामुत्पलकन्दलैश्च विकचैरायोजितां बिभ्रती नेत्रेणासमदृष्टिपातसुभगेनोद्दीपयन्ती स्मरम् ।<br>
काञ्चीदामनिबद्धभङ्गि दधती व्यलम्बिना वाससा मूर्तिः कामरिपोः सिताम्बरधरा पायादपायाज्जगत् ॥ व्जिव्च्_३।१७९ ॥</p>
<p>असत्यभूतार्थश्लेषोदाहरणं यथा&mdash;</p>
<p>दृष्ट्या केशव गोपरागहृतया किञ्चिन्न दृष्टं मया तेनैव स्खलितास्मि नाथ पतितां किं नाम नालम्बसे ।<br>
एकस्त्वं विषमेषु खिन्नमनसां सर्वाबलानां गतिः गोप्येवं गदितः स लेशमवताद्गोष्ठे हसन्त्या हरिः ॥ व्जिव्च्_३।१८० ॥</p>
<p>एवं वाक्यबन्धवैचित्र्यशक्तबुद्धिविरचितं चर्वणीयं श्लेषमभिधाय, साम्यैकनिबन्धनत्वादुपमारूपकश्लेषकारणैकं व्यतिरेकमभिधत्ते&mdash; सति तच्छब्दवाच्यत्वे धर्मसाम्ये ऽन्यथास्थितेः ।</p>
<hr>
<p>व्यतिरेचनमन्यस्मात् प्रस्तुतोत्कर्षसिद्धये ।<br>
शाब्दः प्रतीयमानो वा व्यतिरेको ऽभिधीयते ॥ व्जिव्_३।४८ ॥</p>
<p>सतीत्यादिः ।<br>
स चासौ शब्दश्चेति विगृह्य तच्छब्देन शक्त्या श्लेषनिमित्तभूतः शब्दः परामृश्यते, तस्य &ldquo;वाच्यत्वे&rdquo; अभिधेयत्वे &ldquo;सति&rdquo; &ldquo;धर्मसाम्ये&rdquo; परस्परपरिस्पन्दसादृश्ये विद्यमाने, (विकल्पना) यां तथाविधशब्दवाच्यत्वस्य धर्मसाम्यस्य चोभयनिष्ठत्वादुभयोः प्रकृतत्वात् ।<br>
प्रस्तुताप्रस्तुतयोरेव तयोः धर्मादेकस्य यथारुचि केनापि विवक्षि(तधर्मान्त) रेण &ldquo;अन्यथास्थैतेः&rdquo; अन्यथाभावेनावस्थितेः &ldquo;व्यतिरेचनं&rdquo;&mdash;पृथक्करणं &ldquo;अन्यस्मात्&rdquo; उपमेयस्योपमानात्, उपमानस्य वा तस्मात् ।<br>
सः &ldquo;व्यतिरेकः&rdquo; व्यतिरेकनामा अलङ्कारो &ldquo;ऽभिधीयते&rdquo; कथ्यते ।<br>
किमर्थं&mdash;&ldquo;प्रस्तुतोत्कर्षसिद्धये&rdquo;, &ldquo;प्रस्तुतस्य&rdquo; वर्ण्यमानवृत्तेः &ldquo;उत्कर्षसिद्धये&rdquo; छायातिशयनिष्पत्तये ।<br>
स द्विविधः सम्भवति &ldquo;शाब्दः प्रतीयमानो वा&rdquo; = &ldquo;शाब्दः&rdquo; = कविप्रवाहप्रसिद्धः तत्समर्पणसमर्थाभिधानेनाभिधीयमानः ।<br>
&ldquo;प्रतीयमानः&rdquo; = वाक्यार्थसामर्थ्यमात्रावबोध्यः ।<br>
तत्र प्रथमतारतम्यादुपमाव्यतिरेको यथा&mdash;</p>
<p>एमेअ जणो तिस्सा देइ कवोलोवमाइ ससिबिम्बम् ।<br>
परमत्थविआरे उण चन्दो विअ वराओ ॥ व्जिव्च्_३।१८१ ॥<br>
एवमेव जनस्तस्या ददाति कपोलोपमायां शशिबिम्बम् ।<br>
परमार्थविचारे पुनश्चन्द्रश्चन्द्र इव वराकः ॥<br>
(छाया)</p>
<p>यथा वा&mdash;</p>
<p>दिदृक्षवः पक्ष्मलताविलासमक्ष्णां सहस्त्रस्य मनोहरं ते ।<br>
वापीषु नीलोत्पलिनी-विकासरम्यासु नन्दन्ति न षट्पदौघाः ॥ व्जिव्च्_३।१८२ ॥</p>
<p>यथा वा&mdash;</p>
<p>प्राप्तश्रीरेष कस्मात् पुरनपि मयि ते मन्थखेदं विदध्यात् निद्रामप्यस्य पूर्वामनलसमनसो नैव सम्भावयामि ।<br>
सेतुं बध्नाति भूयः किमिति च सकलद्वीपनाथानुयातः त्वय्यायाते विकल्पानिति दधत इवाभाति कम्पः पयोधेः ॥ व्जिव्च्_३।१८३ ॥</p>
<p>अत्र वर्ण्यमानस्य नारायणत्वसमारोपं विना तदारम्भसम्भावना न सम्भवतीति तस्य तत्त्वाध्यारोपणात् प्रतीयमानतया रूपकमेव पूर्वसूरिभिः समाम्नातम्; वाच्यव्यतिरेकः तत्कथमस्योपपद्यते ।<br>
सत्यमुक्तम्, किन्तु युक्तिरत्राभिधीयते, तस्माद्दिविधं प्रतीयमानं वस्तु, प्रतिपादनगुणीभूतस्वार्थवाचकव्यापारगोचरः, तथाविधार्थसामर्थ्यविषयो वा ।<br>
तत्र वाचकमुपमानमित्यालोच्य विवक्षितार्थोपपत्तिनिमित्तं वाच्यसामर्थ्यमेव समाश्रित्य पूर्वसूरिभिरतदाम्नातम् ।<br>
वाचकव्यापारः पुनरन्यथैव व्यवस्थितः ।<br>
तथा च प्राप्त(श्री) प्रभृतीनि पदानि आक्षिप्तप्रतियोगितयोपनिबद्धानि, प्रस्तुतस्य प्राक्तनपरिस्पन्दविशिष्टतरदेवतात्वप्रतिपादकपराणि प्रकटमेव रूपकव्यतिरेकं गमयन्ति ।<br>
तदिदमुक्तम्&ndash;</p>
<p>यत्रार्थः शब्दो वा तमर्थमुपसर्जनीकृतस्वार्थौ ।<br>
व्यङ्क्तः काव्यविशेषः सध्वनिरिति सूरिभिः कथितः ॥ व्जिव्च्_३।१८४ ॥</p>
<p>तस्मान्न किञ्चिदनुपपन्नम् ।<br>
श्लेषव्यतिरेको यथा&mdash;</p>
<p>श्लाघ्यासेषतनुं सुदर्शनकरः सर्वङ्गलीलाजित- त्र्यैलोक्यां चरणारविन्दललितेनाक्रान्तलोको हरिः ।<br>
बिभ्राणा मुखमिन्दुरूपमखिलं चन्द्रात्मचक्षुर्दधत् स्थाने यां स्वतनोरपश्यदधिकां सा रुक्मिणीवो ऽवतात् ॥ व्जिव्च्_३।१८५ ॥</p>
<p>अयैस्व प्रकारान्तरमाह&ndash;</p>
<hr>
<p>लोकप्रसिद्धसामान्यपरिस्पन्दाद्विशेषतः ।<br>
व्यतिरेको यदेकस्य परस्तदविवक्षया ॥ व्जिव्_३।४९ ॥</p>
<p>लोकप्रसिद्धेत्यादिः&mdash;&ldquo;परः&rdquo; अन्यः स व्यतिरेकालङ्कारः ।<br>
कीदृशः &ldquo;यदेकस्य&rdquo; वस्तुनः &ldquo;व्यतिरेकः &ldquo;पृथक्करणं ।<br>
कस्मात् &ldquo;लोकप्रसिद्धसामान्यपरिस्पन्दात् = &ldquo;लोकप्रसिद्धः &ldquo;&mdash;जगत्प्रतीतः सामान्यभूतः सर्वसाधारणः यः&quot;परिस्पन्दः &quot; व्यापारः तस्मात् ।<br>
कुतो हेतोः &ldquo;विशेषतः&rdquo; कुतश्चिदतिशयात् ।<br>
कथं &ldquo;तदविवक्षया&rdquo; तदित्युपमादीनां परामर्शः, तेषाम् &ldquo;अविवक्षया&rdquo; तान्यविविक्षित्वा यो विहितः ।<br>
अयमत्राभिप्रायः&mdash;यदयमेव (विवक्षितः) सामान्यभूतत्वेन ते पुनरस्यैव शेषाः प्रस्तावपूर्वमभिहिताः ।<br>
परस्योदाहरणं यथा&mdash;</p>
<p>चापं पुष्पितभूतलं सुरचिता मौर्वो द्विरेफावली पूर्णेन्दोरुदये ऽभियोगसमयः पुष्पाकरो ऽप्यासरः ।<br>
शस्त्राण्युत्पलकेतकीसुमनसो योधात्मनः कामिनां त्रैलोक्ये मदनस्य को ऽपि ललितोल्लेखो जीगिषाग्रहः ॥ व्जिव्च्_३।१८६ ॥</p>
<p>अत्र सकललोकप्रसिद्धशस्त्राद्युपकरणकलापाज्जिगीषा व्यवहारान्मन्मथस्य सुकुमारोपकरणत्वाज्जिगीषाव्यवहारो व्यतिरिच्यते ।<br>
ननु भूतलादीनां चापादिरूपणाद्रूपकव्यतिरेक एवायम् ? नैतदस्ति ।<br>
रूपकव्यतिरेके हि रूपणं विधाय तस्मादेव व्यतिरेचनं विधीयते ; एतस्मिन पुनः सकललोकप्रसिद्धात् सामान्यतात्पर्याद्व्यतिरेचनम् ।<br>
भूतलादीनां चापादिरूपणं विशेषणान्तरनिमित्तमात्रमवधार्यताम् ।<br>
एवं व्यतिरेकं विचार्य श्लेषाभिसम्भिन्नत्वादुचितावसरं विरोधं विचारयति&mdash;</p>
<hr>
<p>विरोधो यो विरुद्धार्थवाचिनां सङ्गतिं पुनः ।<br>
समर्पयन्नुल्लिखति प्रतीतेर्युक्तियुक्तताम् ॥ व्जिव्_३।५० ॥</p>
<p>विरोधेत्यादि ।<br>
यो ऽलङ्कारः परस्परविरुद्धार्थप्रतीत्या, &ldquo;विरुद्धार्थवाचिनाम्&rdquo; विरुद्धवस्तुवचनानां युक्तियुक्ततामुल्लिखति तदभिधायिना पदान्तरेण अर्थसामर्थ्येन वा समर्पयन् युक्त्या प्रकारेणोपपद्यमानतया सङ्गतिं विदधाति ।<br>
तस्य पदार्थत्वात् समन्वयं करोति विरोधाभिधानः स भण्यते ।<br>
यथा</p>
<p>&ldquo;कुपतिमपि कलत्रवल्लभम्, महादोषमपि सकलकलाधिष्ठानम्&rdquo; ॥ व्जिव्च्_३।१८७ ॥</p>
<p>अत्र &ldquo;अपि&rdquo; शब्देन विरोधप्रतिपत्तिः ।<br>
क्वचिदर्थसामर्थ्येन विरोधः प्रतीयते ।<br>
यथा</p>
<p>&ldquo;गौर्यादि भवता&rdquo; ॥ व्जिव्च्_३।१८८ ॥</p>
<p>श्लेषादिसम्भेदे ऽपि विरोधः सम्भवति ।<br>
यथा</p>
<p>&ldquo;मौलावर्तान्तमते विचित्तोयरे अणं अपरिहत्वेन परि लञ्चितकमन्ता विसेससाहोति अहं ।<br>
&quot; (?) ॥ व्जिव्च्_३।१८९ ॥</p>
<p>रूपकादिष्वप्येते भेदाः सम्भवन्तीति स्वयमुत्प्रेक्षणीयम् ।<br>
एवं विरोधं विचार्य समासोक्त्यादेर्विरोधच्छायानुप्रवेशप्रसङ्गतः तद्विचारमारचयति&mdash;</p>
<hr>
<p>समासोक्तिः सहोक्तिश्च नालङ्कारतया मता ।<br>
अलङ्कारान्तरत्वेन शोभाशून्यतया तथा ॥ व्जिव्_३।५१ ॥</p>
<p>समासोक्तिरित्यादि ।<br>
येयं &ldquo;समासोक्तिः&rdquo; अलङ्कृतिर (भिहिता) (सा) &ldquo;नालङ्कारतया मता&rdquo; न विभूषणभावेन प्रतिभाता, यस्मात् पृथङ् नोपपद्यते ।<br>
केन हेतुना &ldquo;अलङ्कारान्तरत्वेन&rdquo; विभूषणान्तरभावेन ।<br>
&ldquo;शोभाशून्यतया तथा&rdquo; कान्तिरहितत्वेन च ।<br>
तदिदमुक्तं भवति&ndash;यदि रामणीयकत्वं सम्भवति प्रकरान्तरविहिते तस्मिन् भूषणान्तरे ऽन्तर्भवति ।<br>
रमणीयत्वाभावे शोभाशून्यत्वं पर्यवस्यति तस्याः ।<br>
तथा च लक्षणोदाहरणे&mdash;</p>
<p>यत्रोक्तेर्गम्यते ऽन्योर्ऽथस्तत्समानविशेषणः ।<br>
सा समासोक्तिरुदिता सङ्क्षिप्तार्थतया यथा ॥ व्जिव्च्_३।१९० ॥</p>
<p>स्कन्धवान् ऋजुरव्यालः स्थिरो ऽनेकमहाफलः ।<br>
जातस्तरुरयं चोच्चैः पातितश्च नभस्वता ॥ व्जिव्च्_३।१९१ ॥</p>
<p>अत्र तरोः महापुरुषस्य च द्वयोरपि मुख्यत्वे महापुरुषपक्षे विशेषणानि सन्तीति विशेष्याभिधायि पदान्तरमभिधातव्यम् ।<br>
अथवा विशेषणान्यथानुपपत्त्या प्रतीयमानतया विशेष्यं परिकल्प्यते ।<br>
तदेवंविधकल्पनस्य स्फुरितं न किञ्चिदिति स्फुटमेव शोभाशून्यता ।<br>
तथाविधस्वभावयोरनयोः प्राधान्येनैकवाक्योपावरोहयुक्तिरभिधेया, यतः परस्पराभिधानसम्बन्धं विना न किञ्चिदेतदुपपद्यते ।<br>
न च कामरिपोर्मूर्तिरुमा वा जगत् पायादित्यनेन न्यायेन तयोः सङ्गतिर्घटते, यस्मात्तत्र द्वयोरपि परमेश्वरयोः पालनसामर्थ्योपपत्तेः तथाविधस्याप्यर्थस्याप्युचितत्वेनाशंसनीयत्वात्तथाविधशब्दवाच्यत्वान्न किञ्चिदनुपपन्नम् ।<br>
एतस्मिन् पुनः परस्पराभिसम्बन्धं विना तुल्यकालमेकवाक्योपावरोहे न किञ्चिन्नबन्धनमिति यत्किङ्कचिदेतत् ।<br>
अथ तथा कश्चिदेवंविधो विधिना पुमान् पातितः, यथायं नभस्वता तरुः इत्याश्रीयते, तदेवं स्फुटमेवोपमानोपमेयभावः ।<br>
तस्मादलङ्कारान्त (रान्तर्) भावः (केन) वार्यते ।<br>
यदि वा महापुरुषस्य प्रतीयमान (त्वे), वाच्यतया तरुरुपपद्यते, तदेवमप्रस्तुतप्रसंसैषा ।<br>
तस्मात्पुनरपितदेव व्यवस्थितम् ।<br>
विशेषणा(ना)मुभयार्थत्वे श्लेषानुप्रवेशो दुर्निवारः (इति) तेनापि तदेवापतति ।<br>
निदर्शनान्तरमपि समासोक्तेः पृथक्कृतनिबन्धनं यथा&mdash;</p>
<p>अनुरागवती सन्ध्या दिवसस्तत्पुरः सरः ।<br>
अहो दैवगतिश्चित्रा तथापि न समागमः ॥ व्जिव्च्_३।१९२ ॥</p>
<p>अत्र सन्ध्यादिवसयोर्मुख्यतया प्रस्तुतत्वेन, समानविशेषणप्रस्तुतकान्तावृत्तान्तप्रतीतिः प्रस्तुतयोः साम्यसमन्वयात्तथाभावं समर्पयन्ती प्रतीयमानोपमास्वरूपं नाति वर्तते ।<br>
कान्तावृत्तान्तस्य वा मुख्यतया प्रतीयमानत्वे सन्ध्यादिवसयोरुपदिश्यमानत्वमित्यप्रस्तुतप्रशंसैव ।<br>
&ldquo;सहोक्तिश्च नालङ्कारतया मता&rdquo; पूर्वोक्तेनैव हेतुद्वयेन ।<br>
तथा च लक्षणमुदाहरणं चैतस्याः&mdash;</p>
<p>तुल्यकालक्रिये यत्र वस्तुद्वयसमाश्रये ।<br>
वाक्येनैकेन कथ्येते सा सहोक्तिर्मता यथा ॥ व्जिव्च्_३।१९३ ॥</p>
<p>हिमपाताविलदिशो गाढालिङ्गनहेतवः ।<br>
वृद्धिमायान्ति यामिन्यः कामिनां प्रीतिभिः सह ॥ व्जिव्च्_३।१९४ ॥</p>
<p>अत्र परस्परसाम्यसमन्वयो मनोहारितानिबन्ध (न) मित्युपमैव तदभावे, &ldquo;शिष्येण सहोपाध्यायः पठति&rdquo;, &ldquo;पुत्रेण सह पिता तिष्ठति &quot; इत्यादौ शोभाशून्यत्वे ऽपि सा स्यात् ।<br>
तदेवमेतयोः युक्तियुक्तमलङ्करणत्वमपसार्य प्रमाणोपपन्नमभिधत्ते ।<br>
तत्र सहोक्तेस्तावत्&mdash;</p>
<hr>
<p>यत्रैकेनैव वाक्येन वर्णनीयार्थसिद्धये ।<br>
उक्तिर्युगपदर्थानां सा सहोक्तिः सतां मता ॥ व्जिव्_३।५२ ॥</p>
<p>यत्रेत्यादि ।<br>
सा सहोक्तिरलङ्कृतिः, &ldquo;मता&rdquo; = प्रतिभाता, &ldquo;सताम्&rdquo; तद्विदां सम्मतेत्यर्थः ।<br>
कीदृशी&mdash;&ldquo;यत्र&rdquo; = यस्याम्, &ldquo;एकेनैव वाक्येन&rdquo; अभिन्नेनैव पदसमूहेन &ldquo;अर्थानाम्&rdquo; वाक्यार्थतात्पर्यभूतानां वस्तूनां &ldquo;युगपत्&rdquo; = तुल्यकालम् &ldquo;उक्तिः&rdquo; = अभिहितिः ।<br>
किमर्थं&mdash;&ldquo;वर्णनीयार्थसिद्धये&rdquo; = &ldquo;वर्णनीयस्य&rdquo; = प्रधानत्वेन विवक्षितस्यार्थस्य &ldquo;सिद्धये&rdquo; = सम्पत्तये ।<br>
तदिदमुक्तं भवति&mdash;यत्र वाक्यान्तरवक्तव्यमपि वस्तु प्रस्तुतार्थनिष्पत्तये विच्छित्त्या तेनैव वाक्येनाभिधीयते ।<br>
यथा</p>
<p>हे हस्त दक्षिण मृतस्य शिशोर्द्विजस्य जीवातवे विसृज शूद्रमुनौ कृपाणम् ।<br>
रामस्य पाणिरसि निर्भरगर्भखिन्न- देवीविवासनपटोः करुणा कुतस्ते ॥ व्जिव्च्_३।१९५ ॥</p>
<p>अत्र मुख्यार्थसिद्धये यद्(वाक्यान्न्तरा)भिधेयं वस्तु विच्छित्त्या तदेकेनैव (वाक्येनो) पनिबद्धम् ।<br>
यदि च न्याय्यत्वा दवश्यं करणीयमपि निकृतिलक्षणं वस्तु करुणास्पदत्वादकरणीयकल्पं (तथापि) नैवोपेक्षणीयानुष्ठानम्; निर्भरगर्भखिन्नदेवीविवासनपटोः दाशरथेः पाणिरसीत्युचितानुरोधित्वात् कुतस्ते करुणा(सम्भवः)तदवध्यस्यापि शूद्रमुनेः ब्राह्मणशिशुजीवितरक्षणाय मण्डलाग्रं समर्पयेत्येकं वस्तु ।<br>
द्वितीयम्, यदि न्याय्यमवश्यकरणीयमपि तथाविधकारुणिकत्वादुदारचेतसा न करणीयमेवेति मन्यसे, तथापि रामस्य निर्भरगर्भखिन्नदेवीविवासनपटोः निष्करुणचूडामणेः करस्त्वमिति मुनिमारणं कियन्मात्रं तवेति विप्रलम्भशृङ्गारपरिपोषात् किमपि रामशब्दस्य रूढिवैचित्र्यवक्रत्वमुभयत्रापि स्फुरति ।<br>
तथा च&mdash;</p>
<p>उच्यतां स वचनीयमशेषं नेश्वरे परुषता सखि साध्वी ।<br>
आनयैनमनुनीय कथं वा विप्रियाणि जनयन्ननुनेयः ॥ व्जिव्च्_३।१९६ ॥</p>
<p>किं गतेन न हि युक्तमुपैतुं कः प्रिये सुभगमानिनि मानः ।<br>
योषितामिति कथासु समेतैः कामिभिर्बहुरसा धृतिरूहे ॥ व्जिव्च्_३।१९७ ॥</p>
<p>अत्र विच्छित्त्या तात्पर्यार्थवाचकमुपनिबद्धम् ।<br>
तथाहि&mdash;नायिकायाः सख्याश्चावबद्धयोरपि प्रत्येकं वल्लभतत्सन्धानप्रवणतया सकलमेव वाक्यं (वाचक) मिति प्रतीयते ।<br>
यथा वा&mdash;</p>
<p>सर्वक्षितिभृतां नाथ दृष्टा सर्वाङ्गसुन्दरी ।<br>
रामा रम्या वनोद्देशे मया विरहिता त्वया ॥ व्जिव्च्_३।१९८ ॥</p>
<p>अत्र प्रधानभूतविप्रलम्भशृङ्गाररसपरिपोष (विच्छित्त) ये वाक्यार्थद्वयमुपनिबद्धम् ।<br>
ननु चानेकार्थसम्भवे ऽत्र श्लेषानुप्रवेशः कथं न भवतीति ? अभिधीयते ।<br>
तत्र यस्मात् द्वयोरेकतरस्य वा मुख्यभावे श्लेषः, अत्र पुनस्तथाविधाभावात्, बहूनां द्वयोर्वा सर्वेषां गुणभावः प्रधानार्थपरत्वेनावसानात् ।<br>
अन्यच्च तस्मिन्नेकेनैव शब्देन युगपत् प्रदीपप्रकाशवदर्थद्वयप्रकाशनं शब्दार्थद्वयप्रकाशनं वेति शाब्दस्तत्र सामान्यार्थो विजृम्भते ।<br>
सहोक्तौ पुनस्तथाविधस्याङ्गभावादेकेनै(व) वाक्येन पुनः पुनरावर्तमानतया वस्त्वन्तरप्रकाशनं विधीयते, तस्मादावृत्तिरत्र शब्द (स्य) प्राधान्यतां प्रतिपद्यते ।<br>
(यदि) &ldquo;सर्वक्षितिभृतां नाथ&rdquo; इत्यत्र वाक्यैकदेशे श्लेषानुप्रवेशः सम्भवतीत्युच्यते, तथापि न कश्चिद्दोषः, यस्मादलङ्करणमलङ्करणान्तरं क्वचिदङ्गभावं गमयतीति ।<br>
अत्र वाक्यैकदेशे श्लेषस्याङ्गत्वम्, मुख्यभावः पुनः सहोक्तेरेव ।<br>
(ननु) तदेवमावृत्त्या वस्त्वन्तरावगतौ सहोक्तेः सहभावाभावादर्थान्येपरिहाणिः प्रसज्यते, नैतदस्ति ।<br>
यस्मात् सहोक्तिरित्युक्तम्, न पुनः सहप्रतिपत्तिरिति ।<br>
तेनात्यन्तसहभावाभिधानमेव (सम्) प्रतिपन्नमुत्कर्षावगतेरिति न किञ्चिदसम्बद्धम् ।</p>
<p>कैश्चिदेषा समासोक्तिः सहोक्तिः कैश्चिदुच्यते ।<br>
अर्थान्वयात्सा विद्वद्भिरन्यैरन्यत्वमेतयोः ॥ व्जिव्च्_३।१९९ ॥</p>
<p>इत्यन्तरश्लोकः ।<br>
एवं गुणभूतादपि स्वरूपोत्कर्षमाहात्म्यादलङ्कारसामान्यस्वभावात् ।<br>
कांश्चिदलङ्कारानमिधायेदानीं विभूषणत्वादेव तथविधान् गुणभूतानुपक्रमते ।<br>
तत्र दृष्टान्तं तावदभिधत्ते&mdash;</p>
<hr>
<p>वस्तुसाम्यं समाश्रित्य यदन्यस्योपदर्शनम् ।<br>
इवाद्यसम्भवे तत्र दृष्टान्तः सो ऽभिधीयते ॥ व्जिव्_३।५३ ॥</p>
<p>वस्तुसाम्येत्यादि ।<br>
&ldquo;यदन्यस्य&rdquo; (&ldquo;यस्मात्&rdquo;) वर्ण्यात् प्रस्तुतात् &ldquo;अन्यस्य&rdquo; व्यतिरिक्तवृत्तेः पदार्थान्तरस्य &ldquo;उपदर्शनम्&rdquo; = उपनिबन्धनं स दृष्टान्तनामालङ्कारो ऽभिधीयते ।<br>
कथं &ldquo;वस्तुसाम्यं समाश्रित्य&rdquo; &ldquo;वस्तुनोः&rdquo; पदार्थयोः दृष्टान्तदार्ष्टान्तिकयोः &ldquo;साम्यम्&rdquo; सादृश्यं &ldquo;समाश्रिताय&rdquo; निमित्तीकृत्य ।<br>
लिङ्गसङ्ख्याविभक्तिस्वरूपलक्षणसाम्यवर्जितमिति (बोधनार्थम्) वस्तुग्रहणम् ।<br>
&ldquo;तत्र&rdquo; उपन्ते &ldquo;इवाद्यसम्भवे&rdquo; सादृश्याभिधायिनामिवप्रभृतीनां विरहे ।<br>
तदेवमुपमायाः वाचकमग्रे व्यतिरिच्यते ।<br>
यथा&mdash;</p>
<p>सरसिजमनुविद्धं शैवलेनापि रम्यं मलिनमपि हिमांशोर्लक्ष्म लक्ष्मीं तनोति ।<br>
इयमधिकमनोज्ञा वल्कलेनापि तन्वी किमिव हि मधुराणां मण्डनं नाकृतीनाम् ॥ व्जिव्च्_३।२०० ॥</p>
<p>(अत्र) पादत्रयमेवोदाहरणम्, चतुर्थे भूषणान्तरसम्भवात् ।<br>
दृष्टान्तमभिधाय तत्सम्भद्धविभूषणप्रस्तावात् समानच्छायमर्थान्तरन्यासमभिधत्ते ।</p>
<hr>
<p>वाक्यार्थान्तरविन्यासो मुख्यतात्पर्यसाम्यतः ।<br>
ज्ञेयः सोर्ऽथान्तरन्यासः यः समर्पकतयाहितः ॥ व्जिव्_३।५४ ॥</p>
<p>वाक्यार्थेत्यादि ।<br>
&ldquo;ज्ञेयः सोर्ऽथान्तरन्यासः&rdquo; = (अर्थान्तरन्यास) नामालङ्कारो &ldquo;ज्ञेयः&rdquo; = परिज्ञातव्यः ।<br>
कीदृशः&mdash;&ldquo;वाक्यार्थान्तरविन्यासः&rdquo;&mdash;परस्परान्वितपदसमुदायाभिधेयं वस्तु वाक्यार्थः तस्मादन्यस्मात् = अप्रकृतत्वात् प्रस्तुतव्यतिरेकि वाक्यार्थान्तरम्, तस्य &ldquo;विन्यासः&rdquo; = विशिष्टं न्यसनं = तद्विदाह्लादकारितयोपनिबन्धः ।<br>
कस्मात् कारणात् &ldquo;मुख्यतात्पर्यसाम्यतः&rdquo;,&rdquo; मुख्यम्&rdquo; = प्रस्तावाधिकृतत्वात् प्रधानभूतं वस्तु, तस्य &ldquo;तात्पर्यम्&rdquo; = यत्परत्वेन तत्सम्मतम्, तस्य &ldquo;साम्यतः&rdquo; = सादृश्यात् ।<br>
कथं &ldquo;समर्(पकत) याहितः&rdquo; = समर्पकत्वेनोपनिबद्धः, तदुपपत्तियोजनेनेति यावत् ।<br>
अत्र सामान्ये समर्थनीये विशेषः समर्थको, विशेषे वा सामान्यम्, (त) योः परस्पराव्यभिचारात् ।<br>
यथा&mdash;</p>
<p>असंशयं क्षत्रपरिग्रहक्षमा यदार्यमस्यामभिलाषि मे मनः ।<br>
सतां हि सन्देहपदेषु वस्तुषु प्रमाणमन्तः करणप्रवृत्तयः ॥ व्जिव्च्_३।२०१ ॥</p>
<p>यथा वा&mdash;</p>
<p>&ldquo;किमिव हि मधुराणआं मण्डनं नाकृतीनाम् ॥ व्जिव्च्_३।२०२ ॥</p>
<p>एवमर्थान्तरन्यासमभिधाय (तत्समानच्छायं विशेषविषयवा) क्यसमन्वयादाक्षेपमभिधत्ते&mdash;</p>
<hr>
<p>निषेधच्छाययाक्षेपः कान्तिं प्रथयितुं पराम् ।<br>
आक्षेप इति स ज्ञेयः प्रस्तुतस्यैव वस्तुनः ॥ व्जिव्_३।५५ ॥</p>
<p>निषेधच्छाययेत्यादि ।<br>
&ldquo;आक्षेप इति स ज्ञेयः&rdquo; = सो ऽप्यमाक्षेपालङ्कारोज्ञातव्यः ।<br>
स कीदृशः&mdash;&ldquo;प्रस्तुतस्यैव वस्तुनः आक्षेपः&rdquo; = प्रकृतस्यैवार्थस्य आक्षेपः = अपाकरणम् = अभिप्रेतस्यार्थस्यापि निवर्तनमिति (यावत्) ।<br>
कया ? &ldquo;निषेधच्छायया&rdquo; = प्रतिषेधविच्छित्त्या ।<br>
किमर्थम् ? &ldquo;कान्तिं प्रथयितुं पराम्&rdquo; = प्रकृष्टामुपशोभां प्रकटयितुम् ।<br>
यथा&mdash;</p>
<p>सुहअ विलंवसु थोअं जाव इमं विरहकाअरं हिअअं ।<br>
सण्ठविऊण भणिस्सं अहवा वोलेसु किं भणिमो ॥ व्जिव्च्_३।२०३ ॥<br>
सुभग विलम्बस्व स्तोकं यावदिदं विरहकातरं हृदयम् ।<br>
संस्थाप्य भणिष्याम्यथवापक्रम किं भणामः ।<br>
(इति छाया)</p>
<p>अत्र वाक्यार्थः&mdash; सुभगेति बहुवल्लभताप्रतिपादनपरमामन्त्रणपदम् ।<br>
(नायिकाप्रतिवचनम्) नासूत्रितम्, (तद्धि) साक्षादभिधीयमानतया न तथा चेतनचमत्कारितां प्रतिपद्यते, यथैतदाक्षेपमात्रं भणितिवैचित्र्येण प्रतीयमानतया नियमात् तद्विदाह्लादविधायित्वं पुष्णाति ।<br>
तदेवमाक्षेपस्वरूपमभिधाय साधारणवक्तव्यशेषमेतेषामभिधत्ते&mdash;</p>
<hr>
<p>वक्ष्यमाणोक्तविषयाः सम्भवन्ति विवक्षया ।<br>
दृष्टान्ताद्यास्त्रयो ऽप्येते हेतौ सत्यथवासति ॥ व्जिव्_३।५६ ॥</p>
<p>वक्ष्यमाणेत्यादि ।<br>
वक्ष्यमाणोक्तौ विषयौ येषां ते वक्ष्यमाणोक्तविषयाः, &ldquo;दृष्टान्तप्रभृतयश्च &ldquo;त्रयो ऽप्येते&rdquo; अभिधास्यमानाभिहितगोचराः सम्भवन्तीति सम्बन्धः ।<br>
केन हेतुना&quot;विवक्षया&rdquo; = वक्तुमिच्छया = कवेर्यथाप्रतिभासमभिधातुं वाञ्छया ।<br>
तदिदमत्र तात्पर्यम्&mdash;यदा सन्निवेशवैचित्र्यमात्रमेतन्न पुनरत्र लक्षणातिरेकः कश्चिदस्ति ।<br>
मध्यमस्य विशेषान्तरमभिधातुमाह&mdash; &ldquo;हेतौ सत्यथवासति&rdquo; हेताविति ।<br>
&ldquo;हेतौ&rdquo; हेतुवाचिनि हिशब्दादौ &ldquo;सति&rdquo; सम्भवति = प्रमुज्यमाने, &ldquo;अथवा&rdquo; कदाचित्, &ldquo;असति&rdquo; असभवति&mdash;अप्रयुज्यमाने ।<br>
एवं (हेतोरभिधानेनानभिधानेन) वार्थान्तरन्यासः प्रकारद्वयेन विद्यते ।<br>
अर्थान्तरन्यासमात्रमभिभूषणमित्यर्थः ।<br>
निदर्शनजातमत्र पूर्वोक्तव्यतिरेकि न प्रदर्शितम्, तस्मात्स्वयमेवोत्प्रेक्षणीयम् ।<br>
एवं स्वरूपविशेषप्रतिषेधबोधितछायातिशयमलङ्करणमभिधाय कारणप्रतिषेधोत्तेजित(छाया)तिशयमभिधत्ते&mdash;</p>
<hr>
<p>स्वकारणपरित्यागपूर्वकं कान्तिपुष्टये ।<br>
भावनार्थस्य केनापि विशेषेण विभावना ॥ व्जिव्_३।५७ ॥</p>
<p>स्वकारणेत्यादि ।<br>
&ldquo;अर्थस्य&rdquo; वर्णनीयस्य = प्रस्तुतस्य, &ldquo;विशेषेण केनापि&rdquo; अलौकिकेन रूपान्तरेण &ldquo;भावना&rdquo; = &ldquo;विभावना&rdquo; विभावनेत्यलङ्कृतिरभिधीयते ।<br>
तदयमत्रार्थः&mdash;या विना भाव्यते, का सा ? तत्समर्थकारणरूपप्रयोजकव्यापारलक्षणां क्रियां (विना भाव्यते सा) विभावना ।<br>
&ldquo;स्वकारणपरित्यगपूर्वकम्&rdquo; = तस्य विशेषस्य स्वमात्मीयं कारणं यन्निमित्तं तस्य परित्यागः प्रिहाणं पूर्वं प्रथमं यत्र तत्कृतेत्यर्थः ।<br>
किमर्थं &ldquo;कान्तिपुष्टये&rdquo; शोभा(वृद्धये) ।<br>
तदिदमुक्तं भवति&mdash;यथा लोकोत्तरविशिष्टतां वर्णनीयं नीयते इति ।<br>
यथा&mdash;</p>
<p>असम्भृतं मण्डनमङ्गयष्टे- रनासवाख्यं करणं मदस्य ।<br>
कामस्य पुष्पव्यतिरिक्तमस्त्रं बाल्यात्परं साथ वयः प्रपेदे ॥ व्जिव्च्_३।२०४ ॥</p>
<p>अत्र कृत्रिमकारणपरित्यागपूर्वकं लोकोत्तरसहजविशेषविशिष्टता वर्णनीयस्य कवेरभिप्रेता ।<br>
तदेवमसम्भाव्यकारणत्वादविभाव्यमानस्वभावां विभावनां विचार्य विचारगोचरस्वरूपतया स्वरूपसन्देहसमर्पितातिशयं ससन्देहमभिधत्ते&mdash;</p>
<hr>
<p>यस्मिन्नुत्प्रेक्षितं रूपमुत्प्रेक्षान्तरसम्भवात् ।<br>
सन्देहमेते विच्छित्त्यै ससन्देहं वदन्ति तम् ॥ व्जिव्_३।५८ ॥</p>
<p>यस्मिन्नित्यादि ।<br>
&ldquo;यस्मिन्&rdquo; = अलकारे, &ldquo;उत्प्रेक्षितम्&rdquo; सम्भावनानुमानात् साम्यसमन्वयाच्च स्वरूपान्तरसमारोपद्वारेण प्रतिभोल्लेखितं &ldquo;रूपम्&rdquo; पदार्थपरिस्पन्दलक्षणं &ldquo;सन्देहमेति&rdquo; संशयं समारोहति ।<br>
कस्मात् कारणात्&mdash;&ldquo;उत्प्रेक्षान्तरसम्भवात्&rdquo; = उत्प्रेक्षाप्रकर्षपरस्यापरस्यापितद्विषयस्य सद्भावात् ।<br>
किमर्थं&mdash;&ldquo;विच्छित्त्यै&rdquo; = शोभायै ।<br>
तदेवमभिधावैचित्र्यं ससन्देहाभिधानं वदन्ति ।<br>
यथा&mdash;</p>
<p>रञ्जिता नु विविधास्तरुशैलाः नामितं नु गगनं स्थागितं नु ।<br>
पूरिता नु विषमेषु धरित्री संहृता नु ककुभस्तिमिरेण ॥ व्जिव्च्_३।२०५ ॥</p>
<p>यथा वा&mdash;</p>
<p>निमीलदाकेकरलोलचक्षुषां प्रियोपकण्ठं कृतगात्रवेपथुः ।<br>
निमज्जतीनां श्वसितोद्धतस्तनः श्रमो नु तासां मदनो नु पप्रथे ॥ व्जिव्च्_३।२०६ ॥</p>
<p>यथा वा&mdash;</p>
<p>अविभाविअछरभअञ्जवैण जणत्समयमन्थरं हि अवरम् ।<br>
भिस्वै शिशावे गुणआ मुहा सर्वयन्ति अहणरै तम् ॥ व्जिव्च्_३।२०७ ॥</p>
<p>(छाया ?) यथा वा&mdash;</p>
<p>किं सौन्दर्यमहार्थसञ्चितजगत्कोशैकरत्नं विधेः किं शृङ्गारसरस्सरोरुहमिदं स्यात्सौकुमार्यावधि ।<br>
किं लावण्यपयोनिधेरभिनवं बिम्बं सुधादीधितेर्- वक्तुं कान्तततमाननं तव मया साम्यं न निश्चीयते ॥ व्जिव्च्_३।२०८ ॥</p>
<p>ससन्देहस्यैकविधत्वमुत्प्रेक्षामूलकत्वात् ।<br>
एवं स्वरूपसन्देहसुन्दरं ससन्देहमभिधाय स्वरूपापह्नवरमणीयामपह्नुतिमभिधत्ते&mdash;</p>
<hr>
<p>अन्यदर्पयितुं रूपं वर्णनीयस्य वस्तुनः ।<br>
स्वरूपापह्नव्वो यस्यामपह्नुतिरसौ मता ॥ व्जिव्_३।५९ ॥</p>
<p>अन्यादित्यादि ।<br>
पूर्ववदुत्प्रेक्षामूलत्वमेवास्याः ।<br>
सम्भावनानुमानात् सादृश्यसमन्वयाच्च &ldquo;वर्णनीयस्य वस्तुनः&rdquo; = प्रस्तुतस्यार्थस्य, &ldquo;अन्यत्&rdquo; = किमप्यपूर्वम्, &ldquo;रूपमर्पयितुम्&rdquo; = रूपान्तरं समारोपयितुम्, &ldquo;स्वरूपापह्नवः&rdquo; = स्वभावापलापः सम्भवति, &ldquo;यस्याम्&rdquo; &ldquo;असौ&rdquo; = एषा एवंविधभणितिरेव, &ldquo;अपह्नतिः&rdquo; &ldquo;मता&rdquo; = प्रतिभाता तद्विदाम् ।<br>
यथा&ndash;</p>
<p>भास्वानेष जगत्यशेषनयनं तेजस्विनामग्रणीः नायं कान्ततमाननाप्तसुरुचिर्नेत्रोत्सवश्चन्द्रमाः ।<br>
पर्यायेण मनोभुवा विरहिणां वेद्धुं मनो निर्दयं पुष्पेषून्निशिताग्रतां विजयिनी नेतुं नियक्तो मम ॥ व्जिव्च्_३।२०९ ॥</p>
<p>स्वरूपेण धर्मिणः तादवस्थ्ये धर्ममात्रापह्नुतिर्यथा&mdash;</p>
<p>तव कुसुमशरत्वं शीतरश्मित्वमिन्दोः द्वयमिदमयथार्थं दृश्यते मद्विधेषु ।<br>
विसृजति हिमगर्भैरग्निमिन्दुर्मयूखैस्त्वमपि कुसुभबाणान् वज्रसारीकरोषि ॥ व्जिव्च्_३।२१० ॥</p>
<p>अत्र भणितिवैचित्र्यवशादशाब्दम् अपह्नवप्रतिपादनं विहितम्, यस्माद्धर्मस्य कुसुमशरत्वादेः स्वभावसमुचितं सुकुमारकार्यकारित्वमपसार्य तद्विरुद्धमतिकरालकार्यकारित्वमुपनिबद्धम् ।<br>
क्वचिच्च सादृश्यसमन्वयादपह्नतिर्यथा&mdash;</p>
<p>पूर्णेन्दोः परिपोषकान्तवपुषः स्फारप्रभाभासुरं नेदं मण्डलमभुयुदेति गगनाभोगे जिगीषोर्जगत् ।<br>
मारस्योचितमातपत्रमधुना पाण्डु प्रदोषश्रिया मानोन्नद्धजनाभिमानदलनोद्योगैकहेवाकिनः ॥ व्जिव्च्_३।२११ ॥</p>
<p>एवमलङ्काराणां तन्त्रतया प्रत्येकमलङ्कार्यं प्रति विच्छित्तिविधायित्वमभिधायेदानीं समुदितानां तदेवाभिधत्ते&mdash;</p>
<hr>
<p>राजन्ति यत्रालङ्कारा अन्योन्यान्वितवृत्तयः ।<br>
यथा पदार्था वाक्यार्थे संसृष्टिः साभिदीयते ॥ व्जिव्_३।६० ॥</p>
<p>राजन्तीत्यादि ।<br>
&ldquo;यत्र&rdquo; = यस्याम्,&ldquo;अलङ्काराः&rdquo; = प्रस्तुतसम्पदुपेताः सन्तः &ldquo;राजन्ति&rdquo; शोभन्ते, &ldquo;संसृष्टिः साभिधीयते&rdquo; संसृष्टिसञ्ज्ञालङ्कृतिः सोच्यते ।<br>
कथं राजन्तीत्याह&mdash;&ldquo;यता पदार्था वाक्यार्थे&rdquo; = तात्पर्यलक्षणे वस्तुनि &ldquo;यथा&rdquo; = येन प्रिकारेण &ldquo;पदार्थाः&rdquo; प्रविभक्तस्वरूपाः वाक्यैकदेशभूतपदाभिधेयाः सन्तोवा स्वात्मना स्फुरन्तो ऽपि परस्परान्वयलक्षणसम्बन्धनिबन्धनस्वभावाः प्रधाने हि पारतन्त्र्यमनुभवन्तस्तदेव समुदायात्मकमेकवाक्यार्थतात्पर्यं प्रतिपादयन्ति, यथा तेन प्रकारेण यदेतयोरविसंवादिसमवाये सम्बन्धितया संसृष्टावन्योन्यान्वितवृत्तयः परस्परसम्बन्धावगतसामर्थ्यात् पृथग्भूतवाक्यार्थावयवैकदेशवर्तिनो ऽप्यलङ्काराः कामपि सहृदयसंवेद्यपरस्परसंसर्गात्मतामेवं (व) सकलवाक्यार्थविषयां विच्छित्तिमुपपादयन्तः परतन्त्राः परिस्फुरन्ति इत्यभिप्रायः ।<br>
यथा&mdash;</p>
<p>आश्लिष्टो नवकुङ्कुमारुणरविव्यालोकितैर्विस्तृतो लम्बान्ताम्बरया समेत्य भुवने ध्यानान्तरे सन्ध्यया ।<br>
चन्द्रांशूत्करकोरकाकुलपतद्ध्वान्तद्विरेफो ऽधुना देव्येवार्पितदोहदः कुरवके भाति प्रदोषगमः ॥ व्जिव्च्_३।२१२ ॥</p>
<p>अत्र रूपकादिना स्वात्मना पृथक्कृतकृत्येन परस्परसंसर्गसम्पदुपार्जिता वाक्यार्थवक्रताविच्छित्तिः काचिदेव परिस्फुरति ।<br>
यथा वा&mdash;</p>
<p>म्लानिं वान्तविषानलेन नयनव्यापारलब्धात्मना नीता राजभुजङ्ग पल्लवमृदू रम्भा तथेयं त्वया ।<br>
अद्यापीश्वरशेखरेन्दुकिरणस्मेरस्थलीलाञ्छिते कैलासोपवने यथा सुगहने नैति प्ररोहं पुनः ॥ व्जिव्च्_३।२१३ ॥</p>
<p>अत्र पूर्ववदेव रूपकादीनां परस्परसंसर्गसम्पदुपार्जिता वक्रताविच्छित्तिः विभाव्यते ।<br>
एवं संसृष्टिमभिधाय तथाविधच्छायाविच्छित्तिविधायिनं सङ्करालङ्कारमभिधत्ते&mdash;</p>
<hr>
<p>अलङ्कारकलापो ऽयमन्यैः सङ्कीर्णतां गतः ।<br>
स्फुरन्ननेकधा वाक्ये सङ्करः सो ऽभिधीयते ॥ व्जिव्_३।६१ ॥</p>
<p>अलङ्कारेत्यादि ।<br>
पूर्वोक्तलक्षणमाक्रान्तवृत्तिः &ldquo;अलकारकलापो ऽयम्&rdquo; रसवदाद्यलङ्कारनिकुरम्बः &ldquo;सङ्कराख्यो ऽभिधीयते&rdquo; सङ्करनामा निगद्यते ।<br>
कीदृशः&mdash;&ldquo;सङ्कीर्णतां गतः&rdquo; = सम्मिश्रतां प्राप्तः, सबलत्वेन प्रतिभासत्वमधिरूढः ।<br>
किं कुर्वन्&mdash;&ldquo;स्फुरन्&rdquo; = आत्मनः स्फुरितं समुपदर्शयन्&mdash;प्रतिभासमानतामुपसरन्,&ldquo;वाक्ये&rdquo; सङ्कीर्णतामुपपद्यते ।<br>
तत्संवेशनविशेषस्यानुपपत्तेः भणितान्तर्वर्तो यः कश्चिदलङ्कारो यथोपपत्ति विभूषणान्तरेण सङ्कीर्णः सङ्कर सञ्ज्ञाविषयतां प्रतिपद्यते ।<br>
तेन सकलस्याप्यलङ्कारकलापस्य (सङ्कर इत्यभिधानं सम्पद्यते) ।<br>
यथा&mdash;</p>
<p>रोहन्मूलातिगौरैरुरगपतिफणैस्तत्र पातालकुक्षौ प्रोद्यद्वालङ्कुरश्रीः दिशि दिशि दशनैरेभिराशागजानाम् ।<br>
अस्मिन्नाकाशदेशे विकसितकुसुमा राशिभिस्तारकाणआं नाथ त्वत्कीर्तिवल्ली फलति फलमिदं बिम्बमिन्दोः सुधार्द्रम् ॥ व्जिव्च्_३।२१४ ॥</p>
<p>अत्र कीर्तिवल्लीति रूपकालङ्कारः सिद्धबद्धतत्साम्याशङ्कां विना न युक्तयुक्ततां प्रतिपद्यते ।<br>
तेन तदाशङ्कानिबन्धनतथाविधपरिस्पन्दकीर्तिसन्दर्शितसमुद्भुततसम्भावनानुमानमाहात्म्यात् प्रतीयमानवृत्तिरुत्प्रेक्षात्र कवेरभिप्रेता ।<br>
यस्मादेतयोर्द्वयोरपि परस्परसम्भावनां विना स्वरूपलब्धिरेव न (पर्य) वस्यतीति, सङ्कीर्णयोरथ संवादादेवंविधविषये सङ्करोक्तिः प्रवर्तते ।<br>
वाक्यैकदेशे यथा &ldquo;निर्मोकमुक्तिरिव गगनोरगस्य&rdquo; इति निष्कम्पतया व्यवहर्तुमशक्यत्वात्, निर्मोकमुक्तिरिवेत्युत्प्रेक्षया रूपकालङ्कारस्य स्वरूपलाभावकाशः (समर्प्यते) ।<br>
तथैवोत्प्रेक्षायाः, यस्मादत्रापि सङ्करालङ्कारव्यवहारः ।<br>
ननु चानेनन्यायेन &ldquo;अस्याः सर्गविधौ&rdquo; इति &ldquo;किं तारुण्यतरोः&rdquo; इत्यादेः सङ्करालङ्कारोक्तिः प्रवर्तताम् ? न प्रवर्तते, यस्मादत्रार् (थसामर्थ्यावगतो) त्प्रेक्षायाः ससन्देहं विनानुपपत्तेः, परस्मिंश्च तथैव रूपकस्येति द्वयोरप्येतयोः तत्त्वं तुल्यम् ।<br>
ससन्देहस्य पुनस्तद्विभूषणत्वेनान्तर्विधाने मणिमयपदकबन्धबन्धुरहारादिरमणीयत्वमित्युक्तमेव ।<br>
संसृष्टेर्नानाविधच्छायमणिमालामनोहरता, सङ्ङ्करालङ्कारस्य विविधकान्तिरत्नविन्यासविच्त्रबहुलातुलकान्तिकल्पत्वमिति सर्वमेव विभक्तम् ।<br>
एवं यथोपपत्त्यलङ्कारान् लक्षयित्वा केषाञ्चिदलक्षितत्वात् लक्षणाव्याप्तिदोषं परिहर्तुमुपक्रमते ।</p>
<hr>
<p>भूषणान्तरभावेन शोभाशून्यतया तथा ।<br>
अलङ्कारास्तु ये केचिन्नालङ्कारतया मनाक् ॥ व्जिव्_३।६२ ॥</p>
<p>भूषणेत्यादि ।<br>
&ldquo;ये&rdquo; = पूर्वोक्तव्यतिरिक्ताः&quot;केचिदलङ्काराः&rdquo; ते &ldquo;नालङ्कारतया मनाक्&rdquo; न विभूषणत्वेनाभ्युपगताः ।<br>
केन हेतुना &ldquo;भूषणान्तरभावेन&rdquo; = अन्यद्भूषणं &ldquo;भूषणान्तरं&rdquo;, तेभ्यो व्यतिरिक्तम्; &ldquo;तद्भावेन&rdquo; = तत्स्वभावत्वेन तदनन्यत्वेन पूर्वोक्तानामेवान्यतमत्वेनेत्यर्थः ।<br>
&ldquo;शोभाशून्यतया तथा&rdquo; = शोभा कानतिः तया शून्यं रहितं शोभाशून्य तस्य भावः शोभाशून्यता तया हेतुभूतया ।<br>
न केवलं ताभ्यामेव, यावदलङ्कार्यतया विभूष्यत्वेनापि तेषामलङ्करणत्वमनुपपन्नम् ।<br>
एवं च&mdash;</p>
<hr>
<p>यथासङ्ख्यमलङ्कारः पूर्वैराम्नात् एव यः ।<br>
कारणद्वितयेनापि नालङ्कारः स सम्मतः ॥ व्जिव्_३।६३ ॥</p>
<p>&ldquo;यथासङ्ख्यमलङ्कारः पूर्वैराम्नातः&rdquo; तुल्य (क्रमम्) कैश्चित्स्वशब्देनाभिहितः स्वनाम्ना &ldquo;स नालङ्कारः,कारणद्वितयेनापि&rdquo; भूषणान्तरभावेन शोभाशून्यतया च ।<br>
तथा च तस्योदाहरणम्&mdash;</p>
<p>पद्मेन्दुभृङ्गमातङ्गपुंस्कोकिलकलापिनः ।<br>
वक्त्र कान्तीक्षणगतिस्वरकेशैस्त्वया जिता ॥ व्जिव्च्_३।२१५ ॥</p>
<p>अत्रात्मकृतलक्ष्ये भणितिवैचित्र्यविरहात् न काचित् कान्तिर्विद्यते ।<br>
सत्यामप्येतस्यां साम्यं व्यतिरेको वा जीवितमाम्नातं न पुनः समानसङ्ख्यात्वम् ।<br>
(केवल) समानसङ्ख्यात्वे &ldquo;यथासङ्ख्यमनुदेशः समानाम्&rdquo; इति सूत्रोदाहरणन्यायात् सङ्ख्यातानुदेशात् न किञ्चिदतिरिच्यते ।<br>
केषाञ्चिदाशीः प्रभृतीनामलङ्कारतया मतानां भूषणत्वानुपपत्तेः ।<br>
आसिषस्तु लक्षणोदाहरणानि नेह पठ्यन्ते ।<br>
तेषु चाशंसनीयस्यैवार्थस्य मुख्यतया वर्णनीयत्वादलङ्कार्यत्वमिति प्रेयोलङ्कारोक्तानि दूषणान्यापतन्ति ।</p>
<p>न प्रेयसो विरुद्धः स्यादलङ्कारान्तरे सति ।<br>
संसृष्टिसङ्करौ स्यातामन्यत्रादर्शनादपि ॥ व्जिव्च्_३।२१६ ॥</p>
<p>(अन्तरश्लोकः) ।<br>
विशेषोक्तेरप्युक्तालङ्कारान्तर्भावेनालङ्कार्यतया च भूषणत्वानुपपत्तिः ।<br>
तथा चोदाहरणमेतस्याः&mdash;</p>
<p>स एकस्त्रीणि जयति जगन्ति कुसुमायुधः ।<br>
हरतापि तनुं यस्य शम्भुना न हृतं बलम् ॥ व्जिव्च्_३।२१७ ॥</p>
<p>अत्र सकललोकप्रसिद्धजयित्वव्यतिरेकिकन्दर्पस्वभावमात्रं लोकोत्तरत्वेन वाक्यार्थः ।<br>
(एवम्) सूक्ष्मलेशहेतवः (नालङ्काराः ।<br>
तथा च) भामहः&mdash;</p>
<p>हेतुश्च सूक्ष्मो लेशो ऽथ नालङ्कारतया मतः ।<br>
समुदायाभिधेयस्य वक्रोक्त्यनभिधानतः ॥ व्जिव्च्_३।२१८ ॥</p>
<p>तथा च सूक्ष्मस्योदाहरणम्&mdash;</p>
<p>सङ्केतकालमनसं विटं ज्ञात्वा विदग्धया ।<br>
हसन्नेत्रार्पिताकूतं लीलापद्मं निमीलितम् ॥ व्जिव्च्_३।२१९ ॥</p>
<p>अत्र वर्णनीयात्मा सूक्ष्मो न पुनरलङ्कारणम्, कस्मात्&mdash;साक्षादभिधया वक्तव्यार्थस्तथाविधया युक्त्या प्रतिपाद्यते ।<br>
लेशस्योदाहरणं यथा&mdash;</p>
<p>राजकन्यानुरक्तं मां रोमोद्भेदेन रक्षकाः ।<br>
अवगच्छेयुरा ज्ञातमहो शीतानिलं वनम् ॥ व्जिव्च्_३।२२० ॥</p>
<p>अत्राप्येतदेव वक्तव्यं वस्तु कथं विभूषणतामर्हति ? ।<br>
&ldquo;यत्परः शब्दः स शब्दार्थः&rdquo; इति न्यायात् ।<br>
हेतोरुदाहरणम्&mdash;</p>
<p>अयमान्दोलितप्रौढचन्दनद्रुमपल्लवः ।<br>
उत्पादयति सर्वस्य प्रीतिं मलयमारुतः ॥ व्जिव्च्_३।२२१ ॥</p>
<p>एवमुपमारूपकमपि नालङ्करणम् ।</p>
<p>समग्रगगनायाममानदण्डो रथाङ्गिनः ।<br>
पादो जयति सिद्धस्त्रीमुखेन्दुनवदर्पणः ॥ व्जिव्च्_३।२२२ ॥</p>
<p>अत्र रसवदलङ्कार (वत्) वाच्यवाचकयोः सङ्गतिरेव नास्ति ।<br>
तथा च उपमा च रूपकं चेति विग्रहे द्वन्द्वो वा विवक्षितः स्यात्, विशेषणसमासो वा ।<br>
तत्र द्वन्द्वपक्षे क्वचिद्वाक्यैकदेशे रूपकं क्वचिदुपमेति (द्वितिय) प्रणिबन्धनं न किञ्चिदेकस्मिन् ।<br>
तत्रापि प्रत्येकं परिस्पन्दतया स्वस्थाने समं विभातीति परस्परापेक्षां विना समुदायात्मकस्य विशेष्यस्यासम्भवात् द्वन्द्वपक्षो ऽनुपपन्नः ।<br>
विशेषणसमासे ऽपि सर्वस्मिन् वाक्ये, एकदेशे वा द्वितयमपीति द्वयोरेकस्मिन् वस्तुनि युगपत् परस्परविरुद्धयोश्छायातपयोरिव समावेशानुपपत्तिः ।<br>
एकतरपक्षावलम्बिन्या वाचा प्रत्येकं वाच्यवाचकस्वरूपनिश्चितावपरस्यावकाशभङ्गो ऽपि न सम्भवतीति परस्परापेक्षां विना समुदायात्मकविशेषणसमासो ऽप्यकिचित्करः ।<br>
कथञ्चित्तत्रैकतरनिश्चये प्रमाणाभावादन्यतरकल्पनेन दोषायोगात्सङ्करव्यवहारः ।<br>
प्रस्तुते पुनरेवंविधस्वरूपनिष्पत्तावपि संसिद्धिविवक्षया यस्यात्मसिद्धआवपि सन्देहदोलाधिरूढिस्तत्राप्यसम्भूताद्वस्तुतो ऽव्यवस्थितैव कदाचिदस्तीति यत्किञ्चिदेव वाक्यसामर्थ्यादवसेयः ।<br>
प्रतीयमानप्रकारात्तृतीयं रमणीयमलङ्करणकलापमिति वाक्यवक्रतासर्वस्वं समाख्येयम् ।<br>
समुदायात्मकवाक्यवक्रतास्वरूपमासूत्रयति&mdash;</p>
<hr>
<p>लावण्यादिगुणोज्ज्वला प्रतिपदन्यासैर्विलासाञ्चिता विच्छित्त्या रचितैर्विभूषणभरैरल्पैनोहारिणी ।<br>
अत्यर्थं रसवत्तयार्द्रहृदया (शक्नोत्युदाराभिधा वाग्वक्रा सुकवेस्तथैव च) मनो हर्तुं यथा नायिका ॥ व्जिव्_३।६४ ॥</p>
<p>लावण्यादीत्यादि ।<br>
आसामेवंविधवाक्यस्वरूपायत्तावगमनोदाहरणं प्रवक्ष्यति ।<br>
तत्समुदायात्मकस्य (वाक्यस्य) रसवत्तया (मनः चेतः) हर्तुं च सक्नोति यता नायिका तथा ।<br>
कीदृशी&mdash;&ldquo;लावण्यादिगुणोज्ज्वला&rdquo; (लावण्यादिभिः) लावण्यप्रभृतिभिः &ldquo;गुणैः&rdquo; प्रथमोल्लेखलक्षणैर्गुणैः &ldquo;उज्ज्वला&rdquo; भ्राजिष्णुः &ldquo;प्रतिपदन्यासैः&rdquo; &ldquo;प्रतिपदन्यासः&rdquo; प्रतिसुप्तिङन्तोपनिबन्धानानि, तैः &ldquo;विलासाञ्चिता&rdquo; शोभातिशयेनाभ्यञ्चिता &ldquo;विच्छित्त्या&rdquo; वैदग्ध्यभङ्ग्या कयाचित् &ldquo;रचितैः&rdquo; उपनिबद्धैः &ldquo;अल्पैः&rdquo; परिमितैः (विभूषणभरैः) अलङ्करणैरुपमादिभिः, &ldquo;मनोहारिणी&rdquo; हृयपरञ्जिका वाक् विच्छित्तिविहितपरिमितालङ्कारणविन्मयासा शोभातिशयनिधानतां प्रतिपद्यते ।<br>
कीदृशी वाक्&mdash;&ldquo;उदाराभिधा&rdquo; औदार्यगुणयुक्ताभिहिता ।<br>
&ldquo;अत्यर्थं रसवत्तया&rdquo; रागादिमत्त्वेन &ldquo;आर्द्रहृदया&rdquo; सरसाभिप्राया कान्तापि तथाविधविलासाञ्चिता भवति ।<br>
नायिकापक्षे लावण्यादयः सौन्दर्यप्रभृतयः, पदन्यासः पादविक्षेपः, विलासः चेष्टाविशेषः (वाक्पक्षे) विच्छित्तिः वैदग्ध्यम्, वाक् वाक्यम्, भूषणानि अलङ्काराः, कव्यभिधा वचनम् ।<br>
प्रबन्धसामर्थ्यमिति ।<br>
इति श्रीराजानककुन्तकविरिचिते वक्रोक्तिजीविते काव्यालङ्कारे तृतीय उन्मेषः ।</p>
<p>====================================================================</p>

  </div>
</article>


        

        



    <aside class="card border noPrint" id="section-tree-item-laxaNam_prastutiH_alankAraH_kuntaka-vakroktijIvitam_3_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/prastutiH/alankAraH/kuntaka-vakroktijIvitam/3/">३ </a>
            <a data-toggle="collapse" href="#section-tree-item-body-laxaNam_prastutiH_alankAraH_kuntaka-vakroktijIvitam_3_md" role="button" aria-expanded="false" aria-controls="section-tree-item-body-laxaNam_prastutiH_alankAraH_kuntaka-vakroktijIvitam_3_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_prastutiH_alankAraH_kuntaka-vakroktijIvitam_3_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
