<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | अलङ्कारसङ्ग्रहः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/prastutiH/alankAraH/alankArasangrahaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/prastutiH/alankAraH/alankArasangrahaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/prastutiH/alankAraH/alankArasangrahaH/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="अलङ्कारसङ्ग्रहः">
  <meta property="og:description" content="[[अलङ्कारसङ्ग्रहः	Source: EB]]
[
अलङ्कारसङ्ग्रहः
प्रथमः परिच्छेदः
जगद्वैचित्र्यजननजागरूकपदद्वयम्।
अवियोगरसाभिज्ञमाद्यं मिथुनमाश्रये ॥ 1 ॥
समुल्लासरसाकारां तत्त्वकैरवकौमुदीम्।
नमामि शारदां देवीं नामरूपाधिदेवताम् ॥ 2 ॥
उद्दामफलदामुर्वीं गुर्वीमुदधिमेखलाम्।
भक्तिभूमिपतिः शास्ति शिवपादाब्जषट्पदः ॥ 3 ॥
तस्य पुत्रस्यागमहासमुद्रबिरुदाङ्कितः।
सोमसूर्यकुलोत्तंसो महितो मन्मभूपतिः ॥ 4 ॥
स कदाचित्सभामध्ये काव्यालापकथान्तरे।
अपृच्छदमृतानन्दमादरेण कवीश्वरम् ॥ 5 ॥
वर्णशुद्धिं काव्यवृत्तिं रसान् भावाननन्तरम्।
नेतृभेदानलङ्कारान् दोषानपि च तद्गुणान् ॥ 6 ॥
नाट्यधर्मान् रूपकोपरूपकाणां भिदा अपि।
चाटुप्रबन्धभेदांश्च विक्षिप्तांस्तत्र तत्र तु ॥ 7 ॥
सञ्चित्यैकत्र कथय सौकर्याय सतामिति।
मया तत्प्रार्थितेनेत्थममृतानन्दयोगिना ॥ 8 ॥
तन्त्रान्तरोदितानर्थान् वाक्यान्येव क्वचित्क्वचित्।
सञ्चित्य क्रियते सम्यक् सर्वालङ्कारसङ्ग्रहः ॥ 9 ॥
अकारादिक्षकारान्ता वर्णाः स्युः पदतां गताः।
पदानि द्विविधानि स्युः सुप्तिङन्तविभेदतः ॥ 10 ॥
सञ्चयांस्तिङ्सुबन्तानां वाक्यान्याहुर्विपश्चितः।
तान्येव कविक्लृप्तानि सार्थानि सरसानि च ॥ 11 ॥
सालङ्काराणि निर्दोषाण्याहुः काव्यं विपश्चितः।
पद्यं गद्यं च मिश्रं च त्रिविधं काव्यमुच्यते ॥ 12 ॥
पद्यं तु छन्दसा बद्धं गद्यं वाक्यकदम्बकम्।
पद्यगद्यात्मिकं मिश्रं नाटकादिकमुच्यते ॥ 13 ॥
सर्गबन्धं संस्कृतेन साश्वासं प्राकृतेन तु।
तद्वयं च महाकाव्यं सेतुरामायणादिकम् ॥ 14 ॥
गद्यं तु गदितं द्वेधा कथा चाख्यायिकेति च।
कथा कल्पितवृत्तान्ता सत्यार्थाख्यायिका मता ॥ 15 ॥
उच्छ्वासलम्बकाध्यायं गद्यते गद्ययोर्द्वयोः।
मिश्रमङ्काद्युपेतं स्याद्भाषाभिर्बहुभिर्युतम् ॥ 16 ॥
आशीर्नमस्क्रियावस्तुनिर्देशो वाऽपि तन्मुखम्।
नगरार्णवशैलर्तुचन्द्रार्कोदयवर्णनैः ॥ 17 ॥
उद्यानसलिलक्रीडामधुपानरतोत्सवैः।
विप्रलंभैर्विवाहैश्च कुमारोदयवर्णनैः ॥ 18 ॥
मन्त्रद्यूतप्रयाणाजिनायकाभ्युदयैरपि।
अलङ्कृतमसङ्क्षिप्तं रसभावनिरन्तरम् ॥ 19 ॥
चतुर्वर्गफलायत्तं चतुरोदात्तनायकम्।
काव्यं कल्पान्तरस्थायि कल्प्यतेऽनल्पभूतये ॥ 20 ॥
छन्दो यरतमैर्व्याप्तं तथा भजसनैरपि।
गुरुणा लघुना व्याप्ता गणास्तल्लक्षणं यथा ॥ 21 ॥
आदिमध्यावसानेषु यरता यान्ति लाघवम्।
भजसा गौरवं यान्ति मनौ तु गुरुलाघवौ ॥ 22 ॥
वर्णं गणं च काव्यस्य मुखे कुर्यात्सुशोभनम्।
कर्तृनायकयोस्तेन कल्याणमुपजायते ॥ 23 ॥
अन्यथानिष्टसम्पत्तिरनयोरेव संभवेत्।
तद्वर्णानां गणानां च शुद्धिर्ज्ञेया क्रमाद्यथा ॥ 24 ॥
आभ्यां भवति सम्प्रीतिर्मुदीभ्यां धनमुद्वयात्।
ॠभ्यां लूभ्यामपख्यातिरेचः सुखकरा मताः ॥ 25 ॥
बिन्दुसर्गङञाः सन्ति पदादौ न कदाचन।
चतुर्भ्यः कादिवर्णेभ्यो लक्ष्मीरपयशस्तु चात् ॥ 26।
प्रीतिः सौख्यं च छान्मित्रलाभो जाद्भयमृत्युकृत्।
झष्टठाभ्यां खेददुःखे शोभाशोभकरौ डढौ ॥ 27 ॥
भ्रमणं णात्सुखं तात्तु थाद्युद्धं सुखदौ दधौ।
नः प्रतापी भयासौख्यमरणक्लेशदाहकृत् ॥ 28 ॥
पवर्गो यस्तु लक्ष्मीदो रो दाही व्यसनं लवौ।
शः सुखं तनुते षस्तु खेदं सः सुखदायकः ॥ 29 ॥
हो दाहकृद्व्यसनदो लः क्षः सर्वसमृद्धिदः।
एवं प्रत्येकतः प्रोक्तं वर्णानां वास्तवं फलम् ॥ 30 ॥
संयोगः सर्वथा त्याज्यो वर्णानां क्षं विना मुखे।
शुद्धमप्यन्यसंयुक्तमशुद्धमुपजायते ॥ 31 ॥
यथा मधु घृतोन्मिश्रं विषतामेति वीर्यतः।
गणानां तु फलं ज्ञेयं प्रत्येकं प्रोच्यते यथा ॥ 32 ॥
यो वारिरूपो धनकृत् रोऽग्निर्दाहभयंकरः।
ऐश्वर्यदो नाभसस्तो भः सौम्यः सुखदायकः ॥ 33 ॥
जः सूर्यो रोगदः प्रोक्तः सो वायव्यः सुखप्रदः।
शुभदो मो भूमिमयो नो गौर्धनकरो मतः ॥ 34 ॥
देवतावाचकाः शब्दा ये च भद्रादिवाचकाः।
ते सर्वे नैव निन्द्याः स्युर्लिपितो गणतोऽपि वा ॥ 35 ॥
एवं वर्णगणव्याप्तिः समाना गद्यपद्ययोः।
संस्कृते प्राकृतादौ च विज्ञेया विबुधोत्तमैः ॥ 36 ॥
एवं विनिश्चितविनिर्मलवर्णवाक्यैर्हृद्यानवद्यरचितैर्नवगद्यपद्यैः।
स्पूर्तिं प्रयातु भवतो भुवनेषु कीर्तिः कौतूहलेन विदुषां कोमराङ्कभीम ॥
इत्यमृतानन्दयोगीन्द्रविरचितेऽलङ्कारसङ्ग्रहे वर्णगणविचारो नाम प्रथमः परिच्छेदः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="अलङ्कारसङ्ग्रहः">
  <meta itemprop="description" content="[[अलङ्कारसङ्ग्रहः	Source: EB]]
[
अलङ्कारसङ्ग्रहः
प्रथमः परिच्छेदः
जगद्वैचित्र्यजननजागरूकपदद्वयम्।
अवियोगरसाभिज्ञमाद्यं मिथुनमाश्रये ॥ 1 ॥
समुल्लासरसाकारां तत्त्वकैरवकौमुदीम्।
नमामि शारदां देवीं नामरूपाधिदेवताम् ॥ 2 ॥
उद्दामफलदामुर्वीं गुर्वीमुदधिमेखलाम्।
भक्तिभूमिपतिः शास्ति शिवपादाब्जषट्पदः ॥ 3 ॥
तस्य पुत्रस्यागमहासमुद्रबिरुदाङ्कितः।
सोमसूर्यकुलोत्तंसो महितो मन्मभूपतिः ॥ 4 ॥
स कदाचित्सभामध्ये काव्यालापकथान्तरे।
अपृच्छदमृतानन्दमादरेण कवीश्वरम् ॥ 5 ॥
वर्णशुद्धिं काव्यवृत्तिं रसान् भावाननन्तरम्।
नेतृभेदानलङ्कारान् दोषानपि च तद्गुणान् ॥ 6 ॥
नाट्यधर्मान् रूपकोपरूपकाणां भिदा अपि।
चाटुप्रबन्धभेदांश्च विक्षिप्तांस्तत्र तत्र तु ॥ 7 ॥
सञ्चित्यैकत्र कथय सौकर्याय सतामिति।
मया तत्प्रार्थितेनेत्थममृतानन्दयोगिना ॥ 8 ॥
तन्त्रान्तरोदितानर्थान् वाक्यान्येव क्वचित्क्वचित्।
सञ्चित्य क्रियते सम्यक् सर्वालङ्कारसङ्ग्रहः ॥ 9 ॥
अकारादिक्षकारान्ता वर्णाः स्युः पदतां गताः।
पदानि द्विविधानि स्युः सुप्तिङन्तविभेदतः ॥ 10 ॥
सञ्चयांस्तिङ्सुबन्तानां वाक्यान्याहुर्विपश्चितः।
तान्येव कविक्लृप्तानि सार्थानि सरसानि च ॥ 11 ॥
सालङ्काराणि निर्दोषाण्याहुः काव्यं विपश्चितः।
पद्यं गद्यं च मिश्रं च त्रिविधं काव्यमुच्यते ॥ 12 ॥
पद्यं तु छन्दसा बद्धं गद्यं वाक्यकदम्बकम्।
पद्यगद्यात्मिकं मिश्रं नाटकादिकमुच्यते ॥ 13 ॥
सर्गबन्धं संस्कृतेन साश्वासं प्राकृतेन तु।
तद्वयं च महाकाव्यं सेतुरामायणादिकम् ॥ 14 ॥
गद्यं तु गदितं द्वेधा कथा चाख्यायिकेति च।
कथा कल्पितवृत्तान्ता सत्यार्थाख्यायिका मता ॥ 15 ॥
उच्छ्वासलम्बकाध्यायं गद्यते गद्ययोर्द्वयोः।
मिश्रमङ्काद्युपेतं स्याद्भाषाभिर्बहुभिर्युतम् ॥ 16 ॥
आशीर्नमस्क्रियावस्तुनिर्देशो वाऽपि तन्मुखम्।
नगरार्णवशैलर्तुचन्द्रार्कोदयवर्णनैः ॥ 17 ॥
उद्यानसलिलक्रीडामधुपानरतोत्सवैः।
विप्रलंभैर्विवाहैश्च कुमारोदयवर्णनैः ॥ 18 ॥
मन्त्रद्यूतप्रयाणाजिनायकाभ्युदयैरपि।
अलङ्कृतमसङ्क्षिप्तं रसभावनिरन्तरम् ॥ 19 ॥
चतुर्वर्गफलायत्तं चतुरोदात्तनायकम्।
काव्यं कल्पान्तरस्थायि कल्प्यतेऽनल्पभूतये ॥ 20 ॥
छन्दो यरतमैर्व्याप्तं तथा भजसनैरपि।
गुरुणा लघुना व्याप्ता गणास्तल्लक्षणं यथा ॥ 21 ॥
आदिमध्यावसानेषु यरता यान्ति लाघवम्।
भजसा गौरवं यान्ति मनौ तु गुरुलाघवौ ॥ 22 ॥
वर्णं गणं च काव्यस्य मुखे कुर्यात्सुशोभनम्।
कर्तृनायकयोस्तेन कल्याणमुपजायते ॥ 23 ॥
अन्यथानिष्टसम्पत्तिरनयोरेव संभवेत्।
तद्वर्णानां गणानां च शुद्धिर्ज्ञेया क्रमाद्यथा ॥ 24 ॥
आभ्यां भवति सम्प्रीतिर्मुदीभ्यां धनमुद्वयात्।
ॠभ्यां लूभ्यामपख्यातिरेचः सुखकरा मताः ॥ 25 ॥
बिन्दुसर्गङञाः सन्ति पदादौ न कदाचन।
चतुर्भ्यः कादिवर्णेभ्यो लक्ष्मीरपयशस्तु चात् ॥ 26।
प्रीतिः सौख्यं च छान्मित्रलाभो जाद्भयमृत्युकृत्।
झष्टठाभ्यां खेददुःखे शोभाशोभकरौ डढौ ॥ 27 ॥
भ्रमणं णात्सुखं तात्तु थाद्युद्धं सुखदौ दधौ।
नः प्रतापी भयासौख्यमरणक्लेशदाहकृत् ॥ 28 ॥
पवर्गो यस्तु लक्ष्मीदो रो दाही व्यसनं लवौ।
शः सुखं तनुते षस्तु खेदं सः सुखदायकः ॥ 29 ॥
हो दाहकृद्व्यसनदो लः क्षः सर्वसमृद्धिदः।
एवं प्रत्येकतः प्रोक्तं वर्णानां वास्तवं फलम् ॥ 30 ॥
संयोगः सर्वथा त्याज्यो वर्णानां क्षं विना मुखे।
शुद्धमप्यन्यसंयुक्तमशुद्धमुपजायते ॥ 31 ॥
यथा मधु घृतोन्मिश्रं विषतामेति वीर्यतः।
गणानां तु फलं ज्ञेयं प्रत्येकं प्रोच्यते यथा ॥ 32 ॥
यो वारिरूपो धनकृत् रोऽग्निर्दाहभयंकरः।
ऐश्वर्यदो नाभसस्तो भः सौम्यः सुखदायकः ॥ 33 ॥
जः सूर्यो रोगदः प्रोक्तः सो वायव्यः सुखप्रदः।
शुभदो मो भूमिमयो नो गौर्धनकरो मतः ॥ 34 ॥
देवतावाचकाः शब्दा ये च भद्रादिवाचकाः।
ते सर्वे नैव निन्द्याः स्युर्लिपितो गणतोऽपि वा ॥ 35 ॥
एवं वर्णगणव्याप्तिः समाना गद्यपद्ययोः।
संस्कृते प्राकृतादौ च विज्ञेया विबुधोत्तमैः ॥ 36 ॥
एवं विनिश्चितविनिर्मलवर्णवाक्यैर्हृद्यानवद्यरचितैर्नवगद्यपद्यैः।
स्पूर्तिं प्रयातु भवतो भुवनेषु कीर्तिः कौतूहलेन विदुषां कोमराङ्कभीम ॥
इत्यमृतानन्दयोगीन्द्रविरचितेऽलङ्कारसङ्ग्रहे वर्णगणविचारो नाम प्रथमः परिच्छेदः ॥">
  <meta itemprop="wordCount" content="14170">
  <meta name="twitter:card" content="summary">
  <meta name="twitter:title" content="अलङ्कारसङ्ग्रहः">
  <meta name="twitter:description" content="[[अलङ्कारसङ्ग्रहः	Source: EB]]
[
अलङ्कारसङ्ग्रहः
प्रथमः परिच्छेदः
जगद्वैचित्र्यजननजागरूकपदद्वयम्।
अवियोगरसाभिज्ञमाद्यं मिथुनमाश्रये ॥ 1 ॥
समुल्लासरसाकारां तत्त्वकैरवकौमुदीम्।
नमामि शारदां देवीं नामरूपाधिदेवताम् ॥ 2 ॥
उद्दामफलदामुर्वीं गुर्वीमुदधिमेखलाम्।
भक्तिभूमिपतिः शास्ति शिवपादाब्जषट्पदः ॥ 3 ॥
तस्य पुत्रस्यागमहासमुद्रबिरुदाङ्कितः।
सोमसूर्यकुलोत्तंसो महितो मन्मभूपतिः ॥ 4 ॥
स कदाचित्सभामध्ये काव्यालापकथान्तरे।
अपृच्छदमृतानन्दमादरेण कवीश्वरम् ॥ 5 ॥
वर्णशुद्धिं काव्यवृत्तिं रसान् भावाननन्तरम्।
नेतृभेदानलङ्कारान् दोषानपि च तद्गुणान् ॥ 6 ॥
नाट्यधर्मान् रूपकोपरूपकाणां भिदा अपि।
चाटुप्रबन्धभेदांश्च विक्षिप्तांस्तत्र तत्र तु ॥ 7 ॥
सञ्चित्यैकत्र कथय सौकर्याय सतामिति।
मया तत्प्रार्थितेनेत्थममृतानन्दयोगिना ॥ 8 ॥
तन्त्रान्तरोदितानर्थान् वाक्यान्येव क्वचित्क्वचित्।
सञ्चित्य क्रियते सम्यक् सर्वालङ्कारसङ्ग्रहः ॥ 9 ॥
अकारादिक्षकारान्ता वर्णाः स्युः पदतां गताः।
पदानि द्विविधानि स्युः सुप्तिङन्तविभेदतः ॥ 10 ॥
सञ्चयांस्तिङ्सुबन्तानां वाक्यान्याहुर्विपश्चितः।
तान्येव कविक्लृप्तानि सार्थानि सरसानि च ॥ 11 ॥
सालङ्काराणि निर्दोषाण्याहुः काव्यं विपश्चितः।
पद्यं गद्यं च मिश्रं च त्रिविधं काव्यमुच्यते ॥ 12 ॥
पद्यं तु छन्दसा बद्धं गद्यं वाक्यकदम्बकम्।
पद्यगद्यात्मिकं मिश्रं नाटकादिकमुच्यते ॥ 13 ॥
सर्गबन्धं संस्कृतेन साश्वासं प्राकृतेन तु।
तद्वयं च महाकाव्यं सेतुरामायणादिकम् ॥ 14 ॥
गद्यं तु गदितं द्वेधा कथा चाख्यायिकेति च।
कथा कल्पितवृत्तान्ता सत्यार्थाख्यायिका मता ॥ 15 ॥
उच्छ्वासलम्बकाध्यायं गद्यते गद्ययोर्द्वयोः।
मिश्रमङ्काद्युपेतं स्याद्भाषाभिर्बहुभिर्युतम् ॥ 16 ॥
आशीर्नमस्क्रियावस्तुनिर्देशो वाऽपि तन्मुखम्।
नगरार्णवशैलर्तुचन्द्रार्कोदयवर्णनैः ॥ 17 ॥
उद्यानसलिलक्रीडामधुपानरतोत्सवैः।
विप्रलंभैर्विवाहैश्च कुमारोदयवर्णनैः ॥ 18 ॥
मन्त्रद्यूतप्रयाणाजिनायकाभ्युदयैरपि।
अलङ्कृतमसङ्क्षिप्तं रसभावनिरन्तरम् ॥ 19 ॥
चतुर्वर्गफलायत्तं चतुरोदात्तनायकम्।
काव्यं कल्पान्तरस्थायि कल्प्यतेऽनल्पभूतये ॥ 20 ॥
छन्दो यरतमैर्व्याप्तं तथा भजसनैरपि।
गुरुणा लघुना व्याप्ता गणास्तल्लक्षणं यथा ॥ 21 ॥
आदिमध्यावसानेषु यरता यान्ति लाघवम्।
भजसा गौरवं यान्ति मनौ तु गुरुलाघवौ ॥ 22 ॥
वर्णं गणं च काव्यस्य मुखे कुर्यात्सुशोभनम्।
कर्तृनायकयोस्तेन कल्याणमुपजायते ॥ 23 ॥
अन्यथानिष्टसम्पत्तिरनयोरेव संभवेत्।
तद्वर्णानां गणानां च शुद्धिर्ज्ञेया क्रमाद्यथा ॥ 24 ॥
आभ्यां भवति सम्प्रीतिर्मुदीभ्यां धनमुद्वयात्।
ॠभ्यां लूभ्यामपख्यातिरेचः सुखकरा मताः ॥ 25 ॥
बिन्दुसर्गङञाः सन्ति पदादौ न कदाचन।
चतुर्भ्यः कादिवर्णेभ्यो लक्ष्मीरपयशस्तु चात् ॥ 26।
प्रीतिः सौख्यं च छान्मित्रलाभो जाद्भयमृत्युकृत्।
झष्टठाभ्यां खेददुःखे शोभाशोभकरौ डढौ ॥ 27 ॥
भ्रमणं णात्सुखं तात्तु थाद्युद्धं सुखदौ दधौ।
नः प्रतापी भयासौख्यमरणक्लेशदाहकृत् ॥ 28 ॥
पवर्गो यस्तु लक्ष्मीदो रो दाही व्यसनं लवौ।
शः सुखं तनुते षस्तु खेदं सः सुखदायकः ॥ 29 ॥
हो दाहकृद्व्यसनदो लः क्षः सर्वसमृद्धिदः।
एवं प्रत्येकतः प्रोक्तं वर्णानां वास्तवं फलम् ॥ 30 ॥
संयोगः सर्वथा त्याज्यो वर्णानां क्षं विना मुखे।
शुद्धमप्यन्यसंयुक्तमशुद्धमुपजायते ॥ 31 ॥
यथा मधु घृतोन्मिश्रं विषतामेति वीर्यतः।
गणानां तु फलं ज्ञेयं प्रत्येकं प्रोच्यते यथा ॥ 32 ॥
यो वारिरूपो धनकृत् रोऽग्निर्दाहभयंकरः।
ऐश्वर्यदो नाभसस्तो भः सौम्यः सुखदायकः ॥ 33 ॥
जः सूर्यो रोगदः प्रोक्तः सो वायव्यः सुखप्रदः।
शुभदो मो भूमिमयो नो गौर्धनकरो मतः ॥ 34 ॥
देवतावाचकाः शब्दा ये च भद्रादिवाचकाः।
ते सर्वे नैव निन्द्याः स्युर्लिपितो गणतोऽपि वा ॥ 35 ॥
एवं वर्णगणव्याप्तिः समाना गद्यपद्ययोः।
संस्कृते प्राकृतादौ च विज्ञेया विबुधोत्तमैः ॥ 36 ॥
एवं विनिश्चितविनिर्मलवर्णवाक्यैर्हृद्यानवद्यरचितैर्नवगद्यपद्यैः।
स्पूर्तिं प्रयातु भवतो भुवनेषु कीर्तिः कौतूहलेन विदुषां कोमराङ्कभीम ॥
इत्यमृतानन्दयोगीन्द्रविरचितेऽलङ्कारसङ्ग्रहे वर्णगणविचारो नाम प्रथमः परिच्छेदः ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/prastutiH\/alankAraH\/alankArasangrahaH\/".replace(basePath, "/");
  pageVars.pageParams = {};
  pageVars.pageSource = "laxaNam\/prastutiH\/alankAraH\/alankArasangrahaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/prastutiH/alankAraH/alankArasangrahaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> अलङ्कारसङ्ग्रहः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="अलङ्कारसङ्ग्रहः">अलङ्कारसङ्ग्रहः</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/prastutiH/alankAraH/alankArasangrahaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[अलङ्कारसङ्ग्रहः	Source: <a href="https://www.ebharatisampat.in/read_chapter.php?bookid=MjYwODgzMTUxNjA2MTUy">EB</a>]]</p>
<p>[</p>
<p>अलङ्कारसङ्ग्रहः<br>
प्रथमः परिच्छेदः<br>
जगद्वैचित्र्यजननजागरूकपदद्वयम्।<br>
अवियोगरसाभिज्ञमाद्यं मिथुनमाश्रये ॥ 1 ॥<br>
समुल्लासरसाकारां तत्त्वकैरवकौमुदीम्।<br>
नमामि शारदां देवीं नामरूपाधिदेवताम् ॥ 2 ॥<br>
उद्दामफलदामुर्वीं गुर्वीमुदधिमेखलाम्।<br>
भक्तिभूमिपतिः शास्ति शिवपादाब्जषट्पदः ॥ 3 ॥<br>
तस्य पुत्रस्यागमहासमुद्रबिरुदाङ्कितः।<br>
सोमसूर्यकुलोत्तंसो महितो मन्मभूपतिः ॥ 4 ॥<br>
स कदाचित्सभामध्ये काव्यालापकथान्तरे।<br>
अपृच्छदमृतानन्दमादरेण कवीश्वरम् ॥ 5 ॥<br>
वर्णशुद्धिं काव्यवृत्तिं रसान् भावाननन्तरम्।<br>
नेतृभेदानलङ्कारान् दोषानपि च तद्गुणान् ॥ 6 ॥<br>
नाट्यधर्मान् रूपकोपरूपकाणां भिदा अपि।<br>
चाटुप्रबन्धभेदांश्च विक्षिप्तांस्तत्र तत्र तु ॥ 7 ॥<br>
सञ्चित्यैकत्र कथय सौकर्याय सतामिति।<br>
मया तत्प्रार्थितेनेत्थममृतानन्दयोगिना ॥ 8 ॥<br>
तन्त्रान्तरोदितानर्थान् वाक्यान्येव क्वचित्क्वचित्।<br>
सञ्चित्य क्रियते सम्यक् सर्वालङ्कारसङ्ग्रहः ॥ 9 ॥<br>
अकारादिक्षकारान्ता वर्णाः स्युः पदतां गताः।<br>
पदानि द्विविधानि स्युः सुप्तिङन्तविभेदतः ॥ 10 ॥<br>
सञ्चयांस्तिङ्सुबन्तानां वाक्यान्याहुर्विपश्चितः।<br>
तान्येव कविक्लृप्तानि सार्थानि सरसानि च ॥ 11 ॥<br>
सालङ्काराणि निर्दोषाण्याहुः काव्यं विपश्चितः।<br>
पद्यं गद्यं च मिश्रं च त्रिविधं काव्यमुच्यते ॥ 12 ॥<br>
पद्यं तु छन्दसा बद्धं गद्यं वाक्यकदम्बकम्।<br>
पद्यगद्यात्मिकं मिश्रं नाटकादिकमुच्यते ॥ 13 ॥<br>
सर्गबन्धं संस्कृतेन साश्वासं प्राकृतेन तु।<br>
तद्वयं च महाकाव्यं सेतुरामायणादिकम् ॥ 14 ॥<br>
गद्यं तु गदितं द्वेधा कथा चाख्यायिकेति च।<br>
कथा कल्पितवृत्तान्ता सत्यार्थाख्यायिका मता ॥ 15 ॥<br>
उच्छ्वासलम्बकाध्यायं गद्यते गद्ययोर्द्वयोः।<br>
मिश्रमङ्काद्युपेतं स्याद्भाषाभिर्बहुभिर्युतम् ॥ 16 ॥<br>
आशीर्नमस्क्रियावस्तुनिर्देशो वाऽपि तन्मुखम्।<br>
नगरार्णवशैलर्तुचन्द्रार्कोदयवर्णनैः ॥ 17 ॥<br>
उद्यानसलिलक्रीडामधुपानरतोत्सवैः।<br>
विप्रलंभैर्विवाहैश्च कुमारोदयवर्णनैः ॥ 18 ॥<br>
मन्त्रद्यूतप्रयाणाजिनायकाभ्युदयैरपि।<br>
अलङ्कृतमसङ्क्षिप्तं रसभावनिरन्तरम् ॥ 19 ॥<br>
चतुर्वर्गफलायत्तं चतुरोदात्तनायकम्।<br>
काव्यं कल्पान्तरस्थायि कल्प्यतेऽनल्पभूतये ॥ 20 ॥<br>
छन्दो यरतमैर्व्याप्तं तथा भजसनैरपि।<br>
गुरुणा लघुना व्याप्ता गणास्तल्लक्षणं यथा ॥ 21 ॥<br>
आदिमध्यावसानेषु यरता यान्ति लाघवम्।<br>
भजसा गौरवं यान्ति मनौ तु गुरुलाघवौ ॥ 22 ॥<br>
वर्णं गणं च काव्यस्य मुखे कुर्यात्सुशोभनम्।<br>
कर्तृनायकयोस्तेन कल्याणमुपजायते ॥ 23 ॥<br>
अन्यथानिष्टसम्पत्तिरनयोरेव संभवेत्।<br>
तद्वर्णानां गणानां च शुद्धिर्ज्ञेया क्रमाद्यथा ॥ 24 ॥<br>
आभ्यां भवति सम्प्रीतिर्मुदीभ्यां धनमुद्वयात्।<br>
ॠभ्यां लूभ्यामपख्यातिरेचः सुखकरा मताः ॥ 25 ॥<br>
बिन्दुसर्गङञाः सन्ति पदादौ न कदाचन।<br>
चतुर्भ्यः कादिवर्णेभ्यो लक्ष्मीरपयशस्तु चात् ॥ 26।<br>
प्रीतिः सौख्यं च छान्मित्रलाभो जाद्भयमृत्युकृत्।<br>
झष्टठाभ्यां खेददुःखे शोभाशोभकरौ डढौ ॥ 27 ॥<br>
भ्रमणं णात्सुखं तात्तु थाद्युद्धं सुखदौ दधौ।<br>
नः प्रतापी भयासौख्यमरणक्लेशदाहकृत् ॥ 28 ॥<br>
पवर्गो यस्तु लक्ष्मीदो रो दाही व्यसनं लवौ।<br>
शः सुखं तनुते षस्तु खेदं सः सुखदायकः ॥ 29 ॥<br>
हो दाहकृद्व्यसनदो लः क्षः सर्वसमृद्धिदः।<br>
एवं प्रत्येकतः प्रोक्तं वर्णानां वास्तवं फलम् ॥ 30 ॥<br>
संयोगः सर्वथा त्याज्यो वर्णानां क्षं विना मुखे।<br>
शुद्धमप्यन्यसंयुक्तमशुद्धमुपजायते ॥ 31 ॥<br>
यथा मधु घृतोन्मिश्रं विषतामेति वीर्यतः।<br>
गणानां तु फलं ज्ञेयं प्रत्येकं प्रोच्यते यथा ॥ 32 ॥<br>
यो वारिरूपो धनकृत् रोऽग्निर्दाहभयंकरः।<br>
ऐश्वर्यदो नाभसस्तो भः सौम्यः सुखदायकः ॥ 33 ॥<br>
जः सूर्यो रोगदः प्रोक्तः सो वायव्यः सुखप्रदः।<br>
शुभदो मो भूमिमयो नो गौर्धनकरो मतः ॥ 34 ॥<br>
देवतावाचकाः शब्दा ये च भद्रादिवाचकाः।<br>
ते सर्वे नैव निन्द्याः स्युर्लिपितो गणतोऽपि वा ॥ 35 ॥<br>
एवं वर्णगणव्याप्तिः समाना गद्यपद्ययोः।<br>
संस्कृते प्राकृतादौ च विज्ञेया विबुधोत्तमैः ॥ 36 ॥<br>
एवं विनिश्चितविनिर्मलवर्णवाक्यैर्हृद्यानवद्यरचितैर्नवगद्यपद्यैः।<br>
स्पूर्तिं प्रयातु भवतो भुवनेषु कीर्तिः कौतूहलेन विदुषां कोमराङ्कभीम ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे वर्णगणविचारो नाम प्रथमः परिच्छेदः ॥</p>
<p>॥ द्वितीयः परिच्छेदः ॥<br>
एवं वर्णगणव्याप्तिविचारणविचक्षणः।<br>
कवित्वकारकस्तोमसम्पन्नः कविरुच्यते ॥ 1 ॥<br>
रौचिको वाचिकस्त्वार्थः शिल्पको मार्दवानुगः।<br>
विवेकी भूषणार्थी च कवयः सप्त कीर्तिताः ॥ 2 ॥<br>
आवापोद्धारकृद्यान्मनसो रुचुरात्मनः।<br>
रौचिको वाचिकः शद्धवागाडम्बरकारकः ॥ 3 ॥<br>
आर्थोऽभिधेयचित्रार्थी शिल्पको द्वयचित्रकृत्।<br>
शब्दार्थमार्दवापेक्षी कविः स्यान्मार्दवानुगः ॥ 4 ॥<br>
शब्दार्थगुणदोषज्ञो महाकविमतानुगः।<br>
शास्त्रालङ्कारसंस्कारी विवेकी कविपुङ्गवः ॥ 5 ॥<br>
अलङ्कारैकनिष्ठो यो भूषणार्थी बुधैर्मतः।<br>
शक्तिर्निदानं काव्यस्य कथ्यते काव्यवेदिभिः ॥ 6 ॥<br>
शब्दच्छन्दोऽभिधानादिशास्त्रलोकावलोकनात्।<br>
नैपुण्यं कविशिक्षा च त्रितयं काव्यकारणम् ॥ 7 ॥<br>
न जातु जायते काव्यं यां विना कारणैरपि।<br>
शब्दच्छन्दोऽभिधानाद्यैः सा शक्तिरभिधीयते ॥ 8 ॥<br>
जातमप्यपहासाय कल्पते कविसन्ततेः।<br>
शब्दच्छन्दोऽभिधानानां न विधिः सङ्ग्रहादिह ॥ 9 ॥<br>
तेषां स्वरूपमन्यत्र बोद्धव्यं बुद्धिशालिभिः।<br>
वाक्यानां कविक्लृप्तानामर्थाः प्रोक्ताश्चतुर्विधाः ॥ 10 ॥<br>
मुख्यो लक्ष्यस्तथा गौणो व्यङ्ग्यश्चेतीह कथ्यते।<br>
स मुख्यः कथितः साक्षात्सङ्केतेनाभिधीयते ॥ 11 ॥<br>
जातिक्रियागुणद्रव्यभेदात्सोऽपि चतुर्विधः।<br>
गौश्चलो धवलो डित्थ इत्युदाहरणं मतम् ॥ 12।<br>
वाच्यार्थानुपपत्तौ यस्तत्सम्बन्धी प्रतीयते।<br>
प्रयोजनवशादन्यो लक्ष्योऽर्थो लक्षणा त्रिधा ॥ 13 ॥<br>
वाच्यार्थस्य परित्यागादन्योऽर्थो यत्र लक्ष्यते।<br>
सा जहल्लक्षणा ज्ञेया गङ्गायां घोष इत्यसौ ॥ 14 ॥<br>
वाच्यार्थस्यापरित्यागादन्योऽर्थो यत्र लक्ष्यते।<br>
अजहल्लक्षणा कुन्ताः प्रविशन्तीति सा मता ॥ 15 ॥<br>
जहती चाप्यजहती स्वार्थं या तूभयात्मिका ।<br>
सा छत्रिणो व्रजन्तीति तत्रोदाहरणं मतम् ॥ 16 ॥<br>
एकेण छत्रिणाऽन्येषां छत्रित्वमिह लक्ष्यते।<br>
स गौणो गुणसादृश्यादन्योऽर्थो यः प्रतीयते ॥ 17 ॥<br>
उदाहरणमेतस्य सिंहो माणवको यथा।<br>
मुख्यार्थबाधे तद्योगाद्व्यङ्ग्यो लक्ष्यस्य यत्फलम् ॥ 18 ॥<br>
नायं मुख्यो न वा लक्ष्यो लक्षणायाः फलं यतः।<br>
गङ्गा मुख्यस्तटं लक्ष्यो व्यङ्ग्यः शीतलतादिकम् ॥ 19 ॥<br>
अनेकवाचकः शब्दो यत्र वाक्ये व्यनक्ति तत्।<br>
व्यञ्जनं त्वभिधामूलं संयोगादिभिरुच्यते ॥ 20 ॥<br>
संयोगो विप्रयोगश्च साहचर्यं विरोधिता।<br>
अर्थः प्रकरणं लिङ्गं शब्दस्यान्यस्य सन्निधिः ॥ 21 ॥<br>
सामर्थ्यमौचिती देशः कालो व्यक्तिः स्वरादयः।<br>
शब्दार्थस्यानवच्छेदे विशेषस्मृतिहेतवः ॥ 22 ॥<br>
सवज्रो हरिरित्यस्त्रयोगादिन्द्रः प्रतीयते।<br>
अवज्रो हरिरित्यस्त्रवियोगादपि वासवः ॥ 23 ॥<br>
साहचर्याद्दाशरथी रामलक्ष्मणयोरिति।<br>
रामोऽर्जुनविरोधीति विरोधाद्भार्गवो मतः ॥ 24 ॥<br>
स्थाणुं भज जगद्वन्द्यमित्यर्थे न शिवो मतः।<br>
युष्मदर्थे प्रकरणाद्देवो जानाति मामिति ॥ 25 ॥<br>
कन्तुर्मीनध्वज इति लिङ्गात्कामः प्रतीयते।<br>
देवः पुरारिरित्यत्र शब्दसन्निधितः शिवे ॥ 26<br>
मत्तः पिको ध्वनत्यत्र सामर्थ्यात्सुरभावृतौ।<br>
औचित्यात्पातु वः शम्भुरिति साम्मुख्यमिष्यते ॥ 27 ॥<br>
अत्र देवो राजतीति देशाद्राजाऽवगम्यते।<br>
चित्रभानुर्विभातीति कालेनार्थोऽवसीयते ॥ 28 ॥<br>
रात्रौ चेदनलो ज्ञेयो दिवा चेत्तिग्मदीधितिः।<br>
मित्रं विभाति तु सुहृन्मित्रो भातीति भास्करः ॥ 29 ॥<br>
पुंनपुंसकयोर्व्यक्त्या व्यज्येते तौ यथाक्रमम् ॥<br>
स्वरेण व्यक्तिरर्थस्य वेदे काव्येषु न क्वचित् ॥ 30 ॥<br>
एतावन्मात्रनेत्रे ते चेष्टयाऽर्थो विभाव्यते।<br>
अर्थाश्च व्यञ्जकास्तत्र सहकारितया मताः ॥ 31 ॥<br>
निलीयमानैर्विहगैर्निमीलद्भिश्च पङ्कजैः।<br>
विकसन्त्या च मालत्या गतोऽस्तं ज्ञायते रविः ॥ 32 ॥<br>
वक्ताऽत्र यजमानश्चेत्कालो होमस्य गम्यते।<br>
विटश्चेदत्र बोद्धव्यो वेश्याभिगमनोद्यमे ॥ 33 ॥<br>
चपले लोचने नालं मनश्चालयितुं मम।<br>
इत्यर्थव्यक्तिरेतस्मिन् काक्वा वाक्येऽवसीयते ॥ 34 ॥<br>
इत्यादि तेषां विस्तारः सङ्ग्रहादिह नोच्यते।<br>
दिङ्मात्रं दर्शितं प्राज्ञैरनुक्तमवगम्यताम् ॥ 35 ॥<br>
विविधविहितवाक्यवृत्तिभेदैः कविवरकल्पितनव्यकाव्यबन्धैः।<br>
प्रभवतु भवतः प्रतापभानुः परमनिरङ्कुशनूत्नसाहसाङ्क ॥ 36 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे शब्दार्थनिर्णयो नाम द्वितीयः परिच्छेदः ॥</p>
<p>तृतीयः परिच्छेदः<br>
आत्मनो मनसा योगे मनसस्त्विन्द्रियैः सह।<br>
इन्द्रियाणां तत्तदर्थैरिति ज्ञानोदयक्रमः ॥ 1 ॥<br>
ज्ञायमानैर्विभावाद्यैर्व्यक्तः स्थायी रसः स्मृतः।<br>
भावस्तु मनसोवृत्तिभेदः स्थैर्यमुपेयिवान् ॥ 2 ॥<br>
रतिर्हासस्तथा शोकः क्रोधोत्साहौ भयं तथा।<br>
जुगुप्साविस्मयशमाः स्थायीभावा नव क्रमात् ॥ 3 ॥<br>
शृङ्गारहास्यकरुणा रौद्रवीरभयानकाः।<br>
बीभत्साद्भुतशान्ताख्या रसभेदा नव क्रमात् ॥ 4 ॥<br>
पोष्यमाणा रतिर्भावैः शृङ्गार इति गीयते।<br>
एवमेव स्थायिनोऽन्ये रसतां प्राप्नुवन्ति हि ॥ 5 ॥<br>
नवनीतं यथा पाकाद्घृतत्वं प्रतिपद्यते।<br>
श्रूयमाणैर्विभावाद्यैः काव्येषु रससम्भवः ॥ 6 ॥<br>
दृश्यमानैः सदस्यानां नाटकेषु रसोदयः।<br>
विभावा अनुभावाश्च सात्विका व्यभिचारिणः ॥ 7 ॥<br>
श्रोतॄणां प्रेक्षकाणां च ते सर्वे रसपोषकाः।<br>
आलम्बनत्वेनोद्दीपनत्वेन द्विविधा मताः ॥ 8 ॥<br>
विभावाद्यैर्विशेषेण रसव्यक्तिस्तु भाव्यते।<br>
आलम्बनविभावः स यमालम्ब्य रसोदयः ॥ 9 ॥<br>
उद्दीप्यते रसो यैस्ते भावैरुद्दीपना मताः।<br>
उत्पन्नो यै रसो भावैर्भावकैरनुभूयते ॥ 10 ॥<br>
तेऽनुभावाः प्रकीर्त्यन्ते विभावा अङ्गसम्भवाः।<br>
सत्त्वं नाम मनोवृत्तिः सात्विकास्तत्समुद्भवाः ॥ 11 ॥<br>
स्तम्भः स्वेदोऽथ रोमाञ्चलयौ वैस्वर्यवेपथू।<br>
अश्रुवैवर्ण्यमित्यष्टौ भावाः प्रोक्ता मनीषिभिः ॥ 12 ॥<br>
भावे स्थायिन्यनैकान्त्याच्चरन्तो व्यभिचारिणः।<br>
उत्पद्यन्ते विलीयन्ते वारिधाविव वीचयः ॥ 13 ॥<br>
निर्वेदग्लानिशङ्काश्रमधृतिजडताहर्षदैन्योग्रचिन्ता<br>
त्रासोर्ष्यामर्षगर्वस्मृतिमरणमदाः सुप्तिनिद्रावबोधाः।<br>
व्रीडापस्मारमोहाः समतिरलसता वेगतर्कावहित्था<br>
व्याध्युन्मादौ विषादोत्सुकचपलयुता त्रिंशदेते त्रयश्च ॥ 14 ॥<br>
नटेषु रसभावानामालोक्यत्वान्न तत्त्वतः।<br>
रसः सामाजिकेष्वेव स्वस्वभावरसस्मृतेः ॥ 15 ॥<br>
प्राणिनामपि सर्वेषां लोके स्वाभाविको रसः।<br>
अन्योन्यालम्बनत्वं स्यात्कान्ताकामुकयो रसे ॥ 16 ॥<br>
उद्दीपनाः स्युः शृङ्गारे चन्द्रिकोपवनादयः।<br>
अनुभावाः प्रकीर्त्यन्ते कटाक्षक्षेपणादयः ॥ 17 ॥<br>
स्तम्भादयः सात्विकाः स्युर्दर्शनस्पर्शनादिषु।<br>
निर्वेदाद्या यथायोग्यं योज्याः सञ्चारिणोऽपि च ॥ 18 ॥<br>
सम्भोगो विप्रयोगश्च शृङ्गारो द्विविधो मतः।<br>
सम्भोगः सन्निकर्षः स्याद्भाषणाद्यैर्मिथो यथा ॥ 19 ॥<br>
व्रीडाकातरलोचनं विनमितं वक्त्रं विशद्वेपथू<br>
हस्तौ हल्लकसोदरौ पुलकितौ स्पृष्टौ तवेमौ स्तनौ।<br>
तन्वी तारकिता तनुस्तनुतरैः स्वेदाम्भसां जालकैः<br>
भावो भावजराज्यलक्ष्मिविदितो बाह्यैरलं डम्बरैः ॥ &quot;<br>
विप्रलम्भोऽभिलाषेर्ष्याप्रवासाद्यैरनेकधा।<br>
उदाहरणमेतेषामष्टावस्थासु वक्ष्यते ॥ 20 ॥<br>
रत्युल्लाससमुद्भूता विद्यन्तेऽत्र दशा दश।<br>
चक्षुःप्रीतिर्मनस्सक्तिः सङ्कल्पो जागरस्तथा ॥ 21 ॥<br>
तनुता विषयद्वेषः त्रपानाशस्ततः परम्।<br>
मोहो मूर्छा मृतिरिति विज्ञेयाः प्रथमा यथा ॥ 22 ॥<br>
आदरादीक्षणं यच्च चक्षुःप्रीतिः प्रशस्यते।<br>
&ldquo;सामिप्रपुल्लसरसीरुहकोणनिर्य-<br>
न्मत्तद्विरेफमहिलागतिगर्वचोरैः।<br>
लज्जालसैर्ललितभावशतैः कटाक्षैः<br>
सा त्वामवैक्षत सखी मम मन्वभूप ॥ &quot;<br>
चित्तासक्तिर्मुहुश्चिन्ता प्रतिकृत्यादिभिर्यथा ॥ 23 ॥<br>
&ldquo;त्वां मन्वभूप लिखितुं त्रपयासमर्था<br>
सा सन्निधौ मम चिरादलिखद्विचिन्त्य।<br>
पद्मद्वयं करिकरौ गगनं कवाटं<br>
सम्भोरुहं युगयुगं शशिनं ततश्च ॥ &quot;<br>
मनोरथैः प्रियव्याप्तिः सङ्कल्पः कथितो यथा।<br>
&ldquo;आमीलिताक्षमलकाकुलफालभाग-<br>
मास्विन्नगण्डमधरस्फुरणाभिरामम्।<br>
पाणौ निधाय वदनं परभागशालि<br>
मन्मक्षितीश रतिमेति मनोरथैः सा ॥ &quot;<br>
प्रियानवाप्त्या तच्चिन्तासातत्याज्जागरो यथा ॥ 24 ॥<br>
&ldquo;राकाविधोरपि रवेरविशेषतोषा<br>
सा जागरादपि सखी मम मन्मभूप।<br>
जानाति नान्तरमनन्यजबाणजालैः<br>
दीना निशादिवसयोर्दिननाथवंश ॥ &quot;<br>
तदलाभात्तनोः कामज्वरेण तनुता यथा।<br>
&ldquo;भक्तेशनन्दन! भवद्विरहे मृगाक्षी<br>
मन्मक्षितीश मदनज्वरकर्शिताङ्गी।<br>
लब्धुं त्वदीयहृदये ललितेऽवकाशं<br>
कार्श्यं निजं कलयते कमनीयमेव ॥ &quot;<br>
अर्थान्तरासहिष्षुणुत्वं विषयद्वेषणं यथा ॥ 25 ॥<br>
&ldquo;आलापमालिनिकरस्य निशम्य भीता<br>
मुग्धा विलोक्य वदनं मुकुरं जहाति।<br>
मन्दं न निश्वसिति मन्मथवेदनार्ता<br>
कीरेन्दु मारुत भयात् किमु मन्मभूप ॥ &quot;<br>
मानत्यागस्त्रपानाशो गौरवागणनाद्यथा।<br>
&ldquo;मन्दा वहन्ति मलयाचलगन्धवाहाः<br>
मत्ता नदन्ति मकरन्दरसेन भृङ्गाः।<br>
मानं जहाति मदनाशुगपातभीता<br>
मन्मक्षितीश भजते न मरालयानम् ॥ &quot;<br>
उन्मादश्चित्तवैकल्यान्मोह इत्युच्यते यथा ॥ 26 ॥<br>
&ldquo;आलोलपल्लववतीमवलम्ब्य शाखा-<br>
मागम्यतामिति शनैरनुनीय चूतम् ॥ &quot;<br>
नेत्राम्बु सा त्यजति नेतुमपारयन्ती<br>
कोपेन मन्मनृपते कोमराङ्कभीम ॥ &quot;<br>
मुहुरुन्द्रियवैकल्यान्मूर्छा ज्ञानक्षयो यथा।<br>
&ldquo;मुग्धा मुहुः पिहितमन्मथबाणपीडां<br>
मूर्छां सखी मृगयते मम मन्मभूप।<br>
आज्ञातवेदनविशेषतया विवेकं<br>
नाङ्गीकरोति नयने विनिमीलयन्ती ॥ &quot;<br>
क्षणान्तरे प्राणहानिः प्रियालाभान्मृतिर्यथा ॥ 27 ॥<br>
&ldquo;पुण्यं पुरातनमिहास्ति यदि त्वदीय-<br>
मङ्कं विशङ्कमाधिरोढुमरालकेश्याः।<br>
कामो नयेन्न दशमीमियताप्यवस्थां<br>
कालेन मन्मनृपते करुणापरक्ताम् ॥ &quot;<br>
हास एव विभावाद्यैः पुष्टो हास्यत्वमागतः।<br>
विदूषकादिरालम्बो भावो हास्यरसो यथा ॥ 28 ॥<br>
&ldquo;सम्मार्जनीसततसङ्गमनारपूतं<br>
पाणिं पवित्रिकचे बहुतीर्थतोयैः।<br>
मन्मस्तकेऽर्पितवती मधुपानमत्ता<br>
धिक्तस्य मानमिह किन्तु विमाननाय ॥ &quot;<br>
उद्दीपनविभावाः स्युस्तद्भावाकारविक्रियाः।<br>
भावकाक्षिविकासाद्याः अनुभावाः प्रकीर्त्तिताः ॥ 29 ॥<br>
अश्रुवैवर्ण्यवैस्वर्यप्रमुखाः सात्त्विकाः स्मृताः।<br>
अत्र हासाश्रुमत्यादिभावाः सञ्चारिणो मताः ॥ 30 ॥<br>
उत्तमादिविभेदेन त्रिधा हास्यरसो मतः।<br>
स्मितं च हसितं चेतावनुभावाविहोत्तमे ॥ 31 ॥<br>
आद्यं विकासिगण्डं स्यादीषल्लक्ष्यरदं परम्।<br>
मध्यमं स्याद्विहसितं तथोपहसितं परम् ॥ 32 ॥<br>
मृदुस्वनं स्यात्प्रथमं शिरःकम्पं परं मतम्।<br>
अधमे चापहसितं तथाऽतिहसितं मतम् ॥ 33 ॥<br>
शिरःकम्पाश्रुमत्पूर्वं विक्षिप्ताङ्गं द्वितीयकम्।<br>
शोक एव विभावाद्यैः पुष्टः करुणतां गतः ॥ 34 ॥<br>
इष्टनाशादनिष्टाप्तेः करुणोऽपि द्विधा मतः।<br>
नष्टो वानिष्टयुक्तो वा बन्धुरालम्बनं यथा ॥ 35 ॥<br>
&ldquo;कस्तवाद्य कथमर्पयेत्सुधां<br>
नाथ नष्टनयनोऽसि साम्प्रतम्।<br>
हन्त वीतकरुणो हठात्कथं<br>
यष्टिमन्धविधृतां यमोऽहरत् ॥ &quot;<br>
&ldquo;नृपतितनयभृत्यैर्नीयमानो नृशंसैः<br>
पथिजनवति पश्चात्पाशबद्धस्वबाहुः।<br>
निशमयत विरागान्नीयतेऽसौ निहन्तुं<br>
कमलजकुलजातः कैरवः कातरात्मा ॥ &quot;<br>
उद्दीपनविभावाः स्युः स्वजनाक्रन्दनादयः।<br>
अनुभावास्तु निश्वासविलापरुदितादयः ॥ 36।<br>
स्तम्भाश्रुपातवैस्वर्यप्रमुखाः सात्त्विकाः स्फुटाः ।<br>
अत्रापस्मारदीनत्वमरणालस्यसम्भ्रमाः ॥ 37 ॥<br>
विषादजडतोन्मादचिन्ताद्या व्यभिचारिणः।<br>
क्रोध एव विभावाद्यैः पुष्टो रौद्रत्वमाप्तवान् ॥ 38 ॥<br>
मात्सर्यादपि च द्वेषाद्रौद्रोऽपि द्विविधो यथा।<br>
&ldquo;आजन्मब्रह्मचारी पृथुलभुजशिलास्तम्भविभ्राजमान-<br>
ज्याघातश्रेणिरेखान्तरितवसुमती चक्रजैत्रप्रशस्तिः।<br>
वक्षःपीठे धनास्त्रव्रणकिणकठिने सङ्क्षुवानः पृषक्तान्<br>
प्राप्तो राजन्यगोष्ठीवनगजमृगयाकौतुकी जामदग्न्यः ॥ &quot;<br>
&ldquo;कृतमनुमतं दृष्टं वा यैरिदं गुरुपातकं<br>
मनुजपशुभिर्निर्मर्यादैर्भवद्भिरुदायुधैः।<br>
नरकरिपुणा सार्थं तेषां सभीमकिरीटिना<br>
मयमहमसृङ्भेदोमांसैः करोमि दिशां बलिम् ॥ &quot;<br>
आलम्बनविभावौ द्वौ मात्सर्यद्वेषगोचरौ ॥ 39 ॥<br>
उद्दीपनविभावाः स्युस्तद्भाषाचेष्टितादयः।<br>
अनुभावा भ्रुकुट्यक्षिरागोष्ठस्पन्दनादयः ॥ 40 ॥<br>
स्वेदवैवर्ण्यवैस्वर्यप्रमुखाः सात्त्विका मताः।<br>
ईर्ष्यामर्षोग्रतागर्वमदाद्या व्यभिचारिणः ॥ 41 ॥<br>
उत्साहस्तु विभावाद्यैः पुष्टो वीररसो भवेत्।<br>
दानवीरो दयाविरो युद्धवीरस्त्रिधा यथा ॥ 42 ॥<br>
&ldquo;दिङ्मातङ्गघटाविभक्तचतुराघाटा मही साध्यते<br>
सिद्धा सा च वदन्त एव हि वयं रोमाञ्चिताः पश्यत।<br>
विप्राय प्रतिपाद्यते किमपरं रामाय तस्मै नमो<br>
यस्मादाविरभूत्तदद्भुतमिदं तत्रैव चास्तं गतम् ॥ &quot;<br>
&ldquo;सिरामुखैस्पन्दत एव रक्त-<br>
मद्यापि देहे मम मांसमस्ति।<br>
तृप्तिं न पश्यामि तथैव तावत्<br>
किं भक्षणात्त्वं विरतो गरुत्मन्! ॥ &quot;<br>
&ldquo;क्षुद्राः संत्रासमेते विजहतहरयः क्षुण्णशक्रेभकुम्भाः<br>
युष्मद्देहेषु लज्जां दधति परममी सायका निष्पतन्तः।<br>
सौमित्रे तिष्ठ पात्रं त्वमसि न हि रुषां नन्वहं मेघनादः<br>
किञ्चिद्भूभङ्गलीलानियमितजलधिं राममन्वेषयामि ॥ &quot;<br>
आद्ये सत्पात्रमालम्बो द्वितीये दीन उच्यते।<br>
वैरी तृतीये विज्ञेयः तत्र तूद्दीपनाः क्रमात् ॥ 43 ॥<br>
दानस्तुतिर्दीनवाक्यं रणभेरीस्वनादयः।<br>
अनुभावाः क्रमादस्य प्रसादार्थास्त्रसङ्ग्रहाः ॥ 44 ॥<br>
अत्र ज्ञेया यथायोग्यं सात्विकाः पुलकादयः।<br>
सञ्चारिणो गर्वहर्षामर्षधृत्यादयोऽपि च ॥ 45 ॥<br>
भयमेव विभावाद्यैर्भयानकरसो यथा।<br>
&ldquo;नीलेन ते नीररुहाक्षि गात्रं<br>
चेलेन सञ्छादय चञ्चलाभम्।<br>
इतीरयन्त्यद्रिगुहासु लीनाः<br>
त्वद्वैरिणो वीक्ष्य तमोविघातम् ॥ &quot;<br>
आलम्बनविभावाः स्युः शत्रुव्याघ्रोरगादयः ॥ 46 ॥<br>
उद्दीपनविभावाः स्युरत्र तद्गर्जनादयः।<br>
अनुभावास्तु वैवर्ण्यकम्पस्वेदादयो यथा ॥ 47 ॥<br>
त एव सात्त्विका भावास्तत्राष्टौ स्पष्टलक्षणाः।<br>
सञ्चारिणो मोहदैन्यत्राससम्भ्रमणादयः ॥ 48 ॥<br>
जुगुप्सैव विभावाद्यैर्याता बीभत्सतां द्विधा।<br>
जुगुप्स्यदर्शनादेको वैराग्यादपरो यथा ॥ 49 ॥<br>
&ldquo;वङ्गक्षोणिभुजा पराक्रमयुजा निर्वासिता वैरिणः<br>
सन्दिष्टाः प्रतिचत्वरं प्रतिमठं ये नूत्नकापालिकाः।<br>
पूयार्द्रव्रणसंस्पृशो व्यपनयन्तः सत्वरं मक्षिका<br>
भिक्षाभक्तविकीर्णशाकशकलान्येकत्र सञ्चिन्वते ॥ &quot;<br>
&ldquo;चारशठचोरचेटकविटनटनिष्टीवनशरावम्।<br>
कश्चुम्बति कुलपुत्रो वेश्याधरपल्लवं मधुरमपि ॥ &quot;<br>
आलम्बनविभावाः स्युरहृद्या ये जुगुप्सिताः।<br>
उद्दीपनविभावा ये पूतिगन्धादयो मताः ॥ 50 ॥<br>
अत्रानुभावा नासास्यकूणनावेगपूर्वकाः।<br>
ऊह्यास्तत्र यथायोग्यं सात्त्विकाः पुलकादयः ॥ 51 ॥<br>
सञ्चारिणो यथायोग्यं निर्वेदोद्वेजनादयः।<br>
विस्मयस्तु विभावाद्यैः पुष्टोऽभूदद्भुतो यथा ॥ 52 ॥<br>
&ldquo;सूतः सायकसम्भवः समुदिताः सूताननेभ्यो हयाः<br>
नेत्रे द्वे रथिनो रथाङ्‌गयुगलं युग्यान्तमृग्यो रथी।<br>
मौर्वी मूर्ध्नि रथस्थितो रथवहश्चापः शरव्यं त्रयं<br>
योद्धुः कोशचरं तदेतदखिलं त्राणं रणं पातु नः ॥ &quot;<br>
अलौकिकचमत्कारि वस्त्वालम्बनमिष्यते।<br>
उद्दीपनविभावाः स्युः अहोवादादिवर्णनाः ॥ 53 ॥<br>
अनुभावा नेत्रवक्त्रगण्डविस्फुरणादयः।<br>
सात्त्विकाः स्वेदरोमाञ्चप्रमुखाः समुदीरिताः ॥ 54 ॥<br>
हर्षवेगादयो भावाश्चात्र सञ्चारिणो मताः।<br>
शम एव विभावाद्यैः पुष्टः शान्तरसो यथा ॥ 55 ॥<br>
&ldquo;आशायाः प्रशमय्य वेगमखिलं निर्णीय विश्वं जडं<br>
नीत्वा शान्तपदे शनैस्तत इतो डोलायमानं मनः।<br>
कृत्वा चेतसि केवलं पशुपतेरैश्वर्यमव्याहतं<br>
कोणे कुत्रचिदास्महे वयममी कोलाहलैः किं फलम् ॥ &quot;<br>
अत्रालम्बनभावः स्याच्छम्भोस्तच्छाश्वतं पदम्।<br>
उद्दीपनास्तु वेदान्तवेदिसम्भाषणादयः ॥ 56 ॥<br>
अनुभावास्तु कथ्यन्ते समतादर्शनादयः।<br>
सात्विकाः स्तम्भरोमाञ्चप्रमुखाः परिकीर्तिताः ॥ 57 ॥<br>
सञ्चारिणोऽपि निर्वेदमतिधृत्यादयो मताः।<br>
शृङ्गार उत्पलाभः स्याद्विष्णुस्तस्याधिदेवता।58 ॥<br>
हास्यः सुधीशुभ्रवर्णो हेरम्बोऽस्याधिदेवता।<br>
कषायवर्णः करुणो यमस्तस्याधिदेवता ॥ 59 ॥<br>
रौद्रो जपारक्तवर्णो रुद्रस्तस्याधिदेवता।<br>
धूम्रो भयानकस्तस्य महाकालोऽधिदेवता ॥ 60 ॥<br>
बीभत्सो नीलमेघाभो नन्दी तस्याधिदेवता।<br>
अद्भुतः कनकच्छायो ब्रह्मा तस्याधिदेवता ॥ 61 ॥<br>
शान्तः स्फटिकवर्णः स्यात्परब्रह्माधिदेवता।<br>
हास्यः शृङ्गारसंभूतः करुणो रौद्रसंभवः ॥ 62 ॥<br>
वीरादद्भुत उत्पन्नो बीभत्सोत्थो भयानकः।<br>
शृङ्गारबीभत्सरसौ तथा वीरभयानकौ ॥ 63 ॥<br>
रौद्राद्भुतौ तथा हास्यकरुणौ वैरिणौ मिथः।<br>
शान्तः सर्वरसोत्कृष्टो न मैत्री न विरोधिता ॥ 64 ॥<br>
रसभावोचितवर्णैः कर्णामृतवाक्यकल्पितैः श्लोकैः।<br>
श्लोकैरपि लाल्यगुणो मानी निर्वेत्तु गण्डमन्मनृप ॥ 65 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे रसनिर्णयो नाम तृतीयः परिच्छेदः ॥</p>
<p>॥ चतुर्थः परिच्छेदः ॥<br>
विनयो दक्षता त्यागो माधुर्यं प्रियवादिता।<br>
जनानुरागो वाग्मित्वं शौचं बुद्धिः कुलीनता ॥ 1 ॥<br>
धैर्यं स्मृतिस्तथोत्साहो यौवनं मान एव च ।<br>
शौर्यं दृढत्वं तेजश्च धर्मशास्त्रार्थकारिता ॥ 2 ॥<br>
प्रज्ञा कलावेदिता च नेतृसाधारणा गुणाः।<br>
एवंविधगुणोपेतो नायकः स चतुर्विधः ॥ 3 ॥<br>
धीरोदात्तोऽथ ललितो धीरशान्तोद्धताविति।<br>
क्षमावानतिगम्भीरो महासत्त्वोऽविकत्थनः ॥ 4 ॥<br>
कृपालुरनहङ्कारो धीरोदात्तो मतो यथा।<br>
&ldquo;दधतो मङ्गलक्षौमे दधानस्य च वल्कले।<br>
ददृशुर्विस्मितास्तस्य मुखरागं समं जनाः ॥ &quot;<br>
सचिवायत्तसिद्धिः स्यान्निश्चिन्तो भोगतत्परः ॥ 5 ॥<br>
सुखी मृदुः कलासक्तः स्याद्धीरललितो यथा।<br>
&ldquo;गौरवाद्यदपि जातु मन्त्रिणां दर्शनं प्रकृतिकाङ्क्षितं ददौ।<br>
तद्गवाक्षविवरावलम्बिना केवलेन चरणेन कल्पितम् ॥ &quot;<br>
शुचिर्विवेकी सुभगः सुप्रसन्नः सुखी मृदुः ॥ 6 ॥<br>
द्विजातिको धीरशान्तो विलासी रसिको यथा।<br>
&ldquo;भूयोभूयः सविधनगरीरथ्यया पर्यटन्तं<br>
दृष्ट्वा दृष्ट्वा भवनवलभीतुङ्गवातायनस्था।<br>
साक्षात्कामं नवमिव रतिर्मालती माधव तं<br>
गाढोत्कण्ठा ललितललितैरङ्गकैस्ताम्यतीति ॥ &quot;<br>
मायामात्सर्यवान् दृप्तश्चण्डश्चपलमानसः ॥ 7 ॥<br>
विकत्थनो वञ्चकोऽहङ्कारी धीरोद्धतो यथा।<br>
&ldquo;रुद्राद्रेस्तुलनं स्वकण्ठविपिनच्छेदो हरेर्वासनं<br>
कारावेश्मनि पुष्पकस्य हरणं यस्येदृशाः केलयः।<br>
सोऽयं दुर्दमबाहुदण्डसचिवो लङ्केश्वरस्तस्य मे<br>
का श्लाघा गुणजर्जरेण धनुषा कृष्टेन भग्नेन वा ॥ &quot;<br>
नायकत्वमवस्थाभिरेषां सर्वरसेष्वपि ॥ 8 ॥<br>
प्रत्येकमेषां शृङ्गारेऽवस्थाभिश्चतुरात्मता।<br>
दक्षिणश्च शठो धृष्टोऽनुकूलश्चेति कीर्तितः ॥ 9 ॥<br>
एकस्यां सक्तचित्तोपि कांन्तास्वन्यासु यः समम्।<br>
वर्तते गूढरागः सन् प्रोक्तोऽसौ दक्षिणो यथा ॥ 10 ॥<br>
&ldquo;स्नाता तिष्ठति कुन्तलेश्वरसुता वारोऽङ्गराजस्वसुः<br>
द्यूतै रात्रिरियं जिता कमलया देवी प्रसाद्याद्य च ।<br>
इत्यन्तःपुरसुन्दरीः प्रति मया विज्ञाय विज्ञापिते<br>
देवेनाप्रतिपत्तिमूढमनसा द्वित्राः स्थितं नाडिकाः ॥ &quot;<br>
गूढविप्रियकारी तु शठ इत्युच्यते यथा।<br>
&ldquo;शठान्यस्याः काञ्चीमणिरणितमाकर्ण्य सहसा<br>
यदाश्लिष्यन्नेव प्रशिथिलभुजग्रन्थिरभवः।<br>
तदेतत्‌क्वाचक्षे घृतमधुमयत्वाद्बहुवचो<br>
विषेणार्घूर्णती किमपि न सखी मे गणयति ॥ &quot;<br>
व्यक्तान्यासङ्गचिह्नः स्याद्ध्रष्टो वितथवाग्यता ॥ 11 ॥<br>
&ldquo;तस्याः सान्द्रविलेपनस्तनतटप्रश्लेषमुद्राङ्कितं<br>
किं वक्षश्चरणानतिव्यतिकरव्याजेन गोपायते।<br>
इत्युक्ते क्वतदित्युदीर्य सहसा तत्सम्प्रमार्ष्टुं मया<br>
साश्लिष्टा रभसेन तत्सुखवशात्तन्व्या च तद्विस्मृतम् ॥ &quot;<br>
अनुकूलस्त्वेकरसो नान्यासङ्गमतिर्यथा।<br>
&ldquo;विभवेऽपि सखि त्वया विना सुखमेतावदजस्य गण्यताम्।<br>
अहृतस्य विलोभनान्तरैर्मम सर्वे विषयास्त्वदाश्रयाः ॥ &quot;<br>
इत्युदात्तादिनेतॄणां भेदाः षोडशकीर्तिताः ॥ 12 ॥<br>
श्रेष्ठमध्याधमत्वेन तेषामेव त्रिरूपता।<br>
एवं नेतृभिदास्त्वष्टाचत्वारिंशत्प्रकीर्तिताः ॥ 13 ॥<br>
पीठमर्दो विटविदूषकौ नेतृसहायकाः।<br>
पीठमर्दः कार्यदक्षः किञ्चिदूनगुणस्ततः ॥ 14 ॥<br>
नेतृचित्तानुकूलैकविद्यो विट इतीरितः।<br>
विदूषकः प्रसङ्गेषु नेतुर्हासकरो मतः ॥ 15 ॥<br>
लुब्धो धीरोद्धतः स्तब्धः पापकृत्प्रतिनायकः।<br>
यौवने सत्वसम्भूताः पुंसां शोभादयो गुणाः ॥ 16 ॥<br>
शोभा विलासो माधुर्यं गाम्भीर्यं स्थैर्यतेजसी।<br>
ललितौदार्यमित्यष्टौ तेषां लक्ष्माऽभिधीयते ॥ 17 ॥<br>
नीचे घृणाधिके स्पर्धा शोभायां शौर्यदक्षते।<br>
गतिः सधैर्यादृष्टिश्च विलासः सस्मितं वचः ॥ 18 ॥<br>
श्लक्ष्णो विचारो माधुर्यं सङ्क्षोभेऽपि महत्यपि।<br>
गाम्भीर्यं यत्प्रभावेन विकारो नोपलभ्यते ॥ 19 ॥<br>
व्यवसायादचलनं स्थैर्यं विघ्नशतादपि।<br>
अधिक्षेपाद्यसहनं तेजः प्राणात्ययेष्वपि ॥ 20 ॥<br>
शृङ्गाराकारचेष्टात्वं वचनं ललितं मृदु।<br>
प्रियोक्त्या जीवितादानमौदार्यं सदुपग्रहः ॥ 21 ॥<br>
स्वाऽन्या साधारणा चेति तद्गुणा नायिका त्रिधा।<br>
स्वीया शीलार्जवयुता लज्जायुक्ता सती यथा ॥ 22 ॥<br>
&ldquo;शुश्रूषस्व गुरून् कुरु प्रियसखीवृत्तिं सपत्नीजने<br>
पत्युर्विप्रकृतापि रोषणतया मा स्म प्रतीपं गमः।<br>
भूयिष्टं भव दक्षिणा परिजने भाग्येष्वनुत्सेकिनी<br>
यान्त्येवं गृहिणीपदं युवतयो वामाः कुलस्याधयः ॥ &quot;<br>
अन्यान्योढा कन्यका च नान्योढाऽङ्गिरसे क्वचित्।<br>
कन्याऽनूढास्वेच्छयाऽस्यां रागोङ्गाङ्गिरसे क्वचित् ॥ 23 ॥<br>
&ldquo;एवं वादिनि देवर्षौ पार्श्वे पितुरधोमुखी।<br>
लीलाकमलपत्राणि गणयामास पार्वती ॥ &quot;<br>
साधारणा स्याद्गणिका कलाप्रागल्भ्यधौर्त्ययुक्।<br>
रक्तेव रञ्जयत्याढ्यान्निस्स्वं निर्वासयेद्यथा ॥ 24 ॥<br>
यदा येन समायुक्ता तदा तद्रागदूषिता।<br>
वियुक्ता स्वरुचिं धत्ते वेश्या किं स्फटिकी शिला ॥ 25 ॥<br>
साधारणमिदं तासां लक्षणं रूपकेषु तु।<br>
रक्तैव तु प्रहसने नैषा दिव्यनृपाश्रये ॥ 26 ॥<br>
स्वीया च मुग्धा मध्या च प्रगल्भेति त्रिधा मता।<br>
मुग्धा नववयः कामा रतौ वामाल्पकृद्यथा ॥ 27 ॥<br>
&ldquo;अङ्कुरत्कुचमङ्गमायतदृशः स्वान्तं विशन्मन्मथं<br>
रोहद्रोमलतं विलग्नमलिकं व्यालीलनीलालकम् ।<br>
अङ्गीकारपराङ्मुखं रतमनायासापनोद्यत्क्रमः।<br>
कोपो यस्य विलासिनः सुकृतिनामेकः स एवाग्रणीः ॥ &quot;<br>
मध्योदितवयःकामा मोहान्तसुरता यथा।<br>
&ldquo;धन्यासि या कथयसे प्रियसङ्गमेऽपि<br>
विस्रब्धचाटुशतकानि रतान्तरेषु।<br>
नीवीं प्रति प्रणिहितश्च करः प्रियेण<br>
सख्यः शपामि न हि किञ्चिदपि स्मरामि ॥ &quot;<br>
अत्यारूढवयःकामा प्रगल्भा प्रियवक्षसि ॥ 28 ॥<br>
विलीयमानेव रतारम्भेऽष्वप्यवशा यथा।<br>
&ldquo;गाढालिङ्गनवामनीकृतकुचप्रोद्भिन्नरोमोद्गमा<br>
सान्द्रस्नेहरसातिरेकविगलच्छ्रीमन्नितम्बाम्बरा।<br>
मा मा मानद मातिमामलमिति क्षामाक्षरोल्लापिनी<br>
सुप्ता किंनु मृता नु किं मनसि में लीना विलीना नु किम्।<br>
मध्या स्यात्त्रिविधा धीरा धीराधीरेतरेति च ॥ 29 ॥<br>
धीरा सोत्प्रासवक्त्रोक्त्या सागसं खेदयेद्यया।<br>
&ldquo;स्विन्नमातपभरेण ते मुखं वायुना विलुलिताः शिरोरुहाः।<br>
क्लान्तमङ्गमपि मार्गसम्भ्रमात्तावदास्व सुखगात्र मा विश ॥ &quot;<br>
साश्रुसोत्प्रासवक्रोक्त्या धीराधीरा भवेद्यथा ॥ 30 ॥<br>
&ldquo;बाले! नाथ! विमुञ्च मानिनि! रुषं, रोषान्मया किं कृतं<br>
खेदोऽस्मासु, न मेऽपराध्यति भवान् सर्वेऽपराधा मयि।<br>
तत्किं रोदिषि गद्गदेन वचसा? कस्याग्रतो रुद्यते?<br>
नन्वेतन्मम, का तवास्मि? दयिता नास्मीत्यतो रुद्यते ॥ &quot;<br>
साश्रुनिष्ठुरभाषाभिरधीरा सागसं यथा।<br>
&ldquo;यातु यातु किमनेन तिष्ठता मुञ्च मुञ्च सखि मादरं कृथाः।<br>
खण्डिताधरकलङ्कितं खलं शक्नुमो न नयनैर्निरीक्षितुम् ॥ &quot;<br>
प्रगल्भा च त्रिधा धीरा धीरेतरेति च ॥ 31 ॥<br>
सावहित्थादरोदास्ते सुरते विहितागसम्।<br>
प्रगल्भधीरा दयितं खेदयेत्कुपिता यथा ॥ 32 ॥<br>
&ldquo;एकत्रासनसङ्गतिः परिहृता प्रत्युद्गमाद्दूरतः<br>
ताम्बूलानयनच्छलेन रभसाऽऽश्लेषोऽपि संविघ्नितः।<br>
आलापोऽपि न मिश्रितः परिजनं व्यापारयन्त्याऽन्तिके<br>
कान्तं प्रत्युपचारतश्चतुरया कोपः कृतार्थीकृतः ॥ &quot;<br>
&ldquo;आयस्ता कलहं पुरैव कुरुते न स्रंसने वाससो<br>
भुग्नभ्रूरतिखण्ड्यमानमधरं दत्ते न केशग्रहे।<br>
अङ्गान्यर्पयति स्वयं भवति नो वामा दृढालिङ्गने<br>
तन्व्या शिक्षित एष सम्प्रति वरः कोपप्रकारोऽपरः ॥ &quot;<br>
प्रगल्भधीराधीरा तु वक्रसोत्प्रासवाग्यथा।<br>
&ldquo;कोपो यत्र भ्रुकुटिरचना विग्रहो यत्र मौनं<br>
यत्रान्योन्यस्मितमनुनयो दृष्टिपातः प्रसादः।<br>
तस्य प्रेम्णस्तदिदमधुना वैशसं पश्य जातं<br>
त्वं पादान्ते लुठसि न च मे मन्युमोक्षः खलायाः ॥ &quot;<br>
अपि प्रगल्भाऽधीरा सन्तर्ज्य ताडयेद्यथा ॥ 33 ॥<br>
&ldquo;कोपात्कोमललोलबाहुलतिकापाशेन बद्ध्वा दृढं<br>
नीत्वा वासनिकेतनं दयितया सायं सखीनां पुरः।<br>
भूयो नैवमिति स्खलन्मृदुगिरा संसूच्य दुश्चेष्टितं<br>
धन्यो हन्यत एव निह्नुतिपरः प्रेयान् रुदन्त्या हसन् ॥<br>
ज्येष्ठाकनिष्ठाभेदेन पुनर्मध्या तु षड्विधा।<br>
प्रागल्भाऽपि पुनस्ताभ्यां भेदाभ्यां षड्विधं यथा ॥ 34 ॥<br>
&ldquo;दृष्ट्वैकासनसङ्गते प्रियतमे पश्चादुपेत्यादरा-<br>
देकस्या नयने पिधाय विहितक्रीडानुबन्धच्छलात्।<br>
ईषद्वक्रितकन्धरः सपुलकः प्रेमोल्लसन्मानसा-<br>
मन्तर्हासलसत्कपोलपुलका धूर्तोऽपरां चुम्बति ॥ &quot;<br>
आसामष्टाववस्थाः स्युः स्वाधीनपतिकादिकाः।<br>
स्वाधीनपतिका चाद्या तथा वासकसज्जिका ॥ 35 ॥<br>
कलहान्तरिता विप्रलब्धा प्रोषितभर्तृका।<br>
विरहोत्कण्ठिता चैव खण्डिता चाभिसारिका ॥ 36 ॥<br>
आसन्नायत्तरमणा स्वाधीनपतिका यथा।<br>
&ldquo;मा गर्वमुद्वह कपोलतले चकास्ति<br>
कान्ते स्वहस्तलिखिता मम मञ्जरीति।<br>
अन्याऽपि किं न सखि भाजनमीदृशानां<br>
वैरी न चेद्भवति वेपथुरन्तरायः ॥ &quot;<br>
एष्यत्प्रिया मुदा वासकसज्जाऽलङ्कृता यथा ॥ 37 ॥<br>
&ldquo;विमुक्तमालिन्यविशेषकान्ति-<br>
रामुक्ततारामलचारुहारा।<br>
स्फीताम्बरा प्रीतिमुपैति काचि-<br>
दुदेष्यतीन्दौ सति यामिनीव ॥ &quot;<br>
विधूय दयितं चार्ता कलहान्तरिता यथा।<br>
अनुकूलजनोऽनुनेतुकामः<br>
पुरुषः पादनतो गतो विधूतः।<br>
शिशिरं सलिलं शिखाभिरग्ने-<br>
र्निहितं किं न गुणं निजं जहाति ॥ &quot;<br>
विमानिता विप्रलब्धा नायाते समयं यथा ॥ 38 ॥<br>
&ldquo;उत्तिष्ठ दूति! यामो यामो यातस्तथाऽपि नायातः।<br>
मिथ्याप्रलापशीले विश्वासः कुत्र धूर्तेऽस्मिन् ॥ &quot;<br>
देशान्तरगते प्रोषितप्रिया दयिते यथा।<br>
&ldquo;उत्सङ्गे सा मलिनवसने सौम्य विक्षिप्य वीणां<br>
मद्गोत्राङ्कं विरचितपदं गेयमुद्गातुकामा।<br>
तन्त्रीमार्द्रां नयनसलिलैः साधयित्वा कथञ्चित्<br>
भूयोभूयः स्वयमधिकृतां मूर्छनां विस्मरन्ती ॥ &quot;<br>
चिरयत्यव्यलीके तु विरहोत्कण्ठिता यथा ॥ 39 ॥<br>
&ldquo;सखि स विजितो वीणावाद्यैः कयाप्यपरस्त्रिया<br>
पणितमभवत्ताभ्यां त्वत्र क्षपा ललिता ध्रुवम्।<br>
कथमितरथाऽशेषालीषु स्खलत्कुसुमास्वपि<br>
प्रसरति नभोमध्येऽपीन्दौ प्रियेण विलम्ब्यते ॥ &quot;<br>
खण्डितेर्ष्यावती ज्ञातस्मरचिह्ने प्रिये यथा।<br>
&ldquo;नवनखपदमङ्गं गोपयस्यंशुकेन<br>
स्थगयसि पुनरोष्ठं पाणिना दन्तदष्टम्।<br>
प्रतिदिशमपरस्त्रीसङ्गशंसी विसर्प-<br>
न्नवपरिमलगन्धः केन शक्योऽपनेतुम् ॥ &quot;<br>
सरेद्वा सारयेद्वाऽभिसारिका कामिनी यथा ॥ 40 ॥<br>
&ldquo;प्रचलितनिजलज्जाः प्राङ्मुखं वीक्ष्यमाणाः<br>
तिमिरविगमभीतास्तूर्णमुत्तीर्णमार्गाः।<br>
वलयचलनलोला वञ्चितात्मीयलोकाः<br>
सततमभिसरेयुः सागसोऽप्यात्मनाथान् ॥ &quot;<br>
आसां दूत्यः सखी दासी धात्रेयी प्रातिवेशिनी।<br>
लिङ्गिनी शिल्पिनी कारूः स्वयं वा तदसम्भवे ॥ 41 ॥<br>
यौवने सत्त्वजाः स्रीणामलङ्कारास्तु विंशतिः।<br>
भावो हावश्च हेला च त्रयोऽप्यङ्गसमुद्भवाः ॥ 42 ॥<br>
&ldquo;मातः कं हृदये निधाय सुचिरं रोमाञ्चिताङ्गी मुहुः<br>
जॄम्भामन्तरतारकां विलुलितापाङ्गां दधाना दृशम्।<br>
सुप्तेवालिखितेव शून्यहृदया रेखावशेषीभव-<br>
स्यात्मद्रोहिणि किं ह्रिया कथय मे गूढो निहन्ति स्मरः ॥<br>
शोभा कान्तिस्तथा दीप्तिर्माधुर्यं च प्रगल्भता।<br>
औदार्यं धैर्यमित्येताः सप्तालङ्कृतयो मताः ॥ 43 ॥<br>
लीला विलासो विच्छित्तिर्विभ्रमः किलिकिञ्चितम्।<br>
मोट्टायितं कुट्टमितं बिब्बोको ललितं यथा ॥ 44 ॥<br>
विहृतं च विविच्यन्ते तत्र स्वाभाविका दश।<br>
निर्विकारो मनोवृत्तिविशेषः सत्त्वमुच्यते ॥ 45 ॥<br>
तत्राद्यविक्रियाभावो भाव्यलङ्कारकृद्यथा।<br>
&ldquo;दृष्टिं सालसतां बिभर्ति न शिशुक्रीडासु बद्धादरा<br>
श्रोत्रे प्रेषयति प्रवर्तितसखीसम्भोगवार्तास्वपि।<br>
पुंसामङ्कमपेतशङ्कमधुना नारोहति प्राग्यथा<br>
बाला नूतनमन्मथव्यतिकरावष्टम्भमाना शनैः ॥ &quot;<br>
भावो मानसशृङ्गारो हावोऽक्षिभ्र्वदिकृद्यथा ॥ 46 ॥<br>
&ldquo;अव्याजमुग्धमधुरैररविन्दकोण-<br>
निर्यन्मधुव्रतनिकायनिभैः कटाक्षैः।<br>
भावावतारपिशुनैरपि भो वयस्य<br>
बाला भवन्तमकरोदपदेशलक्ष्यम् ॥ &quot;<br>
स एव हेला सुव्यक्तशृङ्गारद्योतिका यथा।<br>
&ldquo;मकरन्दपानमत्तां मधुकरमालामिव श्यामाम्।<br>
लालसललितापाङ्गां दृष्टिं प्रेषयति दूतिकामिव ते ॥ &quot;<br>
रूपोपभोगतारुण्यैः शोभाङ्गालङ्कृतिर्यथा ॥ 47 ॥<br>
&ldquo;तां प्राङ्मुखीं तत्र निवेश्य तन्वीं<br>
क्षणं व्यलम्ब्यन्त पुरो निषण्णाः।<br>
भूतार्थशोभाह्रियमाणनेत्राः<br>
प्रसाधने सन्निहितेऽपि नार्यः ॥ &quot;<br>
शोभैव रागनिबिडा कान्तिरित्युच्यते यथा।<br>
&ldquo;उन्मीलद्वदनेन्दुदीप्तिविसरैर्दूरे समुत्सारितं<br>
भग्नं पीनकुचस्थलस्य च रुचा हस्तं प्रभागर्हितम्।<br>
एतस्याः कलविङ्ककण्ठकदलीकल्पं मिलत्कौतुका-<br>
दप्राप्ताभिमुखं रुषेव सहसा केशेषु लग्नं तमः ॥<br>
कान्तेरेव हि विस्तारो दीप्तिरित्युच्यते यथा ॥ 48 ॥<br>
&ldquo;वनतरुवरवाटीवर्तिगाढं पुरस्ता-<br>
त्ततनिजतनुकान्त्या तर्जयन्ती तमिस्रम्।<br>
दिनविगमजिगीषोर्दीपिकेवासमेषो-<br>
श्चरति चकितपादन्याससम्भावितोर्वी ॥ &quot;<br>
अश्लाघ्यवस्तुयोगेऽपि माधुर्यं रम्यता यथा।<br>
&ldquo;सरसिजमनुविद्धं शैवलेनापि रम्यं<br>
मलिनमपि हिमांशोर्लक्ष्म लक्ष्मीं तनोति।<br>
इयमधिकमनोज्ञा वल्कलेनापि तन्वी<br>
किमिव हि मधुराणां मण्डनं नाकृतीनाम् ॥ &quot;<br>
व्रीडोत्थसाध्वसत्यागः प्रागल्भ्यं गीयते यथा ॥ 49 ॥<br>
&ldquo;तथा व्रीडाविधेयापि तथा मुग्धापि सुन्दरी।<br>
कलाप्रयोगचातुर्ये सभास्वाचार्यकं गता ॥ &quot;<br>
औदार्यं प्रश्रयोत्कर्षो बह्वायासेपि तद्यथा।<br>
&ldquo;अलसारुणलोचनारविन्दां<br>
परिभोगोचितधूसरैकचेलाम्।<br>
शिथिलाकुलवेणिबन्धरम्या<br>
मबलामन्तिकशायिनीं दिदृक्षे ॥ &quot;<br>
अचापल्यहतं चित्तवृत्तं धैर्यं मतं यथा ॥ 50 ॥<br>
ज्वलतु गगने रात्रौ रात्रावखण्डकलः शशी<br>
दहतु मदनः किं वा मृत्योः परेण विधास्यति।<br>
मम तु दयितः श्लाघ्यस्तातो जनन्यमलान्वया<br>
कुलममलिनं नन्वेवायं जनो न च जीवितुम् ॥ &quot;<br>
प्रियानुकरणं लीला मधुरैश्चेष्टितैर्यथा।<br>
&ldquo;आसितानि हसितानि कृतानि<br>
प्रेक्षितानि गदितानि गतानि।<br>
प्रायशोऽनुकुरुते ललिताङ्गी<br>
नर्तकीव चतुरं दयितस्य ॥ &quot;<br>
प्रिये दृष्टे विलासोऽङ्गक्रियाद्यतिशयो यथा ॥ 51 ॥<br>
&ldquo;अत्रान्तरे किमपि वाग्विभवातिवृत्ति-<br>
वैचित्र्यमुल्लसितविभ्रममुत्पलाक्ष्याः।<br>
तद्भूरिसात्त्विकविकारमपास्तधैर्य-<br>
माचार्यकं किमपि मान्मथमाविरासीत् ॥ &quot;<br>
स्वल्पालंक्रिया कार्याद्विच्छित्तिस्तोषकृद्यथा।<br>
&ldquo;कर्णार्पितो लोध्रकषायरूक्षे<br>
गोरोचनाभङ्गनितान्तगौरेः।<br>
तस्याः कपोले परभागलाभा-<br>
द्बबन्ध चक्षूंषि यवप्ररोहः ॥ &quot;<br>
विभ्रमस्त्वरया काले भूषणव्यत्ययो यथा ॥ 52 ॥<br>
श्रुत्वायान्तं बहिः कान्तमसमाप्तविभूषया।<br>
फालेऽञ्जनं दृशोर्लाक्षा कपोले तिलकं कृतम् ॥ &quot;<br>
किलिकिञ्चितमश्रुकृद्धर्षादेः सङ्करो यथा।<br>
&ldquo;रतिक्रीडाद्यूते कथमपि समासाद्य समयं<br>
मया लब्धे तस्याः क्वणितकलकण्ठार्थमधुरे।<br>
कृतभ्रूभङ्गा सा प्रकटितविलक्षणार्थरुदित-<br>
क्रुधोद्भ्रान्तं कान्तं पुनरपि विदध्यान्मयि मुखम् ॥ &quot;<br>
चित्रादावपि तत्त्वेन बुद्धिर्मोट्टायितं यथा ॥ 53 ॥<br>
&ldquo;चित्रवर्तिन्यपि नृपे चित्रावेशेन चेतसि।<br>
व्रीडार्धवलितं चक्रे मुखेन्दुमवशैव सा ॥ &quot;<br>
मोट्टायितं प्रियं रटत्वा स्वाङ्गभङ्गादि वा यथा।<br>
&ldquo;स्मरदवथुनिमित्तं गूढमुन्नेतुमस्याः<br>
सुभग एव कथायां प्रस्तुतायां सखीभिः।<br>
भवति विततपृष्ठोदस्तपीनस्तनाग्रा<br>
ततवलयितबाहुर्जृभ्भितैः स्वाङ्गभङ्गैः ॥ &quot;<br>
हृष्टान्तः परिरम्भादौ कुप्येत्कुट्टमितं यथा ॥ 54 ॥<br>
&ldquo;परिरम्भपरं निजं निरुन्धे<br>
करयोः केवलमेव कर्म कान्तम्।<br>
पुलकैः पुनरुच्यते भवत्याः<br>
पुर एव स्फुटमायताक्षि भावः ॥ &quot;<br>
गर्वाभिमानवेशेन बिब्बोकोऽनादरो यथा।<br>
&ldquo;सव्याजं तिलकालकान्विरलयल्लोलाङ्गुलिः संस्पृशन्<br>
वारंवारमुदञ्चयन्कुचयुगप्रोदञ्चि नीलाञ्चलम्।<br>
यद्भ्रूभङ्गतरङ्गिताञ्चितदृशा सावज्ञमालोकितं<br>
तद्गर्वादवधीरितोऽस्मि न पुनः कान्ते कृतार्थीकृतः ॥ &quot;<br>
सुकुमारोऽङ्गविन्यासो मसृणो ललितं यथा ॥ 55 ॥<br>
&ldquo;सभ्रूभङ्गं करकिसलयावर्तनैरालपन्ती<br>
सा पश्यन्ती ललितललितं लोचनस्याञ्चलेन।<br>
विन्यस्यन्ती चरणकमले लीलयास्वैरपातै<br>
र्निस्सङ्गीतं प्रथमवयसा नर्तिता पङ्कजाक्षी ॥ &quot;<br>
वक्तव्यमपि यन्नोक्तं व्रीडया विहृतं यथा।<br>
&ldquo;पादाङ्गुष्ठेन भूमिं किसलयमृदुना सापदेशं लिखन्ती<br>
भूयोभूयः क्षिपन्ती मयि शितशबले लोचने लोलतारे।<br>
वक्त्रं ह्रीनम्रमीषत्स्फुरदधरपुटं वाक्यगर्भं दधाना<br>
यन्मां नोवाच किञ्चित्स्थितमपि हृदये मानसं तद्दुनोति ॥ &quot;<br>
इत्युदाहृतयो नेतृगुणेषूह्या यथोचितम् ॥ 56 ॥<br>
नेतारो बहवः सन्ति धीरोदात्तो जगत्रये।<br>
मृग्यनीयो विशेषेण चैको मन्वमहीपते ॥ 57 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे नेतृभेदविचारो नाम चतुर्थः<br>
परिच्छेदः ॥</p>
<p>पञ्चमः परिच्छेदः</p>
<p>रीतिरात्मात्र काव्यस्य कथ्यते सा चतुर्विधा।<br>
वैदर्भी च तथा गौडी पाञ्चली लाटिकेति च ॥ 1 ॥<br>
श्लेषः प्रसादः समता माधुर्यं सुकुमारता।<br>
अर्थव्यक्तिरुदारत्वमोजःकान्तिसमाधयः ॥ 2 ॥<br>
अल्पप्राणाक्षरैः श्लेषः पदैरशिथिलैर्मतः।<br>
पदैः प्रसन्नो यत्रार्थः प्रसादोऽसौ प्रतीयते ॥ 3 ॥<br>
प्रकान्तबन्धो यत्र स्यात्समः स्यात्समता मता।<br>
बन्धा मृदुस्फुटोन्मिश्रवर्णविन्यासयोनयः ॥ 4 ॥<br>
सरसौ यत्र शब्दार्थौ माधुर्यं श्रुतिमोदकृत्।<br>
अनिष्ठुरैः श्रुतिसुखैर्वर्णैः स्यात्सुकुमारता ॥ 5 ॥<br>
अर्थव्यक्तिरनेयोऽर्थः साक्षाद्यत्राभिधीयते।<br>
शब्दार्थयोर्गुणोत्कर्षो यत्र सा स्यादुदारता ॥ 6 ॥<br>
वाक्ये समासबाहुल्यं हृद्यमोजोऽभिधीयते।<br>
कमनीयो लौकिकोऽपि यत्रार्थः कान्तिरुच्यते ॥ 7 ॥<br>
समाधिरन्यधर्माणामध्यासादर्थगौरवम्।<br>
एतैः समग्रा वैदर्भी वर्ण्यते दशभिर्गुणैः ॥ 8 ॥<br>
असमस्ता द्वित्रपदसमस्ता वा मनोहरा।<br>
वर्गद्वितीयप्रचुरा स्वल्पघोषाक्षरा यथा ॥ 9 ॥<br>
&ldquo;वैदेहि! पश्यामलयाद्विभक्तां<br>
मत्सेतुना फेनिलमम्बुराशिम्।<br>
छायापथेनेव शरत्प्रसन्न-<br>
माकाशमाविष्कृतचारुतारम् ॥ &quot;<br>
समस्तात्युद्भटपदामोजः कान्तिसमन्विताम्।<br>
महाप्राणाक्षरवतीं गौडीमाहुर्बुधा यथा ॥ 10 ॥<br>
&ldquo;अश्रान्तश्रुतिपाठपूतरसनाविर्भूतभूरिस्तवा-<br>
जिह्मब्रह्ममुखौघविघ्नितनवस्वर्गक्रियाकेलिना।<br>
पूर्वं गाधिसुतेन सामिघटिता मुक्तानु मन्दाकिनी<br>
यत्प्रासाददुकूलवल्लिरनिलान्दोलैरखेलद्दिवि ॥ &quot;<br>
माधुर्यसौकुमार्यौजःकान्तिभिः सहिता गुणैः।<br>
समस्तपञ्चषपदा पाञ्चाली कीर्त्यते यथा ॥ 11 ॥<br>
&ldquo;वैदर्भीकेलिशैले मरकतशिखरादुत्थितैरंशुदर्भै-<br>
र्ब्रह्माण्डाघातभग्नस्यदजमदतया ह्रीध्रुतावाङ्मुखत्वैः।<br>
कस्या नोत्तानगाया दिविसुरसुरभेरास्यदेशं गतग्रै-<br>
र्यद्गोग्रासप्रदानव्रतसुकृतमविश्रान्तमुज्जृम्भते स्म ॥ &quot;<br>
समस्तरीतिसम्मिश्रा लटी मृदुसमासिनी।<br>
न युक्तवर्णभूयिष्ठा स्वल्पघोषाक्षरा यथा ॥ 12 ॥<br>
&ldquo;एतन्मन्दविपक्वतिन्दुकफलश्यामोदरापाण्डुर<br>
प्रान्तं हन्त! पुलिन्दसुन्दरकरस्पर्शक्षमं लक्ष्यते।<br>
तत्पल्लीपतिपुत्रि कुञ्जरकुलं कुम्भाभयाभ्यर्थना-<br>
द्दीनं त्वामनुनाथते कुचयुगं पत्रावृतं मा कृथाः ॥ &quot;<br>
शृङ्गारहास्यकरुणाशान्तामाधुर्यशालिनः।<br>
वीररौद्राद्भुतभयबीभत्सेष्वोज उच्यते ॥ 13 ॥<br>
रसेष्वेतेषु सर्वेषु प्रमादाः परिकीर्तिताः।<br>
अन्ये गुणा यथा योग्यं योजनीयाः क्वचित्क्वचित् ॥ 14 ॥<br>
अथार्थानामलङ्काराः कथ्यन्ते साम्प्रतं क्रमात्।<br>
स्वभावाख्यानमुपमा रूपकं दीपकावृती ॥ 15 ॥<br>
आक्षेपोऽर्थान्तरन्यासो व्यतिरेको विभावना।<br>
समासातिशयोत्प्रेक्षा हेतुः सूक्ष्मो लवः क्रमः ॥ 16 ॥<br>
प्रेयोरसवदूर्जस्वि पर्यायोक्तं समाहितम्।<br>
उदात्तापह्नुतिश्लेषविशेषास्तुल्ययोगिता ॥ 17 ॥<br>
विरोधाप्रस्तुतस्तोत्रे व्याजस्तुतिनिदर्शने।<br>
सहोक्तिः परिवृत्त्याशीर्वक्रोक्तिरथ सङ्करः ॥ 18 ॥<br>
यद्यद्वस्तु यथावस्थं तथा तद्रूपवर्णनम्।<br>
स्वभावोक्तिरिति ख्याता सैव जातिर्मता यथा ॥ 19<br>
&ldquo;अङ्कोपान्तमुपाश्रितो गजमुखो मातुर्भुजालिङ्गितः<br>
स्तन्यास्वादसुखातिरेकतरलस्तद्वक्त्रदत्तेक्षणः।<br>
हस्ताग्रेण पयोधरान्तरमुखं मृन्दन्मुहुर्लीलया<br>
पादाब्जं मणिकिङ्किणीपरिगतं प्रेंखोलयन् पातु वः ॥ &quot;<br>
जातिक्रियागुणाद्रव्यभेदैः सापि चतुर्विधा।<br>
यस्य येनास्ति सादृश्यं यस्मात्कस्मात्प्रकारतः ॥ 20 ॥<br>
उपमा नामा तस्योक्तिरिववद्वादिभिर्यथा।<br>
&ldquo;उन्मुक्तकञ्चुकतयेयमुदारकान्तिः<br>
शस्त्रीव शम्बररिपोरपनीतकोशा।<br>
रक्तावगुण्टनपटोरचितापिधाना<br>
सन्ध्याम्बुवाहकलितेव शशाङ्करेखा ॥ &quot;<br>
बहवस्तत्प्रकाराः स्युस्तेषामन्यत्र विस्तरः।21 ॥<br>
एकत्वं रूपकं यत्स्यादुपमानोपमेययोः।<br>
रूपकं नाम तच्चापि बहुभेदयुतं यथा ॥ 22 ॥<br>
&ldquo;मन्दस्मितं मधुरमञ्जुमुखं सरोजं<br>
मन्दारदाममहितं ननु बाहुयुग्मम्।<br>
पुण्याहपूर्णकलशौ पृथुलौ स्तनौ ते<br>
पुण्यायितानि हि कटाक्षनिरीक्षणानि ॥ &quot;<br>
सुबन्तं वा तिङन्तं वा पदमेकत्र सङ्गतम्।<br>
सर्वोपकारकं स्याच्चेत्तदाहुर्दीपकं यथा ॥ 23 ॥<br>
&ldquo;अक्षं विक्षिपति ध्वजं विभजते मृद्गाति नद्धं गुणं<br>
चक्रे चूर्णयति क्षिणोति तुरगान् रक्षःपतेः पक्षिराट्।<br>
रुन्धे गर्जति तर्जयत्यभिभवत्यालम्बते ताडय-<br>
त्याकर्षत्यपकर्षति प्रचलयत्यञ्चत्युदञ्चत्यपि ॥ &quot;<br>
&ldquo;सञ्चारपूतानि दिगन्तराणि<br>
कृत्वा दिनान्ते निलयाय गन्तुम्।<br>
प्रचक्रमे पल्लवरागताम्रा<br>
प्रभा पतङ्गस्य मुनेश्च धेनुः ॥ &quot;<br>
उक्तस्यानेकदोक्तिः स्यादावृत्तिः सा मता यथा।<br>
&ldquo;विश्वं जित्वा भवानद्य विहरत्यविरोधनैः।<br>
विहरत्यप्सरोभिस्ते रिपुवर्गो दिवं गतः।&rdquo;<br>
आक्षेपः प्रतिषेधोक्तिः कालधर्मादिनात्मना ॥ 24 ॥<br>
आक्षेप्याणामनन्तत्वादाक्षेपोऽपि तथा यथा।<br>
&ldquo;कस्तूरीतिलकं फाले बाले मा कुरु मा कुरु।<br>
अद्य साम्यं भजामीति जृम्भते शशलाञ्छनः ॥ &quot;<br>
प्रस्तुतार्थस्य सिद्ध्यर्थं विन्यासोऽर्थान्तरस्य यः ॥ 25 ॥<br>
असावर्थान्तरन्यासो भिद्यते बहुधा यथा।<br>
&ldquo;आतपे धृतिमता सह वध्वा<br>
यामिनीविरहिणा विहगेन।<br>
सेहिरे न किरणा हिमरश्मेः<br>
दुःखिते मनसि सर्वमसह्यम् ॥ &quot;<br>
शब्दे प्रातीतिके वापि सादृश्यं यत्र वस्तुनोः ॥ 26 ॥<br>
तयोर्यद्भेदकथनं व्यतिरेको मतो यथा।<br>
&ldquo;अभिन्नवेलौ गम्भीरावम्बुराशिर्भवानपि।<br>
असावञ्जनसङ्काशस्त्वं तु चामीकरद्युतिः ॥ &quot;<br>
&ldquo;हीना दानगुणेन हेमवलयैस्त्यक्ता गता विभ्रमैः<br>
भूयस्त्वत्परिभूतिसंशयवती मध्येजलं संश्रिता।<br>
किञ्चैतत्कुचकुम्भयुग्मविलसत्क्षौमापिधानोज्झिता<br>
बाले बालमृणालिका कथमियं त्वद्बाहुवल्लीसमा ॥ &quot;<br>
स्वकारणं निराकृत्य कारणान्तरकल्पकम् ॥ 27 ॥<br>
विभावना स्वभावो वा विभाव्यो यत्र सा यथा।<br>
&ldquo;असम्भृतं मण्डनमङ्गयष्टे<br>
रनासवाख्यं करणं मदस्य।<br>
कामस्य पुष्पव्यतिरिक्तमस्त्रं<br>
बाल्यात्परं साऽथ वयः प्रपेदे ॥ &quot;<br>
&ldquo;अनञ्जितासिता दृष्टिर्भ्रूरनावर्जिता नता<br>
अरञ्जितोऽरुणश्चायमधरस्तव सुन्दरि! ॥ &quot;<br>
वस्तुकिञ्चिदभिप्रेत्य तत्तुल्यस्यान्यवस्तुनः ॥ 28 ॥<br>
उक्तिः सङ्क्षेपरूपत्वात्सा समासोक्तिरिष्यते।<br>
अन्यापदेश इत्यासीन्नामान्यच्चोच्यते यथा ॥ 29 ॥<br>
&ldquo;मुग्धे! यथा कलयसे मृगतृष्णिकाम्भः<br>
तद्विद्धि तामरसनेत्रि! तटाकवारि।<br>
अस्मिन्यथेष्टमवगाह्य सुखं विहृत्य<br>
चिन्तां परां कुरु चिराय विमुञ्च तापम् ॥ &quot;<br>
विवक्षितार्थविषये लोकवृत्तातिशायिनी।<br>
उक्तिस्त्वतिशयोक्तिः स्यादनुद्वेगकरी यथा ॥ 30 ॥<br>
&ldquo;यदगारघटाट्टकुट्टिमस्रवदिन्दूपलतुन्दिलापगा।<br>
मुमुचे न पतिव्रतौचिती प्रतिचन्द्रोदयमभ्रगङ्गया ॥ &quot;<br>
यथार्थस्यान्यथावलुप्तिरुत्प्रेक्षा साभिधीयते।<br>
मन्ये शङ्के ध्रुवं प्रायो नूनमित्यादिभिर्यथा ॥ 31 ॥<br>
&ldquo;यदेतस्मिन्निन्दौ जलदलवलीलां प्रकुरुते<br>
तदाचष्टे लोकः शश इति न मां तु प्रति तथा।<br>
?0अहं त्विन्दुं मन्ये त्वदरिविरहाक्रान्ततरुणी<br>
?0   कटाक्षोल्कापातव्रणकिणकलङ्काङ्किततनुम् ॥ &quot;<br>
इवशब्दः क्रियायोगे तूत्प्रेक्षाव्यञ्जको यथा।<br>
&ldquo;अयोध्यापुरनारीणां मुखसौन्दर्यलिप्सया।<br>
सरोजानि सरोमध्ये चरन्तीव चिरं तपः ॥ &quot;<br>
कारकं वा ज्ञापकं वा हेतुर्यत्र विशेषणम् ॥ 32 ॥<br>
निर्वर्त्ये वा विकार्ये वा प्राप्ये वा कारकं यथा ।<br>
&ldquo;अयमान्दोलितप्रौढचन्दनद्रुमपल्लवः ।<br>
उत्पादयति लोकस्य प्रीतिं दक्षिणमारुतः ॥ &quot;<br>
&ldquo;एष ते विद्रुमच्छायो मरुमार्ग इवाधरः।<br>
करोति कस्य नो मुग्धे पिपासाव्याकुलं मनः।&rdquo;<br>
&ldquo;मानयोग्यां करोमीति प्रियस्थाने स्थितां सखीम्।<br>
बाला भ्रूभङ्गजिह्माक्षी पश्यति स्फुरिताधरम् ॥ &quot;<br>
&ldquo;अवध्यैरिन्दुपादानामसाध्यैश्चन्दनाम्भसाम्।<br>
देहोष्मभिस्सुबोधं ते सखि! कामातुरं मनः ॥ &quot;<br>
भावाभावादिभेदेन हेतुभेदास्त्वनेकशः ॥ 33 ॥<br>
इङ्गिताकारलक्ष्योऽर्थः सौक्ष्म्यात् सूक्ष्म इति स्मृतः।<br>
&ldquo;पथि पथिकवधूभिस्सादरं पृच्छ्यमाना<br>
कुवलयदलनीलः कोऽयमार्ये! तवेति।<br>
स्मितविकसितगण्डं व्रीडविभ्रान्तनेत्रं<br>
मुखमवनमयन्ती स्पष्टमाचष्ट सीता ॥ &quot;<br>
वचसा चेष्टयाऽर्थस्य गोपनं वा प्रकाशनम् ॥ 34 ॥<br>
लेशमेके विदुर्निन्दां स्तुतिं वा लेशतो यथा।<br>
&ldquo;निःशेषच्युतचन्दनं स्तनतटं निर्मृष्टरागोऽधरो<br>
नेत्रे दूरमनञ्जने पुलकिता तन्वी तवेयं तनुः।<br>
मिथ्यावादिनि! दूति! बान्धवजनस्याज्ञातपीडागमे<br>
वापीं स्नातुमितो गतासि न पुनस्तस्याधमस्यान्तिकम् ॥ &quot;<br>
&ldquo;दर्भाङ्कुरेण चरणः क्षत इत्यकाण्डे<br>
तन्वी स्थिता कतिचिदेव पदानि गत्वा।<br>
आसीद्विवृत्तवदना च विमोचयन्ती<br>
शाखासु वल्कलमसक्तमपि द्रुमाणाम् ॥ &quot;<br>
उद्दिष्टानां पदार्थानां क्रमेणैवानुदेशिभिः ॥ 35 ॥<br>
सह संयोगकथनं क्रम इत्युच्यते यथा।<br>
&ldquo;हिमशिशिरवसन्तग्रीष्मवर्षाशरत्सु<br>
स्तनतपनवनाम्भोहर्म्यगोक्षीरपानैः।<br>
सुखमनुभव राजंस्त्वद्विषो यान्तु नाशं<br>
दिवसकमललज्जाशर्वरीरेणुपङ्कैः ॥ &quot;<br>
प्रेयः प्रियतरालापैः प्रेमादिख्यापनं यथा ॥ 36 ॥<br>
&ldquo;अवैमि पूतमात्मानं द्वयेनैव द्विजोत्तमाः!<br>
मूर्ध्नि गङ्गाप्रपातेन धौतपादाम्भसा च वः ॥ &quot;<br>
रसानामेव सर्वेषामुत्कर्षे रसवद्यथा।<br>
&ldquo;मलयपवनमन्दस्पन्दमानारविन्द-<br>
प्रसरदलिविलासि प्रौढिपाटच्चराणाम्।<br>
अधिगतिरहमेवालीकरोषस्पृशां स्या-<br>
मलसवलदपाङ्गालोकितानाममुष्याः ॥ &quot;<br>
रसानामिह चान्येषामुत्कर्षस्तूह्यतां बुधैः ॥ 37 ॥<br>
&ldquo;अयं स रशनोत्कर्षी पीनस्तनविमर्दनः।<br>
नाभ्यूरुजघनस्पर्शी नीवीविस्रंसनः करः ॥ &quot;<br>
अत्यहङ्कारवद्वाक्यमूर्जस्वीत्युच्यते यथा।<br>
&ldquo;क्षुद्राः सन्त्रासमेनं विजहत हरयो भिन्नशक्रेभकुम्भाः<br>
युष्मद्गात्रेषु लज्जां दधति परममी सायकास्सम्पतन्तः।<br>
सौमित्रे! तिष्ठ पात्रं त्वमपि न हि रुषो नन्वहं मेघनादः<br>
किञ्चिद्भ्रूभङ्गलीलानियमितजलधिं राममन्वेषयामि ॥ &quot;<br>
इष्टमर्थमनाख्याय साक्षात्तस्यैव सिद्धये ॥ 38 ॥<br>
यत्प्रकारान्तराख्यानं पर्यायोक्तं मतं यथा।<br>
&ldquo;त्वं मुग्धाक्षि! विनैव कञ्चुलिकया धत्से मनोहारिणीं<br>
शोभामित्यभिधायिनि प्रियतमे तद्वेणिकासंस्पृशि।<br>
शय्योपान्तनिविष्ठसस्मितवधूनेत्रोत्सवानन्दितो<br>
निर्यातश्शनकैरलीकवचनोपन्यासमालीजनः ॥ &quot;<br>
किञ्चिदारभमाणस्य कार्यं दैववशात्पुनः ॥ 39 ॥<br>
तत्साधनसमापत्तिः समाहितमिदं यथा।<br>
&ldquo;मानमस्या निराकर्तुं पादयोर्मे पतिष्यतः।<br>
उपकाराय दिष्ट्यैतदुदीर्णं घनगर्जितम् ॥ &quot;<br>
तदुदात्तं यन्महत्त्वमाशयैश्वर्ययोर्यथा ॥ 40 ॥<br>
&ldquo;गुरोश्शासनमत्येतुं न शशाक स राघवः।<br>
यो रावणशिरश्छेदकार्यभारेऽप्यविक्लवः ॥ &quot;<br>
&ldquo;रत्नस्तम्भेषु सङ्क्रान्तैः प्रतिबिम्बशतैर्वृतः।<br>
ज्ञातो लङ्केश्वरः कृछ्रादाञ्जनेयेन तत्त्वतः ॥ &quot;<br>
सत्यार्थापह्नवादन्यप्ररोहोऽपह्नुतिर्यथा।<br>
&ldquo;नेंयं निशा दिवस एव भवेत्कथं मे<br>
निद्रान्यथा नयनयोर्युगलं न याति।<br>
नायं शशी तपन एव तनोति ताप-<br>
मुत्पात एव यदिमास्तु विभान्ति ताराः ॥ &quot;<br>
एकरूपमनेकार्थं श्लिष्टं बहुविधं यथा ॥ 41 ॥<br>
&ldquo;प्रौढपयोधरधारा<br>
प्रावृण्मलिनाम्बरा प्रबाष्पधरा।<br>
मानसगराजहंसा<br>
मानवतीवाद्य भाति मदनार्त्ता ॥ &quot;<br>
गुणजातिक्रियादीनां यत्तु वैकल्यदर्शनम्।<br>
विशेषदर्शनायैव विशेषोक्तिर्मता यथा ॥ 42 ॥<br>
&ldquo;धनुः पौष्पं मौर्वी मधुकरमयी चञ्चलदृशां<br>
दृशां कोणो बाणः सुहृदपि जडात्मा हिमकरः।<br>
तथाप्येकोऽनङ्गस्त्रिभुवनमपि व्याकुलयति<br>
क्रियासिद्धिस्स्त्वे भवति महतां नोपकरणे ॥ &quot;<br>
यत्प्रसिद्धगुणस्साम्यकथनं यस्य कस्यचित्।<br>
स्तुत्या वा निन्दया तुल्ययोगिता सा मता यथा ॥ 43 ॥<br>
&ldquo;यमः कुबेरो वरुणः सहस्राक्षो भवानपि।<br>
विभ्रत्यनन्यविषयां लोकपाल इति श्रुतम् ॥ &quot;<br>
&ldquo;सङ्गतानि मृगाक्षीणां तटिद्विलसितानि च ।<br>
क्षणद्वयं न तिष्ठन्ति घनारब्धान्यपि स्वयम् ॥ &quot;<br>
उक्तैः स्ववाक्यैः यः कश्चिद्विरुद्धार्थः प्रतीयते।<br>
विरोध इति विज्ञेयस्सोऽपि नानाविधो यथा ॥ 44 ॥<br>
&ldquo;मृणालबाहु रम्भोरु पद्मोत्पलदलेक्षणम्।<br>
अपि ते रूपमस्माकं तन्वि तापाय कल्पते ॥ &quot;<br>
अप्रस्तुतस्तुतिः सा स्यादप्रकाण्डेऽपि या स्तुतिः।<br>
सेवादिक्लेशनिर्विण्णमानसेन कृता यथा ॥ 45 ॥<br>
&ldquo;मन्दिरमरविन्दकुटी बिसमशनं शयनमम्बुजदलानि।<br>
कल्लोला हिन्दोला मरालयूनोस्तपांसि भूयांसि ॥ &quot;<br>
यदि निन्दन्निव स्तौति व्याजस्तुतिरसौ मता।<br>
&ldquo;कीर्तिस्ते दयिता तदीयजठरे लोकत्रयं वर्तते<br>
तस्मात्त्वं जगतां पिता पितृधनं तेनार्थिनां त्वद्धनम्।<br>
त्यागं ते जगदेकमल्लनृपते त्यागं न मन्यामहे<br>
कस्त्यागः स्वकुटुम्बपोषणविधावर्थव्ययं कुर्वतः ॥ &quot;<br>
अर्थान्तरमुपन्यस्य किञ्चित्तत्सदृशं यदि ॥ 46 ॥<br>
सदसद्वा निदर्श्येत निदर्शनमिदं यथा।<br>
&ldquo;अणुमपि परकीयं हन्त! सन्तो नयन्ते<br>
गुणमधिकमनोज्ञं तद्धि तेषां स्वभावः।<br>
सरसिजकुहरान्तः पत्रमात्रप्रभूतं<br>
परिमलमपि वाताः किं न विस्तारयन्ति ॥ &quot;<br>
&ldquo;दुर्जनः परिहर्तव्यो धीमता सख्यवैरयोः।<br>
श्वा भवत्यपकाराय लिहन्नपि दशन्नपि ॥ &quot;<br>
सहोक्तिः सह भावानां वस्तूनां कथनं यथा ॥ 47 ॥<br>
दिगन्तमगमत्तस्य कीर्तिः प्रत्यर्थिभिः सह।<br>
सह दीर्घा मम श्वासैरिमास्सम्प्रति रात्रयः ॥ 48 ॥<br>
पांण्डुराश्च ममैवाङ्गैः सह ताश्चन्द्रभूषणाः।<br>
काम्भोजास्समरे सोढुं तस्य वीर्यमनीश्वराः ॥ 49 ॥<br>
गजालानपरिक्लिष्टैरङ्कोलैः सार्धमानताः।<br>
अर्थानां यो विनिमयः परिवृत्तिस्तु सा यथा ॥ 50 ॥<br>
&ldquo;क्रयविक्रयदक्षस्ते स्वङ्गो भूपाल वैरिणाम्।<br>
हृत्वा भूमण्डलं दत्ते रम्भायाः कुचमण्डलम् ॥ &quot;<br>
आशीर्नामाभिलषिते वस्तुन्याशंसनं यथा।<br>
&ldquo;सव्यार्धजानिः सनकादिवन्द्यः<br>
स्फुरल्ललाटः कमलारिजूटः।<br>
मुदे स देवोऽस्तु मुमुक्षुमृग्यः<br>
श्रीकण्ठनाथः श्रितवत्सलो वः ॥ &quot;<br>
रोषात्प्रियवदुक्तिर्या वक्रोक्तिः कथ्यते यथा ॥ 51 ॥<br>
&ldquo;साधु दूति! पुनः साधु कर्तव्यं किमतः परम्।<br>
यन्मदर्थे विलूनासि दन्तैरपि नखैरपि ॥ &quot;<br>
नानालङ्कारसंयोगात्सङ्करः कथ्यते यथा।<br>
&ldquo;आक्षिपन्त्यरविन्दानि मुग्धे! तव मुखश्रियम्।<br>
कोशदण्डसमग्राणां किमेषामस्ति दुष्करम् ॥ &quot;<br>
दिङ्मात्रमत्र कथितं सङ्ग्रहत्वान्न विस्तृतिः ॥ 52 ॥<br>
अथ प्रमाणालङ्काराः कथ्यन्ते साम्प्रतं क्रमात्।<br>
प्रत्यक्षमेकं चार्वाकाः काणादास्सौगताः पुनः ॥ 53 ॥<br>
अनुमानं च तच्चाथ साङ्ख्याः शाब्दं च ते अपि।<br>
न्यायैकदेशिनोऽप्येवमुपमानं च केचन ॥ 54 ॥<br>
अर्थापत्त्या सहैतानि चत्वार्याह प्रभाकरः।<br>
अभावषष्ठान्येतानि भाट्टवेदान्तिनस्तथा ॥ 55 ॥<br>
सम्भवैतिह्ययुक्तानि तानि पौराणिका जगुः।<br>
इन्द्रियाणामर्थयोगे यज्ज्ञानमुपजायते ॥ 56 ॥<br>
तत्प्रत्यक्षं समाख्यातं मनसा चेन्द्रियाणि षट्।<br>
प्रत्यक्षं द्विविधं निर्विकल्पकं सविकल्पकम् ॥ 57 ॥<br>
नामादिभिर्विशिष्टार्थविषयं सविकल्पकम्।<br>
अवशिष्टार्थविषयं प्रत्यक्षं निर्विकल्पकम् ॥ 58 ॥<br>
इन्द्रियोत्पन्नविज्ञानं प्रत्यक्षालङ्कृतिर्यथा।<br>
&ldquo;क्रान्तकान्तवदनप्रतिबिम्बे<br>
भग्नबालसहकारसुगन्धौ।<br>
स्वादुनि प्रणुदितालिनिशीथे<br>
निर्ववार मधुनीन्द्रियवर्गः ॥ &quot;<br>
निवृत्तिर्मनसो वृत्तिरिन्द्रियैरपनीयते ॥ 59 ॥<br>
हेतुना हेतुमज्ज्ञानमनुमानं तदुच्यते।<br>
दृष्टं सामान्यतो दृष्टमिति चास्य विधाद्वयम् ॥ 60 ॥<br>
पूर्वं प्रत्यक्षयोग्यार्थमन्यार्थमितरद्यथा।<br>
&ldquo;चूर्णबभ्रुललितस्रगाकुलं<br>
छिन्नमेखलमलक्तकाङ्कितम्।<br>
उत्थितस्य शयनं विलासिनः<br>
तस्य विभ्रमरतान्यवेदयत् ॥ &quot;<br>
&ldquo;परिरम्भपरं निजं निरुन्धे<br>
करयोः केवलमेव कर्म कान्तम्।<br>
पुलकैः पुनरुच्यते भवत्याः<br>
पुर एव स्फुटमायताक्षि भावः ॥ &quot;<br>
यथार्थदर्शिनः पुंसो यथादृष्टार्थवादिनः ॥ 61 ॥<br>
उपदेशः परार्थो यः आगमः स मतो यथा।<br>
परापकारनिरतैर्दुर्जनैः सह सङ्गतिः ॥ 62 ॥<br>
वदामि तत्त्वं भवतो न विधेया कदाचन।<br>
सादृश्यात्सदृशज्ञानमुपमानमिहोच्यते ॥ 63 ॥<br>
अनुभूतार्थमननुभूतार्थं द्विविधं यथा।<br>
&ldquo;अपि तुरगसमीपादुत्पतन्तं मयूरं<br>
न स रुचिरकलापं बाणलक्षीचकार।<br>
सपदि गतमनस्कश्चित्रमाल्यानुकीर्णे<br>
रतिविगलितबन्धे केशपाशे प्रियायाः ॥ &quot;<br>
&ldquo;तां रोहिणीं विजानीहि ज्योतिषामत्र मण्डले।<br>
समूहस्तारकाणां यः शकटाकारमाश्रितः ॥ &quot;<br>
दृष्टः श्रुतोपि यो वार्थः स्वस्यैवानुपपत्तितः ॥ 64 ॥<br>
प्रसूतेऽर्थान्तरे बुद्धिं साऽर्थापत्तिर्मता यथा।<br>
निर्णेतुं शक्यमस्तीति मध्यं तव नितम्बिनि ॥ 65 ॥<br>
अन्यथा नोपपद्येत पयोधरभरस्थितिः।<br>
&ldquo;रुचिधाम्नि भर्तरि भृशं विमलाः<br>
परलोकमभ्युपगते विविशुः।<br>
ज्वलनं त्विषः कथमिवेतरथा<br>
सुलभोन्यजन्मनि स एव पतिः ॥ &quot;<br>
अर्थस्याविद्यमानत्वमभाव इति कथ्यते ॥ 66 ॥<br>
प्रागभावोऽथ प्रध्वंसश्चान्योन्याभाव एव च।<br>
अत्यन्ताभाव इत्येवं चतुर्धा भिद्यते यथा ॥ 67 ॥<br>
&ldquo;अन्यभ्यासेन विद्यानामसंसर्गेण धीमताम्।<br>
अनिग्रहेण चाक्षाणां व्यसनं जायते नृणाम् ॥ &quot;<br>
&ldquo;धृतिरस्तमिता रतिश्च्युता<br>
विरतं गेयमृतुर्निरुत्सवः।<br>
गतमाभरणप्रयोजनं<br>
परिशून्यं शयनीयमद्य मे ॥ ।&rdquo;<br>
कर्णोत्पलं न चक्षुस्ते न चक्षुः श्रवणोत्पलम्।<br>
इति जानन्नपि मनो मन्यते दीर्घनेत्रताम् ॥ 68 ॥<br>
&ldquo;सव्यापसव्यत्यजनाद्द्विरुक्तैः<br>
पञ्चेषुबाणैः पृथगार्जितासु।<br>
दशासु शेषा खलु तद्दशाया<br>
तया नभः पुष्यतु कोरकेण ॥ &quot;<br>
आढकं सम्भवेद्द्रोणे सहस्रेपि शतं यथा।<br>
आहुरेवं विधं ज्ञानं सम्भवं मुनयो यथा ॥ 69 ॥<br>
&ldquo;ये नाम केचिदिह नः प्रथयन्त्यवज्ञां<br>
जानन्ति ते किमपि तान् प्रति नैष यत्नः।<br>
उत्पत्स्यते मम तु कोऽपि समानधर्मा<br>
कालोह्ययं निरवधिर्विपुला च पृथ्वी ॥ &quot;<br>
प्रवादपारम्पर्यं यदनिर्दिष्टप्रवक्तृकम्।<br>
ऐतिह्यमिति विज्ञेयं प्रमाणं पण्डितैर्यथा ॥ 70 ॥<br>
&ldquo;यासि भीरु ननु तत्र निशीथे<br>
ध्वान्तरुद्धदशदिक्प्रविभागे।<br>
वर्त्मनीह वटभूरुहि यक्ष-<br>
स्तिष्ठतीति न जना विचरन्ति ॥ &quot;<br>
नानाविधालङ्कृतिहृद्यवर्णां कन्यामिवैतां कवितां वृणीष्व।<br>
अस्यां यशः सन्ततिवृद्धिरस्तु विवेकविद्याधर मन्मभूप ॥ 71 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे अलङ्कारनिर्णयो नाम पञ्चमः<br>
परिच्छेदः ॥</p>
<p>॥ षष्ठः परिच्छेदः ॥<br>
अथ दोषाः प्रकीर्त्यन्ते पदानां प्रथमं क्रमात्।<br>
श्रुतिकट्वसमर्थं च च्युतसंस्कृत्यवाचकम् ॥ 1 ॥<br>
निरर्थकं चाप्रयुक्तमश्लीलं ग्राम्यमेव च ।<br>
नेयार्थानुचितार्थे च सन्दिग्धं क्लिष्टमेव च ॥ 2 ॥<br>
अविमृष्टविधेयांशं विरुद्धमतिकृत्तिथा।<br>
अप्रतीतमथैतेषां क्रमाल्लक्षणमुच्यते ॥ 3 ॥<br>
परुषाक्षरविन्यासं श्रुतिकट्विष्यते यथा।<br>
&ldquo;अनङ्गमङ्गलगृहापाङ्गभङ्गितरङ्गितैः।<br>
आलिङ्गितः स तन्वङ्ग्या कार्तार्थ्यं लभते कदा ॥ &quot;<br>
अत्र कार्तार्थ्यमिति यत्पदं श्रुतिकटूच्यते ॥ 4 ॥<br>
असमर्थमभिप्रेतं यद्वक्तुं न क्षमं यथा।<br>
&ldquo;तीर्थान्तरेषु स्नानेन समुपार्जितसत्कृतिः।<br>
सुरस्रोतस्विनीमेष हन्ति सम्प्रति सादरम् ॥ &quot;<br>
हन्तीति हिंसागत्यर्थोऽप्यसमर्थो गताविह ॥ 5 ॥<br>
शास्त्रोक्तलक्षणापेतं च्युतसंस्कृति तद्यथा।<br>
&ldquo;एतन्मन्दविपक्वतिन्दुकफलश्यामोदरापाण्डर-<br>
प्रान्तं हन्त पुलिन्दसुन्दरकरस्पर्शक्षमं लक्ष्यते।<br>
तत्पल्लीपतिपुत्रि कुञ्जरकुलं कुम्भाभयाभ्यर्थना<br>
दीनं त्वामनुनाथते कुचयुगं पत्रावृतं मा कृथाः ॥ &quot;<br>
न याच्नार्थे नाथते स्यादाशिष्येवात्मने पदम् ॥ 6 ॥<br>
अवाचकं न यत्रार्थे प्रयुक्तं वक्ति तद्यथा।<br>
&ldquo;अवन्ध्यकोपस्य निहन्तुरापदां<br>
भवन्ति वश्याः स्वयमेव देहिनः।<br>
अमर्षशून्येन जनस्य जन्तुना<br>
न जातहार्देन न विद्विषादरः ॥ &quot;<br>
जीवसाधारणं जन्तुपदं नो दातृवाचकम् ॥ 7 ॥<br>
निरर्थकं भवेत्पादपूरणैकफलं यथा।<br>
&ldquo;बिभर्ति यश्च देहार्धे प्रियामिन्दुं हि मूर्धनि।<br>
स वै देवः खलु त्वां तु पुनातु मदनान्तकः ॥ &quot;<br>
च वै हीत्यादि शब्दानामर्थस्यार्थो न विद्यते ॥ 8 ॥<br>
आम्नातमप्यप्रयुक्तं कविभिर्नादृतं यथा ॥<br>
&ldquo;यथाऽयं दारुणाचारः सर्वथैव विभाव्यते।<br>
तथा मन्ये दैवतोऽस्य पिशाचो राक्षसोऽपि वा ॥ &quot;<br>
पुंसि दैवतशब्दोऽयं कविभिर्न प्रयुज्यते ॥ 9 ॥<br>
येनासभ्यः पदेनार्थो द्योत्यतेऽश्लीलमीरितम्।<br>
जुगुप्साऽमङ्गलव्रीडाव्यञ्जकत्वात्त्रिधा यथा ॥ 10 ॥<br>
&ldquo;लीलातामरसाहतोऽन्यवनितानिःशङ्कदष्टाधरः<br>
कश्चित्केसरदूषितेक्षण इव व्यामील्य नेत्रे स्थितः।<br>
मुग्धा कुड्मलिताननेन ददती वायुं स्थिता तस्य सा<br>
भ्रान्त्या धूर्ततयाथवा नतिमृते तेनानिशं चुम्बिता ॥ &quot;<br>
अत्राननेन ददती वायुं सेति जुगुप्सितम्।<br>
&ldquo;मृदुपवनविभिन्नो मत्प्रियाया विनाशात्<br>
घनरुचिरकलापो निस्सपत्नोद्य जातः।<br>
रतिविगलितबन्धे केशपाशे सुकेश्याः<br>
सतिकुसुमसनाथे कं हरेदेष बर्ही ॥ &quot;<br>
मत्प्रियाया विनाशादित्येतत्पदममङ्गलम् ॥ 11 ॥<br>
&ldquo;साधनं सुमहद्यस्य यन्नान्यस्य विलोक्यते।<br>
तस्य धीशालिनः कोऽन्यः सहेतारालितां भ्रुवम् ॥ &quot;<br>
अत्र साधनशब्दोऽयं व्रीडोत्पत्तिकरो मतः।<br>
ग्रामीणयोग्यं यद्ग्राम्यं निन्द्यं नागरिकैर्यथा ॥ 12 ॥<br>
&ldquo;राकाविभावरीकान्तसङ्क्रान्तद्युति ते मुखम्।<br>
तपनीयशिलाशोभा कटिश्च हरते मनः ॥ &quot;<br>
कटिशब्दोऽत्र गोप्याङ्गवाचकत्वेन गर्ह्यते।<br>
नेयार्थं यदसामर्थ्याद्दूरार्थद्योतकं यथा ॥ 13 ॥<br>
&ldquo;शरत्कालसमुल्लासिपूर्णिमाशर्वरीप्रियम्।<br>
करोति ते मुखं तन्वि चपेटापातनातिथिम् ॥<br>
चपेटशब्दः सामर्थ्यान्नाभिधत्ते जयं त्विह।<br>
तदेवानुचितार्थं स्याद्यस्यार्थोऽनुचितो यथा ॥ 14 ॥<br>
&ldquo;तपस्विभिर्या सुचिरेण लभ्यते<br>
प्रयत्नतः सत्रिभिरिष्यते च या।<br>
प्रयान्ति तामाशु गतिं मनस्विनो<br>
रणाश्वमेधे पशुतामुपागताः ॥ &quot;<br>
व्यनक्तयुक्तं पशुपदं शूरे कातरतामिह।<br>
विवक्षितार्थादन्यच्च सन्दिग्धं द्योतयेद्यथा ॥ 15 ॥<br>
&ldquo;आलिङ्गितस्तत्र भवान् सांपराये जयश्रियम्।<br>
आशीः परम्परां वन्द्यां कर्णे कृत्वा कृपां कुरु ॥ &quot;<br>
अत्र वन्द्यामिति पदं बन्दीकृतनमस्ययोः।<br>
क्लिष्टं व्यवहितार्थस्य द्योतकं स्यात्पदं यथा ॥ 16 ॥<br>
&ldquo;अत्रिलोचनसम्भूतज्योतिरुद्गमभासिभिः।<br>
सदृशं शोभतेऽत्यर्थं भूपाल तव चेष्टितम् ॥ &quot;<br>
अत्रिलोचनसम्भूतश्चन्द्रस्तज्ज्योतिरुद्गमात्।<br>
भासीनिकुमुदानीति क्लिष्टत्वं व्यवधानतः ॥ 17 ॥<br>
अभिमृष्टविधेयांशं प्राधान्याद्येन तद्यथा।<br>
स्रस्तं नितम्बादवलम्बमानां<br>
मुहुर्मुहुः केसरदामकाञ्चीम्।<br>
न्यासीकृतां स्थानविदा स्मरेण<br>
मौर्वीद्वितीयामिव कार्मुकस्य ॥ &quot;<br>
प्राधान्येनात्र निर्दिष्टो विधेयांशो द्वितीयया ॥ 18 ॥<br>
इष्टान्यदुष्टधीकारी विरुद्धमतिकृद्यथा ॥<br>
&ldquo;सुधाकरकराकारविशारदविचेष्टितः।<br>
अकार्यमित्रमेकोऽसौ तस्य किं वर्णयामहे ॥ &quot;<br>
प्रयोजनं विना मित्रमित्यत्रार्थे विवक्षिते ॥ 19 ॥<br>
अकार्ये मित्रमित्यन्यो विरुद्धार्थः प्रतीयते।<br>
शास्त्रमात्रप्रसिद्धार्थमप्रतीतं मतं यथा ॥ 20 ॥<br>
&ldquo;सम्यञ्ज्ञानमहाज्योतिर्दलिताशयताजुषः।<br>
विधीयमानमप्येतन्न भवेत् कर्मबन्धनम् ॥ &quot;<br>
अत्राशयपदं वासनार्थमागमसिद्धिमत्।<br>
दोषान् पदैकदेशेषु यथायोग्यं वदाम्यहम् ॥ 21 ॥<br>
&ldquo;अलमतिचपलत्वात् स्वप्नमायोपमत्वा-<br>
त्परिणतिविरसत्वात्सङ्गमेनाङ्गनायाः।<br>
वयमिति शतकृत्वः तत्त्वमालोचयाम-<br>
स्तदपि न हरिणाक्षीं विस्मरत्यन्तरात्मा ॥ &quot;<br>
त्वप्रत्ययस्य बाहुल्यादिह श्रुतिकटूच्यते।<br>
&ldquo;आदावञ्जनपुञ्जलिप्तवपुषां श्वासानिलोल्लासित-<br>
प्रोत्सर्पद्विरहानलेन च ततः सन्तापितानां दृशाम्।<br>
सम्प्रत्येव निषेकमश्रुपयसा देवस्य चेतोभुवो<br>
भिल्लानामिव पानकर्म कुरुते कामं कुरङ्गेक्षणा ॥ &quot;<br>
निरर्थकं बहुत्वं स्याद्दृशामित्येकयोषितः ॥ 22 ॥<br>
फलस्याकर्तृगामित्वाद् कृञश्चाप्यात्मने पदम् ॥<br>
&ldquo;यः पूयते सुरसरिन्मुखतीर्थसार्ध-<br>
स्नानेन शास्त्रपरिशीलनकीर्तनेन।<br>
सौजन्यमान्यजनिरूर्जितमार्जितानां<br>
सोऽयं दृशोः पतति कस्यचिदेव पुंसः ॥ &quot;<br>
पूयेत्यत्र जुगुप्सार्थमश्लीलमवगम्यते ॥ 23 ॥<br>
&ldquo;अभिप्रेतार्थसिद्ध्यर्थं पूजितो यः सुरैरपि।<br>
सर्वविघ्नच्छिदे तस्मै गणाधिपतये नमः ॥ &quot;<br>
प्रेतेत्यत्रामङ्गलाश्लीलमत्र श्लोकेऽवगम्यते।<br>
&ldquo;कस्मिन्कर्मणि सामर्थ्यमस्य नोत्तपते तराम्।<br>
अयं साधुचरस्तस्मादञ्जलिर्बध्यतामिह ॥ &quot;<br>
भूतपूर्वे चरट्त्वत्र साधुचारीति संशयः ॥<br>
&ldquo;किमुच्यतेऽस्य भूपालमौलिमालामहामणेः।<br>
सुदुर्लभं वचोबाणैस्तेजो यस्य विभाव्यते ॥ &quot;<br>
वचः शब्देन गीः शब्दो लक्ष्यतेऽत्रेत्यवाचकम् ॥ 24 ॥<br>
प्रतिकूलवर्णमुपहतलुप्तविसर्गं विसन्धिहतवृत्तम्।<br>
न्यूनाधिककथितपदं पतत्प्रकर्षं समाप्तपुनरात्तम् ॥ 25।<br>
अर्थान्तरैकवाचकमभवन्मतयोगमनभिहितवाच्यम्।<br>
अपदस्थपदसमासं सङ्कीर्णं गर्भितं प्रसिद्धिहतम् ॥ 26 ॥<br>
भग्नप्रक्रममक्रमममतपदार्थं रसच्युतं च तथा।<br>
अप्रस्तुतार्थमित्यपि भवन्ति वाक्येष्वमी दोषाः ॥<br>
प्रतिकूलवर्णमेतद्रसानुकूलाक्षरं न यद्धि तथा ॥ 27 ॥<br>
&ldquo;अकुण्ठोत्कण्ठया पूर्णमाकण्ठं कलकण्ठि! माम्।<br>
कम्बुकण्ठ्याः क्षणं कण्ठे कुरु कण्ठार्थिमुद्धर ॥ &quot;<br>
शृङ्गारे टादीनां कठिनानां नानुकूल्यमस्तीह।<br>
उत्वौत्वे यत्र कृते लुप्तो वा स्याद्विसर्जनीयश्च।<br>
उपहतलुप्तविसर्गं दुष्टं तद्वाक्यमामनन्ति यथा ॥ 28 ॥<br>
&ldquo;धीरो विनीतो निपुणो वराकारो नृपोऽत्रसः।<br>
यस्य भृत्या बलोत्सिक्ता भक्ता बुद्धिप्रभाविताः ॥ &quot;<br>
उपहततामाद्यार्धे याति विसर्गः परेण लुप्तत्वम्।<br>
वैरूप्यं विश्लेषोऽश्लीलत्वं कष्टता च सन्धेः स्युः ॥ 29 ॥<br>
दोषास्तत्तद्वाक्यं विसन्धि विबुधाः क्रमाद्वदन्ति यथा।<br>
&ldquo;राजन् विभान्ति भवतश्चरितानि तानि<br>
इन्दोर्द्युतिं दधति यानि रसातलेऽन्तः।<br>
धीदोर्बले अतितते उचितानुवृत्ती<br>
आतन्वती विजयसम्पदमेत्य भातः ॥ &quot;<br>
सकृदेवहितेऽत्र दोषे विहितेऽप्यसकृच्च भवति वैरूप्यम् ॥ 30 ॥<br>
&ldquo;तत उदित उदारहारि -<br>
द्युतिरुच्चैरुदयाचलादिवेन्दुः।<br>
निजवंश उदात्तकान्तकान्ति-<br>
र्बत! मुक्तामणिवच्चकास्त्यनर्घः ॥ &quot;<br>
अत्र विहितेऽपि दोषो विश्लेषस्त्वसकृदेव विज्ञेयः।<br>
&ldquo;विद्यामभ्यसतो रात्रावेति या भवतः प्रिया।<br>
वनिता गुह्यकेशानां कथं ते पेलवं वनम् ॥ &quot;<br>
सन्धावश्लीलत्वं दोषोऽत्र विवेकशालिभिर्ज्ञेयः ॥ 31 ॥<br>
&ldquo;उर्व्यसावत्र तर्वाली सर्वर्तौ चार्ववस्थितिः।<br>
नात्र प्रयुज्यते गन्तुं शिरो नमय तन्मनाक् ॥ &quot;<br>
इह कष्टत्वं सन्धेः क्लिष्टतया कथ्यते सकृद्दोषः।<br>
अयथात्वं गुरुलघ्वोः वर्णानां यत्र हीनताधिक्ये ॥ 32 ॥<br>
भग्नच्छन्दोवाक्यं हतवृत्तं चेति तद्वदन्ति यथा।<br>
&ldquo;कामेन पञ्चापि बाणा विमुक्ता<br>
मृगेक्षणास्वित्ययथागुरुत्वम्।<br>
मदनबाणाः निशिताः पतन्ति<br>
वामेक्षणास्वित्ययथालघुत्वम् ॥ &quot;<br>
इन्दुपादाः शिशिराः स्पृशन्तीत्यूनवर्णता।<br>
स कारस्य किसलयान्न्यार्द्राणीत्याधिकाक्षरम् ॥ 33 ॥<br>
पादान्ते मध्ये वा यतिर्विरामोऽस्य भग्नतात्र यथा।<br>
&ldquo;आदित्यस्य महति वंशे जातो नृपतिरेष धनकीर्तिः।<br>
भूरिदयालङ्कारः प्रभूतगुणवत्सलो जयत्यवनौ ॥ &quot;<br>
येन विना यद्वाक्यं न्यूनं तन्न्यूनपदमुशन्ति यथा ॥ 34 ॥<br>
&ldquo;तथाभूतां दृष्ट्वा नृपसदसि पाञ्चालनया<br>
वने व्याधैः सार्धं सुचिरमुषितं वल्कलधरैः।<br>
विराटस्यावासे स्थितमनुचितारम्भनिभृतं<br>
गुरु खेदं खिन्ने मयि भजति नाद्यापि कुरुषु ॥ &quot;<br>
अस्माभिरिति विशेष्याभावादिह वाक्यमभिहितं न्यूनम्।<br>
यदभावादपि पूर्णं वाक्यं तेनाधिकपदमत्र यथा ॥ 35 ॥<br>
&ldquo;स्फुटिकाकृतिनिर्मलः प्रकामं<br>
प्रतिसङ्क्रान्तनिशातशास्त्रतत्त्वः।<br>
अविरुद्धसमन्वितोक्तियुक्तिः।<br>
प्रतिमल्लास्तमयोदयः स कोऽपि ॥ &quot;<br>
आकृतिपदेन वाक्यं विनापि सम्पूर्णमेव भवतीह।<br>
कथितपदं यद्यस्मिन् पदस्य कथितस्य कथनमेव यथा ॥ 36 ॥<br>
&ldquo;अधिकतरलतल्पं कल्पितस्वापलीला<br>
परिमिलननिमीलत्पाण्डिमा गण्डपाली।<br>
सुतनु! कथय कस्य व्यञ्जयत्यञ्जसैव<br>
स्मरनरपतिलीलायौवराज्याभिषेकम् ॥ &quot;<br>
लीलेति पूर्वकथितं पुनरपि लीलेति कथितमेतस्मिन्।<br>
यस्मिन्नधः प्रकृष्टं पतत्प्रकर्षं तदामनन्ति यथा ॥ 37 ॥<br>
&ldquo;कः कः कुत्र नर्घुर्घुरायितघुरी घोरो घुरेत्सूकरः<br>
कः कः कं कमलाकरं विकमलं कर्तुं करी नोद्यतः।<br>
के के कानि वनान्यरण्यमहिषा नोन्मूलयेयुर्यतः<br>
सिंहीस्नेहविलासबद्धवसतिः पञ्चाननो वर्तते ॥ &quot;<br>
अत्र करिणः प्रकृष्टान्महिषाणामुपरिकीर्तनं कुरुते।<br>
पुनरपि समाप्य कथितं समाप्तपुनरात्तमिति वदन्ति यथा ॥ 38 ॥<br>
&ldquo;क्रेङ्कारः स्मरकार्मुकस्य सुरतक्रीडापिकानां रवः<br>
झङ्कारो रतिमञ्जरीमधुलिहां लीलाचकोरीध्वनिः।<br>
तन्व्याः कञ्चुलिकापसारणभुजाक्षेपस्खलत्कङ्कण<br>
क्वाणः प्रेम तनोतु वो नववयोलास्याय वेणुस्वनः ॥ &quot;<br>
अत्र समाप्तोऽप्यर्थः पुनरप्यादीयतेऽन्त्यपादान्त्ये।<br>
अर्थान्तरैकवाचकमपरार्थगतैकवाचकं तु यथा ॥ 39 ॥<br>
&ldquo;मसृणचरणपातं गम्यतां भूः सदर्भा<br>
विरचय सिचयान्तं मूर्ध्नि धर्मः कठोरः।<br>
तदिति जनकपुत्री लोचनैरश्रुपूर्णैः<br>
पथि पथिकवधूभिर्वीक्षिता शिक्षिता च ॥ &quot;<br>
इह तच्छब्दो हेतुः सिचयान्तं मूर्ध्नि विरचयेत्यत्र।<br>
अभवन्मतयोगं तद्यत्र समासे पदं गुणीभूतम् ॥ 40 ॥<br>
नान्यैः प्रधानभूतैर्लभते योगं प्रयोजनाय यथा।<br>
&ldquo;?Bचत्वारो वयमृत्विजः स भगवान् कर्मोपदेष्टा हरिः<br>
सङ्ग्रामाध्वरदीक्षितो नरपतिः पत्नी गृहीतव्रता।<br>
कौरव्याः पशवः प्रियापरिभवक्लेशोपशान्तिः फलं<br>
राजन्योपनिमन्त्रणाय रसति स्फीतं यशो दुन्दुभिः ॥ &quot;<br>
सङ्ग्रामाध्वरशब्दः समासगो दोषभावमेत्यत्र ॥ 41 ॥<br>
अनभिहितवाच्यमेतद्यत्र न वक्तव्यमभ्यधायि यथा।<br>
&ldquo;त्वयि निसर्गरतेः प्रियवादिनः<br>
प्रणयभङ्गपराङ्मुखचेतसः।<br>
कमपराधलवं मम पश्यसि<br>
त्यजसि मानिनि! दासजनं यतः ॥ &quot;<br>
अत्रावश्यं वाच्यं पश्यस्यपराधलवमपीति पदम् ॥ 42 ॥<br>
अस्थानस्थपदं तद्यत्रास्थाने स्थितं पदं हि यथा।<br>
&ldquo;लग्नः केलिकचग्रहश्लथजटालम्बेन निद्रान्तरे<br>
मुद्राङ्कः शितिकन्धरेन्दुशकलेनान्तः कपोलस्थलम्।<br>
पार्वत्या नखलक्ष्मशङ्कितसखीनर्मस्मितह्रीतया<br>
प्रोन्मृष्टः करपल्लवेन कुटिला ताम्रच्छविः पातु वः ॥ &quot;<br>
कुटिलाताम्रच्छविरिति नखलक्ष्मेत्यादितः पुरा वाच्यम् ॥ 43 ॥<br>
अस्थानस्थसमासं यत्रास्थाने समासशालि यथा।<br>
&ldquo;अद्यापि स्तनशैलदुर्गविषमे सीमन्तिनीनां हृदि<br>
स्थातुं वाञ्छति मान एष धिगिति क्रोधादिवालोहितः।<br>
प्रोद्यद्दूरतरप्रसारितकरः कर्षत्यसौ तत्क्षणात्<br>
फुल्लत्कैरवकोशनिस्सरदलिश्रेणीकृपाणं शशि ॥ &quot;<br>
क्रुद्धोक्तावत्र कृतो न समासः किन्तु कविवचस्येव ॥ 44 ॥<br>
सङ्कीर्णं यत्रेतरवाक्यपदानीतरत्र सन्ति यथा।<br>
&ldquo;किमिति न पश्यसि कोपं पादगतं बहुगुणं गृहाणेमम्।<br>
ननु मुञ्च हृदयनाथं कण्ठे मनसस्तमोरूपम् ॥ &quot;<br>
अधिकस्पुटमितरेतरवाक्यपदानां मिथः प्रवेशोऽत्र ॥ 45 ॥<br>
क्लिष्टत्वमेकवाक्ये वाक्यबहुत्वे तु भवति सङ्कीर्णम्।<br>
गर्भितमितरद्वाक्यं वाक्यस्यैकस्य यत्र मध्येऽस्ति ॥ 46 ॥<br>
&ldquo;परापकारनिरतैर्दुर्जनैः सह सङ्गतिः।<br>
वदामि भवतस्तत्त्वं न विधेया कदाचन ॥ &quot;<br>
वाक्यमिदमितरवाक्ये स्थितमिह भवतो वदामि तत्त्वमिति।<br>
यत्र प्रसिद्धिहीनं प्रसिद्धियुतमुच्यते पदं तु यथा ॥ 47 ॥<br>
&ldquo;महाप्रलयमारुतक्षुभितपुष्कलावर्तक-<br>
प्रचण्डघनगर्जितप्रतिरुतानुकारी मुहुः।<br>
रवः श्रवणभैरवः स्थगितरोदसीकन्दरः<br>
कृतोऽद्य समरोदधेरयमभूतपूर्वक्रमः ॥ &quot;<br>
रव इति शब्दविशेषणं शब्दमात्रे प्रसिद्धिभाग्भवति।<br>
भग्नप्रक्रममुक्तं यत्र प्रक्रान्तरूपभङ्गः स्यात् ॥ 48 ॥<br>
तदनेकधा विभेदैः प्रकृतिप्रत्ययमुखैः क्रमेण यथा।<br>
&ldquo;नाथे निशाया नियतेर्नियोगा-<br>
दस्तं गते हन्त निशापि याता।<br>
कुलाङ्गनानां हि दशानुरूपं<br>
नातः परं भद्रतरं किमस्ति ॥ &quot;<br>
गत इति तु प्रक्रान्ते यातेति प्रकृतिरत्र भङ्गवती ॥ 49 ॥<br>
&ldquo;यशोऽधिगन्तुं सुखलिप्सया वा<br>
मनुष्यसङ्ख्यामतिवर्तितुं वा।<br>
निरुत्सुकानामभियोगभाजां<br>
समुत्सुकेवाङ्कमुपैति सिद्धिः ॥ &quot;<br>
अत्र सुखलिप्सयेति प्रत्ययभङ्गो विविच्य विज्ञेयः।<br>
अन्येऽप्यत्र ज्ञेयाः प्रत्ययभङ्गा न तु प्रपञ्च्यन्ते ॥ 50 ॥<br>
यत्र विहितः क्रमः स्यादक्रममिति वाक्यमामनन्ति यथा।<br>
&ldquo;निर्माणस्थितिसंहारहेतवो जगतां मताः।<br>
विष्णुस्त्रिलोचनाम्भोजयोनयः पालयन्तु वः ॥ &quot;<br>
परमेष्ठिहरिहरा इति वाच्ये भग्रः क्रमो भवत्यत्र ॥ 51 ॥<br>
अमतपदार्थं यत्र प्रकृतविरुद्धार्थकथनमेव यथा।<br>
&ldquo;राममन्मथशरेण ताडिता<br>
दुस्सहेन हृदये निशाचरी।<br>
गन्धवद्रुधिरचन्दनोक्षिता<br>
जीवितेशवसतिं जगाम सा ॥ &quot;<br>
प्रकृतरसेऽत्र विरुद्धं शृङ्गाररसस्य वर्णनं विहितम् ॥ 52 ॥<br>
यत्र रसोऽस्ति न वाक्ये रसच्युतं तदिति कीर्तयन्ति यथा।<br>
&ldquo;एकपुच्छश्चतुष्पादः ककुद्मान् लम्बकम्बलः।<br>
गोरपत्यं बलीवर्दो घासमत्ति सुखेन सः ॥ &quot;<br>
जातिरपि नीरसत्त्वान्नालङ्कारोऽस्य किं तु दोषत्वम् ॥ 53 ॥<br>
अप्रस्तुतार्थमेतद्यत्नाप्रस्तुतनुतिः करोति यथा।<br>
&ldquo;तमालश्यामलं क्षारमत्यच्छमतिफेनिलम्।<br>
पादेन लङ्घयामास हनूमानेष सागरम् ॥ &quot;<br>
नात्र श्यामलतादेः कथनं तत्रोपयोगि स्यात् ॥ 54 ॥<br>
अर्थोऽपुष्टः कष्टो व्याहतपुनरुक्तदुष्क्रमग्राम्याः।<br>
सन्दिग्धो निर्हेतुः प्रसिद्धिविद्याविरुद्धश्च ॥ 55 ॥<br>
व्यर्थीकृतः सनियमा नियमविशेषाविशेषपरिवृत्ताः।<br>
साकाङ्क्षोक्तविरुद्धोद्धत्यपुनः स्वीकृतोऽश्लीलः ॥<br>
विध्यनुवादनिवृत्तः सहचरभिन्नोऽर्थदोषाः स्युः ॥ 56 ॥<br>
विशेषणानामुक्तानां फलं यत्र न विद्यते।<br>
विशेष्यपोषकत्वेन सोऽपुष्टार्थो मतो यथा ॥ 57 ॥<br>
&ldquo;अतिविततगगनसरणिप्रसरणपरिमुक्तविश्रमानन्दः।<br>
मरुदुल्लासितसौरभकमलाकरहासकृद्रविर्जयति ॥ &quot;<br>
विमुक्तविश्रमानन्दौ पुष्यतो न रवेर्जयम्।<br>
कष्टः कृच्छ्रेण विज्ञेयः शब्दसङ्क्षेपतो यथा ॥ 58 ॥<br>
&ldquo;कलशे निजहेतुदण्डजः<br>
किमु चक्रभ्रमकारिता गुणः।<br>
स तदुच्चकुचौ भवन् प्रभा-<br>
झरचक्रभ्रममातनोति यत् ॥ &quot;<br>
अत्यन्तव्यवधानेन ज्ञायतेऽर्थोऽत्र नो हठात्।<br>
अनादृतस्यैवोत्कर्षो वाक्ये स्याद्व्याहतो यथा ॥ 59 ॥<br>
&ldquo;जगति जयिनस्ते ते भावा नवेन्दुकलादयः<br>
प्रकृतिमधुराः सन्त्येवान्ये मनो मदयन्ति ये।<br>
मम तु यदियं याता लोके विलोचनचन्द्रिका<br>
नयनविषयं जन्मन्येकः स एव महोत्सवः ॥ &quot;<br>
अनादृत्येन्दुरेखाद्यं श्लाघ्यते चन्द्रिकात्विह।<br>
एक एव द्विरुक्तोऽर्थः पुनरुक्तो मतो यथा ॥ 60 ॥<br>
&ldquo;अस्त्रज्वालावलीढप्रतिबलजलधेरन्तरौर्वायमाणे<br>
सेनानाथे स्थितेऽस्मिन् मम पितरि गुरौ सर्वधन्वीश्वराणाम्।<br>
कर्णालं सम्भ्रमेण! व्रज कृप! समरं मुञ्च हार्दिक्यशङ्कां<br>
ताते चापद्वितीये वहति रणधुरां को भयस्यावकाशः ॥ &quot;<br>
पौनरुक्त्यमिहार्थस्य प्रसिद्धं समपादयोः।<br>
वक्तव्ययोरर्थयोर्यो व्युत्क्रमो दुष्क्रमो यथा ॥ 61 ॥<br>
&ldquo;भूपालरत्न! निर्दैन्यप्रदानप्रथितोत्सव !।<br>
विश्राणय तुरङ्गं मे मातङ्गं वा मदालसम् ॥ &quot;<br>
मातङ्गस्यात्र निर्देशो न्याय्यः प्रागेव बुध्यताम्।<br>
निर्लज्जैः कथितो योऽर्थो ग्राम्योसावुच्यते यथा ॥ 62 ॥<br>
&ldquo;सपङ्कतलविन्यस्तसारङ्गखुरसन्निभम्।<br>
आरोमशं मृगाक्षीणां वन्दे मदनमन्दिरम् ॥ &quot;<br>
इह ग्राम्यत्वमर्थस्य प्रसिद्धमवगम्यते।<br>
द्वेधा प्रतीयमानोऽर्थः सन्दिग्धोऽनिर्णयाद्यथा ॥ 63 ॥<br>
&ldquo;मात्सर्यमुत्सार्य विचार्य कार्य-<br>
मार्याः समर्यादमिदं वदन्तु।<br>
सेव्या नितम्बाः किमु भूधराणा-<br>
मुत स्मरस्मेरविलासिनीनाम् ॥ &quot;<br>
विरक्तो वात्र रक्तो वा वक्ता चेन्निर्णयो भवेत्।<br>
निर्हेतुको विना हेतुं कार्यं यत्रोच्यते यथा ॥ 64 ॥<br>
&ldquo;गृहीतं येनासीः परीभवभयान्नोचितमपि<br>
प्रभावाद्यस्याभून्न खलु तव कश्चिन्न विषयः।<br>
परित्यक्तं तेन त्वमसि सुतशोकान्न तु भया-<br>
द्विमोक्ष्ये शस्त्र! त्वामहमपि यतः स्वस्ति भवते ॥ &quot;<br>
विमोक्ष्येऽहमपीत्यत्र न हेतुः शस्त्रमोचने!<br>
स प्रसिद्धिविरुद्धो यो लोकैरविदितो यथा ॥ 65 ॥<br>
&ldquo;इदं ते केनोक्तं कथय कमलातङ्कवदने<br>
यदेतस्मिन् हेम्नः कटिकमिति धत्से खलु धियम्।<br>
इदं तद्दुस्साधाक्रमणपरमास्त्रं स्मृतिभुवा<br>
तव प्रीत्या चक्रं करकमलमूले विनिहितम् ॥ &quot;<br>
चक्रं मनोभवस्यास्त्रमप्रसिद्धमिहोच्यते।<br>
विद्याविरुद्धः स्मृत्यादिविरोधात्कथितो यथा ॥ 66 ॥<br>
&ldquo;सदा स्नात्वा निशीथिन्यां सकलं वासरं बुधः।<br>
नानाविधानि शास्त्राणि व्याचष्टे च श्रुणोति च ॥<br>
उपरागं विना रात्रौ स्नानं तु श्रुतिगर्हितम्।<br>
व्यर्थीकृतो यच्छ्‌लाघ्यानां व्यर्थत्वापादनं यथा ॥ 67 ॥<br>
&ldquo;प्राप्ताः श्रियः सकलकामदुघास्ततः किं<br>
न्यस्तं पदं शिरसि विद्विषतां ततः किम्।<br>
सन्तर्पिताः प्रणयिनो विभवैस्ततः किं<br>
कल्पं स्थितं तनुभृतां तनुभिस्ततः किम् ॥ &quot;<br>
अत्र व्यर्थत्वमेवोक्तमर्थानां न प्रयोजनम्।<br>
नियमोऽनुचितेऽर्थे यः स स्यात्सनियमो यथा ॥ 68 ॥<br>
&ldquo;कटु रटति निकटवर्ती वाचाटष्टिट्टिभो यत्र।<br>
अपसरणमेव शरणं मौनं वा राजहंसस्य ॥ &quot;<br>
अत्रापसरणे युक्तो नियमेनैवकारतः<br>
मौनं वेत्यन्यपक्षस्य सम्भवाद्दूषणं हि यत् ॥ 69 ॥<br>
नियमे सति वक्तव्ये तत्त्यागोऽनियमो यथा।<br>
&ldquo;चतुर्दश सहस्राणि रक्षसां भीमकर्मणाम्।<br>
हतान्येकेन रामेण मानुषेण पदातिना ॥ &quot;<br>
एकेनैवेति वक्तव्ये नैवात्र नियमः कृतः ॥ 70 ॥<br>
वाच्ये विशेषे सामान्याद्विशेषव्यत्ययो यथा।<br>
&ldquo;श्यामां श्यामलिमानमानयत भोः सान्द्रैर्मषीकूर्चकै-<br>
र्मन्त्रं तन्त्रमथ प्रयुज्य हरत श्वेतोत्पलानां श्रियम्।<br>
चन्द्रं चूर्णयत क्षणाच्च कणशः कृत्वा शिलापट्टके<br>
येन द्रष्टुमहं क्षमे दशदिशस्तद्वक्त्रमुद्राङ्किताः ॥ &quot;<br>
अत्र ज्योत्स्नामिति श्यामा विशेषोक्तिर्हि युज्यते ॥ 71 ॥<br>
सामान्योक्तौ विशेषोक्तिः सामान्यव्यत्ययो यथा।<br>
&ldquo;कल्लोलवेल्लितदृषत्परुषप्रहारै<br>
रत्नान्यमूनि मकरालय! मावमंस्थाः!<br>
किं कौस्तुभेन विहितो भवतो न नाम<br>
याच्ञाप्रसारितकरः पुरुषोत्तमोऽपि ॥ &quot;<br>
रत्नसामान्यतो नाम सिन्धोरत्र न कौस्तुभात् ॥ 72 ॥<br>
यत्र बाह्यार्थसापेक्षः साकाङ्क्षो गीयते यथा।<br>
&ldquo;द्वारं द्वारमिता वृष्टिः शीतवातादिदुःसहा।<br>
दिशो नीरन्ध्रतिमिरनिगीर्णा इव निष्प्रभाः ॥ &quot;<br>
आकाङ्क्षतेऽत्र बाह्यार्थं त्वरयोत्पाट्यतामिति ॥ 73 ॥<br>
स स्यादुक्तिविरुद्धोऽर्थो विरोधस्त्वर्थयोर्यथा।<br>
&ldquo;न स्वर्गो नापि नरको धर्माधर्मौ न तत्फले ।<br>
धन्योऽसि यस्त्वं सर्वस्वं ब्राह्मणेभ्यः प्रयच्छसि ॥ &quot;<br>
परलोकाद्यभावोक्तेर्विरुद्धं दानकीर्तनम् ॥ 74 ॥<br>
त्यक्तेऽपि पुनरुपात्तस्त्यक्तपुनः स्वीकृतो मतः स यथा।<br>
&ldquo;अरे! रामाहस्ताभरण! भसलश्रेणिशरण!<br>
स्मरक्रीडाव्रीडाशमन! विरहिप्राणदमन!।<br>
सरोहंसोत्तंस! प्रचलदलनीलोत्पलसखे!<br>
सखेदोऽहं मोहं श्लथय कथय क्वेन्दुवदना ॥ &quot;<br>
विरहिदमनेति मुक्त्वा स्वीकुरुते सखिपदेन पुनरेव ॥ 75 ॥<br>
अश्लीलो मुख्यार्थादन्यो व्रीडाकरो मतः स यथा।<br>
&ldquo;हन्तुमेव प्रवृत्तस्य स्तब्धस्य विवरैषिणः।<br>
यथाऽस्य जायते पातो न तथा पुनरुन्नतिः ॥ &quot;<br>
अत्र ध्वन्यो मुख्यादन्यार्थो ज्ञायते हि लज्जायै ॥ 76 ॥<br>
विध्यनुवादविवृत्तो विध्यनुवादौ विवर्तितौ स यथा।<br>
&ldquo;प्रयत्नपरिबोधितः स्तुतिभिरद्य शेषे निशा<br>
मकेशवमपाण्डवं भुवनमद्य निस्सोमकम्।<br>
इयं परिसमाप्यते रणकथाद्य दोःशालिना-<br>
मपैतु रिपुकाननातिगुरुरद्य भारो भुवः ॥ &quot;<br>
शयितः परिबोध्य स इति वक्तव्यमिहानुवादविधियुगलम् ॥ 77 ॥<br>
सहोत्कृष्टैर्निकृष्टोक्तिर्भिन्नं सहचरैर्यथा।<br>
&ldquo;श्रुतेन बुद्धिर्व्यसनेन मूर्खता<br>
मदेन नारी सलिलेन निम्नगा।<br>
निशा शशाङ्केन धृतिः समाधिना<br>
नयेन चालङ्क्रियते नरेन्द्रता ॥ &quot;<br>
उत्कृष्टेभ्यः श्रुतादिभ्यो भिन्ने व्यसनमूर्खते ॥ 78 ॥<br>
दोषा एव गुणीभावं प्राप्नुवन्ति क्वचित्क्वचित्।<br>
&ldquo;सोऽध्यैष्ट वेदांस्त्रिदशानयष्ट<br>
पितॄनतार्ष्सीत्सममंस्त बन्धून्।<br>
व्यजेष्ट षड्वर्गमरंस्त नीतौ<br>
समूलघातं न्यवधीदरींश्च ॥ &quot;<br>
उदाहरणकाव्यत्वान्न दुष्टं श्रुतिकट्वपि ॥ 79 ॥<br>
प्रहेलिकाद्व्यर्थिबन्धैकाक्षरद्व्यक्षरादिषु।<br>
क्लिष्टासमर्थनेयार्था वाचकद्या न दूषकाः ॥ 80 ॥<br>
&ldquo;देवराजो मया दृष्टो वारिवारणमस्तके।<br>
अदन्नर्कं च सोमं च विषं पीत्वा क्षयं गतः ॥ &quot;<br>
वारिवारणशब्दोऽत्र नेयार्थोऽपि न दुष्यति।<br>
असमर्थावपि विषक्षयौ स्वार्थे न दुष्यतः ॥ 81 ॥<br>
अन्यदप्येवमेवोह्यमुदाहरणदर्शने।<br>
&ldquo;बल्यरिक्रत्वरी पातां साम्बुव्यम्बुघनोपमौ।<br>
सदृशौ बककाकाभ्यां च वै तु हि च वै तु हि ॥ &quot;<br>
निरर्थकं न दुष्टं स्याद्धास्येच्छान्दसभाषिते ॥ 82 ॥<br>
बल्यरिक्रत्वरीत्यत्र कष्टसन्ध्यप्यदूषणम्।<br>
&ldquo;कण्डूतेरप्रतीकारादन्तर्लिङ्गविमर्दनात्।<br>
न द्रवन्ति न तृप्यन्ति योषितो नीचमेहने ॥ &quot;<br>
अत्र व्रीडाऽश्लीलमपि कामतन्त्रे न दूषणम् ॥ 83 ॥<br>
&ldquo;उत्तानोच्छूनमण्डूकपाटितोदरसन्निभे!।<br>
क्लेदने स्रीव्रणे सक्तिरक्रिमेः कस्य जायते ॥ &quot;<br>
जुगुप्साश्लीलमप्यत्र विरक्तोक्तौ न दूषणम्।<br>
&ldquo;पृथुकार्तस्वरपात्रं भूषितनिःशेषपरिजनं देव!।<br>
विलसत्करेणुगहनं सम्प्रति सममावयोः सदनम् ॥ &quot;<br>
सन्दिग्धमप्यत्रादुष्टं वक्तृबोद्धव्यभेदतः ॥ 84 ॥<br>
&ldquo;ग्रहैस्ततः पञ्चभिरुच्चसंस्थितै-<br>
रसूर्यगैः सूचितभाग्यसम्पदम्।<br>
असूत पुत्रं समये शचीसमा<br>
त्रिसाधना शक्तिरिवार्थमक्षयम् ॥ &quot;<br>
अप्रतीतमपि ज्योतिःप्रसङ्गेऽत्र न दुष्यति।<br>
&ldquo;म्रियतां म्रियतां तन्वि! किं वा जीविकयानया।<br>
जीवितं सखि मानाय नैव चेज्जीवितेन किम् ॥ &quot;<br>
अस्मिन्विषण्णवचने पौनरुक्त्यं गुणो मतः ॥ 85 ॥<br>
&ldquo;गाढालिङ्गनवामनीकृतकुचप्रोद्भिन्नरोमोद्गमा<br>
सान्द्रस्रेहरसातिरेकविगलत्काञ्चीनितम्बाम्बरा।<br>
मा मा मानद! मातिमामलमिति क्षामाक्षरोल्लापिनी<br>
सुप्ता किं नु मृता नु किं मनलि मे लीना विलीना नु किम्&rdquo;<br>
मामेत्यादि न्यूनपदं पारवश्ये न दूषणम्।<br>
&ldquo;यद्वच्च नाहितमतिर्बहुचाटुगर्भं<br>
कार्योन्मुखः खलजनः कृतकं ब्रवीति।<br>
तत्साधवो न न विदन्ति विदन्ति किं तु<br>
कर्तुं वृथा प्रणयमस्य न पारयन्ति ॥ &quot;<br>
गुणोऽन्ययोगव्यावृत्त्यै विदन्तीत्यधिकं पदम् ॥ 86 ॥<br>
विषादे विस्मये हर्षे कोपे दैन्येऽवधारणे।<br>
प्रसादनेऽनुकम्पायां द्विस्त्रिरुक्तं न दुष्यति ॥ 87 ॥<br>
&ldquo;अहो! सत्यमहो! धैर्यमहो! दानमहो! क्षमा।<br>
अहो! शीलमहो! पुण्यं हरिश्चन्द्रस्य भूपतेः ॥ &quot;<br>
अहोपदानामत्रोक्तिर्बहुधा विस्मये गुणः।<br>
&ldquo;सोऽयं मन्मथसर्वस्वं मन्मनोगृहदेवता।<br>
लावण्याम्भोधिलहरी दृश्यतां दृश्यतां सखे ॥ &quot;<br>
हृष्टस्य वाक्यफणितौ द्विरुक्तिरिह भूषणम् ॥ 88 ॥<br>
&ldquo;अस्तु नीरक्षसा पृथ्वी निःशल्यास्तु जगत्रयी।<br>
तिष्ठ तिष्ठ क्षणं सङ्ख्ये हन्मि त्वां दशकन्धर! ॥<br>
क्रुद्धस्य वचनेऽप्यत्र द्विरुक्तिर्नैव दुष्यति।<br>
&ldquo;देहि देहीति वदते देही देहीति यो वदेत्<br>
देही देहान्तरं प्राप्य पुनर्देहीति नो वदेत् ॥ &quot;<br>
दैन्येऽपि तद्वदेवात्र पुनरुक्तिर्न दूषणम् ॥ 89 ॥<br>
&ldquo;धन्विनां मृधुवनेषु गच्छता<br>
रूपकोटिकथनेऽधिका क्षतिः।<br>
स्विद्यते किमधिकं प्रयोजना<br>
देकदानरवधः कृतः कृतः ॥ &quot;<br>
अत्रावधारणे तद्वत्पुनरुक्तिर्न दूषणम्।<br>
&ldquo;प्रसीद कोपमुन्मुञ्च प्रसीद कलभाषिणि!।<br>
तव तन्वि ! पदोपान्ते लुठत्यसमयं प्रियः ॥ &quot;<br>
उक्तस्यैवात्र कथनं गुण एव प्रसादने ॥ 90 ॥<br>
हन्यते सा वरारोहा स्मरेणाकाण्डवैरिणा।<br>
हन्यते चारुसर्वाङ्गी हन्यते मञ्जुभाषिणी ॥ &quot;<br>
गुण एवानुकम्पायामत्रापि पुनरुक्तता।<br>
&ldquo;दिङ्मातङ्गघाटाविभक्तचतुराघाटा मही साध्यते<br>
सिद्धा सा च वदन्त एव हि वयं रोमाञ्चिताः पश्यत।<br>
विप्राय प्रतिपाद्यते किमपरं रामाय तस्मै नमो<br>
यस्मादाविरभूत्तदद्भुतमिदं तत्रैव चास्तं गतम् ॥ &quot;<br>
अद्भुते गर्भितमपि वदन्तेत्याद्यदूषणम् ॥ 91 ॥<br>
&ldquo;नेयं निशा दिवस एव भवेत्कथं मे<br>
निद्रान्यथा नयनयोर्युगलं न याति।<br>
नायं शशी तपन एव तनोति ताप-<br>
मुत्पात एव यदि मास्तु विभान्ति ताराः ॥ &quot;<br>
दिवसत्वरवित्वोक्तिर्विरहे रात्रिचन्द्रयोः।<br>
सा प्रत्यक्षविरुद्धापि गुणोऽत्र न तु दूषणम् ॥ 92 ॥<br>
&ldquo;मा भवन्तमनलः पवनो वा<br>
वारणो मदकलः परशुर्वा।<br>
वाहिनीजलभरः कुलिशं वा<br>
स्वस्ति तेऽस्तु लतया सह वृक्ष! ॥ &quot;<br>
प्रसिद्धकारणैर्नेयो नाशयत्वित्यदूषणम्।<br>
&ldquo;चन्द्रं गता पद्मगुणान्न भुङ्क्ते<br>
पद्माश्रिता चान्द्रमसीमभिख्याम्।<br>
उमामुखं तु प्रतिपद्म लोला<br>
द्विसंश्रयां प्रीतिमवाप लक्ष्मीः ॥ &quot;<br>
दिवा न द्योतते चन्द्रः पद्मं नो जृम्भते निशि ॥ 93 ॥<br>
प्रसिद्धत्वादिहानुक्तौ निर्हेतुवचनं गुणः।<br>
हासस्य यशसः शौक्ल्यं लौहित्यं क्रोधरागयोः ॥ 94 ॥<br>
ज्योत्स्नापानं चकोराणां कार्ष्ण्यं पापायशोदिवाम्।<br>
चन्द्रचन्दनकर्पूरवनवाततटित्त्वताम् ॥ 95 ॥<br>
मुक्ताहारस्रगादीनां दाहकत्वं वियोगिषु।<br>
वेधकत्वं कटाक्षस्य पानं रूपस्य दृष्टिभिः ॥ 96 ॥<br>
इन्दीवरारविन्दादेः सरिदर्णवयोरपि।<br>
कुसुमभ्रमराकाण्डधनुर्ज्याश्च मनोभुवः ॥ 97 ॥<br>
तच्छराणां मनो लक्ष्यं वसन्तः सुहृदिष्यते।<br>
एवमादिकृतं काव्येष्वसदेव प्रसिद्धिमत् ॥ 98 ॥<br>
कर्णावतंसकं शिरःशेखरं कर्णकुण्डलम्।<br>
सन्निधानादिबोधार्थमेषु कर्णादिकीर्तनम् ॥ 99 ॥<br>
मुक्तहारपदं त्वन्यरत्नयोगनिवृत्तये।<br>
आरूढत्वप्रतीत्यर्थं धनुर्ज्यापदमुच्यते ॥ 100 ॥<br>
पुष्पमालेति सुरभिपुष्पनिर्मितताधिये।<br>
कलभे करिशब्दोक्तिस्तन्मात्रत्वप्रतीयते ॥ 101 ॥<br>
इत्यादिषु परिज्ञेयं स्थितेष्वेव समर्थनम्।<br>
आभासो रसभावानां स्वशब्दग्रहणं तथा ॥ 102 ॥<br>
कष्टकल्पनया व्यक्तिरनुभावविभावयोः।<br>
प्रतिकूलविभावादिग्रहो दीप्तिः पुनः पुनः ॥ 103 ॥<br>
अकाण्डे प्रथनच्छेदावङ्गस्याप्यतिविस्तृतिः।<br>
अङ्गिनोऽननुसन्धानं प्रकृतीनां विपर्ययः ॥ 104 ॥<br>
अनङ्गस्याभिधानं च रसे दोषाः स्युरीदृशाः।<br>
आभासत्वं रसस्य स्यादनौचित्याद्द्विधा यथा ॥ 105 ॥<br>
&ldquo;स्तुमः कं वामाक्षि! क्षणमपि विना यं न रमसे<br>
विलेभे कः प्राणान् रणमखमुखे यं मृगयसे।<br>
सुलभ्ये! को जातः शशिमुखि! यमालिङ्गसि बला-<br>
त्तपः श्रीः कस्यैषा मदननगरि ध्यायसि तु यम् ॥ &quot;<br>
अनेककामो विषयस्त्वभिलाषोऽत्र लक्ष्यते।<br>
&ldquo;दष्टमुक्तमधरोष्टमम्बिका<br>
वेदनाविधुतपाणिपल्लवा।<br>
शीतलेन निरवापयत् क्षणात्<br>
मौलिचन्द्रशकलेन शूलिनः ॥ &quot;<br>
पित्रोरिवात्र शिवयोर्नार्हं सम्भोगवर्णनम् ॥ 106 ॥<br>
भावानामनौचित्यादाभासत्वं मतं यथा।<br>
&ldquo;राकासुधाकरमुखी तरलायताक्षी<br>
सा स्मेरयौवनतरङ्गितविभ्रमाढ्या।<br>
तत्किं करोमि विदधे कथमत्र मैत्री<br>
तत्स्वीकृतिव्यतिकरे क इवाभ्युपायः ॥ &quot;<br>
अनिच्छन्त्यामिवामुत्र चिन्तनौचित्यगर्हिता ॥ 107 ॥<br>
रसभावान्तरेष्वेवमाभासत्वमवेद्यताम्।<br>
दोषो रसानां भावानां स्वशब्दग्रहणाद्यथा ॥ 108 ॥<br>
&ldquo;आलोक्य कोमलकपोलतलाभिषिक्त<br>
व्यक्तानुरागसुभगामभिराममूर्तिम्।<br>
पश्यैष बाल्यमतिवृत्य विवर्तमानः<br>
श्रृङ्गारसीमनि तरङ्गितमातनोति ॥ &quot;<br>
अत्र स्वशब्दग्रहणं शृङ्गारेति हि दुष्यति।<br>
&ldquo;सव्रीडा दयितानने सकरुणा मातङ्गचर्माम्बरे<br>
सत्रासा भुजगे सविस्मयरसा चन्द्रेऽमृतस्यान्दिनि।<br>
सेर्ष्या जह्नुसुतावलोकनविधौ दीना कपालोदरे<br>
पार्वत्या नवसङ्गमप्रणयिनी दृष्टिः शिवायास्तु वः ॥ &quot;<br>
व्रीडादिभिः पदैर्दोषो ग्रहणं व्यभिचारिणाम् ॥ 109 ॥<br>
&ldquo;सम्प्रहारे प्रहरणैः प्रहाराणां परस्परम्।<br>
झणत्कारैः श्रुतिगतैरुत्साहस्तस्य कोऽप्यभूत् ॥ &quot;<br>
उत्साहस्य स्थायिनौऽत्र दोषस्तच्छब्दकीर्तनम्।<br>
&ldquo;परिहरति रतिं मतिं लुनीते<br>
स्खलति भृषं परिवर्तते च भूयः।<br>
इति बत! विषमा दशास्य ! देहं<br>
परिभवति प्रसभं किमत्र कुर्मः ॥ &quot;<br>
रत्यादिपरिहारादेः करुणेऽपि च सम्भवात्।<br>
विप्रलम्भेऽनुभावानामत्र स्यात्कष्टकल्पना ॥ 110 ॥<br>
&ldquo;प्रसादे वर्तस्व प्रकटय मुदं सन्त्यज रुषं<br>
प्रिये! शुष्यन्त्यङ्गान्यमृतमिव ते सिञ्चतु वचः।<br>
निदानं सौख्यानां क्षणमभिमुखं स्थापय मुखं<br>
न मुग्धे ! प्रत्येतुं प्रभवति गतः कालहरिणः ॥ &quot;<br>
शान्तेऽनुभावः कालस्यानित्यत्वपरिकीर्तनम्।<br>
शृङ्गारे प्रतिकूलं तत् प्रतिकूलग्रहस्त्विह ॥ 111 ॥<br>
दीप्त्यादिरसदोषाणां प्रबन्धविषयत्वतः।<br>
प्रबन्धेष्वेव लक्ष्याणि ज्ञेयानि रसकोविदैः ॥ 112 ॥<br>
सर्वदोषरहितं सगुणं यत्<br>
काव्यमव्यययशस्करमुर्व्याम्।<br>
त्वच्चरित्रमिह साधुनिषेव्यं<br>
गर्वितारियमगण्डरगण्ड! ॥ 113 ॥<br>
इत्यमृतानन्दयोगीन्द्रविरचतेऽलङ्कारसङ्ग्रहे दोषनिर्णयो नाम षष्ठः परिच्छेदः ॥</p>
<p>॥ सप्तमः परिच्छेदः ॥<br>
चतुर्वेदसमुद्भूतं साराभिनयभूषितम्।<br>
धर्म्यमर्थ्यं यशस्यं च नाट्यं को नाभिनन्दति ॥ 1 ॥<br>
न तच्छास्त्रं न सा विद्या न तच्छिल्पं न ताः कलाः।<br>
नासौ योगो न तज्ज्ञानं नाटके यन्न रस्यते ॥ 2 ॥<br>
जायते यन्न काव्याङ्गमहो ! भारो महान् कवेः।<br>
अवस्थानुकृतिर्नाट्यं रूपं दृश्यतयोच्यते ॥ 3 ॥<br>
रूपकं तत्समारोपाद्बहुधात्र रसाश्रयम्।<br>
वस्तुभेदान्नेतृभेदाद्रसभेदाच्च तत्?ित्रधा ॥ 4 ॥<br>
इतिवृत्तं वस्तु चेति कथाया नाम तद्विधा।<br>
तत्राधिकारिकं मुख्यमङ्गं प्रासङ्गिकं विदुः ॥ 5 ॥<br>
प्रख्यातं मिश्रमुत्पाद्यमिति तद्द्विविधं त्रिधा।<br>
इतिहासादिषु ख्यातं प्रख्यातमिति कीर्त्यते ॥ 6 ॥<br>
उत्पाद्यं कविक्लृप्तं स्यान्मिश्रं तद्द्वयसङ्करात्।<br>
बीजं बिन्दुः पताका च प्रकरी कार्यमेव च ॥ 7 ॥<br>
अर्थप्रकृतयः पञ्च क्रमेण परिकीर्तिताः।<br>
स्वल्पमेव समुद्दिष्टं पश्चाद्विस्तार्यनेकधा ॥ 8 ॥<br>
हेतुः कार्यप्रसिद्धौ यस्तद्बीजं बीजवद्यथा।<br>
&ldquo;कुमुदिनीपरिभोगकृतागसं<br>
मधुकरं नलिनीर्मलयानिलः।<br>
नयति सम्प्रति नर्मसुहृज्जनः<br>
कलुषितां रमणीमिव कामुकम् ॥ &quot;<br>
अवान्तरार्थकथनाद्वस्तुविच्छेदसम्भवे ॥ 9 ॥<br>
तस्य विच्छेदकथनं बिन्दुरित्युच्यते यथा।<br>
&ldquo;कामं प्रिया न सुलभा मनस्तु तद्भावनादर्शनायासि।<br>
अकृतार्थेऽपि मनसिजे रतिमुभयप्रार्थना कुरुते ॥ &quot;<br>
प्रासङ्गिककथैवैषा या दूरमनुवर्तते ॥ 10 ॥<br>
सा पताका समाख्याता सुग्रीवचरितं यथा।<br>
भाविनः प्रस्तुतार्थस्य यदन्योक्त्यैव सूचनम् ॥ 11 ॥<br>
पताकास्थानकं तुल्यं संविधानविशेषणम्।<br>
&ldquo;यतोऽस्मि पद्मवदने! समयो ममैष<br>
सुप्ता मयैव भवती प्रतिबोधनीया।<br>
प्रत्यायनामयमितीव सरोरुहिण्याः<br>
सूर्योऽस्तमस्तकनिविष्टकरः करोति ॥ &quot;<br>
&ldquo;उद्दामोत्कलिकां विपाण्डुररुचं प्रारब्धजृम्भां क्षणा-<br>
दायासं श्वसनोद्गमैरविरलैरातन्वतीमात्मनः।<br>
अद्योद्यानलतामिमां समदनां नारीमिवान्यां ध्रुवं<br>
पश्यन् कोपविपाटलद्युति मुखं देव्याः करिष्याम्यहम् ॥ &quot;<br>
आद्यं तुल्यात्संविधानाद्द्वितीयं तद्विशेषणात् ॥ 12 ॥<br>
प्रासङ्गिककथैवैकदेशसम्बन्धकीर्तिता।<br>
प्रकरी नाम सा ज्ञेया जटायुचरितं यथा ॥ 13 ॥<br>
कार्यं फलं त्रिवर्गं स्यादेकानेकानुबन्धवत्।<br>
आरम्भयत्नप्राप्त्याशानियताप्तिफलागमाः ॥ 14 ॥<br>
औत्सुक्यमात्रमारम्भः फललाभाय भूयसे।<br>
&ldquo;आरम्भेऽस्मिन् स्वामिनो वृद्धिहेतौ<br>
दैवेनेत्थं दत्तहस्तावलम्बे।<br>
सिद्धेर्भ्रान्तिर्नास्ति सत्यं तथापि<br>
स्वेच्छाचारी भीत एवास्मि भर्तुः ॥ &quot;<br>
तदलाभे प्रयत्नः स्याद्व्यापारस्त्वरया यथा ॥ 15 ॥<br>
राजा&mdash; वयस्य! एक एव मालवेश्वरोऽस्माभिर्यातव्यः। तदुद्धरणाय त्वरितं<br>
प्रयतामहे। उपायापायशङ्काभ्यां प्राप्त्याशा सम्भवो यथा।<br>
राजा&mdash;<br>
&ldquo;मन्त्रनिरुद्धप्रसरोऽप्यस्मत्कार्यानुरोधेन।<br>
भिन्नकबरीव सम्प्रति समागमाशा प्रवर्तते शतधा ॥ &quot;<br>
अपायाभावतः प्राप्तिर्नियताप्तिर्मता यथा ॥ 16 ॥<br>
नवमालिका&mdash;अंव्व एव्वं ण मन्तव्वम्। णिरयायार लंघणं उपायदो सम्पदिदम्। इदोपरं मम पिअसहि तुह आंगव्व मन्तव्वम्।<br>
समग्रफलसम्प्राप्तिः फलयोगो मतो यथा।<br>
पुरोधाः&mdash;<br>
&ldquo;कलितानि पदानि सप्त साक्षि-<br>
ण्यनले वामुभयोरतोऽस्तु सख्यम्।<br>
शिवयोरिव शाश्वतैकरस्यं<br>
चरतो यावदशीतशीतभानू ॥ &quot;<br>
आरम्भादिभिरेताभिरवस्थाभिः समन्वितम् ॥ 17 ॥<br>
मुखादिसन्धिरूपेण जातं बीजादिपञ्चकम्।<br>
अवान्तरार्थसम्बन्धः सन्धिरेकान्वये सति ॥ 18 ॥<br>
मुखं प्रतिमुखं चैव गर्भश्च तदनन्तरम्।<br>
विमर्शोऽन्ते निर्वहणमित्यमी पञ्चसन्धयः ॥ 19 ॥<br>
मुखं बीजसमुत्पत्तिर्नानार्थरससम्भवा।<br>
अङ्गानि द्वादशैतस्य बीजारम्भसमन्वयात् ॥ 20 ॥<br>
उपक्षेपः परिकरः परिन्यासो विलोभनम्।<br>
युक्तिः प्राप्तिः समाधानं विधानं परिभावना ॥ 21 ॥<br>
उद्भेदभेदकरणान्यन्वर्थान्यथ लक्षणम्।<br>
उपक्षेपस्तु बीजेन वस्तुनो योजनं यथा ॥ 22 ॥<br>
&ldquo;राजा&mdash;<br>
तत्र सा कुवलयेक्षणा मया<br>
वीक्षितोपवनभूविहारिणी।<br>
शम्बरारिशरदेवतेव मे<br>
मानसं तुदति मत्तकाशिनी ॥<br>
वयस्य! किं तत्र व्रजामः?&rdquo;<br>
बहुलीकरणं तस्य युक्त्या परिकरो यथा।<br>
&ldquo;सौरभः&mdash; वयस्य! न केवलं त्वदीयमेव हृदयं सा समाकर्षति, अपितु&ndash;<br>
&ldquo;अव्याजमुग्धमधुरैररविन्दकोण-<br>
निर्यन्मधुव्रतनिकायनिभैः कटाक्षैः।<br>
भावावतारपिशुनैरपि भो वयस्य!<br>
बाला भवन्तमकरोदपदेशलक्ष्यम् ॥ &quot;<br>
परिन्यासस्तु कार्यस्य निष्पन्नप्रायता यथा ॥ 23 ॥<br>
&ldquo;कैरवः&mdash; वयस्य! यदि मामुद्दिश्य प्रेषयति,तर्हि&ndash;<br>
मदनस्य मया राज्यं प्राज्यं बलवता हृतम्।<br>
पुण्यैः पुरातनैरद्य प्रायेण फलितं मम ॥ &quot;<br>
विलोभनं गुणाख्यानं मानसोल्लासकृद्यथा।<br>
&ldquo;कैरवः&mdash; वयस्य! कोपे तु नैवम्। यतः,<br>
बालातपक्रान्तपयोजपत्र-<br>
मित्रे तु नेत्रे मिषतो न भीमे।<br>
आकर्णकृष्टाङ्गजचापयष्टिः<br>
भुग्ने भ्रुवौ न भ्रुकुटिस्तयोस्तु ॥ &quot;<br>
सम्प्रधारणमर्थानां युक्तिरित्युच्यते यथा ॥ 24 ॥<br>
&ldquo;वन्दी&ndash; देव, सत्यमेतत्।<br>
नृत्ताचार्यो मम सुहृदभूदत्र कन्दर्पदासः<br>
तेनावश्यं पितुरभिनवं नृत्तमादर्शयन्ती।<br>
बद्ध्वा पत्रं सलिपि नगरद्वारि तेनानुशिष्ट-<br>
स्तुष्टेनाऽहं दुहितृभवने चित्रकृत्येऽलिखं त्वाम् ॥ &quot;<br>
या चित्तस्य सुखप्राप्तिः सा प्राप्तिर्गीयते यथा।<br>
&ldquo;राजा&mdash; (स्वगतम्)<br>
आलोच्य वाक्यं स्वयमन्तरात्मा<br>
हृष्टः परानन्दमिव प्रविष्टः।<br>
प्रायेण भावीनि भवन्ति वस्तू-<br>
न्यालोच्यमानानि मनोहराणि ॥ &quot;<br>
बीजागमः समाधानमिति सङ्कीर्त्यते यथा ॥ 25 ॥<br>
&ldquo;राजा&mdash; (अपवार्य) वयस्य! वयं निलीना एव निवसामः।<br>
अनुरागमङ्गनाया मुखेन यः श्रोत्रपेयमाधुर्यम्।<br>
आकर्णयत्यजस्रं स एव मदनस्य शास्ति साम्राज्यम् ॥ &quot;<br>
सुखदुःखकरं यत्स्याद्विधानं तद्विदुर्यथा।<br>
&ldquo;कैरवः&mdash; पुरस्तादवलोकय तस्यास्ताम्बूलकरङ्कवाहिनीम्।<br>
आज्ञेव शम्बररिपोरवलङ्घनीया<br>
वाञ्छेव विग्रहवती वशगा दृशोर्मे।<br>
अन्यार्थमेव किमुतापणमभ्युपैति<br>
सन्देशमानयति सा किमु सारसाक्ष्याः ॥<br>
अतो मे मनसि मोदखेदौ वर्तेते।&rdquo;<br>
अद्भुतापादनं यत्स्यात्परिभावो मतो यथा ॥ 26 ॥<br>
&ldquo;कैरवः&mdash;वयस्य! पश्य,<br>
रङ्गोत्थिता रतिपतेरिह राज्यलक्ष्मी-<br>
र्नारीललाम नयनोत्करपूर्वपुण्यम्।<br>
आलिङ्गितुं मलयमारुतमञ्जसा सा<br>
वाञ्छत्यहो ! सुभगताऽस्य तु वागतीता ॥ &quot;<br>
गूढार्थभेदनं यत्स्यादुद्भेदः प्रोच्यते यथा।<br>
विदूषक&mdash;वअस्स, विसुमरिदं तुए। जं ताए एव्व अहंपि सरिसं एव्व<br>
पेक्खामित्ति भणिदं।<br>
(वयस्य, विस्मृतं त्वया। यत्तयैवाहमति सदृशमेव पश्यामीति भणितम्)<br>
&ldquo;राजा&mdash;सखे! तदिदानीं संस्मृतम्।&rdquo;<br>
प्रारब्धकार्यसिद्ध्यर्थं भेदः प्रोत्साहना यथा ॥ 27 ॥<br>
&ldquo;सौरभः&mdash;कलिके! त्वमग्रतो गच्छ। मार्गं दर्शय।&rdquo;<br>
उद्दिष्टार्थस्य सिद्ध्यर्थं प्रारम्भः करणं यथा।<br>
&ldquo;राजा&mdash;शुद्धपार्ष्णिना हि जेतव्या रिपवः। अतो गौडेशमुन्मूल्य मालवेश-<br>
मभियास्यामः।<br>
बन्दी&mdash; देव!<br>
अकृते तु घनावरोधभेदे<br>
सति सायन्तनमारुतेन ते न।<br>
अवलोकयितुं सुखेन शक्या<br>
शशिरेखा शमिताखिलाभितापा ॥ &quot;<br>
उपक्षेपः परिकरः परन्यासस्ततथैव च ॥ 28 ॥<br>
युक्त्युद्भेदौ समाधानं मुखे वाच्यान्यवश्यतः।<br>
लक्ष्यालक्ष्य इवोद्भेदः तस्य प्रतिमुखं भवेत् ॥ 29 ॥<br>
बिन्दुप्रयत्नानुगमादङ्गान्यस्य त्रयोदश।<br>
विलासः परिसर्पश्च विधूतं शमनर्मणी ॥ 30 ॥<br>
नर्मद्युतिः प्रगमनं निरोधः पर्युपासनम्।<br>
पुष्पं वज्रमुपन्यासो वर्णसंहार इत्यपि ॥ 31 ॥<br>
रत्युद्देशेन या काङ्क्षा विलासः स मतो यथा।<br>
&ldquo;राजा&mdash;(विहस्य) वयस्य!<br>
विदितरसो विभवयुतो युवा यदि स्यात्सचेतनः सदृशीम्।<br>
कः खलु कामयमानां कान्तामप्राप्य कातरो न भवेत् ॥ &quot;<br>
दृष्टनष्टानुसर्पः स्यात्परिसर्पो मतो यथा ॥ 32 ॥<br>
&ldquo;राजा&mdash;(ससम्भ्रमम्) वयस्य! त्वद्वचनचातुरीविस्मृतविषयान्तरो गम्यमान-<br>
मपि पन्थानं न गमयामि। क्वाऽसौ नगरी? (इत्युपसर्पति)&rdquo;<br>
अरतिर्मनसो या स्याद्विधूतं कथ्यते यथा।<br>
?0 ?0&quot;राजा&mdash;(निर्वर्ण्य सानन्दं) वयस्य! समाकर्णय।<br>
दूराद्दर्शनवाञ्छा सविधगतायां समागमोत्कण्ठा।<br>
अप्राप्तायामधुना कथमिव मनसो रतिस्तस्याम् ॥ &quot;<br>
तस्यास्तु शान्तिररतेः शम इत्युच्यते यथा ॥ 33 ॥<br>
&ldquo;राजा&mdash;(निवर्ण्य सानन्दं ) वयस्य! मम हि&mdash;<br>
दृढविरहविदाहमेष दृष्टो<br>
हरति चरो दयिता सखीसमेतः।<br>
शशधर इव चन्द्रिकासनाथो<br>
निशि जगतो नितरां निदाघतापम् ॥ &quot;<br>
परिहासकरं वाक्यं कथ्यते नर्म तद्यथा।<br>
&ldquo;विदूषकः&ndash;वअस्य! इह एव्व रमणिज्जा वट्ठिदा तुह पिआ होदु।<br>
(वयस्य। इहैव रमणीयोपस्थिता तव प्रिया भवतु)<br>
राजा&mdash;(विहस्य) वयस्य! अधमवृत्तिमवलम्बसे।&rdquo;<br>
द्युतिर्नर्मसमुद्भूता नर्मद्युतिरसौ यथा ॥ 34 ॥<br>
&ldquo;कः स्वलु धीरोदारो गभीरसलिलां पिपासुरपि गङ्गाम्।<br>
दूरादपि नासीदेदारादपि सारिणीं समुल्लङ्घ्य ॥ &quot;<br>
उत्तरादुत्तरं वाक्यं प्रगमः कथ्यते यथा।<br>
&ldquo;मङ्गलवती&mdash;<br>
वत्से! वारं वारं वचनानि मयाऽद्य वर्णितानि तव।<br>
विगलन्ति कर्णविवराद्भग्नाद्भाण्डादिवाऽऽशु सलिलानि ॥ &quot;<br>
कौमुदी&mdash;<br>
&ldquo;माए मह प्परूडो दुव्वारदमो ण होदि किं मअणो।<br>
पज्जलदि किं ण पुण्णो अग्गि ज्जवालेव्व विअण पवेण हि।<br>
(मातर्मम प्ररूढो दुर्वारतमो न भवति किं मदनः।<br>
प्रज्वलति किं न पूर्णोऽग्निज्ज्वाल एव व्यजनपवनैः ॥ )<br>
निरोधनं हितार्थस्य निरोधः कथ्यते यथा ॥ 35 ॥<br>
&ldquo;राजा&mdash;धिङ्मूर्ख!<br>
&ldquo;प्राप्ता कथमपि दैवात्कण्ठमनीतैव सा प्रकटरागा।<br>
रत्नावलीव कान्ता मम हस्ताद् भ्रंशिता भवता ॥ &quot;<br>
पर्युपासनमुक्तं स्यात्क्रुद्धस्यानुनयो यथा।<br>
राजा&mdash; अयि कोपने!<br>
&ldquo;आपराधमिमं क्षमस्व सख्या-<br>
श्चरणौ ते मदपेक्षया गृहाण।<br>
अरुणप्रभयावलीढपद्मां<br>
नलिनीं ह्याशु नयेद्विकासमर्कः ॥ &quot;<br>
उक्ताद्विशेषवद्वाक्यं पुष्पं सङ्कीर्त्यते यथा ॥ 36 ॥<br>
&ldquo;विदूषकः&ndash;भो वअस्स, सव्वथा एसो मुक्ताहारो जवकालजोग्गा अक्खमालाहोदु।<br>
(भो वयस्य, सर्वथा एष मुक्ताहारो जपकालयोग्या अक्षमाला भवतु)<br>
राजा&mdash;वयस्य! सत्यमेतत्।अन्यच्च&mdash;<br>
आसित्वा विजने विमुक्तविषयाङ्गं मनो निश्चलं<br>
कृत्वा हृज्जलजान्तरे प्रियतमारूपं परं दैवतम्।<br>
ध्यात्वा हारलतामयाक्षवलयं हस्तेन धृत्वा मया<br>
तत्सायुज्यफलाप्तये प्रतिदिनं तन्नाम सञ्जप्यते ॥ &quot;<br>
प्रत्यक्षनिष्ठुरं वाक्यं वज्रमित्युच्यते यथा।<br>
&ldquo;विदूषकः&mdash;भो वअस्स! अह्म एदं खु दुक्करं।<br>
(भो! वयस्य! अस्माकमिदं खलु दुष्करम्)<br>
राजा&mdash;आः! अत्यन्तनिष्ठुरमेतद्वाक्यम्।<br>
विषमिव मनसो मे मोहनमशनिरिव नितान्तनिष्ठुरं श्रवसोः।<br>
प्राणप्रयाणभेरीभाङ्कारः प्रणयजलधिबडबाग्निः ॥ &quot;<br>
उपन्यासः प्रसादोक्तिरुपायेनोच्यते यथा ॥ 37 ॥<br>
&ldquo;मङ्गलवती&mdash;<br>
सर्वथेयं समासक्ता तस्मिन् तामरसेक्षणे।<br>
भव प्रसन्ना भद्रे ! त्वं तेन दोषो न ते परम् ॥ &quot;<br>
चातुर्वर्ण्योपगमनं वर्णसंहरणं यथा।<br>
&ldquo;कौमुदी&mdash;एदं ण सुदं तुए।<br>
साव्वाणं सहि वण्णाणं ब्रह्मणो पअमो गुरू।<br>
आराहणिज्जो अण्णेहिं वण्णेहिं जेण वण्णिदो ॥<br>
(एतन्न श्रुतं त्वया?<br>
सर्वेषां सखि! वर्णानां ब्रह्मणः प्रथमो गुरुः।<br>
आराधनीयोऽन्यैर्वर्णैर्येन वर्णितः ॥ )<br>
प्रगमः परिसर्पश्चोपन्यासो वज्रमेव च ॥ 38 ॥<br>
पुष्पं च नियमाद्वाच्यान्यन्यानि तु यथा रुचि।<br>
गर्भस्तु दृष्टनष्टस्य बीजस्यान्वेषणं मुहुः ॥ 39 ॥<br>
भवेन्न तु पताकात्र प्राप्त्याशा नियमाद्भवेत्।<br>
अभूताहरणं मार्गो रूपोदाहरणे क्रमः ॥ 40 ॥<br>
सङ्ग्रहश्चानुमानं च तोटकाधिबले तथा।<br>
उद्वेगः सम्भ्रमाक्षेपावङ्गानि द्वादशाऽस्य तु ॥ 41 ॥<br>
छद्मकर्म समाख्यातमभूताहरणं यथा।<br>
&ldquo;सौरभः&mdash;आर्ये! किमुच्यते? छद्मनानुप्रविश्य साधयामोऽभिलषितम्।&rdquo;<br>
तत्त्वार्थकथनं यत्तन्मार्ग इत्युच्यते यथा ॥ 42 ॥<br>
&ldquo;मङ्गलवती&mdash;ननु सौरभ!<br>
कपटमिव कायवन्तं क इव विटच्छद्मना खिलामेनाम्।<br>
अलमतिसन्धानमतस्तत्त्वं कथयामि तावतोऽर्थस्य ॥ &quot;<br>
सवितर्कं तु यद्वाक्यं रूपं तत्कथ्यते यथा।<br>
&ldquo;राजा&mdash;वयस्य!<br>
नेयं निशा दिवस एव भवेत् कथं मे<br>
निद्राऽन्यथा नयनयोर्युगलं न याति।<br>
नायं शशी तपन एव तनोति ताप-<br>
मुत्पात एव यदि मास्तु विभान्ति ताराः ॥ &quot;<br>
यदुत्कर्षकरं वाक्यं तदुदाहरणं यथा ॥ 43 ॥<br>
&ldquo;राजा&mdash;(मलयमारुतं चोद्दिश्य)<br>
मन्दोऽसि मलयमारुत! कथमिव निश्वासमारुतैस्तस्याः।<br>
स्पर्धां करोषि मे त्वं विषायसे तेऽधुना सुधायन्ते ॥ &quot;<br>
क्रमः सञ्चिन्त्यमानाप्तिर्ज्ञानं भावस्य वा यथा।<br>
&ldquo;राजा&mdash;(इति वदन्नेव नेत्रे निमीलयति)<br>
विदूषकः&mdash;णोमालिए! एसो वअस्सो णिमीलिअणअणो<br>
संकष्पसमाअममुख अणुहादि।<br>
(नवमालिके! एष वयस्यो निमीलितनयनः<br>
सङ्कल्पसमागमसुखमनुभवति।)<br>
यौक्तिकपिधानं च सङ्ग्रहः कथ्यते यथा ॥ 44 ॥<br>
&ldquo;सौरभः&mdash;<br>
अर्थैरनेकैर्जननीममुष्या-<br>
श्चित्तं च दत्त्वा चिरकालचिन्त्यम्।<br>
सन्तोषयेयं सहसैव भद्रे!<br>
न चेत्कथं स्यादिह नः प्रवेशः ॥ &quot;<br>
लिङ्गलिङ्गिपरिज्ञानमनुमानं मतं यथा।<br>
&ldquo;मङ्गलवती&mdash;<br>
कारणं ज्ञायते कार्याद्धूमाद्धूमध्वजो यथा।<br>
अस्ति चेदर्थसम्पत्तिरचिरादवलोक्यते ॥ &quot;<br>
ससंरम्भं तु यद्वाक्यं तोटकं कथ्यते यथा ॥ 45 ॥<br>
&ldquo;मकरदंष्ट्रा&mdash;(ससंभ्रमं) जुत्तं पि सच्चं भणसि। जुज्जदि खु,<br>
चोरो मज्झ करादो हारलदं हंत संभमेण हरंतो।<br>
पहरइ पासाणेहिं पेच्छसि तुमपि किमेत्थ पडिकादव्वां ॥<br>
(युक्तमपि सत्यं भणसि! युज्यते खलु-<br>
चोरो मम करात् हारलतां हन्त सम्भ्रमेण हरन्।<br>
प्रहरति पाषाणैः पश्यसि त्वमपि किमत्र प्रतिकर्तव्यम्&rdquo;)<br>
वाक्यं यत्सातिसन्धानं कथ्यतेऽधिबलं यथा।<br>
&ldquo;सौरभः&mdash;(स्वगतम्)अस्तु नाम तथापि अभ्युपदत्त पदार्थबलादेवैनामति
सन्धाय साधयामि कार्यम्।<br>
शत्रुभिर्या कृता भीतिरुद्वेगः कथ्यते यथा ॥ 46 ॥<br>
मकरदंष्ट्रा&mdash;ता राअपुत्तस्स पुण्णमुत्तिणो किअमाणदुसे दुवेवि दुब्बम्म-<br>
ह्मणे दाणिं एव्व मारेमि।<br>
(तत् राजपुत्रस्य पुण्यमूर्तेः क्रियमाणद्वेषौ द्वावपि दुर्ब्राह्म<br>
णाविदानीमेव मारयामि।)<br>
शङ्कात्रासौ यत्र वाक्ये सम्भ्रमः कथ्यते यथा।<br>
&ldquo;सौरभः&mdash;(सशङ्कं सत्रासं च स्वगतम्) किमेषा पूर्ववदेव कारयिष्यति।&rdquo;<br>
गर्भबीजसमाक्षेपादाक्षेपः कथ्यते यथा ॥ 47 ॥<br>
&ldquo;सौरभः&mdash;<br>
प्रसादं तव सम्प्राप्य साधनीयं समीहितम्।<br>
विभावरीं विना सेव्या चकोरेण न चन्द्रिका ॥ &quot;<br>
अभूताहरणं मार्गस्तोटकाधिबले अपि।<br>
आक्षेपश्चात्र नियमाद्वाच्यान्यन्यान्यपीच्छया ॥ 48 ॥<br>
क्रोधेनावमृशेद्यत्र व्यसनाद्वा विलोभनात्।<br>
गर्भनिर्भिन्नबीजार्थः सोऽवमर्शोऽवमर्शनात् ॥ 49 ॥<br>
तत्रापवादसम्फेटौ विद्रवद्रवशक्तयः।<br>
द्युतिः प्रसङ्गश्छलनं व्यवसायो विरोधनम् ॥ 50 ॥<br>
प्ररोचना विचलनमादानं च त्रयोदश।<br>
दोषप्रख्यापनं यत्स्यादपवादो मतो यथा ॥ 51 ॥<br>
&ldquo;कैरवः&mdash;<br>
पापे पुरा पातयितुं प्रवृत्ता<br>
सन्तानकं स्वल्पफलाय तर्हि।<br>
यागैरनेकैर्यमिभिर्वरेण्यो<br>
लोकः कथं लोचनगोचरस्ते ॥ &quot;<br>
रोषेण भाषणं यत्स्यात्सम्फेटोऽभिमतो यथा।<br>
&ldquo;मकरदंष्ट्रा&mdash;<br>
पत्ता सुधा वारविलासिणी ए<br>
माआभअंगेण न मारिदेत्ति।<br>
का केदई कामिअफुल्लपुष्फा<br>
कत्ता पुरा कण्डइणी विसेण ॥ &quot;<br>
(प्राप्ता सुधा वारविलासिन्या<br>
माया भुजङ्गेन न मारितेति।<br>
सा केतकी कामितपुल्लपुष्पा<br>
क्लृप्ता पुरा कण्टकिनी विषेण ॥ )<br>
&ldquo;कैरवः&mdash;धूर्ते! नाद्यापि रोषं मुञ्चसि।<br>
वधबन्धादिकथनं विद्रवः कथ्यते यथा ॥ 52 ॥<br>
&ldquo;कैरवः&mdash;<br>
&ldquo;बद्धः पश्चाद्बलिभिरवनीपालभृत्यैर्नियोगा-<br>
द्यस्याः क्रूरैर्यमपरिसरं प्रापणीयो यथासम्।<br>
सा त्वं दोषं मयि वितनुषे साम्प्रतं साम्प्रतं ते<br>
सर्पिः क्षीरं विषमिव खले साधयेत्साधु तेन ॥ &quot;<br>
द्रवो गुरुतिरस्कारकथनं कथ्यते यथा।<br>
&ldquo;लवः&mdash;<br>
वृद्धास्ते न विचारणीयचरितास्तिष्ठन्तु हुं वर्धतां<br>
सुन्दस्रीदमनेऽप्यखण्डयशसो लोके महान्तो हि ते।<br>
यानि त्रीण्यकुतोमुखान्यपि पदान्यासन् खरायोधने<br>
किं वा कौशलमिन्द्रसूनुनिधने तत्राप्यभिज्ञो जनः ॥ &quot;<br>
शक्तिः सङ्कीर्त्यते सा यद्विरोधशमनं यथा ॥ 53 ॥<br>
&ldquo;राजा&ndash; वयस्य!<br>
विसृज्य मनसि रोषं मा विरुद्धं वचो मे<br>
तव भवतु निजानामेव कोपप्रसादौ।<br>
खरतररविरश्मिव्रातपातेऽपि सद्यः<br>
सरसिजनिकुरुम्बं स्वैरमुन्मेषमेति ॥ &quot;<br>
तर्जनोद्वेजने यत्र सा द्युतिः कीर्त्यते यथा।<br>
&ldquo;कैरवः&mdash;<br>
या त्वं दूती यमस्येव तदा तर्जितवत्यपि।<br>
सैव सम्प्रति सोद्वेगा चपले! चारु भाषसे ॥ &quot;<br>
कीर्तनं गुरुनाम्नो यत्प्रसङगः कथ्यते यथा ॥ 54 ॥</p>
<p>&ldquo;मकरदंष्ट्रा&mdash;<br>
जादो जलधिझरादो कासारादो विणिक्कन्तं।<br>
सुमरदि णागो हिअए किं पंकालित्तकासरं जादु ॥<br>
(जातो जलधिझरात् कासाराद्विनिष्क्रान्तम्।<br>
स्मरति नागो हृदये किं पङ्कालिप्तकासरं जातु ॥ )<br>
यत्रावमाननं वाक्ये छलनं तन्मतं यथा।<br>
बन्दी&ndash; देव!<br>
&ldquo;कोऽयं ते प्रतिकर्तुमत्र भवतश्चेलान्तबद्धाक्षतो<br>
भूयः स्वस्ति वदन्नटत्यनुगृहं दूर्वार्पणार्ताङ्गुलिः।<br>
किं कर्णाटमहीपतिः! किमु महाराष्ट्राः ! किमङ्गाधिपः!<br>
कि पाण्ड्यः! किमु घूर्जरः! किममुना सर्वेऽपि ते सेवकाः ॥ &quot;<br>
स्वसामर्थ्यस्य कथनं व्यवसायो मतो यथा ॥ 55 ॥<br>
&ldquo;कैरवः&mdash;<br>
जडं जलनिधेर्वारि मुक्त्वा मुनिनिराकृतम्।<br>
मम स्वान्ते मधुध्वंसी नित्यं शेते निरामये ॥<br>
अतोऽखिलजगत्स्वहमेवातुलप्रभावः&rdquo;<br>
विरोधनं स्वशक्त्युक्तिः संरब्धानां मतं यथा।<br>
&ldquo;अर्जुनः&ndash;आर्य! प्रसीद। किमत्र क्रोधेन?<br>
अप्रियाणि करोत्येष वाचा शक्तो न कर्मणा।<br>
हतभ्रातृशतो दुःखी प्रलापैरस्य का व्यथा ॥ &quot;<br>
&ldquo;भीमः&mdash;अरे, भरतकुलेन्दुकलङ्क!<br>
अद्यैव किं न विसृजेयमहं भवन्तं<br>
दुःशासनानुगमनाय कटुप्रलापिन्!<br>
विघ्नं गुरुर्न कुरुते यदि मद्गदाग्र-<br>
निर्भिद्यमानरणितास्थनि ते शरीरे ॥ &quot;<br>
अन्यच्च रे मूढ!<br>
&ldquo;शोकं स्त्रीवन्नयनसलिलैर्यत्परित्याजितोऽसि<br>
भ्रातुर्वक्षःस्थलविघटने यच्च साक्षीकृतोऽसि।<br>
आसीदेतत्तव कुरुपते! कारणं जीवितस्य<br>
क्रुद्धे युष्मत्कुलकमलिनीकुञ्जरे भीमसेन ॥<br>
राजा&mdash;दुरात्मन्! भरतकुलापसद! पाण्डवपशो! नाहं भवानिव विकत्थ-<br>
नाप्रगल्भः। किन्तु,<br>
द्रक्ष्यन्ति न चिरात्सुप्तं बान्धवास्त्वां रणाङ्गणे।<br>
मद्गदाभिन्नवक्षोऽस्थिवेणिकाभीमभूषणम् ॥ &quot;<br>
प्ररोचना सिद्धवद्यद्भाव्यर्थकथनं यथा ॥ 56 ॥<br>
&ldquo;बन्दी&mdash; देव<br>
आस्ते द्वारि वधूर्विधातृरचनावैदुष्यविक्रान्ति भू-<br>
र्भूरेतस्य बलादहारि भवता भीता नतारातिना।<br>
किं नामापरमत्र कार्यमधुना साध्यं समाशास्यते<br>
तत्पाणिग्रहमङ्गलाय मनुजाधीशास्तु यत्नो महान् ॥ &quot;<br>
विकत्थनाद्विचलनमामनन्ति बुधा यथा।<br>
&ldquo;कैरवः&ndash;<br>
ननु तव नयहीने नापराधं स्मरेयं<br>
मनसि विसृज भीतिं मत्क्रुधो नाऽसि पात्रम्।<br>
भुवनमखिलमेको भुग्नयैव भ्रुवाऽहं<br>
नियमयितुमधीशो नीरजाक्षप्रभावात् ॥ &quot;<br>
कार्यस्य सङ्ग्रहो यत्स्यात्तदादानं मतं यथा ॥ 57 ॥<br>
&ldquo;कैरवः&mdash; (स्वगतम्) अस्तु नामैतां कुट्टिनीं देवकुलाग्रस्थापितदीपस्थम्भोपरि<br>
निधाय गमिष्यामि&rdquo;<br>
व्यवसायादानशक्तित्रयमावश्यकं त्विह।<br>
बीजवन्तो मुखाद्यर्था विप्रकीर्णा यथायथम् ॥ 58 ॥<br>
एकार्थ्यमुपनीयन्ते यत्र निर्वहणं हि तत्।<br>
सन्धिर्विरोधो ग्रथनं निर्णयः परिभाषणम् ॥ 59 ॥<br>
प्रसादानन्दसमया कृतिर्भाषोपगुम्भने।<br>
पूर्वभावोपसंहारौ प्रशस्तिश्च चतुर्दश ॥ 60 ॥<br>
मुखसूचितबीजार्थप्राप्तिः सन्धिर्मता यथा।<br>
&ldquo;कैरवः&mdash;<br>
आदावघटितं कार्यं मध्ये सुघटितं मम।<br>
भूयो विघटितं भूयो भूयाद्धटयितुं प्रभुः ॥ &quot;<br>
मार्गणं तस्य कार्यस्य विरोधः कथ्यते यथा ॥ 61 ॥<br>
&ldquo;सौरभः&mdash;<br>
सा त्वयैवमवमानिता सती<br>
कुट्टिनी कुपितपन्नगीनिभा।<br>
मारयेत्किमु महीशतर्जिता<br>
मानयेत्किमुत मन्दविग्रहा ॥ &quot;<br>
ग्रथनं तस्य कार्यस्य तूपक्षेपो मतो यथा।<br>
&ldquo;कैरवः&mdash;वयस्य! नात्र सन्देहः।<br>
शान्तिमेति सकलोऽपि भूभुजां<br>
सन्निधौ सहजवैरितर्जितः।<br>
तामसा अपि तरक्षवो मृगैः<br>
सञ्चरन्ति हि समं तपोवने ॥ &quot;<br>
अनुभूतार्थकथनं निर्णयोऽभिहितो यथा ॥ 62 ॥<br>
सौरभः&mdash;वयस्य! मैवं मन्तव्यम् ।<br>
स देवतावेश्मनि सत्यसङ्गरः<br>
सतां समक्षं समुदीरितं तथा।<br>
वचः स्वकीयं वसुधेश्वरः कथं<br>
मुहूर्तमात्रेण मृषा करिष्यति ॥ &quot;<br>
अन्योन्यपरिवादोऽयं परिभाषाऽत्र सा यथा।<br>
&ldquo;मकरदंष्ट्रा&ndash; (सरोषं ) अले दुब्बह्मण! पहववेदिणो पुरदो एव्वं पुणो वि<br>
विभणसि।<br>
(अरे दुर्ब्राह्मण! प्रभववेदिनः पुरतः पुनरप्येवं भणसि।)<br>
&ldquo;सौरभः&mdash;<br>
धूर्ते! दुरन्तविपदर्णवमध्यमग्नौ<br>
दीनाववेक्ष्य कृपया दिननाथवंश्यः।<br>
आवामपारमनयन्नयनात्तदीयात्<br>
ज्ञातौ जहाति न कदाऽपि सुतौ नरेन्द्रः ॥<br>
अतस्ते तर्जनान्नाभिभवः।&rdquo;<br>
प्रसीदेत्याद्यनुनयः प्रसादोऽभिमतो यथा ॥ 63 ॥<br>
&ldquo;मदसारः&mdash;(किञ्चिद्विहस्य)भो! क्षमस्व ममापराधम्।&rdquo;<br>
वाञ्छितार्थस्य या प्राप्तिरानन्दः स मतो यथा।<br>
&ldquo;पुरोधाः&ndash; राज्ञः करेण रमण्याः करं ग्राहयति<br>
राजा&mdash; (सहर्षं गृह्णाति)&rdquo;<br>
चिरारूढस्य दुःखस्य निर्गमः समयो यथा ॥ 64 ॥<br>
&ldquo;राजा&mdash;(तरुणीं कथमपि कटाक्षेण निर्वर्ण्य)<br>
(अपवार्य) वयस्य!<br>
&ldquo;सामिफुल्लसरसीरुहनिर्य-<br>
द्भृङ्गसन्ततिसमाननिकायाः।<br>
अञ्जनाविमलबाष्पलवा मे<br>
क्षालयन्ति चिरखेदममुष्याः ॥ &quot;<br>
स्थिरीकरणमर्थस्य लब्धस्य तु कृतिर्यथा।<br>
&ldquo;पुरोधाः&mdash;ततः सप्तपदान्याक्रामय्य<br>
कलितानि पदानि सप्त साक्षी-<br>
ण्यनले वामुभयोरतोऽस्तु सख्यम्।<br>
शिवयोरिव शाश्वतैकरस्यं<br>
चरतो यावदशीतशीतभानू ॥ &quot;<br>
मानार्थकामालाम्भो हि भाषणं कथितं यथा ॥ 65 ॥<br>
&ldquo;कैरवः&mdash;<br>
तवात्मजा तामरसायताक्षी<br>
मह्यं स सम्मानमियं करोति।<br>
दत्ता दयावारिधिना त्वया त-<br>
द्गुरूपदेशाद्गुरुमत्त्वमुक्तम् ॥ &quot;<br>
उपगुम्भनमाश्चर्यप्राप्तिरित्युच्यते यथा।<br>
&ldquo;पुरोधाः&mdash;(साश्चर्यम्) मनोरथसिद्ध! ममाप्येतदेव विवक्षितम्। अहो!<br>
दैवादावयोर्मतिसंवादः।&rdquo;<br>
कार्यस्य दर्शनं पूर्वभावः सङ्कीर्त्यते यथा ॥ 66 ॥<br>
:मनोरथसिद्धः&ndash; अन्यच्च ममाशास्यमस्ति। तदिदं - मालवनाथः<br>
सम्भावनीयः। यथा प्रीयते देवी।<br>
सर्वः स्वजनसम्मानात्सन्तोषमुपयाति हि।<br>
यतो वकुलसेकेन विकसेन्मुकुलावली ॥ &quot;<br>
स स्यात्कार्यस्य संहारः प्रियः प्रियतरो यथा।<br>
पुरोधाः&mdash;<br>
पुण्यैस्तस्य पुरातनैः क्षितिपतेः प्रख्यातवत्सान्वयः<br>
क्षीराम्भोनिधिचन्द्रमाः सकलभूलोकाभिनन्द्योदयः।<br>
स्वैरं गर्वितपूर्वराजचरितैः पूतैर्निजैर्वर्तनैः<br>
जामाताऽसि जनाधिनाथ! विदिशां हंसावलीं चाप्नुयाः ॥ &quot;<br>
प्रशस्तिः प्रोच्यते सा तु यच्छुभाशंसनं यथा ॥ 67 ॥<br>
&ldquo;साहित्यभानुरयतामुदयं नृपाणां<br>
कीर्त्यम्बुजानि विकसन्तु सितानि सन्तु।<br>
नाशं प्रयातु घनदुर्जनवाक्तमिस्रं<br>
भूरस्तु सन्ततमहोत्सवशालिनीयम् ॥ &quot;<br>
अङ्गान्यवश्यमेतानि वाच्यानीह चतुर्दश।<br>
उक्ताङ्गानां चतुष्षष्टेः षोढा चैषां प्रयोजनम् ॥ 68 ॥<br>
इष्टस्यार्थस्य रचना गोप्यगुप्तिः प्रकाशनम्।<br>
रागप्रयोगस्याश्चर्यं वृतान्तस्यानुपक्षयः ॥ 69 ॥<br>
पुनस्त्रेधा विभागः स्यात्सर्वस्याप्युक्तवस्तुनः।<br>
सूच्यमेव भवेत्किञ्चिदृश्यं श्राव्यमथापरम् ॥ 70 ॥<br>
नीरसोऽनुचितस्तत्र संसूच्यो वस्तुविस्तरः।<br>
दृश्यस्तु मधुरोदात्तरसभावनिरन्तरः ॥ 71 ॥<br>
अर्थोपक्षेपकैः सूच्यं पञ्चभिः प्रतिपादयेत्।<br>
विष्कम्भचूलिकाङ्कास्याङ्कावतारप्रवेशकैः ॥ 72 ॥<br>
वृत्तवर्तिष्यमाणानां कथांशानां निदर्शकः।<br>
सङ्क्षेपार्थस्तु विष्कम्भो मध्यपात्रप्रयोजितः ॥ 73 ॥<br>
प्रयोजितो भवेच्छुद्धः सङ्कीर्णो नीचमध्यमैः।<br>
अन्तर्यवनिकासंस्थैश्चूलिकार्थस्य सूचना ॥ 74 ॥<br>
अङ्कान्तपात्रैरङ्कास्यमत्तराङ्कार्थसूचना।<br>
अङ्कावतारस्त्वङ्कान्ते वान्तेऽङ्कस्याविभागतः ॥ 75 ॥<br>
भूतभाविकथांशानां सूचको नीचभाषया।<br>
नीचपात्रैः प्रयुक्तोऽङ्कद्वयस्यान्तः प्रवेशकः ॥ 76 ॥<br>
एभिः संसूचयेत्सूच्यं दृश्यमङ्कैः प्रदर्शयेत्।<br>
दृश्यस्तु मधुरोदात्तरसभावनिरन्तरः ॥ 77 ॥<br>
नाट्यधर्ममवेक्ष्यैव श्राव्यं वस्तु त्रिधा मतम्।<br>
सर्वश्राव्यं च नियतश्राव्यमश्राव्यमेव च ॥ 78 ॥<br>
सर्वश्राव्यं प्रकाशं स्यादश्राव्यं स्वगतं मतम्।<br>
द्विविधं नियतश्राव्यं जनान्तमपवारितम् ॥ 79 ॥<br>
त्रिपताकाकरेणान्यानपवार्यान्तरा कथा<br>
अन्योन्यामन्त्रणं यत्स्याज्जनान्ते तज्जनान्तिकम् ॥ 80 ॥<br>
रहस्यं कथ्यतेऽन्यस्य परावृत्त्यापवारितम्<br>
किं ब्रवीष्येवमित्यादि विना पात्रं ब्रवीति यत्।<br>
श्रुत्वेवानुक्तमप्येतत्तत्स्यादाकाशभाषितम् ॥ 81 ॥<br>
सर्वाङ्गसङ्गतमनेकविधार्थसार्थं<br>
सद्वृत्तनायकविशेषसमग्रशोभम्।<br>
राज्यं त्वदीयमिव रूपकवस्तुरम्यं<br>
मन्मक्षितीश! महतां मुदमातनोति ॥ 82 ॥<br>
इत्यमृतानन्दयोगीन्द्रविरचितेऽलङ्‌कारसङ्ग्रहे सन्ध्यङ्गनिरूपणं<br>
नाम सप्तमः परिच्छेदः ॥</p>
<p>अष्टमः परिच्छेदः<br>
नेतृव्यापाररूपा या वृत्तिः सा स्याच्चतुर्विधा।<br>
भारती सात्त्वती चारभटी कैशिक्यतः परम् ॥ 1 ॥<br>
चतस्रो वृत्तयो ज्ञेयाः सर्वनाट्यस्य मातृकाः।<br>
भारती संस्कृतप्रायो वाग्व्यापारो नटाश्रयः ॥ 2 ॥<br>
भरतैस्तु प्रयोज्यत्वाद्भारती चतुरङ्गिका।<br>
प्ररोचनामुखं चैव वीथी प्रहसनं तथा ॥ 3 ॥<br>
स्थाने प्रहसनस्याऽथ भाणमप्याह कोहलः।<br>
एतेषां लक्षणं पश्चात्प्रसङ्गादभिधीयते ॥ 4 ॥<br>
सात्त्वती सा मता सत्त्वशौर्यत्यागदयार्जवैः।<br>
युक्ता हर्षोत्तरा शोकवर्जिता समुदीरिता ॥ 5 ॥<br>
संलापोत्थापकावस्याः सङ्घातपरिवर्तकौ।<br>
अङ्गानि चत्वार्येतेषां क्रमाल्लक्षणमुच्यते ॥ 6 ॥<br>
संलापको गभीरोक्तिर्नानाभावरसो यथा।<br>
&ldquo;रामः&ndash;अयं सः, यः किल सपरिवारकार्तिकेयविजयावर्जितेन भगवता<br>
नीललोहितेन परिवत्सरसहस्रान्तेवासिने तुभ्यं प्रसादीकृतः परशुः।<br>
परशुरामः&mdash; आम्, दाशरथे! स एव ममाचार्यपादानां प्रियः परशुः।<br>
अस्त्रप्रयोगखुरलीकलहे गणानां<br>
सैन्यैर्वृतो विजित एव मया कुमारः।<br>
एतावतापि परिरभ्य कृतप्रसादः<br>
प्रादादमुं प्रियगुणो भगवान् गुरुर्मे ॥ &quot;<br>
उत्थापकस्तु यत्रारिं युद्धायोत्थापयेद्यथा।<br>
&ldquo;आनन्दाय च विस्मयाय च मया दृष्टोऽसि दुःखाय वा<br>
वैतृष्ण्यं तु कुतोऽद्य सम्प्रति मम त्वद्दर्शने चक्षुषः।<br>
त्वत्साङ्गत्य सुखस्य नास्मि विषयः किं वा बहुव्याहृतै<br>
रस्मिन् विस्मृतजामदग्न्यविजये बाहौ धनुर्जृम्भताम् ॥ &quot;<br>
नीत्या दैवेन वा भेदः सख्यः कथ्यते यथा ॥ 7 ॥<br>
&ldquo;चाणक्यो नीतिसामर्थ्याद्राक्षसीयानभेदयत्।<br>
भेदो विभीषणस्याऽभूद्रावणाद्दैवयोगतः ॥ 8 ॥<br>
भेदं साम च दानं च निष्फलीकृत्य यत्र तु।<br>
परिवर्तक इत्युक्तो दण्डस्वीकरणं यथा ॥ 9 ॥<br>
&ldquo;(परशुरामः&ndash;)<br>
हेरम्बदन्तमुसलोल्लिखितैकभित्ति-<br>
वक्षो विशाखविशिस्वव्रणलाञ्छितं मे।<br>
रोमाञ्चकञ्चुकितमद्भुतवीरलाभा-<br>
द्यत्सत्यमद्य परिरब्धुमिवेच्छति त्वाम् ॥<br>
रामः&mdash;भगवन्! परिरम्भणमिति प्रस्तुतप्रतीपमेतत्।&rdquo;<br>
मायेन्द्रजालसङ्ग्रामक्रोधभ्रान्त्यादिचेष्टितैः।<br>
युक्ता भवेदारभटी चत्वार्यङ्गानि तत्र च ॥ 10 ॥<br>
सङ्क्षिप्तिका स्यात्सम्फेटो वस्तूत्थानावपातने।<br>
सङ्क्षिप्तवस्तुरचना सङ्क्षिप्तिः शिल्पतो यथा ॥ 11 ॥<br>
चरिते वत्सराजस्य कलिङ्गद्विपयोजनम्।<br>
संक्षिप्तिरथवा नेतृदशान्तरकृतिर्यथा ॥ 12 ॥<br>
वालिनाशेन सुग्रीवः किष्किन्धाधिपतिः कृतः।<br>
भार्गवस्यापि चौद्धत्यनिवृत्त्या शान्तताश्रयः ॥ 13 ॥<br>
सम्फेटस्तु समाघातः क्रुद्धुसंरब्धयोर्यथा।<br>
लक्ष्मणेन्द्रजितोर्युद्धं रामरावणयोश्च वा ॥ 14 ॥<br>
मायाद्युत्थापितं वस्तु वस्तूत्थापनकं यथा।<br>
माययेन्द्रजिता युद्धे दिवा ध्वान्तप्रदर्शनम् ॥ 15 ॥<br>
क्षिप्रप्रवेशनिर्वाणसम्भ्रमत्रासविद्रवैः।<br>
अवपातस्त्वसौ ज्ञेयोऽनिष्टदर्शनतो यथा ॥ 16 ॥<br>
&ldquo;नष्टं वर्षवरैर्मनुष्यगणना भावादकृत्वा त्रपा-<br>
मन्तः कञ्चुकिकञ्चुकस्य विशति त्रासादसौ वामनः।<br>
पर्यन्ताश्रयिभिर्निजस्य सदृशं नाम्नः किरातैः कृतं<br>
कुब्जा नीचतयैव यान्ति शनकैरात्मेक्षणाशङ्किनः ॥ &quot;<br>
या रम्यनेपथ्यविशेषयुक्ता<br>
स्त्रीभिर्युता वा बहुनृत्तगीता।<br>
कामोपभोगप्रचुरप्रकारा<br>
सा कैशिकी वृत्तिरुदाहृता स्यात् ॥<br>
नर्म च नर्मस्पन्दो नर्मस्फोटश्च नर्मगर्भश्च।<br>
कैशिक्याश्चत्वारो भेदा ह्येते समुद्दिष्टाः ॥ 17 ॥<br>
ललितमधुराभिधानं शृङ्गाररसाश्रयं सुखोपेतम्।<br>
इच्छाभयहास्ययुतं नर्म त्रिविधं वदन्ति यथा ॥ 18 ॥<br>
&ldquo;मध्याह्नं गमय त्यज श्रमजलं स्थित्वा पयः पीयताम्<br>
मोच्छ्वासं तु विमुञ्च पान्थ, विवशः शीतः प्रपामण्डपः।<br>
तामेव स्मर घस्मरस्मरशरत्रस्तां निजां प्रेयसीं<br>
त्वच्चित्तं तु न रञ्जयन्ति पथिक! प्रायः प्रपापालिकाः ॥ &quot;<br>
&ldquo;अभिव्यक्तालीको विफलसकलोपायविभव<br>
श्चिरं ध्यात्वा सद्यो धृतकृतकसंरम्भनिपुणः।<br>
अतः पृष्टे पृष्टे किमिदमिति सन्त्रास्य सहसा<br>
कृताश्लेषां धूर्तः स्मितमधुरमालिङ्गति वधूम् ॥ &quot;<br>
&ldquo;शून्यं वासगृहं विलोक्य शयनादुत्थाय किञ्चिच्छनै-<br>
र्निद्राव्याजमुपागतस्य सुचिरं निर्वर्ण्य पत्युर्मुखम्।<br>
विस्रब्धं परिचुम्ब्य जातपुलकामालोक्य गण्डस्थलीं<br>
लज्जानम्रमुखी प्रियेण हसता बाला चिरं चुम्बिता ॥ &quot;<br>
उत्कण्ठानिर्भरप्रेमनवसङ्गमसम्भ्रमम्।<br>
अन्ते भयानकं प्राहुः नर्मस्पन्दं तु तद्यथा ॥ 19 ॥<br>
&ldquo;विसृज सुन्दरि! सङ्गमसाध्वसं<br>
ननु चिरात्प्रभृति प्रणयोन्मुखे।<br>
परिगृहाण गते सहकारतां<br>
त्वमतिमुक्तलताचरितं मयि ॥ &quot;<br>
कन्या नायकयोर्यत्र वृत्तं च स्फुटितं भवेत्।<br>
नर्मस्फोटः स विज्ञेयः सम्भ्रमादियुतो यथा ॥ 20 ॥<br>
&ldquo;गमनमलसं शून्या दृष्टिः शरीरमसौष्ठवं<br>
श्वसितमधिकं किं न्वेतत्स्यात्किमन्यदितोऽथवा।<br>
भ्रमति भुवने कन्दर्पास्त्रं विकारि च यौवनं<br>
ललितमधुरास्ते ते भावाः क्षिपन्ति च धीरताम् ॥ &quot;<br>
नर्मगर्भश्छन्ननेतृव्यलीकार्थाय तद्यथा।<br>
&ldquo;दृष्ट्वैकासनसङ्गते प्रियतमे पश्चादुपेत्याऽऽदरा-<br>
देकस्या नयने पिधाय विहितक्रीडानुबन्धच्छलः।<br>
तिर्यग्वक्रितकन्धरः सपुलकः प्रेमोल्लसन्मानसा-<br>
मन्तर्हासलसत्कपोलफलकां धूर्तोऽपरां चुम्बति ॥ &quot;<br>
भारती शब्दवृत्तिः स्यादन्यास्तिस्त्रोऽर्थवृत्तयः ॥ 21 ॥<br>
शृङ्गारे कैशिकी वीरे सात्त्वत्यारभटी पुनः।<br>
रसे रौद्रे सबीभत्से वृत्तिः सर्वत्र भारती ॥ 22 ॥<br>
आसां भेदचतुष्केऽस्मिन्नेकैकमपि वाञ्छितम्।<br>
प्रयोगे कविभिः कार्यं सर्वमेकत्र दुर्लभम् ॥ 23 ॥<br>
पाठ्यं तु संस्कृतं नॄणामनीचानां कृतात्मनाम्‌।<br>
लिङ्गिनीनां महादेव्या मन्त्रज्ञावेश्ययोः क्वचित् ॥ 24 ॥<br>
स्त्रीणां तु प्राकृतं प्रायः शौरसेन्यधमेषु च।<br>
पिशाचात्यन्तनीचादौ पैशाचं मागधं तथा ॥ 25 ॥<br>
यद्देश्यं नीचपात्रं स्यात्तद्देश्यं तस्य भाषितम्।<br>
भगवन्तोऽवरैर्वाच्या विद्वद्देवर्षिलिङ्गिनः ॥ 26 ॥<br>
विप्रामात्याग्रजाश्चार्या नटीसूत्रभृतौ मिथः।<br>
रथी सूतेन चायुष्मान् पूज्यैः शिष्यात्मजानुजाः ॥ 27 ॥<br>
वत्सेति तातः पूज्योऽपि सुगृहीताभिधश्च तैः।<br>
भावो नटेन सूत्री च मारिषस्तेन सोऽपि च ॥ 28 ॥<br>
देवः स्वामीति नृपतिर्भृत्यैर्भट्टेति चाधमैः।<br>
आमन्त्रणीयाः पतिवज्ज्येष्ठमध्याधमस्त्रियः ॥ 29 ॥<br>
सखी हलेति च प्रेष्या हञ्जे वेश्याज्जुकेति च।<br>
कुट्टिन्यत्तेत्यनुगतैः पूज्या वा जरती जनैः ॥ 30 ॥<br>
विदूषकेण भवती राज्ञी चेति च शब्द्यते।<br>
हण्डे नीचा पुरस्कार्या लालिता तु यवीयसी ॥ 31 ॥<br>
भगिनीपतिरावुत्तो राजा भट्टारको जनैः ।<br>
युवराजः कुमारः स्याद्भर्तृदारक इत्यपि ॥ 32 ॥<br>
राजपुत्री तु तद्वत्स्यादार्यपुत्रः पतिः स्त्रिया।<br>
प्रियेति भर्त्रा राज्ञी स्यात्स्यालो राष्ट्रिय उच्यते ॥ 33 ॥<br>
देवी कृताभिषेकायामितरासु तु भट्टिनी।<br>
अत्तिका भगिनी ज्येष्ठा बाला वासूरितीर्यते ॥ 34 ॥<br>
सद्वृत्तिशालि सरसं नाट्यं नियतभाषितम्।<br>
त्वच्चरित्रमिवाभाति महितं मन्मभूपते ॥ 35 ॥<br>
इत्यमृतानन्दयोगीन्द्रवितचितेऽलङ्कारसङ्ग्रहे वृत्तिनिरूपणं नाम<br>
अष्ठमः परिच्छेदः ॥</p>
<p>नवमः परिच्छेदः<br>
नाटकं सप्रकरणं भाणः प्रहसनं डिमः।<br>
व्यायोगसमवाकारौ वीथ्यङ्केहामृगा इति ॥ 1 ॥<br>
प्रधानरूपकाण्याहुर्दशैतानि विपश्चितः।<br>
नाटिका सट्टकं त्रोटो प्रेङ्खणं गोष्ठिभाणिके ॥ 2 ॥<br>
संलापकश्च प्रस्थानं काव्यहल्लीसरासके।<br>
श्रीगदितं च लासिका दुर्मल्ली नाट्यरासकम् ॥ 3 ॥<br>
उल्लाप्यमुपरूपाणि भवन्त्येतानि षोडश।<br>
प्रकृतित्वादथान्येषां भूयो रसपरिग्रहात् ॥ 4 ॥<br>
सम्पूर्णलक्षणत्वाच्च पूर्वं नाटकमुच्यते।<br>
रङ्गः सदस्यास्थानोर्वी नेपथ्यं नटवर्गभूः ॥ 5 ॥<br>
यन्नाट्यवस्तुनः पूर्वं रङ्गविघ्नोपशान्तये ।<br>
कुशीलवाः प्रकुर्वन्ति पूर्वरङ्कः प्रकीर्तितः ॥ 6 ॥<br>
प्रत्याहारोऽवतरणमारम्भाश्रावणे अपि।<br>
वक्त्रपाणिः परिघट्टना या सङ्घोटना तथा ॥ 7 ॥<br>
मार्गापसारितं शुद्धापकृष्टोत्थापने तथा।<br>
परिवर्तनकं नान्दी तथा चैव प्ररोचना ॥ 8 ॥<br>
त्रिगतं चासारितकं तथा गीतिविधिध्रुवा।<br>
त्रिसामकमतो रङ्गद्वारं स्याद्वर्धमानकम् ॥ 9 ॥<br>
चारिर्महाचारिरिति पूर्वरङ्गाङ्गसङ्गतिः ।<br>
यद्यप्यङ्गानि भूयांसि पूर्वरङ्कस्य नाटके ॥ 10 ॥<br>
तथाप्यवश्यं कर्तव्या नान्दी विघ्नोपशान्तये।<br>
आशीर्वचनसंयुक्ता यस्मान्नित्यं भवेदिह ॥ 11 ॥<br>
देवद्विजनृपादीनां तस्मान्नान्दीति शब्दिता।<br>
नान्दी गुणनिका वाद्यमानद्धादित्रयोत्थितम् ॥ 12 ॥<br>
नन्दीशः पूज्यते पुष्पैः तस्मान्नान्दीति सूच्यते।<br>
या काचित् पठ्यते सूक्तिर्यां काञ्चिद्देवतां प्रति ॥ 13 ॥<br>
सूत्रधारेण नाट्यादौ सा नान्दी नन्दिनो मुदे।<br>
मङ्गल्यशङ्खचक्राब्जकोककैरवशंसिनी ॥ 14 ॥<br>
नान्दी पदैर्द्वादशभिरष्टाभिर्वाप्यलङ्कृता।<br>
पूर्वरङ्गं विधायेत्थं सूत्रधारे विनिर्गते ॥ 15 ॥<br>
प्रविश्य तद्वदपरः काव्यमास्थापयेन्नटः।<br>
दिव्यमर्त्ये स तद्रूपो मिश्रमन्यतरस्तयोः ॥ 16 ॥<br>
सूचयेद्वस्तु बीजं वा मुखं पात्रक्रमाद्यथा।<br>
&ldquo;रामो मूर्ध्नि निधाय काननमगान्मालामिवाज्ञां गुरो-<br>
स्तद्भक्त्या भरतेन राज्यमखिलं मात्रा सहैवोज्झितम्।<br>
तौ सुग्रीवविभीषणावनुगतौ नीतौ परां सम्पदं<br>
प्रोद्वृत्ता दशकन्धरप्रभृतयो ध्वस्ताः समस्ता द्विषः ॥ &quot;<br>
&ldquo;यान्ति न्यायप्रवृत्तस्य तिर्यञ्चोऽपि सहायताम्।<br>
अपन्थानं तु गच्छन्तं सोदरोऽपि विमुञ्चति ॥ &quot;<br>
&ldquo;आसादितप्रकटनिर्मलचन्द्रहासः<br>
प्राप्तः शरत्समय एष विशुद्धकान्तः।<br>
उत्खाय गाढतमसं घनकालमुग्रं<br>
रामो दशास्यमिव सम्भृतबन्धुजीवः ॥ &quot;<br>
&ldquo;तवास्मि गीतरागेण हारिणा प्रसभं हृतः।<br>
एष राजेव दुष्यन्तः सारङ्गेणातिरंहसा ॥ &quot;<br>
रङ्गं प्रसाद्य मधुरैः श्लोकैः काव्यार्थसूचकैः ॥ 17 ॥<br>
ऋतुं कञ्चिदुपादाय भारतीं वृत्तिमाश्रयेत्।<br>
प्ररोचना प्रशंसा वस्तून्मुखीकरणं यथा ॥ 18 ॥<br>
&ldquo;श्रीहर्षो निपुणः कविः परिषदप्येषा गुणग्राहिणी<br>
लोके हारि च वत्सराजचरितं नाट्ये च दक्षा वयम्।<br>
वस्त्वैकैकमपीह वाञ्छितफलप्राप्तेः पदं किं पुन-<br>
र्मद्भाग्योपचयादयं समुदितः सर्वो गुणानां गणः ॥ &quot;<br>
सूत्राधारो नटीं ब्रूते मारिषं वा विदूषकम्।<br>
स्वकार्यप्रस्तुताक्षेपि चित्रोक्त्या यत्तदामुखम् ॥ 19 ॥<br>
प्रस्तावनेति वा तत्र कथोद्घातः प्रवृत्तकम्।<br>
प्रयोगातिशयश्चाथ वीथ्यङ्गानि त्रयोदश ॥ 20 ॥<br>
स्वेतिवृत्तसमं वाक्यमर्थं वा यत्र सूत्रिणः।<br>
गृहीत्वा प्रविशेत्पात्रं कथोद्घातो द्विधा यथा ॥ 21 ॥<br>
&ldquo;द्वीपादन्यस्मादापि मध्यादपि जलनिधेर्दिशोऽप्यन्तात्।<br>
आनीय झटिति घटयति विधिरभिमतमभिमुखीभूतः ॥ &quot;<br>
&ldquo;लाक्षागृहानलविषान्नसभाप्रवेशैः<br>
प्राणेषु वित्तनिचयेषु च नः प्रहृत्य।<br>
आकृष्टपाण्डववधूपरिधानकेशाः<br>
स्वस्था भवन्ति मयि जीवति धार्तराष्ट्राः ॥ &quot;<br>
कालसाम्यात् प्रवेशो यः प्रवृत्तकमिदं यथा।<br>
&ldquo;प्रौढपयोधरभारा प्रावृण्मलिनाम्बरा प्रबाष्पधारा।<br>
मानसगराजहंसा मानवतीवाऽद्य भाति मदनार्ता ॥ &quot;<br>
एषोऽयमित्युपक्षेपात्सूत्रधारप्रयोगतः ॥ 22 ॥<br>
पात्रप्रवेशो यत्रैषः प्रयोगातिशयो यथा।<br>
&ldquo;सौरभेण सहकारपादपः<br>
पद्मतो हरति षट्पदावलिम्।<br>
रामणीयकगुणेन रागिणीं<br>
कौमुदीदृशमिवैष कैरवः ॥ &quot;<br>
&ldquo;?Bवर्णयितुमस्य महिमा वसन्तसमयस्य शक्यते तेन।<br>
यदयं विप्रो वृद्धोऽप्युज्झति दामोदरो निजां प्रकृतिम् ॥ &quot;<br>
वीथ्यङ्गान्यान्मुखाङ्गत्वादुच्यन्तेऽत्रैव तानि तु ॥ 23 ॥<br>
उद्वात्यकावलगिते प्रपञ्चत्रिगते छलम्।<br>
वाक्केल्यधिबले गण्डमवस्यन्दितनालिके ॥ 24 ॥<br>
असत्प्रलापव्यापारमृदवानि त्रयोदश।<br>
वीथीप्रसङ्गे वीथ्यङ्गलक्षणं तत्र वक्ष्यते ॥ 25 ॥<br>
आदौ प्रसङ्गाद्वीथ्यङ्गलक्षणं तत्र कथ्यते।<br>
एषामन्यतमेनार्थं पात्रं वाऽऽक्षिप्य सूत्रभृत् ॥ 26 ॥<br>
प्रस्तावनान्ते निर्गच्छेत्ततो वस्तु प्रपञ्चयेत्।<br>
पूर्वरङ्गः सभापूजा कवेर्गोत्रानुकीर्तनम् ॥ 27 ॥<br>
नाटकादेस्तथा सञ्ज्ञा सूत्रधारोऽप्यथामुखम्।<br>
अर्थोपक्षेपकाः चतस्रो वृत्तयोऽपि च ॥ 28 ॥<br>
अर्थोपक्षेपकाः पञ्च चतस्रो वृत्तयोऽपि च।<br>
नाट्योक्तिश्च समावेशस्तथा भाषाविभाषयोः ॥ 29 ॥<br>
प्रायशः सर्वनाट्येषु कीर्त्यन्ते सङ्गता इमे।<br>
संज्ञा तु नाटकादीनां नायकेनेतरेण वा ॥ 30 ॥<br>
नायिकानायकाख्यानात्सञ्ज्ञा प्रकरणादिषु।<br>
नाटिका सट्टकादीनां नायिकाभिर्विशेषणम् ॥ 31 ॥<br>
अभिगम्यगुणैर्युक्तो धीरोदात्तः प्रतापवान्।<br>
कीर्तिकामो महोत्साहस्त्रय्यास्त्राता महीपतिः ॥ 32 ॥<br>
प्रख्यातवंशो राजन्यो दिव्यो वा यत्र नायकः।<br>
तत्प्रख्यातं विधातव्यं वृत्तमत्राधिकारिकम् ॥ 33 ॥<br>
यत्तत्रानुगतं किञ्चिन्नायकस्य रसस्य वा।<br>
विरुद्धं तत्परित्याज्यमन्यथा वा प्रकल्पयेत् ॥ 34 ॥<br>
यथा वालिवधस्त्यक्तश्चद्मनोदात्तराघवे।<br>
कल्पितो वीरचरिते वधस्तस्यैव चाऽन्यथा ॥ 35 ॥<br>
आद्यन्तमेवं निश्चित्य पञ्चधा तद्विभज्य च।<br>
खण्डशः सन्धिसञ्ज्ञांस्तान्भागानपि च खण्डयेत् ॥ 36 ॥<br>
द्वित्रिद्वित्रिचतुर्युक्तदशसङ्ख्यान्यनुक्रमात्।<br>
चतुःषष्टिश्च तानि स्युरङ्गानि त्विह सन्धिषु ॥ 37 ॥<br>
आदौ विष्कम्भकं कुर्यादङ्कं वा कार्ययुक्तितः।<br>
अपेक्षितं परित्यज्य नीरसं वस्तुविस्तरम् ॥ 38 ॥<br>
यदा सन्दर्शयेच्छेषं कुर्याद्विष्कम्भकं यथा।<br>
यदा तु सरसं वस्तु मूलादेव प्रवर्तते ॥ 39 ॥<br>
आदावेव तदा कुर्यादामुखाक्षेपसंश्रयम्।<br>
प्रत्यक्षनेतृचरितो बिन्दुव्याप्तिपुरस्कृतः ॥ 40 ॥<br>
अङ्को नानाप्रकारार्थसंविधानरसाश्रयः।<br>
अनुभावविभावाभ्यां स्थायिनो व्यभिचारिभिः ॥ 41 ॥<br>
गृहीतमुक्तैः कर्तव्यमङ्गिनः परिपोषणम्।<br>
न चातिरसतो वस्तु दूरं विच्छिन्नतां नयेत् ॥ 42 ॥<br>
रसं वा न तिरोदध्याद्वस्त्वलङ्कारलक्षणैः।<br>
एको रसोऽङ्गी कर्तव्यो वीरः शृङ्गार एव वा ॥ 43 ॥<br>
अङ्गमन्ये रसाः सर्वे कुर्यान्निर्वहणेऽद्भुतम्।<br>
दूराध्वानं वधं युद्धं राज्यदेशादिविप्लवम् ॥ 44 ॥<br>
संरोधं भोजनं स्नानं सुरतं चानुलेपनम्।<br>
अम्बरग्रहणादीनि प्रत्यक्षाणि न निर्दिशेत् ॥ 45 ॥<br>
नाधिकारिवधं क्वापि त्याज्यमावश्यकं न च।<br>
एकाहचरितैकार्थं कुर्याच्चासन्ननायकम् ॥ 46 ॥<br>
पात्रैस्त्रिचतुरैरङ्कं तेषामन्तेऽस्य निर्गमः।<br>
एवमङ्काः प्रकर्तव्याः प्रवेशादिपुरस्कृताः ॥ 47 ॥<br>
पञ्चाङ्कं च षडङ्कं च सप्ताङ्कं च तथाऽपरम्।<br>
अष्टाङ्कं च नवाङ्कं च दशाङ्कं नाटकं विदुः ॥ 48 ॥<br>
मारीचवञ्चनं नाम पञ्चाङ्कं परिकीर्तनम्।<br>
वेणीसंहारसञ्ज्ञं तु षडङ्कं नाटकं मतम् ॥ 49 ॥<br>
शाकुन्तलं तु सप्ताङ्कमष्टाङ्कं नलविक्रमम्।<br>
देवीपरिणयाख्यानं नवाङ्कं परिकीर्तितम् ॥ 50 ॥<br>
बालरामायणं नाम दशाङ्कं नाटकं स्मृतम्।<br>
अथ प्रकरणम्&mdash;<br>
अथ प्रकरणे वृत्तमुत्पाद्यं लोकसंश्रयम् ॥ 51 ॥<br>
अमात्यविप्रवणिजामेकं कुर्याच्च नायकम्।<br>
धीरप्रशान्तं सापायं धर्मकामार्थतत्परम् ॥ 52 ॥<br>
नायिका तु द्विधा नेतुः कुलस्त्री गणिका तथा।<br>
क्वचिदेकैव कुलजा वेश्या क्वापि द्वयं क्वचित् ॥ 53 ॥<br>
आभिः प्रकरणं त्रेधा शुद्धं स्यात्कुलजान्वितम्।<br>
सङ्कीर्णं वेश्यया युक्तं मिश्रं तद्द्वयसङ्गतम् ॥ 54 ॥<br>
शेषं नाटकवत् सन्धिप्रवेशिकरसादिकम्।<br>
अथ भाणः&mdash;<br>
भाणस्तु धूर्तचरितं स्वानुभूतं परेण वा ॥ 55 ॥<br>
यत्रोपवर्णयेदेको निपुणः पण्डितो विटः।<br>
सम्बोधनोक्तिप्रत्युक्ती कुर्यादाकाशभाषितैः ॥ 56 ॥<br>
सूचयेद्वीरशृङ्गारौ शौर्यसौभाग्यसंस्तवैः।<br>
भूयसा भारतीवृत्तिरेकाङ्कं वस्तु कल्पितम् ॥ 57 ॥<br>
मुखनिर्वहणे साङ्गे लास्याङ्गानि दशापि च।<br>
लास्याङ्गानि&mdash;<br>
गेयपदं स्थितपाठ्यमासीनं पुष्पगन्धिका।58 ॥<br>
प्रच्छेदकस्त्रिमूढं च सैन्धवाख्यं द्विमूढकम्।<br>
उत्तमोत्तमकं चैवमुक्तप्रत्यक्तमेव च ॥ 59 ॥<br>
लास्ये दशविधं ह्येतदङ्गनिर्देशकल्पनम्।<br>
सुखासीनः श्रुतिमुखं यत्र गायन्ति गायकाः ॥ 60 ॥<br>
ततादिवाद्यमिश्रं तच्छुष्कं गेयपदं यथा।<br>
सुखासीनाः सन्तः सुरभिकुसुमामोदसुभगे<br>
तले सान्द्रच्छाये तरुणसहकारस्य शिशिरे।<br>
कलैर्वीणावाद्यैः सममृदुलसन्दिग्धवचसो<br>
रसावेशोल्लासान्मदनमिह गायन्ति मधुरम् ॥ &quot;<br>
पठेद्यत्रासनासीना प्राकृतं विरहातुरा।<br>
अङ्गनानङ्गतप्ताङ्गी स्थितपाठ्यं मतं यथा ॥ 61 ॥<br>
&ldquo;रत्ति ए हित्थहि अओ महुअर मोत्तूण पदुमिर्णामण्णत्तो।<br>
गच्छसि गच्छ पुणो सा पेच्छादिणण्णं णिमीलिदंबुरुहच्छी ॥<br>
(रात्र्या त्रस्तहृदयो मधुकर! मुक्त्वा पद्मिनीमन्यत्र।<br>
गच्छसि गच्छ पुनः सा पश्यति नान्यं निमीलिताम्बुरुहाक्षी ॥ )&rdquo;<br>
शोकचिन्तापरवशं वाद्याभिनयवर्जितम्।<br>
आस्यते यत्र कामिन्या तदासीनं मतं यथा ॥ 62 ॥<br>
&ldquo;बाले! मालतिके!<br>
म्लानं ते वदनं मनो विगलितं मन्दो विलासक्रमः<br>
चिन्ताशोकवशं चिरोज्झितसुखं चित्तं वपुर्धूसरम्।<br>
निःशब्दाभिनयं निवेश्य विजने त्वं चेष्टसे नो यथा<br>
प्रालेयप्रकरेण पीडितपरिक्लिष्टाम्बुजा पद्मिनी ॥ &quot;<br>
नर्तक्याः पुरुषस्येव प्रगल्भं चेष्टितं यथा।<br>
नैकभेदं च सङ्गीतं स्याद्यथा पुष्पगन्धिका ॥ 63 ॥<br>
&ldquo;ग्रीवाविभूषणविषक्तदुकूलकोण-<br>
सञ्छन्नपीवरपयोधरभारनाम्रा।<br>
मैरेयमत्तमहिलाकरदत्तताल-<br>
मातन्वती समदनर्तनमाविरास्ते ॥<br>
सखि शारदिके! पुंवत्प्रगल्भा विविधगानमुखरविलासिनीमध्यगता निस्त्रपं<br>
नृत्यसि।&rdquo;<br>
स हि प्रच्छेदको यत्र ज्योत्स्नासम्पातविक्लवाः।<br>
कामिन्यो यान्त्यपव्रीडाः सागसोऽपि प्रिया यथा ॥ 64 ॥<br>
&ldquo;प्रशिथिलनिजलज्जाः प्राङ्मुखं वीक्षमाणा-<br>
स्तिमिरविगमभीतास्तीर्णमार्गाश्च तूर्णम्।<br>
वलयचलनलोला वञ्चितात्मीयलोकाः<br>
सततमभिसरेयुः सागसोऽप्यात्मनाथान् ॥ &quot;<br>
पुंभावप्रचुरं नाट्यं समवृत्तपरिष्कृतम्।<br>
मृदुश्लक्ष्णपदं यत्र तत् त्रिगूढं स्मृतं यथा ॥ 65 ॥<br>
&ldquo;अस्याः खलु&mdash;<br>
अभिनयशस्तौ हस्तौ पादौ परिभूतकिसलयौ सलयौ।<br>
अङ्गं रञ्जितरङ्गं नृत्तं पुम्भावशालि समवृत्तम् ॥ &quot;<br>
न नाट्ये लक्ष्यते पाठ्यं पात्रं सङ्केतवर्जितम्।<br>
जायते सैन्धवी भाषा यत्र तत्सैन्धवं यथा ॥ 66 ॥<br>
&ldquo;नाट्यमलक्षितपाठ्यं पात्रे सङ्केतवर्जितं यत्र।<br>
सैन्धवभाषा चतुरैर्विहितं वैदेशिकैर्नटैर्वीथ्याम्।&rdquo;<br>
रसभावाः परिक्लिष्टाश्चतुरस्रः परिश्रमः।<br>
मुखप्रतिमुखे चित्रे तद्द्विमूढं मतं यथा ॥ 67 ॥<br>
अत एव खल्वस्याः&mdash;<br>
रसभावाः परिक्लिष्टाः प्रौढो विद्यापरिश्रमः।<br>
चित्रे मुखप्रतिमुखे सलयः पादयोः क्रमः ॥ &quot;<br>
विचित्राः श्लोकसन्दर्भा यत्र नानाविधो रसः।<br>
हेला भावाशच ललिताश्चोत्तमोत्तमकं यथा ॥ 68 ॥<br>
&ldquo;?Bकेयमपटीक्षेपेण प्रविशति?<br>
&ldquo;अङ्कूरत्कुचमप्यनल्पविलसत्तत्सन्निवेशक्रमं<br>
वक्षोऽस्या वलिरेखिकाभिरुदरं वामभ्रुवो वास्यते।<br>
अङ्गं रङ्गदृशामनङ्गनृपतेः कारागृहं श्रीयते<br>
भावैश्चित्रपदार्थभावितरसान् श्लोकान् पठत्याननम् ॥ &quot;<br>
पदानि साधिक्षेपाणि चित्रं गीतार्थयोजनम्।<br>
यत्र कोपप्रसादाभ्यामुक्तप्रत्युक्तकं यथा ॥ 69 ॥<br>
अपि च&mdash;तस्याः पश्चान्निषण्णा काचित् कुपिता&mdash;<br>
गायति गेयं साधिक्षेपपदं सहचरीमुखे स्खलिते।<br>
तस्यामियं प्रसन्ना चित्रं गीतार्थमभिनयत्यङ्गैः ॥ &quot;<br>
अथ प्रहसनम्&mdash;<br>
अथ प्रहसनं त्रेधा शुद्धवैकृतसङ्करैः।<br>
पाषण्डविप्रप्रभृतिचेटचेटीविटाकुलम् ॥ 70 ॥<br>
चेष्टितं वेषभाषादिशुद्धं हास्यवचोन्वितम्।<br>
कामुकादिवचोवेषैः षण्डकञ्चुकितापसैः।71 ॥<br>
विकृतं, सङ्कराद्वीथ्या सङ्कीर्णं धूर्तसङ्कुलम्।<br>
रौद्रबीभत्सरहिता रसाः स्युर्हास्य एव वा।72 ॥<br>
भाणवत्सन्धिलास्याङ्गान्येकाङ्कं द्व्यङ्कमेव वा।<br>
अथ डिमः&mdash;<br>
डिमे वस्तु प्रसिद्धं स्याद्वृत्तयः कैशिकीं विना ॥ 73 ॥<br>
नेतारो देवगन्धर्वयक्षरक्षोमहोरगाः।<br>
मृतप्रेतपिशाचाद्याः षोडशात्यन्तमुद्धताः ॥ 74 ॥<br>
रसैरहास्यशृङ्गारशान्तैः षड्भिः समन्वितः।<br>
मायेन्द्रजालसङ्ग्रामक्रोधोद्भ्रान्तादिचेष्टितैः ॥ 75 ॥<br>
चन्द्रसूर्योपरागैश्च न्याय्ये रौद्ररसेऽङ्गिनि।<br>
चतुरङ्कश्चतुःसन्धिर्निर्विमर्शो डिमः स्मृतः ॥ 76 ॥<br>
इदं त्रिपुरदाहे तु लक्षणं ब्रह्मणोदितम्।<br>
ततस्त्रिपुरदाहश्च डिमसञ्झः प्रयोजितः ॥ 77 ॥ <br>
अथ व्यायोगः&mdash;<br>
ख्यातेतिवृत्तो व्यायोगः ख्यातोद्धतनराश्रयः।<br>
हीनो गर्भावमर्शाभ्यां दीप्ताः स्युर्डिमवद्रसाः ॥ 78 ॥<br>
अस्त्रीनिमित्तसङ्ग्रामो जामदग्न्यजयो यथा।<br>
एकाहचरितैकाङ्को व्यायोगो बहुभिर्नरैः ॥ 79 ॥<br>
अथ समवकारः&mdash;<br>
कार्यं समवकारेऽपि चामुखं नाटकादिवत्।<br>
ख्यातं देवासुरं वस्तु निर्विमर्शास्तु सन्धयः ॥ 80 ॥<br>
वृत्तयो हीनकैशिक्यो नेतारो देवदानवाः।<br>
द्वादशोद्धतविख्याताः फलं तेषां पृथक् पृथक् ॥ 81 ॥<br>
अङ्गी वीरोऽङ्गानि चान्ये यद्वदम्भोधिमन्थने।<br>
अङ्कैस्त्रिभिस्त्रिकपटस्त्रिशृङ्गारस्त्रिविद्रवः ॥ 82 ॥<br>
द्विसन्धिरङ्कः प्रथमः कार्यो द्वादशनाडिकः।<br>
चतुर्द्विनाडिकावन्त्यौ नाडिका घटिकाद्वयम् ॥ 83 ॥<br>
वस्तुस्वाभावदैवारिकृताः स्युः कपटास्त्रयः।<br>
धर्मार्थकामैः शृङ्गारो नात्र बिन्दुप्रवेशकौ ॥ 84 ॥<br>
व्राताद्युज्ज्वलता शौचं धर्मशृङ्गार उच्यते।<br>
मुक्तारत्नाद्यलङ्कारैरर्थशृङ्गार उच्यते ॥ 85 ॥<br>
सम्भोगविप्रलम्भादिः कामशृङ्गार इत्ययम्।<br>
पुरावरोधयुद्धेभवाताग्न्यादिकविद्रवाः ॥ 86 ॥<br>
वीथ्यङ्गानि यथालाभं कुर्यात्प्रहसने यथा।<br>
अथ वीथी&mdash;<br>
वीथी तु कैशिकीवृत्तौ सन्ध्यङ्गाङ्काश्च भाणवत् ॥ 87 ॥<br>
रसः सूच्यस्तु शृङ्गारः स्पृशेदपि रसान्तरम्।<br>
नायिकानायकौ कार्यौ शृङ्गारद्वयसंश्रयौ ॥ 88 ॥<br>
अथ वीथ्यङ्गानि&mdash;<br>
युक्ता प्रस्तावनाख्यातैरङ्गैरुद्धात्यकादिभिः।<br>
उद्धात्यकावलगिते प्रपञ्चत्रिगते छलम् ॥ 89 ॥<br>
वाक्केल्यधिबले गण्डमवस्यन्दितनालिके।<br>
असत्प्रलापव्याहारमृदवानि त्रयोदश ॥ 90 ॥<br>
गूढार्थपदपर्यायमाला प्रश्नोत्तरस्य वा।<br>
यत्रान्योन्यसमालापो द्वेधोद्धात्यं मतं यथा ॥ 91 ॥<br>
&ldquo;मानवती&mdash;अय्ये! कादम्बिणि ! आआदो तुह कालो।<br>
(आर्ये कादम्बिनि, आगतस्तवकालः।)<br>
कादम्बिनी&mdash;वत्से! मानवती! अत एव खल्वहं विहरामि। किं त्वकालेऽप्ययं राजहंसः प्रविष्ट इति विचारयामि ॥<br>
राजा&mdash;(समन्तादवलोक्य अनाकलितविहङ्गविहारः स्वगतम्)<br>
वचनमिदमात्मविषयं वर्णितमनयावधार्यते युक्त्या।<br>
प्रमदानामनुरागः प्रायः प्राप्तेरपि प्रियं तनुते ॥<br>
मानवती&mdash;अय्ये! राअहंसो कहिं दिट्टो?<br>
(आर्ये! राजहंसः कुत्र दृष्टः?)<br>
कादम्बिनी&mdash;वत्से! तव मानसे।&rdquo;<br>
मानवती&mdash;अय्ये मत्तासि! आर्ये मत्तासि ॥ )&rdquo;<br>
&ldquo;का श्लाघा गुणिनां क्षमा परिभवः को यः स्वकीयैः कृतः<br>
किं दुःखं परसंश्रयो जगति कः श्लाघ्यो य आश्रीयते।<br>
का मृत्युर्व्यसनं शुचं जहति के यैर्निर्जिताः शत्रवः<br>
कैर्विज्ञातनिदं विराटनगरे छन्नस्थितैः पाण्डवैः ॥ &quot;<br>
यत्रैकत्र समावेशात्कार्यमन्यत्प्रसाध्यते।<br>
प्रस्तुतेऽन्यत्र वा तत्स्याद्द्विधावलगितं यथा ॥ 92 ॥<br>
&ldquo;रामः&mdash;लक्ष्मण ! तातवियुक्तामयोध्यां विमानस्थो नाहं प्रवेष्टुं शक्नोमि, तदवतीर्य<br>
गच्छामि।<br>
(इत्यवतीर्य कतिचित्पदानि गत्वा निरूप्य)<br>
&ldquo;कोऽयं सिंहासनस्याधः स्थितः पादुकयोः पुरः।<br>
जटावानक्षवलयी च चामरी च विराजते ॥ &quot;<br>
इति भरतदर्शनकार्यसिद्धिः<br>
विदूषकः&mdash;(अपवार्य) वअस्स! मह कण्ठे, कासेण कंडूदि होदि, किं कादव्यम्?<br>
(वयस्य, मम कण्ठे काशेन कण्डूतिर्भवति।<br>
रामः&mdash;(सानुनयं) वयस्य! सकर्पूरं ताम्बूलं चर। तावता कण्ठकण्डूतिर्निवर्तते।<br>
ताम्बूलं चेदम्।&rdquo;<br>
असद्भूतं मिथः स्तोत्रं प्रपञ्चो हास्यकृद्यथा।<br>
&ldquo;राजा&mdash;वयस्य! त्वया वयमतिसंहिताः।<br>
विदूषकः&mdash;वअस्स, तुए एव्व सिक्खिदणेवुणो तुह एव्व कहं अदिसंदाणं<br>
कप्पेमि। किंदु<br>
घडेमि अण्णेण परस्स जाअं मुणीण मोएमि वदं मुहुत्ते।<br>
मणस्सिणीणं विहडेमिमाणं तुह प्पाहावेण तणोमि सव्वं ॥ &quot;<br>
(वयस्य, त्वयैव शिक्षितनैपुणस्तवैव कथमतिसन्धानं कल्पयामि। किन्तु,<br>
घटयाम्यन्येन परस्य जायां मुनीनां मोचयामि व्रतं मुहूर्ते।<br>
मनस्विनीनां निघटयामि मानं तव प्रभावेण तनोमि सर्वम् ॥ )&rdquo;<br>
श्रुतिसाम्यादनेकार्थयोजनं त्रिगतं त्विह ॥ 93 ॥<br>
नटादित्रितयालापः पूर्वरङ्गे मतं यथा।<br>
&ldquo;नटी&mdash;अय्य! तहा होदु।<br>
(आर्ये, तथा भवतु)<br>
सूत्रधारः&mdash;(आकाशमवलोक्य)<br>
विलोलविद्युल्लतिकावरत्रा<br>
विनिःसरद्वारिमदप्रवाहाः।<br>
घनद्विपा गर्जितबृंहिताढ्या<br>
श्चरन्ति खे चातकचञ्चरीकाः ॥ &quot;<br>
प्रियाभैरप्रियैर्वाक्यैर्विलोभश्छलनं यथा ॥ 94 ॥<br>
&ldquo;राजा&mdash;(सोत्प्रासम्)<br>
समसुखदुःखः सम्प्रति सखा ममान्योऽस्ति कस्त्वया सदृशः।<br>
यदमुष्मिन्नपि यतसे कार्ये साहाय्यमेवमाचरितुम् ॥ &quot;<br>
विनिवृत्त्यास्य वाक्केली द्विस्त्रिः प्रत्युक्तितो यथा।<br>
&ldquo;मानवती&mdash; अय्ये! कादम्बिणि!<br>
अणिसं पि मअरकेदू अयमणिवारिदवेरहृदुत्साहो।<br>
तं पि दहेत्किंमं विअ दाहो एक्केण तेण दुव्वज्जो ॥ &quot;<br>
(आर्ये, कादम्बिनि,<br>
अनिशमपि मकरकेतुरयमनिवारितवैरहृदुत्साहः।<br>
तमपि दहेत्किं मामिव दाह एकेन तेन दुर्वार्यः ॥ )<br>
कादम्बिनी&mdash;<br>
मन्मथो ननु मात्सर्यात्तद्रूपविजितस्तव।<br>
तापं तनोति नामुष्य नान्यथा कथमागतः ॥<br>
मानवती&mdash;अय्ये! सो एव्व सव्वत्त दीसई कहं णाअदो?<br>
(आर्ये, स एव सर्वत्र दृश्यते। कथं नागत?)&rdquo;<br>
अन्योन्यवक्याधिक्योक्तिः स्पर्धयाधिबलं यथा ॥ 95 ॥<br>
&ldquo;भीमः&mdash;<br>
सकलरिपुजयाशा यत्र बद्धा सुतैस्ते-<br>
तृणमिव परिभूतो यस्य गर्वेण लोकः।&rdquo;<br>
इत्युपक्रमे&mdash;अरे! नाहं भवानिव विकत्थनाप्रगल्भः।<br>
किन्तु&mdash;<br>
द्रक्ष्यन्ति न चिरात्सुप्तं बान्धवास्त्वां रणाङ्गणे।<br>
मद्गदाभिन्नवक्षोऽस्थिवेणिकाबन्धभीषणम् ॥ &quot;<br>
गण्डं प्रस्तुतधिक्कारि भिन्नं वेगोदितं यथा।<br>
&ldquo;कादम्बिनी&mdash;वत्से! समागतः।<br>
मानवती&mdash;(सानन्दं ) अय्ये कोऽसौ? (आर्ये, कोऽसौ?)<br>
कादम्बिनी&mdash;तवानुजः।<br>
मानवती&mdash;(सविषादं )&rdquo;<br>
अमुमेवान्यथा गण्डं प्राहुः पञ्चविधं परे ॥ 96 ॥<br>
आकस्मिकमसम्बद्धं सम्बद्धमिव यत्पदम्।<br>
वाचामन्ते स गण्डः स्याद्भाव्यनिष्टार्थसूचकः ॥ 97 ॥<br>
प्रतिहारो रहो हर्षः प्रतिभा व्याहतोऽपि च।<br>
प्रतिक्रियान्वितो यस्तु प्रतिहारो मतो यथा ॥ 98 ॥<br>
&ldquo;को मां हन्तुं समर्थः स्यादित्युक्तो रावणेन तु।<br>
राक्षसो राम इत्याह किं राम इति चोदितः।<br>
पुनराह यदा रामः कदाचिदुपयास्यति।<br>
दूरीकृत्य परं मोहादशिवां वाचमाहरत्।&rdquo;<br>
आत्मानं निर्दिशेद्यस्तु स रहोगण्ड उच्यते ॥<br>
&ldquo;यथा दुर्योधनो भीमं हन्तीत्याशयवान् भ्रमात्।<br>
प्राह दुर्योधनं भीमो हन्तीति कुरुनायकः ॥ &quot;<br>
उत्सवोच्छूकरोमाञ्चः प्रविश्यामोदकृद्वचः ॥ 99 ॥<br>
भाषते भावि यत्रासौ हर्षगण्डः स्मृतो यथा।<br>
&ldquo;केनाप्यर्थेन कंसस्येत्युक्तवत्येव यादवे।<br>
नृत्यन्नानर्तकोऽप्याह दारको जातवानिति ॥ &quot;<br>
उक्तमन्यार्थमन्येन वचोऽन्यार्थं प्रकल्पयेत् ॥ 100 ॥<br>
सामान्यपदसामर्थ्यात् स गण्डः प्रतिभा यथा।<br>
&ldquo;यो जातोऽन्यत्र योऽन्यत्र वर्धितो मधुसम्भवः ॥<br>
परपुष्ठः स क्रुद्धोऽयं मारयत्यनिवारितः ।<br>
इत्युत्कण्ठितया प्रोक्तं कंसेनाऽहितमन्यथा ॥ &quot;<br>
द्व्यर्थो वाक्यस्य विन्यासः शुभाशुभसमन्वितः ॥ 101 ॥<br>
प्रत्यक्षं प्रोच्यते यत्र गण्डः स व्याहतो मतः।<br>
&ldquo;यथा देवमुनिस्तत्र दानवं कंसमब्रवीत्।<br>
सभृत्यबलवीर्यस्य प्राप्तोऽसि भवतः क्षयम् ॥ &quot;<br>
प्रसक्तस्याऽन्यथा व्यख्या यत्रावस्यन्दितं यथा ॥ 102 ॥<br>
सीता&mdash;जाद! कल्लं खु तुम्हेहिं अजुज्झाए गन्तव्वं। तहिं सो राआ<br>
विणएण णमिदव्वो।<br>
(जात, कल्यं खलु युवाभ्यामयोध्यायां गन्तव्यम्। तत्र स राजा विनयेन नन्तव्यः)<br>
लवः&mdash;अम्ब! किमावाभ्यां राजोपजीविभ्यां भवितव्यम्?।<br>
सीता&mdash;जाद! सो खु तुम्हाणं पिदा।<br>
(जात, स खलु युवयोः पिता)<br>
लवः&mdash;किमावयो रघुपतिः पिता?<br>
सीता&mdash;(साशङ्कम्) जाद ण कहु तुम्हाणं। सअलाए एव्व पुहवीए।<br>
(न खलु युवयोः। सकलाया एव पृथिव्याः)&rdquo;<br>
बहुप्रपञ्चसंयुक्ता हास्यलेशसमन्विता।<br>
प्रहेलिकेव गूढार्था नालिकेत्युच्यते तथा ॥ 103 ॥<br>
&ldquo;राजा&mdash;(पुरतो निर्वर्ण्य)<br>
वल्लरी किमुत वामलोचना<br>
दूरतो वसति दृष्टिवर्तिनी।<br>
वायुना चलति किं नु नर्तिता<br>
मन्मुखी मदनवेदनासहा ॥ &quot;<br>
विदूषकः&mdash;वअस्स! मए विणिच्चिदिम्।<br>
(वयस्य मया विनिश्चितम्)&rdquo;<br>
असम्बद्धकथाप्रायोऽसत्प्रलापो यथोत्तरः।<br>
विरहोन्मत्तबालादिभाषणेषु मतो यथा ॥ 104 ॥<br>
&ldquo;हंस! प्रयच्छ मे कान्तां गतिस्तस्यास्त्वया हृता।<br>
विभावितैकदेशेन स्तेयं तदभियुज्यते ॥ &quot;<br>
&ldquo;भुक्ता हि महागिरयः स्नातोऽहं वह्निना पिबामि नभः।<br>
हरिहरहिरण्यगर्भा मम पुत्रास्तेन नृत्यामि ॥ &quot;<br>
&ldquo;अर्चिष्मन्ति विदार्य वक्त्रकुहराण्यासृक्कणो वासुके-<br>
रङ्गुल्या विषकर्बुरान्गणयतः संस्पृश्य दन्ताङ्कुरान्।<br>
एकं त्रीणि नवाष्ट सप्त षडिति प्रत्यस्तसङ्ख्याक्रमा<br>
वाचः क्रौञ्चरिपोः शिशुत्वविकलाः श्रेयांसि पुष्णन्तु वः ॥ &quot;<br>
अन्यार्थ एव व्याहारो हास्यलेशकरो यथा।<br>
&ldquo;(लास्यप्रयोगावसाने मालविका निर्गन्तुमिच्छति)<br>
विदूषकः&mdash;मा दाव उवससुद्धा गमिस्ससि।<br>
(मा तावत्, उपदेशशुद्धा निर्गमिष्यसि)<br>
इत्युपक्रमेण&mdash;<br>
गणदासः&mdash;(विदूषकं प्रति) आर्य! उच्यतां यस्त्वया क्रमभेदो लक्षितः।<br>
विदूषकः&mdash;पढमप्पयोगे बम्हणस्स पूआ भोदि। सा ता णकिदा (प्रथमप्रयोगे<br>
ब्राह्मणस्य पूजा भवति। सा तथा न कृता) (मालविकास्मयते)&rdquo;<br>
दोषा गुणा गुणा दोषा यत्र स्युर्मृदवं यथा ॥ 105 ॥<br>
&ldquo;कष्टं खलु विप्रकुले जननं कष्टं च भार्यया विरहः।<br>
धन्याः शूद्रा येषां दारपरिग्रहणमल्पमूल्येन ॥ &quot;<br>
एवं दिशि विधातव्या द्वित्रिपात्रप्रयोजिता।<br>
आथाङ्कः&mdash;<br>
उत्सृष्टिकाङ्के प्रख्यातं वृत्तं बुद्ध्या प्रपञ्चयेत् ॥ 106 ॥<br>
रसस्तु करुणः स्थायी नेतारः प्राकृता नराः।<br>
भाणवत्सन्धिवृत्त्यङ्गैर्युक्तः स्त्रीपरिदेवितैः ॥ 107 ॥<br>
वाचां युद्धं विधातव्यं तथा जयपराजयौ।<br>
अथेहमृगः&mdash;<br>
मिश्रमीहामृगे वस्तु चतुरङ्कः त्रिसन्धिमत् ॥ 108 ॥<br>
नरदिव्यावनियमान्नायकप्रतिनायकौ।<br>
ख्यातौ धीरोद्धतावन्त्यो विपर्यासादयुक्तकृत् ॥ 109 ॥<br>
दिव्यस्त्रियमनिच्छन्तीमपहारादिनेच्छतः।<br>
शृङ्गाराभासमप्यस्य किञ्चित् किञ्चित् प्रदर्शयेत् ॥ 110 ॥<br>
संरंभं परमानीय युद्धं व्याजान्निवारयेत्।<br>
वधं प्राप्तस्य कुर्वीत परं नैव महात्मनः ॥ 111 ॥<br>
कैशिकीवृत्तिरहितो हास्यशृङ्गारवर्जितः।<br>
अत्र षण्णायकानन्ये वदन्तीहामृगे नरान् ॥ 112 ॥<br>
अथ नाटिका&mdash;<br>
लक्ष्यते नाटिकाप्यत्र मिश्रवस्तुसमाश्रया।<br>
तत्र वस्तु प्रकरणान्नाटकान्नायको नृपः ॥ 113 ॥<br>
प्रख्यातो धीरललितः शृङ्गारोऽङ्गी सलक्षणः।<br>
देवी तत्र भवेज्ज्येष्ठा प्रगल्भा नृपवंशजा ॥ 114 ॥<br>
गम्भीरा मानिनी कृच्छ्रात्तद्वशान्नेतृसङ्गमः।<br>
नायिका तादृशी मुग्धा दिव्या वाऽतिमनोहरा ॥ 115 ॥<br>
अन्तःपुरातिसम्बन्धादासन्ना श्रुतिदर्शनैः।<br>
अनुरागो नवावस्थो नेतुस्तस्यां यथोत्तरम् ॥ 116 ॥<br>
नेता तत्र प्रवर्तेत देवीत्रासेन शङ्कितः।<br>
कैशिक्यङ्गैश्चतुर्भिश्च युक्ताङ्कैरिति नाटिका ॥ 117 ॥<br>
अथ सट्टकम्&mdash;<br>
सट्टकं नाटिकावत्स्यात् किन्त्वेतत् प्राकृतैः कृतम्।<br>
प्रवेशकविहीनं च शृङ्गाराद्भुतभूषितम् ॥ 118 ॥<br>
चतुर्यवनिकं कार्यं वयस्यन्तं प्रकीर्तितम्।<br>
अथ त्रोटकम्&mdash;<br>
दिव्यमानुषसंयोगो यत्राङ्केऽङ्के विदूषकः ॥ 119 ॥<br>
त्रोटकं नाम तद्ज्ञेयं गूढनाटकलक्षणम्।<br>
सप्ताष्टनवपञ्चाङ्कमन्यन्नाटकवन्मतम् ॥ 120 ॥<br>
सप्ताङ्कं स्तम्भितारम्भस्त्वष्टाङ्कं परिकीर्तितम् ॥ 121 ॥<br>
प्रकीर्त्यते परं प्राज्ञैः पञ्चाङ्कं विक्रमोर्वशी।<br>
अथ प्रेङ्खणम्&mdash;<br>
गर्भावमर्शहीनं वा मुखनिर्वहणान्वितम् ॥ 122 ॥<br>
सूत्रधारविहीनं च सर्ववृत्तिसमन्वितम्।<br>
नियुद्धसम्फेटयुतं परिवर्तकभूषितम् ॥ 123 ॥<br>
मागधी शौरसेनी वा हीननायकचेष्टितम्।<br>
नेपथ्ये गीतनाट्यं च तथा तत्र प्ररोचना ॥ 124 ॥<br>
अप्रवेशकविष्कम्भमेकाङ्कं प्रेङ्खणं विदुः।<br>
निदर्शनमिह ज्ञेयं वस्तु वालिवधादिकम् ॥ 125 ॥<br>
अथ गोष्ठी&mdash;<br>
अथ गोष्ठी मतैकाङ्का कैशिकीवृत्तिशालिनी।<br>
कामशृङ्गारसंयुक्ता पञ्चषड्योषिदन्विता ॥ 126 ॥<br>
प्राकृतैर्नवभिः पुम्भिर्दशभिर्वाप्यलङ्कृता।<br>
गर्भावमर्शसन्धिभ्यां शून्या नोदात्तवाक्कृता ॥ 127 ॥<br>
निदर्शनं रैवतमदनिकाख्यमिहोदितम्।<br>
अथ भाणिका&mdash;<br>
अथ स्याद्भाणिकोदात्तनायिकैकाङ्कभूषिता ॥ 128 ॥<br>
श्लक्ष्णनेपथ्यभाङ्मध्यपुरुषा च प्रकीर्तिता।<br>
कैशिकीभारतीप्राया त्वङ्कैः सप्तभिरुज्ज्वला ॥ 129 ॥<br>
उपन्यासोऽथ विन्यासो विबोधः साध्वसं तथा।<br>
समर्पणं चानुवृत्तिः संहारश्चापि सप्तमः ॥ 130 ॥<br>
प्रसङ्गात्कार्यकथनमुपन्यासः प्रकीर्तितः।<br>
निर्वेदवाक्यव्युत्पत्तिस्तत्र विन्यास उच्यते ॥ 131 ॥<br>
विबोधो भ्रान्तिनाशः स्यान्मिथ्याज्ञानं तु साध्वसम्।<br>
समर्पणमुपालम्भवचः स्यात्कोपविद्धया ॥ 132 ॥<br>
अनुवृत्तिर्निदर्शनस्योपन्यासः प्रकीर्तितः।<br>
समापनं तु कार्यस्य संहार इति कीर्तितः ॥ 133 ॥<br>
मुखनिर्वहणोपेता कामदत्ता निदर्शनम्।<br>
अथ संलापः&mdash;<br>
शृङ्गारहास्यरहितः संलाप इति कीर्तितः ॥ 134 ॥<br>
पुरोपरोधसङ्ग्रामविद्रवैः कपटैर्युतः।<br>
कैशिकीभारतीहीनो भवेत्पाषण्डनायकः ॥ 135 ॥<br>
हीनोपनायकयुतः श्मशानादिसमाकुलः।<br>
सप्तविंशतिरङ्गानि भवन्त्यस्य यथोच्यते ॥ 136 ॥<br>
उत्कण्ठा चावहित्था च प्रयत्नो ग्रथनं तथा।<br>
आशंसा तर्कसन्देहतापोद्वेगाश्च मुग्धता ॥ 137 ॥<br>
आलस्यं प्रतिपत्तिश्च विलापो वाक्यमेव च।<br>
साधनानुगमोच्छ्वासविस्मयाश्च चमत्कृतिः ॥ 138 ॥<br>
विस्मृतिर्लोभसम्फेटौ वैशारद्यं प्रबोधनम्।<br>
आश्वासश्च प्रहर्षश्च प्रसत्तिरिति कीर्तिताः ॥ 139 ॥<br>
सलक्षणोदाहरणं व्यक्तत्वान्नात्र दर्शितम्।<br>
शेषं नाटकवत्सर्वं संलापः समुदाहृतः ॥ 140 ॥<br>
निदर्शनं कनकवतीमाधवं समवेक्ष्यताम्।<br>
अथ प्रस्थानम्&mdash;<br>
दासादिनायकं दासीनायकं द्व्यङ्कमीरितम् ॥ 141 ॥<br>
कैशिकीवृत्तिबहुलं बहुताललयान्वितम्।<br>
सुरापानसमायुक्तं तथा हीनोपनायकम् ॥ 142 ॥<br>
विलासोद्दिष्टसङ्क्षिप्तं प्रस्थानमिति कीर्तितम्।<br>
निदर्शनमिह ज्ञेयं शृङ्गारतिलकाह्वयम् ॥ 143 ॥<br>
अथ काव्यम्&mdash;<br>
काव्यमारभटीहीनमेकाङ्कं हास्यसङ्कुलम्।<br>
गर्भावमर्शसन्धिभ्यां हीनं शृङ्गारभूषितम् ॥ 144 ॥<br>
खण्डमात्राद्विपदिकाभग्नतालैरलङ्कृतम्।<br>
उदात्तोक्तिसमायुक्तं बहुताललयान्वितम् ॥ 145 ॥<br>
निदर्शनं तु काव्यस्य विज्ञेयो यादवोदयः।<br>
अथ हल्लीसकम्&mdash;<br>
हल्लीसकं तु सप्ताष्टदशस्त्रीजनसङ्कुलम् ॥ 146 ॥<br>
सम्प्रयोज्यैकपुरुषं कैशिकीवृत्तिभूषितम्।<br>
एकाङ्कं स्यादुदात्तोक्तिबहुताललयात्मकम् ॥ 147 ॥<br>
निदर्शनं भवेदस्य केलिरैवतकं मतम्।<br>
अथ रासकम्&mdash;<br>
अथ रासकमेकाङ्कं सूत्रधारेण वर्जितम् ॥ 148 ॥<br>
सुश्लिष्टनान्दीसहितं पञ्चपात्रं द्विसान्धकम्।<br>
पूर्णं भाषाविभूषाद्यैर्भारतीकैशिकीयुतम् ॥ 149 ॥<br>
वीथ्यङ्गमण्डितं मुख्यनायकं ख्यातनायकम्।<br>
उदात्तभावविन्याससंश्रितं चोत्तरोत्तरम् ॥ 150 ॥<br>
गर्भावमर्शशून्यं च यथा स्यान्मेनकाद्विजम्।<br>
अथ श्रीगदितम्&mdash;<br>
करुणं स्त्री समासीना गायेद्यत्र पठेदपि ॥ 151 ॥<br>
एकाङ्गं भारतीप्रायं तच्छ्रीगदितमुच्यते।<br>
गर्भावमर्शरहितं प्रख्यातोदात्तनायकम् ॥ 152 ॥<br>
प्रसिद्धनायकं ज्ञेयं यद्वत्क्रीडारसालकम्।<br>
अथ लासिका&mdash;<br>
शृङ्गारबहुलैकाङ्का त्रिसन्धिर्न्यूननायिका ॥ 153 ॥<br>
स्वल्पनृत्ताल्पनेपथ्या पीठमर्देन भूषिता।<br>
विदूषकविटोपेता दशलास्याङ्गभूषिता ॥ 154 ॥<br>
लासिका सा समुद्दिष्टा यथा वीणावती मता।<br>
अथ दुर्मल्ली&mdash;<br>
दुर्मल्ली चतुरङ्का स्यात्कैशिकीभारतीयुता ॥ 155 ॥<br>
विगर्भा नागरनरा न्यूननायकभूषिता।<br>
त्रिनाडिः प्रथमोऽङ्कोऽस्यां विटक्रीडामयो भवेत् ॥ 156 ॥<br>
द्वितीयः पञ्चनाडिः स्यात् विदूषकविलासवान्।<br>
षण्णाडिस्तृतीयः स्यात्पीठमर्दविलासवान् ॥ 157 ॥<br>
चतुर्थो दशनाडिः स्यादङ्कः क्रीडितनागरः।<br>
निदर्शनं भवेदत्र यथा बिन्दुमती मता ॥ 158 ॥<br>
अथ नाट्यरासकम्&mdash;<br>
नाट्यरासकमेकाङ्कं बहुताललयात्मकम्।<br>
हास्यशृङ्गारसंयुक्तं दशलास्याङ्गभूषितम् ॥ 159 ॥<br>
उदात्तनायकं चैव पीठमर्दोपनायकम्।<br>
द्वितीयसन्धिशून्यं स्याद्वाससज्जात्र नायिका ॥ 160 ॥<br>
निदर्शनं दर्शनीयं स्याद्विलासवती यथा।<br>
अथ उल्लाप्यम्&mdash;<br>
उल्लाप्यं दिव्यचरितं मुखनिर्वहणान्वितम् ॥ 161 ॥<br>
शृङ्गारहास्यकारुण्ययुतमेकाङ्कभूषितम्।<br>
बहुपुस्तं गीतमयं चतुरोज्ज्वलनायकम् ॥ 162 ॥<br>
&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;।<br>
&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash; ॥<br>
नाट्यप्रबन्धनिकुरुम्बमिदं विभाति<br>
दानं त्वदीयमिव मन्मधरातलेन्द्र! ॥ 163 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे रूपकनिरूपणं नाम नवमः परिच्छेदः ॥<br>
नवमः परिच्छेदः</p>
<p>दशमः परिच्छेदः<br>
अथ नाट्यालङ्काराः&mdash;<br>
सिद्धिः प्राप्तिर्विचारश्चानुनयस्तदनन्तरम्।<br>
उद्दिष्टमपि दाक्षिण्यं प्रसिद्धिर्ग्रहणं यथा ॥ 1 ॥<br>
पश्चात्तापस्पृहाक्षोभाऽऽक्रन्दाः परिहृतिस्तथा।<br>
नीतिरुत्तेजनं शोभाऽभिमानः संशयस्तथा ॥ 2 ॥<br>
तुल्यतर्कोऽक्षमा चैवाऽध्यवसायो विमर्शनम्।<br>
युक्तिः प्रोत्साहनं चैव साहाय्यं च निवेदनम् ॥ 3 ॥<br>
अभिज्ञानं च पृच्छा चातिशयो गुणकीर्तनम्।<br>
इति त्रिंशदलङ्काराः प्रायो नाट्येषु सङ्गताः ॥ 4 ॥<br>
सिद्धिरिष्टार्थसंसिद्धेरनेकेषामुदाहृतिः।<br>
यथा&mdash;<br>
&ldquo;हे भूतधात्रि! यदि तावदहं विशुद्धा<br>
तन्मे वरं त्वमिह देहि वृणो वरं च।<br>
हे विष्णुवासवमहेश्वरचन्द्रसूर्या !<br>
जन्मान्तरेषु भविता प्रभुरेव रामः ॥ &quot;<br>
प्राप्तिः सा समुदायस्य ज्ञानं यच्चैकदेशतः ॥ 5 ॥<br>
यथा&mdash;<br>
&ldquo;हंस! प्रयच्छ मे कान्तां गतिस्तस्या हृता त्वया।<br>
सम्भावितैकदेशेन स्तेयं यदभियुज्यते ॥ &quot;<br>
विचारः स हि विज्ञेयः संशये निर्णयस्तु यः।<br>
यथा&mdash;<br>
&ldquo;असंशयं क्षत्रपरिग्रहक्षमा<br>
यदार्यमस्यामभिलाषि मे मनः।<br>
सतां हि सन्देहपदेषु वस्तुषु<br>
प्रमाणमन्तःकरणप्रवृत्तयः ॥ &quot;<br>
वचसा कर्मणा प्रीतिर्यस्मिन्ननुनयो हि सः ॥ 6 ॥<br>
यथा&mdash;<br>
&ldquo;परिग्रहबहुत्वेऽपि द्वे प्रतिष्ठे कुलस्य मे।<br>
समुद्ररशना चोर्वी सखी च युवयोरियम्।<br>
उद्दिष्टं स्यात्परोक्षे च प्रत्यक्षे चार्थकीर्तनम्<br>
परोक्षे यथा&mdash;-<br>
&ldquo;तस्मिन् जीवति दुर्धर्षे हतमप्यहतं बलम्।<br>
तस्मिंस्तु गमितप्राणे जीवन्तोऽपि मृता वयम् ॥ &quot;<br>
प्रत्यक्षे यथा&mdash;<br>
&ldquo;हा ! धिक्! प्रियतमा सेयं दुःसंस्थानमलीमसा<br>
सर्वथा प्रत्यभिज्ञेया मूर्तीभवति तद्यथा ॥ &quot;<br>
दाक्षिण्यं श्लक्ष्णया वाचा परचित्तानुवर्तनम् ॥ 7 ॥<br>
यथा&mdash;<br>
&ldquo;प्रसाधय पुरीं लङ्कां राजा त्वं हि विभीषण!।<br>
आर्येणानुगृहीतस्य न विघ्नः सिद्धिमन्तरा ॥ &quot;<br>
प्रसिद्धिर्लोकसिद्धार्थैरुत्कृष्टैरर्थसाधनम्।<br>
यथा&mdash;<br>
&ldquo;सूर्याचन्द्रमसौ यस्य मातामहपितामहौ।<br>
स्वयं वृतः पतिर्द्वाभ्यामूर्वश्या च भुवा च यः ॥ &quot;<br>
तद् गर्हणं भवेद्यत्तुदोषोद्भेदेन कृत्सनम् ॥ 8 ॥<br>
यथा&mdash;<br>
&ldquo;अन्यासक्तमवध्यं च निघ्नन् क्षात्रपराङ्मुखः।<br>
न कथं लक्ष्मणो धन्वी लज्जते हृदयादपि ॥ &quot;<br>
पश्चात्तापोऽनुतापस्तु कृत्वाकार्यं च योजयेत्।<br>
&ldquo;प्लवगप्रवरं निघ्नन् भ्रातृयुद्धाभियोगिनम्।<br>
अहं सूर्यकुलस्यास्याऽद्य कलङ्कं किं कृतं मया ॥ &quot;<br>
स्पृहा यस्त्वभिलाषः स्याद्वस्तुनो रामणीयके ॥ 9 ॥<br>
यथा&mdash;<br>
&ldquo;जीवस्तु तातपादेषु नवे दारपरिग्रहे।<br>
मातृभिश्चिन्त्यमानानां ते हि नो दिवसा गताः ॥ &quot;<br>
अधिक्षेपवचोयुक्तः कोपजः क्षोभ उच्यते।<br>
यथा&mdash;<br>
&ldquo;त्वया तपस्वि चण्डाल! प्रच्छन्नवधवर्तिनः।<br>
न केवलं हतो वाली स्वात्मा च परलोकतः ॥ &quot;<br>
शोकप्रलाप आक्रन्दो नाट्यविद्भिरुदीरितः ॥ 10 ॥<br>
यथा&mdash;<br>
&ldquo;हा विधे! नष्टपक्षेण मय्येव परिवर्तसे ।<br>
हरिस्तातो हृता पत्नी भ्राता च निहतो युधि ॥ &quot;<br>
परिहारः स विज्ञेयः कृतानुचितमार्जनम्।<br>
यथा&mdash;<br>
&ldquo;प्राणप्रयाणदुःखार्त उक्तवानस्म्यनक्षरम्।<br>
तत् क्षमस्व विभो! किञ्च सुग्रीवस्ते समर्पितः ॥ &quot;<br>
न्यायानुवृत्तिरेकत्र नीतिरित्युच्यते यथा ॥ 11 ॥<br>
&ldquo;स्नेहं प्रति न पुत्रेषु विशेषः कश्चिदस्ति मे।<br>
किं तु न्यायं पुरस्कृत्य मया ज्येष्ठोऽभिषिच्यते ॥ &quot;<br>
उत्तेजनं तु कार्यार्थं यत्रानक्षरमुच्यते।<br>
यथा&mdash;<br>
&ldquo;इन्द्रजिच्चण्डवीर्योऽसि नाम्नैव बलवानसि।<br>
धिक्! धिक्! प्रच्छन्नरूपेण युध्यसेऽस्मद्भयाकुलः ॥ &quot;<br>
सिद्धैः पदं समं श्लिष्टं साध्यं शोभाऽभिधीयते ॥ 12 ॥<br>
यथा&mdash;<br>
&ldquo;सद्वंशसम्भवः शुद्धः कोटिदोऽपि गुणान्वितः।<br>
कामं धनुरिव क्रूरो वर्जनीयः सतां प्रभुः ॥ &quot;<br>
अभिमानोऽपरित्यागः दर्पदुःखसुखस्य च।<br>
यथा&mdash;<br>
&ldquo;खरेन्द्रजिद्दूषणकुम्भकर्णा<br>
गताः किमेतेन गता गतास्ते।<br>
अहं च गच्छामि यदि प्रणाशं<br>
तथाऽपि सीतां न समर्पयामि ॥ &rsquo;<br>
अनिश्चयेन वाक्येन समाप्तिः संशयो यथा ॥ 13 ॥<br>
&ldquo;इयं स्वर्गाधिनाथस्य लक्ष्मीः किं यक्षकन्यका।<br>
अथ वा विपिनस्यैव देवता किमु पार्वती ॥ &quot;<br>
स्यादुत्प्रेक्षादिसम्पन्नस्तुल्यतर्कस्तु तद्यथा।<br>
यथा&mdash;<br>
&ldquo;तरङ्गभ्रूलताफेनं दुकूलमिव बिभ्रती।<br>
मन्ये परिणता सेयं सरिद्भावेन भामिनी ॥ &quot;<br>
अक्षमा त्वहितानां या परिभूतिर्न सह्यते ॥ 14 ॥<br>
यथा&mdash;-<br>
&ldquo;सीताहरणदुर्वृत्तपरपाकफलोन्मुखः।<br>
स्वकुलस्यान्तकः स त्वमाशराग्रे भवामि ते ॥ &quot;<br>
कार्याद्यध्यवसायो यस्तन्निश्चयपरं वचः।<br>
यथा&mdash;<br>
&ldquo;कियन्मात्रमकूपारः कियन्मात्रं च सा पुरी।<br>
कियन्मात्रं दशास्योऽपि क्रुद्धस्य मम धन्विनः ॥ &quot;<br>
विमर्शो दुःखदीनानामनिष्टफलनिश्चयः ॥ 15 ॥<br>
यथा&mdash;<br>
&ldquo;विद्वान् प्रणाशं समरे स्वयं च<br>
न तावदात्मानमहं ब्रवीमि।<br>
महामुनेर्विश्रवसःकुलेऽस्मिन्<br>
निवापबीजं किमपीह न स्यात् ॥ &quot;<br>
अवधारणमर्थस्य केनचिद्युक्तिरिष्यते।<br>
यथा&mdash;<br>
&ldquo;यदि समरमपास्य नास्ति मृत्यो-<br>
र्भयमिति युक्तमितोऽन्यतः प्रयातुम्।<br>
अथ मरणमवश्यमेव जन्तोः<br>
किमिति मुधा मलिनं यशः कुरुध्वम् ॥ &quot;<br>
प्रोत्साहनं स्यादुत्साहगिरा कस्यापि योजनम् ॥ 16 ॥<br>
यथा&mdash;-<br>
&ldquo;कालरात्रकरालेयं स्त्रीति किं विचिकित्ससि।<br>
तज्जगत्?ित्रतयं त्रातुं तात! ताडय ताटकाम् ॥ &quot;<br>
सहाय्यमानुकूल्येन कार्ये कस्यापि योजनम्।<br>
यथा&mdash;<br>
&ldquo;रन्ध्राणि तु सजातीयो दुर्लक्षाण्यपि पश्यति।<br>
इन्द्रजिन्निधनं नाथ! लक्ष्मणानुचरे मयि ॥ &quot;<br>
भूतस्य कथनं भाविसूचनाय निवेदनम् ॥ 17 ॥<br>
यथा&mdash;<br>
&ldquo;वानरः क्षत्रियः कोऽपि शत्रुः क्षुद्रो न गण्यताम्।<br>
वालिनं कार्तवीर्यं च स कथं विस्मृतो भवान्? ॥ &quot;<br>
अभिज्ञानं यदुद्बोधः पूर्वदृष्टस्य केनचित्।<br>
&ldquo;आकृतेः किञ्चिदुल्लेखो विभावयति लक्षणम् ॥ &quot;<br>
महतोपप्लवेनेव पीडितं चन्द्रमण्डलम् ॥ &quot;<br>
पृच्छान्वेषणमर्थस्य स्यादर्थाभ्यर्थनापरम् ॥ 18 ॥<br>
यथा&mdash;<br>
&ldquo;भवद्भिः सर्वाङ्गप्रकृतिरमणीया कुलवधू-<br>
रिहास्ते दृष्टाष्टा वा विदितमथवा स्याः किमु भवेत्।<br>
वयोऽवस्थां तस्याः शृणुत सुभगो यत्र मदनः<br>
प्रगल्भव्यापारश्चरति हृदि मूर्खश्च वपुषि ॥ &quot;<br>
गुणमेकस्य सङ्कीर्त्य तस्यातिशयवर्णनम्।<br>
क्रियते यत्र वाक्यार्थः स स्यादतिशयो यथा ॥ 19 ॥<br>
यथा&mdash;<br>
&ldquo;विधायापूर्वपूर्णेन्दुमस्या मुखमभूद्ध्रुवम्।<br>
धाता निजासनाम्भोजविनिमीलनदुःस्थितः ॥ &quot;<br>
इष्टसिद्धौ गुणानां तु कीर्तनं गुणकीर्तनम्।<br>
यथा&mdash;<br>
&ldquo;शिरोऽर्चितशिवः शौर्यवशीकृतजगत्?त्रयः।<br>
सुरस्त्रीदुर्लभः सोऽहं मनस्वी च दशाननः ॥ &quot;<br>
नानाविधैरलङ्कारैर्नाट्यविद्या विभूषिता।<br>
मोदाय भवतो भूयान्मनसो मन्मभूपते! ॥ 20 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे नाट्यालङ्कारनिरूपणं नाम दशमः परिच्छेदः ॥</p>
<p>एकादशः परिच्छेदः<br>
अथ चाटुप्रबन्धानां लक्षणं कथ्यतेऽधुना।<br>
मुक्तकादिविभागः&mdash;-<br>
मुक्तकं पद्यमेकं स्याद्द्विकं पद्यद्वयं मतम् ॥ 1 ॥<br>
त्रिकं त्रयेण पद्यानां पञ्चरत्नानि पञ्चकम्।<br>
अष्टकं गजमाला स्यान्नवकं रत्नमालिका ॥ 2 ॥<br>
दशभिर्दशकं प्रोक्तं द्वादशेन्दुकला मता।<br>
सप्तविंशति पद्यानि नाम्ना तारावली मता ॥ 3 ॥<br>
त्रिंशता त्रिंशिका पञ्चाशता पञ्चाशिकेष्यते।<br>
शतेन शतकं प्रोक्तमष्टोत्तरशतं परम् ॥ 4 ॥<br>
वृत्तैरभिन्नैर्भिन्नैर्वा कार्यमेकं यथारुचि।<br>
काव्यमप्येकसर्गादि द्वात्रिंशदवधिस्मृतम् ॥ 5 ॥<br>
अथोदाहरणादीनां लक्षणं कथ्यतेऽधुना।<br>
कल्पनीयानि पद्यानि सप्त सप्तविभक्तिभिः ॥ 6।<br>
सम्बोधनात्मिका चान्ते विभक्तेष्वष्टमी भवेत्।<br>
शक्वरीप्रभृतीनि स्युश्छन्दांस्यस्य यथारुचि ॥ 7 ॥<br>
रीतिः प्रधाना गौडीया गतिस्स्याद्द्रुतमध्यमा।<br>
ओजः प्रसाधनाशब्दाः सानुप्रासाः क्वचित्क्वचित् ॥ 8 ॥<br>
विभक्तिघटना चात्र यथाकामं क्रमेण वा।<br>
तत्राद्यं मालिनीवृत्तं जयेत्यादिसमन्वितम् ॥ 9 ॥<br>
गद्यात्मकदलान्यष्टौ प्रत्येकं सयतीनि च।<br>
ततः सत्कलिका कार्या समस्ताब्धिपदात्मिका।<br>
अन्ते तूत्कलिका कार्या समस्तैकपदात्मिका ॥ 10 ॥<br>
अन्ते पद्यसमायुक्ता यत्यनुप्रासशोभिनी।<br>
चतुरुत्कलिकास्याद्वा विभक्त्याभासलाञ्छिता ॥ 11 ॥<br>
कलिकोत्कलिकामृष्टनव्यताललयक्रमा।<br>
प्रतिपद्यं भवेन्नेतृनाम तत्तद्विभक्तिमत् ॥ 12 ॥<br>
विराजन्ती कीर्तिमती सुभागा भोगमालिनी।<br>
कलावती कान्तिमती कमला जयवत्यपि ॥ 13 ॥<br>
एता विभक्त्यधिष्टात्र्यो देवताः कथिता बुधैः।<br>
ददत्येताः स्तुतिप्रीताः स्वस्वनामसमं फलम् ॥ 14 ॥<br>
वाक्यमेकं च कर्तव्यमन्ते सर्वविभक्तिकम्।<br>
आर्यां वान्यतमं कुर्यात् कविश्रुत्याख्यया ततः ॥ 15 ॥<br>
अप्राकृता प्राकृता वा प्राकृतोन्मिश्रितापि वा।<br>
देशीभिश्च पदैर्युक्ता भाषाणां चैव सञ्चयैः ॥ 16 ॥<br>
वंशीवीर्यश्रुताद्यैश्च युक्तोदाहरणं मतम्।<br>
अमुष्य नायकाः प्रोक्ता देवा दैत्या महीसुराः ॥ 17 ॥<br>
गुरवः क्षोणिपालाश्च सामन्ताः सचिवादयः।<br>
विभक्तिसप्तकयुता सन्ध्या चैव विना कृता ॥ 18 ॥<br>
अड्डलीति समाख्याता सद्भिश्चाटुविशारदैः।<br>
केवलं कलिकासङ्गात्कल्याणीति निगद्यते ॥ 19 ॥<br>
केवलोत्कलिकासङ्गादुत्फुल्लकवती भवेत्।<br>
यस्यास्तूत्कलिकास्थाने केवलार्या प्रयुज्यते ॥ 20 ॥<br>
सा फलोदाहरणं वास्यादार्यासङ्गान्न भिद्यते।<br>
केवला प्रथमा वाणी द्वितीया केवला झरी ॥ 21 ॥<br>
तृतीया केवला वापी चतुर्थी केवला फणी।<br>
पञ्चमीं केवला सारी षष्ठी मोरीति कथ्यते ॥ 22 ॥<br>
सप्तमी कलिका प्रोक्ता सम्बुद्धिः सरसावती।<br>
भिन्नैर्वणैर्भिन्ननाम सम्भावे च तथा भवेत् ॥ 23 ॥<br>
सर्ववाक्यं च कर्तव्यं कविनायकलाञ्छितम्।<br>
एषैव गद्यरहिता नवमाणिक्यमालिका ॥ 24 ॥<br>
एषैव च त्रिगुणिता भवेन्नक्षत्रमालिका ।<br>
रसः शृङ्गार एव स्याद्भोगवल्याः प्रपञ्चने ॥ 25 ॥<br>
अनुषङ्गेण मिलितो वीरोऽपि स्यात्क्वचित्क्वचित्।<br>
वर्णनीयाः क्रमात्साङ्गवीरभोगादयो गुणाः ॥ 26 ॥<br>
आशीः पद्यसमायुक्ता प्रथमे विरतावपि।<br>
अष्टभिर्वा षोडषभिः विंशत्या वा पदैर्युता ॥ 27 ॥<br>
दलानि षड्वा चत्वारि प्रत्येकं सयतीनि च।<br>
मध्ये भवेयुरथवा यमिताद्यक्षरैः क्वचित् ॥ 28 ॥<br>
गतेरपि प्रयेगः स्याद्यथारीति समृद्धितः।<br>
तत्तदर्थावसानेऽस्य विरतिः स्यात्पदे पदे ॥ 29 ॥<br>
देवं त्वं जय वीर त्वं धीर जीवादिकं पदम्।<br>
तत्तस्थाने प्राकृतादिभाषाभिर्बिरुदाश्रितैः ॥ 30 ॥<br>
भोगोपजृम्भितैर्गद्यपद्यैः सेयं सपल्लवैः।<br>
भोगावली च देशर्तुभावाङ्कज्ञानचातुरी ॥ 31 ॥<br>
वर्णयेद्वीरलब्धांश्च तांस्तान् श्लाघ्यादिकान् गुणान्।<br>
चतुर्भिर्लघुभिः पद्यप्रान्ते सम्मदकारिणी ॥ 32 ॥<br>
मङ्गलानि फलानि स्युः प्रथमश्रवणादपि।<br>
वृत्तेनैकेन नेतारं वर्धयेदाशिषाऽन्तिमे ॥ 33 ॥<br>
ग्रन्थसङ्ख्या शतं षष्टिरत्र ख्यातोत्तमा बुधैः।<br>
भोगावलिसमायुक्ता देवानां भूभुजामपि ॥ 34 ॥<br>
वर्णनेन परं विद्यात् प्रायशो बिरुदावलीम्।<br>
द्वाभ्यां वापि चतुर्भिर्वा पञ्चभिष्षड्भिरेव वा ॥ 35 ॥<br>
भाषाभिर्विहिताभिः स्याद्यदि वा देशभाषितैः।<br>
कुलक्रमागतैर्वापि स्वापदाननिदर्शकैः ॥ 36 ॥<br>
पदैरपि च सा यैः स्यात्तत्तदर्थविनाकृतैः।<br>
नानपुरातनक्ष्माभृद्ब्रिरुदारोहणैरपि ॥ 37 ॥<br>
वाहनारोहशस्त्रास्त्रप्रयोगैर्भोगवर्णनैः।<br>
गुणिनां वर्णनैश्चापि विनयक्रमशालिभिः ॥ 38 ॥<br>
गौडरीत्या विधातव्या सानुप्रासा सपल्लवा।<br>
आद्यन्तयोः स्यादार्या वा गाथा वा मङ्गलात्मिका ॥ 39 ॥<br>
इत्येवं लक्षणानि स्युर्लक्षणानीतराणि वा।<br>
सद्गुणारोपणं यत्र नेतुः सैव गुणावली ॥ 40 ॥<br>
गुणाः परोपकारार्था वर्ण्याः सर्वे प्रधानतः।<br>
दलानि चाष्टौ चत्वारि सानुप्रासयतीनि च ॥ 41 ॥<br>
मात्राभिरथवा वर्णैः समानि स्युः परस्य च।<br>
तादृग्वर्णानि सर्वाणि संस्कृतेन क्वचित्क्वचित् ॥ 42 ॥<br>
अस्याः शृङगार एकः स्यात् क्वचित्तत्राद्भुतो रसः।<br>
दलपङ्क्तिविरामेषु देवेत्यादिपदं न्यसेत् ॥ 43 ॥<br>
आदौ समासभूयिष्ठमन्ते स्याद्वृत्तगन्धि च।<br>
गद्याद्यपरमादद्यान्मध्ये हि पदमेव वा ॥ 44 ॥<br>
पुरे जनपदे रम्ये देशे या गुणसम्पदः।<br>
नेतारं वर्णयेत्ताभिरेषैव स्याद्गुणावली ॥ 45 ॥<br>
चतुसृभिर्भवेत् षड्भिर्भाषाभिर्विलसत्क्रमम्।<br>
एकैकभाषयैकैकं पद्यं सर्वविभक्तिभिः ॥ 46 ॥<br>
रगलापि तथापि स्यात्तत्र तत्र सपल्लवा।<br>
श्वोकावाद्यन्तयोर्नेतृमङ्गलार्थौ न्यसेद् बुधः ॥ 47 ॥<br>
त्रिसृभिर्वाथ वृत्तं चेद्भाषाभिर्मण्डलक्रमात्।<br>
उत्तमं चक्रवालं स्यादन्यूनानधिकं मतम् ॥ 48 ॥<br>
रसादीन्वर्णयेद्भूतिर्गुणकर्मानुसारतः।<br>
युक्तमेतद्विशेषेण सिद्धिं च विजिगीषुभिः ॥ 49 ॥<br>
द्वात्रिंशद्गद्यसंयुक्तं गद्याग्रैः पल्लवैर्युतम्।<br>
चतुर्धा भिन्नरूपेण व्यस्तं सस्वरबन्धनम् ॥ 50 ॥<br>
तालैर्द्वादशभिर्युक्तं लोकोत्तरमुदाहृतम्।<br>
वेश्यः&mdash;&mdash;&ndash;परं&mdash;-स&mdash;-तः ॥ 51 ॥<br>
त्यागादयो गुणा यस्यामूह्यन्ते कविभिः कृतौ।<br>
पूर्वाद्यास्तासु तत्रत्यानाहूया &mdash;&mdash; ॥ 52 ॥</p>
<hr>
<p>&mdash;- गद्यमेकं चतुर्भिः पल्लवैर्युतम् ॥ 53 ॥<br>
चतुर्धैष समावृत्तं चुतुरक्षरबन्धनम्।<br>
आशीराद्यन्तयोः कार्या नेतुः पद्यद्वयेन तु ॥ 54 ॥<br>
एवं पद्यैश्च गद्यैश्च सा भवेत्त्यागघोषणम्।<br>
अथ सङ्ख्या भवेत् षष्टिः शतं वा स्याद्विशेषतः ॥ 55 ॥<br>
अस्यास्तु सर्वे नेतारो भवेयुस्त्यागिनो सदा।<br>
पद्यं गद्यं च तालं च सानुतालं चतुर्विधम् ॥ 56 ॥<br>
देववीर जयेत्यादिसम्बुद्दिश्चान्त एव च।<br>
स्याच्चतुर्धा च वृत्तं स्याच्चतुर्भद्रमितीरितम् ॥ 57 ॥<br>
चाटुप्रबन्धैस्त्वयि चारुकीर्तिरुदारवर्णैरुपलाल्यमाना।<br>
रक्ता सती राजगुरो विचित्रं मन्मक्षमानाथ! मरालशुभ्र! ॥ 58 ॥<br>
इत्यमृतानन्दयोगीन्द्रविरचितेऽलङ्कारसङ्ग्रहे चाटुप्रबन्धलक्षणं<br>
नामैकादशः परिच्छेदः।<br>
अलङ्कारसङ्ग्रहः सम्पूर्णः।<br>
॥ शुभमस्तु ॥</p>
<p>]</p>

  </div>
</article>


        

        



    <aside class="card border noPrint" id="section-tree-item-laxaNam_prastutiH_alankAraH_alankArasangrahaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/prastutiH/alankAraH/alankArasangrahaH/">अलङ्कारसङ्ग्रहः </a>
            <a data-toggle="collapse" href="#section-tree-item-body-laxaNam_prastutiH_alankAraH_alankArasangrahaH_md" role="button" aria-expanded="false" aria-controls="section-tree-item-body-laxaNam_prastutiH_alankAraH_alankArasangrahaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_prastutiH_alankAraH_alankArasangrahaH_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>serial no.: Ebharati-2621</li>
            
            <li>source_url: https://www.ebharatisampat.in/read_chapter.php?bookid=MjYwODgzMTUxNjA2MTUy</li>
            
            <li>sub-domain: अलङ्कारशास्त्रम्</li>
            
            <li>title: अलङ्कारसङ्ग्रहः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
