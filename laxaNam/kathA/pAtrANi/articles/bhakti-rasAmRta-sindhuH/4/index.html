<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 4</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/pAtrANi/articles/bhakti-rasAmRta-sindhuH/4/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/pAtrANi/articles/bhakti-rasAmRta-sindhuH/4/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="4">
  <meta property="og:description" content="">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="4">
  <meta itemprop="description" content="">
  <meta name="twitter:card" content="summary">
  <meta name="twitter:title" content="4">
  <meta name="twitter:description" content="">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/pAtrANi\/articles\/bhakti-rasAmRta-sindhuH\/4\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/pAtrANi\/articles\/bhakti-rasAmRta-sindhuH\/4.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 4</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="4">4</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/pAtrANi/articles/bhakti-rasAmRta-sindhuH/4.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <!-- Copy and paste the converted output. -->
<!-----

You have some errors, warnings, or alerts. If you are using reckless mode, turn it off to see inline alerts.
* ERRORs: 9
* WARNINGs: 0
* ALERTS: 9

Conversion time: 20.288 seconds.


Using this Markdown file:

1. Paste this output into your source file.
2. See the notes and action items below regarding this conversion run.
3. Check the rendered output (headings, lists, code blocks, tables) for proper
> formatting and use a linkchecker before you publish this page.

Conversion notes:

* Docs to Markdown version 1.0β34
* Fri Apr 28 2023 09:18:15 GMT-0700 (PDT)
* Source doc: bhakti_rasamrita_sindhu_-_4_-_uttara-vibhaga_-_rupa_gosvamin_-_three_commentaries

ERROR:
undefined internal link to this URL: "#heading=h.gjdgxs".link text: 4.1 30 hāsya-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.tyjcwt".link text: 4.2 13 adbhuta-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.2s8eyo1".link text: 4.3 59 vīra-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.2bn6wsx".link text: 4.4 16 karuṇa-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.147n2zr".link text: 4.5 32 raudra-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.37m2jsg".link text: 4.6 16 bhayānaka-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.206ipza".link text: 4.7` 14 bībhatsā-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.3ygebqi".link text: 4.8 84 rasānāṁ mitra-vairi-sthitih
?Did you generate a TOC with blue links?


ERROR:
undefined internal link to this URL: "#heading=h.kgcv8k".link text: 4.9 44 rasābhāsaḥ
?Did you generate a TOC with blue links?

----->
<p style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- ERRORस्- ९; WARNINGस्- ०; ALERTS: ९।</p>
<ul style="color: red; font-weight: bold"><li>Sएए तोप् चोम्मेन्त् ब्लोच्क् फ़ोर् देतैल्स् ओन् ERRORस् अन्द् WARNINGस्। <li>Iन् थे चोन्वेर्तेद् Mअर्क्दोwन् ओर् HTML, सेअर्छ् फ़ोर् इन्लिने अलेर्त्स् थत् स्तर्त् wइथ् )+++)+++> ग्द्२म्द्-ह्त्म्ल् अलेर्त्- फ़ोर् स्पेचिफ़िच् इन्स्तन्चेस् थत् नेएद् चोर्रेच्तिओन्।</ul>
<p style="color: red; font-weight: bold">Lइन्क्स् तो अलेर्त् मेस्सगेस्-</p><a href="#gdcalert1">अलेर्त्१</a>
<a href="#gdcalert2">अलेर्त्२</a>
<a href="#gdcalert3">अलेर्त्३</a>
<a href="#gdcalert4">अलेर्त्४</a>
<a href="#gdcalert5">अलेर्त्५</a>
<a href="#gdcalert6">अलेर्त्६</a>
<a href="#gdcalert7">अलेर्त्७</a>
<a href="#gdcalert8">अलेर्त्८</a>
<a href="#gdcalert9">अलेर्त्९</a>
<p style="color: red; font-weight: bold")+++)+++)+++ PLEASE छेच्क् अन्द् चोर्रेच्त् अलेर्त् इस्सुएस् अन्द् देलेते थिस् मेस्सगे अन्द् थे इन्लिने अलेर्त्स्।<hr></p>
<h2 id="शर-शर-भकत-रसमत-सनध">श्री-श्री-भक्ति-रसामृत-सिन्धुः</h2>
<h4 id="उततर-वभग">उत्तर-विभागः</h4>
<h3 id="गण-भकत-रस-वचर">गौण-भक्ति-रस-विचारः</h3>
<p><strong>Cओन्तेन्त्स्।</strong></p>
<p id="gdcalert1" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.१ ३० हास्य-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert2">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A4%97%E0%A5%8D%E0%A4%9C%E0%A5%8D%E0%A4%A6%E0%A5%8D%E0%A4%97%E0%A5%8Dx%E0%A4%B8%E0%A5%8D">४.१ ३० हास्य-भक्ति-रसः</a></p>
<p id="gdcalert2" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.२ १३ अद्भुत-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert3">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A4%A4%E0%A5%8D%E0%A4%AF%E0%A5%8D%E0%A4%9C%E0%A5%8D%E0%A4%9A%E0%A5%8Dw%E0%A4%A4%E0%A5%8D">४.२ १३ अद्भुत-भक्ति-रसः</a></p>
<p id="gdcalert3" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.३ ५९ वीर-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert4">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A8%E0%A4%B8%E0%A5%8D%E0%A5%AE%E0%A4%8F%E0%A4%AF%E0%A5%8B%E0%A5%A7">४.३ ५९ वीर-भक्ति-रसः</a></p>
<p id="gdcalert4" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.४ १६ करुण-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert5">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A8%E0%A4%AC%E0%A5%8D%E0%A4%A8%E0%A5%8D%E0%A5%ACw%E0%A4%B8%E0%A5%8Dx">४.४ १६ करुण-भक्ति-रसः</a></p>
<p id="gdcalert5" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.५ ३२ रौद्र-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert6">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A7%E0%A5%AA%E0%A5%AD%E0%A4%A8%E0%A5%8D%E0%A5%A8%E0%A5%9B%E0%A5%8D%E0%A4%B0%E0%A5%8D">४.५ ३२ रौद्र-भक्ति-रसः</a></p>
<p id="gdcalert6" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.६ १६ भयानक-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert7">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A9%E0%A5%AD%E0%A4%AE%E0%A5%8D%E0%A5%A8%E0%A4%9C%E0%A5%8D%E0%A4%B8%E0%A5%8D%E0%A4%97%E0%A5%8D">४.६ १६ भयानक-भक्ति-रसः</a></p>
<p id="gdcalert7" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.७ऽ १४ बीभत्सा-भक्ति-रसः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert8">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A8%E0%A5%A6%E0%A5%AC%E0%A4%87%E0%A4%AA%E0%A5%8D%E0%A5%9B">४.७ऽ १४ बीभत्सा-भक्ति-रसः</a></p>
<p id="gdcalert8" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.८ ८४ रसानां मित्र-वैरि-स्थितिह्")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert9">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A5%A9%E0%A4%AF%E0%A5%8D%E0%A4%97%E0%A5%87%E0%A4%AC%E0%A5%8D%E0%A5%98%E0%A4%BF">४.८ ८४ रसानां मित्र-वैरि-स्थितिह्</a></p>
<p id="gdcalert9" ><span style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- उन्देफ़िनेद् इन्तेर्नल् लिन्क् (लिन्क् तेxत्- "४.९ ४४ रसाभासः")। Dइद् योउ गेनेरते अ TOC wइथ् ब्लुए लिन्क्स्? </span><br>(<a href="#">Bअच्क् तो तोप्</a>)(<a href="#gdcalert10">Nएxत् अलेर्त्</a>)<br><span style="color: red; font-weight: bold")+++)+++)+++ </span></p>
<p><a href="#%E0%A4%B9%E0%A5%87%E0%A4%85%E0%A4%A6%E0%A4%BF%E0%A4%A8%E0%A5%8D%E0%A4%97%E0%A5%8D=%E0%A4%B9%E0%A5%8D%E0%A5%A4%E0%A4%95%E0%A5%8D%E0%A4%97%E0%A5%8D%E0%A4%9A%E0%A5%8D%E0%A4%B5%E0%A5%8D%E0%A5%AE%E0%A4%95%E0%A5%8D">४.९ ४४ रसाभासः</a></p>
<p>३०८ वेर्सेस् इन् निने छप्तेर्स्।</p>
<h2 id="heading"></h2>
<h2 id="शर-शर-भकत-रसमत-सनध-1">श्री-श्री-भक्ति-रसामृत-सिन्धुः</h2>
<h4 id="उततर-वभग-1">उत्तर-विभागः</h4>
<p>(४.१)</p>
<h3 id="हसय-भकत-रसखय">हास्य-भक्ति-रसाख्या</h3>
<h4 id="परथम-लहर">प्रथम-लहरी</h4>
<p>**॥ ४.१.१ ॥<br>
भक्ति-भरेण प्रीतिं कलयन्न् उररीकृत-व्रजासङ्गः ।<br>
तनुतां सनातनात्मा भगवान् मयि सर्वदा तुष्टिम् ॥<br>
श्री-जीवः, मुकुन्दः : <em>न व्याख्यातम्।</em><br>
विश्वनाथः : **सनातनो नित्य आत्मा श्री-विग्रहो यस्य सः श्री-कृष्णः भक्त-निष्ठ-भक्त्य्-अतिशयेन प्रीतिं कुर्वन् । पक्षे, सनातन-नामा आत्मा आत्मीयो देहो यस्य सः भक्ति-भरेण प्रीतिं कुर्वन् <strong>॥१॥</strong></p>
<blockquote>
<p>—ओ)०(ओ—</p></blockquote>
<p>**॥ ४.१.२-५ ॥<br>
रसामृताब्धेर् भागेऽत्र तुरीये तूत्ताराभिधे ।<br>
रसः सप्त-विधो गौणो मैत्री-वैर-स्थितिर् मिथः ॥२॥<br>
रसाभासाश् च तेनात्र लहर्यो नव कीर्तिताः ।<br>
प्राग् अत्रानियताधाराः कदाचित् क्वाप्य् उदित्वराः ॥३॥<br>
गौणा भक्ति-रसाः सप्त लेख्या हास्यादयः क्रमात् ॥४॥<br>
भक्तानां पञ्चधोक्तानाम् एषां मध्यत एव हि ।<br>
क्वाप्य् एकः क्वाप्य् अनेकश् च गौणेष्व् आलम्बनो मतः ॥५॥<br>
श्री-जीवः : **ननु, शान्तादिवद् धास्याद्भुतादयोऽपि पृथक् स्युर् विदूषक-सेनान्य्-आदिषु हास्य-वीरादीनां स्थिरता-दर्शनात् तत्राह—भक्तानाम् इति । भक्तानां पञ्चधा रति-पञ्चकाश्रयत्वेनोक्तस्य तत्-तद्-भक्तस्य च सर्वत्रोत्सर्ग-सिद्धतयास्त्य् एवालम्बनत्वम् । किन्तु तत्-तद्-रति-सम्बन्धाद् रतित्वेनोपचर्यमाण-हासादीनां प्राक्र्ट-रस-शास्त्रानुसारेणैव स्थायित्वम् उपचर्यते । तद्-अनुसारेणैव च भयानक-रसादौ दारुणादीनाम् आलम्बनत्वम् अभ्युपगंस्यते । स्व-मते तु—</p>
<blockquote>
<p>विभाव्यते हि रत्यादिर् यत्र येन विभाव्यते ।
विभावो नाम स द्वेधालम्बनोद्दीपनात्मकः ॥</p></blockquote>
<p>इत्य् आर्ष-प्रमाणानुसारेण सप्तम्य्-अर्थ एव सर्वत्रालम्बनः । स चानुगताया रतेः सम्बन्धेन विषयाश्रय-रूप एवेति ॥५॥</p>
<p>**मुकुन्दः : <strong>श्री-रूप-चरणेभ्यो नमः । भक्तानाम् इति—आलम्बनो विषयाश्रय-रूपः । एव-कारात् न तु एभ्योऽन्यस् तटस्थो विपक्षो वेत्य् अर्थः</strong> **॥५॥</p>
<p><strong>विश्वनाथः : <strong>प्राक् पूर्व</strong>म् अ</strong>नियताधाराः यथा दास्यादयो मुख्य-रसाः पूर्वं दास्यादिषु नित्याधारा एव तेषु उदयं प्राप्नुवन्ति, तथा हासादयो न, किन्तु कदाचित् क्वापि भक्ते उदित्वरा उदय-शीलाः । सप्त अत्र लहर्यां क्रमाल् लेख्याः ॥३-४॥</p>
<p>ननु, यथायं शान्त-भक्तोऽयं दास्य-भक्त इति पृथक् व्यवहारस् तथायं हास्य-भक्त इति पृथक् सञ्ज्ञा कथं न स्याद् इत्य् अत आह—भक्तानाम् इति । शान्तादि-पञ्च-विधानां भक्तानां मध्ये एव सप्तसु गौण-रसेषु मध्ये क्वापि हास्याद्-रसे एको दास आलम्बनं क्वापि करुणादि-गौण-रसे शान्त-दासाद्य् अनेक आलम्बनम् । अतः न तु शान्त-दास्यादि-पञ्च-विध-भक्त-भिन्ने हास्यादयो गौण-रसा भवन्ति । अतो दास्यादिवद्धास्यादि-गौण-रस-विशेष्टानां स्वतन्त्र-सञ्ज्ञा नोचितेति भावः ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.६-७॥</strong></p>
<p>तत्र <strong>हास्य-भक्ति-रसः</strong>—</p>
<p>**वक्ष्यमाणैर् विभावाद्यैः पुष्टिं हास-रतिर् गता ।<br>
हास्य-भक्ति-रसो नाम बुधैर् एष निगद्यते ॥<br>
अस्मिन्न् आलम्बनः कृष्णस् तथान्योऽपि तद्-अन्वयी ।<br>
वृद्धाः शिशु-मुखाः प्रायः प्रोक्ता धीरैस् तद्-आश्रयाः ।<br>
विभावनादि-वैशिष्ठ्यात् प्रवराश् च क्वचिन् मताः ॥<br>
श्री-जीवः : **परार्थाया रतेर् विसायत्वेन तद्-व्यक्तीक्र्ट-हासस्य हेतुत्वेन च कृष्णोऽस्मिन्न् आलम्बनः । तद्-अन्वयात् तस्य कृष्णस्यानुगत-चेष्टश् च तद्-रतेर् आश्रयत्वेन तादृश-हास-हेतुत्वेन चालम्बनः । तस्य हासस्याश्रयास् तद्-आश्रयाः । हासस्य चेतो-विकाश-मात्र-रूपत्वाद् विषयस् तु न विद्यते, न हि कमलादि-विकाशः कञ्चिद् विषयं करोति, यम् उद्दिश्य प्रवर्तत स एव हि विषयः । परिहासोपहास-वाची तु यदा स्यात्, तदा कञ्चिद् विषयम् अपि कुर्यान् नाम, स तु नात्रोपादीयत इति भावः ॥७॥</p>
<p>**मुकुन्दः : **हास-रतिर् हासोत्तरा रतिः । हास-रतेर् आश्रयास् तद्-आश्रयः ॥६-७॥</p>
<p>**विश्वनाथः : **तद्-अन्वयी तस्य श्री-कृष्णस्यानुगत-चेष्टादिश् च तद्-रतेर् आश्रयत्वेन तादृश-हासे हेतुत्वेन चालम्बनः । तद्-आश्रयास् तस्या रतेर् आश्रया आलम्बनाः ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.८ ॥</strong></p>
<p>तत्र <strong>कृष्णो</strong>, यथा—</p>
<p>**यास्याम्य् अस्य न भीषणस्य सविधं जीर्णस्य शीर्णाकृतेर्<br>
मातर् नेष्यति मां पिधाय कपटाद् आधारिकायाम् असौ ।<br>
इत्य् उक्त्वा चकिताक्षम् अद्भुत-शिशाव् उद्वीक्ष्यमाणे हरौ<br>
हास्यं तस्य निरुद्धतोऽप्य् अतितरां व्यक्तं तदासीन् मुनेः ॥<br>
श्री-जीवः, मुकुन्दः : <em>न व्याख्यातम्।</em><br>
विश्वनाथः : **जटिल-सन्न्यासिनां वस्त्र-निर्मित-भिक्षा-पात्रम् <strong>आधारिका</strong>, तस्यां <strong>मां</strong> निह्नुत्य स्व-स्थानं <strong>नेष्यति</strong>, <strong>मुनेर्</strong> नारदस्य ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.९ ॥</strong></p>
<p>अथ <strong>तद्-अन्वयी—-<br>
यच्-चेष्टा कृष्ण-विषया प्रोक्तः सोऽत्र तद्-अन्वयी ॥<br>
श्री-जीवः : यच्-चेष्टा</strong> इति यद् यस्य ॥९॥</p>
<p><strong>मुकुन्दः, विश्वनाथः : <em>न व्याख्यातम्।</em></strong></p>
<p>_ —ओ)०(ओ—_</p>
<p><strong>॥ ४.१.१० ॥</strong></p>
<p>यथा—</p>
<p><strong>ददामि दधि-फाणितं विवृणु वक्त्रम् इत्य् अग्रतो<br>
निशम्य जरती-गिरं विवृत-कोमलौष्ठे स्थिते ।<br>
तया कुसुमम् अर्पितं नवम् अवेत्य भुग्नानने<br>
हरौ जहसुर् उद्धुरं किम् अपि सुष्ठु गोष्ठार्भकाः ॥१०॥<br>
श्री-जीवः : फाणितं</strong> खण्ड-विकृतिः । दधि-मिश्रितं फाणितं <strong>दधि-फाणितं</strong> । <strong>कोमल-</strong> इति बाल्यं व्यञ्जितम् ॥१०॥</p>
<p>**मुकुन्ददासः : **फाणितं खण्ड-विकृतिः । <strong>दधि</strong>-मिश्रितं <strong>फाणितम्</strong> । <strong>कोमल-</strong> इति बाल्यं व्यञ्जितम् । अत्र वृद्धा विषयालम्बनं, हरेर् <strong>भुग्नाननत्वम्</strong> उद्दीपनम् ॥१०॥</p>
<p>**विश्वनाथः : **फाणितं खण्ड-विकृतिः । <strong>दधि</strong>-मिश्रितं <strong>फाणितम्</strong> । <strong>कोमल-</strong> इति बाल्यं व्यञ्जितम्। <strong>भुग्नानने</strong> तिक्त-रसास्वादनेन कुटिलीकृतानने ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.११ ॥</strong></p>
<p>यथा वा—</p>
<p>**अस्य प्रेक्ष्य करं शिशोर् मुनि-पते श्यामस्य मे कथ्यतां<br>
तथ्यं हन्त चिरायुर् एष भविता किं धेनु-कोटीश्वरः ।<br>
इत्य् उक्ते भगवन् मयाद्य परितश् चीरेण किं चारुणा<br>
द्राग् आविर्भवद्-उद्धुर-स्मितम् इदं वक्त्रं त्वया रुध्यते ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **मुनिं प्रति यशोदाह—हे <strong>मुनि-पते</strong> ! <strong>भगवन्</strong> ! <strong>मया इत्य् उक्ते</strong> सति <strong>चारुणा</strong> मनोहरेण <strong>चीरेण</strong> वस्त्रेण <strong>आविर्भवद्-उद्धुर-स्मित</strong>-विशिष्टं <strong>वक्त्रं त्वया किं रुध्यते</strong> ? ॥११॥</p>
<blockquote>
<p>—ओ)०(ओ—</p></blockquote>
<p>**॥ ४.१.१२-१५ ॥<br>
उद्दीपना हरेस् तादृग्-वाग्-वेष-चरितादयः ।<br>
अनुभावास् तु नासौष्ठ-गण्ड-निष्पन्दनादयः ॥<br>
हर्षालस्यावहित्थाद्या विज्ञेया व्यभिचारिणः ।<br>
सा हास-रतिर् एवात्र स्थायि-भावतयोदिता ॥<br>
षोढा हास-रतिः स्यात् स्मित-हसिते विहसितावहसिते च ।<br>
अपहसितातिहसितके ज्येष्ठादीनां क्रमाद् द्वे द्वे ॥<br>
विभावनादि-वैचित्र्याद् उत्तमस्यापि कुत्रचित् ।<br>
भवेद् विहसिताद्यं च भावज्ञैर् इति भण्यते ॥<br>
श्री-जीवः : **उद्दीपना इत्य् अत्र हरेर् इत्य् उपलक्षणं, तद्-अन्वयिनोऽपि ज्ञेयाः ॥१२॥</p>
<p>**मुकुन्ददासः : **उद्दीपना इत्य् अत्र यथा मुख्य-रसेषु भक्तानां ते नोक्ता ग्रन्थ-विस्तार-भयात्, तथात्रापि तद्-अन्वयिनो नोक्ताः । किन्तु सर्वत्र यथोचितं ज्ञेयाः । उज्ज्वल-नीलमणौ गुणा उक्ता एव ॥१२॥</p>
<p><strong>ज्येष्ठादिनां</strong> ज्येष्ठ-मध्य-कनिष्ठानां । तत्र ज्येष्ठा मुनि-सख्याद्याः, मध्या वृद्धा-दूत्य्-आद्याः । कनिष्ठा बालाः ॥१४॥</p>
<p>अनुभावास् तु नासौष्ठ-गण्ड-विस्पन्दनादयः, विभावनादीत्य् अयम् अर्थः—हास-रतेः बाल्य-वृद्धा प्रायः आश्रयाः, विभावनादेर् वैचित्र्यद् इति वैशिष्ट्यात् तु उत्तरस्यपि प्रवर-ज्येष्ठापर-पर्यायस्य विहासिताद्यं रति-चतुष्टयं च भवेद् इति ॥१५॥</p>
<p><strong>विश्वनाथः : ज्येष्ठस्य</strong> उत्तमस्य <strong>स्मित-हसिते द्वे</strong>, मध्यमस्य <strong>विहसितावहसिते द्वे</strong>, कनिष्ठस्य <strong>अपहसितातिहसिते द्वे</strong> ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.१६-१७ ॥</strong></p>
<p>तत्र <strong>स्मितम्—<br>
स्मितं त्व् अलक्ष्य-दशनं नेत्र-गण्ड-विकाश-कृत् ॥</strong></p>
<p>यथा—</p>
<p><strong>क्व यामि जरती खला दधि-हरं दिधीर्षन्त्य् असौ<br>
प्रधावति जवेन मां सुबल मङ्क्षु रक्षां कुरु ।<br>
इति स्खलद्-उदीरिते द्रवति कान्दिशीके हरौ<br>
विकस्वर-मुखाम्बुजं कुलम् अभून् मुनीनां दिवि ॥<br>
श्री-जीवः : सुबल</strong> ! हे सुष्ठु-बल ! इति किञ्चिद् बलिष्ठं ज्येष्ठं भ्रातरं प्रति सम्बोधनं, न तु सुबल-सञ्ज्ञम् तत्-सम-वयस्त्वं प्रति । <strong>कान्दिशीके</strong> भय-द्रुते । <strong>द्रवति</strong> इति द्रवस्यातिशय-बोधनाय ॥१७॥</p>
<p><strong>मुकुन्ददासः : सुबल</strong> इति । साहयार्थं सखायं प्रति सम्बोधनम् । <strong>कान्दिशीके</strong> भय-द्रुते । पुनर् द्रवतीति द्रवस्यातिशय-बोधनाय ॥१७॥</p>
<p>**विश्वनाथः : **हे सुबल ! <strong>क्व यामि</strong> ? <strong>खला जरती</strong> वृद्धा <strong>मां दधि-हरं</strong> ज्ञात्वा <strong>धर्तुम् इच्छन्ती</strong> सती वेगेन <strong>धावति</strong> । अतो <strong>मां मङ्क्षु</strong> शीघ्रं <strong>रक्षां कुरु</strong> । <strong>कान्दिशीके</strong> भय-द्रुते <strong>हरौ</strong> <strong>द्रवति</strong> सति । द्रवतीति द्रवस्यातिशय-बोधनाय <strong>मुनीनां विकसित-मुखाम्बुजम् अभूत्</strong> ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.१८-१९ ॥<br>
हसितम्—<br>
तद् एव दर-संलक्ष्य-दन्ताग्रं हसितं भवेत् ॥</strong></p>
<p>यथा—</p>
<p>**मद्-वेशेन पुरः-स्थितो हरिर् असौ पुत्रोऽहम् एवास्मि ते<br>
पश्येत्य् अच्युत-जल्प-विश्वसितया संरम्भ-रज्यद्-दृशा ।<br>
माम् एति स्खलद्-अक्षरे जटिलया व्याक्रुश्य निष्कासिते<br>
पुत्रे प्राङ्गतः सखी-कुलम् अभूद् दन्तांशु-धौताधरम् ॥<br>
श्री-जीवः : **मद्-वेशेनेति दूरम् आयान्तम् अदृष्ट-स्व-वेशि-श्री-कृष्णं श्री-राधिकायाः पतिम्मन्यं जटिलायाः पुत्रम् अभिमन्युं दृष्ट्वा तद्-वेशेन तद्-गृहम् गतस्य श्री-कृष्णस्य तां प्रति वचनम् । निष्कासिते दूरत एव विद्राविते । तस्या वातुलताम् आशङ्क्य स्व-बन्धूनाम् आनयनार्थं तस्य विद्रुतत्वात् ॥१९॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **तद् एव स्म्तम् ईषत्-संलक्स्य-दन्ताग्रं चेत्, तदा हसितं भवेत् ॥१८॥ श्री-राधायाः पतिम्मन्यं जटिलायाः पुत्रम् अभिमन्युं दृष्ट्वा तद्-वेशेन तद्-गृहं प्रविष्टः श्री-कृष्णो जटिलां प्रत्याह । “हे मातः ! त्वत्-पुत्रोऽहम् । अत एव ताडनं मां मा कुरु ।” इति समनाक्षराणां दुःखेनोच्चारणासामर्थ्यात् केवलं मा मा इति स्खलन्न् अक्षरो यस्य तथा-भूते पुत्रे अभिमन्यौ मात्रा जटिलया स्वस्याङ्गनतो निष्कासिते सति सखी-कुलं दन्त-किरणैः धौताधरम् अभूत् । कथम्-भूतया ? संरम्भेण क्रोधावेशेन रज्यन्ती दृक् यस्यास् तया ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.२०-२१ ॥<br>
विहसितम्—<br>
स-स्वनं दृष्ट-दशनं भवेद् विहसितं तु तत् ॥</strong></p>
<p>यथा—</p>
<p>**मुषाण दधि मेदुरं विफलम् अन्तरा शङ्कसे<br>
स-निःश्वसित-डम्बरं जटिलयात्र निद्रायते ।<br>
इति ब्रुवति केशवे प्रकट-शीर्ण-दन्त-स्थलं<br>
कृतं हसितम् उत्स्वनं कपट-सुप्तया वृद्धया ॥<br>
श्री-जीवः : **कपट-सुप्तयेत्य् अनेन तयेति पूर्वोक्त-स्वारस्याल् लभ्यते । सुप्तयाप्य् एतयेति वा पाठः ॥२१॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **तद् धसितं स-स्वनं स-शब्दं दृष्ट-दशनं चेत् तदा विहसितं भवेत् ॥२०॥ श्री-कृष्णः सुबलम् आह—हे सखे ! मेदुरं स्निग्धं दधि मुषाण चोरय । निश्वासस्य डम्बरम् औत्कट्यं तत्-सहितं यथा स्यात् तथा जटिलयातिनिद्रायते । अतस् त्वम् अन्तरा मध्ये विफलम् आशङ्कसे । प्रकट-शीर्ण-दन्त-स्थलं यथा स्यात् तथा । एवम् उच्छ्वसनम् उच्च-शब्द-युक्तं यथा स्यात् तथा वृद्धया हसितं कृतम् ॥२१॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.२२-२३ ॥</strong></p>
<blockquote>
</blockquote>
<p><strong>अवहसितम्—<br>
तच् चावहसितं फुल्ल-नासं कुञ्चित-लोचनम् ॥</strong></p>
<p>यथा—</p>
<p>**लग्नस् ते नितरां दृशोर् अपि युगे किं धातु-रागो घनः<br>
प्रातः पुत्र बलस्य वा किम् असितं वासस् त्वयाङ्गे धृतम् ।<br>
इत्य् आकर्ण्य पुरो व्रजेश-गृहिणी-वाचं स्फुरन्-नासिका<br>
दूती सङ्कुचद्-ईक्षणावहसितं जाता न रोद्धुं क्षमा ॥<br>
श्री-जीवः : **लग्नस् ते इत्य् आदौ । पुत्रेत्य् अत्र मित्रेति व्रजेश-गृहिणी-वाचम् इत्य् अत्र च धृतार्जव-सुहृद्-वाचम् इति वा पाठान्तरं ज्ञेयम् ॥२३॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **रात्रौ राधया सह विहार-वशात् श्री-कृष्णस्य नेत्रयो लग्नं तस्यास् ताम्बूल-रागं दृष्ट्वा एवं श्री-कृष्णेन भ्रमाद् अङ्गे धृतं श्री-राधिकायाः श्यामोत्तरीयं च दृष्ट्वा यशोद श्री-कृष्णम् आह—हे पुत्र ! तव नेत्रयोः घनं निविडः धातु-रागः गैरिकः किं लग्नः ? बलदेवस्य असितं श्यामं वस्त्रं त्वरा किम् अङ्गे धृतम् ? रोद्धुं न क्षमा न समर्था बभूव ॥२३॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.२४-२५ ॥<br>
अपहसितम्—<br>
तच् चापहसितं साश्रु-लोचनं कम्पितांसकम् ॥</strong></p>
<p>यथा—</p>
<p><strong>उदस्रं देवर्षिर् दिवि दर-तरङ्गद्-भुज-शिरा<br>
यद् अभ्राण्य् उद्दण्डो दशन-रुचिभिः पाण्डरयति ।<br>
स्फुटं ब्रह्मादीनां नटयितरि दिव्ये व्रज-शिशौ<br>
जरत्याः प्रस्तोभान् नटति तद् अनैषीद् दृशम् असौ ॥<br>
श्री-जीवः : <em>न व्याख्यातम्।</em><br>
मुकुन्ददासः : प्रस्तोभात्</strong> नृत्यानुकूल-कर-वादनादेः ॥२५॥</p>
<p><strong>विश्वनाथः : कम्पितोऽंसकः</strong> स्कन्ध-देशो यत्र तत् ॥२४॥ <strong>उद्</strong>गताश्रु-जलं यथा स्यात्, तथा **दर-तरङ्गद् **ईषच्-चलद् <strong>भुज-शिरः</strong> स्कन्ध-देशो यस्य तथा-भूतो <strong>देवर्षिर्</strong> नारदः दन्तानां श्वेत-कान्तिभिः यद् यस्माद् <strong>अभ्राणि पाण्डवयति</strong>, तत् तस्मात् असौ नारदः—&ldquo;हे श्री-कृष्ण ! त्वं नृत्यं कुरु, तुभ्यं खण्ड-लड्डुकानि दास्यामि&rdquo; इति वृद्धायाः प्रलोभनात् <strong>नटति</strong> अप्राकृते <strong>व्रज-शिशौ</strong> श्री-कृष्णे <strong>दृष्टिम् अनैषीत्</strong> । तथा च श्री-कृष्णस्य नृत्यं दृष्ट्वा नारद उच्चैः जहास इत्य् अर्थः ॥२५॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.२६-२७ ॥<br>
अतिहसितम्—<br>
सहस्र-तालं क्षिप्ताङ्गं तच् चातिहसितं विदुः ॥</strong></p>
<p>यथा—</p>
<p>**वृद्धे त्वं वलिताननासि वलिभिः प्रेक्ष्य सुयोग्याम् अतस्<br>
त्वाम् उद्वोढुम् असौ बली-मुख-वरो मां साधयत्य् उत्सुकः ।<br>
आभिर् विप्लुत-धीर् वृणे न हि परं त्वत्तो बलि-ध्वंसनाद्<br>
इत्य् उच्चैर् मुखरा-गिरा विजहसुः सोत्तालिका बालिकाः ॥<br>
श्री-जीवः : **बलिः कुञ्चित-चर्म । बलीमुखो वानरः । साधयति साधनाय प्रेरयति इति द्विर् णच्-प्रत्ययात् । बलिनस् तृणावर-पूतनादयस् तेषां ध्वंस-कर्तुः, आभिर् बलिभिर् विप्लुता उपप्लुता धीर् यस्याः ॥२७॥</p>
<p>**मुकुन्ददासः : **बलिभिः कुञ्चित-चर्मभिर् वलितानना व्याप्त-मुखी । बलीमुखो वानरः । साधयति तस्मिन् निस्पादनाय मां प्रेरयतीति द्वि-निच्-प्रत्ययात् । आभिर् बलिभिर् विप्लुता उपद्रुता धीर् यस्याः सा, बलिनस् तृणावर्त-पूतनिकादयस् तेषां ध्वंसनान् नाश-कर्तुः ॥२७॥</p>
<p>**विश्वनाथः : **बलिः कुञ्चित-चर्म ताभिर् युक्ताननासि, अतस् त्वां स्व-योग्यां प्रेक्ष्य असौ वानरः उद्वोढु-कामः सन् मां कृष्णं साधयति साधनाय प्रेरयति । आभिर् बलिभिर् विप्लुता उपद्रुता धीर् यस्याःस् तथा-भूताहं त्वत्तः कृष्णात् परं जनं न वृणे । त्वत्तः किं-भूतात्? यतो बलि-ध्वंसनात्, वास्तवार्थस् तु बलिनः तृणावर्त-पूतनादयः तेषां ध्वंसन-कर्तुः ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ४.१.२८-२९ ॥<br>
यस्य हासः स चेत् क्वापि साक्षान् नैव निबध्यते ।<br>
तथाप्य् एष विभावादि-सामर्थ्याद् उपलभ्यते ॥</strong></p>
<p>यथा—</p>
<p><strong>शिम्बी-लम्बि-कुचासि दर्दुर-वधू-विस्पर्धि नासाकृतिस्<br>
त्वं जीर्यद्-दुलि</strong><sup id="fnref:1"><a href="#fn:1" class="footnote-ref" role="doc-noteref">1</a></sup>**-दृष्टिर् ओष्ठ-तुलिताङ्गारा मृदङ्गोदरी ।<br>
का त्वत्तः कुटिले परास्ति जटिला-पुत्रि क्षितौ सुन्दरी<br>
पुण्येन व्रज-सुभ्रुवां तव धृतिं हर्तुं न वंशी क्षमा ॥<br>
श्री-जीवः : **दुडिः कमठी ॥२९॥</p>
<p>**मुकुन्ददासः : **दुडिः कच्छपी ॥२९॥</p>
<p>**विश्वनाथः : **दर्दुर-वधूः भेकी । दुलिः कच्छपी ॥२९॥</p>
<blockquote>
<p>—ओ)०(ओ—</p></blockquote>
<p>**॥ ४.१.३० ॥<br>
एष हास्य-रसस् तत्र कैशिकी-वृत्ति-विस्तृतौ ।<br>
शृङ्गारादि-रसोद्भेदो बहुधैव प्रपञ्चितः ॥३०॥<br>
श्री-जीवः : **तत्र भरतादि-निबन्धे स्व-कृत-नाटक-लक्षणे ॥३०॥</p>
<p>**मुकुन्ददासः : **तत्र भरतादि-निबन्धे ॥३०॥</p>
<p><strong>विश्वनाथः : <em>न व्याख्यातम्।</em></strong></p>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>हास्य-भक्ति-रस-लहरी प्रथमा</p>
<p>॥ ४.१ ॥</p>
<blockquote>
<p>—ओ)०(ओ—</p></blockquote>
<p>(४.२)</p>
<h3 id="अदभत-भकत-रसखय">अद्भुत-भक्ति-रसाख्या</h3>
<h4 id="दवतय-लहर">द्वितीय-लहरी</h4>
<p><strong>॥ ४.२.१-२ ॥<br>
आत्मोचितैर् विभावाद्यैः स्वाद्यत्वं भक्त-चेतसि ।<br>
सा विस्मय-रतिर् नीताद्भुतो-भक्ति-रसो भवेत् ॥<br>
भक्तः सर्व-विधोऽप्य् अत्र घटते विस्मयाश्रयः ।<br>
लोकोत्तर-क्रिया-हेतुर् विषयस् तत्र केशवः ॥<br>
श्री-जीवः : भक्त</strong> इति सार्ध-त्रयेणाद्भुतस्य परिकरान् आह । <strong>विस्मयाश्रयो</strong> <strong>विस्मय-रतेर्</strong> आश्रय इत्य् अर्थः । <strong>विषयस्</strong> तस्या एव विषय इत्य् अर्थः । विस्मयश् च &ldquo;इदं कथं जातम् ?&rdquo; इति हेत्व्-असम्भावना-मयी बुद्धिः । एताभ्यां द्वयोर् अप्य् अलम्बन-विभावत्वं दर्शितम् । &ldquo;विषय इत्य् अत्र विभावः&rdquo; इति पाठो लिखन-भ्रमात् ॥२॥</p>
<p><strong>मुकुन्ददासः : भक्त</strong> इति विभावा भक्त आश्रया <strong>विस्मय-रतेर्</strong> आस्वाद-हेतुः । लोकोत्तरार्थ-वीक्षादेर् विस्मयश् चित्त-विस्तृतिर् इति सामान्य-रसे अर्थ-शब्दाद् रूप-गुण-कर्माणि यद्यपि लब्धानि, तथापि परकीय-मततया सङ्क्षेपार्हं सा लोकोत्तर-कर्मतः इत्य् उक्तम् । स्व-मते त्व् एतान्य् उद्दीपनत्वेनोक्तान्य् एव । यथा-योग्यं भक्तानाम् अपि सखि-प्रकर-मार्गणान् इत्य् अत्र, अमंस्त रचित-स्तुतिर् [भ।र।सि। ४.३.८] इत्य्-आदेर् वक्ष्यमाणात्, गुम्फन्तु गोपाः [भ।र।सि। २.४.४५] इत्य् अत्र हृदि विस्मितः स्रजम् [भ।र।सि। २.४.४५] इत्य्-आदेर् उक्ताच् च तानि ज्ञेयानि । किन्तु तर्कागोचर-सर्व-लोकोत्तरोत्तरोक्तिर् या साश्रयत्वेन एव दर्शिता ॥२॥</p>
<p>**विश्वनाथः : **अद्भुत-रसस्य परिकरान् आह—<strong>भक्त</strong> इति सार्ध-त्रयेण । <strong>विस्मयाश्रयः</strong> विस्मय-रतेर् आश्रय इत्य् अर्थः । <strong>विषयः</strong> तस्या एव रतेर् विषय इत्य् अर्थः । <strong>विस्मयश्</strong> च &ldquo;इदं कथं जातम् ?&rdquo; इति हेत्व्-असम्भावना-मयी बुद्धिः ॥२॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.३-४ ॥<br>
तस्य चेष्टा-विशेषाद्यास् तस्मिन्न् उद्दीपना मताः ।<br>
क्रियास् तु नेत्र-विस्तार-स्तम्भाश्रु-पुलकादयः ॥<br>
आवेग-हर्ष-जाड्याद्यास् तत्र स्युर् व्यभिचारिणः ।<br>
स्थायी स्याद् विस्मय-रतिः सा लोकोत्तर-कर्मतः ।<br>
साक्षाद् अनुमितं चेति तच् च द्विविधम् उच्यते ॥<br>
श्री-जीवः : लोकोत्तर-कर्मत</strong> इत्य् उपलक्षणं, तादृश-रूप-गुणाभ्यां च । किन्तु लोकोत्तर-तत्-प्रेम-हेतुर् भक्तश् चेत् तदा सोऽपि तद्वज् ज्ञेयः । तथा नेमं विरिञ्चो न भवः [भा।पु। १०.९.२०] इत्य्-आदौ, इत्थं सतां ब्रह्म-सुखानुभूत्या [भा।पु। १०.१२.११] इत्य्-आदौ, नायं श्रियोऽङ्ग [भा।पु। १०.४७.६०] इत्य्-आदौ च ॥४॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **क्रिया रत्य्-अनुभावाः ॥३॥ लोकोत्तर-कर्मत इत्य् उपलक्षणं, लोकोत्तर-प्रेम-हेतुर् भक्तश् चेत् तदा सोऽपि तद्वज् ज्ञेयः । तथा नेमं विरिञ्चो न भवः [भा।पु। १०.९.२०] इत्य् आदौ, इत्थं सतां ब्रह्म-सुखानुभूत्या [भा।पु। १०.१२.११] इत्य् आदौ, नायं श्रियोऽङ्ग [भा।पु। १०.४७.६०] इत्य् आदौ च ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.५-७ ॥</strong></p>
<p>तत्र <strong>साक्षात्</strong>, यथा—</p>
<p><strong>साक्षाद् ऐन्द्रियकं दृष्ट-श्रुत-सङ्कीर्तितादिकम् ॥</strong></p>
<p>तत्र <strong>दृष्टं</strong>, यथा—</p>
<p><strong>एकम् एव विविधोद्यम-भाजं<br>
मन्दिरेषु युगपन् निखिलेषु ।<br>
द्वारकाम् अभि समीक्स्य मुकुन्दं<br>
स्पन्दनोज्झित-तनुर् मुनिर् आसीत् ॥</strong></p>
<p>यथोक्तं श्री-दशमे (१०.६९.२)—</p>
<p><strong>चित्रं बतैतद् एकेन वपुषा युगपत् पृथक् ।<br>
गृहेषु द्व्य्-अष्ट-साहस्रं स्त्रिय एक उदावहत् ॥<br>
श्री-जीवः : एकम्</strong> इति । एक-वपुषम् एव सन्तम् इत्य् अर्थः । तस्मान् <strong>मुनिर्</strong> अत्र श्री-नारदः । अत एव काय-व्यूह-समर्थानाम् अपि तद्-विधानां विस्मयः ॥६॥ \</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : ऐन्द्रियकम्</strong> इन्द्रिय-जन्यं ज्ञानं साक्षाद् उच्यते । तच् च त्रिविधं दृष्टम् इत्य्-आदि ॥५॥ <strong>एकम्</strong> इति एक-वपुषम् इत्य् अर्थः । तस्मान् <strong>मुनिर्</strong> अत्र श्री-नारदः ॥६॥ चित्रम् इति—अत एव काय-व्यूह-समर्थानाम् अपि तद्-विदां विस्मयः ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.८ ॥</strong></p>
<p>यथा वा—</p>
<p><strong>क्व स्तन्य-गन्धि-वदनेन्दुर् असौ शिशुस् ते<br>
गोवर्धनः शिखर-रुद्ध-घनः क्व चायम् ।<br>
भोः पश्य सव्य-कर-कन्दूकिताचलेन्द्रः<br>
खेलन्न् इव स्फुरति हन्त किम् इन्द्र-जालम् ॥<br>
श्री-जीवः : स्तन्य-गन्धि</strong> इति । अत्र अल्पाख्यायां समासान्त इत्-प्रत्ययः । <strong>अचलेन्द्रः</strong> पूर्वोक्त एव गोवर्धनः प्रकृतत्वात् <strong>कन्दुकितं</strong> तम् अद्रिं कुर्वन् मुदं वहतीति वा पाठः ॥८॥</p>
<p>**मुकुन्ददासः : **श्री-नन्दं प्रति श्री-यशोदोक्तिः—<strong>क्व</strong> इति । <strong>स्तन्य-गन्धि</strong> इत्य् अत्राल्पाख्यायां समासन्त इत्-प्रत्ययः ॥८॥</p>
<p><strong>विश्वनाथः : स्तन्य-गन्धि</strong> इति । अत्राल्पाख्यायां समासान्त इत्-प्रत्ययः । <strong>अचलेन्द्रः</strong> पूर्वोक्त एव गोवर्धनः ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.९ ॥<br>
श्रुतं</strong>, यथा—</p>
<p><strong>यान्य् अक्षिपन् प्रहरणानि भटाः स देवः<br>
प्रत्येकम् अच्छिनद् अमूनि शर-त्रयेण ।<br>
इत्य् आकलय्य युधि कंसरिपोः प्रभावं<br>
स्फारेक्षणः क्षितिपतिः पुलकी तदासीत् ॥<br>
श्री-जीवः : भटा</strong> नरकस्यैकादशाक्षौहिणी-सङ्ख्याः, <strong>क्षिति-पतिः</strong> श्री-परीक्षित् ॥९॥</p>
<p><strong>मुकुन्ददासः : भटा</strong> नरकस्यैकादशाक्षौहिणी-सङ्ख्याः, <strong>क्षिति-पतिर्</strong> युधिष्ठिरः ॥९॥</p>
<p><strong>विश्वनाथः : भटा</strong> नरकासुर-सेवकाः एकादशाक्षौहिणी-सङ्ख्याः <strong>प्रहरणानि</strong> <strong>यानि</strong> । **क्षिति-पतिः **श्री-परीक्षित् ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.१० ॥<br>
सङ्कीर्तितं,</strong> यथा—</p>
<p><strong>डिम्बाः स्वर्ण-निभाम्बरा घन-रुचो जाताश् चतुर्बाहवो<br>
वत्साश् चेति वदन् कृतोऽस्मि विवशः स्तम्भ-श्रिया पश्यत ।<br>
आश्चर्यं कथयामि वः शृणुत भोः प्रत्येकम् एकैकशः<br>
स्तूयन्ते जगद्-अण्डवद्भिर् अभितस् ते हन्त पद्मासनैः ॥<br>
श्री-जीवः : डिम्भा</strong> इति । सत्य-लोक-सभायां श्री-ब्रह्म-वाक्यम् । <strong>स्तम्भ-श्रिया पश्यत</strong> इत्य् एव पाठस् त्व् एषाम् इष्टः । <strong>स्तूयन्त</strong> इति वर्तमान-सामीप्ये वर्तमानवद् वेति न्यायेन अविलम्ब-दृष्टत्वं सूचयति ॥१०॥</p>
<p><strong>मुकुन्ददासः : डिम्भा</strong> इति । सत्य-लोक-सभायां श्री-ब्रह्म-वाक्यम् । &ldquo;स्तम्भेन सम्पश्यत&rdquo; इति पाठः । <strong>प्रत्येकम्</strong> एक एक <strong>एकैकशः</strong> एकेनैकेन । अत्र स्वार्थे कः, शस् प्रत्ययो ज्ञेयः । ऋषि-सहस्रम् एकां कपिलाम् एकैकशः सहस्र-कृत्वा दत्तेति भाष्य-प्रयोगात् । <strong>स्तूयन्ते</strong> इति वर्तमान-सामीप्ये वर्तमानवद् वेति अविलम्ब-दृष्टत्वं सूचयति ॥१०॥</p>
<p>**विश्वनाथः : **सत्य-लोक-सभायां श्री-ब्रह्मणो वाक्यम् । <strong>डिम्भा</strong> बालकाः । <strong>वत्साश्</strong> च <strong>चतुर्-बाहवो जाता</strong> इति वदन्न् अहं **स्तम्भ-**भावेन विवशः कृतोऽस्मि । <strong>स्तूयन्त</strong> इति वर्तमान-सामीप्ये वर्तमानवद् वेति न्यायेनाविलम्ब-दृष्टत्वं सूचयति ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.२.११ ॥<br>
अनुमितं</strong>, यथा—</p>
<p>**उन्मील्य व्रज-शिशवो दृशं पुरस्ताद्<br>
भाण्डीरं पुनर् अतुल्य विलोकयन्तः ।<br>
सात्मानं पशु-पटलीं च तत्र दावाद्<br>
उन्मुक्तां मनसि चमत्क्रियाम् अवापुः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **दावानलाद् <strong>उन्मुक्ताम्</strong> <strong>आत्मना सहितां पशुपालीं</strong> च <strong>विलोकयन्तः</strong> ॥११॥</p>
<blockquote>
<p>—ओ)०(ओ—</p></blockquote>
<p>**॥ ४.२.१२-१३ ॥<br>
अप्रियादेः क्रिया कुर्यान् नालौकिक्य् अपि विस्मयम् । <br>
असाधारण्य् अपि मनाक् करोत्य् एव प्रियस्य सा ॥<br>
प्रियात् प्रियस्य किम् उत सर्व-लोकोत्तरोत्तरा ।<br>
इत्य् अत्र विस्मये प्रोक्ता रत्य्-अनुग्रह-माधुरी ॥<br>
श्री-जीवः : **श्री-कृष्णे एवाद्भुतो रसः समुद्भूतः स्याद् इति कथयन् सर्वम् अपि रसं विस्मयवताव् एव प्रतिष्ठापयति&ndash;अप्रियादेर् इति द्वयेन । तद् उक्तं—</p>
<blockquote>
<p>रसे सारश् चमत्कारः सर्वत्राप्य् अनुभूयते ।
तस्माद् अद्भुतम् एवाह कृती नारायणो रसम् ॥<sup id="fnref:2"><a href="#fn:2" class="footnote-ref" role="doc-noteref">2</a></sup> इति ।</p></blockquote>
<p><strong>मनाग्</strong> अप्य् असाधारणीति योज्यम् ॥१२-१३॥</p>
<p>**मुकुन्ददासः : **ननु परमेश-बुद्धीनां कोटि-ब्रह्माण्ड-कर्तरि विस्मय एव तावन् न जायते । यदि वा जायते, तर्हि मुख्यां रतिम् एव पुष्णीत, रतिः कथम् एनं तथा चारुतां नयति यथा कथञ्चित् काल-मयं स्थायितां यातीत्य् अत्राह&ndash;<strong>अप्रियादेर्</strong> इति द्वाभ्याम् । <strong>सर्व-लोकोत्तरोत्तरा</strong> इत्य् अत्रायं विवेकः—यथा प्रिय-जनस्याल्पाप्य् असाधारणी क्रिया विस्मयं करोति, तथा येषां शुद्ध-प्रेम, तेषां स्वल्पापि सा तत्-कर्त्री । येषां परमैश्य-ज्ञानात्मकं प्रेम, तेषां तर्कागोचर-सर्व-लोकोत्तरोत्तरा सा तथा । येषां परमैश्य-ज्ञान-मिश्रं तत् तेषां तर्कागोचर-प्रभाव-मात्र-प्रकाशिता सा तथेति ॥१२-१३॥</p>
<p>**विश्वनाथः : **यस्मिन् प्रीतिर् नास्ति, प्रत्युत द्वेषो वर्तते, तस्यालौकिक्य् अपि <strong>क्रिया विस्मयं</strong> <strong>न कुर्यात्</strong>, प्रीत्य्-अभाव-द्वेषयोः प्रतिबन्धकत्वात्, <strong>लोकोत्तरापि</strong> क्रिया विस्मयं करोत्य् एव । इति सात्र रीतिः । एवं सति <strong>प्रियाद्</strong> अपि <strong>प्रियस्य</strong> श्री-कृष्णस्य <strong>सर्व-लोकोत्तरोत्तरा</strong> क्रिया <strong>विस्मयं कुर्याद्</strong> इति किं वक्तव्यम् ? तथा च श्री-कृष्णस्य सा क्रिया विस्मयं करोत्य् एवेत्य् अर्थः ॥१२-१३॥</p>
<blockquote>
<p>इति श्री-श्री-भक्ति-रसामृत-सिन्धाव् उत्तर-विभागे</p></blockquote>
<p>गौण-भक्ति-रस-निरूपणे</p>
<p>अद्भुत-भक्ति-रस-लहरी द्वितीया</p>
<p>॥ ४.२ ॥</p>
<blockquote>
<p>—ओ)०(ओ—</p></blockquote>
<p>(४.३)</p>
<h3 id="वर-भकत-रसखय">वीर-भक्ति-रसाख्या</h3>
<h4 id="ततय-लहर">तृतीय-लहरी</h4>
<p><strong>॥ ४.३.१-३ ॥<br>
सैवोत्साह-रतिः स्थायी विभावाद्यैर् निजोचितैः ।<br>
आनीयमाना स्वाद्यत्वं वीर-भक्ति-रसो भवेत् ॥१॥<br>
युद्ध-दान-दया-धर्मैश् चतुर्धा वीर उच्यते ।<br>
आलम्बन इह प्रोक्त एष एव चतुर्विधः ॥२॥<br>
उत्साहस् त्व् एष भक्तानां सर्वेषाम् एव सम्भवेत् ॥३॥<br>
श्री-जीवः : उत्साह</strong> उत्साह-रतिः । <strong>सर्वेषाम्</strong> इति कस्यचित् उत्साह-भेदः स्याद् इत्य् अभिप्रायेण ॥३॥</p>
<p><strong>मुकुन्ददासः : एष एव</strong> वीर-भक्त एव, न त्व् अभक्तः ॥२॥ <strong>उत्साह</strong> उत्साहोत्तरा रतिः । <strong>सर्वेषाम्</strong> इति कस्यचित् कश्चिद् उत्साह-भेदः स्याद् इत्य् अभिप्रायेण ॥३॥</p>
<p><strong>विश्वनाथः : युद्ध-</strong> इति । युद्ध-वीर-दान-वीर-दया-वीर-धर्म-वीरा इति <strong>चतुर्धा वीर</strong> उच्यते ॥२॥ <strong>सर्वेषाम्</strong> इति । कस्यचिद् भक्तस्य युद्धोत्साहः । कस्यचिद् दानोत्साहः । एवं-रीत्या <strong>सर्वेषां</strong> ज्ञेय इति भावः ॥३॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४-५ ॥</strong></p>
<p>तत्र <strong>युद्ध-वीरः—<br>
परितोषाय कृष्णस्य दधद् उत्साहम् आहवे ।<br>
सखा बन्धु-विशेषो वा युद्ध-वीर इहोच्यते ॥<br>
प्रतियोद्धा मुकुन्दो वा तस्मिन् वा प्रेक्षके स्थिते ।<br>
तदीयेच्छा-वशेनात्र भवेद् अन्यः सुहृद्-वरः ॥<br>
विश्वनाथः : तस्मिन्</strong> श्री-कृष्णे वा द्रष्टरि सति <strong>तदीयेच्छा-वशाद् अन्य</strong> एव सखा <strong>प्रतियोद्धा</strong> भवेत् ॥४-५॥</p>
<p>—ओ)०(ओ—</p>
<p><strong>॥ ४.३.६ ॥</strong></p>
<p>तत्र <strong>कृष्णो</strong>, यथा—</p>
<p><strong>अपराजित-मानिनं हठाच्<br>
चटुलं त्वाम् अभिभूय माधव ।<br>
धिनुयाम् अधुना सुहृद्-गणं<br>
यदि न त्वं समरात् पराञ्चसि ॥६॥<br>
श्री-जीवः : यदि न त्वम्</strong> इति । **यदि **समरं त्यक्तुं छलेन <strong>समरात्</strong> <strong>पराङ्मुखो</strong> न भवसीत्य् अर्थः । &ldquo;स यदि त्वं समरं समञ्चसि&rdquo; इति वा पाठः ॥६॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **&ldquo;यदि समरं त्यक्तुं छलेन समरात् समञ्चसि&rdquo; इति वा पाठः ॥६॥</p>
<p>—ओ)०(ओ—</p>
<p><strong>॥ ४.३.७ ॥</strong></p>
<p>यथा वा—</p>
<p><strong>संरम्भ-प्रकटीकृत-प्रतिभटारम्भ-श्रियोः साद्भुतं<br>
कालिन्दी-पुलिने वयस्य-निकरैर् आलोक्यमानस् तदा ।<br>
अव्युत्थापित-सख्ययोर् अपि वराहङ्कार-विस्फूर्जितः<br>
श्रीदाम्नश् च बकी-द्विषश् च समराटोपः पटीयान् अभूत् ॥<br>
श्री-जीवः : संरम्भेण</strong> कोपेनैव <strong>प्रकटीकृता प्रतिभटस्य</strong> प्रतियोद्धुर् <strong>आरम्भ-श्रीर्</strong> याभ्याम् । वस्तुतस् तु <strong>अव्युत्थापित-सख्ययोर्</strong> अविरोधित-मैत्रयोर् अपि । <strong>श्रीदाम्नश् च बकी-द्विषश्</strong> <strong>च</strong> इति श्रीदाम-बकीद्विषोर् द्वयोर् इत्य् अर्थः । एतद्-अर्थ-वशाद् एव विशेषणानां द्वित्वम् ।</p>
<p>एतद् उक्तं भवति—चार्थः खलु चतुर्विधः—समुच्चयान्वाचयेतरेतर-योग-समाहार-भेदेन । तत्र समुच्चयार्थश् च शब्दस् तत्-तद्-अर्थानां पृथक्-पृथक्ता-व्यञ्जकः । यथा श्रीदाम च बकीद्विट् चागत इत्य् अत्र आगतस्य पृथक् पृथक् सम्बन्धः । अन्वाचयार्थश् च तथा—यथा बकीद्विषम् आनय यदि पश्यसि श्रीदामानं च किन्तूत्तर-निर्दिष्टेनात्याग्रहं व्यञ्जयति । यथा श्री-कृष्णश् च लोकश् च दृश्यताम् इति । तस्मात् समर्थ-शब्दोक्त-परस्पर-सम्बन्धार्थत्वाभावाद् अनयोर् न द्वन्द्व-समासः क्रियते, किन्तु तद्-भावाद् उत्तरयोर् एव। तत्र समाहारे समर्थत्वे सत्य् अपि मिलन-मात्र-वाचित्वेन तद्वताम् अवाचित्वात् प्रतिविशेषणान्वयित्वं स्याद् एव । यथा पदक-क्रमकम् अव्यवहितम् इत्य्-आदि । तद्वति वृत्तिस् तत्रोपचाराद् एव । अथेतरेतर-योगार्थश् च-शब्दस् तत्-तत्-प्रत्येक-सङ्ख्या-समुदयेन यावती तेषां सङ्ख्या स्यात्, तावत् सङ्ख्यान्वितता-व्यञ्जकः । तत्र च द्वन्द्वे श्रीदाम-बकीद्विषाव् आगताव् इत्य् अत्र श्रीदामा च बकीद्विट् चेति द्वाव् अगताव् इत्य् अर्थः । समुच्चयाद् अस्यायम् एव भेदः। यदि च समासे तथार्थः स्यात्, तदा तद्-विग्रहेऽपि स्याद् यम् आवलम्ब्यैव समासानाम् अर्थः प्रवर्तते । द्वन्द्व-समासस्य च वैकल्पिकत्वात् केवल-विग्रहोऽपि प्रयुज्यते । ततश् च श्रीदामा च बकीद्विट् चागताव् इत्य् अपि स्यात् । यथा स च त्वं चाहं च पचाम इत्य् अत्र विप्रतिषेधे परं कार्यम् [पा। १.४.२] इति पाणिनेर् युगपद्-वचने परः पुरुषाणाम् इति सर्व-वर्मणश् च न्यायेनोत्तम-पुरुषेऽपि प्राप्ते बहु-वचनं पूर्ववद् एव स्याद् इति साधु व्याख्यातं—श्रीदाम-बकीद्विषोर् द्वयोर् इत्य्-आदि ॥७॥</p>
<p><strong>मुकुन्ददासः : संरम्भेण</strong> युद्ध-वीर-रस-स्वभावजेन कोपेन <strong>प्रकटीकृता</strong> <strong>प्रतिभटस्य</strong> प्रतियोद्धुर् <strong>आरम्भ-श्रीर्</strong> उद्यम-सम्पत् याभ्याम् । <strong>अव्युत्थापितम्</strong> अविरोधितं <strong>सख्यं</strong> मैत्रं याभ्यां, तथा-भूतयोर् अपि । अत एव <strong>वयस्य-निकरैः</strong> <strong>साद्भुतं</strong> यथा स्यात्, तथा <strong>आलोक्यमानः</strong> । यथा रामः कृष्णश् चावगताव् इति तथा <strong>श्रीदाम्नश् च बकी-द्विषश् च</strong> संरम्भेत्य्-आदि विशेष-विक्रमोऽतिशक्तिता ॥७॥</p>
<p><strong>विश्वनाथः : संरम्भेण</strong> कोपेन <strong>प्रकटी-कृता प्रतिभटस्य</strong> प्रतियोद्धुर् **आरम्भ-श्रीर् **याभ्यां तयोः । वस्तुतस् तु <strong>अव्युत्थापित-सख्ययोर्</strong> अविरोधित-मैत्रयोर् अपि <strong>समराटोपः</strong> अभवत् । <strong>श्रीदाम्नश् च बकी-द्विषश्</strong> <strong>च</strong> इति श्रीदाम-बकीद्विषोर् द्वयोर् इत्य् अर्थः । समुच्चय-बोधक-चकारेणैव द्वित्व-प्रतीतिर् ज्ञेया ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.८ ॥<br>
सुहृद्-वरो</strong>, यथा—</p>
<p><strong>सखि-प्रकर-मार्गणान् अगणितान् क्षिपन् सर्वतस्<br>
तथाद्य लगुडं क्रमाद् भ्रमयति स्म दामा कृती ।<br>
अमंस्त रचित-स्तुतिर् व्रजपतेस् तनूजोऽप्य् अमुं<br>
समृद्ध-पुलको यथा लगुड-पञ्जरान्तः-स्थितम् ॥<br>
श्री-जीवः : मार्गणा</strong> अत्र तृण-पूर्णश् चर्म-फलक-बाणाः ॥८॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : सखि-समूहैर्</strong> एकदैव प्रेरितान् <strong>अगणितान् मार्गणान्</strong> बाणान् लगुड-भ्रमणैर् एव <strong>क्षिपन्</strong> दूरीकुर्वन् <strong>श्रीदामा</strong> <strong>लगुडं</strong> <strong>तथाद्य भ्रमयति स्म</strong> यथा श्री-कृष्णोऽपि अमुं श्रीदामानं <strong>लगुड-पञ्जर-मध्य-स्थितम् अमंस्त</strong> । कथं-भूतः ? &ldquo;धन्योऽसि श्रीमन्&rdquo; इति रचिता स्तुतिर् येन स दामा । <strong>कृती</strong> इति भ्रम-क्रिया-विशेषणं । मार्गणा अत्र तृण-पूर्ण-चर्म-फलक-बाणाः, अतस् तेषां क्षेपणेऽपि न सख्य-हानिर् इति ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.९-१० ॥<br>
प्रायः प्रकृत-शूराणां स्व-पक्षैर् अपि कर्हिचित् ।<br>
युद्ध-केलि-समुत्साहो जायते परमाद्भुतः ॥</strong></p>
<p>तथा च हरि-वंशे—</p>
<p>**तथा गाण्डीव-धन्वानं विक्रीडन् मधुसूदनः ।<br>
जिगाय भरत-श्रेष्ठं कुन्त्याः प्रमुखतो विभुः ॥ **इति ।</p>
<p><em>न कतमेनापि व्याख्यातम् ।</em></p>
<blockquote>
<p>—ओ)०(ओ—</p></blockquote>
<p><strong>॥ ४.३.११-१२ ॥<br>
कत्थितास्फोट-विस्पर्धा-विक्रमास्त्र-ग्रहादयः ।<br>
प्रतियोध-स्थिताः सन्तो भवन्त्य् उद्दीपना इह ॥</strong></p>
<p>तत्र <strong>कत्थितम्—<br>
पिण्डीशूरस् त्वम् इह सुबलं कैतवेनाबलाङ्गं<br>
जित्वा दामोदर युधि वृथा मा कृथाः कत्थितानि ।<br>
माद्यन्न् एष त्वद्-अलघु-भुजा-सर्प-दर्पापहारी<br>
मन्द्र-ध्वानो नटति निकटे स्तोककृष्णः कलापी ॥<br>
श्री-जीवः : पिण्डीशूरो</strong> भोजन-मात्र-पटुः । <strong>अबलाङ्गम्</strong> अपि <strong>कैतवेन जित्वा</strong> इत्य् अर्थः । <strong>कलापी</strong> तूणवान् सभूषणो वा, पक्षे मयूरः ॥१२॥</p>
<p><strong>मुकुन्ददासः : पिण्डीशूरो</strong> भोजन-मात्र-पटुः । <strong>अबलाङ्गं</strong> दुर्बलाङ्गम् अपि <strong>कैतवेन</strong> कपटेनैव । <strong>कलापी</strong> तूणवान् स-भूषणो वा, पक्षे मयूरः । असमासे रूपकम् इदम् ॥१२॥</p>
<p><strong>विश्वनाथः : प्रतियोध-स्थिताः</strong> प्रतियोद्धुर् वाक्यादिना बोध-विषयाः <strong>सन्तः</strong> अमी <strong>कत्थितादयः</strong> <strong>इह</strong> रसे <strong>उद्दीपना</strong> <strong>भवन्ति</strong> ॥११॥</p>
<blockquote>
<p>—ओ)०(ओ—</p></blockquote>
<p>**॥ ४.३.१३-१४ ॥<br>
कत्थिताद्याः स्व-संस्थाश् चेद् अनुभावाः प्रकीर्तिताः ।<br>
तथैवाहोपुरुषिका क्ष्वेडिताक्रोश-वल्गनम् ॥१३॥<br>
असहायेऽपि युद्धेच्छा समराद् अपलायनम् ।<br>
भीताभय-प्रदानाद्या विज्ञेयाश् चापरे बुधैः ॥१४॥<br>
श्री-जीवः : **आहो-पुरुषिका दर्पाद् वा स्यात् सम्भावनात्मनि । क्ष्वेडितं सिंह-नादः । आक्रोशः साटोप-वचनम् । वल्गनं युद्धार्थो गति-विशेषः । युद्धेच्छा युद्धोद्यमः ॥१३-१४॥</p>
<p>**मुकुन्ददासः : **आहो-पुरुषिका दर्पाद् वा स्यात् सम्भावनात्मनि । क्ष्वेडितं सिंह-नादः । आक्रोश आक्रोशनं पराभिमुख्येन वाक्य-योजनम्, आक्रोशनम् अभीष्वङ्गः इत्य् अमरः । वल्गनं युद्धायेप्सित-गति-भेदः ॥१३-१४॥</p>
<p>**विश्वनाथः : **स्व-संस्थाः प्रतियोद्धुर् वाक्यादिकं विनैव स्व-ज्ञान-विषयाश् चेत् तदा त एव कत्थितादयः अनुभावाः स्युः । आहो-पुरुषिका दर्पाद् वा स्यात् सम्भावनात्मनि । क्ष्वेडितं सिंहनादः । आक्रोशः साटोप-वचनम् । वल्गनं युद्धार्थ-गति-विशेषः । युद्धेच्छा युद्धोद्यमः इत्य् आद्य् अपरेऽनुभावा ज्ञेयाः ॥१३-१४॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.१५ ॥</strong></p>
<p>तत्र **कत्थितम्, **यथा—</p>
<p>**प्रोत्साहयस्य् अतितरां किम् इवाग्रहेण<br>
मां केशिसूदन विदन्न् अपि भद्रसेनम् ।<br>
योद्धुं बलेन समम् अत्र सुदुर्बलेन<br>
दिव्यार्गला प्रतिभटस् त्रपते भुजो मे ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **भद्रसेनं विदन्न् अपि, अर्गला-सदृशो मे भुजः त्रपते ॥१५॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.१६ ॥<br>
आहोपुरुषिका</strong>, यथा—</p>
<p>**धृताटोपे गोपेश्वर-जलधि-चन्द्रे परिकरं<br>
निबध्नत्य् उल्लासाद् भुज-समर-चर्या-समुचितम् ।<br>
स-रोमाञ्चं क्ष्वेडा-निविड-मुख-बिम्बस्य नटतः<br>
सुदाम्नः सोत्कण्ठं जयति मुहुर् आहोपुरुषिका ॥<br>
श्री-जीवः : **स-रोमाञ्चं सोत्कण्ठं च यथा स्यात् तथा नटत इति योज्यम् ॥१६॥</p>
<p>**मुकुन्ददासः : **घृताटोपेति । स-रोमाञ्चं सोत्कण्ठं यथा स्यात् तथा नटतः ॥१६॥</p>
<p>**विश्वनाथः : **“अहम् एव सर्वोत्कृष्ट-योद्धा, यूयं के वराकाः ?” इति धृताटोपे गोपेश्वर-जलधि-चन्द्रे गोपेश्वरी तथा नन्द एव जलधिस् तद्-उत्पन्ने चन्द्रे श्री-कृष्णे अद्भुत-समय-चर्या-समुचितं परिकरं निबध्नति सति सिंह-नादेन व्याप्त-मुख-बिम्बस्य तथा स-रोमाञ्चं यथा स्यात् तथा नटतः सुदाम्नः “अहम् एव सर्वोत्तम-योद्धा । मत्-समः कोऽपि नास्ति ।” इत्य् आहोपुरुषिका जयति ॥१६॥</p>
<blockquote>
<p>—ओ)०(ओ—</p></blockquote>
<p>**॥ ४.३.१७-१८ ॥<br>
चतुष्टयेऽपि वीराणां निखिला एव सात्त्विकाः ।<br>
गर्वावेग-धृति-व्रीडा-मति-हर्षावहित्थिकाः ।<br>
अमर्षोत्सुकतासूया-स्मृत्य्-आद्या व्यभिचारिणः ॥<br>
युद्धोत्साह-रतिस् तस्मिन् स्थायि-भावतयोदिता ।<br>
या स्व-शक्ति-सहायाद्यैर् आहार्या सहजापि वा ।<br>
जिगीषा स्थेयसी युद्धे सा युद्धोत्साह ईर्यते ॥<br>
श्री-जीवः : **यद् अत्र जिगीयेत्य् आदिभिर् युद्धोत्साहादयो लक्ष्यन्ते, तच् च—सत्वरा मानसा-शक्तिर् उत्साहः [भ।र।सि। २.५.५७] इति पूर्वोक्त-सामान्य-लक्षणान्तर्गतम् एव । तत्रापि गाढेच्छा-मात्रस्य विवक्षितत्वात् ॥१८॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **स्व-शक्त्या आहार्या स्व-शक्त्या सहजा । सहायेन आहार्या सहायेन सहजा युद्ध-विषये अतिस्थिरा या जेतुम् इच्छा-रतिः स युद्धोत्साह इत्य् अन्वयः ॥१८॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.१९ ॥</strong></p>
<p>तत्र <strong>स्व-शक्त्या आहार्योत्साह-रतिर्</strong>, यथा—</p>
<p>**स्व-तात-शिष्ट्या स्फुटम् अप्य् अनिच्छन्न्<br>
आहूयमानः पुरुषोत्तमेन ।<br>
स स्तोक-कृष्णो धृत-युद्ध-तृष्णः<br>
प्रोद्यम्य दण्डं भ्रमयाञ्चकार ॥<br>
श्री-जीवः : **स्वस्य तातस्य शिष्ट्या “हन्त सर्व-जीवनेन युद्ध्यसे, धिक् त्वाम् ।” इति शासनेन स्फुटम् अनिच्छन्न् इत्य् अर्थः । पाठान्तरं त्यक्तम् ॥१९॥</p>
<p>**मुकुन्ददासः : “**अनिच्छुर् अप्य् अद्य पितुर् निदेशात्” इति [प्रथम-चरणे] पाठः । अद्य अस्मिन्न् एवाहनि पितुर् निदेशात्, “हे अज्ञ ! सर्व-प्राण-बन्धुना युध्यसे ? धिक् त्वाम् । पुनर् एवं न कुर्याः ।” इति शासनाद् धेतोः । निदेशः शासनोपान्त-भाषणेषु प्रयुज्यते इति विश्वः ॥१९॥</p>
<p>**विश्वनाथः : “**हे पुत्र ! तवाद्य जन्म-तिथि-पूजनम् । अतो बालकैः सह युद्धादिकं न कर्तव्यम् । शीघ्रम् एव गृहे आगन्तव्यम् ।” इति पितुर् निदेशेऽनिच्छुर् अपि कृष्णेनाहूयमानः सन् ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.२० ॥<br>
स्व-शक्त्या सहजोत्साह-रतिर्</strong>, यथा—</p>
<p>**शुकाकारं प्रेक्ष्य मे बाहु-दण्डं<br>
मा त्वं भैषीः क्षुद्र रे भद्रसेन ।<br>
हेलारम्भेणाद्य निर्जित्य रामं<br>
श्रीदामाहं कृष्णम् एवाह्वयेय ॥<br>
श्री-जीवः, विश्वनाथः : **आह्वयेयेति स्पर्धायाम् आत्मनेपदम् ॥२०॥</p>
<p>**मुकुन्ददासः : **आह्वयामि क्रीडायै आकारयामि ॥२०॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.२१ ॥</strong></p>
<p>यथा व—</p>
<p>**बलस्य बलिनो बलात् सुहृद्-अनीकम् आलोडयन्<br>
पयोधिम् इव मन्दरः कृत-मुकुन्द-पक्ष-ग्रहः ।<br>
जनं विकट-गर्जितैर् वधिरयन् स धीर-स्वरो<br>
हरेः प्रमदम् एककः समिति भद्रसेनो व्यधात् ॥<br>
श्री-जीवः : **एकक एकाकी । एकादाकिनिच् चासहाये इति पाणिनि-सूत्रात् कन् । एकाकी त्व् एक एकक इत्य् अमरः। एकल इति लेखक-प्रमादात् ॥२१॥</p>
<p>**मुकुन्ददासः : **एकल एक एव,</p>
<blockquote>
<p>जायते चैकलः प्राणी प्रलीयते तथैकलः ।
एकलः सुकृतं भूङ्क्तेऽश्नीयाद् दुष्कृतम् एकलः ॥</p></blockquote>
<p>तत्र मूल्यम् अपि लौल्यम् एकलम् इत्य्-आदि प्रयोजाद् एकल-शब्दोऽपि ॥२१॥</p>
<p>**विश्वनाथः : **बलिनो बलदेवस्य सुहृद्-रूपम् अनीकं सेनां बलाद् आलोडयन् मन्दत्व-पर्वतो यथा समुद्रम् आलोडयति तद्वत् । समिति युद्धे एकक एकाकी, एकाकी त्व् एक एकक इत्य् अमरः ॥२१॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.२२ ॥<br>
सहायेनाहार्योत्साह-रतिर्</strong>, यथा—</p>
<p>**मयि वल्गति भीम-विक्रमे<br>
भज भङ्गं न हि सङ्गरादितः ।<br>
इति मित्र-गिरा वरूथपः<br>
स-विरूपं विरुवन् हरिं ययौ ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **बलेन भीम-विक्रमे मयि सति युध-भङ्गं न भजेति गिरा स वरूथपः यथा विरूपं घोरं यथा स्यात् तथा विरुवन् शब्दं कुर्वन् युद्धार्थं हरिं ययौ तत्-पक्ष-गतः बभूवेत्य् अर्थः ॥२२॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.२३ ॥<br>
सहायेन सहजोत्साह-रतिर्</strong>, यथा—</p>
<p>**सङ्ग्राम-कामुक-भुजः स्वयम् एव कामं<br>
दामोदरस्य विजयाय कृती सुदामा ।<br>
साहाय्यम् अत्र सुबलः कुरुते बली चेज्<br>
जातो मणिः सुजटितो वर-हाटकेन ॥<br>
श्री-जीवः : **सुजटित इति जट झट सङ्हात इत्य् अस्य क्तान्त-प्रत्यय-रूपम् । जटिलित इति पाठस् तु नेष्टः । जईतिलो हि पिच्छादित्वादिलश् च जटावान् एवाभिधीयते ॥२३॥</p>
<p>**मुकुन्ददासः : **जटिलितत्वं जटावत्त्वं तच् च लक्षणया परितः परम-सौष्ठवेन वेष्टितत्वं बोधयति, रूपं चेदं तत् करोत्य् अर्थ-णिज्-अन्त-निष्ठान्तस्य ॥२३॥</p>
<p>**विश्वनाथः : **श्री-कृष्णस्य विजयाय श्री-कृष्णं जेतुं सुदामा स्वयम् एव कृती पण्डितः । तत्रापि बली सुबलः साहाय्यं चेत् कुरुते तदा भद्रम् एव । यथा मणिः स्वयम् एवोत्कृष्टः, तत्रापि वर-हाटकेन श्रेष्ठ-सुवर्णेन जडितो जातश् चेत् किं पुनर् वक्तव्यम् ॥२३॥</p>
<blockquote>
<p>—ओ)०(ओ—</p></blockquote>
<p>**॥ ४.३.२४ ॥<br>
सुहृद् एव प्रतिभटो वीरे कृष्णस्य न त्व् अरिः ।<br>
स भक्त-क्षोभ-कारित्वाद् रौद्रे त्व् आलम्बनो रसे ।<br>
रागाभावो दृग्-आदीनां रौद्राद् अस्य विभेदकः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **स अरिः रौद्रे रसे आलम्बनः । रौद्र-रसात् वीर-रसस्य भेदकः । नेत्रादीनां रकित्माभावः रौद्र-रसे क्रोध-वशान् नेत्रे रक्तिमा जायते । सखिभिः सह वीर-रसे तु तन् नास्तीति भेदो ज्ञेयः ॥२४॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.२५-२६ ॥</strong></p>
<p>अथ <strong>दान-वीरः—<br>
द्वि-विधो दान-वीरः स्याद् एकस् तत्र बहु-प्रदः ।<br>
उपस्थित-दुरापार्थ-त्यागी चापर उच्यते ॥</strong></p>
<p>तत्र <strong>बहु-प्रदः—<br>
सहसा दीयते येन स्वयं सर्वस्वम् अप्य् उत ।<br>
दामोदरस्य सौख्याय प्रोच्यते स बहु-प्रदः ॥</strong></p>
<p><em>न केनापि व्याख्यातम् ।</em></p>
<blockquote>
<p>—ओ)०(ओ—</p></blockquote>
<p><strong>॥ ४.३.२७-३० ॥<br>
सम्प्रदानस्य वीक्षाद्या अस्मिन्न् उद्दीपना मताः ।<br>
वाञ्छिताधिक-दातृत्वं स्मित-पूर्वाभिभाषणम् ॥२७॥<br>
स्थैर्य-दाक्षिण्य-धैर्याद्या अनुभावा इहोदिताः ।<br>
वितर्कौत्सुक्य-हर्षाद्या विज्ञेया व्यभिचारिणः ॥२८॥<br>
दानोत्साह-रतिस् त्व् अत्र स्थायि-भावतयोदिता ।<br>
प्रगाढा स्थेयसी दित्सा दानोत्साह इतीर्यते ॥२९॥<br>
द्विधा बहु-प्रदोऽप्य् एष विद्वद्भिर् इह कथ्यते ।<br>
स्याद् आभ्युदयिकस् त्व् एकः परस् तत्-सम्प्रदानकः ॥३०॥<br>
विश्वनाथः : सम्प्रदानस्य</strong> सत्-पात्रस्य ॥२७-३०॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.३१-३२ ॥</strong></p>
<p>तत्र <strong>आभ्युदायिकः—<br>
कृष्णस्याभ्युदयार्थं तु येन सर्वस्वम् अर्प्यते ।<br>
अर्थिभ्यो ब्राह्मणादिभ्यः स आभ्युदायिको भवेत् ॥</strong></p>
<p>यथा—</p>
<p><strong>व्रजपतिर् इह सूनोर् जातकार्थं तथासौ<br>
व्यतरद् अमल-चेताः सञ्चयं नैचिकीनाम् ।<br>
पृथुर् अपि नृग-कीर्तिः साम्प्रतं संवृतासीद्<br>
इति निजगदुर् उच्चैर् भूसुरा येन तृप्ताः ॥<br>
श्री-जीवः, मुकुन्ददासः : नृग-कीर्तेः</strong> <strong>संवृतत्वे</strong> हेतुः—<strong>अमल-चेताः</strong> पुत्र-स्वरूप-श्री-कृष्णस्योदय-मात्र-तत्परतया, न तद्वल् लोक-द्वय-गत-लाभ-प्रतिष्ठा-कामना-दोष-युक्त इत्य् अर्थः ॥३२॥</p>
<p><strong>विश्वनाथः : नैचिकीनां</strong> धेनूनां <strong>सञ्चयं</strong> समूहं नन्दः ब्राह्मणेभ्योऽदात् । <strong>नृग-कीर्तेः</strong> <strong>संवृतत्वे</strong> हेतुः—<strong>अमल-चेताः</strong> पुत्र-स्वरूप-श्री-कृष्णस्योदय-मात्र-तत्परतया, न तद्वल् लोक-द्वय-गत-लाभ-प्रतिष्ठा-कामना-दोष-युक्त इत्य् अर्थः ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.३३-३४ ॥</strong></p>
<p>अथ <strong>तत्-सम्प्रदानकः—<br>
ज्ञातये हरये स्वीयम् अहन्ता-ममतास्पदम् ।<br>
सर्वस्वं दीयते येन स स्यात् तत्-सम्प्रदानकः ॥<br>
तद्-दानं प्रीति-पूजाभ्यां भवेद् इत्य् उदितं द्विधा ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : उदितं</strong> पूर्वोक्तं तद्-दानं <strong>द्विधा</strong> भवेद् इत्य् अन्वयः ॥३४॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.३५-३६ ॥</strong></p>
<p>तत्र <strong>प्रीति-दानम्—<br>
प्रीति-दानं तु तस्मै यद् दद्याद् बन्ध्व्-आदि-रूपिणे ॥</strong></p>
<p>यथा—</p>
<p>**चार्चिक्यं वैजयन्तीं पटम् उरु-पुरटोद्भासुरं भूषणानां<br>
श्रेणिं माणिक्य-भाजं गज-रथ-तुरगान् कर्बुरान् कर्बुरेण ।<br>
दत्त्वा राज्यं कुटुम्बं स्वम् अपि भगवते दित्सुर् अप्य् अन्यद् उच्चैर्<br>
देयं कुत्राप्य् अदृष्ट्वा मख-सदसि तदा व्याकुलः पाण्डवोऽभूत् ॥<br>
श्री-जीवः : **कर्बुरेण सुवर्णेन, कर्बुरान् मिश्रान् मख-सदसि तदेति अग्र्य-पूजावसर इति न व्याख्येयम् । किन्तु सर्व-विध्-पूर्त्य्-अनन्तर इत्य् एव । पूर्वस्य पूरान्तर्गतत्वात् । उत्तरत्र विप्र-रूपायेत्य् उपलक्षणं विप्र-देव-भगवद्-रूपायेत्य् अस्य विवक्षितत्वात् ॥३६॥</p>
<p>**मुकुन्द-दासः : **चार्चिक्यं चन्दन-पङ्कादि, माणिक्यं भजतीति तद्-भाक् ताम् । कर्बुरेण स्वर्णेन कर्बुरान् मिश्रान् मख-सदसि तदा पूजावसरे ॥३६॥</p>
<p>**विश्वनाथः : **बन्ध्व्-आदि-रूपिणे तस्मै श्री-कृष्णाय । कर्बुरेण सुवर्णेन, कर्बुरान् मिश्रान् । मखस्य राजसूयस्य सर्व-विध्-पूर्त्य्-अनन्तरं सभायां पाण्डवो युधिष्ठिरः ॥३६॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.३७-३८ ॥<br>
पुजा-दानं—<br>
पुजा-दानं तु तस्मै यद् विप्र-रूपाय दीयते ॥</strong></p>
<p>यथा अष्टमे (८.२०.११) —</p>
<p>**यजन्ति यज्ञं क्रतुभिर् यम् आदृता<br>
भवन्त आम्नाय-विधान-कोविदाः ।<br>
स एव विष्णुर् वरदोऽस्तु वा परो<br>
दास्याम्य् अमुष्मै क्षितिम् ईप्सितां मुने ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **शुक्राचार्यं प्रति बलिर् आह—वेदोक्त-विधाने पण्डिता भवन्तः यं यजन्ति । अपरः शत्रुर् वा अस्तु ॥३८॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.३९ ॥</strong></p>
<p>यथा वा दश-रूपके (४.७४फ़्)<sup id="fnref:3"><a href="#fn:3" class="footnote-ref" role="doc-noteref">3</a></sup>—</p>
<p>**लक्ष्मी-पयोधरोत्सङ्ग-कुङ्कुमारुणितो हरेः ।<br>
बलिनैव स येनास्य भिक्षा-पात्रीकृतः करः ॥<br>
श्री-जीवः : **येन बलिनेत्य् अस्य पूरकस् तच्-छब्दस् तु तत्-प्रकरण एव लभ्यः ॥३९॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **लक्ष्मी-स्तन-सम्बन्धि-कुङ्कुमेनारुणितो यो हरेः करः, येन बलिना भिक्षा-पात्रीकृतः ॥३९॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४० ॥</strong></p>
<p>अथ **उपस्थित-दुरापार्थ-त्यागी—<br>
उपस्थित-दुरापार्थ-त्यग्य् असौ येन नेष्यते ।<br>
हरिणा दीयमानोऽपि सार्ष्ट्य्-आदिस् तुष्यता वरः ॥४०॥<br>
श्री-जीवः : **उपस्थितेति । यद्यपि सिद्ध-साधक-भेदेन द्विविधोऽयं सम्भवति, तथापि यत् किञ्चिज् जात-रुचिर् दृढाग्रहः साधक एवात्र लक्ष्यते । न तु सम्यग्-भगवन्-माधुर्यानुभव-सिद्धः । न ह्य् अमृतास्वादे लब्धे गुडादि-त्यागी तथा प्रशस्यते, तस्य तस्यापि भक्त्य्-एकाग्रह-दृष्ट्या <strong>तुष्टः</strong> श्री-हरिः तद्-आग्रह-व्यक्त्य्-अर्थं कदाचित् तं दातुम् इव प्रोत्साहयतीति । <strong>वर</strong> इत्य् अन्यैर् व्रियमाणोऽपीत्य् अर्थः ॥४०॥</p>
<p>**मुकुन्ददासः : **पूजार्थत्वेऽपि विप्र-रूपाभावात् प्रीति-दानम् एव । उपस्थिते तुल्यता-स्वाश्रयणात् प्रीतिं कुर्वता सार्ष्ट्य्-आदिश् चतुर्धा मुक्तिस् तद्-रूपो वरः पूर्वम् अभीष्टः, येन मुक्ति-भुक्ति-बहुविध-संसार-दुःख-निवृत्त्य्-अर्थं परम-सुकृतेन भगवद्-आश्रयणात् भगवद्-भक्त-कृपया जात-रतितया तत्-तद्-इच्छा-शून्येन ज्ञानि-चर-शरण्य-भक्ति-भक्त-वर्गेणेत्य् अर्थः ॥४०॥</p>
<p><strong>विश्वनाथः : तुष्यता हरिणा दीयमानोऽपि सार्ष्ट्य्-आदि-वरः</strong> <strong>येन नेष्यते, स उपस्थित-दुरापार्थ-त्यागी</strong> ॥४०॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४१-४२ ॥<br>
पूर्वतोऽत्र विपर्यस्त-कारकत्वं द्वयोर् भवेत् ।<br>
अस्मिन्न् उद्दीपनाः कृष्ण-कृपालाप-स्मितादयः ॥<br>
अनुभावास् तद्-उत्कर्ष-वर्णन-द्रढिमादयः ।<br>
अत्र सञ्चारिता भूम्ना धृतेर् एव समीक्ष्यते ॥<br>
श्री-जीवः : विपर्यस्त-कारकत्वम्</strong>&ndash;हरेर् अपादानत्वं भक्तस्य तु सम्प्रदानत्वम् इत्य् एव । <strong>भूम्ना</strong> अतिशयेन <strong>समीक्ष्यते</strong> ॥४१-४२॥</p>
<p><strong>मुकुन्ददासः : विपर्यस्त-कारकत्वं</strong> हरेर् अपादानत्वं भक्तस्य सम्प्रदानत्वम् ॥४१॥</p>
<p>**विश्वनाथः : **द्वयोर् भक्त-भगवतोर् <strong>विपर्यस्त-कारकत्वं</strong> भगवतोऽपादानत्वं, भक्तस्य तु सम्प्रदानत्वम् इति पूर्वस्मात् विपर्ययो ज्ञेयः ॥४१॥ <strong>धृतेर्</strong> धैर्य-सञ्चारिण एव भूम्नातिशयेन सञ्चारिणो ईक्ष्यते ॥४१-४२॥</p>
<blockquote>
<p>—ओ)०(ओ—</p></blockquote>
<p>**॥ ४.३.४३ ॥<br>
त्यागोत्साह-रतिर् धीरैः स्थायी भाव इहोदितः ।<br>
त्यागेच्छा तादृशी प्रौढा त्यागोत्साह इतीर्यते ॥<br>
सर्वे : **तादृशी सार्ष्ट्य्-आद्य्-अनिच्छा-मयी ॥४३॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४४ ॥</strong></p>
<p>यथा हरि-भक्ति-सुधोदये (७.२८)—</p>
<p><strong>स्थानाभिलाषी तपसि स्थितोऽहं<br>
त्वां प्राप्तवान् देव-मुनीन्द्र-गुह्यम् ।<br>
काचं विचिन्वन्न् अपि दिव्य-रत्नं<br>
स्वामिन् कृतार्थोऽस्मि वरं न याचे ॥<br>
श्री-जीवः : स्थान-</strong> इति श्री-ध्रुव-वाक्यम् । तद् इदम् अपि न सम्यङ्-माधुर्यानुभव-मयम् । श्री-भागवते हि पाञ्चजन्यस्य स्पर्शाद् एव तेन तत् तद् उक्तं, किन्तु क्रमाद् एवानुभूतम् इति व्यक्तम् ॥४४॥</p>
<p><strong>मुकुन्ददासः : स्थान-</strong> इति ध्रुव-वाक्यम् । ध्रुव-स्थानस्य भगवल्-लोकत्वात् तत्र चतुर्धा मुक्तिम् इत्य् अर्थः ॥४४॥</p>
<p><strong>विश्वनाथः : स्थान-</strong> इति श्री-ध्रुव-वाक्यम् । <strong>स्थानं</strong> राज-सिंहासनं तत्-कामोऽहं यथा <strong>काचं</strong> <strong>विचिन्वन्</strong> जनो दिव्य-रत्नं प्राप्य कृतार्थो भवति, पुनः काचं न याचते, तद्वद् <strong>वरं न याचे</strong> ॥४४॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४५ ॥</strong></p>
<p>यथा वा तृतीये, (३.१५.४८)—</p>
<p><strong>नात्यन्तिकं विगणयन्त्य् अपि ते प्रसादं<br>
किं वान्यद् अर्पित-भयं भ्रुव उन्नयैस् ते ।<br>
येऽङ्ग त्वद्-अङ्घ्रि-शरणा भवतः कथायाः<br>
कीर्तन्य-तीर्थ-यशसः कुशला रस-ज्ञाः ॥<br>
श्री-जीवः : नात्यन्तिकम्</strong> इत्य्-आदिनापि तादृश-साधका एव विवक्षिताः । कुशला इत्य् अनेनोक्तानां भक्ति-रस-शास्त्रानुसारेण विवेकिनाम् एवात्रोदाह्रियमाणत्वं, न तु कैमुत्येनोत्तरत्रोक्तानां रसज्ञानाम् इति । <strong>ते</strong> तव, <strong>भ्रुव उन्नयैर्</strong> विक्षेप-रूपैः कालैः ॥४५॥</p>
<p><strong>मुकुन्ददासः : त्वद्-अङ्घ्रि-शरणं</strong> रक्षिता येषां ते तथा जात-रतयः शरण्या इत्य् अर्थः । अत एव <strong>भवतः कथाया रसज्ञाः</strong> ॥४५॥</p>
<p><strong>विश्वनाथः : आत्यन्तिकं</strong> मोक्षं <strong>ते प्रसादं न गणयन्ति</strong>, <strong>तव भ्रुव उन्नयैर्</strong> विक्षेपक-रूपैः कालैः <strong>अर्पिततरम्</strong> अन्यत् स्वर्गादिकं किं गणयन्ति ? एवं-भूताः के ? तत्राह—<strong>ये</strong> इति । **कीर्तनार्हं तीर्थ-**रूपं यस्य तस्य <strong>भगवतः कथाया</strong> ये <strong>रसज्ञास्</strong> त एव नान्ये ॥४५॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४६ ॥<br>
अयम् एव भवन्न् उच्चैः प्रौढ-भाव-विशेष-भाक् ।<br>
धुर्यादीनां तृतीयस्य वीरस्य पदवीं व्रजेत् ॥<br>
श्री-जीवः : प्रौढ-भाव-विशेष-भाक्</strong> कश्चिद् एवेत्य् अर्थः । विशेष-शब्दो ह्य् अत्र तादृश-दास्य-पर्यवसानार्थः । अन्याभिलाषिता-शून्यम् [भ।र।सि। १.१.१०] इत्य्-आदिभिर् असकृद् एव सर्वस्यापि भक्तस्य तादृशतया प्राप्तत्वात् ॥४६॥</p>
<p><strong>मुकुन्ददासः : प्रौढ-भाव-विशेषः</strong> श्री-कृष्ण-निष्ठः । <strong>भवन्न्</strong> इति साधकत्वं बोधितम् ॥४६॥</p>
<p>**विश्वनाथः : **अयम् उपस्थित-दुरापार्थ-त्यागी <strong>प्रौढ</strong>-दास्य-रूप-<strong>भाव-विशेष</strong>-भाग् <strong>भवन्</strong> ॥४६॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.४७-५० ॥</strong></p>
<p>अथ **दया-वीरः—<br>
कृपार्द्र-हृदयत्वेन खण्डशो देहम् अर्पयन् ।<br>
कृष्णायाच्छन्न-कृपाय दया-वीर इहोच्यते ॥<br>
उद्दीपना इह प्रोक्तास् तद्-आर्ति-व्यञ्जनादयः ।<br>
निज-प्राण-व्ययेनापि विपन्न-त्राण-शीलता ॥<br>
आश्वासनोक्तयः स्थैर्यम् इत्य् आद्यास् तत्र विक्रियाः ।<br>
औत्सुक्यम् अतिहर्षाद्या ज्ञेयाः सञ्चारिणो बुधैः ॥<br>
दयोत्साह-रतिस् त्व् अत्र स्थायि-भाव उदीर्यते ।<br>
दयोद्रेक-भृद् उत्साहो दयोत्साह इहोदितः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **यस्मिन् +++</p>
<blockquote>
<p>—ओ)०(ओ—</p></blockquote>
<p><strong>॥ ४.३.५१ ॥</strong></p>
<p>यथा—</p>
<p><strong>वन्दे कुड्मलिताञ्जलिर् मुहुर् अहं वीरं मयूर-ध्वजं<br>
येनार्धं कपट-द्विजाय वपुषः कंस-द्विषे दित्सता ।<br>
कष्टं गद्गदिकाकुलोऽस्मि कथनारम्भाद् अहो धीमता<br>
सोल्लासं क्रकचेन दारितम् अभूत् पत्नी-सुताभ्यां शिवः ॥<br>
श्री-जीवः : वन्द</strong> इत्य्-आदौ <strong>कष्टम्</strong> इत्य्-आदि-गर्भित-दोषोऽपि चमत्कार-पोषकत्वाद् गुणः । यथा साहित्य-दर्पणादौ—</p>
<blockquote>
<p>दिङ्-मातङ्ग-घटा-विभक्त-चतुरा घाटा मही साध्यते
सिद्धा सा च वदन्त एव हि वयं रोमाञ्चिताः पश्यत ।
विप्राय प्रतिपाद्यते किम् अपरं रामाय तस्मै नमो
यस्माद् आविरभूत् कथाद्भुतम् इदं यत्रैव चान्तं गतम् ॥ [सा।द। ७.३७]<sup id="fnref:4"><a href="#fn:4" class="footnote-ref" role="doc-noteref">4</a></sup></p></blockquote>
<p>इत्य्-आदि-पद्यानि दर्शितानि । गर्भितत्वं च यद् वाक्यान्तर-मध्यं वाक्यान्तरं प्रविशतीति । एवम् अन्यत्रापि समाधेयम् ॥५१॥</p>
<p><strong>मुकुन्ददासः : वन्द</strong> इत्य्-आदौ <strong>कष्टम्</strong> इत्य्-आदि गर्भित-दोषोऽपि चमत्कार-पोषकत्वाद् गुणः । यथा साहित्य-दर्पणादौ—दिङ्-मातङ्ग-घटा [सा।द। ७.३७] इत्य्-आदि-पद्यानि दर्शितानि । गर्भितत्वं च यद् वाक्यान्तर-मध्यं वाक्यान्तरं प्रविशतीति । एवम् अन्यत्रापि ज्ञेयम् ॥५१॥</p>
<p><strong>विश्वनाथः : कपट-द्विजाय</strong> कृष्णाय <strong>वपुषोऽर्धं दित्सता</strong> येन <strong>धीमता</strong> “करात” इति प्रसिद्धेन <strong>क्रकचेन</strong> करणेन <strong>पत्नी-पुत्राभ्यां</strong> द्वारा स्व-शिरः <strong>सोल्लासं</strong> यथा स्यात् तथा <strong>दारितं</strong>, तं <strong>मयूर-ध्वजम्</strong> अहं वन्दे, यस्य चेष्टायाः <strong>कथनारम्भत</strong> एव <strong>अहं</strong> <strong>गद्गदाकुलोऽस्मि</strong> । इदम् एव महत् <strong>कष्टम्</strong> इति भावः ॥५१॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.५२-५४ ॥<br>
हरेश् चेत् तत्त्व-विज्ञानं नैवास्य घटते दया ।<br>
तद्-अभावे त्व् असौ दान-वीरेऽन्तर् भवति स्फुटम् ॥<br>
वैष्णवत्वाद् रतिः कृष्णे क्रियतेऽनेन सर्वदा ।<br>
कृतात्र द्विज-रूपे च भक्तिस् तेनास्य भक्तता ॥<br>
अन्तर्-भावं वदन्तोऽस्य दान-वीरे दयात्मनः ।<br>
वोपदेवादयो धीरा वीरम् आचक्षते त्रिधा ॥<br>
श्री-जीवः : हरेर्</strong> इति । ततश् च <strong>तद्-अभावे</strong> तस्या दयाया अभाव इत्य् अर्थः ॥५२॥ <strong>वैष्णवत्वाद्</strong> इति । विष्णुर् भक्तिर् भजनीयोऽस्येति वैष्णवः । सा च भक्तिः [पा। ४.३.९५] इत्य् अनेन सूत्रेण शैषिकाद् अण्-विधानात् । ततश् च वैष्णवत्वाद् विष्णु-भक्ति-युक्तत्वाद् इत्य् अर्थः ॥५३॥</p>
<p><strong>मुकुन्ददासः : वैष्णवत्वाद्</strong> इति । भज्यते इति भक्तिः । विष्णुर् भक्तिर् अस्येति वैष्णवः । सा च भक्तिः [पा। ४.३.९५] इति सूत्रेण शैषिकाद् अण्-विधानात् । ततश् च वैष्णवत्वं विष्णौ भक्तिमत्त्वाद् इत्य् अर्थः ॥५३॥</p>
<p><strong>विश्वनाथः : हरेर्</strong> इति । नायं ब्राह्मणः, किन्तु हरिर् एवेति तत्त्व-विज्ञाने दया नोत्पद्यते, ततश् च तद्-अभावे तस्या दयाया अभावे ॥५२॥ <strong>वैष्णवत्वाद्</strong> विष्णु-भक्ति-युक्तत्वात् द्विज-रूपे कृष्णे भक्तिः कृता, तेन हेतुना अस्य भक्तता ज्ञेया ॥५३॥</p>
<p>वोपदेवादयः पण्डिताः अस्य दया-वीरस्य दान-वीरे एवान्तर्-भावं वदन्तस् त्रिधा त्रिविधा एव वीरम् आचक्षते, न तु चतुर्धा ॥५४॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.५५-५७ ॥</strong></p>
<p>अथ <strong>धर्म-वीरः—<br>
कृष्णैक-तोषणे धर्मे यः सदा परिनिष्ठितः ।<br>
प्रायेण धीर-शान्तस् तु धर्म-वीरः स उच्यते ॥५५॥<br>
उद्दीपना इह प्रोक्ताः सच्-छास्त्र-श्रवणादयः ।<br>
अनुभावा नयास्तिक्य-सहिष्णुत्व-यमादयः ।<br>
मति-स्मृति-प्रभृतयो विज्ञेया व्यभिचारिणह् ॥५६॥<br>
धर्मोत्साह-रतिर् धीरैः स्थायी भाव इहोच्यते ।<br>
धर्मैकाभिनिवेशस् तु धर्मोत्साहो मतः सताम् ॥५७॥</strong></p>
<p><em>न कतमेनापि व्याख्यातम् ।</em></p>
<p>—ओ)०(ओ—</p>
<p><strong>॥ ४.३.५८ ॥</strong></p>
<p>यथा—</p>
<p>**भवद् अभि रति-हेतून् कुर्वता सप्त-तन्तून्<br>
पुरम् अभि पुरु-हूते नित्यम् एवोपहूते ।<br>
दनुज-दमन तस्याः पाण्डु-पुत्रेण गण्डः<br>
सुचिरम् अरचि शच्याः सव्य-हस्ताङ्क-शायी ॥<br>
श्री-जीवः : **सप्त-तन्तून् यज्ञान् ॥५८॥</p>
<p>**मुकुन्ददासः : **सप्त-तन्तुर् यज्ञः । पुरुहूते इन्द्रे ॥५८॥</p>
<p>**विश्वनाथः : **हे दनुज-दमन ! भवतः प्रीति-हेतून् सप्त-तन्तून् यज्ञान् कुर्वता पाण्डु-पुत्रेण युधिष्ठिरेण पुरम् अभि स्व-पुरे पुरुहूते इन्द्रे यज्ञ-भाग-ग्रहणार्थं नित्यम् एव उपहूते सति तस्या शच्याः गण्डः वाम-हस्ताङ्क-शायी चिर-कालं व्याप्य अरचि । तथा च नित्यं यज्ञ-भाग-ग्रहणार्थम् आगतस्य इन्द्रस्य विरहेण शची वाम-हस्त-तले गण्डं दत्त्वा शोचति स्मेत्य् अर्थः ॥५८॥</p>
<blockquote>
<p>—ओ)०(ओ—</p></blockquote>
<p><strong>॥ ४.३.५९-६१ ॥<br>
यज्ञः पूजा-विशेषोऽस्य भुजाद्य्-अङ्गानि वैष्णवः ।<br>
ध्यात्वेन्द्राद्य्-आश्रयत्वेन यद् एष्व् आहुतिर् अर्प्यते ॥<br>
अयं तु साक्षात् तस्यैव निदेशात् कुरुते मखान् ।<br>
युधिष्ठिरोऽम्बुधिः प्रेम्णां महा-भागवतोत्तमः ॥<br>
दानादि-त्रिविधं वीरं वर्णयन्तः परिस्फुटम् ।<br>
धर्म-वीरं न मन्यन्ते कतिचिद् धनिकादयः</strong><sup id="fnref:5"><a href="#fn:5" class="footnote-ref" role="doc-noteref">5</a></sup>** ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **अथात्र वैष्णवैर् यद् इन्द्राय स्वाहेत्य् आहुतिर् अर्प्यते, तत् खलु इन्द्रादि-लोकपालाश्रयत्वेन भगवद्-भुजाद्य्-अङ्गानां पूजनम् एव ज्ञेयम् । तथा चेन्द्रादयो भगवद्-भुजाङ्गानां विभूतय इति बुद्ध्यैव वैष्णवैर् आहुतिर् अर्प्यते । न तु इन्द्रः स्वतन्त्र-देवता, तस्याराधनम् अस्माभिः । क्रियते इति बुद्ध्येत्य् आशयेनाह—यज्ञ इति । अस्य भगवतः भुजाद्य्-अङ्गानि वैष्णवैर् इन्द्राद्य्-आश्रयत्वेन ध्यात्वा एषु यज्ञ-पूजा-विशेष-रूपा आहुतिर् अर्प्यते यत्, अतो वैष्णवानाम् अनन्याश् चिन्तयन्तो माम् [गीता ९.२२] इति गीतोक्तानन्यत्वस्याहानिर् इति ज्ञेयम् ॥५९॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>वीर-भक्ति-रस-लहरी तृतीया</p>
<p>॥ ४.३ ॥</p>
<p>(४.४)</p>
<h3 id="करण-भकत-रसखय">करुण-भक्ति-रसाख्या</h3>
<h4 id="चतरथ-लहर">चतुर्थ-लहरी</h4>
<p><strong>॥ ४.४.१-३ ॥<br>
आत्मोचितैर् विभावाद्यैर् नीता पुष्टिं सतां हृदि ।<br>
भवेच् छोक-रतिर् भक्ति-रसो हि करुणाभिधः ॥<br>
अव्युच्छिन्न-महानन्दोऽप्य् एष प्रेम-विशेषतः ।<br>
अनिष्टाप्तेः पदतया वेद्यः कृष्णोऽस्य च प्रियः ॥<br>
तथानवाप्त-तद्-भक्ति-सौख्यश् च स्व-प्रियो जनः ।<br>
इत्य् अस्य विषयत्वेन ज्ञेया आलम्बनास् त्रिधा ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : अव्युच्छिन्न-महानन्दोऽपि</strong> <strong>एष</strong> श्री-कृष्णः यद्यप्य् अस्मिन्न् आनन्द-स्वरूपेऽनिष्ट-सम्भावना नास्ति, तथापि <strong>प्रेम-विशेषाद्</strong> धेतोः <strong>अनिष्ट-प्राप्तेर्</strong> आस्पदतया <strong>वे<br>
द्यः</strong> करुण-रस-विषयः । एवम् <strong>अस्य</strong> श्री-कृष्णस्यापि <strong>प्रिय-जनः</strong> करुण-रस-विषयः ॥२॥</p>
<p>तथा <strong>अनवाप्त-तद्-भक्ति-सौख्यः</strong> वैष्णवत्वाद्य्-अभावेन भगवद्-भक्ति-सुख-रहितः, <strong>स्व-प्रिय-जनः</strong> स्वेषां भक्तानां पितृ-पुत्रादि-बन्धु-वर्गः करुण-रस-विषयः । एवं सति अस्य रसस्य त्रिविध-जन एव विषयालम्बनो ज्ञेयः ॥३॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.४-५ ॥<br>
तत्-तद्-वेदी च तद्-भक्त आश्रयत्वेन च त्रिधा ।<br>
सोऽप्य् औचित्येन विज्ञेयः प्रायः शान्तादि-वर्जितः ।<br>
तत्-कर्म-गुण-रूपाद्या भवत्य् उद्दीपना इह ॥<br>
अनुभावा मुखे शोषो विलापः स्रस्त-गात्रता ।<br>
श्वास-क्रोशन-भूपात-घातोरस् ताडनादयः ॥<br>
श्री-जीवः : तत्-तद्-वेदी</strong> तादृश-कृष्णादि-त्रयानुभविता ॥४॥ <strong>अनुभावा</strong> इति । <strong>भुवि पातः</strong> भुवि <strong>घातश्</strong> च हस्तेन भू-ताडनम् इति द्वयं ज्ञेयम् ॥५॥</p>
<p><strong>मुकुन्ददासः : तत्-तद्-वेदी</strong> तादृश-कृष्णादि-त्रयस्यानुभविता । शान्तादीत्य् अत्रादि-शब्दोऽधिकृत-शरण्यानां ग्राहकः ॥४॥ <strong>अनुभावा</strong> इति । <strong>भुवि पात-घातौ</strong> तत्र घातो हस्तेन भू-ताडनम् ॥५॥</p>
<p><strong>विश्वनाथः : तत्-तद्-वेदी</strong> तादृश-कृष्णादि-त्रयानुभव-कर्ता त्रिविधो भक्त-जनः । अस्य रसस्य <strong>आश्रयालम्बनो ज्ञेयः</strong> । शान्त-भक्तेषु प्रायः करुण-रसो नोदेतीति भावः ॥४॥ <strong>अनुभावा</strong> इति । <strong>भुवि पातः</strong> <strong>भुवि घातश्</strong> च हस्तेन भू-ताडनम् इति द्वयं ज्ञेयम् ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.६-७ ॥<br>
अत्राष्टौ सात्त्विका जाड्य-निर्वेद-ग्लानि-दीनताः ।<br>
चिन्ता-विषाद-औत्सुक्य-चापलोन्माद-मृत्यवः ।<br>
आलस्यापस्मृति-व्याधि-मोहाद्या व्यभिचारिणः ॥<br>
हृदि शोकतयांशेन गता परिणतिं रतिः ।<br>
उक्ता शोक-रतिः सैव स्थायी भाव इहोच्यते ॥<br>
श्री-जीवः : अंशेन</strong> अनिष्टाप्ति-प्रतीति-रूपेण निज-विशेषणेन ॥७॥</p>
<p><strong>मुकुन्ददासः : अंशेन</strong> अनिष्टाप्ति-ज्ञान-रूपेण निज-विशेषणेन । पूर्वं हासादीनां सर्वेषां शुद्ध-सत्त्वतो भिन्नतयोक्तिस् तु प्राचुर्याद् इति ज्ञेयम् ॥७॥</p>
<p><strong>विश्वनाथः : अंशेन</strong> अनिष्टाप्ति-प्रतीति-रूपेण स्वीय-विशेषणेन ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.८ ॥</strong></p>
<p>तत्र <strong>कृष्णो</strong>, यथा श्री-दशमे (१०.१६.१०)—</p>
<p><strong>तं नाग-भोग-परिवीतम् अदृष्ट-चेष्टम्<br>
आलोक्य तत्-प्रिय-सखाः पशुपा भृशार्ताः ।<br>
कृष्णेऽर्पितात्म-सुहृद्-अर्थ-कलत्र-कामा<br>
दुःखानुशोक-भयम् ऊढ-धियो निपेतुः ॥<br>
श्री-जीवः : तत्-प्रिय-सखाश्</strong> च <strong>पशुपाश्</strong> चान्ये गोपाः ॥८॥</p>
<p><strong>मुकुन्ददासः : सुहृत्</strong>-शब्देन गृहीतस्यापि <strong>कलत्रस्य</strong> पृथङ्-निर्देशो विशेष-विवक्षया ॥८॥</p>
<p><strong>विश्वनाथः : तत्-प्रिय-सखाश्</strong> च <strong>पशुपाश्</strong> चान्ये ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.९ ॥</strong></p>
<p>यथा वा—</p>
<p><strong>फणि-ह्रदम् अवगाढे दारुणं पिञ्छ-चूडे<br>
स्खलद्-अशिशिर-बाष्प-स्तोम-धौतोत्तरीया ।<br>
निखिल-करण-वृत्ति-स्तम्भिनीम् आललम्बे<br>
विषम् अगतिम् अवस्थां गोष्ठ-राजस्य राज्ञी ॥<br>
श्री-जीवः : फणि-ह्रदम्</strong> इति । &ldquo;गोष्ठ-राजस्य पत्नी&rdquo; इति पाठान्तरम् ॥९॥</p>
<p><strong>मुकुन्ददासः : गोष्ठ-राजस्य राज्ञी</strong> स्त्री ॥९॥</p>
<p><strong>विश्वनाथः : दारुणं</strong> कालिय-ह्रदं श्री-कृष्णेऽ<strong>वगाढे</strong> सति <strong>बाष्प</strong>-समूहेन <strong>धौतम् उत्तरीय</strong>-वस्त्रं यस्या एवं-भूता यशोदा <strong>निखिलान्तः-करण-वृत्ति-स्तम्भिनीम्</strong> अवस्थाम् आललम्बे ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.१० ॥<br>
तस्य प्रिय-जनो</strong>, यथा—</p>
<p><strong>कृष्ण-प्रियाणाम् आकर्षे शङ्खचूडेन निर्मिते ।<br>
नीलाम्बरस्य वक्त्रेन्दुर् नीलिमानं मुहुर् दधे ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : श्री-कृष्णस्य</strong> श्री-राधादि-<strong>प्रियाणाम्</strong> <strong>आकर्षे</strong> कृते सति <strong>नीलाम्बरस्य</strong> बलदेवस्य मुखं <strong>नीलिमानं</strong> <strong>दधे</strong> । शोकेन वैवर्ण्य-सात्त्विकोदय-जात इति भावः ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.११ ॥<br>
स्व-प्रियो</strong>, यथा हंसदूते (५४)—</p>
<p><strong>विराजन्ते यस्य व्रज-शिशु-कुल-स्तेय-विकल-<br>
स्वयम्भू-चूडाग्रैर् लुलित-शिखराः पाद-नखराः ।<br>
क्षणं यान् आलोक्य प्रकट-परमानन्द-विवशः<br>
स देवर्षिर् मुक्तान् अपि तनु-भृतः शोचति भृशम् ॥<br>
श्री-जीवः : विराजन्त</strong> इति । <strong>लुलित</strong> इति लुलित्वं विमर्दितत्वं “लुल् विमर्दन” इत्य् अस्य निष्ठायां प्रयोगात् । अत्र त्व् अत्यन्त-संस्पर्शतापर्यकत्वेन अर्थान्तर-सङ्क्रमितत्वम् एव ज्ञेयम् । <strong>तनु</strong>-<strong>भृत</strong> इत्य् अत्र &ldquo;मुनि-गणान्&rdquo; इति पाठः । स्व-प्रिय-विषयत्वेन युक्तः ॥११॥</p>
<p>**मुकुन्ददासः : **“लुल् विमर्दन” इति विमर्दो वाच्योऽर्थः । संस्पर्शो लक्ष्यः । स प्रीति-गौरव-स्पर्शो व्यङ्ग्यः । <strong>तनुभृत</strong> इत्य् अत्र &ldquo;मुनि-गणान्&rdquo; इत्य् अपि पाठः ॥११॥</p>
<p><strong>विश्वनाथः : यस्य</strong> श्री-कृष्णस्य <strong>पाद-नखरा विराजन्ते</strong> । कथम्भूताः ? <strong>शिशु-गण-चौर्येण</strong> ब्रह्मणा मुकुटाग्रैः करणेन <strong>लुलिताः</strong> मर्दिताः <strong>शिखरा</strong> अग्र-भागा येषां, तथा-भूताः । “लुल् मर्दने” इत्य् अस्य निष्ठायां प्रयोगात् । <strong>यान् पाद-नखरान् आलोक्य</strong> <strong>परमानन्द-विवशो</strong> <strong>देवर्षिर्</strong> नारदः स्व-जातीयत्वेन <strong>प्रियान्</strong> मुनि-गणान् <strong>मुक्तान्</strong> प्राप्त-साधु-जनान् <strong>शोचति</strong> । सांसारिकाणां नारदादि-महद्-अनुग्रह-वशात् कदाचित् चरणारविन्द-माधुर्यानुभवे सम्भावना वर्तते, तस्मान् न शोचति । प्राप्त-सायुज्यानां तु पुनर्-उत्थानाभावात् सम्भावनापि नास्तीति तान् शोचतीति ज्ञेयम् ॥११॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.१२ ॥</strong></p>
<p>यथा वा—</p>
<p><strong>मातर् माद्रि गता कुतस् त्वम् अधुना हा क्वासि पाण्डो पितः<br>
सान्द्रानन्द-सुधाब्धिर् एष युवयोर् नाभूद् दृशां गोचरः ।<br>
इत्य् उच्चैर् नकुलानुजो विलपति प्रेक्ष्य प्रमोदाकुलो<br>
गोविन्दस्य पदारविन्द-युगल-प्रोद्दाम-कान्ति-च्छटाम् ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : नकुलानुजः</strong> सहदेवः <strong>गोविन्दस्य पदारविन्दयोः</strong> <strong>कान्ति-च्छटा प्रेक्ष्य विलपति</strong> ॥१२॥</p>
<blockquote>
<p>—ओ)०(ओ—</p></blockquote>
<p>**॥ ४.४.१३-१४ ॥<br>
रतिं विनापि घटते हास्यादेर् उद्गमः क्वचित् ।<br>
कदाचिद् अपि शोकस्य नास्य सम्भावना भवेत् ॥<br>
रतेर् भूम्ना क्रशिम्ना च शोको भूयान् कृशश् च सः ।<br>
रत्या सहाविना-भावात् काप्य् एतस्य विशिष्टता ॥<br>
श्री-जीवः : <em>न व्याख्यातम्।</em><br>
मुकुन्ददासः : **कापि विशिष्टता हासादिभ्योऽनिर्वचनीयं स्वाद-वैशिष्ट्यम् ॥१४॥</p>
<p>**विश्वनाथः : **रतेर् भूम्ना आधिक्येन <strong>शोको</strong>ऽपि <strong>भूयान्</strong>, भूयात्, <strong>रतेः क्रशिम्ना</strong> अल्पत्वेन शोकोऽपि <strong>कृशः</strong> अल्पो भवेत् । एतस्य शोकस्य <strong>रत्या</strong> <strong>सहाविनाभावात्</strong> शोकोत्पत्तिर् न जायते, हासाद्य्-अपेक्षया विशिष्टता आधिक्यं ज्ञेया इत्य् अर्थः ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ४.४.१५-१६ ॥</strong></p>
<p>अपि च—</p>
<p><strong>कृष्णैश्वर्याद्य्-अविज्ञानं कृतं नैषाम् अविद्यया ।<br>
किन्तु प्रेमोत्तर-रस-विशेषेणैव तत् कृतम् ॥१५॥<br>
अतः प्रादुर्भवन् शोको लब्ध्वाप्य् उद्भटतां मुहुः ।<br>
दुरूहाम् एव तनुते गतिं सौख्यस्य काम् अपि ॥१६॥</strong></p>
<blockquote>
</blockquote>
<p><strong>श्री-जीवः : कृष्णैश्वर्य</strong> इति । एतद् उक्तं भवति—भगवान् नाम स्वरूप-भूत-भगवत्ता-विशिष्टः परमानन्द-स्वरूपः । तद् उक्तं चतुर्थे—</p>
<blockquote>
<p>त्वं प्रत्यग्-आत्मनि तदा भगवत्य् अनन्त
आनन्द-मात्र उपपन्न-समस्त-शक्तौ [भा।पु। ४.११.३०] इति ।
ज्ञान-शक्ति-बलैश्वर्य-वीर्य-तेजांस्य् अशेषतः ।
भगवच्-छब्द-वाच्यानि विना हेयैर् गुणादिभिः ॥ [वि।पु। ६.५.७९] इति ।</p></blockquote>
<p>भगवत्ता तु षड्-विधत्वेऽपि सामान्यतो द्विविधा । परमैश्वर्य-रूपा परम-माधुर्य-रूपा चेति । तत्रैश्वर्यं नाम प्रभावेन वशीकर्तृत्वं, यद्-अनुभवेन तस्माद् भय-सम्भ्रमादि स्यात् । माधुर्यं तु रूप-गुण-लीलानां रोचकत्वं, यद्-अनुभवेन तस्मिन् प्रेम स्यात् । केवलं स्वरूपं तु स्वानन्द-मात्र-समर्पकम् । तत्र माधुर्यानुभवस् तु तद्-द्वयस्याप्य् अनुभवम् आवृणोति । यथा—तस्यारविन्द-नयनस्य [भा।पु। ३.१५.४३] इत्य् अत्र सङ्क्षोभम् अक्षर-जुषाम् अपि चित्त-तन्वोः इति श्री-सनकादिभिस् तद्-दर्शने । यथा च—</p>
<blockquote>
<p>जन्म ते मय्य् असौ पापो मा विद्यान् मधुसूदन ।
समुद्विजे भवद्-धेतोः कंसाद् अहम् अधीर-धीः ॥ [भा।पु। १०.३.२९]</p></blockquote>
<p>इत्य् अत्र देवकी-वाक्ये । स च माधुर्यानुभवो माधुर्य-भावनात्मक-साधनोत्पन्न-प्रेम-विशेष-लब्ध-रस-पर्यायास्वाद-विशेषः । तस्मात् तेन यद्-ऐश्वर्याद्य्-अनुभवावरणं तत्-सर्वोत्तम-विद्यामयम् एवेति ब्रह्म-ज्ञानाद् अर्वाचीना त्व् अविद्या कथं तत्रावकाशं लभताम् ? यथा श्री-बलदेवस्यापि तन्-मङ्गलार्थं प्रयत्नः श्रूयते—</p>
<blockquote>
<p>श्रुत्वैतद् भगवान् रामो विपक्षीय-नृपोद्यमम् ।
कृष्णं चैकं गतं हर्तुं कन्यां कलह-शङ्कितः ॥
बलेन महता सार्धं भ्रातृ-स्नेह-परिप्लुतः ।
त्वरितः कुण्डिनं प्रागाद् गजाश्व-रथ-पत्तिभिः ॥ [भा।पु। १०.५३.२०-२१] इति ।</p></blockquote>
<p>श्री-युधिष्ठिरस्यापि, यथा—</p>
<blockquote>
<p>अजात-शत्रुः पृतनां गोपीथाय मधु-द्विषः ।
परेभ्यः शङ्कितः स्नेहात् प्रायुङ्क्त चतुर्-अङ्गिणीम् ॥ [भा।पु। १.१०.३२] इति ।</p></blockquote>
<p>यस्माद् एवम् अतस् तदानीम् अपि प्रेमानन्द-मय-कृष्णानन्द-स्फुरणात्, तद्-उपलक्षितात् तादृश-प्रेम-स्वभावेन कथञ्चित् सम्भावनेन वा प्रत्याशानुगमात् पर्यवसानेऽपि तत्-सुखस्यैवाभ्युदयाद् असौ सौख्यस्य गतिम् एव तनुते । किन्तु दुरूहाम् आगन्तुक-दुःखानुभवेनावृताम् । अत एव काम् अपि अनिर्वचनीयाम् इत्य् अर्थः । तस्माद् अस्त्य् एव करुणेऽपि सुखमयत्वम् इति भावः ॥१५-१६॥</p>
<p><strong>मुकुन्दः : कृष्णैश्वर्य</strong>- इति । अतः <strong>प्रेमोत्तर-रस-विशेष-कृतात् कृष्णैश्वर्याद्य्-अविज्ञानात्</strong> प्रादुर्भवन्, <strong>दुरूहां</strong> शोक-कृतत्वात् तर्कागोचराम् । अतः <strong>काम् अपि</strong> शोकातीताम् [गतिं] । <strong>एव</strong>-कारात् न तु गोचराम् ॥१५-१६॥</p>
<p>**विश्वनाथः : **अथ <strong>ऐश्वर्य</strong>-ज्ञान-सत्त्वे श्री-कृष्णे अनिष्टानुसन्धानं नोत्पद्यते, अनिष्टानुसन्धानं विना शोकोत्पत्तिर् न जायते, ऐश्वर्यस्याज्ञानं प्रेम-विशेषेणैव कृतं, न तु अविद्यया, मायोत्तीर्णेषु तादृश-सिद्ध-भक्तेषु अविद्याया अधिकाराभावाद् इत्य् आशयेनाह—<strong>कृष्णैश्वर्य</strong>- इति । <strong>उद्भटतां</strong> <strong>लब्धोऽपि शोकः काम् अप्य्</strong> अनिर्वचनीयां <strong>सौख्यस्य गतिं तनुते</strong> । किन्तु <strong>दुरूहाम्</strong> आगन्तुक-दुःखानुभवेनावृतां, तादृश-दुःख-सुख-रूपत्वं युक्त्या प्राक् प्रतिपादितम् । तस्माद् अस्त्य् एव करुण-रसेऽपि सुखमयत्वम् इति भावः ॥१५-१६॥</p>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>करुण-भक्ति-रस-लहरी चतुर्थी</p>
<p>॥ ४.४ ॥</p>
<blockquote>
<p>—ओ)०(ओ—</p></blockquote>
<p>(४.५)</p>
<h3 id="रदर-भकत-रसखय">रौद्र-भक्ति-रसाख्या</h3>
<h4 id="पञचम-लहर">पञ्चम-लहरी</h4>
<p>**॥ ४.५.१-२ ॥<br>
नीता क्रोध-रतिः पुष्टिं विभावाद्यैर् निजोचितैः ।<br>
हृदि भक्त-जनस्यासौ रौद्र-भक्ति-रसो भवेत् ॥<br>
कृष्णो हितोऽहितश् चेति क्रोधस्य विषयस् त्रिधा ।<br>
कृष्णे सखी-जरत्य्-आद्याः क्रोधस्याश्रयतां गताः ।<br>
भक्ताः सर्व-विधा एव हिते चैवाहिते तथा ॥<br>
श्री-जीवः, मुकुन्दः : <em>न व्याख्यातम्।</em><br>
विश्वनाथः : **भक्त-जनस्य हृदि विभावाद्यैः पुष्टिं प्राप्ता <strong>क्रोध-रतिर्</strong> एव <strong>रौद्र-भक्ति-रसो भवेद्</strong> इत्य् अन्वयः ॥१॥ <strong>कृष्णे</strong> कृष्ण-विषये <strong>क्रोधस्य</strong> <strong>सखी-जरत्य्-आद्याः सर्व-विधा भक्ता</strong> एवाश्रयालम्बाः । एवं <strong>हिते</strong> विषये <strong>अहिते</strong> विषये च क्रोधस्य सखी-जरत्य्-आद्या आश्रयालम्बना भवन्तीत्य् अन्वयः ॥१-२॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.३ ॥</strong></p>
<p>तत्र <strong>कृष्णे सख्याः क्रोधः—<br>
सखी-क्रोधे भवेत् सख्याः कृष्णाद् अत्याहिते सति ॥३॥<br>
श्री-जीवः : अत्याहितं</strong> महा-भीतिः । कृष्णाद् इत्य् अपादानं भय-हेतुर् इति स्मरणात् ॥३॥</p>
<p><strong>मुकुन्दः : अत्याहितं</strong> महा-भीतिः ॥३॥</p>
<p><strong>विश्वनाथः : सख्याः</strong> स्व-यूथेश्वर्याः श्री-<strong>कृष्णात् अत्याहिते</strong> अतिभये सति श्री-कृष्णे <strong>सखीनां क्रोधो भवेत्</strong> ॥३॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.४ ॥</strong></p>
<p>यथा, विदग्ध-माधवे (२.३७)—</p>
<p><strong>अन्तः-क्लेश-कलङ्किताः किल वयं यामोऽद्य याम्यां पुरीं<br>
नायं वञ्चन-सञ्चय-प्रणयिनं हासं तथाप्य् उज्झति ।<br>
अस्मिन् सम्पुटिते गभीर-कपटैर् आभीर-पल्ली-विटे<br>
हा मेधाविनि राधिके तव कथं प्रेमा गरीयान् अभूत् ॥<br>
श्री-जीवः : अन्तः-क्लेश-कलङ्किता</strong> इत्य् अस्य प्रकरणे परीक्षार्थं कृतौदासीन्य-प्रायात् श्री-कृष्णात् श्री-राधाया अत्याहितं जातम् इति ज्ञेयम् ॥४॥</p>
<p><strong>मुकुन्दः : अन्तः-क्लेश</strong> इत्य् अस्य प्रकरणे परीक्षार्थं कृतौदासीन्यात् श्री-कृष्णात् श्री-राधाया अत्याहितं जातम् इति ज्ञेयम् ॥४॥</p>
<p><strong>विश्वनाथः : अन्तः-क्लेशेन कलङ्किता</strong> इत्य् अस्य प्रकरणे प्रेम-परीक्षार्थं कृतौदासीन्य-प्रायात् श्री-कृष्णात् श्री-राधाया अत्याहितं दृष्ट्वा सख्यः स-क्रोधम् आहुः । <strong>वयं यम-पुरं</strong> <strong>यामः</strong>, तथाप्य् <strong>अयं</strong> श्री-कृष्णः <strong>वञ्चना</strong>-समूह-करण-शीलं <strong>हासं न त्यजति</strong> । <strong>गभिर-कपटैः सम्पुटिते</strong> आच्छन्ने तथा <strong>आभिर-पल्लीनां</strong> गोप-जाति-स्त्रीणां <strong>विटे</strong> कामुकेऽ<strong>स्मिन्</strong> श्री-कृष्णे हे <strong>राधे</strong> ! <strong>तव प्रेमा गरीयान् कथम् अभूत्</strong> ? ॥४॥</p>
<p>[<strong>विदग्ध-माधव-टीका</strong>]<strong>: अन्तः-क्लेशेन कलङ्किताश्</strong> चिह्निताः सत्यः । मृत्योर् अनन्तरम् अप्य् अयं क्लेशः स्थ्यास्यत्य् एवेति भावः । <strong>वाञ्चन</strong>-समूहस्य <strong>प्रणयिनं</strong> करण-शीलं <strong>हासम्</strong> । <strong>तथापि</strong> इति अकारुण्यं व्यज्यते । अन्यासां प्रेमा भवतु, कामान्धी-कृत-धियां मेधाविन्यास् तव न युज्यते इति भावः । <strong>गभिर-कपटैः सम्पुटिते</strong> व्याप्ते <strong>आभिर-पल्लीनां</strong> व्रज-नागरीणां <strong>विटे</strong> कामुके ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.५-६ ॥</strong></p>
<p>तत्र <strong>जरत्याः क्रोधः—<br>
क्रोधो जरत्या वध्व्-आदि-सम्बन्धे प्रेक्षिते हरौ ॥</strong></p>
<p>यथा—</p>
<p>**अरे युवति-तस्कर प्रकटम् एव वध्वाः पटस्<br>
तवोरसि निरीक्ष्यते बत न नेति किं जल्पसि ।<br>
अहो व्रज-निवासिनः शृणुत किं न विक्रोशनं<br>
व्रजेश्वर-सुतेन मे सुत-गृहेऽग्निर् उत्थापितः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **जरती-प्रभृति-सर्वेषाम् एव व्रज-वासिनां श्री-कृष्णे साहजिक-प्रेमा जागरूक एवेति विद्यते, तथापि <strong>वध्व्-आदि</strong>-सह श्री-कृष्णस्य <strong>सम्बन्धे दृष्टे</strong> सति इह लोके अप्रतिष्ठा, पर-लोके अधर्मोऽनयोर् निराकरणोद्यमे बहिर् हितैषिणां तेषां श्री-कृष्णे क्रोध इत्य् आशयेनाह—हे <strong>व्रज-वासिनः</strong> मम <strong>विक्रोशनं किं न शृणुत</strong> ? ॥५-६॥</p>
<blockquote>
<p>—ओ)०(ओ—</p></blockquote>
<p>**॥ ४.५.७ ॥<br>
गोवर्धनं महा-मल्लं विनान्येषां व्रजौकसाम् ।<br>
सर्वेषाम् एव गोविन्दे रतिः प्रौढा विराजते ॥<br>
श्री-जीवः : **ननु जरत्याः क्रोधः कृष्णे कथं स्यात् ? अहो भाग्यम् अहो भाग्यं [भा।पु। १०.१४.३२] इत्य्-आदि श्री-भागवत-निर्णय-शत-रीत्या व्रज-वासि-जीव-मात्राणां सर्वातिक्रमेण सर्व-समर्पणेन च तद्-एक-हितानां नासौ स्वार्थः सम्भवतीति ? तत्राह—<strong>गोवर्धनम्</strong> इति । सोऽयं चन्द्रावल्याः पतिम्मन्यः कंसस्य कश्चिद् गोपः आगन्तुकतया कृत-व्रज-वास इति क्वचित् प्रसिद्धिः । तस्मात् तं <strong>विनान्येष्याम्</strong> इत्य्-आदि योज्यम् । तद् एवम् अपि तस्मिंस् तस्या क्रोधस् तन्-मङ्गलेच्छयैव मुख्यम् उद्यमम् आवहति, न तु रत्य्-अभावेन इति पूर्वं दर्शितम् अस्ति, तथा जनेष्व् अशृण्वत्स्व् एव तथा क्रोशनं, न तु शृण्वत्स्व् अपीति भावः ॥७॥</p>
<p>**मुकुन्ददासः : **ननु जरत्या रतेर् अभावात् क्रोध एव, न क्रोध-रतिः ? तत्राह—<strong>गोवर्धनम्</strong> इति। तोशलापर-पर्यायं श्री-चन्द्रावल्याः पतिम्मन्यं <strong>विना</strong> <strong>सर्वेषाम् एव,</strong> अहो भाग्यम् अहो भाग्यं [भा।पु। १०.१४.३२] इत्य्-आदि-प्रमाणात् ॥७॥</p>
<p><strong>विश्वनाथः : गोवर्धनम्</strong> इति । सोऽयं चन्द्रावल्याः पतिं-मन्यः कंसस्य कश्चिद् गोपः आगन्तुकतया कृत-व्रज-वास इति क्वचित् प्रसिद्धिः । तस्मात् तं <strong>विना</strong> ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.८-९ ॥</strong></p>
<p>अथ <strong>हितः—<br>
हितस् त्रिधानवहितः साहसी चेर्ष्युर् इत्य् अपि ॥</strong></p>
<blockquote>
<p>तत्र (१) **अनवहितः—<br>
कृष्ण-पालन-कर्तापि तत्-कर्माभिनिवेशतः ।<br>
क्वचित् तत्र प्रमत्तो यः प्रोक्तोऽनवहितोऽत्र सः ॥<br>
श्री-जीवः : **तत्र <strong>कृष्ण-पालने</strong>, <strong>क्वचित्</strong> तत्-सम्बन्धि-भावान्तरेण वैचित्त्ये सति <strong>प्रमत्तः</strong>, तत्-तत्-परम-हानि-करीम् अपि तद्-अवस्थाम् अवधातुम् असमर्थो <strong>यः सोऽनवहितः प्रोक्तः</strong> ॥९॥</p></blockquote>
<p><strong>मुकुन्ददासः : क्वचिन्</strong> निर्भय-स्थानादौ तत्र <strong>कृष्ण-पालने प्रमत्तः</strong> असावधानः ॥९॥</p>
<p>**विश्वनाथः : **तस्य श्री-कृष्णस्य भोजनादि-सामग्री-सम्पादन-कर्मणि <strong>अभिनिवेश</strong>-वशात् <strong>कदाचित्</strong> कृष्णस्य रक्षायां <strong>यः</strong> <strong>प्रमत्तः</strong> असावधानः भवेत्, <strong>स अनवहितः प्रोक्तः</strong> ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.१० ॥</strong></p>
<p>यथा—</p>
<p><strong>उत्तिष्ठ मूढे कुरु मा विलम्बं<br>
वृथैव धिक् पण्डित-मानिनी त्वम् ।<br>
त्रुट्यत्-पलाशि-द्वयम् अन्तरा ते<br>
बद्धः सुतोऽसौ सखि बम्भ्रमीति ॥<br>
श्री-जीवः : पण्डित-मानिनी</strong> पुत्र-शिक्षा-विज्ञ-मानिनी । <strong>त्रुट्यद्</strong> इति भूतेऽपि वर्तमान-सामीप्ये वर्तमानवद् वा । तद् इदं प्रायस् तस्मिन् दिने तूपनन्दाद्य्-एकतर-गृहे निमन्त्रणया स-पुत्रं गतायास् त्रुट्यद्-वृक्ष-गर्जिताद् आगतायाः श्री-दामोदर-निकटे श्री-व्रजेश्वराद्य्-आगमनं वीक्ष्य गृह एव प्रविष्टायाः श्री-रोहिण्यास् तच्-छब्द-कृत-भय-मूर्च्छात उत्थित-प्रायां श्री-व्रजेश्वरीं प्रति वाक्यम् ॥१०॥</p>
<p><strong>मुकुन्ददासः : त्रुट्यद्</strong>-वृक्ष-प्रचण्ड-शब्देन नन्दादीनां तत्-क्षणम् एव शीघ्रागमनात् तत्र निर्णीत-कृत-स्थित्याः श्री-रोहिण्यास् तत्-कर्माभिनिविष्टां श्री-यशोदां प्रति <strong>उत्थिष्ठ मूढे</strong> इति वाक्यम् । <strong>पण्डित-मानिनी</strong> पुत्र-शिक्षा-विज्ञ-मानिनी ॥१०॥</p>
<p>**विश्वनाथः : **अथात्र दधि-भाण्ड-स्फोटनापराधेन श्री-कृष्णं बद्ध्वा तस्य भोजनार्थं पुनर् दधि-दुग्ध-नवनीतादि-सम्पादनाय व्यग्र-चित्ताम् अत एव श्री-कृष्ण-रक्षायाम् असावधानां श्री-यशोदां प्रति उपनन्दादीनां स्त्रिय आहुः—<strong>उत्तिष्ठ</strong> इति । <strong>धिक् यत् त्वं वृथैव पण्डित-मानिनी</strong> पुत्र-शिक्षा-विज्ञ-मानिनी । <strong>त्रुट्यद्</strong> इति । वर्तमान-सामीप्ये वर्तमाणः । तथा त्रुटितयोः यमलार्जुनयोर् मध्ये <strong>तव</strong> <strong>सुतो बद्धः</strong> सन् <strong>बम्भ्रमीति</strong> ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.११-१२ ॥</strong></p>
<p>अथ (२) <strong>साहसी—<br>
यः प्रेरको भय-स्थाने साहसी स निगद्यते ॥</strong></p>
<p>यथा—</p>
<p><strong>गोविन्दः प्रिय-सुहृदां गिरैव यातस्<br>
तालानां विपिनम् इति स्फुटं निशम्य ।<br>
भ्रू-भेद-स्थपुटित-दृष्टिर् आस्यम् एषां<br>
डिम्भानां व्रज-पति-गेहिनी ददर्श ॥<br>
श्री-जीवः : स्थपुटितं</strong> विषमीकृतम् । स्थपुटं विषमम् इति त्रिकाण्डा-शेषः । विषमं तु नतोन्नतम् इति ज्ञेयम् ॥१२॥</p>
<p><strong>मुकुन्ददासः : स्थपुटितं</strong> नतोन्नतम् ॥१२॥</p>
<p><strong>विश्वनाथः : इति निशम्य</strong> श्रुत्वा क्रोधेन <strong>भ्रू-भेद-स्थपुटिता दृष्टिर्</strong> यस्याः सा यशोदा <strong>बालकानाम् आस्यं</strong> मुखं <strong>ददर्श</strong> । <strong>स्थपुटितं</strong> विषमीकृतं, स्थपुटं विषमम् इति त्रिकाण्डा-शेषः । विषमं तु नतोन्नतम् इति ॥१२॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.१३-१४ ॥</strong></p>
<p>अथ (३) <strong>ईर्ष्युः—<br>
ईर्ष्युर् मान-धना प्रोक्ता प्रौढेर्ष्याक्रान्त-मानसा ॥</strong></p>
<p>यथा—</p>
<p>**दुर्मान-मन्थ-मथिते कथयामि किं ते<br>
दूरं प्रयाहि सविधे तव जाज्वलीमि ।<br>
हा धिक् प्रियेण चिकुराञ्चित-पिञ्छ-कोट्या<br>
निर्मञ्छिताग्र-चरणाप्य् अरुणाननासि ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **श्री-कृष्ण-कर्तृक-बहुतर-प्रणत्य्-आदिभिस् तथा मान-त्यजनार्थं सखीनाम् अनन्त-प्रार्थनाभिर् अपि मानस्याभङ्गं दृष्ट्वा श्री-कृष्णे गते सति पश्चात्-तापेन विगत-मानास्मीति, अत एव श्री-कृष्णस्यानयानार्थं ललितां प्रार्थयमानां श्री-राधां क्रोधेन सा ललिता आह—<strong>दुर्मान-</strong> इति । हे <strong>दुर्मान-मन्थ-मथिते</strong> ! दुर्मान एव मन्थः मन्थान-दण्डः, तेन मथिते विलोडिते ! <strong>तव सविधे</strong> निकटे अहं <strong>जाज्वलीमि</strong> । अतस् <strong>त्वं दूरे प्रयाहि</strong> । चूडाकारेण <strong>कुञ्चित-पिच्छस्य कोट्या</strong> अग्र-भागेन प्रणाम-समये <strong>निर्मञ्छिताग्र-चरणानि</strong> त्वं तदानीं क्रोधेन उद्धुरा आसीः । सम्प्रति कथम् अस्माभिः स आनेतव्यः ? त्वम् एव गत्वा आनयेति भावः ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.१५-१७ ॥</strong></p>
<p>अथ <strong>अहितः—<br>
अहितः स्याद् द्विधा स्वस्य हरेश् चेति प्रभेदतः ॥</strong></p>
<p>तत्र (१) <strong>स्वस्याहितः—<br>
अहितः स्वस्य स स्याद् यः कृष्ण-सम्बन्ध-बाधकः ॥</strong></p>
<p>यथा उद्धव-सन्देशे (७४)—</p>
<p>**कृष्णं मुष्णन् अकरुण-बलाद् गोप-नारी-वधार्थी<br>
मा मर्यादाम् यदु-कुल-भुवाम् भिन्धि रे गान्दिनेय ।<br>
इत्य् उत्तुङ्गा मम मधु-पुरे यात्रया तत्र तासां<br>
वित्रस्तानां परिववलिरे वल्लवीनां विलापाः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **हे <strong>गाण्डिनेय</strong> अक्रूर ! त्वयि यात्रां विधित्सौ सति स्त्रीणाम् अस्माकं प्राणैर् अपि यात्रा व्यधायि, अस्माकं प्राणा यास्यन्तीत्य् अर्थः । तथा च श्री-कृष्णं गृहीत्वा तव गमनेच्छायां सत्याम् अनन्त-स्त्री-वध-जन्य-पापेन <strong>यदु-कुलस्य</strong> अप्रतिष्ठा भविष्यत्य् अतो <strong>यदु-कुल-भुवां मर्यादां</strong> त्वं <strong>मा भिन्धि रे</strong> ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.१८-१९ ॥</strong></p>
<p>अथ (२) <strong>हरेर् अहितः—<br>
अहितस् तु हरेस् तस्य वैरि-पक्षो निगद्यते ॥</strong></p>
<p>यथा—</p>
<p><strong>हरौ श्रुति-शिरः-शिखा-मणि-मरीचि-नीराजित-<br>
स्फुरच्-चरण-पङ्कजेऽप्य् अवमतिं व्यनक्त्य् अत्र यः ।<br>
अयं क्षिपति पाण्डवः शमन-दण्ड-घोरं हठात्<br>
त्रिर् अस्य मुकुटोपरि स्फुटम् उदीर्य सव्यं पदम् ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : श्रुति-शिरसाम्</strong> उपनिषदां <strong>शिखा</strong>-स्थ-<strong>मणि</strong>-दीधितिभिर् <strong>नीराजितं</strong> **चरण-पङ्कजं **यस्य, तस्मिन् श्री-कृष्णे <strong>यः</strong> शिशुपालाभिधः <strong>अवज्ञां व्यनक्ति</strong>, अस्य <strong>मुकुटोपरि</strong> भीम-नामायं मल्-लक्षणो यम-दण्डाद् अपि भयङ्करं मदीयं वाम-पादम् <strong>उदीर्य</strong> <strong>क्षिपति</strong> ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.२०-२६ ॥<br>
सोल्लुण्ठ-हास-वक्रोक्ति-कटाक्षानादरादयः ।<br>
कृष्णाहित-हितस्थाः स्युर् अमी उद्दीपना इह ॥<br>
हस्त-निस्पेषणं दन्त-घट्टनं रक्त-नेत्रता ।<br>
दष्टौष्ठतातिभ्रू-कुटी भुजास्फालन-ताडनाः ॥<br>
तुष्णीकता नतास्यत्वं निश्वासो भुग्न-दृष्टिता ।<br>
भर्त्सनं मूर्ध-विधूतिर् दृग्-अन्ते पाटल-च्छविः ॥<br>
भ्रू-भेदाधर-कम्पाद्या अनुभावा इहोदिताः ।<br>
अत्र स्तम्भादयः सर्वे प्राकट्यं यान्ति सात्त्विकाः ॥<br>
आवेगो जडता गर्वो निर्वेदो मोह-चापले ।<br>
असूयौग्र्यं तथामर्ष-श्रमाद्या व्यभिचारिणः ॥<br>
अत्र क्रोध-रतिः स्थायी स तु क्रोधस् त्रिधा मतः ।<br>
कोपो मन्युस् तथा रोषस् तत्र कोपस् तु शत्रु-गः ॥<br>
मन्युर् बन्धुषु ते पूज्य-सम-न्यूनास् त्रिधोदिताः ।<br>
रोषस् तु दयिते स्त्रीणाम् अतो व्यभिचरत्य् असौ ॥<br>
श्री-जीवः : व्यभिचरति</strong> आद्ये रसे व्यभिचारितां प्राप्नोति । जरती-सख्यादीनां कोप-मन्युवन् नामूषां रोषः स्थायिताम् आयातीत्य् अर्थः । तद् एवं पूर्वम् उक्ता <strong>आवेगादयश्</strong> च व्यभिचारिणः <strong>औग्र्य</strong>-प्रधानाः शत्रु-विषयाः, <strong>अमर्ष</strong>-प्रधाना बन्धु-विषयाः । <strong>असूया</strong>-प्रधाना दयित-विषया ज्ञेयाः ॥२६॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **ते बन्धवः पूज्यादि-त्रिधा भवन्ति । व्यभिचरति शृङ्गार-रसे व्यभिचारितां प्राप्नोति । जरती-सख्यादीनां कोपो मन्युवन् नामूषां रोषः स्थायिताम् आयातीत्य् अर्थः । तद् एवं पूर्वम् उक्ता आवेगादयश् च व्यभिचारिणः, औग्र्य-प्रधानाः मन्यु-विषयाः, अमर्ष-प्रधाना बन्धु-विषयाः । असूया-प्रधाना दयित-विषया ज्ञेयाः ॥२६॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.२७-२८ ॥<br>
हस्त-पेषादयः कोपे मन्यौ तुष्णीकतादयः ।<br>
दृग्-अन्त-पाटलत्वाद्या रोषे तु कथिताः क्रियाः ॥</strong></p>
<p>तत्र <strong>वैरिणि</strong>, यथा—</p>
<p><strong>निरुध्य पुरम् उन्मदे हरिम् अगाध-सत्त्व-श्रियं<br>
मृधे मगध-भूपतौ किम् अपि वक्त्रम् आक्रोशति ।<br>
दृशं कवलित-द्विषद्-विसर-जाङ्गले लाङ्गले<br>
नुनोद दहद्-इङ्गल-प्रवल-पिङ्गलां लाङ्गली ॥</strong><sup id="fnref:6"><a href="#fn:6" class="footnote-ref" role="doc-noteref">6</a></sup></p>
<p><strong>श्री-जीवः, मुकुन्ददासः : द्विषद्-विसर-जाङ्गलं</strong> शत्रु-समूह-मांसम् । <strong>इङ्गलो</strong>ऽङ्गारः ॥२८॥</p>
<p>**विश्वनाथः : **मधु-<strong>पुरीं</strong> <strong>निरुध्य</strong> <strong>अगाधा सत्त्व-श्रीः</strong> सम्पत्तिः यस्य तथा-भूतं <strong>हरिं</strong> <strong>मगध-भूपतौ</strong> जरासन्धे <strong>वक्त्रम् आक्रोशति</strong> सति, <strong>लाङ्गली</strong> बलदेवः क्रोधेन <strong>दृशं</strong> <strong>लाङ्गले</strong> हले <strong>नुनोद</strong> प्रेरयामास । तथा च, युद्धे लाङ्गलं ददर्श इत्य् अर्थः । लाङ्गले कथं-भूते ? <strong>कवलितं द्विषद्-विसरस्य</strong> शत्रु-समूहस्य <strong>जाङ्गलं</strong> मांसं येन तथा-भूते । दृशं कथं-भूतां ? <strong>ज्वलद्-इङ्गलस्य</strong> ज्वलद्-अङ्गारस्येव <strong>पिङ्गल</strong>-वर्णाम् ॥२८॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.२९ ॥<br>
पूज्यो</strong>, यथा विदग्ध-माधवे (२.२१)—</p>
<p><strong>क्रोशन्त्यां कर-पल्लवेन बलवान् सद्यः पिधत्ते मुखं<br>
धावन्त्यां भय-भाजि विस्तृत-भुजो रुन्धे पुरः पद्धतिम् ।<br>
पादान्ते विलुठत्य् असौ मयि मुहुर् दष्टाधरायां रुषा<br>
मातश् चण्डि मया शिखण्ड-मुकुटाद् आत्माभिरक्ष्यः कथम् ॥<br>
श्री-जीवः</strong>,** मुकुन्ददासः : क्रोशन्त्याम्** इति भावं परीक्षमाणायां पौर्णमास्यां कृष्ण-स्फूर्ति-मयं चरितं साक्षाद् रूपम् इव श्री-राधया कथितम् ॥२९॥</p>
<p>**विश्वनाथः : **प्रेम-परीक्षार्थं श्री-राधिकायै पातिव्रत्य-धर्मम् उपदिशन्तीं पौर्णमासीं प्रति सा राधाह—मयि <strong>क्रोशन्त्याम्</strong> सत्यां <strong>मुखं पिधत्ते</strong> । <strong>पद्धतिं</strong> पन्थानं । <strong>रुषा</strong> दन्तेन <strong>दष्टाधरायां</strong> सत्यां <strong>पादान्ते विलुठति</strong> । हे <strong>चण्डि</strong> ! कोपने ! श्री-कृष्णात् <strong>आत्मा</strong> देहः <strong>कथं रक्ष्यः</strong> ? ॥२९॥ [तथापि अविचारेण मां प्रत्य् एव कुप्यसि किं वक्तव्यम् ? इति ।]</p>
<blockquote>
<p>—ओ)०(ओ—</p></blockquote>
<p>**॥ ४.५.३० ॥<br>
समे, **यथा—</p>
<p><strong>ज्वलति दुर्मुखि मर्मणि मुर्मुरस्<br>
तव गिरा जटिले निटिले च मे ।<br>
गिरिधरः स्पृशति स्म कदा मदाद्<br>
दुहितरं दुहितुर् मम पामरि ॥<br>
श्री-जीवः : ज्वलति</strong> इति जटिला-मुखरयोर् निभृत-कलहः । <strong>मुर्मुरस्</strong> तुषाग्निः । <strong>निटिले</strong> शिरसि ॥३०॥</p>
<p><strong>मुकुन्दः : मुर्मुरस्</strong> तुषाग्निः । <strong>निटिले</strong> शिरसि ॥३०॥</p>
<blockquote>
</blockquote>
<p>**विश्वनाथः : **जटिला-मुखरयोर् निभृत-कलहम् आह—हे <strong>दुर्मुखि जटिले</strong> ! <strong>तव गिरा</strong> कटु-वचनेन <strong>मम मर्मणि निटिले</strong> शिरसि च <strong>मुर्मुरस्</strong> तुषाग्निर् ज्वलति । हे <strong>पामरि</strong> ! मम <strong>दुहितुः</strong> कीर्तिदायाः <strong>दुहितरं</strong> राधिकां <strong>गिरिधरः</strong> कदा स्पृशति स्म ? ॥३०॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.३१ ॥<br>
न्यूने</strong>, यथा—</p>
<p>**हन्त स्वकीय-कुच-मूर्ध्नि मनोहरोऽयं<br>
हारश् चकास्ति हरि-कण्ठ-तटी-चरिष्णुः ।<br>
भोः पश्यत स्वकुल-कज्जल-मञ्जरीयं<br>
कुटेन मां तद् अपि वञ्चयते वधूटी ॥<br>
श्री-जीवः : **कदाचिन् निजाङ्गाज् झटिति श्री-राधिकयावतारितं हरि-हारं वीक्ष्य तस्याः सखीः प्रति जटिला वचनम्—<strong>हन्त</strong> इति ॥३१॥</p>
<p>**मुकुन्दः : **राधा-वक्षसि हरि-हार-वीक्षणेन जात-मन्योर् जटिलायास् तत्-सखीर् अनादृत्य शून्ये वचनम्—<strong>हन्त</strong> इति ॥३१॥</p>
<p>**विश्वनाथः : **कदाचिन् निजाङ्गाज् झटिति श्री-राधयावतारितं हरि-हारं वीक्ष्य तस्याः सखीं प्रति जटिलाह—<strong>हन्त</strong> इति ॥३१॥</p>
<blockquote>
<p>—ओ)०(ओ—</p></blockquote>
<p><strong>॥ ४.५.३२-३३ ॥<br>
अस्मिन् न तादृशो मन्यौ वर्तते रत्य्-अनुग्रहः ।<br>
उदाहरण-मात्राय तथाप्य् एष निदर्शितः ॥<br>
क्रोधाश्रयाणां शत्रूणां चैद्यादीनां स्वभावतः ।<br>
क्रोधो रति-विनाभावान् न भक्ति-रसतां व्रजेत् ॥<br>
श्री-जीवः : न तादृश</strong> इति न स्पष्ट इत्य् अर्थः । गोवर्धनं विना मल्लम् [४.५.७] इत्य्-आद्य्-उक्तत्वात् ॥३२॥</p>
<p><strong>मुकुन्दः : तादृशो</strong> रस-योग्यः । <strong>मन्युर्</strong> अयम् अमर्षाख्यो व्यभिचारि-भाव एव स्थायीति भावः ॥३२॥</p>
<p>**विश्वनाथः : **न तादृश इति न स्पष्ट इत्य् अर्थः । गोवर्धनं विना मल्लम् इत्य् आद्य् उक्तत्वात् ॥३२॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>रौद्र-भक्ति-रस-लहरी पञ्चमी</p>
<p>॥ ४.५ ॥</p>
<blockquote>
<p>—ओ)०(ओ—</p></blockquote>
<p>(४.६)</p>
<h3 id="भयनक-भकत-रसखय">भयानक-भक्ति-रसाख्या</h3>
<h4 id="षषठ-लहर">षष्ठ-लहरी</h4>
<p>**॥ ४.६.१-३ ॥<br>
वक्ष्यमाणैर् विभावाद्यैः पुष्टिं भय-रतिर् गता ।<br>
भयानकाभिधो भक्ति-रसो धीरैर् उदीर्यते ॥<br>
कृष्णश् च दारुणाश् चेति तस्मिन्न् आलम्बना द्विधा ।<br>
अनुकम्प्येषु सागःसु कृष्णस् तस्य च बन्धुषु ॥२॥<br>
दारुणाः स्नेहतः शश्वत् तद्-अनिष्टाप्ति-दर्शिषु ।<br>
दर्शनाच् छ्रवणाच् चेति स्मरणाच् च प्रकीर्तिताः ॥३॥<br>
श्री-जीवः : **तद्-भक्ताश् चेति वक्तव्ये <strong>दारुणाश्</strong> चेत्य् उक्तिः प्रकृत-रसविन्-मतानुसारेण । स्व-मतानुसारेण तु पञ्चम्य्-अर्थानां तेषाम् आलम्बनत्वं न सम्भवति । सामान्ये विशेषेषु च सप्तम्य्-अर्थस्यैवालम्बनत्वेन स्वीकृतत्वात् । प्राकृत-रसविन्-मतानुवाद-मयम् एतत् प्रकरणम् इति स्वयं लिखिष्यते—</p>
<blockquote>
<p>हास्यादीनां रसत्वं यद् गौणत्वेनापि कीर्तितम् ।
प्राचां मतानुसारेण तद् विज्ञेयं मनीषिभिः ॥ [भ।र।सि। ४.७.१३] इति ।</p></blockquote>
<p>स्व-मते तु प्रथम-पक्षेऽ<strong>नुकम्प्या</strong> एव भयस्य विषयत्वेनाश्रयत्वेन <strong>चालम्बनाः</strong> । <strong>कृष्णस्</strong> तु हेतु-मात्रम् । तद्-द्वितीया-पक्षे कृष्णो विषयत्वेन, <strong>बन्धव</strong> आश्रयत्वेनालम्बनाः, <strong>दारुणास्</strong> तु हेतु-मात्रम् इति ज्ञेयम् । रतिस् तु यथायथम् अस्त्य् एव ॥२॥</p>
<p><strong>मुकुन्ददासः : दारुणाश्</strong> चेत्य् उक्तिर् भरतादीनां मतानुसारेण । श्री-भागवताद्य्-अनुसारि-स्व-मते हास्यादीनां प्रायो व्यभिचारित्वम् । पञ्चम्य्-अन्त आलम्बनो भावोत्पादनांशे उभय-सम्मत एव । सप्तम्य्-अन्तो भावोत्कर्ष-शंसक एव तस्य स्वोत्पादित-भावोत्कर्षक-स्वरूपत्वात् । अतो वक्ष्यते—भीषणेभ्यो भयम् [भ।र।सि। ४.६.१२] विभाव्यते हि रत्य्-आदिर् यत्रेत्य् अत्र सिद्धवन् निर्देशा, यतो ज्ञान इति च बोध्यम् ॥२॥</p>
<p>**विश्वनाथः : **अस्मिन् रसे श्री-<strong>कृष्णः</strong> तथा <strong>दारुणाः</strong> असुरादयश् च <strong>द्विधा विषयालम्बना</strong> ज्ञेयाः । <strong>सागःसु</strong> सापराधेषु <strong>अनुकम्प्येषु</strong> आश्रयालम्बनेषु श्री-कृष्णो विषयालम्बनः, तस्य श्री-कृष्णस्य <strong>बन्धुषु</strong> स्नेहात् सर्वदा श्री-कृष्णस्य <strong>अनिष्टाप्ति-दर्शिषु</strong> तेषु आश्रयालम्बनेषु **दारुणा दर्शनादि-**हेतोः विषयालम्बनाः कीर्तिताः ॥२-३॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.४ ॥</strong></p>
<p>तत्र <strong>अनुकम्प्येषु कृष्णो</strong>, यथा—</p>
<p><strong>किं शुष्यद्-वदनोऽपि मुञ्च खचितं चित्ते पृथुं वेपथुं<br>
विश्वस्य प्रकृतिं भजस्व न मनाग् अप्य् अस्ति मन्तुं तव । <br>
उष्म-म्रक्षितम् ऋक्ष-राज रभसाद् विस्तीर्य वीर्यं त्वया<br>
पृथ्वी प्रत्युत युद्ध-कौतुक-मयी सेवैव मे निर्मिता ॥<br>
श्री-जीवः : उष्मा</strong> क्रोध-सन्तापः । <strong>पृथ्वी</strong> पृथुतरा ॥४॥</p>
<p><strong>मुकुन्ददासः : उष्मा</strong> क्रोध-सन्तापः ॥४॥</p>
<p>**विश्वनाथः : **जाम्बवन्तं प्रति श्री-कृष्ण आह—हे <strong>ऋक्ष-राज</strong> ! <strong>खचितं</strong> व्याप्तं, <strong>वेपथुं</strong> मुञ्च । तव <strong>मनाग् अप्य्</strong> अपराधो <strong>नास्ति</strong> । <strong>उष्मा</strong> क्रोध-सन्तापः, तेन <strong>म्रक्षितं</strong> युक्तं <strong>वीर्यं</strong> <strong>विस्तार्य</strong> <strong>पृथ्वी</strong> महती <strong>मम युद्ध-कौतुक-मयी सेवैव त्वया निर्मिता</strong> ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.५ ॥</strong></p>
<p>यथा वा—</p>
<p>**मुर-मथन पुरस् ते को भुजङ्गस् तपस्वी<br>
लघु-हरम् इति कार्षीर् मा स्म दीनाय मन्युम् ।<br>
गुरुर् अयम् अपराधस् तथ्यम् अज्ञानतोऽभूद्<br>
अशरणम् अतिमूढं रक्ष रक्ष प्रसीद ॥<br>
श्री-जीवः : **कालियस्य वाक्यम् । <strong>तपस्वी</strong> वराकः । <strong>मन्युः</strong> क्रोधः ॥५॥</p>
<p><strong>मुकुन्ददासः : तपस्वी</strong> वराकः ॥५॥</p>
<p>**विश्वनाथः : **भगवत्-तत्त्व-ज्ञानानन्तरं शरणापन्नः कालियः श्री-कृष्णम् आह—<strong>तव पुरो</strong>ऽग्रे मद्-विधो <strong>भुजङ्गः तपस्वी</strong> वराकः कः ? <strong>मन्युं मा स्म कार्षीः</strong> ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.६ ॥<br>
बन्धुषु दारुण-दर्शनाद्</strong>, यथा—</p>
<p><strong>हा किं करोमि तरलं भवनान्तराले<br>
गोपेन्द्र गोपय बलाद् उपरुध्य बालम् ।<br>
क्ष्मा-मण्डलेन सह चञ्चलयन् मनो मे<br>
शृङ्गाणि लङ्घयति पश्य तुरङ्ग-दैत्यः ॥६॥<br>
श्री-जीवः : शृङ्गाणि</strong> वृक्षादीनाम् अग्र-भागान् ॥६॥</p>
<p><strong>मुकुन्ददासः : शृङ्गाणि</strong> पर्वतोच्चाग्र-भागान् ॥६॥</p>
<p>**विश्वनाथः : **नन्दं प्रति श्री-यशोदाह—<strong>हा किम्</strong> इति । हे <strong>गोपेन्द्र</strong> ! <strong>तरलं</strong> चञ्चलं बालं <strong>भवन-मध्ये बलात् उपरुध्य</strong> । <strong>गोपय</strong> रक्ष । <strong>तुरङ्ग-दैत्यः</strong> केशी <strong>लङ्घयति</strong> ॥६॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.७ ॥<br>
श्रवणाद्</strong>, यथा—</p>
<p><strong>शृण्वन्ती तुरङ्ग-दानवं रुषा<br>
गोकुलं किल विशन्तम् उद्धुरम् ।<br>
द्राग् अभूत् तनय-रक्षणाकुला<br>
शुष्यद्-आस्य-जलजा व्रजेश्वरी ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : तुरङ्ग-दानवं</strong> केशिनं <strong>गोकुलं विशन्तं शृण्वती</strong> यशोदा <strong>शुष्यन्-मुख-पञ्कजा</strong> सती <strong>पुत्र-रक्षणा</strong>र्थं <strong>व्याकुला</strong> <strong>अभूत्</strong> ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.८ ॥<br>
स्मरणाद्,</strong> यथा—</p>
<p><strong>विरम विरम मातः पूतनायाः प्रसङ्गात्<br>
तनुम् इयम् अधुनापि स्मर्यमाणा धुनोति । <br>
कवलयितुम् इवान्धीकृत्य बालं घुरन्ती<br>
वपुर् अतिपरुषं या घोरम् आविश्चकार ॥८॥<br>
श्री-जीवः : विरम</strong> इति काञ्चिद् दूराद् आगताम् अज्ञात-वृत्तां प्रति श्री-व्रजेश्वरी-वाक्यम् । ततः <strong>कवलयितुम्</strong> इत्य्-आद्य् अनुवाद-दोषोऽपि न स्यात् । <strong>घुरन्ती</strong> भीम-शब्दं कुर्वन्ती । घुर भीमार्त-शब्दयोर् इत्य् अस्य रूपम् ॥८॥</p>
<p><strong>मुकुन्ददासः : विरम</strong> इति काञ्चिद् दूरागतां किञ्चिन्-मात्र-श्रुत-वृत्तां प्रति श्री-व्रजेश्वरी-वाक्यम् । <strong>घुरन्ती</strong> भीम-शब्दं कुर्वन्ती ॥८॥</p>
<p>**विश्वनाथः : **काञ्चिद् दूराद् आगताम् अज्ञात-वृत्तान्तां प्रति श्री-व्रजेश्वरी आह—अतः <strong>कवलयितुम्</strong> इत्य्-आद्य्-अनुवाद-दोषो न स्यात् । <strong>धुनोति</strong> कम्पयते । <strong>घुरन्ती</strong> भीम-शब्दं कुर्वन्ती । घुर भीमार्त-शब्दयोः ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.९-१० ॥<br>
विभावस्य भ्रुकुट्य्-आद्यास् तस्मिन्न् उद्दीपना मताः ।<br>
मुख-शोषणम् उच्छ्वासः परावृत्य विलोकनम् ॥<br>
स्व-सङ्गोपनम् उद्घूर्णा शरणान्वेषणं तथा ।<br>
क्रोशनाद्याः क्रियाश् चात्र सात्त्विकाश् चाश्रु-वर्जिताः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : विभावस्य</strong> विषयालम्बनस्य <strong>भ्रुकुट्य्-आद्याः</strong> ॥९॥ <strong>क्रिया</strong> अनुभावाः ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.११-१३ ॥<br>
इह सन्त्रास-मरण-चापलावेग-दीनताः ।<br>
विषाद-मोहापस्मार-शङ्काद्या व्यभिचारिणः ॥<br>
अस्मिन् भय-रतिः स्थायी भावः स्याद् अपराधतः ।<br>
भीषणेभ्यश् च तत्र स्याद् बहुधैवापराधिता ॥<br>
तज्-जा भीर् नापरत्र स्याद् अनुग्राह्य-जनान् विना ।<br>
आकृत्या ये प्रकृत्या ये ये प्रभावेण भीषणाः ॥<br>
श्री-जीवः : <em>न व्याख्यातम्।</em><br>
मुकुन्ददासः : तज्जा</strong> अपराधजाः ॥१३॥</p>
<p><strong>विश्वनाथः : भीषणेभ्यो</strong> भयानकासुरेभ्यः <strong>अपराधिता</strong> अपराधो बहुविधो भवति ॥१२॥ <strong>तस्मात्</strong> अपराधात् <strong>जाता भीः</strong> <strong>अनुग्राह्य</strong>-भक्तान् <strong>विना</strong> <strong>अन्यत्र न स्यात्</strong> ॥१३॥</p>
<blockquote>
<p>—ओ)०(ओ—</p></blockquote>
<p><strong>॥ ४.६.१४-१६ ॥<br>
एतद्-आलम्बना भीतिः केवल-प्रेम-शालिषु ।<br>
नारी-बालादिषु तथा प्रायेणात्रोपजायते ॥<br>
आकृत्या पूतनाद्याः स्युः प्रकृत्या दुष्ट-भू-भुजः ।<br>
भीषणास् तु प्रभावेण सुरेन्द्र-गिरिशादयः ॥<br>
सदा भगवतो भीतिं गता आत्यन्तिकीम् अपि ।<br>
कंसाद्या रति-शून्यत्वाद् अत्र नालम्बना मताः ॥<br>
श्री-जीवः : दुष्ट-भूभुजः</strong> शिशुपालादयः ॥१५॥</p>
<p><strong>मुकुन्ददासः : प्राकृत्या</strong> स्वभावेन केशि-मुख्यो येषु अरिष्टादिषु ते केशि-मुख्यकाः ॥१५॥</p>
<p><strong>विश्वनाथः : एतद्-आलम्बना</strong> एतद्-विषयालम्बना <strong>भीतिः</strong> प्रेमवत्सु <strong>स्त्री-बालकादिषूपजायते</strong> ॥१४॥ <strong>दुष्ट-भूभुजः</strong> शिशुपालादयः । भगवत्-सकाशात् कंसाद्या <strong>आत्यन्तिकीं</strong> भीतिं प्राप्ता अपि <strong>रति-शून्यत्वात्</strong> विषयालम्बनत्वेऽपि नाश्रयालम्बनाः । भक्तान् विनान्येषाम् आश्रयालम्बनत्वं पूर्वम् एव दूरीकृतम् इति ज्ञेयम् ॥१५-१६॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>भयानक-भक्ति-रस-लहरी षष्ठी</p>
<p>॥ ४.६॥</p>
<p>(४.७)</p>
<h3 id="बभतस-भकत-रसखय">बीभत्स-भक्ति-रसाख्या</h3>
<h4 id="सपतम-लहर">सप्तम-लहरी</h4>
<p>**॥ ४.७.१-२ ॥<br>
पुष्टिं निज-विभावाद्यैर् जुगुप्सा-रतिर् आगता ।<br>
असौ भक्ति-रसो धीरैर् बीभत्साख्य इतीर्यते ॥<br>
अस्मिन्न् आश्रित-शान्ताद्या धीरैर् आलम्बना मताः ॥<br>
श्री-जीवः : **तत्र बीभत्सितस्य एव आलम्बनत्वेऽप्य् <strong>आश्रित-शान्तादीनाम् आलम्बनत्वं</strong> रत्य्-अंशेन। शान्तोऽत्र तपस्वि-रूप एव । <strong>आद्य</strong>-ग्रहणात् अप्राप्त-भगवत्-सान्निध्याः सर्व एव ॥२॥</p>
<p><strong>मुकुन्ददासः : अस्मिन्न्</strong> इति । <strong>आलम्बना</strong> विषयालम्बन-रूपाः । <strong>आद्य</strong>-शब्दात् प्रायिकीई जुगुप्साश्रया अन्येऽपि भक्ता आश्रयत्वेन देहादिकं विषयत्वेन गृहीतानि ॥२॥</p>
<p>**विश्वनाथः : **आत्मोचितैर् <strong>विभावाद्यैः</strong> <strong>पुष्टिं</strong> प्राप्तासौ <strong>जुगुप्सा रतिः</strong> <strong>बीभत्साख्यः</strong> भक्ति-रसो भवेत् ॥१॥ <strong>अस्मिन्</strong> रसे <strong>आश्रित-शान्तादयः</strong> <strong>आलम्बना मताः</strong> ॥२॥</p>
<blockquote>
<p>—ओ)०(ओ—</p></blockquote>
<p><strong>॥ ४.७.३ ॥</strong></p>
<p>यथा—</p>
<p><strong>पाण्डित्यं रत-हिण्डकाध्वनि गतो यः काम-दीक्षा-व्रती<br>
कुर्वन् पूर्वम् अशेष-षिड्ग-नगरी साम्राज्य-चर्याम् अभूत् ।<br>
चित्रं सोऽयम् उदीरयन् हरि-गुणानुद्बाष्प-दृष्टिर् जनो<br>
दृष्टे स्त्री-वदने विकूणित-मुखो विष्टभ्य निष्ठीवति ॥<br>
श्री-जीवः : रतहिण्डको</strong> रत-चौरः । <strong>विकूणित-मुखो</strong> वक्रित-वदनः । <strong>विष्टभ्य</strong> विशेषेण स्तब्धो भूत्वा ॥३॥</p>
<p><strong>मुकुन्ददासः : विकूनित-मुखो</strong> विशेषेण सङ्कोचित-मुखः । <strong>विष्टभ्य</strong> विशेषेण स्तब्धी-भूय ॥३॥</p>
<p><strong>विश्वनाथः : रत-हिण्डको</strong> रति-चौरः । तस्य <strong>अध्वनि</strong> यः <strong>पाण्डित्यं</strong> प्रापुः, तथा अशेष-<strong>षिड्गाणां</strong> स्त्री-लम्पटानां या <strong>नगरी</strong> तस्या <strong>साम्राज्य-चर्यां</strong> यथेष्टाचरणं कुर्वन् सन् पूर्वं <strong>काम-दीक्षा-व्रती</strong> अभूत्, स एवायं <strong>हरि-गुणान् उदीरयन्</strong> सङ्कीर्तयन् <strong>उद्</strong>गत-<strong>बाष्प</strong>-धारा-युक्ता <strong>दृष्टिर्</strong> यस्य तथा-भूतः सन् <strong>स्त्री-वदने दृष्टे</strong> सति <strong>विकूणित-मुखो</strong> वक्रित-वदनः । <strong>विष्टभ्य</strong> विशेषेण <strong>स्तब्धो</strong> भूत्वा <strong>निष्ठीवति</strong> ॥३॥</p>
<blockquote>
<p>—ओ)०(ओ—</p></blockquote>
<p><strong>॥ ४.७.४-६ ॥<br>
अत्र निष्ठीवनं वक्त्र-कूणनं घ्राण-संवृतिः ।<br>
धावनं कम्प-पुलक-प्रस्वेदाद्याश् च विक्रियाः ॥<br>
इह ग्लानि-श्रमोन्माद-मोह-निर्वेद-दीनताः ।<br>
विषाद-चापलावेग-जाड्याद्यो व्यभिचारिणः ॥<br>
जुगुप्सा-रतिर् अत्र स्यात् स्थायी सा च विवेकजा ।<br>
प्रायिकी चेति कथिता जुगुप्सा द्वि-विधा बुधैः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : विक्रिया</strong> अनुभावाः ॥४॥ \</p>
<blockquote>
<p>—ओ)०(ओ—</p></blockquote>
<p><strong>॥ ४.७.७-८ ॥</strong></p>
<p>तत्र <strong>विवेकजा—<br>
जात-कृष्ण-रतेर् भक्त-विशेषस्य तु कस्यचित् ।<br>
विवेकोत्था तु देहादौ जुगुप्सा स्याद् विवेकजा ॥</strong></p>
<p>यथा—</p>
<p><strong>घन-रुधिर-मये त्वचा पिनद्धे<br>
पिशित-विमिश्रित-विस्र-गन्ध-भाजि ।<br>
कथम् इह रमतां बुधः शरीरे<br>
भगवति हन्त रतेर् लवेऽप्य् उदीर्णे ॥<br>
श्री-जीवः : पिशितं</strong> मांसम् । <strong>विस्रं</strong> स्याद् आम-गन्धि यत् । तस्माद् विस्रस्य यो <strong>गन्धस्</strong> तद्-<strong>भाजी</strong> इत्य् अर्थः । <strong>उदीर्ण</strong> इति क्र्य्-आदिकस्य, ऋ गताव् इत्य् अस्य दीर्घस्य निष्ठाया रूपम् । <strong>उदित</strong> इत्य् अर्थः ॥८॥</p>
<p><strong>मुकुन्ददासः : कस्यचिद् भक्त-विशेषस्य</strong> सेवा-निष्ठां विना आश्रित-सारूप्यस्य ॥७॥ <strong>पिशितं</strong> मांसम् । <strong>विस्रं</strong> स्याद् आम-गन्धि यत् । <strong>आमः</strong> अपक्व-मलः । पिशित-मिश्रितस्य विस्रस्य यो <strong>गन्धस्</strong> तद्-<strong>भाजी</strong> । <strong>उदीर्ण</strong> इति क्रियादिकस्य ऋ गताव् इत्य् अस्य दीर्घस्य निष्ठान्तं रूपम् । <strong>उदित</strong> इत्य् अर्थः ॥८॥</p>
<p>**विश्वनाथः : **शरीरे किं-भूते ? <strong>त्वचा पिनद्धे</strong> चर्मणाच्छादिते <strong>पिशितं</strong> मांसं <strong>विस्रस्य</strong> यो <strong>गन्धः,</strong> तद्-<strong>भाजी</strong> इत्य् अर्थः । <strong>विस्रं</strong> स्याद् आम-गन्धि यत् इत्य् अमरः । <strong>रतेर् लवेऽप्य् उदीर्णे</strong> उदिते सतीत्य् अर्थः ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ४.७.९-१० ॥</strong></p>
<p>अथ <strong>प्रायिकी—<br>
अमेध्य-पूत्य्-अनुभवात् सर्वेषाम् एव सर्वतः ।<br>
या प्रायो जायते सेयं जुगुप्सा प्रायिकी मता ॥</strong></p>
<p>यथा—</p>
<p><strong>असृङ्-मूत्राकीर्णे घन-शमल-पङ्क-व्यतिकरे<br>
वसन्न् एष क्लिन्नो जड-तनुर् अहं मातुर् उदरे ।<br>
लभे चेतः-क्षोभं तव भजन-कर्माक्षमतया<br>
तद् अस्मिन् कंसारे कुरु मयि कृपा-सागर कृपाम् ॥<br>
श्री-जीवः : भजन-कर्माक्षमतया</strong> उपलक्षिते <strong>मयि</strong>, न तु तया हेतुना । &ldquo;भजन-कर्माक्षमतमे&rdquo; इति सप्तम्य्-अन्तो वा पाठः ॥१०॥</p>
<p><strong>मुकुन्ददासः : सर्वेषां</strong> पञ्च-विध-भक्तानाम् ॥९॥ <strong>भजन-कर्माक्षमतया</strong> हेतुनेति जात-रतित्वं जीवस्य दर्शितम् ॥१०॥</p>
<p>**विश्वनाथः : **गर्भस्थ-भक्त-जीवो भगवन्तं स्तौति । <strong>घन-शमल-पङ्कानां</strong> निविड-पाप-रूप-पङ्कानां <strong>व्यतिकरः</strong> पौनःपुन्यं यत्र तथा-भूते <strong>मातुर् उदरे वसन्न्</strong> <strong>एष जड-तनुर् अहम् चेतः-क्षोभं लभे</strong> । <strong>भजन-कर्माक्षमतया</strong> उपलक्षिते <strong>मयि</strong> ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ४.७.११ ॥</strong></p>
<p>यथा वा—</p>
<p><strong>घ्राणोद्घूर्णक-पूत-गन्धि-विकटे कीटाकुले देहली-<br>
स्रस्त-व्याधित-यूथ-गूथ-घटना-निर्धूत-नेत्रायुषि ।<br>
कारा-नामनि हन्त मागध-यमेनामी वयं नारके<br>
क्षिप्तास् ते स्मृतिम् आकलय्य नरक-ध्वंसिन्न् इह प्राणिमः ॥<br>
श्री-जीवः, मुकुन्ददासः : नारके</strong> नरक-समूहे ॥११॥</p>
<p><strong>विश्वनाथः : घ्राणस्य उद्घूर्णा</strong>-जनको यो दुर्गन्धः, तेन <strong>विकटे</strong> एवं <strong>देहल्यां</strong> <strong>स्रस्ता</strong> ये <strong>व्याधि</strong>-युक्ता मनुष्य-<strong>यूथाः,</strong> तेषां <strong>गूथानां</strong> विष्ठानां <strong>घटनया</strong> <strong>निर्धूतानि</strong> <strong>नेत्राणाम्</strong> <strong>आयूंषि</strong> दर्शन-सामार्थ्यानि यस्य, तथा-भूते <strong>कारागार-नामनि</strong> <strong>नारके</strong> नरक-समूहे जरासन्ध-स्वरूपेण <strong>यमेन</strong> <strong>क्षिप्ता</strong> वयं तव चरणारविन्दस्य <strong>स्मृतिम् आकलय्य</strong> प्राप्य, हे <strong>नरक-ध्वम्षिन्</strong> ! <strong>प्राणिमः</strong> जीवामः ॥११॥</p>
<p>—ओ)०(ओ—</p>
<p>**॥ ४.७.१२-१४ ॥<br>
लब्ध-कृष्ण-रतेर् एव सुष्ठु पूतं मनः सदा ।<br>
क्षुभ्यत्य् अहृद्य-लेशेऽपि ततोऽस्यां रत्य्-अनुग्रहः ॥<br>
हास्यादीनां रसत्वं यद् गौणत्वेनापि कीर्तितम् ।<br>
प्राचां मतानुसारेण तद् विज्ञेयं मनीषिभिः ॥<br>
अमी पञ्चैव शान्ताद्या हरेर् भक्ति-रसा मताः ।<br>
एषु हास्यादयः प्रायो बिभ्रति व्यभिचारिताम् ॥ \</p>
<p>**<strong>श्री-जीवः : रत्य्-अनुग्रहः</strong> रत्या कर्त्र्या पोषणम् ॥१२॥</p>
<p><strong>मुकुन्ददासः : प्राचां</strong> श्री-भरतानुसारि-मतानाम् ॥१३॥</p>
<p><strong>विश्वनाथः : लब्ध-कृष्ण-रतेर्</strong> हेतोः <strong>सुष्ठु पूतं</strong> निर्मलं <strong>मनः क्षुभ्यति</strong> । अत <strong>अस्यां</strong> जुगुप्सा-रतौ <strong>रत्य्-अनुग्रहः</strong> मुख्य-रत्या कर्त्र्या पोषणम् इत्य् अर्थः । स्व-मते तु अमी शान्ताद्याः पञ्चैव भक्ति-रसा मताः ॥१२-१४॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>गौण-भक्ति-रस-निरूपणे</p>
<p>बीभत्स-भक्ति-रस-लहरी सप्तमी</p>
<p>॥ ४.७ ॥</p>
<p>(४.८)</p>
<h3 id="रसन-मतर-वर-सथत-नमन">रसानां मैत्री-वैर-स्थिति-नाम्नी</h3>
<h4 id="अषटम-लहर">अष्टम-लहरी</h4>
<p>**॥ ४.८.१-२ ॥<br>
अथामीषां क्रमेणैव शान्तादीनां परस्परम् ।<br>
मित्रत्वं शात्रवत्वं च रसानाम् अभिधीयते ॥<br>
शान्तस्य प्रीत-बीभत्स-धर्म-वीराः सुहृद्-वराः ।<br>
अद्भुतश् चैष विज्ञेयः प्रीतादिषु चतुःष्व् अपि ॥<br>
श्री-जीवः : **अत्र स्वयम् अङ्गि-रसानुभवी, श्री-कृष्ण-भक्तः, श्री-कृष्णः, तद्-भक्तान्तरं, तद्-उदासीनः, तद्-विरोधी चेति पञ्च-विध-गतत्वेन भावा लक्ष्यन्ते । तत्राङ्गिनो रसस्य केनचिद् अनुचितेनाङ्गेन मिलने सति रस-विघातः स्यात्, उचित-मिलने तु तत्-पोष इति वक्तव्ये शान्तस्य तौ दर्शयितुं तावद् आह—<strong>शान्तस्य</strong> इति ।</p>
<p><strong>बीभत्स-धर्म-वीराव्</strong> अत्र तपस्वि-शान्तस्य सुहृदौ ज्ञेयौ, तद्-उदासीन-तद्-विरोधिनोर् बीभत्सितता-भावनया श्री-कृष्ण-तद्-भक्तयोर् धार्मिकता-पर्यालोचनया च तदीय-रसोदयात् । आत्माराम-शान्तस्य च तत्-तद्-अनवधानेऽपि सुहृद्-वरो ज्ञेयः। किन्तु शान्तस्य शान्त-प्राय-तपस्विनोऽपि द्विधा श्री-भगवति चमत्कारो जायते—भावानुभवानन्दाद् अपि तन्-माधुर्यानुभवानन्देन, क्वचिच् शत्रु-पक्ष-निग्रहादि-लीलाया अप्य् आश्चर्यत्वेन । यथा तस्यारविन्द-नयनस्य [भा।पु। ३.१५.४३] इत्य्-आदि । यथा च, न तस्य चित्रं पर-पक्ष-निग्रहस् तथापि मर्त्यानुविधस्य वर्ण्यते [भा।पु। १०.५०.३०] इत्य्-आदि । मर्त्यान् अनुविधत्तेऽनुकरोति मर्त्य-लीलोचिताम् एव शक्तिं व्यञ्जयति नाधिकां, तथापि तन्-निग्रहादिकं करोत्य् एव यत् तस्येत्य् अर्थः ॥२॥</p>
<p><strong>मुकुन्ददासः : एष च शान्तस्य सुहृद्-वरः</strong> । <strong>एषोऽद्भुतः</strong> <strong>प्रीतादिष्व् अपि सुहृद्-वरो ज्ञेयः</strong> ॥१-२॥</p>
<p>**विश्वनाथः : **अत्राङ्गिनो रसस्य केनचिद् अनुचितेनाङ्गेन मिलने रस-विघातः स्यात्, तद्-उचित-मिलने तु तत्-पोष इति वक्तव्ये शान्तस्य तौ दर्शयितुं तावद् आह—<strong>शान्तस्य</strong> इति । <strong>बीभत्स-धर्म-वीराव्</strong> अत्र तपस्वि-शान्तस्य <strong>सुहृदौ</strong> <strong>ज्ञेयौ</strong> । तद्-उदासीन-तद्-विरोधिनोर् बीभत्सता-भावनया श्री-कृष्ण-तद्-भक्तयोर् धार्मिकता-पर्यालोचनया च तदीय-रसोदयात् । आत्माराम-शान्तस्य च तत्-तद्-अनवधानेऽपि कविना तद्-अङ्गत्वेन वर्णनायां दोष एव स्यात् । **अद्भुतश् च शान्तस्य **सुहृद्-वरः । <strong>एष अद्भुतः</strong> दास्य-सख्य-वात्सल्य-शृङ्गारेष्व् अपि <strong>सुहृद्-वरो ज्ञेयः</strong> । किन्तु शान्तस्य शान्त-प्राय-तपस्विनश् च द्विधा श्री-भगवतश् चमत्कारो जायते । भावानुभवानन्दाद् अपि तन्-माधुर्यानुभवानन्देन क्वचिच् शत्रु-पक्ष-निग्रहादि-लीलाया अप्य् आश्चर्यत्वेन । यथा तृतीये, तस्यारविन्द-नयनस्य पदारविन्द- [भा।पु। ३.१५.४३] इत्य्-आदि । यथा श्री-दशमे, न तस्य चित्रं पर-पक्ष-निग्रहस् तथापि मर्त्यानुविधस्य वर्ण्यते [भा।पु। १०.५२.२९] इत्य्-आदि । मर्त्यान् अनुविधत्तेऽनुकरोति मर्त्य-लीलोचिताम् एव शक्तिं व्यञ्जयति, नाधिकां, तथापि यस् तु निग्रहादिकं करोति तस्येत्य् अर्थः ॥२॥</p>
<p>—ओ)०(ओ—</p>
<p><strong>॥ ४.८.३ ॥<br>
द्विषन्न् अस्य शुचिर् युद्ध-वीरो रौद्रो भयानकः ॥<br>
श्री-जीवः : अस्य</strong> शान्तस्य द्विविधस्यापि । <strong>शुचिर्</strong> अत्र सम्प्रति टीकोक्त-पञ्च-विधां गतोऽपि <strong>द्विषन्</strong>, तथा <strong>युद्ध-वीरश्</strong> च । <strong>रौद्र-भयानकौ</strong> तु आत्मारामस्यैव शत्रू । तपस्वि-शान्तस्य तु यमादीनाम् औग्र्य-दर्शनान् निज-संसार-भयोत्पत्तौ शान्ति-पुष्टेः, तस्य तु रौद्रः स्वगतो द्वेष्यः ॥३॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : अस्य</strong> शान्तस्य द्विविधस्यापि । <strong>शुचिः</strong> शृङ्गारः <strong>द्विषन्</strong> शत्रुर् इत्य् अर्थः । तथा <strong>युद्ध-वीरश्</strong> च । <strong>रौद्र-भयानकौ</strong> तु आत्माराम-शान्तस्यैव शत्रू । तपस्वि-शान्तस्य तु यमादीनाम् औग्र्य-दर्शनान् निज-संसार-भयोत्पत्तौ शान्ति-रसस्य पुष्टेः । अस्य तु रौद्रः स्वगतो द्वेष्यः ॥३॥</p>
<p>—ओ)०(ओ—</p>
<p><strong>॥ ४.८.४ ॥<br>
सुहृत्-प्रीतस्य बीभत्सः शान्तो वीर-द्वयं तथा ।<br>
वैरी शुचिर् युद्ध-वीरो रौद्रश् चैक-विभावकः ॥<br>
श्री-जीवः : सुहृत्-प्रीतस्य बीभत्सः</strong> इत्य् उदासीनादि-द्वये बीभत्सतया तस्यैव पुष्यमाणत्वात्, एवं तत उपरत्या <strong>शान्तो</strong>ऽपि तथा । प्रथम-त्रितय-गतं <strong>वीर-द्वयं</strong> धर्म-दान-वीराख्यं <strong>युद्ध-वीरो रौद्रश् च</strong>, <strong>एक-विभावकः</strong>, कृष्ण-विभावकः साक्षात् कृष्ण-सम्बन्धाद् उत्पन्नः। स च स चात्र कृष्णेन सह स्व-कर्तृक-युद्ध-मयः, कृष्णं प्रति स्व-कोप-मय इत्य् अर्थः । तद् एतद् उपलक्षणत्वेनान्यत्रानुक्तम् अपि यथायथं तत्-तद्-गतत्वेन व्याख्यास्यते ॥४॥</p>
<p><strong>मुकुन्ददासः : वीर-द्वयं</strong> धर्म-दान-वीराख्यम् । <strong>एक-विभावकः</strong> कृष्ण-भक्त-कर्तृकः क्रोध इत्य् अर्थः ॥४॥</p>
<p><strong>विश्वनाथः : सुहृत्-प्रीतस्य बीभत्सः</strong> इत्य् उदासीनादि-वैर-द्वये बीभत्सतया ज्ञाते दास्यस्यैव पुष्यमाणत्वात् । एवं ताभ्याम् उपरत्या <strong>शान्तो</strong>ऽपि सुहृत् । तथा <strong>वीर-द्वयं</strong> धर्म-वीर-दान-वीराख्यं । <strong>युद्ध-वीरो रौद्रश्</strong> च <strong>एक-विभावकः</strong> श्री-कृष्ण-विभावकः साक्षात् श्री-कृष्ण-सम्बन्धाद् उत्पन्नो युद्ध-वीरःश्री-कृष्णेन सह स्व-कर्तृक-युद्ध-मयः । साक्षात् श्री-कृष्ण-सम्बन्धाद् उत्पन्नो रौद्रश् च श्री-कृष्णं प्रति कोप-मयः । उभयम् अपि दास्ये विरुद्धम् । अन्यत्राप्य् अनुक्रमम् अप्य् एवं-रीत्या ज्ञेयम् ॥४॥</p>
<p>—ओ)०(ओ—</p>
<p><strong>॥ ४.८.५ ॥<br>
प्रेयसस् तु शुचिर् हास्यो युद्ध-वीरः सुहृद्-वराः ।<br>
द्विषो वत्सल-बीभत्स-रौद्रा भीष्मश् च पूर्ववत् ॥<br>
श्री-जीवः : प्रेयसस्</strong> त्व् इति । <strong>शुचिर्</strong> अत्र कृष्ण-गतः । <strong>हास्यस्</strong> तद्-भक्त-द्वय-गतश् च । <strong>युद्ध-वीरस्</strong> तूदासीनाद् अन्यत्र गतः । पूर्ववत् कृष्ण-विभावकः, स चात्र कृष्ण-विषयाश्रयता-मय इत्य् अर्थः ॥५॥</p>
<p><strong>मुकुन्ददासः : भीष्मः</strong> पूर्ववत् कृष्ण-विभावकः ॥५॥</p>
<p><strong>विश्वनाथः : प्रेयसः</strong> सख्यस्य <strong>द्विषः</strong> शत्रवः । <strong>भीष्मः</strong> भयानकः । <strong>पूर्ववत्</strong> श्री-कृष्ण-विभावकः ॥५॥</p>
<p>—ओ)०(ओ—</p>
<p><strong>॥ ४.८.६ ॥<br>
वत्सलस्य सुहृद् धास्यः करुणो भीष्म-भित् तथा ।<br>
शत्रुः शुचिर् युद्ध-वीरः प्रीतो रौद्रश् च पूर्ववत् ॥<br>
श्री-जीवः : वत्सलस्य</strong> इति । <strong>हास्य-करुणाव्</strong> अत्र प्रथम-त्रय-गतौ । <strong>भीष्म-भिद्</strong> विरोधि-हेतुक-भयानक-भेदः । <strong>शुचिः</strong> सर्व-गतः । <strong>युद्ध-वीर-रौद्रौ</strong> कृष्णेन सह पारस्परिकौ । <strong>प्रीतो</strong> वत्सलस्य कृष्ण-विषयकः । अतः पूर्ववद् इत्य् उपलक्षणम् ॥६॥</p>
<p><strong>मुकुन्ददासः : भीष्म-भिद्</strong> दारुणालम्बनः रौद्रश् च पूर्ववत् कृष्ण-विभावकः ॥६॥</p>
<p><strong>विश्वनाथः : भीष्मभिद्</strong> असुर-विषयक-भयानक-भेदः । <strong>प्रीतो</strong> दास्यं पूर्ववत् श्री-कृष्ण-विषयः ॥६॥</p>
<p>—ओ)०(ओ—</p>
<p><strong>॥ ४.८.७ ॥<br>
शुचेर् हास्यस् तथा प्रेयान् सुहृद् अस्य प्रकीर्तितः ।<br>
द्विषो वत्सल-बीभत्स-शान्त-रौद्र-भयानकाः ।<br>
प्राहुर् एकेऽस्य सुहृदं वीर-युग्मं परे रिपुम् ॥<br>
श्री-जीवः : शुचेर्</strong> इति । **हास्य-प्रेयः-**शान्ताः प्रथम-द्वय-गताः । <strong>हास्य-प्रेयांसौ</strong> तु क्वचित् सखी-लक्षण-भक्तान्तर-गतौ च । <strong>वत्सलः</strong> प्रथम-त्रय-गतः । <strong>बीभत्सः</strong> सर्व-गतः । <strong>रौद्र-भयानकौ</strong> प्रायः सर्व-गतौ । <strong>वीर-युग्मं</strong> युद्ध-धर्म-वीर-रूपं, तच् च प्रथम-त्रय-गतम् । <strong>पर</strong> इति तद् इदं न स्व-मतम् इत्य् अभिप्रेतम् ॥७॥</p>
<p><strong>मुकुन्ददासः : वीर-युग्मं</strong> युद्ध-धर्म-वीर-रूपं, तद् एव <strong>परे रिपुं</strong> <strong>प्राहुः</strong>—स्व-मते सर्वे तटस्थाः ॥७॥</p>
<p><strong>विश्वनाथः : एकेऽस्य</strong> रसस्य <strong>वीर-युग्मं</strong> युद्ध-धर्म-वीर-रूपं <strong>सुहृदं प्राहुः । परे</strong> इति तद् इदं न स्व-मतम् इत्य् अभिप्रेतम् ॥७॥</p>
<p>—ओ)०(ओ—</p>
<p><strong>॥ ४.८.८ ॥<br>
मित्रं हास्यस्य बीभत्सः शुचिः प्रेयान् सवत्सलः ।<br>
प्रतिपक्षस् तु करुणस् तथा प्रोक्तो भयानकः ॥<br>
श्री-जीवः : मित्रम्</strong> इति । <strong>बीभत्सो</strong>ऽत्र कृत-बीभत्सित-वेश-विदूषकादि-लक्षण-भक्तान्तर-दर्शनात् प्रथम-गतत्वेन ज्ञेयः । न त्व् अत्यन्त-बीभत्सित-दौर्गन्धादि-दर्शनात् । तद् एवं पर-परत्र तत्-तद्-धेतुत्वं तत्-तद्-गतत्वं च स्वयम् उन्नेयम् ॥८॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : मित्रम्</strong> इति । <strong>बीभत्सो</strong>ऽत्र कृत-बीभत्सित-वेश-विदूषकादि-लक्षण-भक्तान्तर-दर्शनात्, न त्व् अत्यन्त-बीभत्सित-दर्शनात् ॥८॥</p>
<p>—ओ)०(ओ—</p>
<p><strong>॥ ४.८.९ ॥<br>
अद्भुतस्य सुहृद् वीरः पञ्च शान्तादयस् तथा ।<br>
प्रतिपक्षो भवेद् अस्य रौद्रो बीभत्स एव च ॥<br>
श्री-जीवः</strong>,** विश्वनाथः- अद्भुतस्य** इति । अलौकिक-वस्त्व्-अन्तरानुभव-जात-चमत्कारस्य भीषण-बीभत्सयोर् अनुभवेन विघातः स्याद् इत्य् एव विवक्षितम् । अतस् तयोः स्वतश् चमत्कार-करत्वं तु न निषिध्यते । रसे सारश् चमत्कारः इत्य् अस्य विरोधात् ॥९॥</p>
<p><strong>मुकुन्ददासः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ४.८.१० ॥<br>
वीरस्य त्व् अद्भुतो हास्यः प्रेयान् प्रीतिस् तथा सुहृत् ।<br>
भयानको विपक्षोऽस्य कस्यचिच् छान्त एव च ॥<br>
श्री-जीवः : वीरस्य</strong> इति । श्री-बलदेवादाव् इव युद्ध-वीरादेः श्री-व्रजेश्वरादाव् इव दान-वीरादेर् वत्सलश् च क्वचित् सुहृद् दृश्यते । <strong>भयानकः शान्तश्</strong> च कस्यचिद् युद्ध-वीरस्य विपक्षः । दान-वीरादेर् भयानकश् च ज्ञेयः ॥१०॥</p>
<p>**मुकुन्ददासः : ** <strong>वीरस्य</strong> इति । कस्यचिद् युद्ध-वीरस्य ॥१३॥</p>
<p><strong>विश्वनाथः : वीरस्य</strong> इति । श्री-बलदेवादाव् इव युद्ध-वीरादेः श्री-व्रजेश्वरादाव् इव दान-वीरादेर् वत्सलश् च क्वचित् सुहृद् दृश्यते । कस्यचिद् युद्ध-वीरस्य भयानकः शान्तश् च विपक्षः ॥१०॥</p>
<p>—ओ)०(ओ—</p>
<p><strong>॥ ४.८.११ ॥<br>
करुणस्य सुहृद् रौद्रो वत्सलश् च विलोक्यते ।<br>
वैरी हास्योऽस्य सम्भोग-शृङ्गारश् चाद्भुतस् तथा ॥<br>
श्री-जीवः : करुणस्य</strong> इति । <strong>रौद्रो</strong> जात-चर-स्व-प्रिय-पीडनतया अनुस्मृतयात्र गृह्यते । वर्तमान-तादृशस्य भय-मात्र-जनकत्वात् ॥११॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : करुणस्य</strong> इति । <strong>रौद्र</strong>-पदेन पूर्वोत्पन्नस्य स्व-प्रिय-जन-पीडनस्य ज्ञानेन पूर्वम् एव जातो यो रौद्रः तस्य स्मरणम् अत्र गृह्यते । वर्तमान-रौद्रस्य तु भय-मात्र-जनकत्वात् । अनेक-विध-शृङ्गाराणां मध्ये सम्भोगात्मक-शृङ्गार एव वैरी ॥११॥</p>
<p>—ओ)०(ओ—</p>
<p><strong>॥ ४.८.१२ ॥<br>
रौद्रस्य करुणः प्रोक्तो वीरश् चापि सुहृद्-वरः ।<br>
प्रतिपक्षस् तु हास्येऽस्य शृङ्गारो भीषणोऽपि च ॥<br>
श्री-जीवः : रौद्रस्य</strong> इति । **भीषणो **भयानकः, सुगतः ॥१२॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : रौद्रस्य</strong> इति । <strong>भीषणो</strong> भयानकः ॥१२॥</p>
<p>—ओ)०(ओ—</p>
<p><strong>॥ ४.८.१३ ॥<br>
भयानकस्य बीभत्सः करुणश् च सुहृद्-वरः ।<br>
द्विषन्तु वीर-शृङ्गार-हास्य-रौद्राः प्रकीर्तिताः ॥१३॥<br>
श्री-जीवः : भयानकस्य</strong> इति । अत्र करुणस्य तु सुहृत्त्वं भावि-स्व-प्रिय-वियोग-स्मरणात् । वीरादयः स्व-गताः ॥१३॥</p>
<p>**मुकुन्ददासः : **वीरस्येति । कस्यचिद् युद्ध-वीरस्य ॥१३॥</p>
<p><strong>विश्वनाथः : भयानकस्य</strong> इति । अत्र करुणस्य तु सुहृत्त्वं भावि-स्व-प्रिय-वियोग-स्मरणात्॥१३॥</p>
<p>—ओ)०(ओ—</p>
<p><strong>॥ ४.८.१४ ॥<br>
बीभत्सस्य भवेच् छान्तो हास्यः प्रीतिस् तथा सुहृत् ।<br>
शत्रुः शुचिस् तथा प्रेयान् ज्ञेया युक्त्या परे च ते ॥<br>
श्री-जीवः : बीभत्सस्य</strong> इति । <strong>शान्तो</strong>ऽत्र तापसालम्बनकः, प्रीत आरद्ध-रति-भक्ताद्य्-अवलम्बनः । <strong>हास्यस्य</strong> सुहृत्त्वं विदूषकादि-कृत-कुवेशादौ ज्ञेयं, न तु सर्वत्र ॥१४॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : बीभत्सस्य</strong> इति । <strong>हासस्य</strong> सुहृत्त्वं विदूषकादि-कृत-कुवेषादौ ज्ञेयं, न तु सर्वत्र ॥१४॥</p>
<p>—ओ)०(ओ—</p>
<p><strong>॥ ४.८.१५-१७ ॥</strong></p>
<p>तत्र <strong>सुहृत्-कृत्यम्—<br>
कथितेभ्यः परे ये स्युस् ते तटस्थाः सतां मताः ॥<br>
सुहृदा मिश्रणां सम्यग् आस्वादं</strong><sup id="fnref:7"><a href="#fn:7" class="footnote-ref" role="doc-noteref">7</a></sup>** कुरुते रसम् ॥<br>
द्वयोस् तु मिश्रणे साम्यं दुःशकं स्यात् तुला-धृतम् ।<br>
तस्माद् अङ्गाङ्गि-भावेन मेलनं विदुषां मतम् ॥<br>
श्री-जीवः : कथितेभ्य** इति साक्षाद्-उक्तेभ्यो युक्त्या ज्ञातेभ्यश् चेत्य् अर्थः ॥१५॥ <strong>द्वयोस् त्व्</strong> इत्य् अर्धस्य परेणान्वयः । <strong>तुलया</strong> युतम् अत्यन्तं यथा स्यात् तथा <strong>दुःशकं</strong> भावयितुम् अशक्यम् इत्य् अर्थः । <strong>मेलनम्</strong> एकदा भावनम् ॥१५-१७॥</p>
<p><strong>मुकुन्ददासः : कथितेभ्य</strong> इति साक्षाद्-उक्तेभ्यो युक्त्या ज्ञातेभ्यश् चेत्य् अर्थः ॥१५॥ **तूला-धृतम् **अत्यन्त-साम्यम् । <strong>मेलनम्</strong> एकत्र सङ्गतिः ॥१७॥</p>
<p><strong>विश्वनाथः : कथितेभ्य</strong> इति । साक्षाद् उक्तेभ्यः युक्त्या ज्ञातेभ्यश् चेत्य् अर्थः । <strong>सुहृदा</strong> सह मिलनम् एव रसं <strong>सम्यग् आस्वाद्यं कुरुते</strong> । तत्र रस-द्वय-मिलने <strong>तुलया धृतम्</strong> आत्यन्तिकं <strong>साम्यं</strong> <strong>दुःशकं</strong> भावयितुम् अशक्यम् इत्य् अर्थः । मेलनम् एकदोत्पन्नत्वम् ॥१५-१७॥</p>
<p>—ओ)०(ओ—</p>
<p><strong>॥ ४.८.१८-१९ ॥<br>
भवेन् मुख्योऽथवा गौणो रसोऽङ्गी किल यत्र यः ।<br>
कर्तव्यं तत्र तस्याङ्गं सुहृद् एव रसो बुधैः ॥<br>
अथाङ्गित्वं प्रथमतो मुख्यानाम् इह लिख्यते ।<br>
अङ्गतां यत्र सुहृदो मुख्या गौणाश् च बिभ्रति ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : यत्र यो मुख्य-रसः गौण-रसो वा अङ्गी भवेत्</strong>, <strong>तत्र तस्य</strong> रसस्य <strong>सुहृद्</strong> एव <strong>रसो</strong>ऽङ्गीकर्तव्यः, न तु वैरी । न वा उदासीन इत्य् अर्थः ॥१८॥ <strong>अथाङ्गित्वम्</strong> इति । <strong>प्रथमतो</strong> <strong>मुख्यानां</strong> शान्तादीनाम् <strong>अङ्गित्वं लिख्यते</strong> । <strong>यत्र</strong> <strong>मुख्य</strong>-रस-रूपे अङ्गिनि <strong>सुहृदो मुख्य</strong>-रसाः <strong>सुहृदो गौण</strong>-रसाश् च <strong>अङ्गतां बिभ्रति</strong> इत्य् अन्वयः ॥१९॥</p>
<p>—ओ)०(ओ—</p>
<p><strong>॥ ४.८.२० ॥</strong></p>
<p>तत्र <strong>शान्तेऽङ्गिनि प्रीतस्याङ्गता</strong>, यथा—</p>
<p><strong>जीव-स्फुलिङ्ग-वह्नेर् महसो घन-चित्-स्वरूपस्य ।<br>
तस्य पदाम्बुज-युगलं किं वा संवाहयिष्यामि ॥</strong></p>
<p style="text-align: right">
<strong>अत्र मुख्येऽङ्गिनि मुख्यस्याङ्गता ।</strong></p>
<p><strong>श्री-जीवः : जीव-स्फुलिङ्ग-वह्नेर्</strong> इति श्रौतानुवादः । स च जीवेशयोर् अंशांशिता-प्रामाण्याय । <strong>घनः</strong> श्री-विग्रहस् तद्-आकारा वा <strong>चित्</strong> सच्-चिद्-आनन्द-लक्षणं परं ब्रह्म, सैव स्वरूपं यस्य, तादृशत्वेन ममालम्बनस्येति तत्र स्व-निष्ठा दर्शिता । तस्माच् छान्तस्याङ्गित्वं, अङ्गत्वेऽपि तादृग्-उत्तम-सुहृद्-आलिङ्गितत्वेन प्रशस्तत्वम् अपि ध्वनितम् । किन्त्व् अत्राप्य् अङ्गत्वेऽपि प्रीतस्य [शान्तस्य] प्राबल्यं, दध्नि सिताया इवास्वादाधिक्याद् इति ज्ञेयम् । पाद-संवाहनेच्छा च परमानन्द-विग्रहस्य तस्य स्पर्शानन्द-प्राप्तीच्छयैव, न तु साहाय्येनानन्द-दानेच्छया, पूर्णानन्दकत्वेन तस्य स्फुरणात् । एवम् उत्तरत्रापि ॥२०॥</p>
<p><strong>मुकुन्ददासः : घना</strong> निविडा <strong>चित्</strong> सच्-चिद्-आनन्द-लक्षणं परं ब्रह्म, सैव <strong>रूपम्</strong> आकारो यस्य । तस्य ईदृशत्वेन सदानुभूयमानस्येति तत्र स्व-निष्ठा दर्शिता । अस्य प्रीतेऽभिलाषः कृपा विशेष-लाभात् । स्थायिनः शान्तस्य प्रीत-सञ्चारितां प्राप्य पोषक इति ज्ञेयम् । अग्रे गृहीतत्वेत्य् अत्रापि । अत्र श्लोके ॥२०॥</p>
<p><strong>विश्वनाथः : जीव-रूप-स्फुलिङ्गानां वह्नेर्</strong> अग्नि-पुञ्जस्य । एतेन जीवेशयोर् अंशांशिता प्रतिपादिता । <strong>महसस्</strong> तेजसः स्वरूपस्येत्य् अनेन स्व-प्रकाशत्वम् उक्तम् । <strong>घन-चित्-स्वरूपस्य</strong> निविड-ज्ञानानन्द-स्वरूपस्य तादृशत्वेन ममालम्बनस्येति । तत्र स्व-निष्ठा दर्शिता । तस्माच् छान्तस्याङ्गित्वम् ॥२०॥</p>
<p>—ओ)०(ओ—</p>
<p><strong>॥ ४.८.२१ ॥</strong></p>
<p>तत्रैव <strong>बीभत्सस्य</strong>, यथा—</p>
<p><strong>अहम् इह कफ-शुक्र-शोणितानां<br>
पृथु-कुतुपे कुतुकी रतः शरीरे ।<br>
शिव शिव परमात्मनो दुरात्मा<br>
सुख-वपुषः स्मरणेऽपि मन्थरोऽस्मि ॥</strong></p>
<p style="text-align: right">
<strong>अत्र मुख्य एव गौणस्य ।</strong></p>
<p><strong>श्री-जीवः : कुतुपे</strong> स्वल्प-चर्म-पुटके । <strong>कुतुकी</strong> विचित्र-विषयास्वादाय सोत्साहः । तत्रैव शान्ते ॥२१॥</p>
<p><strong>मुकुन्ददासः : कुतुपे</strong> स्वल्प-चर्म-पुटके । <strong>कुतुकी</strong> विचित्र-विषयास्वादे सोत्साहः ॥२१॥</p>
<p><strong>विश्वनाथः : पृथु-कुतुपे</strong> विस्तृत-चर्म-पुटके <strong>शरीरे</strong> <strong>रतोऽहं दुरात्मा</strong> । कथं-भूतः ? <strong>कुतुकी</strong> विचित्र-विषयास्वादाय सोत्साहः । तत्रैव शान्ते अङ्गिनि प्रीतादेर् अङ्गित्वम् ॥२१॥</p>
<p>—ओ)०(ओ—</p>
<p><strong>॥ ४.८.२२ ॥</strong></p>
<p>तत्रैव <strong>प्रीतस्याद्भुत-बीभत्सयोश् च</strong>, यथा—</p>
<p><strong>हित्वास्मिन् पिशितोपनद्ध-रुधिर-क्लिन्ने मुदं विग्रहे<br>
प्रीत्य्-उत्सिक्त-मनाः कदाहम् असकृद्-दुस्तर्क-चर्यास्पदम् ।<br>
आसीनं पुरटासनोपरि परं ब्रह्माम्बुद-श्यामलं<br>
सेविष्ये चल-चारु-चामर-मरुत्-सञ्चार-चातुर्यतः ॥</strong></p>
<p style="text-align: right">
<strong> अत्र मुख्य एव मुख्यस्य गौणयोश् च ।</strong></p>
<p><strong>श्री-जीवः : दुस्तर्क-चर्यास्पदम्</strong> इत्य् अनेनाद्भुत-रसः । संवाहनेच्छावत् <strong>सेविष्य</strong> इत्य्-आदीच्छा च तत्-सौरभ्याद्य्-अतिशयानुभवार्था ज्ञेया । यथा तस्यारविन्द-नयनस्य [भा।पु। ३.१५.४३] इत्य्-आदिकं श्री-सनकादीनां श्रूयते, तद्वत् ॥२२॥</p>
<p><strong>मुकुन्ददासः : हित्वास्मिन्</strong> नित्यात्माराम-शान्त-वचनम् । <strong>मुदं</strong> स्वभावजां प्रीतिम् ॥२२॥</p>
<p><strong>विश्वनाथः : अस्मिन् विग्रहे</strong> देहे <strong>मुदं हित्वा</strong> <strong>प्रीत्या उत्सिक-मना</strong> <strong>अहं</strong> स्वर्ण-<strong>सिंहासनोपरि</strong> <strong>आसीनं</strong> कृतोपवेशम् <strong>अम्बुद-श्यामलं ब्रह्म</strong> भगवन्तं <strong>कदा</strong> <strong>सेविष्ये</strong> ? कथं-भूतं ? <strong>दुस्तर्कस्य चर्या</strong> आचरणं यत्र, तथा-भूतस्य <strong>आस्पदम्</strong> धाम यस्य, तथा-भूतम् । दुस्तर्केत्य् अनेनाद्भुत-रसः । <strong>पिशित-</strong> इत्य्-आदिना बीभत्स-रसः । अङ्गिनि <strong>मुख्ये</strong> शान्त-रसे <strong>मुख्यस्य</strong> दास्यस्य <strong>गौणयोर्</strong> अद्भुत-बीभत्सयोर् अङ्गत्वं ज्ञेयम् ॥२२॥</p>
<p>—ओ)०(ओ—</p>
<p><strong>॥ ४.८.२३ ॥</strong></p>
<p>अथ <strong>प्रीते शान्तस्य</strong>, यथा—</p>
<p><strong>निरविद्यतया सपद्य् अहं<br>
निरवद्यः प्रतिपद्य-माधुरीम् । <br>
अरविन्द-विलोचनं कदा<br>
प्रभुम् इन्दीवर-सुन्दरं भजे ॥</strong></p>
<p style="text-align: right">
<strong>अत्र मुख्ये मुख्यस्य ।</strong></p>
<p><strong>श्री-जीवः : निरविद्यतया</strong> अविद्या-रहिततयेति शान्ति-वासना ॥२३॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : निरविद्यतया</strong> अविद्या-राहित्येन <strong>निरवद्यः</strong> निर्दूषणः सन् <strong>कदाहं प्रभुं भजे</strong> ? कथं-भूतं ? <strong>प्रतिपद्या</strong> प्रपद्या <strong>माधुरी</strong> यस्य तम् । निरविद्यतयेति शान्ति-वासना ॥२३॥</p>
<p>—ओ)०(ओ—</p>
<p><strong>॥ ४.८.२४ ॥</strong></p>
<p>तत्रैव <strong>बीभत्सस्य</strong>, यथा—</p>
<p><strong>स्मरन् प्रभु-पादाम्भोजं नटन्न् अटति वैष्णवः ।<br>
यस् तु दृष्ट्या पद्मिनीनाम् अपि सुष्ठु हृणीयते ॥</strong></p>
<p style="text-align: right">
<strong> अत्र मुख्ये गौणस्य ।</strong></p>
<p><strong>श्री-जीवः : स्मरन्न्</strong> इति । <strong>अटति</strong> भ्रमति । <strong>हृणीयते</strong> घृनां करोति । पाठान्तरं त्यक्तम् ॥२४॥</p>
<p><strong>मुकुन्ददासः : हृणीयमानो</strong> ह्रीणः । “स्मरणे हरिणी-दृशां प्रभो देव जयेत्य् उच्चैर् नटन्न् अटति वैष्णवः” इति पाठः । <strong>स्मरणे</strong> यथा कथञ्चिन् मनसा सम्बन्धे ह्रीणो लज्जितः सन् हृणीयमानो घृणां कुर्वन् <strong>प्रभो देव जयेति</strong> वाक्यम् <strong>उच्चैर्</strong> दूर-व्यापि यथा स्यात् तथा <strong>नटन्</strong> नृत्यं कुर्वन् <strong>अटति</strong> मन्दं मन्दं गच्छति ॥२४॥</p>
<p><strong>विश्वनाथः : अटति</strong> भ्रमति <strong>पद्मिनीनां</strong> सुन्दरीणाम् अपि <strong>दर्शनेन</strong> <strong>हृणीयते</strong> घृणां करोति ॥२४॥</p>
<p>—ओ)०(ओ—</p>
<p><strong>॥ ४.८.२५ ॥</strong></p>
<p>तत्रैव <strong>बीभत्स-शान्त-वीराणां</strong>, यथा—</p>
<p><strong>तनोति मुख-विक्रियां युवति-सङ्ग-रङ्गोदये<br>
न तृप्यति न सर्वतः सुख-मये समाधाव् अपि ।<br>
न सिद्धिषु च लालसां वहति दीयमानास्व्</strong><sup id="fnref:8"><a href="#fn:8" class="footnote-ref" role="doc-noteref">8</a></sup>** अपि<br>
प्रभो तव पदार्चने परम् उपैति तृष्णां मनः ॥**</p>
<p style="text-align: right">
<strong> अत्र मुख्ये मुख्यस्य गौणयोश् च ।</strong></p>
<p>**श्री-जीवः : **ब्रह्म-समाधाव् अपि निमित्ते यत् सर्वं श्रवण-मननादिकं तत्र <strong>न</strong> <strong>न तृप्यति</strong>, अपि तु तृप्यत्य् एव अलं-बुद्धिं करोत्य् एवेत्य् अर्थः । <strong>दीयमानस्व्</strong> इत्य् अत्र त्वयेति गम्यम्, सादरतयैव तद्-अनुक्तिः । “लभ्यमानास्व् अपि” इति पाठान्तरं स्पष्टम् ॥२५॥</p>
<p><strong>मुकुन्ददासः : युवती-सङ्ग-रङ्गोदये</strong> युवतिभिः सङ्गे यः पूर्वं <strong>रङ्गः</strong>, तस्य <strong>उदये</strong> मनस्य् उद्गमे <strong>सुख-मये</strong> ब्रह्म-सुख-स्वरूपे <strong>न तृप्यति</strong>, न, अपि तु तृप्यत्य् एव, अलं-बुद्धिं करोत्य् एवेत्य् अर्थः । <strong>दीयमानास्व्</strong> अपीत्य् अत्रार्था त्वयेति गम्यम् ॥२५॥</p>
<p><strong>विश्वनाथः : युवती-सङ्गे</strong> कस्यचित् कौतुकोदये सति <strong>मुख-विक्रियाम्</strong> इत्य् अनेन बीभत्सः । ब्रह्म-समाधाव् अपि निमित्ते यत् श्रवण-मननादिकं तत्र <strong>न न तृप्यति</strong>, तृप्यत्य् एव, अलं-बुद्धिं करोत्य् एवेत्य् अर्थः । अनेन शान्तः । त्वया <strong>दीयमानासु</strong> <strong>सिद्धिषु लालसां</strong> <strong>न वहति</strong> इत्य् अनेन प्राप्तानां परित्यागाद् दान-वीरः । <strong>परं</strong> केवलम् ॥२५॥</p>
<p>—ओ)०(ओ—</p>
<p><strong>॥ ४.८.२६ ॥</strong></p>
<p>अथ **प्रेयसि शुचेर्, **यथा—</p>
<p><strong>धन्यानां किल मूर्धन्याः सुबलामूर् व्रजाबलाः ।<br>
अधरं पिञ्छ-चूडस्य चलाश् चुलूकयन्ति याः ॥</strong></p>
<p style="text-align: right">
> <strong>अत्र मुख्ये मुख्यस्य ।</strong></p>
<p><strong>श्री-जीवः : धन्यानाम्</strong> इत्य् अनुमोदनात्मिकैवेयं शुचि-भावना, न तु सम्भोगेच्छा-मयात्मिका, तेषां स्व-स्वरूप एव नित्य-स्थितेः ॥२६॥</p>
<p><strong>मुकुन्ददासः : पिञ्छ-चूडस्य</strong> इति प्रेयान् ॥२६॥</p>
<p><strong>विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ४.८.२७ ॥</strong></p>
<p>तत्रैव <strong>हासस्य</strong>, यथा—</p>
<p><strong>दृशोस् तरलितैर् अलं व्रज निवृत्य मुग्धे व्रजं<br>
वितर्कयसि मां यथा न हि तथास्मि किं भूरिणा ।<br>
इतीरयति माधवे नव-विलासिनीं छद्मना<br>
ददर्श सुबलो वलद्-विकच-दृष्टिर् अस्याननम् ॥</strong></p>
<blockquote>
<p style="text-align: right"></blockquote>
<p><strong> अत्र मुख्ये गौणस्य ।</strong></p></p>
<p><strong>श्री-जीवः : दृशोर्</strong> इत्य् अत्र सत्य् अपि शुच्य्-अंशे हास्यांश् च नैवोदाहरणं दर्श्यते ॥२७॥</p>
<p><strong>मुकुन्ददासः : दृशोर्</strong> इति । <strong>आननं</strong> <strong>ददर्श</strong> इति प्रेयान् । <strong>वलद्-विकच</strong>- इत्य् अनेन हास्यो दर्शितः ॥२७॥</p>
<p>**विश्वनाथः : **काञ्चिद् व्रज-सुन्दरीं प्रति श्री-कृष्णः स-परिहासम् आह—हे <strong>मुग्धे</strong> ! <strong>निवृत्य व्रजं गच्छ</strong>, <strong>किं भूरिणा</strong> प्रयासेन । <strong>नव-विलासिनीं</strong> प्रति <strong>छद्मना माधवे इतीरयति</strong> सति <strong>वलद्-विकच</strong>-हास्येनातिशय-प्रफुल्ला तथा-भूतः <strong>सुबलो</strong>ऽस्य श्री-कृष्णस्य <strong>मुखं ददर्श</strong> ॥२७॥</p>
<p>—ओ)०(ओ—</p>
<p><strong>॥ ४.८.२८ ॥</strong></p>
<p>तत्रैव <strong>शुचि</strong>-<strong>हास्ययोः</strong>, यथा—</p>
<p><strong>मिहिर-दुहितुर् उद्यद्-वञ्जुलं मञ्जु-तीरं<br>
प्रविशति सुबलोऽयं राधिका-वेष-गूढः ।<br>
स-रभसम् अभिपश्यन् कृष्णम् अभ्युत्थितं यः<br>
स्मित-विकशित-गण्डं स्वीयम् आस्यं वृणोति ॥</strong></p>
<p style="text-align: right">
<strong> अत्र मुख्ये मुख्य-गौणयोः ।</strong></p>
<p><strong>श्री-जीवः : वृणोति</strong> आवृणोति । प्राचीयं प्रान्ततो वृतिः इत्य् अमर-दर्शनात् ॥२८॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : मिहिर-दुहितुर्</strong> यमुनाया <strong>मञ्जु-तीरं</strong> <strong>राधिका-वेशेन गुप्तः सुबलः प्रविशति</strong> । कीदृशं ? <strong>उद्यन् वञ्जुलो</strong> यत्र तथा-भूतम् । <strong>सरभसं</strong> सहर्षं यथा स्यात् तथा भ्रमेण श्री-राधिका-स्पर्शार्थम् <strong>अभ्युत्थितं</strong> श्री-<strong>कृष्णं पश्यन्</strong>, <strong>यः</strong> सुबलः <strong>स्मितेन विकशितं गण्डं</strong> यस्मिन्, तत् <strong>स्वीय-मुखं</strong> वस्त्रेण <strong>आवृणोति</strong> ॥२८॥</p>
<p>—ओ)०(ओ—</p>
<p><strong>॥ ४.८.२९ ॥</strong></p>
<p>अथ <strong>वत्सले करुणस्य—<br>
निरातपत्रः कान्तारे सन्ततं मुक्त-पादुकः ।<br>
वत्सान् अवति वत्सो मे हन्त सन्तप्यते मनः ॥२९॥</strong></p>
<p style="text-align: right">
<strong> अत्र मुख्ये गौणस्य ।</strong></p>
<p><strong>श्री-जीवः : निरातपत्र</strong> इति । अत्र अनिष्टाशङ्कीनीव बन्धु-हृदयाणि इति शङ्का-चिन्तातिशयेन शोकं सम्भाव्य श्री-व्रजेश्वरी-वचनात् करुणावकाशः ॥२९।</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : कान्तारे</strong> दुर्ग-वर्त्मनि <strong>निरातपत्रः</strong> आतप-निवर्तक-च्छत्रादि-रहितः पाद-त्राण-रहितश् च मे बालको <strong>वत्सान् अवति</strong> । अत्र &ldquo;अनिष्ट-शङ्कीनि बन्धु-हृदयाणि&rdquo; इति चित्तस्य शङ्कातिशयेन शोकं सम्भाव्य श्री-व्रजेश्वरी-वचनात् करुणावकाशः ॥२९॥</p>
<p>—ओ)०(ओ—</p>
<p><strong>॥ ४.८.३० ॥</strong></p>
<p>तत्रैव <strong>हास्यस्य</strong>, यथा—</p>
<p><strong>पुत्रस् ते नवनीत-पिण्डम् अतनुं मुष्णन् ममान्तर्-गृहाद्<br>
विन्यस्यापससार तस्य कणिकां निद्राण-डिम्भानने ।<br>
इत्य् उक्ता कुल-वृद्धया सुत-मुखे दृष्टिं विभुग्न-भ्रुणि<br>
स्मेरां निक्षिपती सदा भवतु वः क्षेमाय गोष्ठेश्वरी ॥</strong></p>
<p style="text-align: right">
<strong> अत्रापि मुख्ये गौणस्य ।</strong></p>
<p><strong>श्री-जीवः, मुकुन्ददासः : <em>न व्याख्यातम्।</em><br>
विश्वनाथः : तव पुत्रः अतनुं</strong> स्थूलं <strong>नवनीत-पिण्डं मुष्णन्</strong> <strong>मम गृह</strong>-मध्ये <strong>निद्राणस्य बालकस्यानने</strong> तस्य पिण्डस्य <strong>कणिकां विन्यस्य अपससार</strong> <strong>कुल-वृद्धया इत्य् उक्ता गोष्ठेश्वरी सुत-मुखे स्मेरां</strong> हास्य-युक्तां <strong>दृष्टिं निक्षिपन्ती</strong> सती <strong>वः क्षेमाय भवतु</strong> । सुत-मुखे कथं-भूते ? वृद्धां प्रत्य् असूयया <strong>विभुग्ना भ्रूर्</strong> यस्य तथा-भूते ॥३०॥</p>
<p>—ओ)०(ओ—</p>
<p><strong>॥ ४.८.३१ ॥</strong></p>
<p>तत्रैव <strong>भयानकाद्भुत-हास्य-करुणानां</strong>, यथा—</p>
<p><strong>कम्प्रा स्वेदिनि चूर्ण-कुन्तल-तटे स्फारेक्षणा तुङ्गिते<br>
सव्ये दोष्णि विकाशि-गण्ड-फलका लीलास्य-भङ्गी-शते ।<br>
बिभ्राणस्य हरेर् गिरीन्द्रम् उदयद्-बाष्पा चिरोर्ध्व-स्थितौ<br>
पातु प्रस्नव-सिच्यमान-सिचया विश्वं व्रजाधीश्वरी ॥</strong></p>
<p style="text-align: right">
> <strong>अत्रापि मुख्ये चतूर्णां गौणानाम् ।</strong></p>
<p><strong>श्री-जीवः : सव्ये दोष्णि गिरीन्द्रं बिभ्राणस्य हरेश्</strong> <strong>चूर्ण-कुन्तल-तटे स्वेदिनि</strong> सति <strong>कम्प्रा</strong> इत्य्-आदिकं योज्यम् ॥३१॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : गोवर्धनं बिभ्राणस्य हरेश् चूर्ण-कुन्तल-तटे प्रस्वेदिनि</strong> सति <strong>कम्प्रा</strong>, गोवर्धनस्य पतनाशङ्कया <strong>व्रजेश्वरी विश्वं पातु</strong> । तस्य <strong>हरेः सव्ये दोष्णि</strong> वामे हस्ते <strong>तुङ्गिते</strong> गोवर्धन-धारणार्थम् उच्ची-कृते सति <strong>स्फारेक्षणा</strong>, सप्त-वर्ष-बालकस्य साहस-दर्शनाद् विस्मयेन विस्तृतेक्षणा । हरेर् लीलया सहचर-बालकैः सह हास्योपहास्येन मुखस्य भङ्गी-शते सति हास्येन <strong>विकाशि-गण्ड-फलका</strong>, सप्ताह-रूप-<strong>चिर</strong>-कालं व्याप्य हरेर् वाम-भुजे <strong>ऊर्ध्व-स्थितौ</strong> <strong>उदयद्-बाष्प</strong>-धारा-युक्ता यशोदा वात्सल्यात् <strong>प्रस्नवेन सिच्यमानं सिचयं</strong> वस्त्रं यस्यास् तथा-भूता ॥३१॥</p>
<p>—ओ)०(ओ—</p>
<p><strong>॥ ४.८.३२ ॥<br>
केवले वत्सले नास्ति मुख्यस्य खलु सौहृदम् ।<br>
अतोऽत्र वत्सले तस्य नतरां लिखिताङ्गता ॥<br>
श्री-जीवः : केवले</strong> शुद्धे <strong>वत्सले</strong> तत्र नास्तीत्य् उपलक्षणं कुत्रचिद् अन्यत्राप्य् उन्नेयम् । <strong>तस्य</strong> मुख्यस्य ॥३२॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : केवले</strong> शुद्धे <strong>वात्सल्ये मुख्यस्य</strong> रसस्य <strong>अङ्गता</strong> नास्ति, किन्तु गौणस्यैवेत्य् अर्थः। <strong>तस्य</strong> मुख्यस्य ॥३२॥</p>
<p>—ओ)०(ओ—</p>
<p><strong>॥ ४.८.३३ ॥</strong></p>
<p>अथ** उज्ज्वले प्रेयसो**, यथा—</p>
<p><strong>मद्-वेष-शीलित-तनोः सुबलस्य पश्य<br>
विन्यस्य मञ्जु-भुज-मूर्ध्नि भुजं मुकुन्दः ।<br>
रोमाञ्च-कञ्चुक-जुषः स्फुटम् अस्य कर्णे<br>
सन्देशम् अर्पयति तन्वि मद्-अर्थम् एव ॥</strong></p>
<p style="text-align: right">
<strong>अत्र मुख्ये मुख्यस्य ।</strong></p>
<p><strong>श्री-जीवः : मद्-वेश-</strong> इति । सुबलेन तद्-वेश-करणम् इदं नर्मणेति ज्ञेयम् ॥३३॥</p>
<p><strong>मुकुन्ददासः : मद्-वेश-</strong> इति । अत्र सुबल-विषयकौ कृष्ण-रसौ ॥३३॥</p>
<p>**विश्वनाथः : **सुबलेन तद्-वेश-करणम् इदं नर्मणेति ज्ञेयम् ॥३३॥</p>
<p>—ओ)०(ओ—</p>
<p><strong>॥ ४.८.३४ ॥</strong></p>
<p>तत्रैव <strong>हास्यस्य</strong>, यथा—</p>
<p><strong>स्वसास्मि तव निर्दये परिचिनोषि न त्वं कुतः<br>
कुरु प्रणय-निर्भरं मम कृशाङ्गि कण्ठ-ग्रहम् ।<br>
इति ब्रुवति पेशलं युवति-वेष-गूढे हरौ<br>
कृतं स्मितम् अभिज्ञया गुरु-पुरस् तदा राधया ॥</strong></p>
<p style="text-align: right">
<strong> अत्र मुख्ये गौणस्य ।</strong></p>
<p><strong>श्री-जीवः : स्वसास्मि तव निर्दये</strong> इत्य् अर्धे । “तवास्मि सवयश्-चरी स्मरसि मां कठोरे न किं ? कुरु प्रनाय-निर्भरं मम सुकण्ठि कण्ठ-ग्रहम्” इति पाठान्तरम् ॥३४॥</p>
<p><strong>मुकुन्ददासः : अभिज्ञया</strong> इति शुचिः ॥३४॥</p>
<p><strong>विश्वनाथः : अभिज्ञया</strong> श्री-कृष्ण एव **युवति-वेशं **गृहीत्वा <strong>मत्-कण्ठ-ग्रहणार्थम्</strong> आगत इति विशेष-ज्ञानवत्या <strong>राधया</strong> <strong>गुरूणाम्</strong> अग्रे <strong>स्मितं कृतम्</strong> ॥३४॥</p>
<p>—ओ)०(ओ—</p>
<p><strong>॥ ४.८.३५ ॥</strong></p>
<p>तत्रैव **प्रेयो-वीरयोर् **यथा—</p>
<p><strong>मुकुन्दोऽयं चन्द्रावलि-वदन-चन्द्रे चटुलभे<br>
स्मर-स्मेराम् आराद् दृशम् असकलाम् अर्पयति च ।<br>
भुजाम् अंसे सख्युः पुलकिनि दधानः फनि-निभाम्<br>
इभारि-क्ष्वेडाभिर् वृष-दनुजम् उद्योजयति च ॥</strong></p>
<p style="text-align: right">
<strong> अत्र मुख्ये मुख्य-गौणयोः ।</strong></p>
<p><strong>श्री-जीवः : मुकुन्दोऽयम्</strong> इति । श्री-<strong>चन्द्रावली</strong>-सख्या भावना । सा च तयोर् मधुरां रतिम् आलम्ब्यैव प्रवृत्ता । प्रेयो-वीरौ तु तद्-अनुसङ्गिनौ विधायेति युक्तम् उक्तं **तत्रैव प्रेयो-वीरयोर् यथा **इति । एवम् अन्यत्रापि ज्ञेयम् । <strong>इभानाम् अरयो</strong> विद्राविका या <strong>क्ष्वेडाः</strong> सिंह-नादास् ताभिः ॥३५॥</p>
<p><strong>मुकुन्ददासः : क्ष्वेडा</strong> स्यात् सिंहवन् नाद इति क्ष्वेडा-शब्दाल् लब्धस्यापि <strong>इभारेः</strong> पुनर् ग्रहणं श्री-चन्द्रावल्य्-आदौ तासां मधुर-भर-प्रकाशेन अचिन्त्य-प्रभावतार्थं पुष्प-मालेतिवत् । अत्र वीरस्य चित्रत्वं पर-मतम् अपि स्वीकृतम् ॥३५॥</p>
<p><strong>विश्वनाथः : मुकुन्द</strong> इति चन्द्रावली-सख्या वचनम् । <strong>स्मरेण</strong> कन्दर्पेण <strong>स्मेराम् असकलाम्</strong> असम्पूर्णां दुःख-सङ्कटाभ्याम् इति यावत् । <strong>फणि-निभां</strong> सर्प-तुल्यां <strong>भुजां</strong> पुलक-विशिष्टे <strong>सख्युः</strong> स्कन्ध-देशे <strong>दधानः</strong>, <strong>इभारि-क्ष्वेडाभिः</strong> सिंह-नादैः अरिष्टं युद्धार्थम् <strong>उद्वेजयति</strong> ॥३५॥</p>
<p>—ओ)०(ओ—</p>
<p><strong>॥ ४.८.३६-३७ ॥</strong></p>
<p>अथ <strong>गौणानाम् अङ्गिता—<br>
हास्यादीनां तु गौणानां यद् उदाहरणं कृतम् ।<br>
तेनैषाम् अङ्गिता व्यक्ता मुख्यानां च तथाङ्गता ।<br>
तथाप्य् अल्प-विशेषाय किञ्चिद् एव विलिख्यते ॥</strong></p>
<p>अथ <strong>हास्येऽङ्गिनि शुचेर् अङ्गता</strong>, यथा—</p>
<p><strong>मदनान्धतया त्रि-वक्रया<br>
प्रसभं पीत-पटाञ्चले धृते ।<br>
अदधाद् विनतं जनाग्रतो<br>
हरिर् उत्फुल्ल-कपोलम् आननम् ॥</strong></p>
<p style="text-align: right">
<strong> अत्र गौणेऽङ्गिनि मुख्यस्याङ्गता ।</strong></p>
<p><strong>श्री-जीवः : <em>न व्याख्यातम्।</em><br>
मुकुन्ददासः : जनाग्रतो विनतम्</strong> इति शुचिः ॥३७॥</p>
<p><strong>विश्वनाथः : त्रिवक्रया</strong> कुब्जया ॥३७॥</p>
<p>—ओ)०(ओ—</p>
<p><strong>॥ ४.८.३८ ॥<br>
वीरे प्रेयसो</strong>, यथा—</p>
<p><strong>सेनान्यं विजितम् अवेक्ष्य भद्रसेनं<br>
मां योद्धुं मिलसि पुरः कथं विशाल ।<br>
रामाणां शतम् अपि नोद्भटोरु-धामा<br>
श्रीदामा गणयति रे त्वम् अत्र कोऽसि ॥</strong></p>
<p style="text-align: right">
<strong>अत्रापि गौणेऽङ्गिनि मुख्यस्य ।</strong></p>
<p>**श्री-जीवः : **अत्रापित्य् <strong>अत्र</strong> मुख्यस्येति श्रीदाम्नो राम-प्रतियोद्धुह् कृष्ण-पक्ष-प्रवेशेन तत्-सख्ये स्पष्टतापत्तेः ॥३८॥</p>
<p><strong>मुकुन्ददासः : सेनान्यम्</strong> इत्य् अत्र श्रीदाम्नः श्री-कृष्ण-प्रीतये युद्धादि-करणात् प्रेयान् ॥३८॥</p>
<p>**विश्वनाथः : **हे <strong>विशाल</strong> ! <strong>भद्रसेनं</strong> मम <strong>सेनान्यं पराजितम् अवेक्ष्य कथं योद्धुं मां मिलसि</strong> ? <strong>उद्भट-तेजा</strong> अहं <strong>श्रीदामा</strong> <strong>रामाणां शतम् अपि न गणयति</strong> ॥३८॥</p>
<p>—ओ)०(ओ—</p>
<p><strong>॥ ४.८.३९ ॥<br>
रौद्रे प्रेयो-वीरयोर्</strong>, यथा—</p>
<p><strong>यदुनन्दन निन्दनोद्धतं<br>
शिशुपालं समरे जिघांसुभिः ।<br>
अतिलोहित-लोचनोत्पलैर्<br>
जगृहे पाण्डु-सुतैर् वरायुधम् ॥</strong></p>
<p style="text-align: right">
<strong>अत्र गौणे मुख्य-गौणयोः ।</strong></p>
<p><strong>श्री-जीवः, विश्वनाथः : <em>न व्याख्यातम्।</em><br>
मुकुन्ददासः : वरायुधं जगृहे</strong> इति वीरः ॥३९॥</p>
<p>—ओ)०(ओ—</p>
<p><strong>॥ ४.८.४० ॥<br>
अद्भुते प्रेयो-वीर-हास्यानां</strong>, यथा—</p>
<p><strong>मित्राणीक-वृतं गदा-युधि गुरुं-मन्यं प्रलम्ब-द्विषं<br>
यष्ट्या दुर्बलया विजित्य पुरतः सोल्लुण्ठम् उद्गायतः ।<br>
श्रीदाम्नः किल वीक्ष्य केलि-समराटोपोत्सवे पाटवं<br>
कृष्णः फुल्ल-कपोलकः पुलकवान् विस्फार-दृष्टिर् बभौ ॥</strong></p>
<blockquote>
<p style="text-align: right"></blockquote>
<p>अत्र <strong>गौणे मुख्यस्य गौणयोश् च </strong>।</p></p>
<p><strong>श्री-जीवः : मित्राणीक-वृतम्</strong> इति कस्यचिद् अन्यस्य सख्युर् वाक्यम् । अस्यैव चैते रसा उदाहार्याः, न तु श्री-कृष्णस्य, भक्ति-रसस्यैव प्रकृतत्वात् । <strong>दुर्बलया यष्ट्या विजित्य</strong> इति शिक्षा-विशेषाधिक्यम् अभिप्रेतम् । सखित्वेनाङ्गीकृतेषु सम्भवति च तत् तद् इति । “समराटोप-क्रमे” इत्य् एव पाठः ॥४०॥</p>
<p>**मुकुन्ददासः : **“समराटोपोत्सवे” इति पाठः । <strong>श्रीदाम्न</strong> इति विषयालम्बनोक्त्या प्रेयान् । <strong>कृष्णः फुल्ल-कपोलक</strong> इत्य्-आदि विशिष्टो <strong>बभाव्</strong> इत्य् अस्यायम् अर्थः—विभावादीनां श्रवणादिना पुष्टा साधकानां रतिः रसः स्यात् । विभावैर् आलम्बनैर् इत्य्-आदिना दर्शितम् एव । विभावाश् च वैरूप्य-रहिता एव श्रवणादिनानुभूता रतिं पुष्टां कुर्वन्ति । तेषां वैरूप्ये रतेः सङ्कोच एव, कुतः पुष्टता ? रतेर् अस्याः प्रभावोऽपि वैरूप्ये अति कुञ्चतीति, वैरूप्यं तु विभावादेर् अनौचित्यम् उदीर्यत इति च । एकत्र रति-वर्णने स्थायि-वैरूप्यं स्यात् । परस्पर-रत्य्-आदेः कृष्ण-भक्तौ विषयाश्रयौ दर्शिताव् एव । अत एव सहचर-निकुरम्बं भ्रातर् आर्य प्रविष्टम् [भ।र।सि। ३.३.२०] इत्य् आदौ । कंसासुरम् अपि [?] इत्य् आदौ । मुकुन्दोऽयम् [भ।र।सि। ४.८.३५] इत्य् आदौ । <strong>मित्रानिक-</strong> इत्य् अत्रान्यत्र च बहुत्र श्री-कृष्णस्यापि भक्त-विषयो रत्य्-आदिर् दर्शित इति ॥४०॥</p>
<p><strong>विश्वनाथः : मित्राणीक-वृतम्</strong> इति कस्यचिद् अन्यस्य सख्युर् वचनम् । तस्यैव चैते रसा उदाहार्याः, न तु श्री-कृष्णस्य, भक्ति-रसस्यैव प्रकृतत्वात् । <strong>दुर्बलया यष्ट्या विजित्य</strong> इति शिक्षा-विशेषाधिक्यम् अभिप्रेतम् । हास्येन <strong>फुल्ल-कपोलकः,</strong> विस्मयेन <strong>विस्फार-दृष्टिः</strong> ॥४०॥</p>
<p>—ओ)०(ओ—</p>
<p><strong>॥ ४.८.४१-४३ ॥<br>
एवम् अन्यस्य गौणस्य ज्ञेया कविभिर् अङ्गिता ।<br>
तथा च मुख्य-गौणानां रसानाम् अङ्गतापि च ॥<br>
सोऽङ्गी सर्वातिगो यः स्यान् मुख्यो गौणोऽथवा रसः ।<br>
स एवाङ्गं भवेद् अङ्गि-पोषी सञ्चारितां व्रजन् ॥</strong></p>
<p>तथा च नाट्याचार्याः पठन्ति—</p>
<p>**एक एव भवेत् स्थायी रसो मुख्यतमो हि यः ।<br>
रसास् तद्-अनुयायित्वाद् अन्ये स्युर् व्यभिचारिणः ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **अथाङ्गाङ्गिनोः सामान्यतो लक्षणम् आह—<strong>सोऽङ्गी</strong> इति । बहूनां <strong>रसानां</strong> मिलने <strong>मुख्यो</strong> वा <strong>गौणो</strong> वा <strong>रसो</strong> भवतु, किन्तु यः <strong>सर्वातिगः</strong> सर्वापेक्षया आस्वाद्यत्वेनाधिकः, <strong>सोऽङ्गी</strong>, यः स्वयं <strong>सञ्चारितां</strong> <strong>व्रजन्</strong> सन् <strong>अङ्गि-पोषकः</strong> <strong>स एवाङ्गम्</strong> । अन्ये रसा मुख्यस्यानुयायित्वाद् व्यभिचारिणः स्युः ॥४२॥</p>
<p>—ओ)०(ओ—</p>
<p><strong>॥ ४.८.४४-४५ ॥</strong></p>
<p>श्री-विष्णु-धर्मोत्तरे च—</p>
<p><strong>रसानां समवेतानां यस्य रूपं भवेद् बहु ।<br>
स मन्तव्यो रसः स्थायी शेषाः सञ्चारिणो मताः ॥</strong><sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p><strong>स्तोकाद् विभावनाज् जातः सम्प्राप्य व्यभिचारिताम् ।<br>
पुष्णन् निज-प्रभुं मुख्यं गौणस् तत्रैव लीयते ॥<br>
श्री-जीवः : रूपं</strong> स्वरूपं, <strong>बहु</strong> अधिकम् <em>।</em> <strong>शेषाः</strong> <strong>सञ्चारिणो मताः</strong> इति तन्-मतेऽपि स्व-स्वाधाराद् अव्यभिचारिणौ शृङ्गार-शान्तौ सञ्चारिणाव् इव, स्व-स्वाधाराद् व्यभिचारिणो हास्यादयस् तु सञ्चारिण एवेति भेदांशे लब्धेऽपि यथा पोषकतांशेन सहयोगितांश-भेद-विवक्षा, तथात्रापि—स एवाङ्गम् [भ।र।सि। ४.८.४२] इत्य्-आदिनोक्तम् इति दर्शितम् ॥४४॥</p>
<p>**मुकुन्ददासः : रसानाम् **इति । <strong>रूपं</strong> स्वरूपं <strong>बहु</strong> सर्वातिगम् ॥४४॥ <strong>स्तोकाद्</strong> इति । तत्रैव <strong>निज-प्रभाव्</strong> एव ॥४५॥</p>
<p><strong>विश्वनाथः : रूपं</strong> स्वरूपं <strong>बहु</strong> अधिकं भवेत्, <strong>शेषा</strong> रसाः <strong>सञ्चारिणो मताः</strong> ॥४४॥ अनेक-रसानां मिलनेन यः <strong>स्तोकात्</strong> स्वल्पात् <strong>विभावनाज्</strong> <strong>जातः,</strong> स एव गौणः सन् व्यभिचारितां सम्प्राप्य मुख्यं पुष्णन्, तत्रैवमुख्ये रसे लीयते, प्रपाणक-रसे मरीचादिवल् लीनः सन् आस्वाद्यो भवतीत्य् अर्थः ॥४४-४५॥</p>
<p>—ओ)०(ओ—</p>
<p><strong>॥ ४.८.४६-४८ ॥<br>
प्रोद्यन् विभावनोत्कर्षात् पुष्टिं मुख्येन लम्भितः ।<br>
कुञ्चता निज-नाथेन गौणोऽप्य् अङ्गित्वम् अश्नुते ॥<br>
मुख्यस् त्व् अङ्गत्वम् आसाद्य पुष्णन्न् इन्द्रम् उपेन्द्रवत् ।<br>
गौणम् एवाङ्गिनं कृत्वा निगूढ-निज-वैभवः ॥ <br>
अनादि-वासनोद्भास-वासिते भक्त-चेतसि ।<br>
भात्य् एव न तु लीनः स्याद् एष सञ्चारि-गौणवत् ॥<br>
श्री-जीवः : अनादि-</strong> इत्य् उपलक्षणं पूर्व-सिद्धत्वे तात्पर्यम् । <strong>सञ्चारि गौणवद्</strong> इति व्यतिरेके दृष्टान्तः, यथा सञ्चारि-गौणो <strong>लीनो</strong> भवति, तथा न मुख्यो लीनो भवतीत्य् अर्थः, सञ्चारिवद् गौणवच् च नेत्य् अर्थः <em>।</em>।४८॥</p>
<p><strong>मुकुन्ददासः : अनादि-</strong> इति । नित्य-सिद्ध-भक्त-प्रकरणत्वात् । अन्य-भक्त-प्रसङ्गे तु पूर्व-सिद्धस्योपलक्षणं तत् । सञ्चारी चासौ गौणश् च सञ्चारि-गौणस् तद्वत् <em>।</em>।४८॥</p>
<p><strong>विश्वनाथः : गौणोऽपि <strong>रसः <strong>विभावनोत्कर्षाद्</strong> धेतोः <strong>प्र</strong>कर्षेण</strong> उद्यन्</strong> सन् <strong>सङ्कुचता</strong> <strong>निज-नाथेन</strong> <strong>मुख्येन</strong> रसेन <strong>पुष्टिं लम्भितः</strong> प्रापितः <strong>अङ्गित्वम् अश्नुते</strong> प्राप्नोति ॥४६॥</p>
<p><strong>अनादि-</strong> इत्य् उपलक्षणं पूर्व-सिद्धत्वे तात्पर्यम् । <strong>एष</strong> अङ्गि-रसः स्फुटं <strong>भात्य् एव</strong>, <strong>न तु सञ्चारिवल् लीनो</strong> भवति । <strong>सञ्चारि गौणवद्</strong> इति व्यतिरेके दृष्टान्तः, <strong>सञ्चारि-गौणवच्</strong> च नेत्य् अर्थः <em>।</em>।४८॥</p>
<p>—ओ)०(ओ—</p>
<p><strong>॥ ४.८.४९ ॥<br>
अङ्गी मुख्यः स्वम् अत्राङ्गैर् भावैस् तैर् अभिवर्धयन् ।<br>
सजातीयैर् विजातीयैः स्वतन्त्रः सन् विराजते ॥<br>
श्री-जीवः : स्वम् अत्राङ्गैर्</strong> इत्य् एव पाठः । <strong>विजातीयैः</strong> शत्रु-वर्जितैः कैश्चित् पूर्व-दर्शितैर् अन्यैर् अपि ॥४९॥</p>
<p>**मुकुन्ददासः : भावैर् **निर्वेदादि-हासादिभिः <strong>स्व-जातीयैर्</strong> आत्मानं <strong>वर्धयन् विजातीयैर्</strong> विरुद्धैः <strong>स्वतन्त्रस्</strong> तद्-वश्यता-रहितः ॥४९॥</p>
<p><strong>विश्वनाथः : सजातीयैः</strong> समान-जातीयैः, <strong>विजातीयैः</strong> शत्रु-वर्जितैः कैश्चित् पूर्व-दर्शितैर् अपि ॥४९॥</p>
<p>—ओ)०(ओ—</p>
<p><strong>॥ ४.८.५० ॥<br>
यस्य मुख्यस्य यो भक्तो भवेन् नित्य-निजाश्रयः ।<br>
अङ्गी स एव तत्र स्यान् मुख्योऽप्य् अन्योऽङ्गतां व्रजेत् ॥<br>
श्री-जीवः : मुख्यस्य</strong> इति । लीला-भेदेन प्रकटित-निज-मुख्यता-विशेषस्येत्य् अर्थः ॥५०॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : यस्य मुख्य-रसस्य यो भक्तः नित्यम्</strong> एव <strong>निजाश्रयो भवति</strong>, **स एव मुख्यो **रसः <strong>अङ्गी</strong> । <strong>अन्य</strong> आगन्तुको रसस् तस्य <strong>अङ्गतां व्रजेत्</strong> ॥५०॥</p>
<p>—ओ)०(ओ—</p>
<p><strong>॥ ४.८.५१-५२ ॥<br>
किं च—<br>
आस्वादोद्रेक-हेतुत्वम् अङ्गस्याङ्गत्वम् अङ्गिनि ।<br>
तद् विना तस्य सम्पातो वैफल्यायैव कल्पते ॥<br>
यथा मृष्ट-रसालायां यवसादेः कथञ्चन ।<br>
तच्-चर्वणे भवेद् एव सतृणाभ्यवहारिता ॥<br>
श्री-जीवः : अङ्गिनि</strong> यद् <strong>अङ्गस्याङ्गत्वं,</strong> तत् खल्व् <strong>आस्वादोद्रेक-हेतुत्वम्</strong> एव, नान्यद् इत्य् अर्थः । तद् एव दर्शयति—<strong>तद् विना</strong> इति ॥५१॥</p>
<p>**मुकुन्ददासः : **तटस्थस्याङ्गिनि सङ्गतिः कार्या न वा ? तत्राह—<strong>किं च</strong> इत्य्-आदि । <strong>तद् विना</strong> अङ्गं विना <strong>तस्य</strong> अन्यस्य तटस्थस्य <strong>सम्पातो</strong> मेलनम् ॥५१॥</p>
<p><strong>विश्वनाथः : अङ्गिनि</strong> रसे य <strong>आस्वादोद्रेकः,</strong> तस्य <strong>हेतुत्व</strong>-रूपम् <strong>एवाङ्गस्याङ्गत्वं</strong>, नान्यत् । तद् एव दर्शयति—<strong>तद् विना</strong> इति । <strong>तद् विना</strong> आस्वादोद्रेक-हेतुत्वं विना <strong>तस्य</strong> अङ्ग-रसस्य रस-वर्णनायां <strong>सम्पातो</strong> <strong>वैफल्याय</strong> ॥५१॥ यथा पानक-प्रभेद-मार्जित-<strong>रसालायां</strong> <strong>कथञ्चन</strong> दैवात् पतितस्य <strong>यवसादेः</strong> घासादेः <strong>चर्वणे</strong> सति स-तृणाभ्यवहारिता<sup id="fnref:10"><a href="#fn:10" class="footnote-ref" role="doc-noteref">10</a></sup> तृण-सहितोत्तम-भोजन-कर्तृकता भवेत् ॥५२॥</p>
<p>—ओ)०(ओ—</p>
<p><strong>॥ ४.८.५३-५४ ॥</strong></p>
<p>अथ <strong>वैरि-कृत्यम्—<br>
जनयत्य् एव वैरस्यं रसानां वैरिणा युतिः ।<br>
सुमृष्ट-पानकादीनां क्षार-तिक्तादिना यथा ॥</strong></p>
<p>यथा हि—</p>
<p><strong>ब्रह्मिष्ठाया निष्फलो मे व्यतीतः<br>
कालो भूयान् हा समाधि-व्रतेन ।<br>
सान्द्रानन्दं तन् मया ब्रह्म मूर्तं<br>
कोणेनाक्ष्णः साचि सव्यस्य नैक्षि ॥</strong></p>
<p style="text-align: right">
<strong> तत्र शान्तस्योज्ज्वलेन वैरस्यम् ।</strong></p>
<p><strong>श्री-जीवः, मुकुन्ददासः : <em>न व्याख्यातम्।</em><br>
विश्वनाथः : वैरिणा</strong> रसेन सह <strong>युतिर्</strong> मिलनं <strong>वैरस्यम्</strong> ॥५३॥ ब्रह्म-ज्ञानवत्या <strong>मम</strong> <strong>समाधि-व्रतेन भूयान् कालो निष्फलं व्यतीतः</strong>, <strong>सान्द्रानन्दं मूर्तं तद् ब्रह्म सव्यस्य</strong> वामस्य <strong>अक्ष्णः</strong> <strong>कोणेन</strong> <strong>साचि</strong> वक्रं यथा स्यात्, तथा <strong>नैक्षि</strong> न दृष्टम् इत्य् अर्थः ॥५४॥</p>
<p>—ओ)०(ओ—</p>
<p><strong>॥ ४.८.५५ ॥<br>
क्षणम् अपि पितृ-कोटि-वत्सलं तं<br>
सुर-मुनि-वन्दित-पादम् इन्दिरेशम् ।<br>
अभिलषति वराङ्गना-नखाङ्कैः<br>
प्रभुम् ईक्षितुं मनो मे ॥</strong></p>
<p style="text-align: right">
<strong> तत्र प्रीतस्योज्ज्वलेनैव ।</strong></p>
<p><strong>श्री-जीवः : <em>न व्याख्यातम्।</em><br>
मुकुन्ददासः : क्षणम् अपि</strong> इत्य् अत्राश्रय-भेदेऽपि वैरिणो मुख्याद् वैरस्यम् एव तत् ॥५५॥</p>
<p><strong>विश्वनाथः : वराङ्गना-नख-</strong> इत्य् अनेन शृङ्गार-रसः ॥५५॥</p>
<p>—ओ)०(ओ—</p>
<p><strong>॥ ४.८.५६ ॥<br>
दोर्भ्याम् अर्गल-दीर्घाभ्यां सखे परिरभस्व माम् ।<br>
शिरः कृष्ण तवाघ्राय विहरिष्ये ततस् त्वया ॥</strong></p>
<p style="text-align: right">
<strong> अत्र प्रेयसो वत्सलेन ।</strong></p>
<p><em>न केनापि व्याख्यातम्।</em></p>
<p>—ओ)०(ओ—</p>
<p><strong>॥ ४.८.५७ ॥<br>
यं समस्त-निगमाः परमेशं<br>
सात्वतास् तु भगवन्तम् उशन्ति ।<br>
तत् सुतेति बत साहसिकीं त्वां<br>
व्याजिहीर्षतु कथं मम जिह्वा ॥</strong></p>
<p style="text-align: right">
> <strong>अत्र वत्सलस्य प्रीतेन ।</strong></p>
<p><strong>श्री-जीवः : समस्त-निगमा</strong> इति । तत् तु समन्वयात् [वे।सू। १.१.४] इति न्यायेन समस्तं निगमयन्ति निगमार्थं समस्तं समन्वितं कुर्वन्ति ये ते वेदान्तिन इत्य् अर्थः । <strong>परमेशं</strong> पर-ब्रह्म-पर्यायं <strong>सात्वताः</strong> पाञ्चरात्रिकाः । <strong>भगवन्तं</strong> वासुदेव-पर्यायम् ॥५७॥</p>
<p><strong>मुकुन्ददासः : यं समस्त-</strong> इति श्री-वसुदेव-वाक्यम् । <strong>निगमा</strong> वेदाः । <strong>परमेशं</strong> परं ब्रह्माख्यं तत्त्वम् ॥५७॥</p>
<p><strong>विश्वनाथः : समस्त-निगमा</strong> इति । समस्तं निगमयन्ति निगमार्थं समस्तं समन्वितं कुर्वन्ति ये, ते वेदान्तिन इत्य् अर्थः । <strong>परमेशं</strong> परम्-ब्रह्म-पर्यायं <strong>सात्वताः</strong> पाञ्चरात्रिकाः <strong>भगवन्तम् उशन्ति</strong> मन्यन्ते, <strong>साहसिकी मम जिह्वा त्वं</strong> <strong>सुत इति कथं व्याजिहीर्षतु</strong> ? ॥५७॥</p>
<p>—ओ)०(ओ—</p>
<p><strong>॥ ४.८.५८ ॥<br>
तडिद्-विलास-तरला नव-यौवन-सम्पदः ।<br>
अद्यैव दूति तेन त्वं मया रमय माधवम् ॥</strong></p>
<p style="text-align: right">
> <strong>अत्रोज्ज्वलस्य शान्तेन </strong>।</p>
<p><strong>श्री-जीवः : <em>न व्याख्यातम्।</em><br>
मुकुन्ददासः : तडिद्</strong> इत्य् अत्र—विषय-भेदेऽपि वैरस्यम् ॥५८॥</p>
<p><strong>विश्वनाथः : तडितः</strong> अचिर-स्थायी <strong>विलास</strong> इव <strong>तरलाश्</strong> चञ्चला <strong>नव-यौवन-सम्पत्तयो</strong> भवन्ति, तेन हेतुना हे <strong>दूति</strong> ! <strong>अद्यैव मया सह माधवं रमय</strong> ॥५८॥</p>
<p>—ओ)०(ओ—</p>
<p><strong>॥ ४.८.५९ ॥<br>
चिरं जीवेति संयुज्य काचिद् आशीर्भिर् अच्युतम् ।<br>
कैलास-स्था विलासेन कामुकी परिषष्वजे ॥</strong></p>
<p style="text-align: right">
<strong> अत्र शुचेर् वत्सलेन ।</strong></p>
<p><strong>श्री-जीवः : चिरं जीव</strong> इत्य्-आद्य् उदाहरणाय कल्पना-मात्रम् । एवम् अन्यत्रापि ज्ञेयम् ॥५९॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : काचित्</strong> <strong>कैलास</strong>-वासिनी <strong>कामुकी</strong> मनो-विलासेन मनोरथेन श्री-कृष्णं <strong>परिषस्वजे</strong> ॥५९॥</p>
<p>—ओ)०(ओ—</p>
<p><strong>॥ ४.८.६०-६१ ॥<br>
शुचेः सम्बन्ध-गन्धोऽपि कथञ्चिद् यदि वत्सले ।<br>
क्वचिद् भवेत् ततः सुष्ठु वैरस्यायैव कल्पते ॥<br>
पिशितासृङ्-मयी नाहं सत्यम् अस्मि तवोचिता ।<br>
स्वापाङ्ग-विद्धां श्यामाङ्ग कृपयाङ्गी-कुरुष्व माम् ॥</strong></p>
<p style="text-align: right">
अत्र <strong>शुचेर् बीभत्सेन ।</strong></p>
<p><strong>श्री-जीवः : <em>न व्याख्यातम्।</em><br>
मुकुन्ददासः : क्वचिद्</strong> आश्रये विषये वा । वैरस्यं विषय-निष्ठ-प्रीतेर् अपि वैर-कृत्यम् एव न ताटस्थ्यम् । यथा विमोचयार्गला-बन्धम् [भ।र।सि। ४.८.७५] इत्य्-आदौ दर्शयिष्यते ॥६१॥</p>
<p>**विश्वनाथः : **मांस-रुधिर-<strong>मयी अहम्</strong>, अतस् <strong>तव</strong> योग्या <strong>नास्मि</strong>, तथापि <strong>तवापाङ्गेन</strong> पीडितां <strong>माम्</strong> ॥६१॥</p>
<p>—ओ)०(ओ—</p>
<p><strong>॥ ४.८.६२ ॥<br>
एवम् अन्यापि विज्ञेया प्राज्ञै रस-विरोधिता ।<br>
प्रायेणेयं रसाभास-कक्षायां पर्यवस्यति ॥<br>
श्री-जीवः : प्रायेण</strong> इति केचिद्** रसाभासाद्** अप्य् अधम-**कक्षायां पर्यवस्यन्ति **इत्य् अर्थः ॥६२॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : प्रायेण</strong> इति केचिद् भावा <strong>रसाभासाद्</strong> अप्य् अधम-<strong>कक्षायां पर्यवस्यन्ति</strong> इत्य् अर्थः ॥६२॥</p>
<p>—ओ)०(ओ—</p>
<p><strong>॥ ४.८.६३-६४ ॥<br>
किं च—<br>
द्वयोर् एकतरस्येह बाध्यत्वेनोपवर्णने ।<br>
स्मर्यमाणतयाप्य् उक्तौ साम्येन वचनेऽपि च ॥<br>
रसान्तरेण व्यवधौ तटस्थेन प्रियेण वा ।<br>
विषयाश्रय-भेदे च गौणेन द्विषता सह ।<br>
इत्य्-आदिषु न वैरस्यं वैरिणो जनयेद् युतिः ॥<br>
श्री-जीवः : बाध्यत्वं</strong> बाध-योग्यत्वं, अयम् अत्र बाधा-योग्या भवतीत्य् <strong>उपवर्णने</strong>, युक्ति-संवलिततया निरूपण इत्य् अर्थः । अतो बाधाया अयोग्यस्य तथा वर्णने तु वैरस्यम् एवेति भावः। द्वितीयोऽप्य् अपि-शब्दः पूर्ववत् । अतो वर्णनीयानां शृङ्गारादीनां बीभत्सादिभिः साम्य-वचनम् अनुचितम् । अपि-शब्दस्य द्विरुक्त्या <strong>रसान्तरेण</strong> इत्य्-आदौ च व्यभिचारो द्रष्टव्यः । वत्सलादीनां वैरि-योगे <strong>व्यवधान</strong>-शतेनापि वैरस्याभावानुपपत्तेः । <strong>विषयाश्रय-भेदे</strong> च तत्र भक्ति-रसिकाभीष्टस्य रस-विशेषस्यान्यत्र समतां दर्शयद्भिर् अन्यैः प्रतीतोत्तमत्वेऽपि भक्ति-रसिकैर् बीभत्सितत्वम् उद्भाव्यते, तत्रैव न तूभयैर् एव बीभत्सिततया ज्ञातेऽपीत्य्-आदि ज्ञेयम् ॥६४॥</p>
<p><strong>मुकुन्ददासः : बाध्यत्वं</strong> बाधा-योग्यत्वं, अयम् अत्र बाधा-योग्यो भवतीत्य् <strong>उपवर्णने</strong> युक्ति-संवलिततया निरूपणे इत्य् अर्थः । अतो बाधाया अयोग्यस्य तथा वर्णने तु वैरस्यम् एवेति भावः । <strong>अपि</strong>-शब्दस्य सम्भव-वचनत्वाद् धास्यादौ करुण-स्मरणं वैरस्यायैव बोध्यम् । द्वितीयोऽप्य् अपि-शब्दः पूर्ववत् । अतो वर्णनीयानां शृङ्गारादीनां बीभत्सादिभिः साम्य-वचनम् अनुचितम् ॥६४॥</p>
<p><strong>विश्वनाथः : द्वयो</strong> रसयोर् मध्ये <strong>एकतरस्य</strong> <strong>बाध्यत्वेन</strong> <strong>वर्णने</strong> सति परस्पर-वैरिणो रसयोर् युक्तिर् मिलनं न वैरस्यं जनयेत्, तथा विरोधि-रसस्य <strong>स्मर्यमाणत्वेन</strong> वर्णने न दोषः । एवं-विध-द्वयस्य साम्येन वर्णने न दोषः वैरस्यम् । <strong>तटस्थेन</strong> <strong>प्रियेण वा रसान्तरेण व्यवधाने</strong> सति न वैरस्यम् । <strong>वैरिणो</strong> रसयोर् एक-विषयत्वे तथा एकाश्रयत्वे च न वैरस्यम् अस्ति । <strong>विषयाश्रय-भेदे च गौणेन द्विषता</strong> वैरिणा <strong>सह</strong> वर्णने <strong>न वैरस्यं</strong> न वर्तते एवेत्य् अग्रे व्यक्तीभविष्यति ॥६३-६४॥</p>
<p>—ओ)०(ओ—</p>
<p><strong>॥ ४.८.६५ ॥</strong></p>
<p>तत्र <strong>एकतरस्य बाध्यत्वेन वर्णने</strong>, यथा विदग्ध-माधवे (२.१८)—</p>
<p><strong>प्रत्याहृत्य मुनिः क्षणं विषयतो यस्मिन् मनो धित्सते<br>
बालासौ विषयेषु धित्सति ततः प्रत्याहरन्ती मनः ।<br>
यस्य स्फूर्ति-लवाय हन्त हृदये योगी सुमुत्कण्ठते<br>
मुग्धेयं किल तस्य पश्य हृदयान् निष्क्रान्तिम् आकाङ्क्षति ॥<br>
श्री-जीवः : प्रत्याहृत्य</strong> इति । अत्र पूर्वार्धे मुनेर् बालायाश् च प्रथमा निष्ठा । उत्तरार्धे योगिनस् तस्याश् च, स्फुटम् उत्तरा ॥६५॥</p>
<p><strong>मुकुन्ददासः : प्रत्याहरन्ती</strong> निर्भर-गभीर-प्रेमोर्मि-निर्मित-मनः-क्षोभत्वेनाकर्षन्ती । <strong>यस्य</strong> इत्य् अर्धे मुनि-बालयोर् उत्तर-निष्ठा, अत्राश्रय-भेदोऽपि वैरिणो मुखाद् वैरस्योऽपि ॥६५॥</p>
<p>**विश्वनाथः : **श्री-राधायाः प्रेमोत्कर्ष-कथनाय पौर्णमासी आह—<strong>प्रत्याहृत्य</strong> इति । <strong>विषयेभ्यः मनः प्रत्याहृत्य यस्मिन्</strong> श्री-कृष्णे <strong>धित्सति</strong> धर्तुम् इच्छति, इत्य् अनेन मुनीनाम् इच्छा-मात्रं, न तु धारण-सामर्थ्यम् इति ज्ञेयम् । ततः श्री-कृष्णात्मनः प्रत्याहरन्ती लोक-धर्म-भयाद् आकर्षन्ती <strong>असौ बाला</strong> श्री-राधा **विषयेषु धर्तुम् इच्छति **इत्य् अत्रापि तस्या विषये धारणेच्छा-मात्रं, न तु धारण-सामर्थ्यम् ॥६५॥</p>
<p>—ओ)०(ओ—</p>
<p><strong>॥ ४.८.६६ ॥<br>
बाध्यत्वम् अत्र शान्तस्य शुचेर् उत्कर्ष-वर्णनात् ॥<br>
श्री-जीवः : बाध्यत्वम्</strong> इति । पूर्व-पद्ये श्री-राधा-माधव-रहस्य-सहायतया पौर्णमास्य्-आख्य-तपस्विन्या रस-द्वयं भावितम् । मुन्य्-आद्य्-अनुसारेण शान्तः । श्री-राधाद्य्-अनुसारेण सूचिः । अत्र मुनि-योगिनोर् योग-बलेन प्रवर्तमानस्यापि मनसस् तत्राप्रवृत्तेः श्री-राधाया धर्म-भयेन रुद्ध्यमानस्यापि तस्य तस्मिन् प्रवृत्तेः पूर्वस्य निकर्षः, परस्य तु प्रकर्षः स्पष्ट एवेति । किं त्व् ईदृग् वर्णनं वक्तृ-भेदेनैवादोषाय ज्ञेयं, न तु सर्वत्र ॥६६॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **तेन शृङ्गार-रसस्य <strong>सर्वोत्कर्ष</strong>-कथनात् <strong>शान्तस्य</strong> अपकर्ष-रूप-बाध्यत्वम् उक्तम् ॥६६॥</p>
<p>—ओ)०(ओ—</p>
<p><strong>॥ ४.८.६७ ॥<br>
स्मर्यमाणत्वे</strong>, यथा—</p>
<p><strong>स एष वैहासिकता-विनोदैर्<br>
व्रजस्य हासोद्गम-संविधाता ।<br>
फणीश्वरेणाद्य विकृष्यमाणः<br>
करोति हा नः परिदेवनानि ॥<br>
श्री-जीवः : स एष</strong> इति पद्य-द्वयं केषाञ्चित् क्षोदिष्ठ-दिविष्ठानाम् एव वचनम् । यद् इदम् अतिस्निग्ध-स्वभावानां नेति लक्ष्यते, व्रज-स्थानां तु सुतराम् । तदा <strong>वैहासिकादि</strong>-शब्दानां प्रयोगानौचित्यात् । न चेदं ब्रह्म-शिवादीनां, तेषां स्वयं भगवत्त्व-ज्ञानात् ॥६७॥</p>
<p><strong>मुकुन्ददासः : स एष</strong> इति वृद्धानां वचनम् । <strong>परिदेवनानि</strong> विलापान् ॥६७॥</p>
<p>**विश्वनाथः : **कालियेन वेष्टितं श्री-कृष्णं दृष्ट्वा गोपो दुःखेनाह—<strong>स</strong> इति । यः श्री-कृष्णः <strong>अद्य</strong> कालियेन <strong>आकृष्यमाणः</strong> आकर्षण-वशात् क्लिश्यमान इत्य् अर्थः । <strong>परिदेवनानि</strong> विलाप-वचनानि, विलापः परिदेवनम् इत्य् अमरः । यद्यपि श्री-कृष्णस्यासुर-कर्तृक-पराभवाभावेन विलापो सम्भवति, तथाप्य् ऐश्वर्य-ज्ञान-शून्यस्य गोपस्य कृष्ण-निष्ठ-बन्धन-जनित-स्नेहेन विलापानुमानं ज्ञेयम् । <strong>स एष वैहासिकता-विनोदैर्</strong> <strong>व्रजस्य हासोद्गम-संविधाता</strong> पूर्वम् आसीद् इति करुण-रसेन सह हासस्य विरोधेऽपि तस्य स्मर्यमाणत्वेन न वैरस्यम् इति ज्ञेयम् ॥६७॥</p>
<p>—ओ)०(ओ—</p>
<p><strong>॥ ४.८.६८ ॥<br>
साम्येन वचने</strong>, यथा—</p>
<p><strong>विश्रान्त-षोडश-कला निर्विकल्पा निरावृतिः ।<br>
सुखात्मा भवती राधे ब्रह्म-विद्येव राजते ॥<br>
श्री-जीवः : विश्रान्ताः</strong> प्राप्त-विश्रमाः, <strong>षोडश-कला</strong> रचनाः शृङ्गारा यस्यां, पक्षे विश्रान्तं निरुद्यमं षोडश-कलं लिङ्ग-शरीरं यस्यां, <strong>निर्विकल्पा</strong> सुष्ठु प्रत्यक्षतया निर्णीता, पक्षे भेद-रहिता । तत्र हेतुर् <strong>निरावृतिर्</strong> लतादि-व्यवधान-रहिता, पक्षे गुणावरण-शून्या । <strong>ब्रह्म-विद्या</strong> ब्रह्मानुभवः, तद् एतद्-विधम् अपि वर्णनं नर्म-मयम् एव रसाय सम्पद्यते, इति तथोदाहृतः । “मुक्ति-श्रीर् इव” पाठस् त्यक्तः ॥६८॥</p>
<p><strong>मुकुन्ददासः : विश्रान्त-</strong> इति । श्री-कृष्णस्य सुरतान्ते वचनम् । विश्रान्ताः प्राप्त-विश्रमाः षोडश-कला रचनाः शृङ्गारा यस्याम् । पक्षे विश्रान्तं निरुद्यमं षोडश-कलं लिङ्ग-शरीरं यस्याम् । निर्विकल्पा सर्वाङ्ग-दर्शने निर्णीता, पक्षे भेद-रहिता । अत्र हेतुर् निरावृतिर् वस्त्रादि-व्यवधान-रहिता । पक्षे गुणावरण-शून्या ॥६८॥</p>
<p>**विश्वनाथः : **हे राधे ! <strong>विश्रान्ताः</strong> प्राप्त-विश्रमाः <strong>षोडश-कला</strong>त्मक-शृङ्गारा यस्यां तथा-भूता <strong>भवती राजते</strong> । <strong>ब्रह्म-विद्या</strong>-पक्षे विश्रान्तं निरुद्यमं षोडश-कलं लिङ्ग-शरीरं यस्याम् । तथा <strong>निर्विकल्पा</strong> इयं राधा न वेति विकल्प-रहिता सुष्ठु प्रत्यक्षतया निर्णीतेत्य् अर्थः । पक्षे, भेद-रहिता । प्रत्यक्षतया निर्णीतेति हेतुः—<strong>निरावृतिः,</strong> लतादि-व्यवधान-रहिता । पक्षे, गुणावरण-शून्या । ब्रह्म-विद्या ब्रह्मानुभवः । तद् एतद्-विधम् अपि वर्णनं नर्म-मयम् एव रसाय सम्पद्यत इति ॥६८॥</p>
<p>—ओ)०(ओ—</p>
<p><strong>॥ ४.८.६९ ॥</strong></p>
<p>यथा वा—</p>
<p><strong>राधा शान्तिर् इवोन्निद्रं निर्निमेषेक्षणं च माम् ।<br>
कुर्वती ध्यान-लग्नं च वासयत्य् अद्रि-कन्दरे ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : राधा शान्तिर् इव माम् उन्निद्रं निमिष-रहितेक्षणं ध्यान-लग्नं च कुर्वती अद्रि-कन्दरायां वासयति</strong> ॥६९॥</p>
<p>—ओ)०(ओ—</p>
<p><strong>॥ ४.८.७० ॥<br>
रसान्तरेण व्यवधौ</strong>, यथा—</p>
<p><strong>त्वं कासि शान्ता किम् इहान्तरीक्षे<br>
द्रष्टुं परं ब्रह्म कुतस् तताक्षी ।<br>
अस्यातिरूपात् किम् इवाकुलात्मा<br>
रम्भे समाविश्य भिदा स्मरेण ॥७०॥</strong></p>
<p style="text-align: right">
> <strong>अत्राद्भुतेन व्यवधिः ।</strong></p>
<p><strong>श्री-जीवः : त्वं कासि</strong> ? इति । <strong>अत्र</strong> रूपस्य <strong>अद्भुततया</strong> तस्या शान्ति-रतिम् आच्छाद्य मधुर-रतिर् उद्भाविता । <strong>व्यवधि</strong>-शब्दस्याप्य् एतावान् अवधिः, साक्षात् स्मरोक्त्या तु यद् वैरस्यं, तत् खलु न निषिध्यते । किन्तु शान्त-सङ्गेन यत्, तद् एवेति भावः । एवम् अन्यत्रापि ॥७०॥</p>
<p><strong>मुकुन्ददासः : त्वं कासि</strong> ? इति । <strong>अत्र</strong> रूपस्य <strong>अद्भुततया</strong> शान्ति-रतिर् मधुर-रतितयोभाविता । व्यवधि-शब्दस्याप्य् एतावान् अवधिः ॥७०॥</p>
<p>**विश्वनाथः : **रम्भा-नाम्नी अप्सराः पृच्छति—<strong>त्वं कासि</strong> ? <strong>शान्तास्मि</strong> शान्ति-रति-मत्य् अहम् । <strong>इहान्तरीक्षे किं</strong> ? पुनः तत्रोत्तरं—<strong>परं ब्रह्म</strong> श्री-कृष्णं <strong>द्रष्टुम्</strong> । विस्मयेन <strong>कुतस्</strong> त्वं <strong>विस्तृताक्षी</strong> ? पुनस् तत्रोत्तरम् आह—हे <strong>रम्भे</strong> ! कृष्णस्यातिशय-रूपात् <strong>किम् इव</strong> अनिर्वचनीया <strong>आकुलात्माहं</strong> भेदाभेद-कर्त्रा <strong>स्मरेण</strong> समारम्भि । अद्यावधि मम कन्दर्पारम्भः जात इति पर्यवसितार्थः । <strong>अत्र</strong> रूपस्य <strong>अत्यन्ताद्भुततया</strong> तस्या शान्ति-रतिम् आच्छाद्य मधुर-रतिर् उद्भावितेति ज्ञेयम् ॥७०॥</p>
<p>—ओ)०(ओ—</p>
<p><strong>॥ ४.८.७१ ॥<br>
विषय-भिन्नत्वे</strong>, यथा श्री-दशमे (१०.६०.४५)—</p>
<p><strong>त्वक्-श्मश्रु-रोम-नख-केश-पिनद्धम् अन्तर्<br>
मांसास्थि-रक्त-कृमि-विट्-कफ-पित्त-वातम् ।<br>
जीवच्-छवं भजति कान्तम् अतिविमूढा<br>
या ते पदाब्ज-मकरन्दम् अजिघ्रती स्त्री ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : तव</strong> चरण-कमलस्य <strong>मकरन्दा</strong>स्वाद-रहिता <strong>या स्त्री</strong>, सैव <strong>जीवन्</strong>-मृते रूपे <strong>कान्त</strong>-मतिः । अत एव त्वां न <strong>भजति</strong> । अत्र रुक्मिण्यां श्री-कृष्ण-विषयक-शृङ्गार-रसः प्राकृत-पुरुष-विषयक-बीभत्स-रसश् च । अतो विषय-भेदेन न वैरस्यम् इति ज्ञेयम् ॥७१॥</p>
<p>—ओ)०(ओ—</p>
<p><strong>॥ ४.८.७२ ॥</strong></p>
<p>यथा वा, विदग्ध-माधवे (२.३१)—</p>
<p><strong>तस्याः कान्त-द्युतिनि वदने मञ्जुले चाक्षि-युग्मे<br>
तत्रास्माकं यद्-अवधि सखे दृष्टिर् एषा निविष्टा ।<br>
सत्यं ब्रूमस् तद्-अवधि भवेद् इन्दुम् इन्दीवरं च<br>
स्मारं स्मारं मुख-कुटिलता-कारिणीयं हृणीया ॥७२॥</strong></p>
<blockquote>
<p>**उभयत्र शुचि-बीभत्सयोः **।</p></blockquote>
<p><strong>श्री-जीवः : स्मारं</strong> <strong>स्मारम्</strong> इति <strong>हृणीय</strong> इति द्वयम् अप्य् अस्माकम् इत्य् अस्यैक-कर्तुः क्रिया-द्वये चास्मिन् स्मृति-क्रियायाः पूर्वत्वान् णमुल् युज्यत एव ॥७२॥</p>
<p><strong>मुकुन्ददासः : स्मारं स्मारं</strong> तापिन् इति शेषः ॥७२॥</p>
<p><strong>विश्वनाथः : तस्या</strong> राधायाः <strong>कमनीय-द्युति</strong>-विशिष्टे <strong>वदने</strong> एवं मनोज्ञे <strong>अक्षि-युग्मे च दृष्टिर्</strong> <strong>निविष्टा इन्दुम् इन्दीवरं</strong> नील-कमलं च <strong>स्मृत्वा</strong> मम <strong>मुख-कुटिलता-कारिणी</strong> घृणा भवेत् । मुख-दर्शनात् चन्द्रे नेत्र-दर्शनान् नील-कमले घृणा भवेद् इति ज्ञेयम् ॥७२॥</p>
<p><strong>तस्याः कमनीया द्युतिर्</strong> यस्य तथा-भूते <strong>वदने</strong> कान्तेति वदन-सादृश्यार्थं <strong>इन्दुं स्मृत्वा हृणीया</strong> लज्जा घृणा वा <strong>मुख-कुटिलता-कारिणी भवेत्</strong> ॥ (विदग्ध-माधव-टीका)</p>
<p>—ओ)०(ओ—</p>
<p><strong>॥ ४.८.७३ ॥<br>
आश्रय-भिन्नत्वे</strong>, यथा—</p>
<p><strong>विजयिनम् अजितः विलोक्य रङ्ग-<br>
स्थल-भुवि सम्भृत-सांयुगीन-लीलम् ।<br>
पशुप-सवयसां वपूंषि भेजुः<br>
पुलक-कुलं द्विषतां तु कालिमानम् ॥</strong></p>
<p style="text-align: right">
<strong> अत्र वीर-भयानकयोः ।</strong></p>
<p><strong>श्री-जीवः, मुकुन्ददासः : <em>न व्याख्यातम्।</em><br>
विश्वनाथः : सम्भृता</strong> <strong>सम्यक् धृता सांयुगीन-लीला</strong> येन, तं <strong>विजयिनं</strong> श्री-कृष्णं <strong>विलोक्य</strong> बालकानां <strong>वपूंषि</strong> <strong>पुलकं भेजुः</strong> । सांयुगीनो रणे साधुः इत्य् अमरः । <strong>द्विषतां</strong> कंसादीनां वपूंषि भयेन <strong>कालिमानं</strong> भेजुः ॥७३॥</p>
<p>—ओ)०(ओ—</p>
<p><strong>॥ ४.८.७४-७५ ॥<br>
विषयाश्रय-भेदेऽपि मुख्येन द्विषता सह ।<br>
सङ्गतिः किल मुख्यस्य वैरस्यायैव जायते ॥</strong></p>
<p>तत्र <strong>विषय-भेदे</strong>, यथा—</p>
<p><strong>विमोचयार्गल-बन्धं विलम्बं तात नाचर ।<br>
यामि काश्य-गृहं यूना मनः श्यामेन मे हृतम् ॥</strong></p>
<p style="text-align: right">
<strong> अत्र शुचेः प्रीतेन ।</strong></p>
<p><strong>श्री-जीवः : काश्यः</strong> सान्दीपनिः । प्रीतेन तस्याः पितृ-विषयेण । भावना-विशेषं त्व् अत्रापि न दोषः । यथा,</p>
<blockquote>
<p>अहं त्रयीमयाज् जाता सात्वतानां पतिः स तु ।
तस्माद् अन्यो वरः को वा ममालम्बाय कल्पताम् ॥</p></blockquote>
<p><em>त्रयीमयात्</em> सूर्यात् ॥७५॥</p>
<p><strong>मुकुन्ददासः : काश्यः</strong> सान्दीपनिः । प्रीतेन तस्याः पितृ-विषयेण ॥७५॥</p>
<p>**विश्वनाथः : **वैरिणा मुख्येन सह मुख्यस्य सह मिलनं विषयाश्रय-भेदेऽपि वैरस्य-जनकं भवति । गौणेन सह मिलनं तु स वैरस्य-जनकम् इति पूर्वम् अप्य् उक्तम् ॥७४॥</p>
<p>हे <strong>तात</strong> ! मम गमन-प्रतिबन्धक <strong>अर्गल-बन्धं</strong> <strong>विमोचय</strong>, <strong>विलम्बं नाचर</strong>, <strong>यूना</strong> <strong>श्यामेन मम मनः हृतम्</strong> । अतः तस्य दर्शनार्थं सान्दीपनेर् <strong>गृहं</strong> <strong>यामि</strong> । अत्र कन्यायाः पितृ-विषयक-दास्य-रतिः, श्री-कृष्ण-विषयक-शृङ्गार-रतिश् च द्वयोर् मुख्यत्वेन भिन्न-विषयत्वेऽपि वैरस्यं ज्ञेयम् ॥७५॥</p>
<p>—ओ)०(ओ—</p>
<p><strong>॥ ४.८.७६ ॥<br>
आश्रय-भेदे</strong>, यथा—</p>
<p><strong>रुक्मिणी-कुच-काश्मीर-पङ्किलोरः-स्थलं कदा ।<br>
सदानन्दं परं ब्रह्म दृष्ट्या सेविष्यते मया ॥७६॥</strong></p>
<p style="text-align: right">
<strong> अत्र शान्तस्य शुचिना ।</strong></p>
<p><strong>श्री-जीवः : रुक्मिणी</strong> इति । एषा अत्र शुचेर् आश्रयः । वक्ता तु शान्तस्य । रुक्मिणीत्य्-आदि भावनायां तु शुचेर् आश्रयः स्याद् इति । पक्षे तु सुतराम् एव दोष इति भावः ॥७६॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : रुक्मिणी</strong> इति । एषा अत्र शुचेर् आश्रयः । वक्ता शान्तस्य ॥७६॥</p>
<p>—ओ)०(ओ—</p>
<p><strong>॥ ४.८.७७ ॥<br>
अनुरक्त-धियो भक्ताः केचन ज्ञान-वर्त्मनि ।<br>
शान्तस्याश्रय-भिन्नत्वे वैरस्यं नानुमन्वते ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : ज्ञान-वर्त्मनि अनुरक्त-धियो भक्ताः</strong> ॥७७॥</p>
<p>—ओ)०(ओ—</p>
<p><strong>॥ ४.८.७८-७९ ॥<br>
किं च—<br>
भृत्ययोर् नायकस्येव निसर्ग-द्वेषिणोर् अपि ।<br>
अङ्गयोर् अङ्गिनः पुष्ट्यै भवेद् एकत्र सङ्गतिः ॥</strong></p>
<p>यथा—</p>
<p>**कुमारस् ते मल्ली-कुसुम-सुकुमारः प्रियतमे<br>
गरिष्ठोऽयं केशी गिरिवद् इति मे वेल्लति मनः ।<br>
शिवं भूयात् पश्योन्नमित-भुज-मेधिर् मुहुर् अमुं **</p>
<p>खलं क्षुन्दन् कुर्यां व्रजम् अतितरां शालिनम् अहम् ॥</p>
<p style="text-align: right">
<strong> अत्र विद्विषौ वीर-भयानकौ वत्सलं पुष्णीतः ।</strong></p>
<p><strong>श्री-जीवः : कुमार</strong> इत्य् आदौ विषय-भेदोऽप्य् अपेक्ष्यते । <strong>शालिनं</strong> श्लाघिनम्, शाल् श्लाघायां धातुः । <strong>मेधिर्</strong> धान्य-पलाल-पार्थक्याय भ्राम्यमाण-बलीवर्द-बन्धन-स्तम्भः ॥७९॥</p>
<p><strong>मुकुन्ददासः : वेल्लति</strong> अतिचञ्चलं भवति । <strong>क्षुन्दन्</strong> सञ्चूर्णयन् । <strong>शालिनं</strong> श्लाघिनम् । शाडृ श्लाघायाम् । <strong>मेधिर्</strong> धान्य-पलाल-पार्थक्याय भ्राम्यमाण-बलीवर्द-बद्ध-स्तम्भः ॥७९॥</p>
<p><strong>विश्वनाथः : किं च</strong> इति । स्वभावत एव द्वेषिणोर् अपि भृत्ययो राज-सेवकयोर् नायकस्य स्व-प्रभोः सेवार्थं यथा एकत्र सङ्गतिः, तथा परस्पर-वैरिणोर् अपि अङ्गयोः अङ्गिनः पुष्टौ निमित्ते एकत्र सङ्गतिर् न दोषाय कल्पते ॥७८॥</p>
<p>श्री-नन्दः प्राह—<strong>कुमार</strong> इत्य् आदौ विषय-भेदेऽप्य् अपेक्ष्यः । हे <strong>प्रियतमे</strong> यशोदे ! <strong>मम मनः वेल्लति</strong> कम्पते । अत्र भयानकः । **उन्नमितः भुज **एव <strong>मेधिर्</strong> यस्य तथा-भूतोऽहम् <strong>अमुं</strong> केशिनं <strong>क्षुन्दन्</strong> सन् <strong>व्रजम् अतिशालिनं</strong> श्लाघिनं कुर्याम् । शाल् श्लाघायाम् । <strong>मेधिर्</strong> धान्य-पलालयोः पार्थक्याय भ्राम्यमाण-बलीवर्द-स्तम्भः । तत्र वीर-रसः ॥७९॥</p>
<p>—ओ)०(ओ—</p>
<p><strong>॥ ४.८.८० ॥</strong></p>
<p>यथा (भ।र।सि। ४.८.३१)—</p>
<p><strong>कम्प्रा स्वेदिनि चूर्ण-कुन्तल-तटे इत्य्-आदि ॥</strong></p>
<p style="text-align: right">
<strong> तत्र हास्य-करुणौ वत्सलम् एव पुष्णीतः ।</strong></p>
<p><strong>श्री-जीवः : कम्प्रा</strong> इत्य्-आदौ किञ्चित् काल-भेदोऽपि दृश्यते ॥८०॥</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : कम्प्रा</strong> इत्य्-आदि श्लोकस् तु पूर्वम् एवोक्तः ॥८०॥</p>
<p>—ओ)०(ओ—</p>
<p>**॥ ४.८.८१ ॥<br>
अपि च—<br>
मिथो वैराव् अपि द्वौ यौ भावौ धर्म-सुतादिषु ।<br>
कालादि-भेदात् प्राकट्यं तौ विन्दन्तौ न दुष्यतः ॥<br>
श्री-जीवः : **मिथ इति । तत्-तद्-भाव-योग्येषु तेषु भाव-भेदस्य यथा-कालम् उदयात् । धर्म-सुते हि प्रीत-वात्सल्यं सख्यं च दृश्यते । योग्यता च—तद्-ईश्वरता-ज्ञानित्वात्, ज्येष्ठ-भ्रातृत्वात् नातिज्येष्ठ-भ्रातृत्वाच् च, यथा श्री-बलदेवस्य । दोषत्वं खलु अयोग्य एव विधीयते, तस्मान् न तेषु दोषः, किं त्व् अन्यत्रैवेत्य् अर्थः, ये वा केचित् प्रयोगाः श्री-भागवते विरुद्धा इव दृश्यन्ते, तत्-समाधानं तु श्री-भागवत-सन्दर्भस्य प्रीति-सन्दर्भे कृतम् अस्ति ॥८१॥</p>
<p>**मुकुन्ददासः : **मित इति कालादि-भेदाद् इति । यं समस्तेत्य् अत्र प्रीति-वत्सलयोर् एकदोदया वैरस्यम् इति भावः ॥८१॥</p>
<p>**विश्वनाथः : **मिथो वैराव् अपीति । तत्-तद्-भाव-योग्येषु भाव-भेदस्य यथा-कालम् उदयात् धर्म-सुतादिषु युधिष्ठिरादिषु । युधिष्ठिरे हि दास्यं वात्सल्यं सख्यं च दृश्यते । योग्यता च—तद्-ईश्वरता-ज्ञानित्वात्, ज्येष्ठ-भ्रातृत्वात्, नातिज्येष्ठ-भ्रातृत्वाच् च ॥८१॥</p>
<p>—ओ)०(ओ—</p>
<p><strong>॥ ४.८.८२ ॥<br>
अधिरूढे महा-भावे विरुद्धैर् विरसाः युतिः ।<br>
न स्याद् इत्य् उज्ज्वले राधा-कृष्णयोर् दर्शितं पुरा ॥<br>
श्री-जीवः, मुकुन्ददासः : दर्शितं पुरा</strong> इति घोरा खण्डित-शङ्खचूडम् [भ।र।सि। ३.२.२३] इत्य् आदौ ॥८२॥</p>
<p>**विश्वनाथः : **महा-भावे विरुद्धैः सह युतिर् मिलनं विरसो न भवेत् ॥८२॥</p>
<p>—ओ)०(ओ—</p>
<p>**॥ ४.८.८३ ॥<br>
क्वाप्य् अचिन्त्य-महा-शक्तौ महा-पुरुष-शेखरे ।<br>
रसावलि-समावेशः स्वादायैवोपजायते ॥<br>
श्री-जीवः : **क्वापीति । विषयत्वेन प्रायः स्वादो न विहन्यते, आश्रयत्वेऽपि स्वादायैव स्याद् इत्य् अर्थः ॥८३॥</p>
<p>**मुकुन्ददासः : **क्वापीति । देश-काल-पात्र-विशेष एव न सर्वत्र । अतो ब्रह्मज्ञाया इत्य्-आदिषु भक्त-विषयकाः कृष्णाश्रयाः परोक्षापरोक्ष-रसाभिप्रायेण । विभावादेर् वैरूप्याद् रसाभास-पर्यवसायिन एवेति ॥८३॥</p>
<p><strong>विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p><strong>॥ ४.८.८४ ॥</strong></p>
<p>तत्र <strong>रसानां विषयत्वे</strong>, यथा ललित-माधवे (३.४)—</p>
<p>**दैत्याचार्यास् तद्-आस्ये विकृतिम् अरुणतां मल्ल-वर्याः सखायो<br>
गण्डौन्नत्यं खलेशाः प्रलयम् ऋषि-गणा ध्यानम् उष्णास्रम् अम्बाः ।<br>
रोमाञ्चं सांयुगीनाः कम् अपि नव-चमत्कारम् अन्तः सुरेशा<br>
लास्यं दासाः कटाक्षं ययुर् असित-दृशः प्रेक्ष्य रङ्गे मुकुन्दम् ॥<br>
श्री-जीवः : **दैत्याचार्याः कंस-पुरोहिताः । तदा तदानीम्, आस्ये मुखे विकृतिं कूणनादिकं ययुः गज-रक्त-मदादि-लिप्तत्वं दृष्ट्वेति भावः । अनेन बीभत्सः । सखाय इत्य् अनेन हास्यः प्रेयांश् चेति रस-द्वयम् । प्रलयं भयेन नष्ट-चेष्टताम् । ध्यानं ध्यानावस्थाम् एव साक्षात् ययुः, अनेन शान्तः । अम्बा देवक्य्-आदयः, एतेन वत्सलः करुणश् च ॥८४॥</p>
<p>**मुकुन्ददासः : **दैत्याचार्याः कंस-पुरोहिताः । तदा तदानीम्, आस्ये मुखे विकृतिं कूणनादिकं ययुः । गज-रक्त-मदादि-लिप्तत्वं दृष्ट्वेति भावः । अरुणताम् इति रौद्रः । सखायो गण्डौन्नत्यम् इति हास्यः प्रेयांश् चेति रस-द्वयम् । प्रलयं भयेन नष्ट-चेष्टताम् । ध्यानं ययुः पर-ब्रह्मत्वेन तम् आस्वादितवन्त इत्य् अर्थः । अम्बा देवक्य्-आद्याः, उष्णास्रम् इति वत्सल-करुणौ । संयुगीना रणे साधवो रोमाञ्चम् इति युद्ध-वीराः ॥८४॥</p>
<p>**विश्वनाथः : **दैत्याचार्याः कंस-पुरोहिताः । तदानीम् आस्ये मुखे विकृतिं ययुः । गज-रक्त-मदादि-लिप्तत्वं दृष्ट्वेति भावः । अनेन बीभत्सः । मल्ल-श्रेष्ठा अरुणतां ययुर् इति रौद्रः । सखायो हास्येन गण्डोन्नतिं ययुर्, अत्र हासाः प्रेयांश् चेति रस-द्वयम् । खलेशाः कंसादयः प्रलयं भयेन नष्ट-चेष्टताम् । ऋषि-गणा ध्यानं ध्यानावस्थाम् एव साक्षात् ययुः, अनेन शान्तः । अम्बा देवक्य्-आदयः अस्रं रोदनम् इत्य् अनेन वत्सलः करुणश् च । रोमाञ्चम् अत्र वीर-रसः । सुरेशा इन्द्राद्या अन्तश्-चमत्कारम् इति अद्भुत-रसः । असित-दृशः युवतयः ॥८४॥</p>
<p>—ओ)०(ओ—</p>
<p>**॥ ४.८.८५ ॥<br>
आश्रयत्वे, यथा—<br>
स्वस्मिन् धूर्येऽप्य् अमानी शिशुषु गिरि-धृताव् उद्यतेषु स्मितास्यस्<br>
थूत्कारी दध्नि विस्रे प्रणयिषु विवृत-प्रौढिर् इन्द्रेऽरुणाक्षः ।<br>
गोष्ठे साश्रुर् विदूने गुरुषु हरि-मखं प्रास्य कम्पः स पायाद्<br>
आसारे स्फार-दृष्टिर् युवतिषु पुलकी बिभ्रद् अद्रिं विभुर् वः ॥<br>
श्री-जीवः : **अमानीति निरहङ्कारतया शान्तः उक्तः । कम्प इत्य् अनेन भयानकः । एवम् अन्येऽपि ज्ञेयाः । प्रास्य खण्डयित्वा ॥८५॥</p>
<p>**मुकुन्ददासः : **अमानीति निरहङ्कारतया शान्तः उक्तः । शिशुषु स्मितास्य इति वत्सल-हासौ । विवृत-प्रौढिर् इति प्रेयान् । अरुणाक्ष इति रौद्रः । गुरुषु हरि-मखं प्रास्य खण्डयित्वेति प्रीत-भयानकौ । बिभ्रद् अद्रिम् इति युद्ध-वीरः ॥८५॥</p>
<p>**विश्वनाथः : **एकस्य कृष्णस्य सर्व-रसानां विषयत्वे उदाहरणम् उक्त्वा तस्य सर्व-रसाश्रयत्वेऽपि उदाहरणम् आह—स्वस्मिन्न् इति । न विभुः श्री-कृष्णः गोवर्धनं बिभ्रत् सन् वः युष्मान् पायात् । धूर्ये गोवर्धन-भार-वाहकेऽपि स्वस्मिन् अमानीति निरहङ्कारतया शान्त-भक्तः । विस्रे आम-गन्धे दध्नि थूत्कारीति बीभत्सः । प्रणयिषु सखिषु विवृत-प्रौढिः, गोवर्धन-धारण-जन्य-बलिष्ठताविष्कारो येन स इति वीर-रसः । अरुणाक्ष इति रौद्रः । वर्षापवनाभ्यां गोष्ठे विदूने दुःखिते सति साश्रुर् इति करुणः । इन्द्र-मखं प्रास्य खण्डयित्वा गुरु-वर्गेषु कम्प इत्य् अनेन भयानकः । आसारे धारा-सम्पाते स्फारा दृष्टिर् यस्य सः ॥८५॥</p>
<p>—ओ)०(ओ—</p>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>रसानां मैत्री-वैर-स्थिति-नाम्नी</p>
<p>लहरी अष्टमी</p>
<p>॥ ४.८ ॥</p>
<p><strong>(४.९)</strong></p>
<h3 id="रसभसखय">रसाभासाख्या</h3>
<h4 id="नवम-लहर">नवम-लहरी</h4>
<p><strong>॥ ४.९.१-२ ॥<br>
पूर्वम् एवानुशिष्टेन विकला रस-लक्षणा ।<br>
रसा एव रसाभासा रस-ज्ञैर् अनुकीर्तिताः ॥<br>
स्युस् त्रिधोपरसाश् चानुरसाश् चापरसाश् च ते ।<br>
उत्तमा मध्यमाः प्रोक्ताः कनिष्ठाश् चेत्य् अमी क्रमात् ॥<br>
श्री-जीवः : रसा</strong> इति रसत्वेन आपाततः प्रतीयमाना अपीत्य् अर्थः । <strong>रसस्य लक्षणा</strong> लक्षणेन, <strong>विकला</strong> विभावादिषु लक्षण-हीनतया हीनाः ॥१॥</p>
<p><strong>मुकुन्ददासः : रसा</strong> <strong>एव पूर्वम्</strong> <strong>एव</strong> <strong>अनुशिष्टेन</strong> कथितेन <strong>रस-लक्षण-विकलाः</strong> स्थाय्य्-आदीनां लक्षणेन हीनाः शान्तादयो रसाभासाः ॥१॥</p>
<p><strong>विश्वनाथः : रसा</strong> इति रसत्वेनापाततः प्रतीयमाना अपीत्य् अर्थः । <strong>रसस्य लक्षणा</strong> लक्षणेन <strong>विकला</strong> विभावादिषु लक्षण-हीनतया हीनाः । स्थायि-प्रभृतीनां वैरूप्येण । उपरसस्योदाहरणं त्व् अग्रे शृङ्गार-रसे एव वक्ष्यति ॥१॥</p>
<p>—ओ)०(ओ—</p>
<p><strong>॥ ४.९.३-४ ॥</strong></p>
<p>अत्र <strong>उपरसाः</strong>—</p>
<p><strong>प्राप्तैः स्थायि-विभावानुभावाद्यैस् तु विरूपताम् ।<br>
शान्तादयो रसा एव द्वादशोपरसा मताः ॥</strong></p>
<p>तत्र **शान्तोपरसाः—<br>
ब्रह्म-भावात् पर-ब्रह्मण्य् अद्वैताधिक्य-योगतः ।<br>
तथा बीभत्स-भूमादेः शान्तो ह्य् उपरसो भवेत् ॥<br>
श्री-जीवः : **पर-ब्रह्मणि ब्रह्मणो हि प्रतिष्ठाहम् [गीता १४.२७] इत्य्-आदि प्रतिपादिते श्री-भगवति ब्रह्म-भावान् निर्विशेषता-दृष्टेः । तथा अद्वैताधिक्य-योगतः सर्व-कारणेन तेन सह सर्वस्यात्यन्ताभेद इति मननात् । तथा बीभत्स-भूमादेः निरन्तरं देहादौ जुगुप्सा-भावना भावना। आदि-ग्रहणाच् चिद्-अचिद्-विवेकाच् च इति ज्ञेयम् । इतः परम् उदाहरणान्य् एक-देश-दर्शनाद् एव ज्ञापनीयानि ॥४॥</p>
<p>**मुकुन्ददासः : **पर-ब्रह्मणि भगवति ब्रह्म-भावाद् ब्रह्म-मात्र-दृष्टेः । तथा अद्वैताधिक्य-योगतः सर्व-कारण-कारणेन तेन सह सर्वस्यात्यन्ताभेद-मननात् । अनुभावे वैरूप्यम् इदम् । अग्रिमम् अपि तथा बीभत्स-भूमादेर् निरन्तरं देहादौ जुगुप्सा-भावनात् ॥४॥</p>
<p>**विश्वनाथः : **पर-ब्रह्मणि ब्रह्मणो हि प्रतिष्ठाहम् [गीता १४.२७] इत्य्-आदि प्रतिपादिते श्री-भगवति ब्रह्म-भावान् निर्विशेषता-दृष्टेः । तथा अद्वैताधिक्य-योगतः सर्व-कारणेन तेन सह सर्वस्यात्यन्ताभेद इति मननात् । तथा बीभत्स-भूमादेः निरन्तरं देहादौ जुगुप्सा-भावात् । आदि-ग्रहणाच् चिद्-अचिद्-विवेकातिरेकाच् चेति ज्ञेयम् । अतः परम् उदाहरणान्य् एक-देश-दर्शनाद् विज्ञापनीयानि ॥४॥</p>
<p>—ओ)०(ओ—</p>
<p><strong>॥ ४.९.५-६ ॥</strong></p>
<p>तत्र <strong>आद्यं</strong>, यथा—</p>
<p><strong>विज्ञान-सुषमा-धौते समाधौ यद् उदञ्चति ।<br>
सुखं दृष्टे तद् एवाद्य पुराण-पुरुषे त्वयि ॥<br>
द्वितीयं</strong>, यथा—</p>
<p>**यत्र यत्र विषये मम दृष्टिस्<br>
तं तम् एव कलयामि भवन्तम् ।<br>
यन् निरञ्जन परावर-बीजं<br>
त्वां विना किम् अपि नापरम् अस्ति ॥<br>
श्री-जीवः : <em>न व्याख्यातम्।</em><br>
मुकुन्ददासः : **तं तम् एव विषयम् । यद् यस्मात् । तृतीयम् ऊह्यम् । एवम् उत्तरापि ॥६॥</p>
<p>**विश्वनाथः : **द्वितीयं भगवता सह सर्व-वस्तुनः अत्यन्त-आभेद-दर्शनं दर्शनं यथेति । तृतीयस्य बीभत्स-भूमादेर् उदाहरणम् अत्र नोक्तम्, किन्तु तत् स्वयम् एवोह्यम् ॥६॥</p>
<p>—ओ)०(ओ—</p>
<p><strong>॥ ४.९.७-८ ॥</strong></p>
<p>अथ <strong>प्रीतोपरसः—<br>
कृष्णस्याग्रेऽतिधार्ष्ट्येन तद्-भक्तेष्व् अवहेलया ।<br>
स्वाभीष्ट-देवतान्यत्र परमोत्कर्ष-वीक्षया ।<br>
मर्यादातिक्रमाद्यैश् च प्रीतोपरसता मता ॥</strong></p>
<p>तत्र <strong>आद्यं</strong>, यथा—</p>
<p><strong>प्रणयन्प्रथयन्</strong><sup id="fnref:11"><a href="#fn:11" class="footnote-ref" role="doc-noteref">11</a></sup>** वपुर् वपुर्-विवशतां सतां कुलैर्<br>
अवधीर्यमाण-नटनोऽप्य् अनर्गलः ।<br>
विकिर प्रभो दृशम् इहेत्य् अकुण्ठ-वाक्<br>
चटुलो बटु-र् व्यवृणुतात्मनो रतिम् ॥<br>
श्री-जीवः : **विवशतां प्रथयन् पृथुं कुर्वन्न् इति । स्वल्पाम् अपि तां पृथुतया दर्शयन्न् इत्य् अर्थः । प्रभो इति श्री-कृष्ण-प्रतिमां प्रति सम्बोधनम् ॥८॥</p>
<p>**मुकुन्ददासः : <strong>वपुर् वपुर्</strong>-**विवशतां हन्ताद्य्-अनुसन्धान-राहित्यं प्रथयन् स्वल्पाम् अपि पृथुतया दर्शयन्न् इत्य् अर्थः । प्रभो इति श्री-कृष्ण-प्रतिमां प्रति सम्बोधनम् ॥८॥</p>
<p>**विश्वनाथः : **विवशतां प्रथयन्न् इति । पृथुं कुर्वन् स्वल्पाम् अपि विवशतां पृथुतया दर्शयन्न् इत्य् अर्थः । सतां कुलैः समूहैः तिरस्कृतं नटनं यस्य तथा-भूतोऽपि अनर्गलः निर्लज्जः । हे प्रभो इति श्री-कृष्ण-प्रतिमां प्रति सम्बोधनम् । चटुलश् चञ्चलो बटुर् ब्राह्मणअः ॥८॥</p>
<p>—ओ)०(ओ—</p>
<p><strong>॥ ४.९.९-१० ॥</strong></p>
<p>अथ <strong>प्रेय-उपरसः—<br>
एकस्मिन्न् एव सख्येन हरि-मित्राद्य्-अवज्ञया ।<br>
युद्ध-भूमादिना चापि प्रेयान् उपरसो भवेत् ॥</strong></p>
<p>तत्र <strong>आद्यं</strong>, यथा—</p>
<p><strong>सुहृद् इत्य् उदितो भिया चकम्पे<br>
छलितो नर्म-गिरा स्तुतिं चकार ।<br>
स नृपः परिरिप्सता</strong><sup id="fnref:12"><a href="#fn:12" class="footnote-ref" role="doc-noteref">12</a></sup>** भुजाभ्यां<br>
हरिणा दण्डवद् अग्रतः पपात ॥<br>
श्री-जीवः : **एकस्मिन्न् एव, न तु मिथः ॥९॥ स नृप इति श्री-हरेः पुत्र्याः पुत्रस्य वा श्वशुरः कश्चिद् इत्य् अर्थः ॥१०॥</p>
<p>**मुकुन्ददासः : **छलितो वञ्चित उपहसित इत्य् अर्थः । स नृप इति श्री-हरेः पुत्र्याः पुत्रस्य वा श्वशुरः कश्चिद् इत्य् अर्थः ॥१०॥</p>
<p>**विश्वनाथः : **एकस्मिन्न् एव सख्यं, न तु द्वयोः परस्परं सख्यम् ॥९॥ स नृप इति श्री-कृष्णस्य कन्यायाः पुत्रस्य वा श्वशुरः कश्चिद् इत्य् अर्थः । श्री-कृष्णेन सुहृद् इत्य् उदितः सन् &ldquo;नाहं तव सुहृद्-योग्यः&rdquo; इति भयाच् चकम्पे । नृपस्य सखि-भावाभावाद् उपरसो ज्ञेयः ॥१०॥</p>
<p>—ओ)०(ओ—</p>
<p><strong>॥ ४.९.११-१२ ॥</strong></p>
<p>अथ <strong>वत्सलोपरसः—<br>
सामर्थ्याधिक्याभिज्ञानाल् लालनाद्य्-अप्रयत्नतः ।<br>
करुणस्यातिरेकादेस् तुर्यश् चोपरसो भवेत् ॥</strong></p>
<p>तत्र <strong>आद्यं</strong>, यथा—</p>
<p>**मल्लानां यद्-अवधि पर्वतोद्भटानाम्<br>
उन्माथं सपदि तवात्मजाद् अपश्यम् ।<br>
नोद्वेगं तद्-अवधि यामि जामि तस्मिन्<br>
द्राघिष्ठाम् अपि समितिं प्रपद्यमाने ॥<br>
श्री-जीवः : **जामि ! हे भगिनि ! ॥१२॥</p>
<p>**मुकुन्ददासः : **जामि ! हे भगिनि ! समितिं सङ्ग्रामम् ॥१२॥</p>
<p>**विश्वनाथः : **तूर्यो वात्सल्य-रसः ॥११॥ देवकीं प्रति तस्या भगिनी काचिद् वसुदेवस्यापरा स्त्री आह—तव पुत्रात् मल्लानाम् उन्माथं पराभवम् अहम् अपश्यम्, हे जामि भगिनि ! द्राघिष्ठां दीर्घतराम् अपि समितिं युद्धं प्रपद्यमानेऽपि तस्मिन् श्री-कृष्णे उद्वेगं न यामि ॥१२॥</p>
<p>—ओ)०(ओ—</p>
<p><strong>॥ ४.९.१३ ॥</strong></p>
<p>अथ <strong>शृङ्गारोपरसः</strong> । तत्र **स्थायि-वैरूप्यम्—<br>
द्वयोर् एकतरस्यैव रतिर् या खलु दृश्यते ।<br>
यान् एकत्र तथैकस्य स्थायिनः सा विरूपता ।<br>
विभावस्यैव वैरूप्यं स्थायिन्य् अत्रोपचर्यते ॥<br>
श्री-जीवः : **विभावस्य आलम्बन-रूपस्यैवेति, क्वचित् तद्-देहस्य, क्वचित् तद्-अन्तःकरणस्येत्य् अर्थः । स्वरूपतः स्थायिनो वैरूप्यायोगात् । तत्रैकतर-रत्य्-उदाहरणे यज्ञ-पत्नीषु देहस्यैव वैरूप्यं ज्ञेयम्, ब्राह्मण-देहत्वात् । तच् च तादृशीं रतिं विरूपयति, अनुचितेयम् इति श्री-कृष्ण-रतिम् अपि नोद्गमयति । ततोऽन्य-दोषस्यान्यत्र सङ्क्रमणाद् उपचर्यते इत्य् उक्तम् । एकस्यानेकत्र रतिस् त्व् अन्तःकरणस्यैव वैरूप्यम्, एकत्रानिष्ठितत्वात् । तद् एतच् च नायिका-गतम् एव ज्ञेयम् । उत्तमानुत्तमयोस् तारतम्याभावे नायक-गतं च ॥१३॥</p>
<p>**मुकुन्ददासः : **विभावस्य रत्य्-आश्रयणालम्बनस्य वैरूप्यं मनोऽनौचित्यं मनो-धर्मः रताव् उपचर्यते, तस्यास् तद्-आश्रयत्वात् ॥१३॥</p>
<p>**विश्वनाथः : **द्वयोर् नायिका-नायकयोर् मध्ये एकस्यैव रतिः, न तु परस्परम् । तथैकस्यानेकत्र रतिः विभावस्यालम्बन-रूपस्यैवेति क्वचित् तद्-देहस्य क्वचित् तद्-अन्तःकरणस्येत्य् अर्थः । स्वरूपतः स्थायिनो वैरूप्यायोगात् तत्रैकतर-रत्य्-उदाहरणे यज्ञ-पत्नीषु देहस्यैव वैरूप्यं ज्ञेयम्, ब्राह्मण-देहत्वात् । तच् च तादृशीं रतिं विरूपयति, तथानुचितत्वात् श्री-कृष्णस्यापि रतिं नोद्गमयति । अतो ब्राह्मणी-निष्ठितत्वात्—तद् एतच् च नायिका-गतम् एव ज्ञेयम् । उत्तमानुत्तमयोर् नायिकयोस् तारतम्याभावे तच् च वैरूप्यं नायक-गतम् अपि ज्ञेयम् ॥१३॥</p>
<p>—ओ)०(ओ—</p>
<p><strong>॥ ४.९.१४ ॥</strong></p>
<blockquote>
<hr></blockquote>
<p>तत्र **एकत्र रतिर्, **यथा ललित-माधवे (९.३७)—</p>
<p>**मन्द-स्मितं प्रकृति-सिद्धम् अपि व्युदन्तं<br>
सङ्गोपितश् च सहजोऽपि दृशोस् तरङ्गः ।<br>
धूमायिते द्विज-वधू-मदनार्ति-वह्नाव्<br>
अह्नाय कापि गतिर् अङ्कुरिता अयासीत् ॥<br>
श्री-जीवः : <em>न व्याख्यातम्।</em><br>
मुकुन्ददासः : **अह्नाय शीघ्रं कापि शुच्य्-उदासीना ब्राह्मणीनां मया रिरंसां लोक-विगीतां कुर्वतीनां शुचित्व-भावनायोग्यत्वात् ॥१४॥</p>
<p>**विश्वनाथः : **द्विज-वधूनां याज्ञिक-ब्राह्मणीनां कन्दर्पार्ति-रूप-वह्नौ प्रज्वलनार्थं धूमायिते स्वभाव-सिद्धम् अपि स्मितं श्री-कृष्णेन व्युदस्तं दूरीकृतं, अतोऽह्नाय श्री-कृष्णस्य मनसः कापि अनिर्वचनीया शान्त्य्-अवलम्बिनी गतिर् अङ्कुरिता आसीत् ॥१४॥</p>
<p>—ओ)०(ओ—</p>
<p>**॥ ४.९.१५ ॥<br>
अत्यन्ताभाव एवात्र रतेः खलु विवक्षितः ।<br>
एतस्याः प्राग्-अभावे तु शुचिर् नोपरसो भवेत् ॥<br>
श्री-जीवः : **अत्यन्ताभावस् त्रैकालिक्य् असत्ता । अत्रेति अत्र इति तासां ब्राह्मणी-देहम् अधिकृत्य इत्य् अर्थः ॥१५॥</p>
<p>**मुकुन्ददासः : **अत्यन्ताभावस् त्रैकालिक्य् असत्ता । अत्र वैरूप्ये ॥१५॥</p>
<p>**विश्वनाथः : **अत्यन्ताभावस् त्रैकालिक्य् असत्ता । अत्र ब्राह्मणी-देहे यत्र रतिमन्-नायिका-विषयकं ज्ञानं नायकस्य नास्ति, किन्तु दूती-द्वारा ज्ञाने जाते नायकस्यापि रतिः प्रादुर्भविष्यत्य् प्रादुर्भविष्यति, अतो न रतेः काल-त्रयाविद्यमानत्व-रूपात्यन्ताभावः, तस्मात् तत्र नोपरस इत्य् आह—एतस्या इति रतेर् इत्य् अर्थः ॥१५॥</p>
<p>—ओ)०(ओ—</p>
<p><strong>॥ ४.९.१६ ॥<br>
अनेकत्र रतिर्</strong>, यथा—</p>
<p>**गान्धर्वि कुर्वाणम् अवेक्ष्य लीलाम्<br>
अग्रे धरण्यां सखि काम-पालम् ।<br>
आकर्णयन्ती च मुकुन्द-वेणुं<br>
भिन्नाद्य साध्वि स्मरतो द्विधासि ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **हे गान्धर्वि ! धरण्यां लीलां कुर्वाणं काम-पालं बलदेवम् अवेक्ष्य हे साध्वि स्मरणे भिन्ना सती द्विधासि ॥१६॥</p>
<p>—ओ)०(ओ—</p>
<p>**॥ ४.९.१७ ॥<br>
केचित् तु नायकस्यापि सर्वथा तुल्य-रागतः ।<br>
नायिकास्व् अप्य् अनेकासु वदन्त्य् उपरसं शुचिम् ॥<br>
श्री-जीवः : **केचिद् रस-तत्त्व-विदः । अनेकासु प्रेम-तारतम्येन बहु-विधासु ॥१७॥</p>
<p>**मुकुन्ददासः : **केचिद् इति । दक्षिण-नायके तद्-दर्शनान्तं स्व-मतम् इत्य् अभिप्रायः । यद् वा, तत्र सर्वथा त्व् अस्या भावात् तेषां मतम् अपि स्वाभिप्रेतम् ॥१७॥</p>
<p>**विश्वनाथः : **अनेकासु प्रेम-तारतम्येन उत्तम-मध्यम-कनिष्ठासु बहु-विधासु नायकस्य विवेकाभावेन तुल्य-रागात् केचित् रस-तत्त्व-विदः उपरसं वदन्ति ॥१७॥</p>
<p>—ओ)०(ओ—</p>
<p>**॥ ४.९.१८ ॥<br>
विभाव-वैरूप्यम्—<br>
वैदग्ध्यौज्ज्वल्य-विरहो विभावस्य विरूपता ।<br>
लता-पशु-पुलिन्दीषु वृद्धास्व् अपि स वर्तते ॥<br>
श्री-जीवः : **वैदग्ध्यादि-विरह इत्य् उपलक्षणं गुरुत्वादीनाम् । यथा यज्ञ-पत्नीषु वैरूप्यं मतम् । लता-पशुष्व् अत्र तत्-सान्निध्यादि-स्वभावेनानन्द-मात्रम् एव मधुर-रतितयोत्प्रेक्ष्यते । वृद्धासु हास-मात्रार्थं तादृशत्वं च वर्ण्यते । तस्माद् वास्तव-तद्-रत्य्-अभावाद् रसाभासत्वम् । पुलिन्दीषु तु वास्तव-रतित्वेऽपि जाति-वैरूप्याद् यज्ञपत्नीवत् तद्-आभासत्वं ज्ञेयम् । तत्र लता-पशुषु वैदग्ध्यं नास्त्य् एव । वृद्धासु वैदग्ध्य-प्रातिकूल्यं दृश्यते । पुलिन्दीषु च वैदग्ध्यं नातिसम्भाव्यते । तस्मात् तद्-विरह उद्दिष्टः । तथा औज्ज्वल्यं नाम आकृत्या जात्य्-आदिना च योग्यत्वं, तत्-तद्-योग्यता-विरहश् च यथा-योग्यं द्रष्टव्यम् । स वर्तत इति स वैदग्ध्यादि-विरहो वर्तते ॥१८॥</p>
<p>**मुकुन्ददासः : **वैदग्ध्येत्य् वैदग्ध्य- इत्य् अत्र शुचित्व-सुवेशत्वे अपि वक्ष्यमाणे ज्ञेय ज्ञेये ॥१८॥</p>
<p>**विश्वनाथः : **वैदग्ध्यादि-विरह इत्य् उपलक्षणं, गुरुत्वादयोऽपि ग्राह्याः । तेन यज्ञ-पत्न्य्-आदिषु वैरूप्यं सिद्धम् । लता-पशुष्व् अत्र तत्-सान्निध्यादि-स्वभावेनानन्द-मात्रम् एव मधुर-रतितयोत्प्रेक्ष्यते । वृद्धासु वास्तव-रतिमत्त्वेऽपि जाति-वैरूप्यात् हास-मात्रार्थं तादृशत्वं च वर्ण्यते । तस्माद् वास्तव-तद्-रत्य्-अभावाद् रसाभासत्वम् । पुलिन्दीषु तु वास्तव-रतिमत्त्वेऽपि जाति-वैरूप्याद् यज्ञपत्नीवत् तद्-आभासत्वं ज्ञेयम् । तत्र लता-पशुषु वैदग्ध्यं नास्त्य् एव । वृद्धासु वैदग्ध्य-प्रातिकूल्यं दृश्यते । पुलिन्दीषु च वैदग्ध्यं नातिसम्भाव्यते । तस्मात् तद्-विरह उद्दिष्टः । स वैदग्ध्यादि-विरहो वर्तते ॥१८॥</p>
<p>—ओ)०(ओ—</p>
<p><strong>॥ ४.९.१९ ॥<br>
तत्र लता</strong>, यथा—</p>
<p>**सखि मधु किरती निशम्य वंशीं<br>
मधु-मथनेन कटाक्षिताथ मृद्वी ।<br>
मुकुल-पुलकिता लतावलीयं<br>
रतिम् इह पल्लवितां हृदि व्यनक्ति ॥<br>
श्री-जीवः : **सखि मध्व् इत्य् अत्र—</p>
<blockquote>
<p>“स-मुकुल-पुलका निशम्य वंशीं
नख-लिखिता च हरिं प्रसज्य जाता ।
तद् इह नव-वयाः प्रतानिनीयं
लसति यथा भवती तथा वाराङ्गि ॥” इति वा पाठः ॥१९॥</p></blockquote>
<p>**मुकुन्ददासः : <em>न व्याख्यातम्।</em><br>
विश्वनाथः : **हे सखि ! श्री-कृष्ण-कटाक्षीता लतावली वंशीं निशम्य मधु किरती सती स्वस्य हृदि पल्लवितां रतिं व्यनक्ति । कथं-भूता ? मुकुलेन पुलकिता ॥१९॥</p>
<p>—ओ)०(ओ—</p>
<p><strong>॥ ४.९.२० ॥<br>
पशुर्</strong>, यथा—</p>
<p>**पश्याद्भुतास् तुङ्ग-मदः कुरङ्गीः<br>
पतङ्ग-कन्या-पुलिनेऽद्य धन्याः ।<br>
याः केशवाङ्गे तद्-अपाङ्ग-पूताः<br>
सानङ्ग-रङ्गां दृशम् अर्पयन्ति ॥<br>
श्री-जीवः : **पश्याद्भुता इत्य् अस्योत्तरार्धे, “याः केशवाङ्गं सखि सङ्गमय्य, स्वैराद् अपाङ्गं भवतीर् जयन्ति” इति वा पाठः ॥२०॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **हे सखि ! यमुना-पुलिने अद्भुताः कुरङ्गीर् हरिणीः पश्य । याः कुरङ्ग्यः श्री-कृष्णापाङ्गेन पूताः सत्यः श्री-कृष्णाङ्गे दृशम् अर्पयन्ति ॥२०॥</p>
<p>—ओ)०(ओ—</p>
<p><strong>॥ ४.९.२१ ॥<br>
पुलिन्दी</strong>, यथा—</p>
<p>**कालिन्दी-पुलिने पश्य पुलिन्दी पुलकाचिता ।<br>
हरेर् दृक्-चापलं वीक्ष्य सहजं या विघूर्णते ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **श्री-कृष्णस्य साहजिक-नेत्र-चापल्यं प्रेक्ष्य विघूर्णते ॥२१॥</p>
<p>—ओ)०(ओ—</p>
<p><strong>॥ ४.९.२२ ॥<br>
वृद्धा</strong>, यथा—</p>
<p>**कज्जलेन कृत-केश-कालिमा<br>
बिल्व-युग्म-रचितोन्नत-स्तनी ।<br>
पश्य गौरि किरती दृग्-अञ्चलं<br>
स्मेरयत्य् अघहरं जरत्य् असौ ॥<br>
श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **हे गौरि ! दृग्-अञ्चलं किरती वृद्धा श्री-कृष्णं स्मेरयति हासयति । एकत्र वृद्धादिष्व् एव रागो न कृष्ण इति ॥२२॥</p>
<p>—ओ)०(ओ—</p>
<p>**॥ ४.९.२३-२४ ॥<br>
स्थायिनोऽत्र विरूपत्वम् एक-रागतयापि चेत् ।<br>
घटेतासौ विभावस्य विरूपत्वेऽप्य् उदाहृतिः ॥<br>
शुचित्वौज्ज्वल्य-वैदिग्ध्यात् सुवेशत्वाच् च कथ्यते ।<br>
शृङ्गारस्य विभावत्वम् अन्यत्राभासता ततः ॥<br>
श्री-जीवः : **वैदग्धेत्य् वैदग्धेत्य्-आदिना दर्शितम् एव विवृण्वन्न् उपसंहरति—शुचित्वेति शुचित्व- इति । शुचित्वादिकम् आलम्बनस्य ज्ञेयम् । विभावत्वं विशिष्टो भावः सत्त्वा स्थायी वा यत्र तद्-रूपत्वम् । “पावित्र्यौज्ज्वल्य-वैदग्ध्य-सुवेषत्वैर् विभावगैः । शृङ्गारः पुष्टिम् आगच्छेद् आभासत्वम् अतोऽन्यथा” इति पाठान्तरम् ॥२४॥</p>
<p>**मुकुन्ददासः : **उक्तं विभाव-वैरूप्यं विवृण्वन्न् उपसंहरति—शुचित्वेति शुचित्व- इति । विभावत्वम् आश्रयत्वं, ततोऽन्यत्र शुचित्वादि-रहिते विभावे शृङ्गारस्याभासतैव ॥२४॥</p>
<p>**विश्वनाथः : **स्थायिनो वैरूप्यम् उदाहृतम् । असौ उदाहृतिः विभावस्य विरूपत्वेऽपि घटेत सम्भवतीत्य् अर्थः । अत एव विभाव-गत-वैरूप्यम् एव स्थायिन्य् उपचरितम् इति प्राक् प्रतिपादितम् ॥२३॥ शुचित्वं शुद्धत्वम् । एतेभ्यः शृङ्गार-रसस्य विभावत्वं कथ्यते, ततः शुचित्वादिभ्योऽन्यत्र शृङ्गार-रसाभासता कथ्यते ॥२४॥<sup id="fnref:13"><a href="#fn:13" class="footnote-ref" role="doc-noteref">13</a></sup></p>
<p>—ओ)०(ओ—</p>
<p><strong>॥ ४.९.२५-२६ ॥</strong></p>
<p>अथ <strong>अनुभाव-वैरूप्यम्—<br>
समयानां व्यतिक्रान्तिर् ग्राम्यत्वं धृष्टतापि च ।<br>
वैरूप्यम् अनुभावादेर् मनीषिभिर् उदीरितम् ॥</strong></p>
<p>तत्र **समय-व्यतिक्रान्तिः—<br>
समयाः खण्डितादीनां प्रिये रोषोदितादयः ।<br>
पुंसः स्मितादयश् चात्र प्रियया ताडनादिषु ।<br>
एतेषाम् अन्यथा-भावः समयानां व्यतिक्रमः ॥<br>
श्री-जीवः : **समयाः आचाराः ॥२५॥</p>
<p>**मुकुन्ददासः : **समयानाम् आचाराणाम् । अनुभावादेर् इत्य् अत्र आदि-शब्दाद् व्यभिचारिणाम् अपि वैरूप्यम् ऊह्यम् ॥२५-२६॥</p>
<p>**विश्वनाथः : **समयानाम् आचाराणां व्यतिक्रमः—खण्डितादि-नायिकानां कान्ते रोष-व्यञ्जक-वचनादय एव रस-शास्त्रोक्ताचाराः, तथापि प्रियया कर्त्र्या पुष्पादिभिस् ताडनादिषु सत्सु पुंसः प्रियस्य स्मितादय एव आचाराः, न तु रोषोदितादयः । एतेषां रोषोदितानाम् अन्यथा-भावः ॥२६॥</p>
<p>—ओ)०(ओ—</p>
<p><strong>॥ ४.९.२७ ॥</strong></p>
<p>तत्र <strong>आद्यं</strong>, यथा —</p>
<p>**कान्ता-नखाङ्कितोऽप्य् अद्य परिहृत्य हरे ह्रियम् ।<br>
कैलास-वासिनीं दासीं कृपा-दृष्ट्या भजस्व माम् ॥ \</p>
<p>****श्री-जीवः, मुकुन्ददासः : <em>न व्याख्यातम्।</em><br>
विश्वनाथः : **स्तुत्य्-आदयः—हे हरे ! त्वम् अन्य-कान्ता-नखाङ्कितोऽपि लज्जां परिहृत्य मां स्वीकुरु । अत्रान्य-कान्ता-सम्भोग-चिह्ने दृष्टे नायिकाया रोषोक्तिर् अपेक्षिता । तां विहाय अनया स्तुतिः कृतेति अनुभावस्य वैरूप्यं ज्ञेयम् ॥२७॥</p>
<p>—ओ)०(ओ—</p>
<p><strong>॥ ४.९.२८-२९ ॥</strong></p>
<p>अथ <strong>ग्राम्यत्वम् —<br>
बाल-शब्दाद्य्-उपन्यासो विरसोक्ति-प्रपञ्चनम् ।<br>
कटी-कण्डूतिर् इत्य् आद्यं ग्राम्यत्वं कथितं बुधैः ॥</strong></p>
<p>तत्र <strong>आद्यं</strong>, यथा —</p>
<p>**किं नः फणि-किशोरीणां त्वं पुष्कर-सदां सदा ।<br>
मुरली-ध्वनिना नीवीं गोप-बाल विलुम्पसि ॥<br>
श्री-जीवः : **कैलास-वासिनीनाम् इव पुराणान्तर-कथित-रीत्या फणि-किशोरीणाम् अप्य् उदाहृतिम् उपरस एवावज्ञया वर्णयति—किं न इति । पुष्कर-सदां कालिय-ह्रदस्य जल-वासिनीनाम् । अत्र श्री-कृष्णस्य तदा बाल्येऽपि मुरली-ध्वनिर् विशेषेण कृत-कैशोर-भावस्य बालेति बाल इति सम्बोधनं तासाम् अवैदग्ध्यम् एव ज्ञेयम् ॥२९॥</p>
<p>**मुकुन्ददासः : **पुष्कर-सदां कालिय-ह्रदस्य जल-वासिनीनाम् । अत्र श्री-कृष्णस्य प्रथम-पौगण्डेऽपि आश्रितेषु किशोराभत्वात् बालेति बाल इति सम्बोधनं तासां ग्राम्यत्वेन एव ।</p>
<blockquote>
<p>सुकुमारेण पौगण्ड-वयसा सङ्गतोऽप्य् असौ ।
किशोराभः सदा दास-विशेषाणां प्रभासते ॥ [भ।र।सि। ३.४.३८]</p></blockquote>
<p>इत्य् उक्तत्वात् आसां सम्भ्रमात्मा रतिः । श्री-कृष्ण-रूपादि-प्रभावान् मधुर-रतितयोदितेति बोध्यम् ॥२९॥</p>
<p>**विश्वनाथः : **कैलास-वासिनीनाम् इव पुराणान्तर-कथित-रीत्या फणि-किशोरीणाम् अप्य् उदाहृतिर् उपरस एव । तम् अवज्ञया वर्णयति—किं न इति । पुष्कर-सदां कालिय-ह्रदस्य जल-वासिनीनां सर्प-कन्यानां नोऽस्माकं नीवीं किं विलुम्पसि ? ॥२९॥</p>
<p>—ओ)०(ओ—</p>
<p><strong>॥ ४.९.३०-३१ ॥</strong></p>
<p>अथ <strong>धृष्टता—<br>
प्रकट-प्रार्थनादिः स्यात् सम्भोगादेस् तु धृष्टता ॥</strong></p>
<p>यथा—</p>
<p><strong>कान्त कैलास-कुञ्जोऽयं रम्याहं नव-यौवना ।<br>
त्वं विदग्धोऽसि गोविन्द किं वा वाच्यम् अतः परम् ॥</strong></p>
<p><em>न कतमेनापि व्याख्यातम् ।</em></p>
<p>—ओ)०(ओ—</p>
<p><strong>॥ ४.९.३२-३४ ॥<br>
एवम् एव तु गौणानां हासादीनाम् अपि स्वयम् ।<br>
विज्ञेयोपरसत्वस्य मनीषिभिर् उदाहृतिः ॥</strong></p>
<p>अथ <strong>अनुरसाः—<br>
भक्तादिभिर् विभावाद्यैः कृष्ण-सम्बन्ध-वर्जितैः ।<br>
रसा हास्यादयः सप्त शान्तश् चानुरसा मताः ॥<br>
तत्र हास्यानुरसः—<br>
ताण्डवं व्यधित हन्त कक्खटी<br>
मर्कटी भ्रुकुटिभिस् तथोद्धुरम् ।<br>
येन वल्लव-कदम्बकं बभौ<br>
हास-डम्बर-करम्बिताननम् ॥<br>
श्री-जीवः : भक्तादिभिर्</strong> इति । भक्ता अत्र पञ्च-विधाः शान्तस् तु रस-शास्त्रान्तर-प्रसिद्धो रुक्षः ॥३३॥ <strong>कक्खटी</strong>-नाम्नी ॥३४॥</p>
<p><strong>मुकुन्ददासः : भक्तादिभिर्</strong> इति । <strong>विभावाद्यैर्</strong> इत्य् अत्र <strong>आद्य</strong>-ग्रहणाद् अनुभावादयः शान्तश् चेति भावालम्बनो भक्त्य्-आश्रयः शान्तोऽपि <strong>अनुरस</strong> एवेति ॥३३॥ कक्खटी-नाम्नी ॥३४॥</p>
<p><strong>विश्वनाथः : भक्तादि</strong>-रूपा ये आलम्बन-<strong>विभावनादयस्</strong> ते यदि **कृष्ण-सम्बन्ध-वर्जिता **भवन्ति, तदा तैर् विभावादिभिर् उत्पन्ना रसा <strong>अनुरसा</strong> ज्ञेयाः । भक्ता अत्र पञ्च-विधाः, <strong>शान्तस्</strong> तु रस-शास्त्रान्तर-प्रसिद्धो रुक्ष एव ॥३३॥</p>
<p>कक्खटी-नाम्नी वानरी उद्धुरम् उत्कटं ताण्डवं तथा व्यधित, येन ताण्डवेन हास्यस्य डम्बर औत्कट्यं, तेन करम्बितं युक्तम् आननं यस्य, तथा-भूतं वल्लव-कदम्बकं गोप-समूहं बभौ ॥३४॥</p>
<p>—ओ)०(ओ—</p>
<p><strong>॥ ४.९.३५ ॥</strong></p>
<p>अथ **अद्भुतानुरसः—<br>
भाण्डीर-कक्षे बहुधा वितण्डां<br>
वेदान्त-तन्त्रे शुक-मण्डलस्य ।<br>
आकर्णयन् निर्निमिषाक्षि-पक्ष्मा<br>
रोमाञ्चिताङ्गश् च सुरर्षिर् आसीत् ॥<br>
श्री-जीवः : **भाण्डीर-कक्षे तद्-ऊर्ध्वग-लतासु सौरभे च तृणे कक्षः शुष्क-कानन-वीरुधोः इति विश्वः । भाण्डीर-वृक्ष इति पाठस् तु सुगमः ॥३५॥</p>
<p>**मुकुन्ददासः : **भाण्डीर-कक्षे तद्-ऊर्ध्वग-लतासु । सौरभे च तृणे कक्षः शुष्क-कानन-वीरुधोः इति विश्वः ॥३५॥</p>
<p><strong>विश्वनाथः : <strong>भाण्डीर-कक्षे तद्-ऊर्ध्वग-लतासु सौरभे च तृणे कक्षः शुष्क-कानन-वीरुधोः इति विश्वः । तत्र शुक-पक्षि-मण्डलस्य वेदान्त-शास्त्रे वितण्डां वाद-विचारम् आकर्षयन् आकर्</strong>ण्</strong>अयन् देवर्षिर् नारदः ॥३५॥</p>
<p>—ओ)०(ओ—</p>
<p>**॥ ४.९.३६-३७ ॥<br>
एवम् एवात्र विज्ञेया वीरादेर् अप्य् उदाहृतिः ॥<br>
अष्टाव् अमी तटस्थेषु प्राकट्यं यदि बिभ्रति ।<br>
कृष्णादिभिर् विभावाद्यैर् गतैर् अनुभवाध्वनि ॥<br>
श्री-जीवः : **अष्टाव् इति शान्त एको हास्यादयश् च सप्तेत्य् अष्टौ ॥३७॥</p>
<p>**मुकुन्ददासः : <em>न व्याख्यातम्।</em><br>
विश्वनाथः : **अष्टाव् इति शान्त एको हास्यादयश् च सप्तेत्य् अष्टौ रसा यदि कृष्णादिभिर् विभावाद्यैस् तटस्थेषु भक्त्य्-आलम्बनेषु प्राकात्यं प्राकट्यं बिभ्रति, तदाप्य् अनुरसा ज्ञेयाः ॥३७॥</p>
<p>—ओ)०(ओ—</p>
<p><strong>॥ ४.९.३८-३९ ॥</strong></p>
<p>अथ <strong>अपरसाः—<br>
कृष्ण-तत्-प्रतिपक्षश् चेद् विषयाश्रयतां गताः ।<br>
हासादीनां तदा तेऽत्र प्राज्ञैर् अपरसा मताः ॥</strong></p>
<p>तत्र **हास्यापरसः—<br>
पलायमानम् उद्वीक्ष्य चपलायत-लोचनम् ।<br>
कृष्णम् आराज् जरासन्धः सोल्लुण्ठम् अहसीन् मुहुः ॥<br>
श्री-जीवः : **पलायेति पलाय- इति । अत्र जरासन्धस्य हासस् तावद् अपरस एव, कस्यचित् तद्वद् आसुर-भावस्यापि तद्-अनुगतो हासश् चेत्, तदा सोऽप्य् अपरसः । कस्यचिद् भक्तस्य तद्-उपहासमय-हासश् चेत्, तदा शुद्ध एव हास्य-रसः ॥३९॥।</p>
<p><strong>मुकुन्ददासः : <em>न व्याख्यातम्।</em><br>
विश्वनाथः : <strong>दशम-स्कन्धे वर्णितं श्री-कृष्णस्य पलायनं वीक्ष्य सोल्लुण्ठं यथा स्यात् तथा अहसत् अहस्</strong>ई</strong>त् जहास । अत्र जरासन्धस्य हासस् तावद् अपरस एव । कस्यचित् तदासुर-स्वभावस्याप्पि तद्-अनुगतो हासश् चेत् तदा सोऽप्य् अपरसः । कस्यचिद् भक्तस्य तद्-उपहास-समये हासश् चेत् तदा शुद्ध एव हास्य-रसः ॥३९॥</p>
<p>—ओ)०(ओ—</p>
<p><strong>॥ ४.९.४०-४१ ॥<br>
एवम् अन्येऽपि विज्ञेयास् तेऽद्भुतापरसादयः ।<br>
उत्तमास् तु रसाभासाः कैश्चिद् रसतयोदिताः ॥</strong></p>
<p>तथा हि—</p>
<p>**भावाः सर्वे तद्-आभासा रसाभासाश् च केचन ।<br>
अमी प्रोक्ता रसाभिज्ञैः सर्वेऽपि रसनाद् रसाः ॥<br>
श्री-जीवः : **एवम् इति । अत्र सर्व-प्रकरणार्थः समस्य विन्यस्यते । विभावाद्या मिथो योग्याः सम्पद्यन्ते रसाय ते । वैरस्यायान्यथा, सा तु योग्यता लोक-विश्रुता ॥४१॥</p>
<p><strong>मुकुन्ददासः, विश्वनाथः : <em>न व्याख्यातम्।</em></strong></p>
<p>—ओ)०(ओ—</p>
<p>**॥ ४.९.४२ ॥<br>
भारताद्याश् चतस्रस् तु रसावस्थान-सूचिकाः ।<br>
वृत्तयो नाट्य-मातृत्वाद् उक्ता नाटक-लक्षणे ॥<br>
श्री-जीवः : **नाट्य-मातृत्वान् नाट्य एव उपयुक्तत्वाद् इत्य् अर्थः । नाटक-लक्षणे नाटक-चन्द्रिकाख्ये स्व-कृते इति ज्ञेयम् ॥४२॥</p>
<p>**मुकुन्ददासः : **नाट्य-मातृत्वान् नाट्योऽवश्यम् एव सापेक्षत्वाद् इत्य् अर्थः । नाटक-लक्षणे नाटक-चन्द्राख्ये स्व-कृते इति ज्ञेयम् ॥४२॥ इत्य् अर्थः ।- रत्न-दीपिका-नाम्न्यां श्री-हरि-भक्ति-रसामृत-सिन्धु-टीकायां चतुर्थो विभागः ॥</p>
<p>**विश्वनाथः : **भारताद्याश् चतस्रो वृत्तयः । नाट्य-मातृत्वान् नाट्य एव उपयुक्ततां, मत्-कृत-नाटक-चन्द्रिकायां नाटक-लक्षणे उक्ताः ॥४२॥</p>
<p>—ओ)०(ओ—</p>
<p><strong>॥ ४.९.४३-४४ ॥<br>
ग्रन्थस्य गौरव-भयाद् अस्या भक्ति-रस-श्रियः ।<br>
समाहृतिः समासेन मया सेयं विनिर्मिता ॥<br>
गोपाल-रूप-शोभां<br>
दधद् अपि रघुनाथ-भाव-विसारी ।<br>
तुष्यतु सनातनोऽस्मिन्न्<br>
उत्तर-भागे रसामृताम्भोधेः ॥</strong></p>
<p>इति श्री-श्री-भक्ति-रसामृत-सिन्धाव् उत्तर-विभागे</p>
<p>रसाभास-लहरी नवमी</p>
<p>॥ ४.९ ॥</p>
<p>इति श्री-श्री-भक्ति-रसामृत-सिन्धौ</p>
<p>गौण-भक्ति-रस-निरूपणो नाम</p>
<p>चतुर्थो विभागः समाप्तः ।</p>
<p>॥ ४ ॥</p>
<p>**रामाङ्ग-शत्रु-गणिते शाके गोकुलम् अधिष्ठितेनायम् ।<br>
भक्ति-रसामृत-सिन्धुर् विटङ्कितः क्षुद्र-रूपेण ॥<br>
श्री-जीवः : **रामाङ्गेति । शालिवाहनस्य संवत्सर-गणनया विक्रमादित्यस्यापि सा ज्ञेया । अङ्कस्य वामा गतिर् इति प्रसिद्ध्या त्रि-षष्ट्य्-अधिक-चतुर्दश-शती-गणित इत्य् अर्थः । विक्रमादित्यस्य त्व् अष्ट-नवत्य्-अधिक-पञ्चदश-शती-गणिता इति ज्ञेयम् । विटङ्कित उट्टङ्कितः । सुष्ठु रूपेण इत्य् एव पाठितव्यम् । तेषां दीनं-मन्यतामय-पाठेऽपि तद्-असहिष्णुः सरस्वती क्षुद्रं सूक्ष्मं दुर्ज्ञेयं रूपं स्वरूपं यस्येति गतान्तरास्पदं स्फोरयन्ती समाहितवती ।</p>
<p>श्री-कृष्णः सर्व-पूर्णः स चरति विपुले गोकुले व्यक्त-तत्-तन्-</p>
<p>माधुर्यैश्वर्य-वर्यः स च पशुप-सुतानन्त-लक्ष्मीभिर् इष्टः ।</p>
<p>श्री-राधा-वर्ग-मध्ये स च मधुर-गुणः श्री-धुरा-धाम-धारीत्य्</p>
<p>अस्मिन् ग्रन्थे रसाब्धाव् अभिमत-महिमा-धार-सार-प्रचारः ॥</p>
<p>यद् अपि च नातिविशुद्धा,</p>
<p>तद् अपि च सद्भिः कदाप्य् उरीकार्या ।</p>
<p>दुर्गम-सङ्गमनीयं</p>
<p>नौक-वासस्यामृताम्भोधेः ॥</p>
<p>॥ समाप्तेयं टीका, तेषाम् एव प्रीतये भवतु ॥</p>
<p>**मुकुन्ददासः : **रामाङ्गेति । अङ्कस्य वामा गतिर् इति प्रसिद्ध्या त्रिषष्ठ्य्-अधिक-चतुर्दश-शती-गणित इत्य् अर्थः । विटङ्कित उट्टङ्कितः ।</p>
<p>येषां कृपा-लवं प्राप्य रसाब्धिर् दुर्गमो मया ।</p>
<p>स्पृष्टः क्षुद्र-मतेर् मेऽपि ते श्री-रूप-गणा गतिः ॥</p>
<p>अदायि मयका शप्तिर् इयं टीका विलोक्यताम् ।</p>
<p>श्रीमद्-रूप-पदाम्भोज-सर्वस्वैर् एव नापरैः ॥</p>
<p>येषां सदा महा-प्रीतिस् तत्-कर्तरि विशेषतः ।</p>
<p>सम्पश्यन्तस् त एवैतां मुदं यास्यन्ति नेतरे ॥</p>
<p>समाप्ता चेयं टीका तद्-आश्रितानां प्रीतये भवतु ।</p>
<p>श्री-रूप-चरणं नित्यं शरणं मे परं तपः ॥</p>
<p>विचारित-रसामृतार्णव उदीर्ण-बाधा विधुन्वन्</p>
<p>आदि-रस-चातुरी-प्रविलयिन्य् अमोघ-प्रथे ।</p>
<p>स्वरूप-सह-रूप-कृष्ण-कविराज-पादाशये</p>
<p>मुकुन्द-चरणे रतिर् भवतु दास-बिन्दोर् मम ॥</p>
<p>**विश्वनाथः : **रामाङ्गेति । अङ्कस्य वामा गतिर् इति प्रसिद्ध्या त्रिषष्ट्य्-अधिक-चतुर्दश-शती-गणित इत्य् अर्थः । विटङ्कित उट्टङ्कितः । क्षुद्र-रूपेणेति दैन्योक्तिः । तद्-असहिष्णुः सरस्वती क्षुद्रं सूक्ष्मं दुर्ज्ञेयं रूपं स्वरूपं यस्येत्य् अर्थान्तर-बोधक-पदं स्फोरयन्ती समाहितवती । इति भक्ति-रसामृत-सिन्धाव् उत्तर-विभागे रसाभास-लहरी नवमी ।</p>
<p>टीका चेयं समाप्ता हि वैष्णवानां प्रसादतः ।</p>
<p>श्री-विश्वनाथ-रचिता भक्ति-सार-प्रदर्शिनी ॥</p>
<blockquote>
<p><strong>—ओ)०(ओ—<br>
॥ समाप्तोऽयं श्री-श्री-भक्ति-रसामृत-सिन्धुः ॥</strong></p></blockquote>
<!-- Footnotes themselves at the bottom. -->
<h2 id="nओतस">Nओतेस्</h2>
<blockquote>
<p>सर्वेषां समवेतानां रूपं यस्य भवेद् बहु ॥
स मन्तव्यो रसः स्थायी शेषाः सञ्चारिणो मताः ॥ इति ।</p></blockquote>
<div class="footnotes" role="doc-endnotes">
<hr>
<ol>
<li id="fn:1">
<p>दुडिः।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>Aत्त्रिबुतेद् ब्य् Vइश्वनाथ Kअविराज तो Dहर्मदत्त, _Sआहित्य-दर्पण _३.३। Rएअद्स् _तच्-चमत्कार-सारत्वे सर्वत्राप्य् अद्भुतो रसः _बेत्wएएन् थे त्wओ लिनेस्।&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>धनिकस्य।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>Sअदुक्तिकर्णामृत २२१ (Kएशटस्य)&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>Cओम्मेन्ततोर् ओन् <em>Dअशरूपक।</em>&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>Tह्रेए स्य्ल्लब्लेस् मिस्सिन्ग् इन् थे लस्त् लिने। Cओप्यिस्त् एर्रोर् ओर् त्य्पो?&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>आस्वाद्यं&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>लभ्यमानासु इति श्री-जीव-धृत-पाठान्तरम्।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>Sएए Nआट्य-शास्त्र ७.११९फ़्फ़् (अच्चोर्दिन्ग् तो एदितोर्, इन्तेर्पोलतेद्); बुत् क़ुओतेद् इन् <em>Rअसार्णव-सुधाकर</em> अफ़्तेर् २.२५७ अन्द् अत्त्रिबुतेद् तो Bहरत इन् थे फ़ोल्लोwइन्ग् फ़ोर्म्-&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>अभ्यवहार = आहार&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></li>
<li id="fn:12">
<p>परिरिप्सतः इति मुद्रित-पुस्तके।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>अस्य श्लोकस्य टीका क-ख-पुस्तकयोर् एव प्राप्यते इति हरिदास-दासः ।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-laxaNam_kathA_pAtrANi_articles_bhakti-rasAmRta-sindhuH_4_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/4/">4 </a>
            <a data-toggle="collapse" href="#section-tree-item-body-laxaNam_kathA_pAtrANi_articles_bhakti-rasAmRta-sindhuH_4_md" role="button" aria-expanded="false" aria-controls="section-tree-item-body-laxaNam_kathA_pAtrANi_articles_bhakti-rasAmRta-sindhuH_4_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_pAtrANi_articles_bhakti-rasAmRta-sindhuH_4_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: 4</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
