<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | 3</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/pAtrANi/articles/bhakti-rasAmRta-sindhuH/3/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/pAtrANi/articles/bhakti-rasAmRta-sindhuH/3/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="3">
  <meta property="og:description" content="">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="3">
  <meta itemprop="description" content="">
  <meta name="twitter:card" content="summary">
  <meta name="twitter:title" content="3">
  <meta name="twitter:description" content="">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/pAtrANi\/articles\/bhakti-rasAmRta-sindhuH\/3\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/pAtrANi\/articles\/bhakti-rasAmRta-sindhuH\/3.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> 3</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="3">3</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/pAtrANi/articles/bhakti-rasAmRta-sindhuH/3.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <!-- Copy and paste the converted output. -->
<!-----

Yay, no errors, warnings, or alerts!

Conversion time: 37.139 seconds.


Using this Markdown file:

1. Paste this output into your source file.
2. See the notes and action items below regarding this conversion run.
3. Check the rendered output (headings, lists, code blocks, tables) for proper
> formatting and use a linkchecker before you publish this page.

Conversion notes:

* Docs to Markdown version 1.0β34
* Fri Apr 28 2023 22:55:27 GMT-0700 (PDT)
* Source doc: bhakti_rasamrita_sindhu_-_3_-_paschima-vibhaga_-_rupa_gosvamin_-_three_commentaries

WARNING:
You have 10 H1 headings. You may want to use the "H1 -> H२" ओप्तिओन् तो देमोते अल्ल् हेअदिन्ग्स् ब्य् ओने लेवेल्।

----->
<p style="color: red; font-weight: bold")+++)+++)+++ ग्द्२म्द्-ह्त्म्ल् अलेर्त्- ERRORस्- ०; WARNINGस्- १; ALERTS: ०।</p>
<ul style="color: red; font-weight: bold"><li>Sएए तोप् चोम्मेन्त् ब्लोच्क् फ़ोर् देतैल्स् ओन् ERRORस् अन्द् WARNINGस्। <li>Iन् थे चोन्वेर्तेद् Mअर्क्दोwन् ओर् HTML, सेअर्छ् फ़ोर् इन्लिने अलेर्त्स् थत् स्तर्त् wइथ् )+++)+++> ग्द्२म्द्-ह्त्म्ल् अलेर्त्- फ़ोर् स्पेचिफ़िच् इन्स्तन्चेस् थत् नेएद् चोर्रेच्तिओन्।</ul>
<p style="color: red; font-weight: bold">Lइन्क्स् तो अलेर्त् मेस्सगेस्-</p>
<p style="color: red; font-weight: bold")+++)+++)+++ PLEASE छेच्क् अन्द् चोर्रेच्त् अलेर्त् इस्सुएस् अन्द् देलेते थिस् मेस्सगे अन्द् थे इन्लिने अलेर्त्स्।<hr></p>
<p>श्री-रूप-गोस्वामि-प्रणीतः</p>
<p>श्री-श्री-भक्ति-रसामृत-सिन्धुः</p>
<p>श्री-श्री-भक्ति-रसामृत-सिन्धुः</p>
<p>मुख्य-भक्ति-रस-निरूपकः पश्चिम-विभागः</p>
<p><em>श्री-श्री-गौर-गदाधरौ विजयेताम्</em></p>
<p>(३.१)</p>
<h2 id="शनत-भकत-रसखय-परथम-लहर">शान्ति-भक्ति-रसाख्या प्रथम-लहरी</h2>
<p><strong>॥ ३.१.१ ॥<br>
धृत-मुग्ध-रूप-भारो भागवतार्पित-पृथु-प्रेमा ।<br>
स मयि सनातन-मूर्तिस् तनोतु पुरुषोत्तमस् तुष्टिम् ॥<br>
श्री-जीवः :</strong> <strong>धृत</strong>- इति धृतेति पूर्ववत् श्लिष्टं, मुग्धादि-शब्दानां द्व्य्-अर्थत्वात् । भावोऽत्र सौन्द्नर्य-पक्षे आधिक्यम् । स्व-नाम-पक्षे निजोत्सङ्ग-क्लेश-कृद् वोढव्य इवेत्य् अर्थः ॥१॥</p>
<p><strong>मुकुन्दः :</strong></p>
<p>विचारित-रसामृतार्णव उदीर्ण-बाधा</p>
<p>विधुन्वनादि-रस-चातुरी-प्रविलयिन्य् अमोघ-प्रथे ।</p>
<p>स्वरूप-सह-रूप-पादाब्जान्तर्-अन्तर्विधौ</p>
<p>मुकुन्द-चरणे रतिर् भवतु दास-बिन्दोर् मम ॥</p>
<p>श्री-रूप-चरणं शरणम् । धृतेति धृत- इति । मुग्ध-रूप-भारो मनोहर-सौन्दर्याधिक्यम् । भागवता वैष्णवाः । गुरु-जन-पक्षे मुग्ध-रूपः अज्ञोऽयम् । भार ऐहिक-पारलौकिक-हित-चिन्तनेन भारो वहन-लक्षणः । भारोऽतिशय-भारयोर् इति विश्वः । भागवतं तन्-नाम-पुराणम् ॥१॥</p>
<p>**विश्वनाथः : **सनातनी नित्या तनूर् मूर्तिर् यस्य स श्री-कृष्णः । पक्षे, सनातन-नाम्नी मूर्तिर् यस्य स श्री-सनातन-गोस्वामी । कथम्-भूतः ? धृतो मुग्धस्याज्ञस्य मुग्धस्य अज्ञस्य रूपस्य मम राधा-कृष्ण-प्राप्ति-भारः येन सः । सरस्वती-पक्षेऽर्थे—मुग्धस्य सुन्दरस्य ॥१॥</p>
<p>—ओ)०(ओ—</p>
<p><strong>॥ ३.१.२-३ ॥<br>
रसामृताब्धेर् भागेऽत्र तृतीये पश्चिमाभिधे ।<br>
मुख्यो भक्ति-रसः पञ्च-विधः शान्तादीर् ईर्यते ॥<br>
अतोऽत्र पाञ्चविध्येन लहर्यः पञ्च कीर्तिताः ।<br>
अथामी पञ्च लक्ष्यन्ते रसाः शान्तादयः क्रमात् ॥<br>
श्री-जीवः :</strong> अथामी इति । रस-रसवतोर् अभेदोपचाराद् रसाश् च शान्तादय उच्यन्ते ॥३॥अथामीति । रस-रसवतोर् अभेदोपचाराद् रसाश् च शान्तादय उच्यन्ते ॥३॥</p>
<p>**मुकुन्दः : <em>न व्याख्यातम् ।न व्याख्यातम्।</em><br>
विश्वनाथः : **रस-रसवतोर् अभेदोपचाराद् रसाश् च शान्तादय उच्यन्ते ॥३॥</p>
<p>—ओ)०(ओ—</p>
<p><strong>॥ ३.१.४ ॥</strong></p>
<p>तत्र <strong>शान्त-भक्ति-रसः</strong>—</p>
<p>**वक्ष्यमाणैर् विभावाद्यैः शमिनां स्वाद्यतां गतः ।<br>
स्थायी शान्ति-रतिर् धीरैः शान्त-भक्ति-रसः स्मृतः ॥<br>
श्री-जीवः : **स्थायी इति स्थायि-भाव-पर्यायः । भीमो भीमसेन इतिवत् । ततः स्व-लिङ्गं न त्यजति । ततश् च शान्ति-रति-रूपः स्थायि-भावो वक्ष्यमाणैर् विभावाद्यैः सह मिलित्वा शमिनां शमिभिः कर्तृभिर् यत् स्वाद्यं तद्-रूपतां गतश् चेच् छान्त-भक्ति-रसः कविभिः स्मृत इत्य् अर्थः । यद्यपि शुद्धायाः सामान्या स्वच्छा शान्तिर् इति भेद-त्रयम् उक्तं [भ।र।सि। २.५.८], तथापि शान्तेर् एव रसत्व-प्रतिपादनं, सामान्यायाः अस्फुटत्वात्, स्वच्छायाश् चञ्चलत्वाद् रस-सामग्री-परिपोषो न स्याद् इत्य् अभिप्रायेण ॥४॥</p>
<p><strong>मुकुन्दः :</strong> शमिनां—विहाय विषयौन्मुख्यम् [भ।र।सि। २.५.१७] इत्य् उक्त-शम-प्रधानानां, आत्मारामास् तापसा इति द्विविधानाम् । शान्ति-रतिर् ममता-गन्ध-वर्जिता, परमात्म-निष्ठा स्थायी रतिः स्थायीति पर्यायो भावः । ततः स्व-लिङ्गं न त्यजति । वक्ष्यमाणैर् विभावाद्यैः करणैः स्वाद्यतां विभावादिजं माधुर्य-विशेषं गता गत्<strong>अश्</strong> चेत्, शान्त-भक्ति-रसः कविभिः स्मृत इत्य् अर्थः । यद्यपि शुद्धायाः सामान्या स्वच्छा शान्तिर् इति भेद-त्रयम् उक्तम् [भ।र।सि। २.५.८], तथापि शान्तेर् एव सामग्री-परिपोषेण रसत्वम् । सामान्याया अस्फुटत्वात् स्वच्छायाश् चञ्चलत्वात् न सामग्री सामग्री-परिपोषः स्याद् इत्य् अभिप्रायः ॥४॥</p>
<p>**विश्वनाथः : **स्थायी इति स्थायि-भाव-पर्यायः । भीमसेनो भीम इतिवत् । अतः स्व-लिङ्गं न त्यजति । ततश् च शान्ति-रति-रूपः स्थायि-भावो वक्ष्यमाणैर् विभावाद्यैः सह मिलित्वा शमिनां शमिभिः कर्तृभिर् स्वाद्यतां तद्-रूपतां गतश् चेति शान्त-भक्ति-रसो बुधैः कविभिः स्मृत इत्य् अर्थः ॥४॥</p>
<p>—ओ)०(ओ—</p>
<p><strong>॥ ३.१.५ ॥<br>
प्रायः स्व-सुख-जातीयं सुखं स्याद् अत्र योगिनाम् ।<br>
किन्त्व् आत्म-सौख्यम् अघनं घनं त्व् ईश-म् अयं सुखम् ॥<br>
श्री-जीवः :</strong> स्व-सुख-जातीयं सर्व-मूल-स्वरूप-निर्विशेष-ब्रह्मानन्द-प्रकारम् । प्राय इति गुणानाम् अपि स्फूर्तेः । सा च आत्मारामाश् च मुनय [१.७.११] इत्य् इत्य्-आदेः । ईश-मयं सच्चिदानन्द-विग्रह-भगवत्-स्फूर्ति-प्रचुरम् ॥५॥</p>
<p>**मुकुन्दः : **स्व-सुख-जातीयं ब्रह्म-सुख-प्रकारम् । ईश-मयम् ईशानुभव-स्वरूपम्॥५॥</p>
<p>**विश्वनाथः : **यद्यपि शुद्धायाः सामान्या स्वच्छा शान्तिर् इति भेद-त्रयम् उक्तं [भ।र।सि। २.५.८], तथापि शान्तेर् एव रसत्व-प्रतिपादनं, सामान्याया अस्फुटत्वात्, स्वच्छायाश् चञ्चलत्वाद् रस-सामग्री-परिपोषो न स्याद् इत्य् अभिप्रायेणाह—योगिनां शान्त-भक्तानां पूर्वं ज्ञानिता-दाशयां समाधौ यद् ब्रह्म-सुखम् अनुभूतम् आसीत्, प्रायस् तत्-सुख-जातीयम् एवेदानीं तेषां रत्य्-अनुभव-काले, ईश-मयं सच्-चिद्-आनन्द-विग्रह-भगवत्-स्फूर्ति-प्रचुरं सुखं भवेत्, न तु दासादि-भक्तानां यद् अनन्त-सुखं तत् सजातीय-सुखं भवेत्, तत्रापि ब्रह्म-सुखापेक्षया ईश्वर-सुखस्याधिक्यम् आह—किन्त्व् इति । आत्म-सुखम् अघनं अनिविडम् ईशमय-सुखापेक्षया न्यूनम् इति यावत् ॥५॥</p>
<p>—ओ)०(ओ—</p>
<p><strong>॥ ३.१.६ ॥<br>
तत्रापीश-स्वरूपानु-भवस्यैवोरु-हेतुता ।<br>
दासादि-वन् -मनो-ज्ञत्व-लीलादेर् न तथा मता ॥<br>
श्री-जीवः :</strong> ईश्वरत्वं विशदयति । तत्र तेषु स्व-सुख-जातीयादिष्व् अपि दासादीनाम् इव तेषाम् ईश-स्वरूपानुभवस्य श्री-विग्रह-रूप-तत्-साक्षात्कारस्यैव रसोत्पत्त्य्-अर्थम् ऊरु-हेतुता स्यात् । यद्यप्य् एवं, तथापि मनोज्ञत्व-लीलादेर् गुणस्य, तथा दासाद्य्-अनुभव-प्रकारेण, नोरु-हेतुता मता, किन्तु यथा-कथञ्चिद् एवेत्य् अर्थः । तथोक्तं तृतीये—</p>
<blockquote>
<p>एवं तदैव भगवान् अरविन्द-नाभः
स्वानां विबुध्य सद्-अतिक्रमम् आर्य-हृद्यः ।
तस्मिन् ययौ परमहंस-महा-मुनीनाम्
अन्वेषणीय-चरणौ चलयन् सह-श्रीः ॥
तं त्व् आगतं प्रतिहृतौपयिकं स्व-पुम्भिस्
तेऽचक्षताक्ष-विषयं स्व-समाधि-भाग्यम् । [भा।पु। ३.१५.३७-३८] इत्य् इत्य्-आदि ।</p></blockquote>
<p>अत्र स्व-समाधि-भाग्यम् इत्य् अनेन स्व-पुम्भिर् इत्य् अत्र स्व-शब्देनोपहृत-च्छत्र-चामराद्य्-औपयिकत्वेन सह-श्रीर् इत्य् अनेन च तान् अतिक्रम्य दासादीनां मनोज्ञत्व-लीलाद्य्-अनुभवाधिक्यं दर्शितम् ॥६॥</p>
<p><strong>मुकुन्दः :</strong> तत्रापि गुण-स्वरूपानुभवात्मके ईश-सुखे सत्य् अपि ईश-स्वरूपस्यैव योगिषु रसोदये, । अर्थान् मनोज्ञत्व-लीलादितः, उरु-हेतुता मता । मनोज्ञत्व-लीलादेस् तु दासादिवत् दासादिषु स्वरूपानन्दाद् यथोरु-हेतुता मता तथा न, किन्तु यथा-कथञ्चिद् एव । मनोज्ञत्वं सौन्दर्य-कौमल्यादि । लीला गोवर्धनोद्धरणादिका । आदि-शब्दाच् चातुर्य-भक्त-वश्यत्वादि-गुणाः ॥६॥</p>
<p>**विश्वनाथः : **तत्रापि रत्य्-अनुभव-दशायाम् ईशमय-सुखेऽपि चतुर्भुज-स्वरूपानुभवस्यैवोरु-हेतुता, न तु दास्यादीनाम् इव मनोज्ञत्व-लीलाद्य्-अनुभवस्य उरु-हेतुता सम्मता । अतो ब्रह्म-सुखापेक्षया अधिकम् अपि दासादीनां सुखापेक्षया न्यूनम् एव शान्त-भक्तस्य सुखम् इति ज्ञेयम्, यथोक्तं तृतीय-स्कन्धे—</p>
<blockquote>
<p>एवं तदैव भगवान् अरविन्द-नाभः
स्वानां विबुध्य सद्-अतिक्रमम् आर्य-हृद्यः ।
तस्मिन् ययौ परमहंस-महा-मुनीनाम्
अन्वेषणीय-चरणौ चलयन् सह-श्रीः ॥
तं त्व् आगतं प्रतिहृतौपयिकं स्व-पुम्भिस्
तेऽचक्षताक्ष-विषयं स्व-समाधि-भाग्यम् । [भा।पु। ३.१५.३७-३८] इत्य् आदि ।</p></blockquote>
<p>स्व-समाधि-भाग्यम् इत्य् अनेन पूर्वानुभूत-ब्रह्म-सुखापेक्षया ईश्वर-सुखस्याधिक्यं दर्शितम् । एवं स्व-पुम्भिर् इत्य् अत्र स्व-पदेनोपहृत-च्छत्र-चामराद्य्-औपयिकत्वेन सह-श्रीर् इत्य् अनेन च तान् शान्त-भक्तान् सनकादीन् अतिक्रम्य दासादीनां मनोज्ञत्व-लीलाद्य्-अनुभवाधिक्यं दर्शितम् ॥६॥</p>
<p>—ओ)०(ओ—</p>
<p><strong>॥ ३.१.७-८ ॥</strong></p>
<p>तत्र <strong>आलम्बनाः—<br>
चतुर्भुजश् च शान्ताश् च अस्मिन्न् आलम्बना मताः ॥</strong></p>
<p>तत्र <strong>चतुर्भुजः—<br>
श्यामाकृतिः स्फुरति चारु-चतुर्भुजोऽयम्<br>
आनन्द-राशिर् अखिलात्म-सिन्धु-तरङ्गः ।<br>
यस्मिन् गते नयनयोः पथि निर्जिहीते<br>
प्रत्यक्-पदात् परमहंस-मुनेर् मनोऽपि ॥<br>
श्री-जीवः :</strong> श्यामाकृतिर् इति तापस-शान्तानां वचनम् । उदाहरणं तु ज्ञानि-शान्तस्येति ज्ञेयम् । उत्तरार्धे तस्यैव प्रतिपाद्यत्वात् । अत्र यद्यपि, यन् मर्त्य-लीलौपायिकं [भा।पु। ३.२.१२] इत्य् इत्य्-आदि बलाद् द्विभुजस्यैव तद्-आकर्षण-सामर्थ्याधिक्यम् इति तस्यैवालम्बनत्वे मुख्यत्वं युज्यते उदाहरिष्यते च—प्रधास्यति महत् तपः [भ।र।सि। ३.१.३२९] इत्य् इत्य्-आदिना, तथापि यूयं नृ-लोके बत भूरि-भागाः [भा।पु। ७.१०.४८] इत्य्-आद्य्-उक्त-दिशा गूढतरा न ते सर्वदा तद् अनुभवन्तीति चतुर्भुजत्वस्यैव प्राचुर्येणानुभवात् प्राधान्यं दर्शितं । तथैवोदाहरति—श्यामाकृतिर् इति । अत्र वर्णस्य प्रथमतो निर्देशाच् चार्व् इति सौन्दर्यस्य च कथनात् तत्र तच् चमत्कारातिशयो दर्शितः । अत आलम्बनत्व-निर्देशे, सच्चिदानन्द-सान्द्राङ्ग [भ।र।सि। ३.१.९] इति यद् वक्ष्यते तद् अप्य् एतत्-प्राधान्येनैव ज्ञेयम् । अखिला ये आत्मानो जीवास् तेषां तरङ्ग-रूपाणां सिद्ध-रूप इत्य् आत्म-परमात्मनोर् अंशांशिता-मात्र-तात्पर्यकम् । “अखिलात्म-मयूख-सूर्यः” इति वा पठनीयम् । प्रत्यक्-पदात् निर्विशेष-ब्रह्मानुसन्धानात् निर्जिहीते निर्गतं सत् तद्-गुणेष्व् एवाविष्टं भवतीत्य् अर्थः ॥७-८॥</p>
<p>**मुकुन्दः : **अखिलात्म-सिन्धु-तरङ्ग-सिन्धुः परमात्मात्वात्, अस्मिन् घनीभूत-ब्रह्म-विग्रहे प्रत्यक्-पदात् निर्जिहीते सन् निविड-सुखोदयाद् अत्रैव रमत इत्य् अर्थः । श्यामाकृतिर् इति जात-प्रेम्णस् तापसस्य वचनम् । परमहंस-मुनेः आत्मारामस्य । अयम् अर्थः—आत्माराम-गणाकर्षी इत्य् अयं गुणः शान्ते नोदेति, अतो नयनयोः पथि गते इत्य् अत्र कृपयेति नोक्तम् । किन्तु आत्मारामस्य स्वभावतयैव साक्षात्कार इति तस्य भाणम् । अतो जीवन्मुक्तेर् बहुमानता चेति ॥७-८॥</p>
<p>**विश्वनाथः : **चतुर्भुजो भगवान् विषयालम्बनः । शान्त-भक्ता आश्रयालम्बना ज्ञेयाः ॥७॥</p>
<p>श्यामाकृतिर् इति । अत्र यद्यपि,</p>
<blockquote>
<p>तथा परमहंसानां मुनीनाम् अमलात्मनाम् ।
भक्ति-योग-विधानार्थं कथं पश्येम हि स्त्रियः ॥ [भा।पु। १.८.२०]</p></blockquote>
<p>इति प्रथमे कुन्ती-वाक्यात्, यन् मर्त्य-लीलौपायिकं [भा।पु। ३.२.१२] इत्य् इत्य्-आदि तृतीयाच् च द्विभुजस्यैव तद्-आकर्षण-सामर्थ्याधिक्यम् इति तस्यैवालम्बनत्वे मुख्यत्वं युज्यते, उदाहरिष्यते च—प्रधास्यति महत् तपः [भ।र।सि। ३.१.२९] इत्य् आदिना, तथापि</p>
<blockquote>
<p>यूयं नृ-लोके बत भूरि-भागा
लोकं पुनाना मुनयोऽभियन्ति ।
येषां गृहान् आवसतीति साक्षाद्
गूढं परं ब्रह्म मनुष्य-लिङ्गम् ॥ [भा।पु। ७.१०.४८]</p></blockquote>
<p>इत्य्-आद्य्-उक्त-दिशा द्विभुजस्य गूढत्वेनावस्थानोक्तेर् नीते सर्वदा तद् अनुभवतीति चतुर्भुजत्वस्यैव तद्-आकर्षण-प्राचुर्येणानुभवात् प्राधान्यं दर्शितं । तथैवोदाहरति—श्यामाकृतिर् इति । अत्र वर्णस्य प्रथमतो निर्देशाच् चार्व् इति सौन्दर्यस्य च कथनात्, तत्र तत्र चमत्कारातिशयो दर्शितः । अखिला ये आत्मानो जीवास् तेषां तरङ्ग-रूपाणां सिद्ध-रूप इत्य् जीवात्म-परमात्मनोर् अंशांशि-भावे दर्शितः । प्रत्यक्-पदात् निर्विशेष-ब्रह्मानुसन्धानात् निर्जिहीते निर्गतं सत् तद्-गुणेष्वेवाविष्टं भवतीत्य् अर्थः ॥८॥</p>
<p>—ओ)०(ओ—</p>
<p><strong>॥ ३.१.९-१३ ॥<br>
सच्चिदानन्द-सान्द्राङ्ग आत्माराम-शिरोमणिः ।<br>
परमात्मा परं ब्रह्म शमो दान्तः शुचिर् वशी ॥९॥<br>
सदा स्वरूप-सम्प्राप्तो हतारि-गति-दायकः ।<br>
विभुर् इत्य् इत्य्-आदि आदि-गुणवान् अस्मिन्न् आलम्बनो हरिः ॥१०॥</strong></p>
<p>अथ <strong>शान्ताः—<br>
शान्ताः स्युः कृष्ण-तत्-प्रेष्ठ-कारुण्येन रतिं गताः ।<br>
आत्मारामास् तदीयाध्व-बद्ध-श्रद्धाश् च तापसाः ॥११॥</strong></p>
<p>अथ <strong>आत्मारामाः—<br>
आत्मारामास् तु सनक-सनन्द-मुखा मताः ।<br>
प्राधान्यात् सनकादीनां रूपं भक्तिश् च कथ्यते ॥१२॥</strong></p>
<p>तत्र <strong>रूपम्—<br>
ते पञ्च-षाब्द-बालाभाश् चत्वारस् तेजसोज्ज्वलाः ।<br>
गौराङ्गा वात-वसनाः प्रायेण सहचारिणः ॥१३॥</strong></p>
<p><em>न केनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.१.१४ ॥</strong></p>
<p>तत्र च <strong>भक्तिः—<br>
समस्त-गुण-वर्जिते करणतः प्रतीचीनतां<br>
गते किम् अपि वस्तुनि स्वयम् अदीपि तावत् सुखम् ।<br>
न यावद् इयम् अद्भुता नव-तमाल-नील-द्युतेर्<br>
मुकुन्द सुख-चिद्-घना तव बभूव साक्षात्-कृतिः ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> समस्तेति समस्त- इति । करणत इन्द्रिय-वर्गात् प्रतीचीनताम् अगोचरताम् ॥१४॥</p>
<p><strong>विश्वनाथः :</strong> समस्त-गुण-वर्जिते गुण-कृत-मालिन्य-रहिते शुद्ध इति यावत्, तथा करणत इन्द्रियेभ्यः प्रतीचीनतां गते इन्द्रियैः सह सङ्ग-रहिते इत्य् अर्थः । एवं-भूते अन्तःकरण-रूपे वस्तुनि किम् अपि ब्रह्माख्यं सुखं तावत् स्वयम् अदीपि स्वयम् अस्फुरत् न यावत् तव साक्षात् कृतिर् बभूव इत्य् अर्थः ॥१४॥</p>
<p>—ओ)०(ओ—</p>
<p><strong>॥ ३.१.१५-१६ ॥</strong></p>
<p>अथ <strong>तापसाः—<br>
भक्तिर् मुक्त्यैव निर्विघ्नेत्य् आत्त-युक्त-विरक्तताः ।<br>
अनुज्झित-मुमुक्षा ये भजन्ते ते तु तापसाः ॥</strong></p>
<p>यथा—</p>
<p><strong>कदा शैल-द्रोण्यां पृथुल-विटपि-क्रोड-वसतिर्<br>
वसानः कौपीनं रचित-फल-कन्दाशन-रुचिः ।<br>
हृदि ध्यायं ध्यायं मुहुर् इह मुकुन्दाभिधम् अहं<br>
चिदानन्दं ज्योतिः क्षणम् इव विनेष्यामि रजनीः ॥<br>
श्री-जीवः :</strong> मुकुन्दाभिधम् इति । स्वभावत एव संसार-हरणान् मुकुन्दाभिधं मुक्ति-दातारं । रजनीर् इत्य् उपलक्षणम् अहोरात्रान् इत्य् अर्थः । “त्रि-रात्रम् अपि ये तत्र वसन्ति” इतिवत् ॥१६॥</p>
<p><strong>मुकुन्दः :</strong> हेतुइर् मुक्त्यैव निविघ्नेति हेतोर् एवानुज्झित-मुमुक्षाश् च भजनत इत्य् इत्य्-आदि लक्षणाद् एवं बोध्यं तापसानां भावः साधनेन कृपया तत्-कला-मात्रं, आत्मारामाणां कृपयैव प्रथीयान् सः । शान्ता नित्य-सिद्धा नैवेति । अत एषां साधकाः सिद्धा नित्य-सिद्धा इति भेदो दासवन् न करिष्यते ॥१५-१६॥</p>
<p><strong>विश्वनाथः :</strong> मुक्त्या जीवन्मुक्ततया भक्तिर् निर्विघ्ना, अन्यथा काम-क्रोधादि-विघ्न-सत्त्वे सर्वदा प्रवाह-रूपेण भक्तिर् न भवतीति । आत्ता गृहीता युक्त-विरक्तता युक्तं वैराग्यं यैः, तथा अनुज्झिता अत्यक्ता मोक्षेच्छा च यैः, अतस् तेषां मोक्षेच्छा-रूपान्याभिलाष-सत्त्वेऽपि न शुद्ध-भक्तित्व-हानिः । यतो भक्तेर् विघन-स्वरूपस्य कामादेर् निवृत्त्य्-अर्थम् एव संसार-मोचनेच्छा, न तु सायुज्यार्थं । तथा च प्रथम-दशायां तेषां मोक्षेच्छयैव भजनम् इति ज्ञेयम् ॥१५॥</p>
<p>मुकुन्दाभिधम् इति । स्वभावत एव संसार-हरण-लक्षण-मुक्ति-दातारं, । रजनी<strong>र्</strong> इत्य् उपलक्षणं, अहोरात्रम् इत्य् अर्थः । “त्रि-रात्रम् अपि क्षेत्रे वसति” इतिवत् ॥१६॥</p>
<p>—ओ)०(ओ—</p>
<p><strong>॥ ३.१.१७-१९ ॥<br>
भक्तात्माराम-करुणा प्रपञ्चेनैव तापसाः ।<br>
शान्ताख्य-भाव-चन्द्रस्य हृद्-आकाशे कलां श्रिताः ॥</strong></p>
<p>अथ <strong>उद्दीपनाः—<br>
श्रुतिर् महोपनिषदां विविक्त-स्थान-सेवनम् ।<br>
अन्तर्-वृत्ति-विशेषोऽस्य स्फूर्तिस् तत्त्व-विवेचनम् ॥<br>
विद्या-शक्ति-प्रधानत्वं विश्व-रूप-प्रदर्शनम् ।<br>
ज्ञानि-भक्तेन संसर्गो ब्रह्म-सत्रादयस् तथा ।<br>
एष्व् असाधारणाः प्रोक्ता बुधैर् उद्दीपना अमी ॥<br>
श्री-जीवः :</strong> तत्त्व-विवेचनादि-त्रयं तापसानां ज्ञेयम् । अन्ये तूभयेषाम् एव । तत्र विद्या-शक्ति-प्रधानत्वादि-द्वयम् ईश्वर-गतं ज्ञेयम् । ब्रह्म-सत्रम् अन्योन्यं सम-विद्यानाम् उपनिषद्-विचारः ॥१८-१९॥</p>
<p><strong>मुकुन्दः :</strong> विद्या-शक्तीत्य्-आदि-द्वयम् ईश्वर-गतं ज्ञेयम् । ब्रह्म-सत्रं समान-भावानाम् अन्योन्यम् उपनिषद्-विचारः ॥१८-१९॥</p>
<p><strong>विश्वनाथः :</strong> बहिर्-इन्द्रियाणां वृत्ति-निषेधे सत्य् अथेति अन्तः-करण-वृत्ति-विशेषस्य स्फूर्तिर् एवोद्दीपनम् । अविद्या-शक्तेर् बन्धकत्वेन हेयत्वं, विद्या-शक्तेर् मोचकत्वेन प्रधानत्वम् । ब्रह्म-सत्रम् अन्योन्यं सम-विद्यानाम् उपनिषद्-विचारः ॥१९॥</p>
<p>—ओ)०(ओ—</p>
<p><strong>॥ ३.१.२० ॥</strong></p>
<p>अत्र <strong>महोपनिषच्-छ्रुतिः</strong>, यथा—</p>
<p><strong>अक्लेशाः कमल-भुवः प्रविश्य गोष्ठीं<br>
कुर्वन्तः श्रुति-शिरसां श्रुतिं श्रुत-ज्ञाः ।<br>
उत्तुङ्गं यद्-उपुर-सङ्गमाय रङ्गं<br>
योगीन्द्राः पुलक-भृतो नवाप्य् अवापुः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> नव अपि योगीन्द्रा नव योगेश्वराः कवि-प्रभृतयः उपनिषच्-छिरो-भाग-गोपाल-तापिनी-श्रवणेन श्री-कृष्णस्य सर्वोत्कर्षं ज्ञात्वा तं द्रष्टुं यदु-पुङ्गवपु<strong>र्</strong>अ-सङ्गमाय द्वारका-गमनार्थं उत्तुङ्गं रङ्गम् अवापुः ॥२०॥</p>
<p>—ओ)०(ओ—</p>
<p>**॥ ३.१.२१-२२ ॥<br>
पादाब्ज-तुलसी-गन्धः शङ्ख-नादो मुर-द्विषः ।<br>
पुण्य-शैलः शुभारण्यं सिद्ध-क्षेत्रं स्वरापगा ॥<br>
विषयादि-क्षयिष्णुत्वं कालस्याखिल-हारिता ।<br>
इत्य् इत्य्-आद्य् उद्दीपना साधारणास् तेषां किलाश्रितैः ॥<br>
श्री-जीवः : **पादाब्ज-तुलसी-गन्ध-शङ्ख-नाद-स्वरापगा उभयेषां, अन्ये तापसानां, आश्रितैर् दास-विशेषैः सह साधारणाः तेषां अपि भवन्तीत्य् अर्थः । तत्र स्वर् इति स्वरस्यापगा गङ्गा इत्य् अर्थः ॥२२॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> स्वरापगा गङ्गा आश्रितैः दास-विशेषैः सह साधारणाः दासानां अपि भवतीत्य् अर्थः ॥२२॥</p>
<p>—ओ)०(ओ—</p>
<p><strong>॥ ३.१.२३ ॥</strong></p>
<p>अथ <strong>पादाब्ज-तुलसी-गन्धो</strong>, यथा तृतीये (३.१५.४३)—</p>
<p><strong>तस्यारविन्द-नयनस्य पदारविन्द-<br>
किञ्जल्क-मिश्र-तुलसी-मकरन्द-वायुः ।<br>
अन्तर्-गतः स्व-विवरेण चकार तेषां<br>
सङ्क्षोभम् अक्षर-जुषाम् अपि चित्त-तन्वोः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> किं च, तानि भगवद्-अङ्ग-माधुर्याणि तान् ब्रह्मानन्दतोऽपि परम-चमत्कारं प्रापयित्वा स्वेषु मज्जयामासुर् इति किं वक्तव्यम्, तद्-एकाङ्ग-सम्बन्धि-वस्तु-सम्बन्धी मारुतोऽपि तान् स्व-निष्ठां च्यवयित्वा क्षोभयन् विजिग्ये इत्य् आह—तस्येति तस्य इति । पदारविन्दयोर् ये किञ्जल्काः श्वेतारुण-कान्तिमन्-नखरास् नखराः, तैर् मिश्रा या तुलसी**,** तस्या मकरन्द-सम्बन्धी वयुस् वयुः, तेषाम् अन्तर् अन्तः-करण-गतः, तत्र स्वाधिकारं कर्तुम् इव प्रविष्टः ।</p>
<p>नन्व् आज्ञां विना परकीयान्तः-पुर-प्रवेशः सनकादीनाम् इव सहसानुचित इति चेत्, तत्र सन्यायम् आह—स्व-विवरेण नासा-च्छिद्रेण, नासा-च्छिद्रं खलु वायोर् एव विवरं भवति, तत्र प्रवेष्टुं कस्याज्ञां गृह्णीयाद् इति भावः ।</p>
<p>तत्र गत्वा किम् अकरोत् ? तत्राह—चित्त-तन्वोः सङ्क्षोभं चकार । आदौ बलात् चित्तं सानन्द-विवर्ते निपात्य क्षोभयामास, ततस् तनुम् अपि कम्पाश्रु-रोमाञ्च-स्वेदादिभिः । लोके ह्य् अन्योऽपि परकीय-देशे स्वाधिकारं चिकीर्षुः प्रथमं तद्-देशाध्यक्षं निबध्य विलुण्ठ्य क्षोभयति, ततस् तद्-देशम् अपि स्व-सैन्य-सम्मर्दितं करोतीति ।</p>
<p>ननु ब्रह्मानन्द-जुषां तेषां चित्तं ब्रह्मानन्दमयम् एव, कथं भगवद्-आनन्दस् तत् स्वमयं करोतु ? तत्राह—अक्षर-जुषाम् अपीति । एवम् एवास्य माधुर्याधिक्येन बलवत्त्वम् इति भावः ॥२३॥</p>
<p>—ओ)०(ओ—</p>
<p><strong>॥ ३.१.२४-२६ ॥</strong></p>
<p>अथ <strong>अनुभावाः—<br>
नासाग्र-न्यस्त-नेत्रत्वम् अवधूत-विचेष्टितम् ।<br>
युग-मात्रेक्षित-गतिर् ज्ञान-मुद्रा-प्रदर्शनम् ॥<br>
हरेर् द्विष्य् अपि न द्वेषो नातिभक्तिः प्रियेष्व् अपि ।<br>
सिद्धतायास् तथा जीवन्-मुक्तेश् च बहु-मानिता ॥<br>
नैरपेक्ष्यं निर्ममता निरहङ्कारिता कथा ।<br>
मौनम् इत्य् आदयः शीताः स्युर् असाधारणाः क्रियाः ॥<br>
श्री-जीवः :</strong> युगं हलाद्य्-अङ्गं तच् च चतुर्हस्त-प्रमाणं लक्ष्यते । युग-मात्रे यद्- ईक्षितम् ईक्षणं, तेनैव गतिः । ज्ञान-मुद्रा तर्जन्य्-अङ्गुष्ठयोर् युतिः । सिद्धता अत्यन्त-संसार-ध्वंसः । जीवन्-मुक्तिः शरीर-द्वयानावेशेन स्थितिः । एतद् द्वयं बहु-मानिता तद्-भक्त्य्-आभासवतां तापसानां ज्ञेया ॥२४-२६॥</p>
<p>**मुकुन्दः : **युगं हस्त-चतुः-प्रमाणं लक्ष्यते । तन्-मात्रे ईक्षितम् ईक्षणं यस्या सा । च गतिश् च यन्-मात्रेक्षित-गतिः । युगं हस्त-चतुष्केऽपि रथ-सीराङ्गयोर् युगः इति विश्वः । ज्ञान-मुद्रा तर्जन्य्-अङ्गुष्ठयोर् युतिः । न भक्तिर् अतिभक्तिः, न किन्तु भक्ति-मात्रं । सिद्धता भगवान् लोके पारिषदतयावस्थानम् । जीवन्-मुक्तिः शरीर-द्वयानावेशेन स्थितिः । शीताः सुखमया एव, नैषां क्षेपणा इति भावः ॥२४-२६॥</p>
<p><strong>विश्वनाथः :</strong> युगं हलाद्य्-अङ्गं, तच् च चतुर्हस्त-प्रमाणं लक्ष्यते । युग-मात्रस्य ईक्षितम् ईक्षणं तेनैव गतिः । ज्ञान-मुद्रा तर्जन्य्-अङ्गुष्ठयोर् युतिः । सिद्धता अत्यन्त-संसार-ध्वंसः । जीवन्-मुक्तिः शरीर-द्वयानवेशेन स्थितिः ॥२४॥</p>
<p>—ओ)०(ओ—</p>
<p><strong>॥ ३.१.२७ ॥</strong></p>
<p>तत्र <strong>नासाग्र-नयनत्वं</strong>, यथा—</p>
<p>**नासिकाग्र-दृग् अयं पुरो मुनिः<br>
स्पन्द-बन्धुर-शिरा विराजते ।<br>
चित्त-कन्दर-तटीम् अनाकुलाम्<br>
अस्य नूनम् अवगाहते हरिः ॥<br>
श्री-जीवः, विश्वनाथः : **नासिकाग्र-दृग् इति मुनिर् इति चात्र तस्यात्मारामत्वं द्योत्यते । अत्र तु स्पन्द-बन्धुर-शिरा इति विशेषानुभवः । स च श्री-हरि-गुणात्मक एव सम्भवति । आत्मारामाश् च मुनयः [भा।पु। १.७.१०] इत्य् इत्य्-आदेर् इति भावः ॥२७॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.१.२८-२९ ॥<br>
जृम्भाङ्ग-मोटनं भक्तेर् उपदेशो हरेर् नतिः ।<br>
स्तवादयश् च दासाद्यैः शीताः साधारणाः क्रियाः ॥</strong></p>
<p>तत्र <strong>जृम्भा</strong>, यथा—</p>
<p><strong>हृदयाम्बरे ध्रुवं ते<br>
भावाम्बर-मणिर् उदेति योगीन्द्र ।<br>
यद् इदं वदनाम्भोजं<br>
जृम्भाम् अवलम्बते भवतः ॥<br>
श्री-जीवः, विश्वनाथः :</strong> <em>न व्याख्यातम् ।न व्याख्यातम्।</em></p>
<p>**मुकुन्दः : **जृम्भेति जृम्भा इति । दासाद्यैर् इत्य् आद्य-पदं जृम्भाङ्ग-मोटनयोः । सख्यादाव् अपि सद्-भावाद् गृहीतम् ॥२९॥</p>
<p>—ओ)०(ओ—</p>
<p><strong>॥ ३.१.३०-३१ ॥</strong></p>
<p>अथ <strong>सात्त्विकाः—<br>
रोमाञ्च-स्वेद-कम्पाद्याः सात्त्विकाः प्रलयं विना ॥</strong></p>
<p>अथ <strong>रोमाञ्चो</strong>, यथा—</p>
<p>**पाञ्चजन्य-जनितो ध्वनिर् अन्तः<br>
क्षोभयन् सपदि बिद्धविद्ध-समाधिः ।<br>
योगिनां गिरि-गुहा-निलयानां<br>
पुद्गले पुलक-पालिम् अनैषीत् ॥<br>
श्री-जीवः : **एषां श्री-भगवत्-समाधौ चेष्टाया ज्ञानान्तरस्य च निराकृतौ प्रलय-लक्षणत्वे प्राप्तेऽपि भुवि पतनाद्य्-अभावात् प्रलयं विनेत्य् उक्तम् ॥३०॥ पुद्गले देहे । कायो देहः स्त्रियां मूर्तिः पुद्गलश् च पुमांस् तनुर् इत्य् अमर-दत्तः ॥३१॥</p>
<p>**मुकुन्दः : **पुद्गले वपुषि ॥३१॥</p>
<p><strong>विश्वनाथः :</strong> तेषां श्री-भगवत्-समाधौ चेष्टाया ज्ञानान्तरस्य च निराकृतत्वात् प्रणय-लक्षणत्वे प्राप्तेऽपि भूमि-पतनाद्य्-अभावात् प्रलयं विनेत्य् उक्तम् ॥३०॥ पुद्गले देहे ॥३१॥</p>
<p>—ओ)०(ओ—</p>
<p><strong>॥ ३.१.३२ ॥<br>
एषां निरभिमानानां शरीरादिषु योगिनाम् ।<br>
सात्त्विकास् तु ज्वलन्त्य् एव न तु दीप्ता भवन्त्य् अमी ॥<br>
श्री-जीवः, विश्वनाथः :</strong> एषां इति । तावद् अपि श्री-भगवत्-सम्बन्ध-प्रब्रह्म्भावाद् एव भवतीति भावः ॥३२॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.१.३३-३४ ॥</strong></p>
<p>अथ <strong>सञ्चारिणः—<br>
सञ्चारिनोऽत्र निर्वेदो धृतिर् हर्षो मतिः स्मृतिः ।<br>
विषादोत्सुकतावेग-वितर्काद्याः प्रकीर्तिताः ॥</strong></p>
<p>तत्र <strong>निर्वेदो</strong>, यथा—</p>
<p><strong>अस्मिन् सुख-घन-मूर्तौ<br>
परमात्मनि वृष्णि-पत्तने स्फुरति ।<br>
आत्मारामतया मे<br>
वृथा गतो बत चिरं कालः ॥</strong></p>
<p><em>न कतमेनापि व्याख्यातं ।</em></p>
<p>—ओ)०(ओ—</p>
<p><strong>॥ ३.१.३५ ॥</strong></p>
<p>अथ **स्थायी—<br>
अत्र शान्ति-रतिः स्थायी समा सान्द्रा च सा द्विधा ॥<br>
श्री-जीवः, विश्वनाथः : <em>न व्याख्यातम् ।न व्याख्यातम्।</em><br>
मुकुन्दः : **अत्र शान्ति-रतिर् इति मनसि श्री-कृष्णस्यानुभवमयी समा । बहिः साक्षाद्-दर्शन-मयी सान्द्रा इति तयोर् लक्षणे अप्य् उदाहरणाभ्यां ज्ञेये ॥३५॥</p>
<p>—ओ)०(ओ—</p>
<p><strong>॥ ३.१.३६ ॥</strong></p>
<p>तत्र **आद्या, <strong>यथा</strong>—<br>
समाधौ योगिनस् तस्मिन्न् असम्प्रज्ञात-नामनि । <br>
लीलया मयि लब्धेऽस्य बभूवोत्कम्पिनी तनुः ॥<br>
श्री-जीवः, विश्वनाथः : **समाधाव् इति श्री-भगवद्-वचनम् ।</p>
<blockquote>
<p>मनसो वृत्ति-शून्यस्य ब्रह्माकारतया स्थितिः ।
या सम्प्रज्ञात-नामासौ समाधिर् अभिधीयते ॥ इति ॥३६॥</p></blockquote>
<p>**मुकुन्दः : **समाधाव् इति ।</p>
<blockquote>
<p>मनसो वृत्ति-शून्यस्य ब्रह्माकारतया स्थितिः ।
या सम्प्रज्ञात-नामासौ समाधिर् अभिधीयते ॥ इति ॥३६॥</p></blockquote>
<p>लीलयेति लीलया इति कृपा-द्योतकम् ॥३६॥</p>
<p>—ओ)०(ओ—</p>
<p><strong>॥ ३.१.३७ ॥<br>
सान्द्रा</strong>, यथा—</p>
<p><strong>सर्वाविद्या-ध्वंसतो यः समस्ताद्<br>
आविर्भूतो निर्विकल्पे समाधौ ।<br>
जाते साक्षाद् यादवेन्द्रे स विन्दन्<br>
मय्य् आनन्दः सान्द्रतां कोटिधासीत् ॥<br>
श्री-जीवः-</strong> सर्वेति सर्व- इति । ज्ञानित्वात् परम-गभीरस्याप्य् अस्य कण्ठोक्ती-कृत-निजानन्दतया चापलाभिर्व्यक्तेः पूर्वस्माद् आधिक्यम् एव व्यक्तम् । जात इति स एव आनन्दः साक्षाज् जाते यादवेन्द्रेऽधिकरणे तदीय-रूप-गुण-लीलानुभवान् मयि कोटिधा सान्द्रतां विन्दन् सान्द्रतया प्रकाशमान आसीद् इत्य् अर्थः ॥३७॥</p>
<p><strong>श्री-मुकुन्दः- <em>न व्याख्यातम् ।न व्याख्यातम्।</em><br>
विश्वनाथः :</strong> <strong>सर्व-</strong> इति सर्वेति शान्त-भक्त-वचनम् । ज्ञानित्वात् परम-गभीरस्याप्य् अस्य कण्ठोक्ती-कृत-निजानन्दतया चापल्य-व्यक्तेः पूर्वस्माद् आधिक्यम् एव व्यक्तम् । जात इति स एवानन्दः साक्षाज् जाते यादवेन्द्रेऽधिकरणे तदीय-रूप-गुण-लीलानुभवान् मयि कोटिधा सान्द्रतां विन्दन् सान्द्रतया प्रकाशमान आसीद् इत्य् अर्थः ॥३७॥</p>
<p>—ओ)०(ओ—</p>
<p><strong>॥ ३.१.३८-३९ ॥<br>
शान्तो द्विधैष पारोक्ष्य-साक्षात्कार-विभेदतः ॥</strong></p>
<p>अथ <strong>परोक्ष्यं</strong>, यथा—</p>
<p><strong>प्रयास्यति महत्-तपः सफलतां किम् अष्टाङ्गिका<br>
मुनीश्वर पुरातनी परम-योगचर्याप्य् असौ ।<br>
नराकृति-नवाम्बुद-द्युति-धरं परं ब्रह्म मे<br>
विलोचन-चमत्कृतिं कथय किं नु निर्मास्यति ॥<br>
श्री-जीवः-</strong> <em>न व्याख्यातम् ।न व्याख्यातम्।</em></p>
<p>**श्री-मुकुन्दः- **शान्त इति रसः ॥३८॥ प्रयास्यतीति प्रयास्यति इति प्रथम-दर्शनार्थम् उत्कण्ठेयम् । परं ब्रह्मेति प्रकटिश्वरप्रकटेश्वर-रूप-बोधनेन चतुर्भुज-निष्ठा-परम् । नराकृतित्वाद् द्विभुजत्वं तु स्व-गोपनार्थम् इति भावः ॥३९॥</p>
<p><strong>विश्वनाथः :</strong> शान्त-रसोऽपि द्विविधो भवति । असौ योग-चर्यापि किं सफलतां प्रयास्यति ? ॥३९॥</p>
<p>—ओ)०(ओ—</p>
<p><strong>॥ ३.१.४० ॥</strong></p>
<p>यथा वा—</p>
<p><strong>क्षेत्रे कुरोः किम् अपि चण्डकरोपरागे<br>
सान्द्रं महः पथि विलोचनयोर् यदासीत् ।<br>
तन् नीरद-द्युति-जयि स्मरद् उत्सुकं मे<br>
न प्रत्यग्-आत्मनि मनो रमते पुरेव ॥<br>
श्री-जीवः-</strong> ”सान्द्रं महः पथीति यद् आसीद् इति द्युति-जयी” इत्य् अत एव पाठास् त्व् इष्टाः ॥४०॥</p>
<p>**श्री-मुकुन्दः- **सान्द्रं यद् अध्वनि विलोचनयोर् अयासीत् । ”तन्-नीरद-द्युति-महः” इति पाठः ॥४०॥</p>
<p><strong>विश्वनाथः :</strong> तत्र श्री-कृष्णाख्यं सान्द्रं महः मम मनः स्मरत् सत्, प्रत्यग् आत्मनि ब्रह्मणि पूर्ववन् न रमते, कृष्णस्य परोक्षे जातत्वात् परोक्ष्यम् ॥४०॥</p>
<p>—ओ)०(ओ—</p>
<p><strong>॥ ३.१.४१ ॥<br>
साक्षात्कारो</strong>, यथा—</p>
<p><strong>परमात्मतयातिमेदुराद्<br>
बत साक्षात्-करण-प्रमोदतः ।<br>
भगवन्न् अधिकं प्रयोजनं<br>
कतरद् ब्रह्म-विदोऽपि विद्यते ॥<br>
श्री-जीवः-</strong> हे भगवन् ! सर्वातीतानन्त-गुण-सम्पन्न ! तव साक्षात्-करणानन्दाद् अधिकं ब्रह्मणः परम-निर्विशेषानन्द-स्वरूपस्य योऽनुभवी, तस्यापि कतरद् विद्यते । ननु, ब्रह्म तावत् सर्वेषां स्वरूपं, स्वरूपस्यैव सर्वतः प्रेष्ठत्वेन तत्-साक्षात्कारस्यैव सर्वतः प्रीत्य्-आस्पदत्वात्, कृतं गुणमय-साक्षात्-करणेन ? तत्राह—परेति पर- इति । आत्मा सर्वेषां सर्वं यद् ब्रह्म ततोऽपि परमात्मतयातिमेदुरात्, ब्रह्मणो हि प्रतिष्ठाहम् [गीता १४.२७] इति श्री-भगवद्-गीतोपनिषद्भ्यः, कृष्णम् एनम् अवेहि त्वम् आत्मानं अखिलात्मनाम् [भा।पु। १०.१४.५५] इति श्री-शुक-वाक्याच् च ॥४१॥</p>
<p>**श्री-मुकुन्दः- **परमात्मतयेति परमात्मतया इति । जात-प्रेम्णस् तापसस्य वचनम् । ब्रह्म-विद आत्मारामस्य ॥४१॥</p>
<p><strong>विश्वनाथः :</strong> हे भगवन् ! सर्वातीतानन्त-गुण-सम्पन्न ! तव साक्षात्-करणानन्दाद् अधिकं ब्रह्मानुभविनाम् अपि कतरत् प्रयोजनं विद्यते ? अपि तु न विद्यते इत्य् अर्थः । यथा च ब्रह्मानन्दाद् अपि तव साक्षात्कारानन्दोऽधिक इति भावः । ननु, ब्रह्म तावत् सर्वेषां स्वरूपं, स्वरूपस्यैव सर्वतः प्रीत्य्-आस्पदत्वात् कृतं गुणमय-साक्षात्-कारेण ? तत्राह—परेति । सर्वेषां स्वरूपं यद् ब्रह्म तद् एवात्मा ततोऽपि तव परमातया परमतया अतिमेदुरात्, ब्रह्मणो हि प्रतिष्ठाहम् [गीता १४.२७] इति श्री-भगवद्-गीतोपनिषद्भ्यः, कृष्णम् एनम् अवेहि त्वम् आत्मानं अखिलात्मनाम् [भा।पु। १०.१४.५५] इति श्री-शुक-वाक्याच् च ॥४१॥</p>
<p>—ओ)०(ओ—</p>
<p><strong>॥ ३.१.४२ ॥</strong></p>
<p>यथा वा—</p>
<p><strong>हृष्टः कम्बु-पति-स्वनैर् भुवि लुठच्-चीराञ्चलः सञ्चलन्<br>
मूर्ध्ना रुद्ध-दृग् -अश्रुभिः पुलकितो द्राग् एष लीन-व्रतः ।<br>
अक्ष्णोर् अङ्गनम् अञ्जन-त्विषि पर-ब्रह्मण्य् अवाप्ते मुदा<br>
मुद्राभिः प्रकटीकरोत्य् अवमतिं योगी स्वरूप-स्थितौ ॥<br>
श्री-जीवः-</strong> अश्रुभिः रुद्ध-दृग् इति योज्यम् । लीन्फ़ं नष्ट्फ़ं व्रत्फ़ं तत्-तन्-नियमो य्w यस्य ॥४२॥</p>
<p><strong>श्री-मुकुन्दः- <em>न व्याख्यातम् ।न व्याख्यातम्।</em><br>
विश्वनाथः :</strong> अश्रुभिः रुद्ध-दृग् इति योज्यम् । लीनं नष्टं व्रतं तत्-तन्-नियमो यस्य । BRब्रह्म-SVअस्वरूप-Tऔ स्थितौ अवज्ञां प्रकट्Y प्रकटयति ॥४२॥</p>
<p>—ओ)०(ओ—</p>
<p><strong>॥ ३.१.४३ ॥<br>
भवेत् कदाचित् कुत्रापि नन्द-सूनोः कृपा-भरः ।<br>
प्रथमं ज्ञान-निष्ठोऽपि सोऽत्रैव रतिम् उद्वहेत् ॥४३॥<br>
श्री-जीवः-</strong> तत्र श्रीमन्-नन्द-सूनु-रूपस्य तस्य कृपातिशये तु परमोत्कर्षम् आह—भवेद् इति । अत्र श्री-नन्द-सूनाव् एव रतिम् उच्चैर् वहेत् । तद्-योग्यां शान्तिम् अपि रतिम् अतिक्रम्य रति-विशेसर्वं विशेषं वहतीत्य् अर्थः ॥४३॥</p>
<p><strong>मुकुन्दः-</strong> अत्रैव नन्द-सूनाव् एव रतिम् उद्वहेत्, शान्ति-रतिम् अतिक्रम्य दास-विशेसर्वोचितां विशेषोचितां तां वहेद् इत्य् अर्थः ॥४३॥</p>
<p><strong>विश्वनाथः-</strong> अत्र श्री-नन्द-नन्दन-स्वरूपस्य तत्-कृपातिशये परमोत्कर्षम् आह—भवेद् इति । अत्रैव नन्द-सूनाव् एव उद्वहेत्, तद्-योग्यां शान्ति-रतिम् अतिक्रम्य शृङ्गुण्गार-रति-विशेसर्वं विशेषं वहतीत्य् अर्थः ॥४३॥</p>
<p>—ओ)०(ओ—</p>
<p><strong>॥ ३.१.४४ ॥</strong></p>
<p>यथा बिल्वमङ्गलोक्तिः—</p>
<p><strong>अद्वैत-वीथी-पथिकैर् उपास्याः<br>
स्वानन्द-सिंहासन-लब्ध-दीक्षाः ।<br>
शठेन केनापि वयं हठेन<br>
दासी-कृता गोप-वधू-विटेन ॥<br>
श्री-जीवः-</strong> अद्वैतेति अद्वैत- इति शाब्दं ज्ञानम् उक्तम् । स्वानन्देति स्वानन्द- इति त्व् अनुभव-पर्यन्तम् । स्वानन्द एव सिंहासनं**,** तत्र लब्धा दीक्षा पूजा यैर् इत्य् अर्थः । दीक्ष-मौण्ड्येत्य् मौण्ड्येत्य्-आदि-धातु-गनआनांआत् । व्याज-स्तुतिर् इयम् ॥४४॥</p>
<p><strong>मुकुन्दः-</strong> स्वानन्द एव सिंहासनं**,** तत्र लब्धा दीक्षा पूजा यैर् इत्य् अर्थः । दीक्ष-मौण्ड्येत्य् आदि-धातु-गननात् गआनांआत् । हठेनेति हठेन इति कृपा-भर-द्योतक-व्याज-स्तुतिर् इयम् ॥४४॥</p>
<p><strong>विश्वनाथः-</strong> <strong>अद्वैत-</strong> इति अद्वैतेति शास्त्रोत्थ-ज्ञानम् उक्तम् । स्वानन्द- इएति साक्षाद्-अनुभव-पर्यन्तम् । स्वानन्द एव सिंहासनं**,** तत्र लब्धा दीक्षा पूजा यैर् इत्य् अर्थः । गोप-वधू-विटेन गोप-वधू-कामुकेन व्याज-स्तुतिर् इयम् ॥४४॥</p>
<p>—ओ)०(ओ—</p>
<p><strong>॥ ३.१.४५ ॥<br>
तत्-कारुण्य-श्लथीभूत-ज्ञान-संस्कार-सन्ततिः ।<br>
एष भक्ति-रसानन्द-निपुणः स्याद् यथा शुकः ॥<br>
श्री-जीवः-</strong> अत्रार्षम् अपि प्रमाणम् आह—तद् इति । श्री-शुकेन हि सर्वोत्तम-प्रेमतया ब्रह्म-वासि-मात्रं निरूप्य तत्रापि कुत्रचित् परमोत्कर्षो दर्शितः ॥४५॥</p>
<p>**श्री-मुकुन्दः- **सर्व-भक्ति-रस-तत्त्व-ज्ञानं चास्य स्याद् इत्य् आह—तत्-कारुण्येति कारुण्य- इति ॥४५॥</p>
<p><strong>विश्वनाथः :</strong> अत्र श्री-शुक एव प्रमाणम् इत्य् आह—तद् इति । श्री-शुकेन हि सर्वोत्तम-प्रेमतया ब्रह्म-वासि-मात्रं निरूप्य तत्रापि शृङ्गार-रसे परमोत्कर्षो दर्शितः ॥४५॥</p>
<p>—ओ)०(ओ—</p>
<p><strong>॥ ३.१.४६-४७ ॥<br>
शमस्य निर्विकारत्वान् नाट्यज्ञैर् नैष मन्यते ।<br>
शान्त्य्-आख्याया रतेर् अत्र स्वीकारान् न विरुध्यते ॥<br>
शमो मन्-निष्ठता बुद्धेर्</strong><sup id="fnref:1"><a href="#fn:1" class="footnote-ref" role="doc-noteref">1</a></sup>** इति श्री-भगवद्-वचः ।<br>
तन्-निष्ठा दुर्घटा बुद्धेर् एतां शान्त-रतिं विना ॥<br>
श्री-जीवः-** अत्रेति केवलः शान्त-रसस् तैर् विरुध्यतां नाम, अत्रास्मन्-मते तु शान्त-रसे तैर् विरोद्धुं न शक्यत इत्य् अर्थः । तत्र हेतुम् आह—शान्त्य्-आ- एति इति श्री-भगवद्-रति-मात्रस्य रसत्वं पूर्वम् एव हि स्थापितम् इति भावः । तत्र हि कार्य-द्वारा रति-रूपं कारणं लक्ष्यत इत्य् आह—तन्-निष्ठेति निष्ठा इति । तथापि सामान्यायाम् एव रतौ लब्धायां विशेषेऽत्र प्रवृत्तिः प्रसिद्ध-शम-प्राचुर्यात् पर्यवसीयते ॥४६-४७॥</p>
<p><strong>श्री-मुकुन्दः- <em>न व्याख्यातम् ।न व्याख्यातम्।</em><br>
विश्वनाथः :</strong> अत्रेति केवलः शान्त-रसस् तैर् विरुध्यतां नाम, अत्रास्मत्-सम्मते तु शान्त-रसे तैर् विरोद्धुं न शक्यत इत्य् अर्थः । तत्र हेतुम् आह—शान्त्य्-आख्याया इति । श्री-भगवद्-रति-मात्रस्य रसत्वं पूर्वम् एव हि स्थापितम् इति भावः । तत्र हि कार्य-द्वारा रति-रूपं कारणं लक्ष्यत इत्य् आह—** तन्-निष्ठा** इति तन्-निष्ठेति ॥४६-४७॥</p>
<p>—ओ)०(ओ—</p>
<p><strong>॥ ३.१.४८ ॥<br>
केवल-शान्तोऽपि</strong>, श्री-विष्णु-धर्मोत्तरे यथा—</p>
<p>**नास्ति यत्र सुखं दुःखं न द्वेषो न च मत्सरः ।<br>
समः सर्वेषु भूतेषु स शान्तः प्रथितो रसः ॥<br>
श्री-जीवः, विश्वनाथः : **अथ केवल-शान्ताख्ये रसे विवदमानानां मत-निरासेन कैमुत्याद् आत्म-मतं स्थापयति—केवल-शान्तोऽपि श्री- श्री-विष्णु-धर्मोत्तरे यथेति यथा इति ॥४८॥</p>
<p>**श्री-मुकुन्दः- **केवल-शान्तोऽपि रस-स्थायिनि तु सन्देहस्य गन्धम् अपि निरस्यति ॥४८॥</p>
<p>—ओ)०(ओ—</p>
<p>**॥ ३.१.४९-५१ ॥<br>
सर्वथैवम् अहङ्कार-रहितत्वं व्रजन्ति चेत् ।<br>
अत्रान्तर्भावम् अर्हन्ति धर्म-वीरादयस् तदा ॥<br>
धृति-स्थायिनम् एके तु निर्वेद-स्थायिनं परे ।<br>
शान्तम् एव रसं पूर्वे प्राहुर् एकम् अनेकधा ॥<br>
निर्वेदो विषये स्थायि तत्त्व-ज्ञानोद्भवः स चेत् ।<br>
इष्टानिष्ट-वियोगाप्ति-कृतस् तु व्यभिचार्य् असौ ॥<br>
श्री-जीवः, श्री-मुकुन्दः- **धर्म-वीरादयः धर्म-दया-दान-वीराः ॥४९॥</p>
<p><strong>विश्वनाथः :</strong> धर्म-वीरादयः धर्म-दया-दान-वीराः । ज्ञानि-भक्तानाम् इव कर्तृत्व-भोक्तृत्वाहङ्कार-रहिताश् चेत्**,** तदा शान्त-भक्त्य्-अन्तर्भावम् अर्हति ॥४९॥</p>
<p>केचिद् एकम् एव शान्त-रसं स्थायि-भेदेनानेकम् आहुस् तन्-मतम् आह—धृतीति धृति- इति । ननु निर्वेदस्य व्यभिचारि-मध्ये एव सर्व-मते गणनात् कथं तस्य स्थायित्वम् ? इत्य् अत आह—निर्वेद इति । मत-विषये निर्वेदस् तत्त्व-ज्ञानोद्भवश् चेत्**,** तदा स्थायी भवति ।, स एव इष्ट-वियोगानिष्ट-प्राप्तिश् चेत्, तदा व्यभिचारी भवतीति भेदो ज्ञेयः ॥५०-५१॥</p>
<p>—ओ)०(ओ—</p>
<p>इति श्री-श्री-भक्ति-रसामृत-सिन्धौ</p>
<p>पश्चिम-विभागे मुख्य-भक्ति-रस-पञ्चक-निरूपणे</p>
<p>शान्त-भक्ति-रस-लहरी प्रथमा ।</p>
<p>(३.२)</p>
<h2 id="परत-भकत-रसखय-दवतय-लहर">प्रीति-भक्ति-रसाख्या द्वितीय-लहरी</h2>
<p><strong>॥ ३.२.१ ॥<br>
॥ ३.२.१-५ ॥<br>
श्रीधर-स्वामिभिः स्पष्टम् अयम् एव रसोत्तमः ।</strong><sup id="fnref:2"><a href="#fn:2" class="footnote-ref" role="doc-noteref">2</a></sup></p>
<p><strong>रङ्ग-प्रसङ्गे स प्रेमकाख्यः प्रकीर्तितः ॥१॥<br>
रति-स्थायितया नाम-कौमुदी-कृद्भिर् अप्य् असौ ।<br>
शान्तत्वेनायम् एवाद्धा सुदेवाद्यैश् च वर्णितः ॥२॥<br>
आत्मोचितैर् विभावाद्यैः प्रीतिर् आस्वादनीयताम् ।<br>
नीता चेतसि भक्तानां प्रीति-भक्ति-रसो मतः ॥३॥<br>
अनुग्राह्यस्य दासत्वाल् लाल्यत्वाद् अप्य् अयं द्विधा ।<br>
भिद्यते सम्भ्रम-प्रीतो गौरव-प्रीत इत्य् अपि ॥४॥<br>
दासाभिमानिनां कृष्णे स्यात् प्रीतिः सम्भ्रमोत्तरा । <br>
पूर्ववत् पुष्यमाणोऽयं सम्भ्रम-प्रीत उच्यते ॥५॥<br>
श्री-जीवः, मुकुन्द-दासः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **असौ प्रीति-रतिर्-नाम-कौमुदी-कृद्भिः स्थायितया वर्णितः ॥२॥ अनुग्राह्यस्य भक्तस्य दासत्वं लाल्यत्वम् अपि वर्तते अतोऽयं द्विधा भिद्यते । भेदम् आह—सासस्य सम्भ्रम-प्रीतिः । पुत्रादि-रूप-लालस्य गौरव-प्रीतिः ॥४॥ असौ प्रीती रतिर् <strong>नाम-कौमुदी-कृद्भिः</strong> स्थायितया <strong>वर्णितः</strong> ॥२॥ अनुग्राह्यस्य भक्तस्य दासत्वं लाल्यत्वम् अपि वर्तेते, अतोऽयं द्विधा भिद्यते । भेदम् आह—दासस्य सम्भ्रम-प्रीतिः । पुत्रादि-रूप-लाल्यस्य गौरव-प्रीतिः ॥४॥</p>
<p>—ओ)०(ओ—</p>
<p><strong>॥ ३.२.६-९ ॥</strong></p>
<p>तत्र <strong>आलम्बनाः—<br>
हरिश् च तस्य दासाश् च ज्ञेया आलम्बना इह ॥६॥</strong></p>
<p>तत्र <strong>हरिः—<br>
आलम्बनोऽस्मिन् द्विभुजः कृष्णो गोकुल-वासिषु ।<br>
अन्यत्र द्वि-भुजः क्वापि कुत्राप्य् एषु चतुर्-भुजः ॥७॥</strong></p>
<p>तत्र <strong>व्रजे—<br>
नवाम्बुधर-बन्धुरः कर-युगेन वक्त्राम्बुजे<br>
निधाय मुरलीं स्फुरत्-पुरट-निन्दि पट्टाम्बरः ।<br>
शिखण्ड-कृत-शेखरः शिखरिणस् तटे पर्यटन-<br>
प्रभुर् दिवि दिवौकसो भुवि धिनोति नः किङ्करान् ॥८॥</strong></p>
<p>अन्यत्र <strong>द्वि-भुजो</strong>, यथा—</p>
<p><strong>प्रभुर् अयम् अनिशं पिशङ्ग-वासाः<br>
कर-युग-भाग्- अरि-कम्बुर् अम्बुदाभः ।<br>
नव-घन इव चञ्चलापिनद्धो<br>
रवि-शशि-मण्डल-मण्डितश् चकास्ति ॥९॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>बन्धुरः</strong> सुन्दरः ॥८॥ तत्राद्भुतोपमानम् आह—विद्युद्-युक्तः कश्चन मेघो यदि रवि-शशि-मण्डलाभ्यां मण्डितो भवति, तदासौ उपमानम् आप्नोति, चक्र-स्थानीयः सूर्यः, शङ्ख-स्थानीयः शशी ज्ञेयः ॥९॥</p>
<p>—ओ)०(ओ—</p>
<p><strong>॥ ३.२.१० ॥</strong></p>
<p>तत्र <strong>चतुर्भुजो</strong>, यथा ललित-माधवे (५.१५)—</p>
<p><strong>चञ्चत्-कौस्तुभ-कौमुदी-समुदयः कौमोदकी-चक्रयोः<br>
सख्येनोज्ज्वलितैस् तथा जलजयोर् आढ्यश् चतुर्भिर् भुजैः ।<br>
दिव्यालङ्करणेन सङ्कट-तनुः सङ्गी विहङ्गेशितुर्<br>
मां व्यस्मारयद् एष कंस-विजयी वैकुण्ठ-गोष्ठी-श्रियम् ॥<br>
श्री-जीवः :</strong> <strong>चञ्चद्</strong> इति श्री-नारददारुक-वाक्यम् । <strong>एष</strong> इति । वैकुण्ठ-नाथाद् अपि चमत्कार-करत्वेन मयानुभूयमान इत्य् अर्थः । <strong>व्यस्मारयद्</strong> इत्य् अनेन च प्रस्तुतानां सामग्रीणां वैकुण्ठ-सामग्रीभ्यो विलक्षणत्वं ध्वनितम् ॥१०॥</p>
<p><strong>मुकुन्दः : चञ्चद्</strong> इति । <strong>एष</strong> इति । वैकुण्ठ-नाथाद् अपि चमत्कार-करत्वेन मयानुभूयमान इत्य् अर्थः । <strong>व्यस्मारयद्</strong> इत्य् अनेन च प्रस्तुतानां सामग्रीणां वैकुण्ठ-सामग्रीभ्यो विलक्षणत्वं ध्वनितम् । श्री-नारदस्य सख्याधिक्योऽपि क्रथ-कौशिक्याभ्याम् अनुगम्यमानस्य श्री-कृष्णस्य दर्शने प्रीतिर् आस्वादात् प्रीत-रसे उदाहरणम् ॥१०॥</p>
<p><strong>विश्वनाथः : चञ्चद्</strong> इति नारद-वाक्यम् । <strong>चञ्चलो</strong> यः <strong>कौस्तुभः,</strong> तस्य या <strong>कौमुदी</strong> ज्योत्स्ना, तस्या सम्यग्-उदयो यत्र, तथा-भूतः कंस-विजयी श्री-कृष्णः गदा-चक्रयोः सख्येन, <strong>तात्म तथा</strong> <strong>जलजयोः</strong> पद्म-शङ्खयोः <strong>सख्येनोज्ज्वलितैः सख्येन उज्ज्वलितैः</strong> <strong>चतुर्भुजैः</strong> <strong>आढ्यः</strong> <strong>सङ्कट-तनुर्</strong> व्याप्त-तनुः <strong>विहङ्गेशितुर्</strong> गरुडस्य <strong>सङ्गी एष</strong> इति वैकुण्ठ-नाथाद् अपि चमत्कारत्वेन मया अनुभूयमान इत्य् अर्थः । <strong>व्यस्मारयद्</strong> इत्य् अनेन च प्रस्तुतानां सामग्रीणां वैकुण्ठ-सामग्रीभ्यो विलक्षणत्वं ध्वनितम् ॥१०॥</p>
<p>—ओ)०(ओ—</p>
<p><strong>॥ ३.२.११ ॥<br>
ब्रह्माण्ड-कोटि-धामैक-रोम-कूपः कृपाम्बुधिः ।<br>
अविचिन्त्य-महा-शक्तिः सर्व-सिद्धि-निषेवितः ॥११॥<br>
श्री-जीवः :</strong> <strong>ब्रह्माण्ड-कोटि-धामैक-रोम-कूप</strong> इति । न चान्तर् न बहिर् यस्य [भा।पु। १०.९.१३] इत्य् इत्य्-आदि आदि-प्रमाणेन मध्यम-परिमाणत्वेऽपि <strong>अचिन्त्य-शक्त्या</strong> परम-विभु-विग्रह इत्य् अर्थः । तत्-सम्बन्धस् तु तत्र नास्तीति स्वयम् एव गीतम् । —मया ततम् इदं सर्वं जगद् अव्यक्त-मूर्तिना [गीता ९.४] इत्य् इत्य्-आदिना व्यञ्जितम् एव, । स च पुरुषेणैव तत्-सम्बन्धाभ्यासो, न तु स्वयं भगवतेति । यथोक्तं श्री-दशमे—यस्यांशांशांश-भागेन विश्वोत्पत्ति-लयोदयाः [भा।पु। १०.८५.३१] इति । टीका च—यस्यांशः पुरुषः, तस्यांशो माया इत्य्- आदिका । तद् एवम् एवम्-आदिक-गुणवत्ता तस्य न सर्वत्र सर्वं स्फुरति, किन्तु यथा-विभागम् एव । यथा प्रथमोऽयं गुणः अधिकारि-विशेषाश्रितः तापसेष्व् एवेति ॥११॥</p>
<blockquote>
</blockquote>
<p>**मुकुन्दः : <em>न व्याख्यातम् ।न व्याख्यातम्।</em><br>
विश्वनाथः : **ब्रह्माण्डेति ब्रह्माण्ड- इति । ब्रह्माण्ड-कोटेर् अपि आश्रय एक-रोम-कूपो यस्य ।, न चान्तर् न बहिर् यस्य [भा।पु। १०.९.१३] इत्य्-आदि-दशमोक्तेर् मध्यम-परिमाणत्वेऽप्य् अचिन्त्य-शक्त्या परम-विभु-विग्रह इत्य् अर्थः । ब्रह्माण्डैः सह भगवत्-सम्बन्धाभावेऽचिन्त्य-शक्त्या तेषां आश्रयः । यद् उक्तं श्री-भगवद्-गीतायां—</p>
<blockquote>
<p>मया ततम् इदं सर्वं जगद् अव्यक्त-मूर्तिना ।
मत्-स्थानि सर्व-भूतानि न चाहं तेष्व् अवस्थितः ॥
न च मत्-स्थानि भूतानि पश्य मे योगम् ऐश्वरम् ॥ [गीता ९.४-५] इति ॥११॥</p></blockquote>
<p>—ओ)०(ओ—</p>
<p><strong>॥ ३.२.१२-१५ ॥<br>
अवतारावली-बीजं सदात्माराम-हृद्-गुणः ।<br>
ईश्वरः परमाराध्यः सर्वज्ञः सुदृढ-व्रतः ॥१२॥<br>
समृद्धिमान् क्षमा-शीलः शरणागत-पालकः ।<br>
दक्षिणः सत्य-वचनो दक्षः सर्व-शुभङ्करः ॥१३॥<br>
प्रतापी धार्मिकः शास्त्र-चक्षुर् भक्त-सुहृत्तमः ।<br>
वदान्यस् तेजसा युक्तः कृतज्ञः कीर्ति-संश्रयः ॥१४॥<br>
वरीयान् बलवान् प्रेम-वश्य इत्य् इत्य्-आदिभिर् गुणैः ।<br>
युतश् चतुर्-विधेष्व् एष दासेष्व् आलम्बनो हरिः ॥१५॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.१६ ॥</strong></p>
<p>अथ <strong>दासाः—<br>
दासास् तु प्रश्रितास् तस्य निदेश-वश-वर्तिणः ।<br>
विश्वस्ताः प्रभुता-ज्ञान-विनम्रित-धियश् च ते ॥१६॥<br>
श्री-जीवः :</strong> <strong>प्रश्रिता</strong> नत-दृष्टित्वादिना स्थिताः । <strong>निदेशे</strong> स्व-स्व-योग्य-कर्मणि या श्री-कृष्णस्याज्ञा, तन्त्र तस्य्<strong>अ</strong> यो <strong>वश</strong> इच्छा, स्वत एव रुचिस् रुचिः, तत्र <strong>वर्तितुं</strong> शीघ्रं येषां ते, । तथा हि, वशः कान्ताव् इत्य् अमरः । तद् एतल् एतल्-लक्षणानुसाराद् रुचिरूढि-वृत्त्या दासत्वेन आशब्द्यमानाः श्री-कृष्ण-गौरव-विषया विप्रादयोऽपि योग-वृत्त्या गणयिष्यन्ते, दास्यते दीयते कृपया तत्-तद्-वाञ्छितं सम्पाद्यते येभ्य इति निरुक्तेः । दासृ दाने । यथा चात्र प्रमाणीकृतं भाषा-वृत्तौ—गुणिनां ब्राह्मणओ दासः इति । किं त्व् एते नित्य-सिद्धाः साधन-सिद्धाश् चेत्य् उभये लीला-परिकरास् तादृश-भाव-वाञ्छकाश् चेति भेदेन तत्र तत्र ज्ञेयाः ॥१६॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>प्रश्रिता</strong> नत-दृष्टत्वादिना स्थिताः । निदेशे स्व-स्व-योग्य-कर्मणि श्री-कृष्णस्याज्ञा-मात्रे यो वश इच्छा स्वत एव क्वचित् तत्र वर्तितुं शीलं येषां ते तथा ॥१६॥</p>
<p>—ओ)०(ओ—</p>
<p><strong>॥ ३.२.१७ ॥</strong></p>
<p>यथा—</p>
<p><strong>प्रभुर् अयम् अखिलैर् गुणैर् गरीयान्<br>
इह तुलनाम् अपरः प्रयाति नास्य ।<br>
इति परिणत-निर्णयेन नम्रान्<br>
हित-चरितान् हरि-सेवकान् भजध्वम् ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.१८-२० ॥<br>
चतुर्धामी अधिकृताश्रित-पारिषदानुरागाः ॥</strong></p>
<p>तत्र <strong>अधिकृताः—<br>
ब्रह्म-शङ्कर-शक्राद्याः प्रोक्ता अधिकृता बुधैः ।<br>
रूपं प्रसिद्धम् एवैषां तेन भक्तिर् उदीर्यते ॥</strong></p>
<p>यथा—</p>
<p><strong>का पर्येत्य् अम्बिकेयं हरिम् अवकलयन् कम्पते कः शिरोऽसौ<br>
तं कः स्तौत्य् एष धाता प्रणमति विलुठन् कः क्षितौ वासवोऽयम् ।<br>
कः स्तब्धो हस्यतेऽद्धा दनुजभिद्-अनुजैः पूर्वजोऽयं ममेत्थं<br>
कालिन्दी जाम्बवत्यां त्रिदश-परिचयं जाल-रन्ध्राद् व्यतानीत् ॥<br>
श्री-जीवः :</strong> अधिकृता इति श्री-कृष्णेनाधिकृत्य स्थापिता इत्य् अर्थः । उदाहरणं च च—केतिका इति, । पर्येति प्रदक्षिणीकरोति । स्तब्धः स्तम्भाख्य-सात्त्विकेन युक्त इत्य् अर्थः । पूर्वज इति तदानीं मन्वन्तर-स्थायि-मानुष्य-शरीर-प्रविष्टस्य व्योम्नोऽपि तद्-रूपत्वेनैव व्यवहारात् ॥१८-२०॥</p>
<p><strong>मुकुन्दः :</strong> चतुर्धामी इत्य् आदौ व्रजानुगानां पार्षदेभ्य आधिक्यायानुगानां पश्चाद् उक्तिः ॥१८॥</p>
<p><strong>विश्वनाथः :</strong> का पर्येति प्रदक्षिणीकरोति । धाता ब्रह्मा । वासव इन्द्रं । स्तब्धः स्तम्भाख्य-सात्त्विकेन युक्तः । स्तब्धतां दृष्ट्वा श्री-कृष्णस्यानुजैः कृष्णस्य अनुजैः कः परिहस्यते ? अयं मम पूर्वजो यमः । यद्यपि तदानीं माण्डव्य-शापात् यमस्य विदुरे प्रवेशः, तथाप्य् अर्यय् एव तद्-रूपत्वेन व्यवहारान् नासङ्गतिः ॥२०॥</p>
<p>—ओ)०(ओ—</p>
<p><strong>॥ ३.२.२१-२२ ॥</strong></p>
<p>अथ <strong>आश्रिताः</strong>—</p>
<p><strong>ते शरण्या ज्ञानि-चराः सेवा-निष्ठास् त्रिधाश्रिताः ॥</strong></p>
<p>यथा—</p>
<p><strong>केचिद् भीताः शरणम् अभितः संश्रयन्ते भवन्तं<br>
विज्ञातार्थास् त्वद्-अनुभवतः प्रास्य केचिन् मुमुक्षाम् ।<br>
श्रावं श्रावं तव नव-नवां माधुरीं साधु-वृन्दाद्<br>
वृन्दारण्योत्सव किल वयं देव सेवेमहि त्वाम् ॥<br>
श्री-जीवः :</strong> केचिद् भीता इत्य् इत्य्-आदौ भूत एव निष्ठा, न तु वर्तमाने । सम्प्रति ह्य् एषां अन्याभिलाषिता-शून्यत्वम् एव वक्तव्यं, शुद्ध-भक्तेषु गणनात् । मुमुक्षाम् इत्य् उपलक्षणत्वेन शान्ति-रति-हेतुएर् ज्ञान-त्यागेऽपि लभ्यते, अत एव ज्ञानि-चरा इति भूत-पूर्वत्वं ज्ञानस्यापि दर्शितम् । अत्र च मध्यमान्तिमाधिकारिणाम् अन्योन्य-भेद ऐश्वर्य-माधुर्यानुभवाभ्यां ज्ञेयः । भीता इति । त्वद्-भक्ति-व्यतिरिक्तात् सर्वस्माद् अपि भय-युक्ता इत्य् अर्थः । त्वद्-अनुभवतो विज्ञातार्था इति । ब्रह्मानुभव-त्वद्-अनुभवयोर् ज्ञात-तारतम्या इत्य् अर्थः । तद् इदं सहज-तद्-दास्य-रतेः साधक-भक्तस्य वचनम् आत्मनः सार्वदिकानन्य-गतित्व-निवेदनाय ॥२२॥</p>
<p><strong>मुकुन्दः :</strong> केचिद् इति । माथुर-मालाकारस्य सुदाम्न उक्तिर् इयम् ॥२२॥</p>
<p><strong>विश्वनाथः :</strong> केचिद् इति । शरण्याः त्वद्-अनुभवतो विज्ञातार्था इति । ब्रह्मानुभव-त्वद्-अनुभवयोर् ज्ञान-तारतम्याद् इत्य् अनेन ज्ञानि-चराः । सहज-दास्य-रतिमतः साधक-भक्तस्य वचनम् इदम् ॥२२॥</p>
<p>—ओ)०(ओ—</p>
<p><strong>॥ ३.२.२३-२४ ॥</strong></p>
<p>तत्र <strong>शरण्याः—<br>
शरण्याः कालिय-जरासन्ध-बद्ध-नृपादयः ॥</strong></p>
<p>यथा—</p>
<p><strong>अपि गहनागसि नागे<br>
प्रभु-वर मय्य् अद्भुताद्य ते करुणा ।<br>
भक्तैर् अपि दुर्लभया<br>
यद् अहं पद-मुद्रयोज्ज्वलितः ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.२५ ॥</strong></p>
<p>यथा वा, अपराध-भञ्जने—</p>
<p><strong>कामादीनां कति न कतिधा पालिता दुर्निदेशास्<br>
तेषां जाता मयि न करुणा न त्रपा नोपशान्तिः ।<br>
उत्सृज्यैतान् अथ यदु-पते साम्प्रतं लब्ध-बुद्धिस्<br>
त्वाम् आयातः शरणम् अभयं मां नियुङ्क्ष्वात्म-दास्ये ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.२६-२७ ॥</strong></p>
<p>अथ <strong>ज्ञानि-चराः—<br>
ये मुमुक्षां परित्यज्य हरिम् एव समाश्रिताः ।<br>
शौनक-प्रमुखास् ते तु प्रोक्ता ज्ञानि-चराः बुधैः ॥</strong></p>
<p>यथा वा हरि-भक्ति-सुधोदये (४.१७)—यथा वा हरि-हक्ति-सुधोदये—</p>
<p><strong>अहो महात्मन् बहु-दोष-दुष्टो<br>
ऽप्य्<br>
एकेन भात्य् एष भवो गुणेन । <br>
सत्-सङ्गमाख्येन सुखावहेन<br>
कृताद्य नो येन कृशा मुमुक्षा ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **सार्वदिकानन्य-गतित्व-निवेदनाय बहु-दोष-दुष्टोऽपि एष भवः मनुष्य-लोके जन्म सत्-सङ्गम् आख्येय्न इकेन एकेन गुणेन भाति येन सत्सङ्गेन मुमुक्षा कृशा कृता ॥२७॥</p>
<p>—ओ)०(ओ—</p>
<p><strong>॥ ३.२.२८ ॥</strong></p>
<p>यथा वा पद्यावल्याम् (७७)—</p>
<p><strong>ध्यानातीतं किम् अपि परमं ये तु जानन्ति तत्त्वं<br>
तेषाम् आस्तां हृदय-कुहरे शुद्ध-चिन्मात्र आत्मा ।<br>
अस्माकं तु प्रकृति-मधुरः स्मेर-वक्त्रारविन्दो<br>
मेघ-श्यामः कनक-परिधिः पङ्कजाक्षोऽयम् आत्मा ॥<br>
श्री-जीवः, विश्वनाथः :</strong> ध्यानातीतम् इति । पूर्वार्धे हेयत्व-विवक्षया ज्ञातस्याप्य् अज्ञातवन् निर्देशात् । पङ्कजाक्षोऽयम् आत्मेति आत्मा इति परमेशितृत्वात् परम-प्रियत्वाच् च ॥२८॥</p>
<p>**मुकुन्दः : **ध्यानातीतं किम् अपि परमं यद् ब्रह्म, ये तत्त्वं उपास्यं वस्तु जानन्ति निश्चिन्वन्ति । अयं ब्रह्मणि वितृष्टाकरत्वेनानुभूयमान आत्मा मूर्तिमत् परम् ब्रह्म-तत्त्वं भवति । अनेन मुमुक्षा-त्याग-पूर्वं आश्रयणं बोध्यते ॥२८॥</p>
<p>—ओ)०(ओ—</p>
<p><strong>॥ ३.२.२९-३० ॥</strong></p>
<p>अथ <strong>सेवा-निष्ठाः—<br>
मूलतो भजनासक्ताः सेवा-निष्ठा इतीरिताः ।<br>
चन्द्रध्वजो हरिहयो बहुलाश्वस् तथा नृपाः ।<br>
इक्ष्वाकुः श्रुतदेवाश् च पुण्डरीकादयश् च ते ॥</strong></p>
<p>यथा—</p>
<p><strong>आत्मारामान् अपि गमयति त्वद्-गुणो गान-गोष्ठीं<br>
शून्योद्याने नयति विहगान् अप्य् अलं भिक्षु-चर्याम् ।<br>
इत्य् उत्कर्षं कम् अपि स-चमत्कारम् आकर्ण्य चित्रं<br>
सेवायां ते स्फुटम् अघहर श्रद्धया गर्धितोऽस्मि ॥<br>
श्री-जीवः :</strong> शून्ये निर्जने उद्याने वर्तमानान् विहग-सदृशांस् तपस्विनोऽपि भिक्षु-चर्यां त्वद्-गुण-गान-श्रवणेच्छया तद्-गान-सभायां भिक्षोर् इव चर्यां नयति । यद् वा, शून्योद्याने इत्य् आवेशात् प्रौढि-वचनम् । [उत्तर-चरिते] जन-स्थाने शून्ये करुण-करुणैर् आर्य-चरितैर् अपि ग्रावा रोदित्य् अपि दलति वज्रस्य हृदयम् इतिवत् ॥३०॥</p>
<p>**मुकुन्दः : **आत्मारामान् अपीति अपि इति । आकर्ण्य निवृत्त-तर्षैर् उपगीयमानात् [भा।पु। १०.१.४] इति, बहव इह विहङ्गा भिक्षा-चर्यां चरन्ति [भा।पु। १०.४७.१८] इत्य् आदितः श्रुत्वा ॥३०॥</p>
<p>**विश्वनाथः : **शून्ये निर्जने उद्याने वर्तमानान् विहग-सदृशांस् तपस्विनोऽपि भिक्षु-चर्यां त्वद्-गुण-गान-श्रवणेच्छया तद्-सभायां भिक्षोर् इव चर्यां नयति । तव सेवायां गर्धितोऽस्मि आकाङ्क्षितोऽस्मि । गृधु अभिकाङ्क्षायां इति धातुः ॥३०॥</p>
<p>—ओ)०(ओ—</p>
<p><strong>॥ ३.२.३१-३२ ॥</strong></p>
<p>अथ <strong>पारिषदाः—<br>
उद्धवो दारुको जैत्रः श्रुतदेवश् च शत्रुजित्<sup> </sup>।<br>
नन्दोपनन्द-भद्राद्याः पार्षदा यदु-पत्तने ॥<br>
नियुक्ताः सन्त्य् अमी मन्त्र-सारथ्यादिषु कर्मसु ।<br>
तथापि क्वाप्य् अवसरे परिचर्यां च कुर्वते ।<br>
कौरवेषु तथा भीष्म-परीक्षिद्-विदुरादयः ॥<br>
श्री-जीवः :</strong> श्रुतदेव-शत्रुजिताव् अपि प्रथम-स्कन्धे [भा।पु। १.१४.३२,२९] प्रोक्ताव् अत्र ज्ञेयौ । परिचर्या अत्र स्व-स्व-योग्यानुगतिः ॥३१-३२॥</p>
<p>**मुकुन्दः : **परिचर्यां श्री-कृष्ण-भोग्य-वस्त्व्-आदेः परिष्क्रियां, चामर-च्छत्राद्यैस् तस्य सेवां च ॥३२॥</p>
<p><strong>विश्वनाथः :</strong> यदु-पत्तने द्वारकायां ॥३१॥</p>
<p>—ओ)०(ओ—</p>
<p><strong>॥ ३.२.३३ ॥<br>
तेषां रूपं</strong>, यथा—</p>
<p><strong>सरसाः सरसीरुहाक्ष-वेषास्<br>
त्रिदिवेशावलि-जैत्र-कान्ति-लेशाः ।<br>
यदु-वीर-सभासदः सदामी<br>
प्रचुरालङ्करणोज्ज्वला जयन्ति ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> श्री-कृष्णस्येव वेशो येषां ते तथोक्ताः ॥३३॥</p>
<p>—ओ)०(ओ—</p>
<p><strong>॥ ३.२.३४ ॥<br>
भक्तिः</strong>, यथा—</p>
<p><strong>शंसन् धुर्जटि-निर्जयादि-विरुदं बाष्पावरुद्धाक्षरं<br>
शङ्का-पङ्क्ञ्च-लवं मदाद् अगणयन् कालाग्नि-रुद्राद् अपि ।<br>
त्वय्य् एवार्पित-बुद्धिर् उद्धव-मुखस् त्वत्-पार्षदानां गणो<br>
द्वारि द्वारवती-पुरस्य पुरतः सेवोत्सुकस् तिष्ठति ॥<br>
श्री-जीवः :</strong> शंसन्न् इति इन्द्रप्रस्थ-गतं श्री-कृष्णं प्रति कस्यचिद् वचनं । शंसन् प्रशंसन् । शङ्कैव पङ्क उद्वेग-दायित्वात् तस्य लवम् अप्य् अगणयन् सोऽपि नास्तीति निश्चिन्वन्न् इत्य् अर्थः । यद् वा, शङ्कैव पङ्क-लवो यस्मिन्, स शङ्का-पङ्क-लव ईषच् छङ्कमान इत्य् अर्थः । ततश् च—समस्तस्यासमस्तेन नित्यापेक्षेण सङ्गतिः [ह।ना।व्या। ६.१०४] इति न्यायेन कालाग्नि-रुद्राद् अपि शङ्का-पङ्क-लवो यो भगवद्-भक्त-जनस् जनः, तम् अपि मदाद् भगवद्-आश्रय-माहात्म्य-गर्वाद् अगणयन् भगवद्-आश्रये सति तद्-आभासोऽपि नोचित इत्य् अतो न बहु मन्वान इत्य् अर्थः । तद् एवम् एव पूर्वेभ्यो जगत्य् अधिकृतेभ्य एषां निश्चयो दर्शितः दर्शितः। द्वारवती-पुरस्य पुरतो द्वारि अत्युत्कण्ठया सर्वाग्रिम-द्वारे ॥३४॥</p>
<p>**मुकुन्दः : **शंसन्न् इति । इन्द्रप्रस्थ-गतं श्री-कृष्णं प्रति श्री-नारद-वाक्यं । शंसन् कथयन् । शङ्कैव पङ्क उद्वेग-दायित्वात् तस्य लवम् अप्य् अगणयन् सङ्ख्या-विषयं अप्य् अकुर्वन् परितो विष्वग् यथा स्यात् तथा द्वारि तिष्थति ॥३४॥</p>
<p><strong>विश्वनाथः :</strong> शंसन्न् इति इन्द्रप्रस्थ-गतं श्री-कृष्णं प्रति कस्यचिद् वचनं । धुर्जटेः शिवस्य पराजयादेर् यो विरुदः**,** तं शंसन् कथयन् । शङ्केव शङ्का इव पङ्कम् उद्वेग-दायित्वात् तस्य लवम् अप्य् अगणयन्**,** सोऽपि नास्तीति निश्चिन्वन्न् इत्य् अर्थः । द्वारवती-पुरस्य पुरतो द्वारि अग्रिम-द्वारि अत्युत्कण्ठया सेवोत्सुकः सन् तिष्ठति ॥३४॥</p>
<p>—ओ)०(ओ—</p>
<p><strong>॥ ३.२.३५ ॥<br>
एतेषां प्रवरः श्रीमान् उद्धवः प्रेम-विक्लवः ॥<br>
श्री-जीवः :</strong> प्रेम-विक्लवः प्रेम-परवशः । “क्लव भये” इति घटाद्य्-आत्मनोपदित्वेन वोपदेवः पठति । विक्लवो विह्वल इति विशेष्य-निघ्न-वर्गः । तत्र विक्लवते कातरो भवतीति क्षीर-स्वामी । भयाद्य्-अभिभूते द्वयम् इति टीकान्तराणि । ततश् च भयेनात्र पारवश्यं लक्ष्यते इति । एवम् एव इति विक्लवितं तासाम् [भा।पु। १०.२९.३९] इत्य् अत्र स्वामिभिः पारवश्य-प्रलपितम् इति व्याख्यातम् ।व्याख्यातम्।।३५॥</p>
<p>**मुकुन्दः : **प्रेम-विक्लवः प्रेम-विह्वलः ॥३५॥</p>
<p>**विश्वनाथः : **प्रेम-विक्लवः प्रेम-परवशः ॥३५॥</p>
<p>—ओ)०(ओ—</p>
<p><strong>॥ ३.२.३६ ॥<br>
तस्य रूपं—<br>
कालिन्दी-मधुर-त्विषं मधुपतेर् माल्येन निर्माल्यतां<br>
लब्धेनाञ्चितम् अम्बरेण च लसद्-गोरोचना-रोचिषा ।<br>
द्वन्द्वेनार्गल-सुन्दरेण भुजयोर् जिष्णुम् अब्जेक्षणं<br>
मुख्यं पारिषदेषु भक्ति-लहरी-रुद्धं भजाम्य् उद्धवम् ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> कालिन्द्या इव मधुरा त्विट् कान्तिर् यस्य । निर्माल्यतां प्राप्तेन श्री-कृष्णस्य माल्येन अञ्चितं युक्तम् इत्य् अर्थः । गोरोचनाया इव पीता कान्तिर् यस्य । एवम्-भूतेनाम्बरेणाञ्चितं भूतेन अम्बरेण अञ्चितं भुजयोर् द्वन्द्वेन भ्राजिष्णुं भक्ति-लहरीभिः रुद्धं वर्णीकृतं ॥३६॥</p>
<p>—ओ)०(ओ—</p>
<p><strong>॥ ३.२.३७ ॥<br>
भक्तिः</strong>, यथा—</p>
<p><strong>मूर्धन्य् आहुक-शासनं प्रणयते ब्रह्मेशयोः शासिता<br>
सिन्धुं प्रार्थयते भुवं तनुतरां ब्रह्माण्ड-कोटीश्वरः ।<br>
मन्त्रं पृच्छति माम् अपेशल-धियं विज्ञान-वारां निधिर्<br>
विक्रीडत्य् असकृद् विचित्र-चरितः सोऽयं प्रभुर् मादृशाम् ॥<br>
श्री-जीवः :</strong> विक्रीडतीति विक्रीडति इति व्याजेन तस्य विनयम् एव व्यनक्ति ॥३७॥</p>
<p>**मुकुन्दः : <em>न व्याख्यातम् ।न व्याख्यातम्।</em><br>
विश्वनाथः : **मूर्धनीत्य् मूर्धनि इत्य् उद्धव-वचनम् । मादृशां प्रभुः श्री-कृष्णः क्रीडति । क्रीडाम् एवाह—ब्रह्मेशयोः शाशितापि आहुकस्य उग्रसेनस्य शासनं मूर्धनि कुरुते । ब्रह्माण्ड-कोटीश्वरोऽपि तनुतरां स्वल्पां द्वारका-रूप-भुवं समुद्रं प्रार्थयते, विज्ञान-समुद्रोऽपि अपेशल-धियम् अल्प-ज्ञं मां मन्त्रणां पृच्छति ॥३७॥</p>
<p>—ओ)०(ओ—</p>
<p><strong>॥ ३.२.३८-४० ॥</strong></p>
<p>अथ **अनुगाः—<br>
सर्वदा परिचर्यासु प्रभोर् आसक्त-चेतसः ।<br>
पुरस्थाश् च व्रजस्थाश् चेत्य् उच्यते अनुगा द्विधा ॥ \</p>
<p>**तत्र <strong>पुरस्थाः—<br>
सुचन्द्रो मण्डनः स्तम्बः सुतम्बाद्याः पुरानुगाः ।<br>
एषां पार्षदवत् प्रायो रूपालङ्कारणादयः ॥<br>
सेवा</strong> यथा—</p>
<p><strong>उपरि कनक-दण्डं मण्डनो विस्तृणीते<br>
धुवति किल सुचन्द्रश् चामरं चन्द्र-चारुम् ।<br>
उपहरति सुतम्बः सुष्ठु ताम्बूल-वीटीं<br>
विदधति परिचर्याः साधवो माधवस्य ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> मण्डन-नामा दासः श्री-कृष्णस्योपरि रत्न-दण्डं छत्रं विस्तृणीते, चामरं धुवति कम्पयते, । उपहरति ददातीत्य् अर्थः ॥४०॥</p>
<p>—ओ)०(ओ—</p>
<p><strong>॥ ३.२.४१-४३ ॥</strong></p>
<p>अथ <strong>व्रज-स्थाः—<br>
रक्तकः पत्रकः पत्री मधुकण्ठो मधुव्रतः ।<br>
रसाल-सुविलासाश् च प्रेमकन्दो मरन्दकः ॥<br>
आनन्दश् चन्द्रहासश् च पयोदो वकुलस् तथा ।<br>
रसदः शारदाद्याश् च व्रजस्था अनुगा मताः ॥</strong></p>
<p>एषां <strong>रूपं</strong>, यथा—</p>
<p><strong>मणि-मय-वर-मण्डनोज्ज्वलाङ्गान्<br>
पुरट-जवा-मधुलिट्-पटीर-भासः ।<br>
निज-वपुर्-अनुरूप-दिव्य-वस्त्रान्<br>
व्रज-पति-नन्दन-किङ्करान् नमामि ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> पुरटं सुवर्णं, जवा रक्त-पुष्पम्, मधु-लिट् भ्रमरः, पटिरश् चन्दनम् चन्दनम्। एतेषाम् एव भासः कान्तयो येषाम् ॥४३॥</p>
<p>—ओ)०(ओ—</p>
<p><strong>॥ ३.२.४४ ॥<br>
सेवा</strong>, यथा—</p>
<p><strong>द्रुतं कुरु परिष्कृतं बकुल पीत-पट्टांशुकं<br>
वरैर् अगुरुभिर् जलं रचय वासितं वारिद ।<br>
रसाल परिकल्पयोर् अग-लता-दलैर् वीटिकाः<br>
पराग-पटली गवां दिशम् अरुन्ध पौरन्दरीम् ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> द्रुतम् इति रक्तक-वाक्यम् । परागो धूलिः । परागः कौसुमे रेणौ स्नानीयादौ रजस्य् अपि इति नानार्थ-वर्गः ॥४४॥</p>
<p><strong>विश्वनाथः :</strong> हे बकुल ! पीत-वस्त्रं परिष्कृतं कुरु । श्रेष्ठैः अगुरुभिः जलं वासितं कुरु, सुगन्धं कुरु । उरग**-**लता नागवल्ली तस्या दलैः पर्णैः वीटिकाः परिकल्पय रचनां कुरु । गवां पराग-पटली धूलि-श्रेणी पौरन्दरीं इन्द्र-सम्बन्धिनीम् पूर्व-दिशम् अरुन्ध, तथा च श्री-कृष्णस्य वनात् गोष्ठ-गमन-समयो जातः, तस्मात् सेवोपयोगी सामग्री-समाधानं शीघ्रं कुर्व् इति भावः ॥४४॥</p>
<p>—ओ)०(ओ—</p>
<p><strong>॥ ३.२.४५-४६ ॥<br>
व्रजानुगेषु सर्वेषु वरीयान् रक्तको मतः ॥</strong></p>
<p>अस्य <strong>रूपं</strong>, यथा—</p>
<p><strong>रम्य-पिङ्ग-पटम् अङ्ग-रोचिषा<br>
खर्वितोरु-शत-पर्विका-रुचम् ।<br>
सुष्ठु गोष्ठ-युवराज-सेविनं<br>
रक्त-कण्ठम् अनुयामि रक्तकम् ॥<br>
श्री-जीवः, मुकुन्दः :</strong> शतपर्विका दूर्वा । रक्तः राग-विद्या-निपुणः कण्ठो यस्य तम् । अनुयामि अनुगतो भवामि ॥४६॥</p>
<p><strong>विश्वनाथः :</strong> रक्तकं कीदृशं ? पीत-पटम् अङ्ग-कान्त्या । खर्विता तिरस्कृता उरुः</p>
<p>शतपर्विकाया दूर्वाया रुक् कान्तिर् येन । तथा च दूर्वा-दल-श्यामम् इत्य् अर्थः । रक्तः वसन्तादि-राग-युक्तः कण्ठो यस्य । अनुयामि अनुगतो भवामीत्य् अर्थः ॥४६॥</p>
<p>—ओ)०(ओ—</p>
<p><strong>॥ ३.२.४७ ॥<br>
भक्तिः</strong>, यथा—</p>
<p><strong>गिरिवर-भृति भर्तृ-दारकेऽस्मिन्<br>
व्रज-युवराजतया गते प्रसिद्धिम् ।<br>
शृणु रसद सदा पदाभिसेवा-<br>
पट्टिम-रता रतिर् उत्तमा ममास्तु ॥<br>
श्री-जीवः :</strong> निजेशित्रा कदापि सखिवद् व्यवह्रियमाणं स्वं सङ्कुचद्-भावं वीक्ष्य विजने प्र्च्छन्तं रसदं प्रति स्वयम् एवाह एवाह—गिरीति गिरि- इति । रता आविष्टा ॥४७॥</p>
<p><strong>मुकुन्दः :</strong> श्री-कृष्णेन कदापि सखिवद् व्यवह्रियमाणं स्व-सङ्कोचं वीक्ष्य दास-गोष्ठ्यां सख्य-सुखोत्कर्षं परीक्षार्थं निजं प्रति कथयन्तं रसदं प्रति स्वयम् एवाह—<strong>गिरि-</strong> इति । <strong>रता</strong> आविष्टा ॥४७॥गिरीति रता आविष्टा ॥४७॥</p>
<p><strong>विश्वनाथः :</strong> श्री-कृष्णेन कदाचित् सखिवद् व्यवह्रियमाणं स्व-सङ्कोच-भावं वीक्ष्य विजने पृच्छन्तं रसदं प्रति स्वयम् एवाह—गिरीति गिरि इति । भर्तृ-दारके राज-पुत्रे अस्मिन् श्री-कृष्णे पदाभिसेवा-चातुर्ये रता आविष्टा रतिर् ममास्तु ॥४७॥</p>
<p>—ओ)०(ओ—</p>
<p><strong>॥ ३.२.४८-५० ॥<br>
धूर्यो धीरश् च वीरश् च त्रिधा पारिषद्-आदिकः ॥</strong></p>
<p>तत्र <strong>धूर्यः</strong>—</p>
<p><strong>कृष्णेऽस्य प्रेयसी-वर्गे दासादौ च यथायथम् । <br>
यः प्रीतिं तनुते भक्तः स धूर्य इह कीर्त्यते ॥</strong></p>
<p>यथा—</p>
<p><strong>देवः सेव्यतया यथा स्फुरति मे देव्यस् तथास्य प्रियाः<br>
सर्वः प्राण-समानतां प्रचिनुते तद्-भक्ति-भाजां गणः ।<br>
स्मृत्वा साहसिकं बिभेमि तम् अहं भक्ताभिमानोन्नतं<br>
प्रीतिं तत्-प्रणते खरेऽप्य् अविदधद् यः स्वास्थ्यम् आलम्बते ॥<br>
श्री-जीवः :</strong> पारिषदादिक इति पारिषदा अनुगाश् चेत्य् उभयोर् गण इत्य् अर्थः ॥४८॥</p>
<p><strong>मुकुन्दः :</strong> धूर्य इत्य् आदेर् यथोत्तर-न्यूनत्वं, पारिषदादिक इति पारिषदा अनुगाश् च इत्य् उभयोर् गण इत्य् अर्थः ॥४८॥ प्रचिनुते प्रकर्षेण सङ्गृह्णाति, सर्व एव प्राण-तुल्यो भवतीत्य् अर्थः ॥५०॥</p>
<p><strong>विश्वनाथः :</strong> श्री-कृष्णस्य भक्ति-भाजां गणः सर्वोऽपि मम प्राण-ममतां समतां वितनुते, किन्तु श्री-कृष्णस्य प्रणते भक्ते गर्दभेऽपि यः प्रीतिम् अविदधत् अकुर्वन् सन् स्वास्थ्यम् आलम्बते, तं अत्व्हाभिमानेनाहङ्कृतं भक्ताभिमानेन्<strong>अ अ</strong>हङ्कृतं स्मृत्वा अहं बिभेमि ॥५०॥</p>
<p>—ओ)०(ओ—</p>
<p><strong>॥ ३.२.५१-५२ ॥</strong></p>
<p>अथ <strong>धीरः—<br>
आश्रित्य प्रेयसीम् अस्य नातिसेवा-परोऽपि यः ।<br>
तस्य प्रसाद-पात्रं स्यान् मुख्यं धीरः स उच्यते ॥</strong></p>
<p>यथा—</p>
<p><strong>कम् अपि पृथग्- अनुच्चैर् नाचरामि प्रयत्नं<br>
यदुकुल-कमलार्क त्वत्-प्रसाद-श्रियेऽपि । <br>
समजनि ननु देव्याः पारिजातार्चितायाः<br>
परिजन-निखिलान्तः-पातिनी मे यद्-आख्या ॥<br>
श्री-जीवः :</strong> कम् अपीति अपि इति । सत्यभामायाः पित्रा तद्-अनुगततया दत्तस्य तद्-धात्री-पुत्रस्य । अत एव श्री-कृष्णम् अनु स्निग्ध-श्यामायमानस्य नर्म-प्रायया सेवया तं सुखयतः कस्यचिद् वचनम् । अत एव रसावहाम् इदं स्यात् । कम् अपि कञ्चिद् अपि अनुच्चैर् अल्पम् अपि ॥५२॥</p>
<p>**मुकुन्दः : <em>न व्याख्यातम् ।न व्याख्यातम्।</em><br>
विश्वनाथः : **सत्यभामायाः पित्रा तद्-अनुगततया दत्तस्य तद्-धात्री-पुत्रस्य । अत एव श्री-कृष्णं प्रति सुस्निग्ध-श्यामायमानस्य नर्म-प्रायया सेवया तं सुखयतः कस्यचिद् वचनम् । अत एव रसावहाम् इदं स्यात् । हे यदु-कुल-कमलार्क श्री-कृष्ण ! त्वत्-प्रसाद-दम्पत्त्यै अनुच्चैः स्वल्पम् अपि प्रयत्नं पृथक् नाचरामि, यत् यस्मात् पारिजातेन त्वया अर्चितायाः पूजितायाः सत्यभामायाः परिजन-लिखनान्तः-पातिनी ममाख्या नामधेयं समजनि ॥५२॥</p>
<p>—ओ)०(ओ—</p>
<p><strong>॥ ३.२.५३-५४ ॥<br>
अथ वीरः—<br>
कृपां तस्य समाश्रित्य प्रौढां नान्यम् अपेक्षते ।<br>
अतुलां यो वहन् कृष्णे प्रीतिं वीरः स उच्यते ॥</strong></p>
<p>यथा—</p>
<p><strong>प्रलम्ब-रिपुर् ईश्वरो भवतु का कृतिस् तेन मे<br>
कुमार-मकर-ध्वजाद् अपि न किञ्चिद् आस्ते फलम् ।<br>
किम् अन्यद् अहम् उद्धतः प्रभु-कृपा-कटाक्ष-श्रिया<br>
प्रिया परिषद्-अग्रिमां न गणयामि भामाम् अपि ॥५४॥<br>
श्री-जीवः :</strong> <strong>प्रलम्बेति प्रलम्ब-</strong> इति । अस्य तत्र तत्रान्तः-सरसत्वेऽपि प्रणय-कौतुक-विशेषेणैव बहिर् गर्वस्य व्यञ्जना ज्ञेया । सर्वथा तद्-भावत्वे वैरस्यापत्तेः । एवम् उत्तरत्र जगज्-जनन्याम् [भ।र।सि। ३.२.५५] इत्य् इत्य्-आदाव् अपि ज्ञेयम् । वक्ष्यते च—ईर्ष्या-लवेन [भ।र।सि। ३.२.६१] इत्य् इत्य्-आदि । तद् एतच् च सत्यभामायाः कञ्चिद् अन्तरङ्गं प्रति रहसि वीर-भक्तस्य वचनम् । स्पष्ट-वचनत्वे <strong>प्रलम्ब-रिपुम्</strong> अप्य् अतिक्रम्य सत्यभामाधिक्य-व्यञ्जनायां श्री-कृष्णस्य लज्जा स्याद् इति ॥५४॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>प्रलम्ब-रिपुर्</strong> बलदेवः । <strong>तेन का कृतिः</strong> ? किं कार्यं ? <strong>मकरध्वजात्</strong> प्रद्युम्नात् ॥५४॥</p>
<p>—ओ)०(ओ—</p>
<p><strong>॥ ३.२.५५ ॥</strong></p>
<p>चतुर्थे च (४.२०.२८)—</p>
<p><strong>जगज्-जनन्यां जगद्-ईश वैशसं<br>
स्याद् एव यत्-कर्मणि नः समीहितम् ।<br>
करोषि फल्ग्व् अप्य् उरु दीन-वत्सलः<br>
स्व एव धिष्ण्येऽभिरतस्य किं तया ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p>प्रीति-सन्दर्भः** १७५- <strong>अत्र दास-भावाख्य-भक्ति-मयस्य प्रकृतत्वेन योग्यस्य तद्-अयोग्योज्ज्वल-सङ्गत्याभासितत्वम् । तत्र दास-भावस् तत्-प्रकरण-सिद्ध एव । उज्ज्वल-सङ्गतिश् च पद्म-करा</strong> <strong>इव</strong> **लालस इत्य्-आदिनावगम्यते ।</p>
<p>अत्र समाधानं च—न खल्व् अस्य तद्वत् कान्त-भाव-वासना जाता, किन्तु भक्ति-वासनैव । दृष्टान्तस् तत्र तस्या भक्त्य्-अंश एव । तया स्पर्धा तु तत्-परम-कृपोन्नद्धत्वेन वीराख्य-दासतां प्राप्तस्य नायोग्येति । अन्ये त्व् एवं मन्यन्ते । तत् खलु तदीय-दीन-विषयक-कृपा-सूचक-स्व-प्रेम-वचन-विनोद-मात्रं, न तु लक्ष्मी-स्पर्धावहम् । करोषि** <strong>फल्ग्व्</strong> <strong>अप्य्</strong> <strong>उरु</strong> **दीन-वत्सलः इति स्वस्मिंस् तुच्छत्व-मननात् ॥<strong>५५</strong>॥</p>
<p><strong>मुकुन्दः :</strong> स्व एव धिष्ण्ये तव चरणारविन्द-रूपाश्रयेऽभिरतस्य मम तया जगज्-जनन्या किम् ? ॥५५॥</p>
<p><strong>विश्वनाथः : जगज्-जनन्याम्</strong> इति पृथु-वचनम् । हे <strong>जगदीश</strong> ! <strong>जगज्-जनन्यां</strong> लक्ष्म्यां मम <strong>वैशसम्</strong> अपराधः <strong>स्याद् एव</strong> । तत्र हेतुः—<strong>यस्याः</strong> लक्ष्म्याः चरण-सेवा-रूप-<strong>कर्मणि</strong> <strong>नो</strong>ऽस्माकं <strong>समीहितं</strong>, अत एव द्रव्याभिलाषित्वात् विरोधो भविष्यत्य् एव । ननु सा भगवत्-प्रेयसी परम-श्रेष्ठा । त्वम् अर्वाचीन-दासः परम-न्यूनः । कथं त्वया सह विरोध-सम्भावनापीत्य् सम्भावनापि ? इत्य् अतः आह—<strong>करोषीति करोषि</strong> इति । <strong>फल्गु</strong> अतितुच्छम् अपि <strong>उरु</strong> सर्वतोऽधिकं <strong>करोषि</strong> । अतः स्वं त्वं <strong>दीन-वत्सलः</strong> । <strong>स्वे</strong> स्वरूपे <strong>धिष्ण्ये</strong> स्थाने <strong>अभिरतस्य</strong> तव <strong>तया । तया</strong> लक्ष्म्या॥५५॥</p>
<p>—ओ)०(ओ—</p>
<p><strong>॥ ३.२.५६ ॥<br>
एतेषु तस्य दासेषु त्रिविधेष्व् आश्रितादिषु ।<br>
नित्य-सिद्धाश् च सिद्धाश् च साधकाः परिकीर्तितः ॥<br>
श्री-जीवः :</strong> एतेष्व् इति तद्वद् अधिकृतेष्व् अपि भेदा इमे ज्ञेयाः । तथा शान्तादिष्व् अपि ॥५६॥</p>
<p>**मुकुन्दः : **आश्रितादिष्व् इति । अधिकृतास् त्व् आवरणस्था नित्य-सिद्धा एव । अतस् तेषां त्रैविध्यं न कृतं । यथा पाद्मे—</p>
<p>…इन्द्रान्यैः सप्तमं तथा ।</p>
<p>साध्या मरुद्गणाश् चैव विश्वेदेवास् तथैव च ।</p>
<p>नित्याः सर्वेऽपरे धाम्नि ये चान्येऽत्र दिवौकसः ।</p>
<p>ते वै प्राकृत-नाकेऽस्मिन् अनित्यास् त्रिदिवेश्वरा ॥ इति ।</p>
<p>प्राकृतास् तु तदाभास-रूपत्वात् तद्-अभेदेन कुत्रापि व्यवह्रियन्ते । रूपं प्रसिद्धम् एवैषाम् इत्य् अत्र यथा ॥५६॥</p>
<p><strong>विश्वनाथः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.५७ ॥</strong></p>
<p>अथ <strong>उद्दीपनाः—<br>
अनुग्रहस्य सम्प्राप्तिस् तस्याङ्घ्रि-रजसां तथा ।<br>
भुक्तावशिष्टं -भक्तादेर् भक्तादेर् अपि तद्-भक्त-सङ्गतिः ।<br>
इत्य् इत्य्-आदयो विभावाः स्युर् एष्व् असाधारणा मताः ॥<br>
श्री-जीवः :</strong> अनुग्रह-सम्प्राप्त्य्-आदीनां उद्दीपनत्वं वत्सलेषु न सम्भवत्य् एव, समय-भेदेन कुत्रचिद् अन्यथापीत्य् असाधारणत्वं ज्ञेयम् । तद्-भक्त-सङ्गतिस् तु विशेष-विवक्षयैव गणिता ॥५७॥</p>
<p>**मुकुन्दः : **विब्रह्म्भावा उद्दीपनाः ॥५७॥</p>
<p><strong>विश्वनाथः :</strong> अनुग्रहस्य सम्राप्त्य्-आदीनां उद्दीपनत्वं वत्सलादिषु न सम्भवत्य् एव, भक्तस्यान्नादेर् भुकुतावशिष्टं महा-प्रसाद इत्य् अर्थः । तद्-भक्त-सङ्गतिर् इत्य् अत्रापि भक्ति-विशेषेण दास्य-भेदेन सह सङ्गतिः ॥५७॥</p>
<p>—ओ)०(ओ—</p>
<p><strong>॥ ३.२.५८ ॥</strong></p>
<p>तत्र <strong>अनुग्रह-सम्प्राप्तिः</strong>, यथा—</p>
<p><strong>कृष्णस्य पश्यत कृपां कृपाद्याः कृपणे मयि ।<br>
ध्येयोऽसौ निधने हन्त दृशोर् अध्वानम् अभ्यगात् ॥<br>
श्री-जीवः :</strong> कृष्णस्येति कृष्णस्य इति भीष्म-वचनम् ॥५८॥</p>
<p><strong>मुकुन्दः : कृष्णस्य</strong> इति कृष्णस्येति भीष्मोक्तिः ॥५८॥</p>
<p><strong>विश्वनाथः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.५९ ॥<br>
मुरली-शृङ्गयोः स्वानः स्मित-पूर्वावलोकनम् ।<br>
गुणोत्कर्ष-श्रुतिः पद्म-पदाङ्क-नव-नीरदाः ।<br>
तद्-अङ्ग-सौरभाद्यास् तु सर्वैः साधारणा मताः ॥<br>
श्री-जीवः :</strong> स्मितेत्य् स्मित- इत्य् अत्र, गुणेत्य् गुण- इत्य् अत्र, पदाङ्केत्य् पदाङ्क- इत्य् अत्र च तदीयत्वं गम्यम् ॥५९॥</p>
<p><strong>मुकुन्दः :</strong> सर्वैः शान्त-सङ्ख्या-चतुर्भिः ॥५९॥</p>
<p><strong>विश्वनाथः : स्मित</strong>- इत्य् अत्र, <strong>गुण-</strong> इत्य् अत्र स्मितेत्य् अत्र गुणेत्य् अत्र च तदीयत्वं गम्यं । पद्मं च ध्वज-वज्रादि-पद-चिह्नानि च नवीन-मेघश् च ॥५९॥</p>
<p>—ओ)०(ओ—</p>
<p><strong>॥ ३.२.६० ॥</strong></p>
<p>अत्र <strong>मुरली-स्वनो</strong>, यथा विदग्ध-माधवे (१.३०)—</p>
<p><strong>सोत्कण्ठं मुरली-कला-परिमलान् आकर्ण्य घूर्णत्-तनोर्<br>
एतस्याक्षि-सहस्रतः सुरपतेर् अश्रूणि सस्रुर् भुवि ।<br>
चित्रं वारि-धरान् विनापि तरसा यैर् अद्य धारा-मयैर्<br>
दूरात् पश्यत देव-मातृकम् अभूद् वृन्दाटवी-मण्डलम् ॥<br>
श्री-जीवः :</strong> देव-मातृकं वृष्ट्य्-अम्बु-पालितम् ॥६०॥</p>
<p><strong>मुकुन्दः :</strong> मुरल्याः कलानां स्वरादि-कौशलानां परिमलान् परस्पराश्लेष-रूपान् विमर्दान्, परिमलो विमर्दोऽपि स्यान् मनो-हारि-गन्धवत् इति विश्वः । देव-मातृकं वृष्ट्य्-अम्बु-सम्पन्नम् ॥६०॥</p>
<p><strong>विश्वनाथः :</strong> श्री-कृष्णस्य लीला-दर्शनार्थम् आगतानां वेद-वादिनां मुरली-श्रवण-जन्यम् इन्द्रस्य विकारं दृष्ट्वा परस्पर-वचनं सोत्कण्ठम् इति । सुरपतेर् इन्द्रस्य नेत्र-सहस्रत्<strong>अ</strong>ः भुवि अश्रूणि सस्रुः । वारि-धरान् मेघान् विनापि वृन्दाटवी-मण्डलं यैर् अश्रुभिः करणैः देव-मातृकं वृष्ट्य्-अम्बु-पालितम् अभूत् ॥६०॥</p>
<p>—ओ)०(ओ—</p>
<p><strong>॥ ३.२.६१ ॥</strong></p>
<p>अथ <strong>अनुभावाः—<br>
सर्वतः स्व-नियोगानाम् आधिक्येन परिग्रहः ।<br>
ईर्ष्या-लवेन चास्पृष्टा मैत्री तत्-प्रणते जने ।<br>
तन्-निष्ठाद्याः शीताः स्युर् एष्व् असाधारणाः क्रियाः ॥६१॥<br>
श्री-जीवः :</strong> तन्-निष्ठता प्रीति-मात्र-निष्ठता ॥६१॥</p>
<p><strong>मुकुन्दः :</strong> तन्-निष्ठता कृष्णैक-निष्ठत्वम् ॥६१॥</p>
<p><strong>विश्वनाथः :</strong> परिचर्यादौ प्रभोर् नियोगानां सर्वाधिक्येन स्वीकारः । परस्परोत्कर्ष-दर्शनेर्ष्या-लेशेन चास्पृष्टा । तत्-प्रणते दासे । तन्-निष्ठता, दास्य-मात्र-निष्ठता ॥६१॥</p>
<p>—ओ)०(ओ—</p>
<p><strong>॥ ३.२.६२-६३ ॥</strong></p>
<p>तत्र <strong>स्व-नियोगस्य सर्वत आधिक्यं</strong>, यथा—</p>
<p><strong>अङ्ग-स्तम्भारम्भम् उत्तुङ्गयन्तं<br>
प्रेमानन्दं दारुको नाभ्यनन्दत् ।<br>
कंसारातेर् वीजने येन साक्षाद्<br>
अक्षोदीयान् अन्तरायो व्यधायि ॥<br>
उद्भास्वराः पुरोक्ता ये तथास्य सुहृद्-आदयः ।<br>
विरागाद्याश् च ये शीताः प्रोक्ताः साधारणास् तु ते ॥<br>
श्री-जीवः :</strong> <strong>अङ्ग-स्तम्भेति स्तम्भ-</strong> इति । प्रेमानन्दं स्तम्भारम्भम् उत्तुङ्गयन्तं सत्न्तं नाभ्यनन्दद् इत्य् अन्वयः । अयम् अर्थः—प्रेमा तावद् द्विधा विशेषण-भाक् । —स्तम्भादिना आनुकुल्येच्छया च । तत्र दासादीनां आनुकूल्येच्छयैवाति-हृद्या । सेवा-रूप-स्व-पुरुषार्थ-सम्पादकत्वात् । स्तम्भादिकं त्व् अहृद्यम् एव । तद्-विघातकत्वात् । तस्मात् स्तम्भ-करत्वांशेनैव तं नाभ्यनन्दत् । किन्तु आनुकूल्य-करत्वेनैवाभ्यनन्दद् इति, स-विशेषणे विधि-निषेधौ विशेषणम् उपसङ्क्रामतः सति विशेष्ये बाधे इति न्यायेन । आरम्भ आटोपः । अङ्ग-स्थम्भासङ्गम् इति वा पाठः ॥६२॥</p>
<p><strong>मुकुन्दः :</strong> स्तम्भारम्भं स्तम्भोद्यमम् उत्तुङ्गयन्तम् अत्युन्नतं कुर्वन्तम् । अयम् अर्थः—प्रेम्णो द्विधा कार्यम् । —स्तम्भाद्या आज्ञा-प्रतिपालनं च । दासेषूत्तरस्याधिक्यम् । अतः प्रेमानन्दं स्तम्भकरांशेन नाभ्यनन्दत् । आज्ञा-पालनांशेन त्व् अभ्यनन्दद् एव । स-विशेषेण विधि-निषेधौ विशेषणम् उपसङ्क्रामतः सति विशेष्ये बाधे इति न्यायेन ॥६२॥</p>
<p><strong>विश्वनाथः :</strong> उत्तुङ्गयन्तं वर्धयन्तं प्रेमानन्दं । येन स्तम्भेन साक्षात् अक्षोदीयान् महान् अन्तरायो विघ्नः व्यधायि ॥६२॥</p>
<p>—ओ)०(ओ—</p>
<p><strong>॥ ३.२.६३ ॥<br>
उद्भास्वराः पुरोक्ता ये तथास्य सुहृद्-आदयः ।<br>
विरागाद्याश् च ये शीताः प्रोक्ताः साधारणास् तु ते ॥</strong></p>
<p><em>श्री-जीवः, मुकुन्दः : न व्याख्यातम्।</em></p>
<p><strong>विश्वनाथः :</strong> नृत्य-विलुठादय एव उद्भस्वराः ॥६३॥</p>
<p>—ओ)०(ओ—</p>
<p><strong>॥ ३.२.६४ ॥</strong></p>
<p>तत्र <strong>नृत्यम्</strong>, यथा श्री-दशमे (१०.८६.३८)—</p>
<p><strong>श्रुतदेवोऽच्युतं प्राप्तं स्व-गृहान् जनको यथा ।<br>
नत्वा मुनींश् च संहृष्टो धुन्वन् वासो ननर्त ह ॥६४॥</strong></p>
<p><em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.६५ ॥</strong></p>
<p>यथा वा—</p>
<p><strong>त्वं कलासु विमुखोऽपि नर्तनं<br>
प्रेम-नाट्य-गुरुणासि पाठितः ।<br>
यद् विचित्र-गति-चर्ययाञ्चितश्<br>
चित्रयस्य् अहह चारणान् अपि ॥<br>
श्री-जीवः :</strong> तं कलासु विमुखोऽपि यद् विचित्र-गति-चर्ययाङ्कितः सन्न् अहह चारणान् अपि चित्रयसि, तत् तत्-प्रेम-नाट्य-गुरुणैव नर्तनं पाठित इत्य् अर्थः । चारणाश् च नर्तक-सदृशा इति तद्-अभेदेनोक्तिः ॥६५॥</p>
<p>**मुकुन्दः : **तं कलासु विमुखोऽपि प्रेम-नाट्य-गुरुणा नर्तनं पाठितोऽसि । यद् यस्माद् धेतोः विच्त्रेत्य् विचित्र- इत्य्-आदि । नृत्यादिषु विमुखस्यापि तवापूर्व-नृत्य-दर्शनाद् गुरोर् अप्य् अपूर्वस्यैवान्मानम् इत्य् अर्थः ॥६५॥</p>
<p>**विश्वनाथः : **तं कलासु विमुखोऽपि नृत्य-वैदघी-रहितोऽपि यद् यस्माद् चित्र-गति-चर्यया युक्तः सन्न् अहह चारणान् अपि चित्रयसि, तत् तस्मात् प्रेम-नाट्य-गुरुणैव नर्तनं पाठित इत्य् अर्थः । चारणाश् च नर्तक-विशेषाः ॥६५॥</p>
<p>—ओ)०(ओ—</p>
<p><strong>॥ ३.२.६६-६७ ॥</strong></p>
<p>अथ <strong>सात्त्विकाः</strong>—</p>
<p><strong>स्तम्भाद्याः सात्त्विकाः सर्वे प्रीतादि-त्रितये मताः ॥</strong></p>
<p>यथा,</p>
<p><strong>गोकुलेन्द्र-गुण-गान-रसेन<br>
स्तम्भम् अद्भुतम् असौ भजमानः ।<br>
पश्य भक्ति-रस-मण्डप-मूल-<br>
स्तम्भतां वहति वैष्णव-वर्यः ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.६८ ॥</strong></p>
<p>श्री-दशमे (१०.८५.३८)—</p>
<p><strong>स इन्द्रसेनो भगवत्-पदानुजं<br>
बिभ्रन् मुहुः प्रेम-विभिन्नया धिया ।<br>
उवाच हानन्द-जलाकुलेक्षणः<br>
प्रहृष्ट-रोमा नृप गद्गदाक्षरम् ॥<br>
सर्वे :</strong> इन्द्रसेनो बलिः ॥६८॥</p>
<p>—ओ)०(ओ—</p>
<p><strong>॥ ३.२.६९-७१ ॥</strong></p>
<p>अथ <strong>व्यभिचारिणः—<br>
हर्षो धृतिश् चात्र निर्वेदोऽथ विषण्णता ।<br>
दैन्यं चिन्ता स्मृतिः शङ्का मतिर् औत्सुक्य-चापले ॥<br>
वितर्कावेग-ह्री-जाड्य-मोहोन्मादावहित्थिकाः ।<br>
बोधः स्वप्नः क्लमो व्याधिर् मृतिश् च व्यभिचारिणः ॥<br>
इतरेषां मदादीनां नातिपोषकता भवेत् ।<br>
योगे त्रयः स्युर् धृत्य्-अन्ता अयोगे तु क्लमादयः ।<br>
उभयत्र परे शेषा निर्वेदाद्याः सतां मताः ॥<br>
श्री-जीवः :</strong> मदादीनां मद-श्रम-त्रासापस्मारालस्यौग्र्यामर्षासूया-निद्राणां । तत्र मदस्य पोषकता नास्त्य् एव । मधु-पानानङ्ग-विकारजतया द्विविधत्वेनाप्य् अयोग्यत्वात् । श्रमस्य तु कथञ्चिज् जातस्य सेवोत्कण्ठा-पोषकत्वात्, कदाचिद् भवत्य् अपि न पुनर् आलस्य-जन्मापि स्यात् । अत्र त्रासादयस् तद्-वैरि-योगाज् जाताश् चेत् तर्हि पोषकाश् च भवन्तीति मनसि कृत्वाह नातीति । एवं प्रेय-आदिष्व् अपि विवेचनीयम् ॥७१॥</p>
<p>**मुकुन्दः : **मदादीनां मद-श्रम-त्रासापस्मारालस्यौग्र्यामर्षासूया-निद्राणां कस्यचित् कुत्रापि पोषकत्वाद् अति-शब्दो दत्तः । क्लमादयः क्लम-व्याधि-मृतय इति त्रयः ॥७१॥</p>
<p>**विश्वनाथः : **मदादीनां मद-श्रम-त्रासापस्मारालस्यौग्र्यामर्षासूया-निद्राणां । तत्र मदस्य पोषकता नास्त्य् एव । मधुपानानङ्ग-विकारजत्वेन द्विविधोऽपि मदोऽत्र न, अयोग्यत्वात् । श्रमस्य कथञ्चिज् जातस्य सेवोत्कण्ठा-पोषकत्वात् । अत्र त्रासादयस् तद्-वैरि-योगाज् जाताश् चेत् तर्हि पोषकाश् च भवन्तीति मनसि कृत्वाह नातीति । एवं प्रेय-आदिष्व् अपि विवेचनीयम् ॥७१॥</p>
<p>—ओ)०(ओ—</p>
<p><strong>॥ ३.२.७२-७४ ॥</strong></p>
<p>तत्र <strong>हर्षो</strong>, यथा प्रथमे (१.११.५)—</p>
<p><strong>प्रीत्य्-उत्फुल्ल-मुखाः प्रोचुर् हर्ष-गद्गदया गिरा ।<br>
पितरं सर्व-सुहृदम् अवितारम् इवार्भकाः ॥</strong></p>
<p>यथा वा—</p>
<p><strong>हरिम् अवलोक्य पुरो भुवि<br>
पतितो दण्ड-प्रणाम-शत-कामः ।<br>
प्रमद-विमुग्धो नृपतिः<br>
पुनर् उत्थानं विसस्मार ॥<br>
क्लमो</strong>, यथा स्कान्दे—</p>
<p><strong>अशोषयन् मनस् तस्य म्लापयन् मुख-पङ्कजम् ।<br>
आधिस् तद्-विरहे देव ग्रीष्मे सर इवांशुमान् ॥</strong></p>
<p><em>न कतमेन व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.७५ ॥<br>
निर्वेदो</strong>, यथा—</p>
<p><strong>धन्याः स्फुरति तव सूर्य कराः सहस्रं<br>
ये सर्वदा यदुपतेः पदयोः पतन्ति ।<br>
बन्ध्यो दृशां दर्श-शती ध्रियते ममासौ<br>
दूरे मुहूर्तम् अपि या न विलोकते तम् ॥<br>
श्री-जीवः :</strong> ध्रियते अवतिष्ठते । दूरेऽपि इत्य् उभयत्रान्वयः ॥७५॥</p>
<p>**मुकुन्दः : **ध्रियते अवतिष्ठते । दूरेऽपि मुहूर्तेऽपीत्य् उभयत्रान्वयः ॥७५॥</p>
<p>**विश्वनाथः : **धन्या इति इन्द्रस्य उक्तिः । हे सूर्य ! तव सहस्रं कराः किरणाः धन्याः । ममासौ दृशां दश-शती नेत्र-सहस्रं वन्ध्या बन्ध्या व्यर्था सती ध्रियते अवतिष्ठते । दूरे मुहूर्तेऽपीत्य् उभयत्रान्वयः ॥७५॥</p>
<p>—ओ)०(ओ—</p>
<p><strong>॥ ३.२.७६-७८ ॥</strong></p>
<p>अथ <strong>स्थायी—<br>
सम्भ्रमः प्रभुता-ज्ञानात् कम्पश् चेतसि सादरः ।<br>
अनेनैक्यं गता प्रीतिः सम्भ्रम-प्रीतिर् उच्यते ।<br>
एषा रसेऽत्र कथिता स्थायि-भावतया बुधैः ॥<br>
आश्रितादेः पुरैवोक्तः प्रकारो रति-जन्मनि ।<br>
तत्र पारिषदादेस् तु हेतुः संस्कार एव हि ।<br>
संस्कारोद्बोधकास् तस्य दर्शन-श्रवणादयः ॥<br>
एषा तु सम्भ्रम-प्रीतिः प्राप्नुवत्य् उत्तरोत्तरम् ।<br>
वृद्धिं प्रेमा ततः स्नेहस् ततो राग इति त्रिधा ॥<br>
श्री-जीवः :</strong> कम्पोऽत्र “केन कथं कुर्याम् ?” इत्य् अस्थैर्यम् ॥७६॥ पुरैवेति पुरैव इति भाव-सामान्य-प्रकरणे प्रकरणे—साधनाभिनिवेशेन [भ।र।सि। १.३.६] इत्य् इत्य्-आदिना ॥७७॥</p>
<p><strong>मुकुन्दः : पुरैव</strong> इति भाव-सामान्य-प्रकरणे—साधनाभिनिवेशेन [भ।र।सि। १.३.६] इत्य्-आदिना पुरैवेति भाव-सामान्य-प्रकरणे साधनाभिनिवेशेन [भ।र।सि। १.३.६] इत्य् आदिना । तत्र रति-जन्मनि ॥७७॥</p>
<p><strong>विश्वनाथः : पुरैव</strong> इति भाव-सामान्य-प्रकरणे—साधनाभिनिवेशेन [भ।र।सि। १.३.६] इत्य्-आदिना पुरैवेति भाव-सामान्य-प्रकरणे साधनाभिनिवेशेन [भ।र।सि। १.३.६] इत्य् आदिना पार्षदानां रति-जन्मनि तु अनादि-सिद्ध-संस्कार एव हेतुः । श्री-कृष्ण-दर्शन-श्रवणादय एव तेषां प्राचीन-संस्कारोद्बोधकाः ॥७७॥</p>
<p>—ओ)०(ओ—</p>
<p><strong>॥ ३.२.७९-८० ॥</strong></p>
<p>तत्र <strong>सम्भ्रम-प्रीतिः</strong>, यथा श्री-दशमे (१०.३८.६)—</p>
<p><strong>ममाद्यामङ्गलं नष्टं फलवांश् चैव मे भवः ।<br>
यन् नमस्ये भगवतो योगि-ध्येयाङ्घ्रि-पङ्कजम् ॥</strong></p>
<p>यथा वा—</p>
<p><strong>कलिन्द-नन्दिनी-कुल-कदम्ब-वन-वल्लभम् ।<br>
कदा नमस्करिष्यामि गोप-रूपं तम् ईश्वरम् ॥८०॥</strong></p>
<p><em>न कतमेन व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.८१-८२ ॥</strong></p>
<p>अथ <strong>प्रेमा—<br>
ह्रास-शङ्का-च्युता बद्ध-मूला प्रेमेयम् उच्यते ।<br>
अस्यानुभावाः कथितास् तत्र व्यसनितादयः ॥</strong></p>
<p>यथा—</p>
<p><strong>अणिमादि-सौख्य-वीचीम् अवीचि-दुःख-प्रवाहं वा ।<br>
नय मां विकृतिर् न हि मे त्वत्-पद-कमलावलम्बस्य ॥<br>
श्री-जीवः :</strong> ह्रासेति ह्रास- इति । इयं सम्भ्रम-प्रीतिः बद्ध-मूला । अत एव ह्रास-शङ्का-च्युता ॥८१॥ अणिमादीति अणिमादि- इति दण्ड-प्रसादयोर् अनन्तरं श्री-बलि-वचनं । अवीचिर् नरक-विशेषः ॥८२॥</p>
<p><strong>मुकुन्दः :</strong> ह्रास-शङ्केति शङ्का- इति । इयं सम्भ्रम-प्रीतिः बद्ध-मूला । अत एव ह्रास-शङ्का-च्युता सती ॥८१॥ अणिमादीति अणिमादि**-** इति दण्डानन्तरं स्वं सुतलं प्रस्थापयन्तं भगवन्तं प्रति श्री-बलि-वचनं । अवीचिर् नरक-विशेषः ॥८२॥</p>
<p><strong>विश्वनाथः : ह्रास-</strong> इति । <strong>इयं</strong> सम्भ्रम-प्रीतिः <strong>बद्ध-मूला</strong> । ह्रासेति । इयं सम्भ्रम-प्रीतिः बद्ध-मूला । अत एव ह्रास-शङ्का-रहिता सा प्रेम उच्यते ॥८१॥ दण्ड-प्रसादयोर् अनन्तरं श्री-बलि-वचनं । अणिमादि-सुख-समुद्रस्य तरङ्गम्, । अवीचिर् नरक-विशेषः, तज्-जन्य-दुःख-प्रवाहं वा मां नय ॥८२॥</p>
<p>—ओ)०(ओ—</p>
<p><strong>॥ ३.२.८३ ॥</strong></p>
<p>यथा वा—</p>
<p><strong>रुषाज्वलित-बुद्धिना भृगु-सुतेन शप्तोऽप्य् अलं<br>
मया हृत-जगत्-त्रयोऽप्य् अतनु-कैतवं तन्वता ।<br>
विनिन्द्य कृत-बन्धनोऽप्य् उरग-राज-पाशैर् बलाद्<br>
अरज्यत स मय्य् अहो द्विगुणम् एव वैरोचनिः ॥<br>
श्री-जीवः :</strong> रुषेति रुषा इति । बलि-सदनाद् आगमनानन्तरम् उद्धवं प्रति श्री-कृष्ण-वचनम् ॥८३॥</p>
<p><strong>मुकुन्दः :</strong> <strong>रुषा</strong> इति । रुषेति । बलि-सदनाद् आगमनानन्तरम् उद्धवं प्रति श्री-कृष्ण-वचनम् । भृगु-सुतः शुक्रः । शुक्रो भृगुर् भृगु-सुतः सित आस्फूर्जितश् चेति च इति वराह-संहितादौ ।८३॥</p>
<p><strong>विश्वनाथः : रुषा</strong> इति । रुषेति । बलि-सदनाद् आगमनानन्तरम् उद्धवं प्रति श्री-कृष्णस्य वचनम् । भृगु-सुतेन शुक्राचार्येण वैरोचनिर् बलिः ॥८३॥</p>
<p>—ओ)०(ओ—</p>
<p><strong>॥ ३.२.८४-८५ ॥</strong></p>
<p>अथ <strong>स्नेहः—<br>
सान्द्रश् चित्त-द्रवं कुर्वन् प्रेमा स्नेह इतीर्यते ।<br>
क्षणिकस्यापि नेह स्याद् विस्लेषस्य सहिष्णुता ॥</strong></p>
<p>यथा—</p>
<p><strong>दम्भेन बाष्पाम्बु-झरस्य केशवं<br>
वीक्ष्य द्रवच्-चित्तम् असुस्रुवत् तव ।<br>
इत्य् उच्चकैर् धारयतो विचित्ततां<br>
चित्रा न ते दारुक दारु-कल्पता ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> इह स्नेहे जाते सति क्षणिकस्यापि वियोगस्य न हि सहिष्णुता स्यात् ॥८४॥ केशवं वीक्ष्य बास्पाम्बु-झरस्य नेत्र-जल-प्रवाहस्य दम्भेन मिषेण तव द्रवीभूतं चित्तम् असुस्रवत् इति चित्तस्य सामस्त्येनैव स्रवणाद् धेतोः उच्चैर् यथा स्यात्, तथा विचित्ततां चित्त-शून्यतां धारयतस् तव, हे दारुक ! दारु-कल्पता न चित्रा, अचेतनस्य दारु-सदृशता युक्तैवेत्य् अर्थः । अस्य श्री-कृष्णस्य दर्शनाज् जातस्य स्तम्भ-भावस्यान्य-कारण-जन्यत्व-कथनाद् उत्प्रेक्षा गम्या इति भावः ॥८५॥</p>
<p>—ओ)०(ओ—</p>
<p><strong>॥ ३.२.८६ ॥</strong></p>
<p>यथा वा—</p>
<p><strong>पत्नीं रत्न-निधेः पराम् उपहरन् पूरेण बाष्पाम्भसां<br>
रज्यन्-मञ्जुल-कण्ठ-गर्भ-लुठित-स्तोत्राक्षरोपक्रमः ।<br>
चुम्बन् फुल्ल-कदम्ब-डम्बर-तुलाङ्गैः समीक्ष्याच्युतं<br>
स्तब्धोऽप्य् अभ्यधिकां श्रियं प्रणमतां वृन्दाद् दधारोद्धवः ॥<br>
श्री-जीवः :</strong> रज्यन् स्नेह-जनित-स्वर-विशेष-माधुर्यं बिभ्रत्, तथा स्वभावत एव मञ्जुलस् तत्-तद्-गीर्-माधुरी मनोहरस् तादृशो यः कण्ठः, तस्य यो गर्भो मध्य-भागस् तत्रैव लुठित इतस् ततः स्खलन्न् एव भ्रमन् स्तोत्राक्षराणां उपक्रमो यत्र सः ॥८६॥</p>
<p>**मुकुन्दः : **रज्यन् स्नेह-जनित-स्वर-विशेष-माधुर्यं बिभ्रत्, तथा स्वभावत एव मञ्जुलस् तत्-गीत-माधुरी मनोहरस् तथा कण्ठ-गर्भ-लुठितः, कण्ठ-मध्ये इतस् ततः स्खलन्न् एव भ्रमन् स्तोत्राक्षराणां उपक्रमो यत्र सः ॥८६॥</p>
<p><strong>विश्वनाथः :</strong> बाष्पाम्भसां प्रवाहेण करणेन रत्ननिधेः समुद्रस्य परां श्रेष्ठां पत्नीं नदीं उपहरन् अर्थात् उत्पादयन् स्तव-पाठार्थं स्नेह-जनित-स्वर-विशेष-माधुर्यं बिभ्रत्, तथा स्वभावत एव मञ्जुलो यः कण्ठः, तस्य यो गर्भो मध्य-भागस् तत्रैव लुठित इतस् ततः स्खलन्न् एव स्तोत्राक्षराणां उपक्रमो यत्र । अनेन स्वर-भङ्ग उक्तः, फुल्ल-कदम्बस्य डम्बर-तुलां अतिशय-तुलनां अङ्गैः करणैः चुम्बन् अर्था स्वीकुर्वन् इत्य् अनेन रोमञ्च उक्तः । प्रणतानां समूहात् अधिकां श्रियं दधार ॥८६॥</p>
<p>—ओ)०(ओ—</p>
<p><strong>॥ ३.२.८७ ॥</strong></p>
<p>अथ <strong>रागः</strong>—</p>
<p><strong>स्नेहः स रागो येन स्यात् सुखं दुःखम् अपि स्फुटम् ।<br>
तत्-सम्बन्ध-लवेऽप्य् अत्र प्रीतिः प्राण-व्ययैर् अपि ॥<br>
श्री-जीवः :</strong> <strong>स स्नेह</strong> एव <strong>रागः स्यात्</strong> । कीदृशः सन् ? तस्य श्री-कृष्णस्य साक्षात्-कारेण वा, तत्-तुल्य-स्फुरणेन वा, कृपा-लाभेन वा, यः सम्बन्ध-विशेषस् तद्-अन्तरङ्गता-लाभस् तस्य लेशेऽपि जाते, येन स्नेहेन दुःखं अपि सुखं स्फुटं स्यात्, सुखतया प्रतिभातीत्य् अर्थः । तत्र च सति येन प्राण-व्ययैः नाश-पर्यन्तैर् अपि प्राणस्य क्षयैः प्रीतिस् तद्-आनुकूल्यं क्रियते इत्य् अर्थः । तत्-सम्बन्धाभावे तु सुख अपि दुःखं स्याद् इति शेषः । तद् एव तादृशः सन् इत्य् अर्थः ॥८७॥</p>
<p><strong>मुकुन्दः :</strong> येन स्नेहेन स्मरणादिज-मनो-द्रवेण दुःखं अपि स्फुटम् सुखं स्यात् । स रागः स्यात् । अत्र रागे सति तत्-सम्बन्ध-लवेऽपि प्राण-व्ययैह् विनाश-पर्यन्तैर् अपि प्राणस्यापक्षयैः प्रीतिः सुखं भवति । तत्-सम्बन्ध-रहिते परम-सुखेऽपि दुःखं इत्य् अर्थाद् बोध्यम् ॥८७॥</p>
<p><strong>विश्वनाथः :</strong> येन स्नेहेन हेतुना दुःख-जनकम् अपि वस्तु श्री-कृष्ण-सम्बन्ध-लेश-वशात् सुख-जनकं स्यात्, स्नेहः रागः कीर्त्यते । तत्-सम्बन्धाभावे तु सुखम् अपि दृश्सं स्यात् इत्य् अपि ज्ञेयम् । एवं येन हेतुना प्राणानां व्ययैह् नाश-पर्यन्तैर् अपि प्रीतिस् तद्-आनुकूल्यं क्रियते इत्य् अर्थः । तथा च स्नेहस्य यदा एतादृशोत्कर्षस् तदैव स रागो भवतीति भावः ॥८७॥</p>
<p>—ओ)०(ओ—</p>
<p><strong>॥ ३.२.८८ ॥</strong></p>
<p>यथा—</p>
<p><strong>गुरुर् अपि भुजगाद् भीस् तक्षकात् प्राज्य-राज्य-<br>
च्युतिर् अतिशयिनी च प्राय-चर्या च गुर्वी ।<br>
अतनुत मुदम् उच्चैः कृष्ण-लीला-सुधान्तर्-<br>
विहरण-सचिवत्वाद् औत्तरेयस्य राज्ञः ॥<br>
श्री-जीवः :</strong> अत्र तादृश-स्फुरणेनोदाहरन् साक्षात्-कारेण कैमुत्यं व्यञ्जयति—गुरुर् इति । प्राज्यं प्रचुरं । प्राय-चर्या प्राणास् तम् अनशन-व्रतम् । औत्तरेयस्य श्री-परीक्षितः ॥८८॥</p>
<p><strong>मुकुन्दः :</strong> गुरुर् अपि मृत्यु-दायिकापीत्य् अर्थः । अतिशयिनी पुनः प्राप्ति-सम्भावना-रहितापि । परिचर्या स्त्री-पुत्रादि-सङ्ग-त्यग-सङ्ग-वद् अनशन-व्रतम् । गुर्वी जीवन-पर्यन्ता । प्राज्य-राज्य-च्युति-प्राय-चर्ययोर् मुद-विस्तारित्वाद् रागः । भियो मुद्-विस्तारिकात्वाद् अनुभाव-लक्षणं, भियः पूर्वम् अपि राज्ञि पारिषदत्वात्, कृष्ण-लीलान्तर्-बहिर्-विहरणस्य सम्भवात् तस्यास् तत्-पोषित्वात् सम्बन्धवत्त्वम् ॥८८॥</p>
<p>**विश्वनाथः : **तक्षकात् गुरुर् भीतः तथातिशयिनी प्रचुर-राज्य-च्युतिः, एवं प्राय-चर्या प्राणान्तम् अनशन-व्रतं, एतत् सर्वं परम-दुःख-जनकम् अपि श्री-कृष्ण-लीला-सुधा-मध्ये विहरणस्य सचिवत्वात् सहायत्वात् औत्तरेयस्य राज्ञः श्री-परीक्षितः मुदम् अतनुत, भयादीनां कृष्ण-कथायां गाढासक्ति-जनकत्वात् सचिवत्वं ज्ञेयम् इति भावः ॥८८॥</p>
<p>—ओ)०(ओ—</p>
<p><strong>॥ ३.२.८९ ॥</strong></p>
<p>यथा वा—</p>
<p><strong>केशवस्य करुणा-लवेऽपि चेद्<br>
बाडवोऽपि किल षाडवो मम ।<br>
अस्य यद्य् अदयता- कुश-स्थली<br>
पूर्ण-सिद्धिर् अपि मे कुशस्थली ॥<br>
श्री-जीवः :</strong> अत्र तत्-सम्बन्धाभावे तुद्-आहरणं ज्ञेयम् । अथ कृपा-लाभालाभाभ्यां उदाहरन्ति—केशवस्येति । <strong>षाडवः</strong> पानक-विशेषः । <strong>कुशस्थली</strong> द्वारका ॥८९॥</p>
<p><strong>मुकुन्दः : बाडवो</strong> बडवाग्निः <strong>षाडवः</strong> पानक-विशेषः । बाडवे पीतेऽस्य **करुणालवोऽपि चेत् **तदा <strong>षाडवः</strong> स पेय इत्य् अर्थः । बाडवः षाडव इति रागत्वं, करुणा-लवार्थं बाडव-पानेन प्राण-व्यये तत्र बाडवत्व-मननाद् अनुभावता च । <strong>कुशस्थली</strong> द्वारका । <strong>कुश-स्थली</strong> कुशैर् वृता स्थली, तत्र वासे <strong>यद्य् अदयता</strong> तदा कुश-स्थलीव सा त्याज्येत्य् अर्थः ॥८९॥</p>
<p><strong>विश्वनाथः :</strong> षाडवः पानक-विशेषः । तत्-सम्बन्धाभावे उदाहरणम् आह—अस्येति । <strong>कुशस्थली</strong> द्वारका ॥८९॥</p>
<p>—ओ)०(ओ—</p>
<p><strong>॥ ३.२.९०-९१ ॥<br>
प्राय आद्य-द्वये प्रेमा स्नेहः पारिषदेष्व् असौ ।<br>
परीक्षिति भवेद्- रागो दारुके च तथोद्धवे ॥<br>
व्रजानुगेष्व् अनेकेषु रक्तक-प्रमुखेषु च ।<br>
अस्मिन्न् अभ्युदिते भावः प्रायः स्यात् सख्य-लेश-भाक् ॥<br>
श्री-जीवः :</strong> तत्राधिकृताश्रित-पार्षदानुगेषु व्यवस्थाम् आह—प्राय आद्य-द्वय इति । प्रायो-ग्रहणं—यर्ह्य् अम्बुजाक्षापससार भो भवान् [भा।पु। १.११.९] इत्य् इत्य्-आदि आदि-द्वारका-वासि-वचने रागस्यापि स्पर्श-दर्शनात् । परीक्षितीति—नैषातिदुःसहा क्षुण् मां [भा।पु। १०.१.१३] इत्य् इत्य्-आदि आदि-तद्-वाक्यात् । दारुके च यथा, अपश्यतस् ते चरणाम्बुजं प्रभो दृष्टिः प्रणष्टा [भा।पु। ११.३०.४३] इत्य् इत्य्-आदि आदि-तद्-वाक्यात् । उद्धवे च, यथा—सुदुस्त्यज-स्नेह-वियोग-कातरः [भा।पु। ११.२९.४६] इत्य् इत्य्-आदेः । साधारणेष्व् अप्य् अनुगेषु प्राय ईदृश एवेत्य् अभिप्रेत्य तद्-विशेषेषु विशेषम् आह—<strong>व्रजानुगेष्व्</strong> इति । **अस्मिन्न् अभ्युदिते **रागे <strong>भावः</strong> प्रीत्य्-आख्योऽपि <strong>प्रायः स्याद्</strong> इति प्रणयांश-मयत्वे सतीत्य् अर्थः ॥९०-९१॥</p>
<p><strong>मुकुन्दः :</strong> आद्य-द्वये अधिकृताश्रययोः । प्राय इति सोत्कण्ठं मुरली-कला-परिमलान् इत्य् आदौ स्नेहस्यापि दर्शनात् व्रजानुगास्व् अनेकेष्व् इत्य् अनेन पुरानुगेष्व् एकस्मिन् स-द्वितीये वा रागोऽन्येषु सर्वेषु व्रजानुगेषु केषुचिद् एव स्नेह इति गम्यते ॥९०॥ अस्मिन् रागे । भावः सम्भ्रम-प्रीत्य्-आख्यः स्थायी । सख्यं विश्रम्भ-रूपं । प्राय इति कस्यचिद् इत्य् उदितेऽपि रागे भावः सख्य-लेश-भाग् न स्याद् इति ॥९१॥</p>
<p><strong>विश्वनाथः :</strong> अत्राधिकृताश्रित-पार्षदानुगेषु व्यवस्थाम् आह—प्राय आद्य इति । आद्य-द्वये अधिकृताश्रित-द्वये प्रायो-ग्रहणं—यर्ह्य् अम्बुजाक्षापससार भो भवान् [भा।पु। १.११.९] इत्य्-आद्य्-आश्रित-द्वारका-वासि-वचनेन रागस्यापि स्पर्शनात् । परीक्षितीति—नैषातिदुःसहा क्षुण् मां [भा।पु। १०.१.१३] इति वाक्यात् । दारुके च यथा, अपश्यतस् ते चरणाम्बुजं प्रभो दृष्टिः प्रणष्टा [भा।पु। ११.३०.४३] इति तद्-वाक्यात् । उद्धवे, यथा—सुदुस्त्यज-स्नेह-वियोग-कातरः [भा।पु। ११.२९.४६] इत्य् आदेः ॥ अस्मिन् रागे भावः प्रीत्याख्यः स्यात् ॥९०-९१॥</p>
<p>—ओ)०(ओ—</p>
<p><strong>॥ ३.२.९२ ॥</strong></p>
<p>यथा—</p>
<p><strong>शुद्धान्तान् मिलितं बाष्प-रुद्ध-वाग् उद्धवो हरिम् ।<br>
किञ्चित्-कुञ्चित-नेत्रान्तः स्वान्तेन परिषस्वजे ॥<br>
श्री-जीवः :</strong> अत्र केषुचिद् व्रजानुगेषु सम्भवत्य् अपि प्रणयांशमयत्वे, त्वं भृत्यः सुहृत् सखा [भा।पु। ११.११.४९] इति प्रसिद्धिम् उपलक्ष्य श्रीमद्-उद्धवम् उदाहरति—शुद्धान्ताद् इति । शुद्धान्ताद् अन्तःपुरात् ॥९२॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> परिषस्वजे इत्य् अत्रालिङ्गनं सख्य-चिह्नम् ॥९२॥</p>
<p>—ओ)०(ओ—</p>
<p><strong>॥ ३.२.९३-९५ ॥<br>
अयोग-योगाव् एतस्य प्रभेदौ कथिताव् उभौ ॥</strong></p>
<p>अथ <strong>अयोगः—<br>
सङ्गाभावो हरेर् धीरैर् अयोग इति कथ्यते ।<br>
अयोगे तन्-मनस्कत्वं तद्-गुणाद्य्-अनुसन्धयः ॥<br>
तत्-प्राप्त्य्-अपायौपाय-चिन्ताद्याः सर्वेषां कथिताः क्रियाः ।<br>
उत्कण्ठितं वियोगश् चेत्य् अयोगेऽपि द्विधोच्यते ॥<br>
सर्वे :</strong> एतस्य प्रीति-भक्ति-रसस्य ॥९३॥</p>
<p>—ओ)०(ओ—</p>
<p><strong>॥ ३.२.९६-९७ ॥</strong></p>
<p>तत्र <strong>उत्कण्ठितम्—<br>
अदृष्ट-पूर्वस्य हरेर् दिदृक्षोत्कण्ठितं मतम् ॥</strong></p>
<p>यथा नारसिंहे—</p>
<p><strong>चकार मेघे तद्-वर्णे बहु-मान-रतिं नृपः ।<br>
पक्ष-पातेन तन्-नाम्नि मृगे पद्मे च तद्-दृशि ॥<br>
श्री-जीवः :</strong> <strong>नृप</strong> इक्ष्वाकुः । <strong>पक्षपातेनात्यासक्त्यापक्षपातेन</strong> अत्यासक्त्या, <strong>तन्-नाम्नि</strong> तस्य नाम यत्र तादृशे कृष्ण-साराख्ये । <strong>तद्-दृशि</strong> तस्य दृक्-तुल्य इत्य् अर्थः ॥९७॥</p>
<p><strong>मुकुन्दः : नृप</strong> इक्ष्वाकुः । <strong>पक्षपातेन</strong> स्वयम् अन्य-द्वारा च दुष्ट-जन्त्व्-आदिभ्यो रक्षया पोषणेन च । <strong>तन्-नाम्नि</strong> तस्य नाम यत्र तादृशे कृष्ण-साराख्ये । <strong>तद्-दृशि</strong> तस्य कृष्णस्य दृक् दर्शन-रूपं यस्य तस्मिन् ॥९७॥</p>
<p><strong>विश्वनाथः : नृप</strong> इक्ष्वाकुः । <strong>पक्षपातेनात्यासक्त्या पक्षपातेन</strong> अत्यासक्त्या तन्-नाम्नि तस्य नाम यत्र तादृशे कृष्ण-साराख्ये मृगे । तस्य दृशि तस्य दृक्-तुल्य इत्य् अर्थः ॥९७॥</p>
<p>—ओ)०(ओ—</p>
<p><strong>॥ ३.२.९८ ॥</strong></p>
<p>यथा व, श्री-दशमे (१०.३८.१०)—</p>
<p><strong>अप्य् अद्य विष्णोर् मनुजत्वम् ईयुषोर्<br>
भारावताराय भुवो निजेच्छया ।<br>
लावण्य-धाम्नो भवितोपलम्भनं<br>
मह्यं न न स्यात् फलम् अञ्जसा दृशः ॥<br>
श्री-जीवः :</strong> <strong>मनुजत्वं</strong> मनुज-जातित्वम् <strong>ईयुषुयअः</strong> प्राप्तवतस् तत्र प्रकाशमानस्येत्य् अर्थः ॥९८॥</p>
<p>प्रीति-सन्दर्भः २१२- तद् एतद्-विभावादि-स्थाय्य्-अन्त-संवलन-चमत्कारात्मको रसो ज्ञेयः । स च पूर्ववत् प्रथमाप्राप्त्य्-आत्मको यथा—अप्य् अद्येति ॥ स्पष्टम् । श्री-अक्रूरः ॥</p>
<p><strong>मुकुन्दः :</strong> <strong>विष्णोः</strong> सर्व-व्यापकस्य परिपूर्णस्य स्वां स्वयं भगवत इत्य् अर्थः । <strong>उपलम्भनं</strong> निकट-प्राप्तिर् <strong>अद्य भवितेत्य् भविता</strong> इत्य् अन्वयः । तादृशस्यापि <strong>निजेच्छया मनुजत्वम् ईयुषः</strong> लीला-माधुर्याय प्रसिद्ध-मनुज-साधारण्यं नित्यं एव प्राप्तवतः । अयम् आत्मापहत-पाप्मा इतिवत् । न केवलं लीला-माधुर्याणां एवाश्रयत्वं । सौन्दर्याणां अपीत्य् आह—<strong>लावण्य-धाम्न</strong> इति । <strong>मह्यं</strong> मम । अपीति प्राकाश्ये ॥९८॥</p>
<p><strong>विश्वनाथः :</strong> <strong>मनुजत्वं</strong> मनुष्य-जातिम् । <strong>ईयुषः</strong> प्राप्तवतस् तत्र प्रकाशमानस्येत्य् अर्थः । <strong>मह्यं</strong> मम <strong>दृशः फलं न न स्यात्,</strong> । अपि तु स्याद् एव ॥९८॥</p>
<p>—ओ)०(ओ—</p>
<p><strong>॥ ३.२.९९ ॥<br>
अत्रायोग-प्रसक्तानां सर्वेषाम् अपि सम्भवे ।<br>
औत्सुक्य-दैन्य-निर्वेद-चिन्तानां चापलस्य च ।<br>
जडतोन्माद-मोहानाम् अपि स्याद् अतिरिक्तता ॥<br>
श्री-जीवः :</strong> सर्वेषां व्यभिचारिणां सम्भवे सत्य् अपि, अतिरिक्तता उद्रेकः ॥९९॥</p>
<p><strong>मुकुन्दः :</strong> सर्वेषां निर्वेदोऽथ विषण्णतेत्य् विषण्णतेत्य्-आद्य् एकविंशतेः सम्भवे सत्य् अपि, अतिरिक्तता अतिशयता ॥९९॥</p>
<p><strong>विश्वनाथः :</strong> सर्वेषां व्यभिचारिणां सम्भवे सत्य् अपि, औत्सुक्यादीनाम् अतिरिक्तता उद्रेकः ॥९९॥</p>
<p>—ओ)०(ओ—</p>
<p><strong>॥ ३.२.१०० ॥</strong></p>
<p>तत्र <strong>औत्सुक्यं</strong>, यथा श्री-कृष्ण-कर्णामृते (४१)—</p>
<p><strong>अमून्य् अधन्यानि दिनान्तराणि<br>
हरे त्वद्-आलोकनम् अन्तरेण ।<br>
अनाथ-बन्धो करुणैक-सिन्धो<br>
हा हन्त हा हन्त कथं नयामि ॥<br>
श्री-जीवः :</strong> न विद्यते नाथो नाथान्तरं यस्य, तस्य बन्धो प्रतिपालक ॥१००॥</p>
<p><strong>मुकुन्दः :</strong> दिनस्य आहोरात्रस्यान्तराणि अहोरात्रस्य अन्तराणि मध्य-गतानि क्षण-जातानीति शेषः ॥१००॥</p>
<p><strong>विश्वनाथः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.१०१ ॥</strong></p>
<p>यथा वा,</p>
<p><strong>विलोचन-सुधाम्बुधेस् तव पदारविन्द-द्वयी<br>
विलोचन-रस-च्छटाम् अनुपलभ्य विक्षुभ्यतः ।<br>
मनो मम मनाग् अपि क्वचिद् अनाप्नुवन् निर्वृतिं<br>
क्षणार्धम् अपि मन्यते व्रज-महेन्द्र वर्ष-व्रजम् ॥<br>
श्री-जीवः :</strong> विलोचनेति विलोचन- इति । मथुरातः श्री-उद्धवस्य गुप्त-पत्रिका ॥१०१॥</p>
<p><strong>मुकुन्दः :</strong> <strong>विलोचन</strong>- इति । विलोचनेति । मथुरातः उद्धवस्य गुप्त-पत्रिका ॥१०१॥</p>
<p><strong>विश्वनाथः :</strong> <strong>विलोचन</strong>- इति । विलोचनेति । मथुरातः श्रीमद्-उद्धवस्य गुप्त-पत्रिका । क्षणार्धम् अपि वर्ष-समूहं मन्यते ॥१०१॥</p>
<p>—ओ)०(ओ—</p>
<p><strong>॥ ३.२.१०२ ॥<br>
दैन्यं</strong>, यथा तत्रैव<sup id="fnref:3"><a href="#fn:3" class="footnote-ref" role="doc-noteref">3</a></sup>—</p>
<p><strong>निबद्ध-मूर्धाञ्जलिर् एष याचे<br>
नीरन्ध्र-दैन्योन्नति-मुक्त-कण्ठम् ।<br>
दयाम्बुधे देव भवत्-कटाक्ष-<br>
दाक्षिण्य-लेशेन सकृन् निषिञ्च ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> निबद्धो मूर्धाङ्जलिर् येन तादृशः । नीरन्ध्रं निश्छिद्रं यद् दैन्यं**,** तस्य या उन्नतिस् उन्नति<strong>ः,</strong> तया मुक्त-कण्ठं यथा स्यात्, तथा ॥१०२॥</p>
<p>**विश्वनाथः : **एष मल्-लक्षणो जनो नीरन्ध्र-दैन्यस्य उन्नतिर् यत्र, तद् यथा स्यात्, तथा याचे ॥१०२॥</p>
<p>—ओ)०(ओ—</p>
<p><strong>॥ ३.२.१०३ ॥</strong></p>
<p>यथा वा—</p>
<p><strong>असि शशि-मुकुटाद्यैर् अप्य् अलभ्येक्षणस् त्वं<br>
लघुर् अघहर कीटाद् अप्य् अहं कूट-कर्मा ।<br>
इति विसदृशतापि प्रार्थने प्रार्थयामि<br>
स्नपय कृपण-बन्धो माम् अपाङ्ग-च्छटाभिः ॥<br>
श्री-जीवः :</strong> कूउट-कर्माहं कीटाद् अपि लघुर् इति प्रार्थने विसदृशतापि प्रार्थयाम्य् अपीत्य् अपि इत्य् अन्वयः । प्रार्थयेऽपीति वा पाठः । यद्यप्य् अयोग्यता, तथापि प्रार्थय इत्य् अर्थः ॥१०३॥</p>
<p><strong>मुकुन्दः :</strong> इति हेतोः प्रार्थने विसदृशतापि, तथापि प्रार्थयामीत्य् प्रार्थयामि इत्य् अर्थः । तत्र हेतु-गर्भ-सम्बोधनं—कृपण-बन्धो इति ॥१०३॥</p>
<p><strong>विश्वनाथः : <strong>महादेवाद्यैर् अपि अलभ्येक्षणस् त्वम् असि, कुटकूट-कर्माहं कीटाद् अपि लघुर् इति प्रार्थने विसदृशतापि प्रार्थयामीत्य् प्रार्थयाम्</strong>इ इ</strong>त्य् अन्वयः । यद्यप्य् अयोग्यता, तथापि प्रार्थय इत्य् अर्थः ॥१०३॥</p>
<p>—ओ)०(ओ—</p>
<p><strong>॥ ३.२.१०४ ॥<br>
निर्वेदो</strong>, यथा—</p>
<p><strong>स्फुटं श्रितवतोर् अपि श्रुति-निषेवया श्लाघ्यतां<br>
ममाभव-नि-रेअतयोर् भवतु नेत्रयोर् मन्दयोः ।<br>
भवेन् न हि ययोः पदं मधुरिम-श्रियाम् आस्पदं<br>
पदाम्बुज-नखाङ्कुराद् अपि विसारि रोचिस् तव ॥<br>
श्री-जीवः :</strong> स्फुटम् इति च पूर्ववद् एवोद्धवस्य सन्देशः । पदाम्बुजस्य नख-रूपः अङ्कुरोऽग्र-भागः श्रुति-निषेवयेति निषेवया इति दीर्घयोर् अपीत्य् अर्थः । बहुतर-श्रौत-ग्रन्थ-दर्शिनोर् इति वा । अभवनिः नाशः ॥१०४॥</p>
<p><strong>मुकुन्दः :</strong> स्फुटम् इति च विलोचन [भ।र।सि। ३.२.१०१] इतिवद् उद्धव-सन्देशः । श्रुति-निषेवयेति निषेवया इति दीर्घयोर् अपीत्य् अर्थः । पदाम्बुजस्य नख-रूपः अङ्कुरोऽग्र-भागः ॥१०४॥</p>
<p>**विश्वनाथः : **स्फुटम् इति च पूर्ववद् एवोद्धव-सन्देशः । श्रुति-निषेवया, पक्षे श्रुतिः शास्त्रं, तस्य निषेवया श्लाघ्यतां श्रितवतोर् नेत्रयोः अभवनिर् नाशः भवतु, तव पदाम्बुजस्य नख-रूपः योऽङ्कुरोऽग्र-भागः, । तस्माद् विसारी प्रसरण-शीलं रोचिषयोर् नेत्रयोर् आस्पदं न भवेत्, तअयोर् इति पूर्वेणान्वयः ॥१०४॥</p>
<p>—ओ)०(ओ—</p>
<p><strong>॥ ३.२.१०५ ॥<br>
चिन्ताम्</strong>, यथा—</p>
<p><strong>हरि-पद-कमलावलोक-तृष्णा<br>
तरल-मतेर् अपि योग्यताम् अवीक्ष्य ।<br>
अवनत-वदनस्य चिन्तया मे<br>
हरि हरि निःश्वसतो निशाः प्रयान्ति ॥<br>
श्री-जीवः :</strong> हरि-पदेति पद- इति कस्यचिद् भक्तस्य निर्जन-विलापः । हरि हरि खेदे । मे मम योग्यताम् अवीक्ष्य सोऽयम् अयोग्यो दुःखितो भवतु नामेतीव विभाव्य निशाः प्रयान्तीत्य् प्रयान्ति इत्य् अर्थः । कीदृशस्यापि मम ? हरि-पदेत्य् पद- इत्य्-आदि-लक्षणस्य । अत एव चिन्तया अवनत-वदनस्येति वदनस्य इति । षष्ठी चेयम् अनादरे ॥१०५॥</p>
<p>**मुकुन्दः : **चिन्तया निःश्वसतः सतो मे निशाह् प्रयान्ति । कीदृशस्य मम ? हरि-पदेत्य्-आदि-लक्षणस्य तद्-दर्शन-योग्यतां सम्पत्तिम् अवीक्ष्याविज्ञायावनतअवीक्ष्य अविज्ञाय अवनत-वदनस्य ॥१०५॥</p>
<p><strong>विश्वनाथः :</strong> कस्यचिद् भक्तस्य निर्जन-विलापः । हरि हरि खेदे । मम योग्यताम् अवीक्ष्य स्वयम् अयोग्यो दुःखितो भवतु नामेतीव निशाः प्रयान्ति । कीदृशस्य मम ? हरि-पदेत्य्पद- इत्य्-आद्यादि-विशेषण-विशिष्टस्य । अत एव चिन्तया अवनत-वदनस्येत्य् वदनस्य इत्य् अनादरे षष्ठी । एवं-भूतं माम् अनादृत्य निशाः प्रयान्ति इति फलितार्थः ॥१०५॥</p>
<p>—ओ)०(ओ—</p>
<p><strong>॥ ३.२.१०६ ॥<br>
चापलं</strong>, यथा श्री-कृष्ण-कर्णामृते (३२)—</p>
<p><strong>त्वच्-छैशवं त्रि-भुवनाद्भुतम् इत्य् अवेहि<br>
मच्-चापलं च तव वा मम वाधिगम्यम् ।<br>
तत् किं करोमि विरलं मुरली-विलासि<br>
मुग्धं मुखाम्बुजम् उदीक्षितुम् ईक्षणाभ्याम् ॥<br>
श्री-जीवः :</strong> विरलं क्वचित् क्वचिद् भाग्यवद्भिर् एव उपलभ्यम् ॥१०६॥</p>
<p><strong>मुकुन्दः : <strong>त्वच्-छैशवं तव कैशोरं, तस्मात् त्वन्-मुखाम्बुजम् ईक्षणाभ्याम् उच्चैर् ईक्षितुं किं करोमि, यस्मिन् कृते तद्-दृष्टं स्यात् तत्त्वम् एवोपदिश । ननु न दृष्टं, तत् तेन किम् ? तत्राह—मुग्धं मनोहरं तद्-अदर्शनान् नेत्र-वैफल्यापत्तेर् इत्य् अर्थः । ननु तत्-समं किम् अपि पश्य ? तत्राह—विरलं साम्य-रहितम् । तत्र हेतुः—मुरली-विलासः विलास्</strong>इ</strong> ॥१०६॥</p>
<p><strong>विश्वनाथः :</strong> तत् तस्मात् विरलं क्वचित् क्वचिद् एव भाग्यवद्भिर् एवोपलभ्यं तव मुखाम्बुजम् ईक्षितुम् अहं किं साधनं करोमि ? ॥१०६॥</p>
<p>—ओ)०(ओ—</p>
<p><strong>॥ ३.२.१०७ ॥</strong></p>
<p>यथा वा—</p>
<p><strong>ह्रियम् अघहर मुक्त्वा हृत्दृक्-पतङ्गी ममासौ<br>
भयम् अपि दमयित्वा भक्त-वृन्दात् तृषार्ता ।<br>
निरवधिम् अविचार्य स्वस्य च क्षोदिमानं<br>
तव चरण-सरोजं लेढुम् अनिविच्छतीश ॥<br>
श्री-जीवः :</strong> हृत्-पतङ्गी इति लुप्तोपमा । क्यङ्-अर्थे क्विब्-अन्तात् । पुनः कर्तरि कृद् विहितः क्विब् इत्य् उपमा-वाचकस्य पूर्वस्य क्विपो लोपात् । रूपकं तु नात्रेष्यते । तत्-पुरुषस्योत्तर-पद-प्रधानत्वात् । प्रधान-भूताया पतङ्ग्या ह्रीर् न सम्भवति । गुणी-भूतायां दृशि योजयितुं न शक्यत इत्य् अभवन् अभवन्-मत-योगाख्य-दोषः स्यात् । ततश् च दृक् कर्त्री ह्रियं मुक्त्वा भयम् अपि दमयित्वा स्वस्य च क्षोदिमानम् अविचार्य पतङ्गीवाचरन्ती सती तव चरण-सरोजं लेढुम् अन्विच्छतीति अन्विच्छति इति योज्यम् । “दृक् दृक्-तपस्विन्य् असौ मे” इति वा पात्ःअः । अन्विच्छतीति, इषु गमियमां छ इति विधानात् ॥१०७॥</p>
<p>**मुकुन्दः : **दृग् एव पतङ्गी दृक्-पतङ्गी अन्विच्छति मृगयति, इष् गतौ दैवादिको धातुः । आरोप्यमाणायाः पतङ्ग्या विषयात्मतया एव त्रपादीनां त्यागाद्य्-उपयोगित्वात् परिणामालङ्कारः । दृग्-अब्जेन प्रसन्नेन वीक्षते मदिरेक्षणा इतिवत्, विषयात्मतयारोप्ये प्रकृतऋथोपयोगिनि परिणामः इति तल्-लक्षणम् ॥१०७॥</p>
<p><strong>विश्वनाथः : <strong>पतङ्गी इति लुप्तोपमा । रूपकं तु नात्रेष्यते, तत्-पुरुषस्योत्तर-पद-प्रधानत्वात् । प्रधान-भूताया पतङ्ग्या ह्रीर् न सम्भवति । गुणी-भूतायाम् ईक्षितुं योजयितुं न शक्यत इत्य् अभवन्-मताख्यो दोषः स्यात् । ततश् च दृक् कर्त्री ह्रियं त्यक्त्वा भयम् अपि दमयित्वा स्वस्य च क्षुद्रताम् अविचार्य पतङ्गी</strong> इ</strong>वाचरन्ती तव चरण-सरोजं लेढुम् अन्विच्छतीति अन्विच्छत्<strong>इ इ</strong>ति योज्यम् ॥१०७॥</p>
<p>—ओ)०(ओ—</p>
<p><strong>॥ ३.२.१०८ ॥<br>
जडता</strong>, यथा सप्तमे (७.४.३७)—</p>
<p><strong>न्यस्त-क्रीडनको बालो जडवत् तन्-मनस्तया ।<br>
कृष्ण-ग्रह-गृहीतात्मा न वेद जगद् ईदृशम् ॥<br>
श्री-जीवः, विश्वनाथः :</strong> न्यस्तेति <strong>न्यस्त-</strong> इति । <strong>तन्-मनस्तया</strong> कृष्ण-मनस्तया <strong>न्यस्त-क्रीडनकः</strong> । तद्-अनन्तरं तयैव <strong>जडवत्</strong> तत्-तुल्यः । तत्-पश्चात् <strong>कृष्ण-ग्रह-गृहीतात्मा</strong> ग्रहेणेव कृष्णेनाविष्टः सन् <strong>जगद् ईदृशं न वेद</strong> न ददर्श । यथा लोकाः पश्यन्ति, तथा न, किन्तु तत्-स्फुर्ति-करत्वेनैव ददर्शेत्य् अर्थः ।_।_३७॥</p>
<p>। तन्-मनस्तया कृष्ण-मनस्तया न्यस्त-क्रीडनकः । तद्-अनन्तरं तयैव जडवत् तत्-तुल्यः । तत्-पश्चात् कृष्ण-ग्रह-गृहीतात्मा ग्रहेणेव कृष्णेनाविष्टः सन् जगद् ईदृशं न वेद न ददर्श, यथा लोकाः पश्यन्ति तथा न, किन्तु तत्-स्फुर्ति-करत्वेनैव ददर्शेत्य् अर्थः ।_।_३७॥</p>
<p><strong>मुकुन्दः :</strong> कृष्ण एव ग्रहस् ग्रह<strong>ः,</strong> तेन गृहीतात्मा आविष्ट-स्वरूपः, अतस् तन्-मनस्तया जडवत् तत्-तुल्यः । ईदृशं नाना-वैचित्रीमद् अपि जगत् न ददर्श ॥३७॥</p>
<p>**विश्वनाथः : **न्यस्तेति । तन्-मनस्कया कृष्ण-मनस्कया न्यस्त-क्रीडनकः, तद्-अनन्तरं तयैव जडवत् तत्-तुल्यः । तत्-पश्चात् कृष्ण-ग्रह-गृहीतात्मा ग्रहेणैव कृष्णेनाविष्टः सन् जगद् ईदृशं न वेद न ददर्श, यथा लोकाः पश्यन्ति, तथा न, किन्तु तत्-स्फुर्ति-करत्वेनैव ददर्शेत्य् अर्थः ।_।_३७॥</p>
<p>—ओ)०(ओ—</p>
<p><strong>॥ ३.२.१०९ ॥</strong></p>
<p>यथा वा—</p>
<p><strong>निमेषोन्मुक्ताक्षः कथम् इह परिस्पन्द-विधुरां<br>
तनुं बिभ्रद् भव्यः प्रतिकृतिर् इवास्ते द्विज-पतिः ।<br>
अये ज्ञातं वंशी-रसिक-नव-राग-व्यसनिना<br>
पुरः श्यामाम्भोदे बत विनिहिता दृष्टिर् अमुना ॥<br>
श्री-जीवः-</strong> भव्यः सर्वत्र योग्यः । भव्यं सत्ये शुभे चाथ भेद्यवद् योग्य-भाविनोः इति विश्व-प्रकाशात् ॥१०९॥</p>
<p>**मुकुन्ददासः : **यो नव-रागः प्रीति-विशेषस् तेन व्यसनिना तत्-सदृश-दर्शने आसक्तिमता । बत हर्षे ॥१०९॥ यो नव-रागः प्रीति-विशेषः, तेन व्यसनिना तत्-सदृश-दर्शने आसक्तिमता । बत हर्षे ॥<strong>१०९</strong>॥</p>
<p>**विश्वनाथः- **भव्यः सर्वत्र योग्यः । भव्यं सत्ये शुभे चाथ भेद्यवद् योग्य-भाविनोः इति विश्व-प्रकाशात् । प्रतिकृतिः प्रतिमा ॥१०९॥</p>
<p>—ओ)०(ओ—</p>
<p><strong>॥ ३.२.११० ॥<br>
उन्मादो</strong>, यथा सप्तमे (७.४.४०)—</p>
<p><strong>नदति क्वचिद् उत्कण्ठो विलज्जो नृत्यति क्वचित् ।<br>
क्वचित् तद्-भावना-युक्तस् तन्मयोऽनुचकार ह ॥</strong></p>
<p><em>श्री-जीवः, मुकुन्दः : न कतमेनापि व्याख्यातम् ।व्याख्यातम्।</em></p>
<p>**विश्वनाथस्य सारार्थ-दर्शिनी : **नदतीति । स्फूर्ति-प्राप्तं हरिम् अतिदूरे दृष्ट्वा उत्कण्ठः उच्चीकृत-कण्ठः, भो प्रह्लाद वत्स त्वाम् अनाल्क्याहं नैव निर्वृणोमि यतस् त्वम् एव ममातिप्रिय इत्य् उक्तः सन्, आनन्दातिशयेन विक्षिप्त एव विलज्जो नृत्यति । तदैव स्फूर्ति-भङ्गे सति तद्-विरह-खेदाधिक्येन तद्-भावनातिशय-युक्त उन्माद-सञ्चारि-प्राबल्येन अहम् एव हरिर् इति तन्-मयः सन् तल्-लीलां राम-कृष्णाद्य्-अवतार-गताम् अपि अनुचकार अनुकृतवान् ॥ **नदति **इति । स्फूर्ति-प्राप्तं हरिम् अतिदूरे दृष्ट्वा <strong>उत्कण्ठ</strong> उच्चीकृत-कण्ठः । “भो प्रह्राद ! वत्स ! त्वाम् अनालोक्याहं नैव निर्वृणोमि, यतस् त्वम् एव ममातिप्रियः” इत्य् उक्तः सन्, आनन्दातिशयेन विक्षिप्त एव <strong>विलज्जो नृत्यति</strong> । तदैव स्फूर्ति-भङ्गे सति तद्-विरह-खेदाधिक्येन <strong>तद्-भावना</strong>तिशय-<strong>युक्त</strong> उन्माद-सञ्चारि-प्राबल्येन “अहम् एव हरिः” इति <strong>तन्-मयः</strong> सन्, तल्-लीलां राम-कृष्णाद्य्-अवतार-गताम् अपि <strong>अनुचकार</strong> अनुकृतवान् ॥४०॥</p>
<p>—ओ)०(ओ—</p>
<p><strong>॥ ३.२.१११ ॥</strong></p>
<p>यथा वा—</p>
<p><strong>क्वचिन् नटति निष्पटं क्वचिद् असम्भवं स्तम्भते<br>
क्वचिद् विहसति स्फुटं क्वचिद् अमन्दम् आक्रन्दति ।<br>
लसत्य् अनलसं क्वचित् क्वचिद् अपार्थम् आर्तायते<br>
हरेर् अभिनवोद्धुर-प्रणय-सीधुम् अत्तो मुनिः ॥<br>
श्री-जीवः :</strong> लसति क्रीडति । अपार्थं दृष्टार्ति-सामग्रीं विनेत्य् अर्थः । मुनिर् नारदः ॥१११॥</p>
<p><strong>मुकुन्दः :</strong> लसति क्रीडति । अपार्थम् ऐहिकार्ति-सामग्रीं विनेत्य् अर्थः ॥१११॥</p>
<p><strong>विश्वनाथः :</strong> लसति क्रीडति । अनलसं यथा स्यात् तथा अपार्थं व्यर्थं दृष्टार्ति-सामग्रीं विनेत्य् अर्थः ॥१११॥</p>
<p>—ओ)०(ओ—</p>
<p><strong>॥ ३.२.११२ ॥</strong></p>
<p>मोहो, यथा हरि-भक्ति-सुधोदये (१४.७)—मोहो, यथा हरि-भक्ति-सुधोदये—</p>
<p><strong>अयोग्यम् आत्मानम् इतीश-दर्शने<br>
स मन्यमानस् तद्-अनाप्ति-कातरः ।<br>
उद्बेलौद्वेल-दुःखार्णव-मग्न-मानसः<br>
श्रुताश्रुस्रुताश्रु-धारो द्विज मूर्च्छितापतत् मूर्च्छितोऽपतत् ॥<br>
श्री-जीवः, मुकुन्दः :</strong> स श्री-प्रह्लादः ॥११२॥</p>
<p><strong>विश्वनाथः :</strong> स प्रह्लादः । ईश-दर्शने आत्मानम् अयोग्यं मन्यमान इति हेतोः मूर्च्छितोऽपतत् । उद्वेल उद्गत-मर्यादो यो दुःख-समुद्रस् समुद्र<strong>ः</strong>, तस्मिन् मग्न-मानसः ॥११२॥</p>
<p>—ओ)०(ओ—</p>
<p><strong>॥ ३.२.११३ ॥</strong></p>
<p>यथा वा—</p>
<p><strong>हरि-चरण-विलोकालब्धि-तापावलीभिर्<br>
बत विधूत-चिद्-अम्भस्य् अत्र नस् तीर्थ-वर्ये ।<br>
श्रुति-पुट-परिवाहेनेश-नामामृतानि<br>
क्षिपत ननु स-तीर्थाश् चेष्टतां प्राण-हंसः ॥<br>
श्री-जीवः :</strong> चित् चैतन्यम् । तीर्थम् अत्र गुरुः । पक्षे ऋषि-जुष्ट-जलम् ॥११३॥</p>
<p><strong>मुकुन्दः :</strong> चित् चैतन्यम् । तीर्थम् अत्र गुरुः । हंस-पक्षे ऋषि-जुष्तं जलम् । हरि-चरण-विओलोकेन सूर्य-किरण-प्रकाशेन आलब्धिः सम्यक् प्राप्तिर् यासां ताभिस् तापावलीभिः ॥११३॥</p>
<p><strong>विश्वनाथः :</strong> ननु सतीर्थाः ! हे भ्रातरः ! तादृश-तापावलीभिर् विधूतं चित्त-ं चैतन्य-रूपम् अम्भो जलं चात्र तथा-भूते तीर्थ-वर्ये नोऽस्माकं गुरु-श्रेष्ठे । पक्षे, तीर्थ-शब्दः ऋषि-जुष्ट-जल-वाचकः । तस्मिन् कर्ण-पुट-स्वरूपेण परिवाहेण प्रणालिकया ईश-नाम-रूप-जलानि यूयं क्षिपत । लब्ध-सङ्गेन श्री-कृष्णेन सह विच्छेदः ॥११३॥</p>
<p>—ओ)०(ओ—</p>
<p><strong>॥ ३.२.११४-११५ ॥</strong></p>
<p>अथ <strong>वियोगः—<br>
वियोगो लब्ध-सङ्गेन विच्छेदो दनुज-द्विषा ॥</strong></p>
<p>यथा—</p>
<p><strong>बलि-सुत-भुज-षण्ड-खण्डनाय<br>
क्षतज-पुरं पुरुषोत्तमे प्रयाते ।<br>
विधूत-विधुर-बुद्धिर् उद्धवोऽयं<br>
विरह-निरुद्ध-मना निरुद्धवोऽभूत् ॥<br>
श्री-जीवः :</strong> क्षतज-पुरं शोणित-पुरम् । विधुता कम्पिता यतो विधुरा दुःखिता च तादृशी बुद्धिर् यस्य सः, “विधुर-विधुतेति विधुत” इति वा पाठः । विधुरं तु प्रविश्लेषः इत्य् अमरः ॥११५॥</p>
<p>**मुकुन्दः : **क्षतज-पुरं शोणित-पुरं प्रयाते सति विधुता क्षोभं प्राप्ता, अतो विधुरा दुःखिता च बुद्धिर् यस्य सः । निरुद्धवो निरुत्सवः ॥११५॥</p>
<p>**विश्वनाथः : **बाणासुरस्य भुज-समूह-खण्डनाय क्षतज-पुरं शोणित-पुरं श्री-कृष्णे प्रयाते सति विधुता कम्पिता विधुरा दुःखिता च तादृशी बुद्धिर् यस्य निरुद्धवो निरुत्स्लाहोऽभूत् ॥११५॥</p>
<p>—ओ)०(ओ—</p>
<p><strong>॥ ३.२.११६-११७ ॥<br>
अङ्गेषु तापः कृशता जागर्यालम्ब-शून्यता ।<br>
अधृतिर् जडता व्याधिर् उन्मादो मूर्च्छितं बुधैः मृतिः ।<br>
वियोगे सम्भ्रम-प्रीतेर् दशावस्थाः प्रकीर्तिताः ॥<br>
अनवस्थितिर् आख्याता चित्तस्यालम्ब-शून्यता ।<br>
अरागिता तु सर्वस्मिन्न् अधृतिः कथिता बुधैः ।<br>
अन्येऽष्टौ प्रकटार्थत्वात् तापाद्या न हि लक्षिताः ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> न लक्षितो न लक्षण-विषयी-कृताः ॥११७॥</p>
<p><strong>विश्वनाथः :</strong> आलम्बन-शून्यतेत्य् शून्यता इत्य् अस्य व्याख्या चित्तस्यानवस्थितिः चित्तस्य अनवस्थितिः । अधृतिर् इत्य् अस्य व्याख्या सर्वत्र [अरागिता] राग-शून्यता । अन्ये तापाद्या न हि लक्षिताः, प्रकटार्थत्वात् ॥११६-११७॥</p>
<p>—ओ)०(ओ—</p>
<p><strong>॥ ३.२.११८ ॥</strong></p>
<p>तत्र <strong>तापो</strong>, यथा—</p>
<p><strong>अस्मान् दुनोति कमलं तपनस्य मित्रं<br>
रत्नाकरश् च बडवानल-गूढ-मूर्तिः ।<br>
इन्दीवरं विधु-सुहृत् क्कथम् ईश्वरं वा<br>
तं स्मारयन् मुनि-पते दहतीह सभ्यान् ॥<br>
श्री-जीवः :</strong> अस्मान् इत्य् आदिकं नारदं प्रत्य् उद्धव-वाक्यम् । वार्तवानलेन बाडवानलेन गूढाच्छातिता गूढा आच्छादिता मूर्तिस् तन्-मध्ये भागो यस्य सः । अत्र तापार्थं तपन-मित्रत्वादि-द्वयस्य हेतोर् आभासत्वं व्यज्य विधु-सुहृत् तस्य तु विरुद्धत्वं व्यज्य वियोगस्यैव दुरन्ततेयं यत् कमलादिकम् अपि तारकत्वेन सम्पादयतीति व्यञ्जितम् । “तं स्मारयद् दहति पारिषदान् मुनीन्द्र” इति पाठे स्मारयद् इत्य् अत्र लिङ्ग-विपरिणामः कर्तव्यः । “तं स्मारयन् मुनि-पते दहतीति सभ्यान्” इति पाठे तु सन्धि-विश्लेषात् सर्वत्राप्य् अन्वयः सुगमः ॥११८॥</p>
<p><strong>मुकुन्दः :</strong> अस्मान् इति नारदं प्रति उद्धव-वचनम् । बडवानलेन गूढाच्छादिता मूर्तिस् तन्-मध्य-भागो यस्य सः । स्मारयद् इत्य् अस्य सर्वत्र योजनायै लिङ्ग-परिणामः कार्यः ॥११८॥</p>
<p><strong>विश्वनाथः :</strong> अस्मान् इत्य् आदिकं नारदं प्रत्य् उद्धव-वाक्यम् । कमलं श्री-कृष्णस्य मुखाद्य्-अङ्ग-स्मारकत्वेन नोऽस्मान् दुनोतु, यतस् तपनस्य सूर्यस्य मित्रं, रत्नाकरः समुद्रोऽपि श्याम-रूप-स्मारकत्वेन दुनोतु, यतो बडवानलेन गूढा आच्छादिता मूर्तिस् तन्-मध्य-भागो यस्य, किन्तु इन्दीवरं नील-कमलं कथं तम् ईश्वरं स्मारयत् दहति, यतो विधोः परम-शीलतस्य शीतलस्य चन्द्रस्य सुहृत्, तथा च वियोगस्य तावत् दुरन्तता यत् परम-शीतल-कमलादिकम् अपि तापकत्वेन सम्पादयतीति भावः ॥११८॥</p>
<p>—ओ)०(ओ—</p>
<p><strong>॥ ३.२.११९ ॥<br>
कृशता</strong>, यथा—</p>
<p><strong>दधति तव तथाद्य सेवकानां<br>
भुज-परिघाः कृशतां च पाण्डुतां च ।<br>
पतति बत यथा मृणाल-बुद्ध्या<br>
स्फुटम् इह पाण्डव-मित्र पाण्डु-पक्षः ॥<br>
श्री-जीवः :</strong> सेवकानां केषाञ्चिद् आवश्यक-कार्यार्थं द्वारका-तापिन् इत्य् अर्थः । स्फुटम् इत्य् उत्प्रेक्षायाम् । सा चात्रोदात्त-नामालङ्कारं व्यञ्जयन्ती विरहातिशयं व्यञ्जयति । पाण्डु-पक्षो हंसः ॥११९॥</p>
<p>**मुकुन्दः : **बत खेदे । इह भुज-परिघेषु । पाण्डु-पक्षो हंसः ॥११९॥</p>
<p>**विश्वनाथः : **हे पाण्डव-मित्र श्री-कृष्ण ! पाण्डु-पक्षो हंसः ॥११९॥</p>
<p>—ओ)०(ओ—</p>
<p><strong>॥ ३.२.१२० ॥<br>
जागर्या</strong>, यथा—</p>
<p><strong>विरहान् मुर-द्विषश् चिरं<br>
विधुराङ्गे परिखिन्न-चेतसि ।<br>
क्षणदाः क्षण-दायितोज्झिता<br>
बहुलाश्वे बहुलास् तदाभवन् ॥<br>
श्री-जीवः, मुकुन्दः :</strong> क्षणदा रात्र्यस् तद्-उपलक्षितत्वाद् दिनान्य् अपि । उत्सव-दात्र्योऽपीति श्लेष-मूलो विरोधाभासः ॥१२०॥</p>
<p>**विश्वनाथः : **श्री-कृष्णस्य विरहात् विधुराङ्गे दुःखिताङ्गे परिक्षिण्ण-चेतसि बहुलाश्वे रजनि राजनि क्षणडावत्यो क्षणदावत्यो रात्रयः तद्-उपलक्षितत्वाद्<sup id="fnref:4"><a href="#fn:4" class="footnote-ref" role="doc-noteref">4</a></sup> ॥१२०॥</p>
<p>—ओ)०(ओ—</p>
<p><strong>॥ ३.२.१२१ ॥<br>
आलम्बन-शून्यता</strong>, यथा—</p>
<p><strong>विजय-रथ-कुटुम्बिना विनान्यन्<br>
न किल कुटुम्बम् इहास्ति नस् त्रिलोक्याम् ।<br>
भ्रमद् इदम् अनवेक्ष्य यत्-पदाब्जं<br>
क्वचिद् अपि न व्यवतिष्ठतेऽद्य चेतः ॥<br>
श्री-जीवः :</strong> विजय-रथेति रथ इति । समय-विशेषे श्री-युधिष्ठिर-वाक्यम् । विजयोऽर्जुनः । रथ-कुटुम्बी सारथिः ॥१२१॥</p>
<p><strong>मुकुन्दः : विजय-रथ</strong> इति । विजय-रथेति द्वारका-स्थानाम् उद्धवादीनां वाक्यम् । विजयोऽर्जुनः । रथ-कुटुम्बी सारथिः । भ्रमत् घूर्णत् ॥१२१॥</p>
<p><strong>विश्वनाथः : विजय-रथ</strong> इति । विजय-रथेति समय-विशेषे श्री-युधिष्ठिर-वाक्यम् । विजयोऽर्जुनः । तस्य कुटुम्बी सारथिना कृष्णेन इदं जगत् भ्रमत् चेतः यत् यत्**-**पदाब्जम् अनवेक्ष्य ॥१२१॥</p>
<p>—ओ)०(ओ—</p>
<p><strong>॥ ३.२.१२२ ॥<br>
अधृतिः</strong>, यथा—</p>
<p><strong>प्रेक्ष्य पिञ्छ-कुलम् अक्षि पिधत्ते<br>
नैचिकी-निचयम् उज्झति दूरे ।<br>
वष्टि यष्टिम् अपि नाद्य मुरारे<br>
रक्तकस् तव पदाम्बुज-रक्तः ॥१२२॥<br>
श्री-जीवः :</strong> प्रेक्ष्येत्य् प्रेक्ष्य इत्य् अनुसारेण पूर्वम् अरागिता [भ।र।सि। ३.२.११७] इति लक्षणेन नञ् विरोध एव ज्ञेयः । राग-प्रातिकूल्यम् इत्य् अर्थः ॥१२२॥</p>
<p><strong>मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> हे मुरारे ! तव रक्तक-नामा दासः त्वद्-विरहे मयूर-पिच्छं दृष्ट्वा नेत्रं पिधत्ते । गो-समूहं दूरे त्यजति, यष्टिं लगुडम् अपि न वष्टि, नेच्छति ॥१२२॥</p>
<p>—ओ)०(ओ—</p>
<p><strong>॥ ३.२.१२३ ॥<br>
जडता</strong>, यथा—</p>
<p><strong>यौधिष्ठिरं पुरम् उपेयुषि पद्मनाभे<br>
खेदानल-व्यतिकरैर् अतिविक्लवस्य ।<br>
स्वेदाश्रुभिर् न हि परं जलताम् अवापुर्<br>
अङ्गानि निष्क्रियतया च किलोद्धवस्य ॥<br>
श्री-जीवः, मुकुन्दः :</strong> जलतां द्रवत्वम् । पक्षे जाड्यम् ॥१२३॥</p>
<p><strong>विश्वनाथः :</strong> यौधिष्ठिरं पुरं हस्तिनापुरं, खेदानल-व्यातिकरेइर् व्यातिकरैर् इति खेदानलस्य प्रतिबन्धकत्वेन स्वेदाश्रुभिः करणैः परं केवलम् अङ्गानि जलतां द्रवतां नावापुः नावापुः। पक्षे, निष्क्रियतया जलतां जाड्यम् अवापुः ॥१२३॥</p>
<p>—ओ)०(ओ—</p>
<p><strong>॥ ३.२.१२४ ॥<br>
व्याधिर्</strong>, यथा—</p>
<p><strong>चिरयति मणिम् अन्वेष्टुं<br>
चलिते मुरभिदि कुशस्थली-पुरतः ।<br>
समजनि धृत-नव-व्याधिः<br>
पवन-व्याधिर् यथार्थाख्यः ॥<br>
श्री-जीवः :</strong> पवन-व्याधिर् उद्धवः । बाल्याद् एव भगवत्-प्रेमोन्मत्तेन तस्य तथा लोक-भावनात् तथा ख्यातेः ॥१२४॥</p>
<p>**मुकुन्दः : **पवन-व्याधिर् उद्धवः ॥१२४॥</p>
<p><strong>विश्वनाथः :</strong> द्वारका-पुरतः चलिते श्री-कृष्णे चिरयति चिर-कालं व्याप्य स्थिते सतीत्य् अर्थः । पवनव्याधिर् उद्धवः, बाल्याद् एव भगवत्-प्रेमोन्मत्तत्वेन तस्य तथा लोके भावनात् तथा ख्यातः ॥१२४॥</p>
<p>—ओ)०(ओ—</p>
<p><strong>॥ ३.२.१२५ ॥<br>
उन्मादो</strong>, यथा—</p>
<p><strong>प्रोषिते बत निजाधिदैवते<br>
रैवते नवम् अवेक्ष्य नीरदम् ।<br>
भ्रान्त-धीर् अयम् अधीरम् उद्धवः<br>
पश्य रौति रमते नमस्यति ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **रैवत-पर्वते मेघं वीक्ष्य उन्माद-वशात् कदाचित् नौति स्तौति कदाचित्द् रमते क्रीडति ॥१२५॥</p>
<p>—ओ)०(ओ—</p>
<p><strong>॥ ३.२.१२६ ॥<br>
मूर्च्छितं</strong>, यथा—</p>
<p><strong>समजनि दशा विश्लेषात् ते पदाम्बुज-सेविनां<br>
व्रज-भुवि तथा नासीन् निद्रा-लवोऽपि यथा पुरा ।<br>
यदु-वर दर-श्वासेनामी वितर्कित-जीविताः<br>
सततम् अधुना निश्चेष्टाङ्गास् तटान्य् अधिशेरते ॥<br>
श्री-जीवः, विश्वनाथः :</strong> तथा दशा समजनि यथा पुरा प्रथमं निद्रा-लवोऽपि नासीत् । अधुना तु सततं निश्चेष्टाङ्गाः सन्तस् तटान्य् अधिशेरते इति योज्यम् ॥१२६॥</p>
<p>**मुकुन्दः : **तथा दशा समजनि यथा पुरा निद्रा-लवोऽपि नासीत् । अधुना तु सततं निश्चेष्टाङ्गाः सन्तस् तटान्य् अधिशेरते इति योज्यम् ॥१२६॥</p>
<p>—ओ)०(ओ—</p>
<p><strong>॥ ३.२.१२७ ॥<br>
मृतिः</strong>, यथा—</p>
<p><strong>दनुज-दमन याते जीवने त्वय्य् अकस्मात्<br>
प्रचुर-विरह-तापैर् ध्वन्त-हृत्-पङ्कजायाम् ।<br>
व्रजम् अभि परितस् ते दास-कासार-पङ्क्तौ<br>
न किल वसतिम् आर्ताः कर्तुम् इच्छन्ति हंसाः ॥।<br>
श्री-जीवः :</strong> कासारः सरः । पक्षे, हंसाः प्राणाः ॥१२७॥</p>
<p>**मुकुन्दः : **जीवने जले, पक्षे जीवन-हेतौ । कासारः सरः । पक्षे, हंसाः प्राणाः ॥१२७॥</p>
<p><strong>विश्वनाथः :</strong> हे श्री-कृष्ण ! जीव-रूपे पक्षे जल-रूपे त्वयि दूर-देशं याते सति व्रजं लक्षीकृत्य परितो वर्तमाना या दास-रूपा कासार-पङ्क्तिः तस्यां प्राण-रूपा हंसाः आर्ताः सन्तः वसतिं कर्तुं नेच्छन्ति ॥१२७॥</p>
<p>—ओ)०(ओ—</p>
<p><strong>॥ ३.२.१२८ ॥<br>
अशिवत्वान् न घटते भक्ते कुत्राप्य् असौ मृतिः ।<br>
क्षोभकत्वाद् वियोगस्य जात-प्रायेति कथ्यते ॥<br>
श्री-जीवः :</strong> न कुत्रापीति कुत्रापि इति कुत्रचिद् एव भक्ते सिद्ध-लक्षण एवेत्य् अर्थः । तत्र मृतिर् न घटत इत्य् अत्र हेतुः—अशिवत्वाद् इति । तत्रामङ्गल-मात्रं हि न सम्भवतीत्य् अर्थः । साधक-भक्ते मृतिर् अपि वर्णिता । प्राणान् जहति मथुरायां सुकृतिनः इति । ततश् च सिद्ध-भक्ते वियोगस्य क्षोभकतम् उद्दिश्यैव जात-प्राया मृतिर् इति कथ्यते इत्य् अर्थः ॥१२८॥</p>
<p>**मुकुन्दः : **भक्ते वियोगो लब्ध-सङ्गेन विच्छेदो दनुज-द्विषेत्य् उक्तेः सिद्धे कुत्रापि पञ्च-विधेष्व् एकतमेऽपि ॥१२८॥</p>
<p>**विश्वनाथः : **कुत्रापीति कुत्रचिद् एव भक्ते सिद्ध एवेत्य् अर्थः । तत्र मृतिर् घटते । इत्य् अत्र हेतुः—अशिवत्वाद् इति । तत्रामङ्गल-मात्रं हि न सम्भवतीत्य् अर्थः । साधक-भक्ते मृतिर् अपि वर्णिता । प्राणान् जहति मथुरायां सुकृतिनः इति । तथा च सिद्ध-भक्ते वियोगस्य क्षोभकत्वात् क्षोभकत्वम् उद्दिश्यैव जात-प्राया मृतिः । मृति-शब्देन वर्ण्यते, तथा च मरण-पूर्व-दशैव जाता, न तु मरणम् इति भावः ॥१२८॥</p>
<p>—ओ)०(ओ—</p>
<p><strong>॥ ३.२.१२९ ॥</strong></p>
<p>अथ <strong>योगः—<br>
कृष्णेन सङ्गमो यस् तु स योग इति कीर्त्यते ।<br>
योगेऽपि कथितः सिद्धिस् तुष्टिः स्थितिर् इति त्रिधा ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.१३०-१३१ ॥</strong></p>
<p>तत्र <strong>सिद्धिः—<br>
उत्कण्ठिते हरेः प्राप्तिः सिद्धिर् इत्य् अभिधीयते ॥</strong></p>
<p>यथा श्री-कृष्ण-कर्णामृते (५७)—</p>
<p><strong>मौलिश् चन्द्रक-भूषणो मरकत-स्तम्भाभिरामं वपुर्<br>
वक्त्रं चित्र-विमुग्ध-हास-मधुरं बाले विलोले दृशौ ।<br>
वाचः शैशव-शीतया मद-गज-श्लाघ्या विलास-स्थितिर्<br>
मन्दं मन्दम् अये क एष मथुरा-वीथीं मिथो गाहते ॥<br>
श्री-जीवः :</strong> यस्य मौल्य्-आदय ईदृशाः स एष इत्य् अध्याहारेणान्वयः । बाले कोमले । शैशवेन शीतलास् ताप-हरा इत्य् अर्थः । मथुराया वीथीं निकट-भूमिं वृन्दावनम् इति यावत् । मिथोऽन्योन्यं रहस्य् अपि इत्य् अमरः ॥१३१॥</p>
<p><strong>मुकुन्दः :</strong> अये इत्य् आकाशे सम्बोधनम् । यस्य मौल्य्-आदय ईदृशाः स एष इत्य् अध्याहारेणान्वयः । मौलिश् चूडा चन्द्रकी भूषणं यस्य स तथा । बाल्ये कोमले शैशवेन कैशोरेण विलास-स्थितिः विस्मयान्विता स्थितिः । मथुराया वीथीं निकट-भूमिं वृन्दावनम् इति यावत् । मिथो रहसि, मिथोऽन्योन्यं रहस्य् अपि इत्य् अमरः ॥१३१॥</p>
<p>**विश्वनाथः : **यस्य मौल्य्-आदय ईदृशाः स एष इत्य् अध्याहारेणान्वयः । बाले कोमले । शैशवेन तद्-अंशेन शीतलास् ताप-हरा इत्य् अर्थः । मद-गजाद् अपि श्लाघ्या । अत एव विलासा विस्मयान्विता स्थितिः । मथुराया वीथीं निकट-भूमिं वृन्दावनम् इति यावत् । मिथोऽन्योन्यं रहस्य् अपि इत्य् अमरः ॥१३१॥</p>
<p>—ओ)०(ओ—</p>
<p><strong>॥ ३.२.१३२ ॥</strong></p>
<p>यथा वा श्री-दशमे (१०.३८.३४)—</p>
<p><strong>रथात् तूर्णम् अवप्लुत्य सोऽक्रूरः प्रेम-विह्वलः ।<br>
पपात चरणोपान्ते दण्डवद् राम-कृष्णयोः ॥</strong></p>
<p><em>न कतमेन व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.२.१३३-१३४ ॥<br>
तुष्टिः—<br>
जाते वियोगे कंसारेः सम्प्राप्तिस् तुष्टिर् उच्यते ॥</strong></p>
<p>यथा प्रथमे (१.११.१०)—</p>
<p><strong>कथं वयं नाथ चिरोषिते त्वयि<br>
प्रसन्न-दृष्ट्याखिल-ताप-शोषणम् ।<br>
जीवेम ते सुन्दर-हास-शोभितम्<br>
अपश्यमाना वदनं मनोहरम् ॥<br>
श्री-जीवः :</strong> <strong>कथं वयम्</strong> इति श्री-प्रथमस्य यर्ह्य् अम्बुजाक्ष [भा।पु। १.११.९] इत्य्-आद्य्-अनन्तरं पद्यं क्वाचित्कम् एव ॥१३४॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः : कथं वयम्</strong> इति श्री-प्रथम-स्कन्धस्य यर्ह्य् अम्बुजाक्ष [भा।पु। १.११.९] इत्य्-आद्य्-अनन्तरं पद्यं क्वाचित्कम् एव, न तु सर्व-पुस्तके ॥१३४॥</p>
<p>—ओ)०(ओ—</p>
<p><strong>॥ ३.२.१३५ ॥</strong></p>
<p>यथा वा—</p>
<p><strong>समक्षम् अक्षमः प्रेक्ष्य हरिम् अञ्जलि-बन्धने । <br>
दारुको द्वारका-द्वारि तत्र चित्र-दशां ययौ ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> समक्षम् अग्रे श्री-कृष्णं प्रेक्ष्य अञ्जलि-बन्धनेऽसमर्थो दारुकः ॥१३५॥</p>
<p>—ओ)०(ओ—</p>
<p><strong>॥ ३.२.१३६-१३७ ॥<br>
स्थितिः—<br>
सह-वासो मुकुन्देन स्थितिर् निगदिता बुधैः ॥</strong></p>
<p>यथा हंसदूते (५०)<sup id="fnref:5"><a href="#fn:5" class="footnote-ref" role="doc-noteref">5</a></sup></p>
<p><strong>पुरस्ताद् आभीरी-गण-भयद-नामा स कठिनो<br>
मणि-स्तम्भालम्बी कुरु-कुल-कथां सङ्कलयिता ।<br>
स जानुभ्याम् अष्टापद-भुवनम् अवष्टभ्य भविता<br>
गुरोः शिष्यो नूनं पद-कमल-संवाहन-रतः ॥<br>
श्री-जीवः :</strong> तत्रोपलक्षणत्वेन काञ्चित् स्थितिम् आह—पुरस्ताद् इति । गुरोर् बृहस्पतेः शिष्यः श्रीमद्-उद्धवः । अत्र श्रीमद्-व्रज-सेवकानाम् अपि तन्-महा-विरहानन्तरं नित्या स्थितिर् वक्ष्यमाणस्य प्रेयसो वत्सलस्य चान्तिम-टीकानुसारेण [३.३.१२८, ३.४.७६] ज्ञेया । तेषां दिग्-दर्शनं तु गणोद्देश-दीपिका-दृष्ट्या क्रियते ।</p>
<blockquote>
<p>अङ्गाभ्यङ्ग-करं सुबन्धम् उपरि स्नान-प्रदं वारिदं
वस्त्र-प्रापण-शर्म-धाम बकुलं गन्धार्पणं पुष्पकम् ।
मिष्ट-द्रव्य-समर्पकं मधुकरं ताम्बूलदं जम्बूलं
नित्यं गोष्ठ-सुधांशु-कान्ति-सुधया पुष्टं दिदृक्षामहे ॥१३७॥</p></blockquote>
<p>**मुकुन्ददासः : **गुरोर् बृहस्पतेः शिष्य उद्धवः ॥१३७॥</p>
<p>**विश्वनाथः : **मथुरायां गतेन मया श्री-कृष्णः कथं ज्ञातव्य इति सन्देहे श्री-कृष्णस्य ज्ञापकं चिह्नं हंसं प्रत्युपदिशति—आभीरी-गण-भयद-नामा अक्रूरः पुरस्तात् श्री-कृष्णस्याग्रे मणि-मय-स्तम्भावलम्बी सन् कुरु-कुल-कथां सङ्कथयिता सङ्कलयिता तथा गुरोर् बृहस्पतेः शिष्यः श्रीमद्-उद्धवः अष्टापद-भुवनम् अवष्टभ्य भविता । गुरोर् शिष्यः स्वर्ण-स्थलीं जानुभ्याम् अवष्टाभ्य यस्य पद-कमल-संवाहन-रतः स कृष्णस् तया सुखेन ज्ञातव्य इति भावः ॥१३७॥</p>
<p>—ओ)०(ओ—</p>
<p><strong>॥ ३.२.१३८ ॥<br>
निजावसर-शुश्रूषा-विधाने सावधानता ।<br>
पुरस् तस्य निवेशाद्या योगेऽमीषां क्रिया मताः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>तस्य</strong> श्री-कृष्णस्य <strong>पुरो</strong>ऽग्रे आसने <strong>उपवेशनाद्या</strong> ब्रह्माः भावाः <strong>अमीषां</strong> दासानां <strong>क्रिया मताः</strong> ॥१३५१३८॥</p>
<p>—ओ)०(ओ—</p>
<p>**॥ ३.२.१३९-१४० ॥<br>
केचिद् अस्या रतेः कृष्ण-भक्त्य्-आस्वाद-बहिर्मुखाः ।<br>
भवत्वम् भावत्वम् एव निश्चित्य न रसावस्थतां जगुः ॥<br>
इति तावद् असाधीयो यत् पुराणेषु केषुचित् ।<br>
श्रीमद्-भागवते चैष प्रकटो दृश्यते रसः ॥<br>
श्री-जीवः : **ननु भवन्तु ते तद्-बहिर्मुखाः, तेषां पूर्व-निर्दिष्टं तन्-मतं तु सुदृढम् एव, रस-शास्त्र-कृन्-मुनि-सम्मतत्वात्, तत्राह—इतीति । <strong>तावत्</strong> <strong>तावत्</strong>-पदं वाक्योपन्यासेऽव्ययम् । इति एतन्-मतम् <strong>असाधीयः</strong> <strong>श्री-भागवतं रसं</strong> व्याप्तुम् असमर्थत्वान् नातिदृढम् इत्य् अर्थः । कुतः ? तत्राह—<strong>यद्</strong> इति । मतेऽपीति-शब्दः इति क्षीर-स्वामी । तत्र तत्र तद्-दर्शितम् इत्य् आपिशलिर् इति तत्रापि आपिशलिर् इदं मतं स्वीकृतवान् इत्य् अर्थः ॥१३९-१४०॥</p>
<p><strong>मुकुन्दः : केचिद्</strong> इति ये <strong>भक्त्य्-आस्वाद-बहिर्मुखाः</strong>, त एव, न तु सर्वे । सुदेवाद्यैर् उपवर्णितत्वात् ॥१३९॥ <strong>तावत्</strong>-पदं वाक्योपन्यासेऽव्ययम् । <strong>इति</strong> पूर्वोक्तं मतम् । <strong>असाधीयः</strong> अत्यदृढं, तत्र हेतुः—<strong>यद्</strong> इति ॥१४०॥</p>
<p>**विश्वनाथः : **इतीति इति इति । <strong>तावत्</strong>-पदं वाक्योपन्यासे । इति एतन्-मतम् <strong>असाधीयः</strong>, मतेऽपीति-शब्दः इति क्षीर-स्वामी ॥१४०॥</p>
<p>—ओ)०(ओ—</p>
<p><strong>॥ ३.२.१४१-१४२ ॥</strong></p>
<p>तथा हि एकादशे (११.३.३२)—</p>
<p><strong>क्वचित् रुदन्त्य् अच्युत-चिन्तया क्वचिद्<br>
धसन्ति नन्दन्ति वदन्त्य् अलौकिकाः ।<br>
नृत्यन्ति गायन्त्य् अनुशीलयन्त्य् अजं<br>
भवन्ति तूष्णीं परम् एत्य निर्वृताः ॥</strong></p>
<p>सप्तमे च (७.७.३४)—</p>
<p><strong>निशम्य कर्माणि गुणान् अतुल्यान्<br>
वीर्याणि लीला-तनुभिः कृतानि ।<br>
यदातिहर्षोत्पुलकाश्रु-गद्गदं<br>
प्रोत्कण्ठ उद्गायति रौति नृत्यति ॥<br>
श्री-जीवः :</strong> <strong>क्वचिद् रुदन्तीत्य् रुदन्ति</strong> इत्य्-आदिकं सामान्य-भक्ति-रस-परम् अपि विशेषे पर्यवस्येद् इति भावः । तत्र <strong>क्वचिद् रुदन्तीत्य् रुदन्ति</strong> इत्य्-आदिकम् एकादश-स्कन्ध-स्थ-पद्यम् । निशम्य [भा।पु। ७.७.३४] इति तु सप्तम-स्कन्ध-स्थं ज्ञेयम् ॥१४१-१४२॥</p>
<p><strong>मुकुन्दः :</strong> <strong>क्वचिद् रुदन्ति</strong> इत्य्-आदिकम् क्वचिद् रुदन्तीत्य् आदिकं सख्य-रसादेर् एव वर्णनं, प्रीति-रस-परम् एवेति भावः । तत्र <strong>क्वचिद् रुदन्ति</strong> इत्य्-आदिकम् क्वचिद् रुदन्तित्य् आदिकम् एकादश-स्कन्ध-पद्यम् ॥१४१-१४२॥</p>
<p><strong>विश्वनाथः : क्वचिद् रुदन्ति</strong> इत्य्-आदिकम् क्वचिद् रुदन्तीत्य् आदिकम् एकादश-स्कन्ध-पद्यम् । निशम्य [भा।पु। ७.७.३४] इति तु सप्तम-स्कन्ध-स्थं ज्ञेयम् ॥१४१-१४२॥</p>
<p>—ओ)०(ओ—</p>
<p><strong>॥ ३.२.१४३ ॥<br>
एषात्र भक्त-भावानां प्रायिकी प्रक्रियोदिता ।<br>
किन्तु कालादि-वैशिष्ट्यात् क्वचित् स्यात् सीम-लङ्घनम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> भिद्यते सम्भ्रम-प्रीतिर् गौरव-प्रीतिर् इत्य् अपीति अपि [भ।र।सि। ३.२.४] इति पूर्वम् उक्तत्वात् एषा श्री-भागवते उदिता भक्त-भावानां रुदन्तीत्य् रुदन्ति [भ।र।सि। ३.२.१४१] इत्य्-आदि प्रक्रिया प्रायिकी, किन्तु देश-कालादि-वैशिष्ट्यात् इतोऽप्य् अधिकं सीमोल्लङ्घनं स्यात् ॥१४३॥</p>
<p>—ओ)०(ओ—</p>
<p><strong>॥ ३.२.१४४ ॥</strong></p>
<p>अथ** गौरव-प्रीतिः—<br>
लाल्याभिमानिनां कृष्णे स्यात् प्रीतिर् गौरवोत्तरा ।<br>
सा विभावादिभिः पुष्टा गौरव-प्रीतिर् उच्यते ॥<br>
श्री-जीवः :** गौरवं श्री-कृष्ण-रूप-गुरु-निष्ठत्वं गुरुत्वम् एवोत्तरं प्रौढत्वे पर्यवसितं यस्याम् ॥१४४॥</p>
<p><strong>मुकुन्दः :</strong> गौरवम् उत्तरं श्रेष्ठं प्रौढं यस्याः सा ॥१४४॥</p>
<p><strong>विश्वनाथः : <em>न व्याख्यातम् ।न व्याख्यातम्।</em></strong></p>
<p>—ओ)०(ओ—</p>
<p><strong>॥ ३.२.१४५-१४६ ॥</strong></p>
<p>तत्र** आलम्बनाः—<br>
हरिश् च तस्य लाल्याश् च भवन्त्य् आलम्बना इह ॥**</p>
<p>तत्र <strong>हरिः</strong>, यथा**—<br>
अयम् उपहित-कर्णः प्रस्तुते वृष्णि-वृद्धैर्<br>
यदुपतिर् इतिहासे मन्द-हासोज्ज्वलास्यः ।<br>
उपदिशति सुधर्मा-मध्यम् अध्यास्य दीव्यन्<br>
हितम् इह निजयाग्रे चेष्टयैवात्मजान् नः ॥<br>
श्री-जीवः :** अयम् इति । चेष्टया उपहित-कर्ण इत्य् इत्य्-आदि-लक्षणया, हितम् एवम् एव पूर्वेषां महतां वृत्तम् अनुसरणीयम् इत्य् अर्थः ॥१४६॥</p>
<p><strong>मुकुन्दः :</strong> दीव्यन्न् इति हासानुसारि-धर्मादि-कर्मणा क्रीडन-चेष्टया तेन कर्मणा । एव-कारो विर्धारणे निर्धारणे । हितं गुरु-जनैः प्रस्तुतं महतां वृत्तं, तेषां साक्षाद्-उपदेशं विनैव मयैवानुसरणीयम् इत्य् अर्थः ॥१४६॥</p>
<p><strong>विश्वनाथः :</strong> वृष्णि-वृन्दैः वृ<strong>द्</strong>द्<strong>ह्</strong>ऐः इतिहासे प्रस्तुते सति इतिहास-श्रवणार्थम् उपहित-कर्णोऽयं यदुपतिः सुधर्मा-सभा-मध्यम् अध्यास्य उपविश्य, उपहित-कर्ण इत्य् इत्य्-आदि आदि-लक्षणया हितम् । एवम् एव पूर्वेषां महतां वृत्तम् अनुसरणीयम् इत्य् अर्थः । नोऽस्मान् आत्मजान् उपदिशति ॥१४६॥</p>
<p>—ओ)०(ओ—</p>
<p><strong>॥ ३.२.१४७-१४९ ॥<br>
महा-गुरुर् महा-कीर्तिर् महा-बुद्धिर् महा-बलः ।<br>
रक्षी लालक इत्य् इत्य्-आद्यैर् गुणैर् आलम्बनो हरिः ॥</strong></p>
<p>अथ <strong>लाल्याः—<br>
लाल्याः किल कनिष्ठत्व-पुत्रत्वाद्य्-अभिमानिनः ।<br>
कनिष्ठाः सारण-गद-सुभद्र-प्रमुखाः स्मृताः ।<br>
प्रद्युम्न-चारुदेष्णाद्याः साम्बाद्याश् च कुमारकाः ॥<br>
एषां रूपं</strong>, यथा—</p>
<p><strong>अपि मुरान्तक-पार्षद-मण्डलाद्<br>
अधिक-मण्डन-वेश-गुण-श्रियः ।<br>
आसतअसित-पीत-सित-द्युतिभिर् युता<br>
यदु-कुमार-गणाः पुरि रेमिरे ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.२.१५० ॥<br>
एषां भक्तिः</strong>, यथा—</p>
<p><strong>सग्धिं भजन्ति हरिणा मुखम् उन्नमय्य<br>
ताम्बूल-चर्वितम् अदन्ति च दीयमानम् ।<br>
घ्राताश् च मूर्ध्नि परिरभ्य भवन्त्य् अदस्राःउदस्राः<br>
साम्बादयः कति पुरा विदधुस् तपांसि ॥<br>
श्री-जीवः :</strong> सग्धिं सह-भोजनम् ॥१५०॥</p>
<p>**मुकुन्दः : **सग्धिं सह-भोजनम् । वाक्यम् इदं प्रद्युम्नस्य ॥१५०॥</p>
<p><strong>विश्वनाथः :</strong> सग्धिं सह-भोजनं भजन्ति । हरिणा दीयमानं ताम्बूल-चर्वितम् अदन्ति ॥१५०॥</p>
<p>—ओ)०(ओ—</p>
<p><strong>॥ ३.२.१५१-१५३ ॥<br>
रुक्मिणी-नन्दनस् तेषु लाल्येषु प्रवरो मतः ॥<br>
तस्य रूपम्—<br>
स जयति शम्बर-दमनः<br>
सुकुमारो यदु-कुमार-कुल-मौलिः ।<br>
जनयति जनेषु जनक-<br>
भ्रान्तिं यः सुष्ठु रूपेण ॥<br>
अस्य भक्तिः—<br>
प्रभावति समीक्ष्यतां दिवि कृपाम्बुधिर् मादृशां<br>
स एष परमो गुरुर् गरुड-गो यदूनां पतिः ।<br>
यतः किम् अपि लालनं वयम् अवाप्य दरोद्धुराः<br>
पुरारिम् अपि सङ्गरे गुरु-रुषं तिरस्कुर्महे ॥<br>
श्री-जीवः :</strong> प्रभावतीति प्रभावति इति श्री-हरिवंशोक्त-प्रभावती-हरणे [ह।वं। २.९५.३९]<sup id="fnref:6"><a href="#fn:6" class="footnote-ref" role="doc-noteref">6</a></sup> तत्-समीपस्थस्य श्री-प्रद्युम्नस्य वाक्यम् ॥१५३॥</p>
<p><strong>मुकुन्दः : प्रभावति</strong> इति प्रभावतीति तस्यैव । पुरारिं रुद्रम् ॥१५३॥</p>
<p><strong>विश्वनाथः :</strong> <strong>प्रभावति</strong> इति प्रभावतीति श्री-हरिवंशोक्त-[२.९५.३९]६-प्रभावती-हरण-समये तत्-समीपस्थस्य श्री-प्रद्युम्नस्य वाक्यम् ॥१५३॥</p>
<p>—ओ)०(ओ—</p>
<p>**॥ ३.२.१५४-१५५ ॥<br>
उभयेषां सदाराध्य-धियैव भजताम् अपि ।<br>
सेवकानाम् इहैश्वर्य-ज्ञानस्यैव प्रधानता ॥<br>
लाल्यानां तु स्व-सम्बन्ध-स्फूर्तेर् एव समन्ततः ॥<br>
व्रज-स्थानां परैश्वर्य-ज्ञान-शून्य-धियाम् अपि ।<br>
अस्त्य् एव वल्लवाधीश-पुत्रत्वैश्वर्य-वेदनम् ॥<br>
श्री-जीवः : **वल्लवाधीश वल्लवाधीश-पुत्रत्वेनैव हेतुना यद् ऐश्वर्यं स्वतन्त्रत्वे दुर्लङ्घ्याज्ञत्वे तस्य वेदनं ज्ञानम् ॥१५४-१५५॥</p>
<p>मुकुन्दः : उभयेषाम् इति । इह श्री-कृष्णे ॥ वल्लवाधीश वल्लवाधीश-पुत्रत्वेन हेतुना यद् ऐश्वर्यं स्वतन्त्रत्वे दुर्लङ्घ्याज्ञत्वे तस्य वेदनं ज्ञानम् ॥१५४-१५५॥</p>
<p>विश्वनाथः : उभयेषां सेवकानां लाल्यानाम् । वल्लवाधीश-पुत्रेणैव यद् ऐश्वर्यम् इन्द्र-जयादि-प्रभावस् तस्य वेदनम् अनुभवः ॥१५४-१५५॥</p>
<p>—ओ)०(ओ—</p>
<p><strong>॥ ३.२.१५६-१५७ ॥</strong></p>
<p>अथ <strong>उद्दीपनाः—<br>
उद्दीपनास् तु वात्सल्य-स्मित-प्रेक्षादयो हरेः ॥</strong></p>
<p>यथा—</p>
<p><strong>अग्रे सानुग्रहं पश्यन्न् अग्रजं व्यग्र-मानसः ।<br>
गदः पदारविन्देऽस्य विदधे दण्डवन्-नतिम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> अग्रजं श्री-कृष्णं पश्यन् गदः ॥१५७॥</p>
<p>—ओ)०(ओ—</p>
<p><strong>॥ ३.२.१५८-१५९ ॥</strong></p>
<p>अथ <strong>अनुभावाः—<br>
अनुभावास् तु तस्याग्रे नीचासन-निवेशनम् ।<br>
गुरोर् वर्त्मानुसारित्वं धुरस् तस्य परिग्रहः ।<br>
स्वैराचार-विमोक्षाद्याः शीता लाल्येषु कीर्तिताः ॥</strong></p>
<p>तत्र** नीचासन-निवेशनम्**, यथा**—<br>
यदु-सदसि सुरेन्द्रैर् द्राग् उपव्रज्यमानाः<br>
सुखद-करक-वार्भिर् ब्रह्मणाभ्युक्षिताङ्गः ।<br>
मधुरिपुम् अभिवन्द्य स्वर्ण-पीठानि मुञ्चन्<br>
भुवम् अभि मकराङ्को राङ्कवं स्वीचकार ॥<br>
श्री-जीवः :** उपव्रज्यमानः पुरो गत्वा समानीयमानः । [उपस्थीयमाना इति] पाठान्तरं तु त्यक्तं, राङ्कुर् मृग-विशेषः ॥१५९॥</p>
<p><strong>मुकुन्दः :</strong> सुरेन्द्रैः सुर-श्रेष्ठैर् इन्द्र-वरुणाद्यैः उपस्थीयमानो दिव्य-माल्य-नति-स्तुत्य्-आदिभिर् अर्च्यमानः ॥१५९॥</p>
<p>**विश्वनाथः : **तस्य श्री-कृष्णस्य धुरो भारस्य परिग्रहः । तथा च श्री-कृष्ण-दत्तस्य कार्य-भारस्य स्वीकार इत्य् अर्थः ॥१५८॥</p>
<p>सुरेन्द्रैर् उपव्रज्यमानः अग्रे गत्वा समानीयमानः । उपवेशार्थं पूर्वम् एव कॢप्तानि स्वर्ण-पीथानि त्यक्त्वा भुवम् अनु भुवि प्रद्युम्नः राङ्कवम् आसनं स्वीचकार । राङ्कवं मृग-रोमजम् इत्य् अमरः ॥१५९॥</p>
<p>—ओ)०(ओ—</p>
<p><strong>॥ ३.२.१६०-१६२ ॥<br>
दासैः साधाराणाश् चान्ये प्रोच्यन्तेऽमीषु केचन ।<br>
प्रणामो मौन-बाहुल्यं सङ्कोचं प्रश्रयाढ्यता ।<br>
निज-प्राण-व्ययेनापि तद्-आज्ञा-परिपालनम् ॥<br>
अधो-वदनता स्थैर्यं कास-हासादि-वर्जनम् ।<br>
तदीयातिरहः-केलि-वार्ताद्य्-उपरमादयः ॥</strong></p>
<p>अथ <strong>सात्त्विकाः—<br>
कन्दर्प विन्दति मुकुन्द-पदारविन्द-<br>
द्वन्द्वे दृशोः पदम् असौ किल निष्प्रकम्पा ।<br>
प्रालेय-बिन्दु-निचितं धृत-कण्टका ते<br>
स्विन्नाद्य कण्टकि-फलं तनुर् अन्वकार्षीत् ॥<br>
श्री-जीवः :</strong> दासैर् इत्य् आदौ तदीयातिरहः-केलीति । यद्यपि तेष्व् अत्यन्टसम्भवान् अत्यन्तासम्भवान् निषेधोऽपि स प्रसज्जेत, तथाप्य् आधुनिक-तद्-भावानां बोधनार्थम् एव निषिद्धम् इति ज्ञेयम् ॥१६१॥</p>
<p>**मुकुन्दः : **विन्दति सति निष्प्रकम्पा स्तब्धा ॥१६२॥</p>
<p>**विश्वनाथः : **रहः-केलि-वार्ता शृङ्गार-कथा, यद्यपि तेषू अत्यन्तासम्भवान् निषेधोऽपि न<sup id="fnref:7"><a href="#fn:7" class="footnote-ref" role="doc-noteref">7</a></sup> प्रसज्जते, तथापि आधुनिक-तद्-भाव-भावित-साधकानां बोधनार्थम् एव निषिद्धम् अपि ज्ञेयम् ॥१६१॥</p>
<p>हे कन्दर्प ! मुकुन्द-पादारविन्द-द्वन्द्वे तव दृशोः पदं विन्दति सति, ते धृत-कण्टका स्विन्ना तनुः कण्टकि-फलम् अन्वकार्षीत् अनुचकार । कीदृशं ? प्रालेय-बिन्दु-निचितं हिम-बिन्दु-व्याप्तम् ॥१६२॥</p>
<p>—ओ)०(ओ—</p>
<p><strong>॥ ३.२.१६३-१६४ ॥</strong></p>
<p>अथ <strong>व्यभिचारिणः—<br>
अनन्तरोक्ताः सर्वेऽत्र भवन्ति व्यभिचारिणः ॥</strong></p>
<p>तत्र <strong>हर्षो</strong>, यथा—</p>
<p><strong>दूरे दरेन्द्रस्य नभस्य् उदीर्णे<br>
ध्वनौ स्थितानां यदु-राजधन्याम् ।<br>
तनूरुहैस् तत्र कुमारकाणां<br>
नटैश् च हृष्यद्भिर् अकारि नृत्यम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> अनन्तरोक्ता एतद् अव्यवहितम् उक्ताः ॥१६३॥ दरेन्द्रस्य पाञ्चजन्यस्य । यदु-कुमारकाणां तनूरुहैः नटैः सह नृत्यम् अकारि ॥१६४॥</p>
<p>—ओ)०(ओ—</p>
<p><strong>॥ ३.२.१६५ ॥<br>
निर्वेदो</strong>, यथा—</p>
<p><strong>धन्यः साम्ब भवान् स-रिङ्गणम् अयन् पार्श्वे रजः-कर्बूरो<br>
यस् तातेन विकृष्य वत्सलतया स्वोत्सङ्गम् आरोपितः ।<br>
धिङ् मां दुर्भगम् अत्र शम्ब्ङ्कर-मयैर् दुर्दैव-विस्फूर्जितैः<br>
प्राप्ता न क्षणिकापि लालन-रतिः सा येन बाल्ये पितुः ॥<br>
श्री-जीवः :</strong> शम्बर-मयैर् इत्य् एवम् एवार्थे मयट् ॥१६५॥</p>
<p>**मुकुन्दः : **शम्बर-मयैः शम्बर-स्वरूपैः ॥१६५॥</p>
<p><strong>विश्वनाथः :</strong> रिङ्गणं प्राप्नुवन् अतो रजसा कर्बुरो धूसराङ्गस् तं कृष्णेन स्वोतसङ्गाम् आरोपितः ॥१६५॥</p>
<p>—ओ)०(ओ—</p>
<p><strong>॥ ३.२.१६६ ॥</strong></p>
<p>अथ <strong>स्थायी</strong>—</p>
<p><strong>देह-सम्बन्धिता-मानाद् गुरु-धीर् अत्र गौरवम् ।<br>
तन्मयी लालके प्रीतिर् गौरव-प्रीतिर् उच्यते ॥<br>
श्री-जीवः :</strong> देह-सम्बन्धितेति सम्बन्धिता इति । अत्र गुरु-धीर् इति &ldquo;गुरुर् अयम्&rdquo; इति बुद्धिर् इत्य् अर्थः । सा गौरवम् इति सम्बन्धि-लक्षणया गम्यम् । अत्र नाना-स्थान-पतितानां सामान्य-प्रीति-निरूपिकाणां कारिकाणां समन्वयः क्रियते ।</p>
<blockquote>
<p>स्वस्माद् भवन्ति ये न्यूनास् तेऽनुग्राह्या हरेर् मताः ।
आराध्यत्वात्मिका तेषां रतिः प्रीतिर् इतीरिता ॥ [भ।र।सि। २.५.२७]</p></blockquote>
<p>ये &ldquo;न्यूना वयम्&rdquo; इति स्वाभिमानमय-रतिमन्तस् तेऽनुग्राह्यतया हरेर् मताः । तेषां त्व् &ldquo;आराध्योऽयम्&rdquo; इति ज्ञानात्मिका रतिः प्रीत्य्-अभिधया प्रोक्तेत्य् अर्थः । अथ तस्या रस-भेद-द्वारा भेद-द्वयम् आह—</p>
<blockquote>
<p>अनुग्राह्यस्य दासत्वाल् लाल्यत्वाद् अप्य् अयं द्विधा ।
भिद्यते सम्भ्रम-प्रीतो गौरव-प्रीत इत्य् अपि ॥ [भ।र।सि। ३.२.४]</p></blockquote>
<p>दासत्वं स्व-कर्तृक-तत्-सेवायाम् इच्छुत्वं—, तस्मात् सम्भ्रमो भवति, सम्भ्रमात्मत्वाच् च सम्भ्रम-प्रीत उच्यते । एवं लाल्यत्वं तत्-कर्तृक-स्व-लालनायाम् इच्छुत्वम् । तस्माद् गौरवं भवति, गौरवात्मत्वाच् च गौरव-प्रीत उच्यते इति ।</p>
<p>अथ सम्भ्रम-प्रीतिं वदन् सम्भ्रमस्य लक्षणम् आह—</p>
<blockquote>
<p>सम्भ्रमः प्रभुता-ज्ञानात् कम्पश् चेतसि सादरः ।
अनेनैक्यं गता प्रीतिः सम्भ्रम-प्रीतिर् उच्यते ॥ [भ।र।सि। ३.२.७६] इति ।</p></blockquote>
<p>अत्र लक्षितस्य गौरव-प्रीत-रसस्य स्थायिनं गौरव-प्रीतिं वदन् गौरवस्य लक्षणम् आह—देह-सम्बन्धितेति सम्बन्धिता इति । देह-सम्बन्धितया स्वाभाविक्या यो मानः स्वभावत एवातिबाल्येऽपि तदीयताभिमानः । तस्माद् या गुरु-धीर् &ldquo;ममायं गुरुर् लालकः&rdquo; इति बुद्धिः, सा गौरवम् उच्यते । तन्-मयी या तस्मिन् लालके प्रीतिः सा गौरव-प्रीतिर् उच्यते इति ।</p>
<p>तत्र यद्यपि लालक-धीर् अतिबाल्य एव केवला, गुरु-धी-मिश्रा तु तु प्रौढ-दशायां दृश्यते, तथापि कारण-कार्यात्मकयोस् तयोर् अभेद एवेष्टः । एवम् एव तत्र तत्र क्वचिद् इत्य् उक्तम् । किन्तु यथा-योग्यं भेद एवावगन्तव्य इति ॥१६६॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **देह-सम्बन्धितेति सम्बन्धिता इति । अत्र नाना-स्थान-पतितानां सामान्य-विशेष-प्रीति-निरूपिकाणां कारिकाणां समन्वयः क्रियते । गुरु-धीर् गुरुर् अयम् इति बुद्धिर् इत्य् अर्थः ।</p>
<blockquote>
<p>स्वस्माद् भवन्ति ये न्यूनास् तेऽनुग्राह्या हरेर् मताः ।
आराध्यत्वात्मिका तेषां रतिः प्रीतिर् इतीरिता ॥ [भ।र।सि। २.५.२७]</p></blockquote>
<p>ये न्यूना &ldquo;वयं न्यूना&rdquo; इति स्वाभिमान-मय-रतिमन्तस् तेऽनुग्राह्यतया हरेर् मताः । तेषां त्व् तु &ldquo;आराध्योऽयम्&rdquo; इति ज्ञानात्मिका रतिः प्रीत्य्-अभिधया प्रोक्तेत्य् अर्थः । अथ तस्या रस-भेद-द्वारा भेद-द्वयम् आह—</p>
<blockquote>
<p>अनुग्राह्यस्य दासत्वाल् लाल्यत्वाद् अप्य् अयं द्विधा ।
भिद्यते सम्भ्रम-प्रीतो गौरव-प्रीत इत्य् अपि ॥ [भ।र।सि। ३.२.४]</p></blockquote>
<p>दासत्वं स्व-कर्तृक-तत्-सेवायाम् इच्छुत्वं—तस्मात् सम्भ्रमो भवति, सम्भ्रमात्मत्वाच् च गौरव-प्रीतिर् (सिच्) उच्यत इति । एवं लाल्यत्वं तत्-कर्तृक-स्व-लालनायाम् इच्छुत्वम् । तस्माद् गौरवं भवति, गौरवात्मत्वाच् च गौरव-प्रीतिर् उच्यते इति । अथ सम्भ्रम-प्रीतिं वदन् सम्भ्रमस्य लक्षणम् आह—</p>
<blockquote>
<p>सम्भ्रमः प्रभुता-ज्ञानात् कम्पश् चेतसि सादरः ।
अनेनैक्यं गता प्रीतिः सम्भ्रम-प्रीतिर् उच्यते ॥ [भ।र।सि। ३.२.७६] इति ।</p></blockquote>
<p>अत्र लक्षितस्य गौरव-प्रीत-रसस्य स्थायिनं गौरव-प्रीतिं वदन् गौरवस्य लक्षणम् आह—देह-सम्बन्धितेति । देह-सम्बन्धितया स्वाभाविक्या यो मानः स्वभावत एवातिबाल्येऽपि तदीयताभिमानः तस्माद् या गुरु-धीर् ममायं गुरुर् लालक इति बुद्धिः, सा गौरवम् उच्यते । तन्-मया या तस्मिन् लालके श्री-कृष्णे प्रीतिः सा गौरव-प्रीतिर् उच्यते इति ॥१६६॥</p>
<p>—ओ)०(ओ—</p>
<p><strong>॥ ३.२.१६७-१६८ ॥<br>
स्थायि-भावोऽत्र सा चैषाम् आमूलात् स्वयम् उच्छ्रिता ।<br>
कञ्चिद् विशेषम् आपन्ना प्रेमेति स्नेह इत्य् अपि ।<br>
राग इत्य् उच्यते चात्र गौरव-प्रीतिर् एव सा ॥<br>
तत्र गौरव-प्रीतिः</strong>, यथा—</p>
<p><strong>मुद्रां भिनत्ति न रद-च्छदयोर् अमन्दां<br>
वक्त्रं च नोन्नमयति स्रवद्-अस्र-कीर्णम् ।<br>
धीरः परं किम् अपि सङ्कुचतीं झषाङ्को<br>
दृष्टिं क्षिपत्य् अघभिदश् चरणारविन्दे ॥<br>
श्री-जीवः :</strong> तद् एव स्थापयति—स्थायीस्थाय्<strong>इ</strong> इति ॥१६७॥</p>
<p><strong>मुकुन्दः :</strong> आमूलाद् आद्यम् आरभ्यैवेत्य् अर्थः ॥१६७॥</p>
<p><strong>विश्वनाथः :</strong> एषां भक्तानाम् आमूलात् हृदयम् अभिव्याप्य स्वयम् एव प्रादुर्भूता सा गौरव-प्रीतिर् अत्र स्थायि-भावः । सा एव गौरव-प्रीतिः कञ्चिद् विशेषं प्राप्ता चेत् प्रेमेत्य् उच्यते । प्रेमैव कञ्चिद् विशेषं प्राप्तश् चेत् स्नेह उच्यते । एवं रीत्या रागो ज्ञेयः ॥१६७॥</p>
<p>ओष्ठाधरयोः श्रेष्ठां मुद्रां न भिनत्ति, किम् अपि न वदतीत्य् अर्थः । अस्रुअस्र-जल-कीर्णं वक्त्रं परं केवलं चरणारविन्दे दृष्टिं क्षिपति ॥१६८॥</p>
<p>—ओ)०(ओ—</p>
<p><strong>॥ ३.२.१६९ ॥<br>
प्रेमा</strong>, यथा—</p>
<p><strong>द्विषद्भिः क्षोदिष्ठैर् जगद्-अविहितेच्छस्य अविहतेच्छस्य भवतः<br>
कराद् आकृष्यैव प्रसभम् अभिमन्याव् अपि हते ।<br>
सुभद्रायाः प्रीतिर् दनुज-दमन त्वद्-विषयिका<br>
प्रपेदे कल्याणी न हि मलिनिमानं लवम् अपि ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> <strong>द्विषद्भिर्</strong> इति श्री-नारद-वाक्यम् ॥१६९॥</p>
<p><strong>विश्वनाथः :</strong> <strong>क्षोदिष्ठैः</strong> क्षुद्रैः शत्रुबिः <strong>अभिमन्यो अभिमन्यौ</strong> पुत्रे <strong>हते</strong> सति, तत्रापि <strong>जगति अविहतेच्छस्य</strong> <strong>भवतः</strong> <strong>करात्</strong> <strong>प्रसभं</strong> हठात् <strong>आकृष्यैव,</strong> “तस्मात् त्वद्-इच्छयैव पुत्र पुत्रो मृतः” इति निश्चयेऽपि <strong>सुभद्रायास्</strong> <strong>त्वद्-विषयिका</strong> <strong>कल्याणी</strong> <strong>प्रीतिः</strong> <strong>लवम् अपि मलिनिमानां</strong> <strong>मलिनिमानं</strong> <strong>न प्रपेदे</strong> । ध्वंस-कारणे सत्य् अपि ध्वंसाभाव एव प्रेम-लक्षणम् इति पूर्वोक्तम् ॥१६९॥</p>
<p>—ओ)०(ओ—</p>
<p><strong>॥ ३.२.१७० ॥<br>
स्नेहो</strong>, यथा—</p>
<p><strong>विमुञ्च पृथु-वेपथुं विसृज कण्ठाकुण्ठायितं<br>
विमृज्य मयि निक्षिप प्रसरद्-अश्रु-धारे दृशौ ।<br>
करं च मकर-ध्वज प्रकट-कण्टकालङ्कृतं<br>
निधेहि सविधे पितुः कथय वत्स कः सम्भ्रमः ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> वरं च <strong>मयि निधेहि</strong> पितुः सविधे निकटे कः सम्भ्रमः ? नायम् उचित इत्य् अर्थः ॥१७०॥</p>
<p>**विश्वनाथः : **दृशौ विमृज्य मयि निक्षिप करं च मयि निधेहि । पितुर् निकटे हे वत्स कः सम्भ्रमः ॥१७०॥</p>
<p>—ओ)०(ओ—</p>
<p><strong>॥ ३.२.१७१ ॥<br>
रागो</strong>, यथा—</p>
<p><strong>विषम् अपि सहसा</strong><sup id="fnref:8"><a href="#fn:8" class="footnote-ref" role="doc-noteref">8</a></sup>** सुधाम् इवायं<br>
निपिबति चेत् पितुर् इङ्गितं झषाङ्कः ।<br>
विसृजति तद्-असम्मतिर् यदि स्याद्<br>
विषम् इव तां तु सुधां स एव सद्यः ॥<br>
श्री-जीवः :** विषम् अपि सहसेत्य् सहसा इत्य्-आदिकम् एव पठनीयं, न तु &ldquo;विषम् अपि मुदितः&rdquo; इत्य्- आदिकम् ॥१७१॥</p>
<p><strong>मुकुन्दः :</strong> &ldquo;मुदितः**&rdquo;** सन् विषण्णः किम्-अर्थः मया पातुम् आरब्धेयम् इति पश्चात्-तापः सन् ॥१७१॥</p>
<p><strong>विश्वनाथः :</strong> श्री-कृष्णस्य इङ्गितं चेत् विषम् अपि सुधाम् इवायं नितराम् अतिशयेन पिबति ॥१७१॥</p>
<p>—ओ)०(ओ—</p>
<p><strong>॥ ३.२.१७२ ॥<br>
त्रिष्व् एवायोग-योगाद्या भेदाः पूर्ववद् ईरिताः ॥<br>
श्री-जीवः :</strong> त्रिष्व् एव । प्रीत-प्रेयो-वत्सलेष्व् एवायोग-योगाद्या भेदा मुख्यावान्तर-भेदेन तत्-तत्-सञ्ज्ञाः । पूर्ववद् अत्रैव प्रीति-सामान्यैक-देश-सम्भ्रम-प्रीत इवेरिताः इव ईरिताः कथिताः । भेदा इत्य् अत्र &ldquo;सञ्ज्ञा&rdquo; इत्य् एव वा पाठः । अन्यत्र तु शान्तस्य पारोक्ष्य-साक्षात्काराव् इत्य् एव सञ्ज्ञे, मधुरस्य सम्भोग-विप्रलम्भौ इति मुख्ये सञ्ज्ञे । पूर्व-रागाद्यास् त्व् अवान्तर-सञ्ज्ञा ईरिता इत्य् अर्थः ॥१७२॥</p>
<p>**मुकुन्दः : **त्रिष्व् एव । गौरव-प्रीति-प्रेयो-वत्सलेष्व् एव । अयोग-योगाद्या इत्य् अत्र आद्य-शब्दाद् अनयोर् उत्कण्ठिताद्या ग्राह्याः । भेदा मुख्यावान्तर-सञ्ज्ञया तत्-तद्-अविशेषाः । पूर्ववत् सम्भ्रम-प्रीतेर् यथा, तथेरिताः तथा ईरिताः कथिताः ॥१७२॥</p>
<p>**विश्वनाथः : **त्रिष्व् एव । प्रीत-प्रेयो-वत्सलेष्व् एवायोग-योगाद्या भेद्याः । अन्यत्र तु शान्तस्य पारोक्ष्य-साक्षात्काराव् इत्य् एव सञ्ज्ञे, मधुरस्य तु सम्भोग-विप्रलम्भौ इति मुख्ये सञ्ज्ञे, पूर्व-रागाद्यास् त्व् अवान्तर-सञ्ज्ञा ईरिता इत्य् अर्थः ॥१७२॥</p>
<p>—ओ)०(ओ—</p>
<p><strong>॥ ३.२.१७३ ॥</strong></p>
<p>तत्र <strong>उत्कण्ठितम्</strong>, यथा—</p>
<p><strong>शम्बरः सुमुखि लब्ध-दुर्विपड्-<br>
डम्बरः स रिपुर् अम्बरायितः ।<br>
अम्बु-राज-महसं कदा गुरुः<br>
कम्बु-राज-करम् ईक्षितास्महे ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p>**मुकुन्दः : **अम्बरायितो मृत इत्य् अर्थः ॥१७३॥</p>
<p><strong>विश्वनाथः :</strong> शम्बरासुर-वधानन्तरं रतिं प्रति प्रद्युम्नः प्राह—लब्धो दुर्विपत्तेः डम्बरः मृत्यु-रूपातिशयो येन, स शम्बरो रिपुः अम्बरं शून्यम् अयितः प्राप्तः । नील-कमलस्येव महः कान्तिर् यस्य, तं गुरुं पाञ्चजन्य-करं श्री-कृष्णम् ॥१७३॥</p>
<p>—ओ)०(ओ—</p>
<p><strong>॥ ३.२.१७४ ॥</strong></p>
<p>अथ <strong>वियोगः—<br>
मनो ममेष्टाम् अपि गेण्डु-लीलां<br>
न वष्टि योग्यां च तथास्त्र-योग्याम् ।<br>
गुरौ पुरं कौरवम् अभ्युपेते<br>
काराम् इव द्वारवतीम् अवैति ॥<br>
श्री-जीवः :</strong> अस्त्र-योग्याम् अस्त्राभ्यासम् । अभ्यासः खुरली योग्या इति त्रिकाण्ड-शेषः ॥१७४॥</p>
<p>**मुकुन्दः : **अस्त्र-योग्याम् अस्त्राभ्यासम् । अभ्यासः खुरली योग्या इति हारावल्याम् ॥१७४॥</p>
<p><strong>विश्वनाथः :</strong> न वष्टि नेच्छति, अस्त्र-योग्याम् अस्त्राभ्यासम् । अभ्यासः खुरली योग्या इति त्रिकाण्ड-शेषः । कौरव-पुरं श्री-कृष्णे गते सति ॥१७४॥</p>
<p>—ओ)०(ओ—</p>
<p><strong>॥ ३.२.१७५ ॥<br>
सिद्धिः—<br>
मिलितः शम्बर-पुरतो मदनः पुरतो विलोकयन् पितरम् ।<br>
कोऽहम् इति स्वं प्रमदान् न धीर् अधीर् अप्य् असौ वेद ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> अवजानासि मां यस्माद् अतस् ते न भविष्यति । मत्-प्रसूतिम् अनाराध्य प्रजेति त्वां शशाप सेत्य् आदिवत् ॥१७५॥</p>
<p>**विश्वनाथः : **मदनः प्रद्युम्नः ॥१७५॥</p>
<p>—ओ)०(ओ—</p>
<p><strong>॥ ३.२.१७६ ॥<br>
तुष्टिः—<br>
मिलितम् अधिष्ठित-गरुडं<br>
प्रेक्ष्य युधिष्ठिर-पुरान् मुरारातिम् ।<br>
अजनि मुदा यदु-नगरे<br>
सम्भ्रम-भूमा कुमाराणाम् ॥<br>
श्री-जीवः, विश्वनाथः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> प्रेक्ष्येति वर्तमानानाम् इति शेषेण योज्य-सम्भ्रम-भूमा आवेगस्यातिशयः ॥१७६॥</p>
<p>—ओ)०(ओ—</p>
<p><strong>॥ ३.२.१७७ ॥<br>
स्थितिः—<br>
कुञ्चयन्न् अक्षिणी किञ्चिद् बाष्प-निष्पन्दि-पक्षिणी ।<br>
वन्दते पादयोर् द्वन्द्वं पितुः प्रति-दिनं स्मरः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> अश्रु-जल-क्षरण-युक्ते पक्सिणी ययोः तथा-भूते अक्षिणी किञ्चित् कुञ्चयन् ॥१७७॥</p>
<p>—ओ)०(ओ—</p>
<p><strong>॥ ३.२.१७८ ॥<br>
उत्कण्ठित-वियोगाद्ये यद् यद् विस्तारितं न हि ।<br>
सम्भ्रम-प्रीतिवज् ज्ञेयं तत् तद् एवाखिलं बुधैः ॥</strong></p>
<p><em>न केनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p>इति श्री-श्री-भक्ति-रसामृत-सिन्धौ</p>
<p>पश्चिम-विभागे मुख्य-भक्ति-रस-पञ्चक-निरूपणे</p>
<p>प्रीति-भक्ति-रस-लहरी द्वितीया ।</p>
<p>(३.३)</p>
<h2 id="परय-भकत-रसखय-ततय-लहर">प्रेयो-भक्ति-रसाख्या तृतीय-लहरी</h2>
<p>॥ ३.३.१ ॥</p>
<p><strong>स्थायि-भावो विभावाद्यैः सख्यम् आत्मोचितैर् इह ।<br>
नीतश् चित्ते सतां पुष्टिं रसः प्रेयान् उदीर्यते ॥<br>
विश्वनाथः :</strong> सख्य-रूप-स्थायि-भावः विभावाद्यैः सतां चित्ते पुष्टिं नीतः सन् प्रेयान् रस उदीर्यते ॥१॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.२-४ ॥</strong></p>
<p>तत्र <strong>आलम्बनाः—<br>
हरिश् च तद्-वयस्याश् च तस्मिन्न् आलम्बना मताः ॥</strong></p>
<p>अत्र <strong>हरिः—<br>
द्विभुजत्वादि-भाग् अत्र प्राग्वद् आलम्बनो हरिः ॥</strong></p>
<p>तत्र <strong>व्रजे</strong>, यथा—</p>
<p><strong>महेन्द्र-मणि-मञ्जुल-द्युतिर् अमन्द-कुन्द-स्मितः<br>
स्फुरत्-पुरट-केतकी-कुसुम-रम्य-पट्टाम्बरः ।<br>
स्रग्-उल्लसद्-उरः-स्थलः क्वणित-वेणुर् अत्राव्रजन्<br>
व्रजाद् अघहरो हरत्य् अहह नः सखीनां मनः ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> किञ्चिद् अनुरोधेन पश्चाद् आगच्छति श्री-कृष्णे तद्-अपेक्षया वन-सीम्नि तापिन् सखीनां वाक्यं—महेन्द्रेति ॥४॥</p>
<p><strong>विश्वनाथः :</strong> अघहरो व्रजाद् गोष्ठाद् अत्र वने आव्रजन् सन् नोऽस्माकं सखीनां मनो हरति ॥४॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.५ ॥<br>
अन्यत्र</strong>, यथा—</p>
<p>**चञ्चत्-कौस्तुभ-कौमुदी-समुदयं कौमोदकी-चक्रयोः<br>
सख्येनोज्ज्वलितैस् तथा जलजयोर् आढ्यं चतुर्भिर् भुजैः ।<br>
दृष्ट्वा हारि-हरिन्-मणि-द्युति-हरं शौरिं हिरण्याम्बरं<br>
जग्मुः पाण्डु-सुताः प्रमोद-सुधया नैवात्म-सम्भावनाम् ॥<br>
श्री-जीवः : **दारुक-वाक्यं—चञ्चन् इतस् ततः प्रसरन् कौस्तुभ-कौमुदी-समुदयो यस्य तम् । आत्म-सम्भावनां अयम् अहम् अस्मीति ज्ञानं । शिरसि नृपतिर् द्राग् अघ्रासीद् अघारिम् [भ।र।सि। ३.३.१२] इति वक्ष्यमाणात् युधिष्ठिरादीनां वात्सल्यादि-वलितत्वेऽप्य् अत्र पाण्डु-सुत-सामान्योक्तिः सौहृद्य-रूपे सख्ये तत्-तद्-अंशस्य सम्भवात् । वक्ष्यते च—वात्सल्य-गन्धि-सख्यां तु किञ्चित् ते वयसाधिकाः [भ।र।सि। ३.३.२२।, कनिष्ठ-कल्पाः सख्येन सम्बन्धाः प्रीति-गन्धिना [भ।र।सि। ३.३.३०।, एषां चतुर्भुजत्वाविर्भावेऽपि सख्यं, मुहुस् तद्-अनुभवेन नातिवैलक्षण्य-मननात् । यथोक्तं श्रीमद्-अर्जुनेन—तेनैव रूपेण चतुर्भुजेन [गीता ११.४६] इति, सदा तु तत्रापि श्रीमन्-नराकारतयैव स्थितिः । येषां गृहान् आवसतीति साक्षाद् गूढं परं ब्रह्म मनुष्य-लिङ्गम् [भा।पु। ७.१०.४८] इत्य् आदेः । अतस् तद्-वयस्या रूप-वेष-गुणाद्यैस् तु समाः [भ।र।सि। ३.३.८] तेषां च चतुर्भुजत्वम् आपद्यते ॥५॥</p>
<p><strong>मुकुन्दः :</strong> चञ्चन् इतस् ततः प्रसरन् कौस्तुभ-कौमुदी-समुदयो यस्य तम् । आत्म-सम्भावनां अयम् अहम् अस्मीति ज्ञानं पाण्डु-सुता इति युधिष्ठिरस्य गौणत्वेन, नकुल-सहदेवयोर् मुख्यत्वेन, सख्यस्यापि सत्त्वात् । वत्सल-रसान्ते तद् व्यक्ष्यते, यथा—युधिष्ठिरस्य वात्सल्यं प्रीत्या सख्येन चान्वितम् [भ।र।सि। ३.४.८१], माद्रेय-नारदादीनां सख्यं प्रीत्या करम्बितम् [भ।र।सि। ३.४.८३] इति ॥५॥</p>
<p><strong>विश्वनाथः :</strong> अन्यत्र, यथा—चञ्चन् इतस् ततः प्रसरन् कौस्तुभ-कौमुदी-समुदयो यस्य स तं गदा-चक्रयोः सख्येन मिलनेन तथा जलजयोः पद्म-शङ्खयोर् मिलनेन च उज्ज्वलितैः चतुर्भुजैः युक्तं श्री-कृष्णं दृष्ट्वा आत्म-सम्भावनां अयम् अहम् अस्मीति ज्ञानं नैव जग्मुः प्रापुः । दर्शनानन्देन जडा बभूवुर् इति भावः । पाण्डु-सुता इत्य् अत्र युधिष्ठिरादीनां वात्सल्य-रति-विशिष्टत्वेऽपि सख्य-रस-सम्भवात् । वक्ष्यते हि—वात्सल्य-गन्धि-सख्यां तु किञ्चित् ते वयसाधिकाः [भ।र।सि। ३.३.२२], कनिष्ठ-कल्पाः सख्येन सम्बन्धाः प्रीति-गन्धिना [भ।र।सि। ३.३.३०] ॥५॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.६-७ ॥<br>
सुवेषः सर्व-सल्-लक्ष्म-लक्षितो बलिनां वरः ।<br>
विविधाद्भुत-भाषा-विद् वावदूकः सुपण्डितः ॥<br>
विपुल-प्रतिभो दक्षः करुणो वीर-शेखरः ।<br>
विदग्धो बुद्धिमान् क्षन्ता रक्त-लोकः समृद्धिमान् ।<br>
सुखी वरीयान् इत्य् आद्या गुणास् तस्येह कीर्तिता ॥<br>
विश्वनाथः :</strong> ध्वज-वज्राङ्कुशादि-सच्-चिह्नैर् लक्षितः ॥६॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.८ ॥</strong></p>
<p>अथ <strong>तद्-वयस्याः—<br>
रूप-वेष-गुणाद्यैस् तु समाः सम्यग्-अयन्त्रिताः ।<br>
विश्रम्भ-सम्भृतात्मानो वयस्यास् तस्य कीर्तिताः ॥८॥<br>
श्री-जीवः, विश्वनाथः :</strong> सम्यग्-अयन्त्रिता दासवद्-यन्त्रणा-शून्याः । यतो विश्रम्भेति विश्रम्भस् तु वक्ष्यते—विश्रम्भो गाढ-विश्वास-विशेषो यन्त्रणोज्झितः [भ।र।सि। ३.३.१०६] इति ॥८॥</p>
<p><strong>मुकुन्द-दासः :</strong> रूप-वेशेति रूपं सौन्दर्यम् ॥८॥</p>
<p>—ओ)०(ओ—</p>
<p><strong>॥ ३.३.९-१० ॥</strong></p>
<p>यथा—</p>
<p><strong>साम्येन भीति-विधुरेण विधीयमान-<br>
भक्ति-प्रपञ्चम् अनुदञ्चद्-अनुग्रहेण ।<br>
विश्रम्भ-सार-निकुरम्ब-करम्बितेन<br>
वन्देतराम् अघहरस्य वयस्य-वृन्दम् ॥<br>
ते पुर-व्रज-सम्बन्धाद् द्वि-विधाः प्राय ईरिताः ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.३.११-१३ ॥</strong></p>
<p>तत्र <strong>पुर-सम्बन्धिनः—<br>
अर्जुनो भीमसेनश् च दुहिता द्रुपदस्य च ।<br>
श्रीदाम-भूसुराद्याश् च सखायः पुर-संश्रयाः ॥<br>
एषां सख्यम्</strong>, यथा—</p>
<p>**शिरसि नृपतिर् द्रग् अघ्रासीद् अघारिम् अधीर-धीर्<br>
भुज-परिघयोः श्लिष्टौ भीमार्जुनौ पुलकोज्ज्वलौ ।<br>
पद-कमलयोः सास्रौ दस्रात्मजौ च निपेततुस्<br>
तम् अवशाधियः प्रौढानन्दाद् अरुन्धत पाण्डवाः ॥<br>
श्रेष्ठः पुर-वयस्येषु भगवान् वानरध्वजः ॥<br>
श्री-जीवः : **शिरसीत्य् अत्र भीमार्जुनाव् एवोदाहरणे ज्ञेयौ । श्रीदाम-द्रौपद्यौ च ताभ्यां उपलक्ष्येते । भुज-परिघयोः पद-कमलयोश् च विषययोः प्रकरणाद् अघारेर् एवैतानि ज्ञेयानि । श्लिष्टौ श्लिष्टवन्तौ । गत्य्-अर्थाकर्मक-श्लिषेत्य् आदिना कर्तरि क्तः ॥१२॥</p>
<p>**मुकुन्दः : **शिरसीत्य् अत्र भीमार्जुनाव् उदाहृतौ । अन्ये मिलन-समयानुरोधाद् वर्णिताः । श्लिष्टौ आश्लिष्टवन्तौ गत्य्-अर्थेत्य् आदिना कर्तरि क्तः । दस्रात्मजौ नकुल-सहदेवौ । अनयोः सख्यादिकेऽपि पद-पतनं तादृश-सभायां लघुत्वाद् दास्यस्यैवोदयौचित्यात् पद-कमलयोः सास्रौ दस्रात्मजौ ॥१२॥</p>
<p>**विश्वनाथः : **द्रुपदस्य दुहिता द्रौपदी । श्रीदाम-ब्राह्मणआद्याश् च ॥११॥ नृपतिर् युधिष्ठिरः श्री-कृष्णं शिरसि अघ्रासीत्, तथा भुज-परिघयोर् मध्ये श्री-कृष्णं भीमार्जुनौ श्लिष्टौ । गत्य्-अर्थाकर्म-श्लिषेत्य् आदिना कर्तरि क्तः । दस्रात्मजौ नकुल-सहदेवौ । अरुन्धत रुरुधुः ॥१२॥ वानर-ध्वजोऽर्जुनः ॥१३॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.१४ ॥<br>
अस्य रूपं</strong>, यथा—</p>
<p><strong>गाण्डीव-पाणिः करि-राज-शुण्डा-<br>
रम्योरुर् इन्दीवर-सुन्दराभः ।<br>
रथाङ्गिना रत्न-रथाधिरोही<br>
स रोहिताक्षः सुतराम् अराजीत् ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> स्व-सख्य-भावेन प्रसिद्धो गाण्डीव-पाणिः । रोहिताक्षः रोहिते ताम्रे अक्षिणी यस्य ॥१४॥</p>
<p><strong>विश्वनाथः :</strong> करिराज-शुण्डेव रम्यम् उरु-स्थलं यस्य रथाङ्गिना श्री-कृष्णेन सह रत्न-निर्मित-रथारूढः ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.१५ ॥<br>
सख्यं</strong>, यथा—</p>
<p><strong>पर्यङ्के महति सुरारि-हन्तुर् अङ्के<br>
निःशङ्क-प्रणय-निसृष्ट-पूर्व-कायः ।<br>
उन्मीलन्-नव-नर्म-कर्मठोऽयं<br>
गाण्डीवी स्मित-वदनाम्बुजो व्यराजीत् ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.३.१६ ॥</strong></p>
<p>अथ** व्रज-सम्बन्धिनः—<br>
क्षणादर्शनतो दीनाः सदा सह-विहारिणः ।<br>
तद्-एक-जीविताः प्रोक्ता वयस्या व्रज-वासिनः ।<br>
अतः सर्व-वयस्येषु प्रधानत्वं भजन्त्य् अमी ॥<br>
श्री-जीवः : **क्षणादर्शनत इति । ऊचुश् च सुहृदः कृष्णम् [भा।पु। १०.१४.४५] इत्य् अत्र तद्-एक-जीविविता ॥१६॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **क्षणादर्शनत इति यथोक्तं श्री-दशमे—</p>
<blockquote>
<p>ऊचुश् च सुहृदः कृष्णं स्वागतं तेऽतिरंहसा ।
नैकोऽप्य् अभोज्क-बल एहीतः साधु भुज्यताम् ॥ [भा।पु। १०.१४.४५] इति ।</p></blockquote>
<p>तद्-एक-जीविविता, तत्रैव—</p>
<blockquote>
<p>कृष्णं महा-बक-ग्रस्तं दृष्ट्वा रामादयोऽर्भकाः ।
बभूवुर् इन्द्रियाणीव विना प्राणं विचेतसः ॥ [भा।पु। १०.११.४९] इति ॥१६॥</p></blockquote>
<p>—ओ)०(ओ—</p>
<p><strong>॥ ३.३.१७ ॥<br>
एषां रूपं</strong>, यथा—</p>
<p>**बलानुज-सदृग्-वयो-गुण-विलास-वेष-श्रियः<br>
प्रियङ्करण-वल्लकी-दल-विषाण-वेण्व्-अङ्किताः ।<br>
महेन्द्र-मणि-हाटक-स्फटिक-पद्म-राग-त्विषः<br>
सदा प्रणय-शालिनः सहचरा हरेः पान्तु वः ॥<br>
श्री-जीवः : **प्रियङ्करणेति । अप्रियं प्रियं क्रियते यैस् तैः सर्व-शुभङ्करैर् वल्लकी-दल-विषाण-वेणुभिर् अङ्किता लक्षिताः । पाठान्तरं तु त्यक्तम् ॥१७॥</p>
<p><strong>मुकुन्दः :</strong> प्रियङ्करणेति । अप्रियं प्रियं क्रियते यैस् तैर् वल्लकी-मुरली-शृङ्ग-वाद्यैर् अङ्किताः । मुरलि-शब्दो ह्रस्व-इ-कारान्त-प्रकृतिः । कृद् इ-काराद् अक्तिन् इति सूत्रे वैकल्पिक-ङीषत्वात् अत्र ह्रस्वान्त एषः ॥१७॥</p>
<p>**विश्वनाथः **: बलानुजः श्री-कृष्णः प्रियङ्करणैः शुभङ्करैः वल्लकी-दल-विषाण-वंशीभिः अङ्किताः महेन्द्र-मणि-प्रभृतीनां इव त्विट् कान्तिर् येषां ते तथोक्ताः ॥१७॥</p>
<p>—ओ)०(ओ—</p>
<p><strong>॥ ३.३.१८ ॥<br>
सख्यं</strong>, यथा—</p>
<p>**उन्निद्रस्य ययुस् तवात्र विरतिं सप्त क्षपास् तिष्ठतो<br>
हन्त श्रान्त इवासि निक्षिप सखे श्रीदाम-पाणौ गिरिम् ।<br>
आधिर् विध्यति नस् त्वम् अर्पय करे किं वा क्षणं दक्षिणे<br>
दोष्णस् ते करवाम कामम् अधुना सव्यस्य संवाहनम् ॥<br>
श्री-जीवः : **उन्निद्रस्येति सखीनां वचनम् । तदानीं श्री-हरौ शक्तेर् आविर्भाव-दर्शनेन तद्-आवेशाज् ज्ञेयम् । तद् एतं पद्यं समत्व-भावना-मय-स्नेह-व्यञ्जकं, उत्तरं तु सह-विहार-मय-तद्-व्यञ्जकम् इति भेदः ॥१८॥</p>
<p><strong>मुकुन्दः :</strong> विरतिं समाप्तिम् । श्रान्त इवेति बलिष्ठत्वेन सम्यक्-श्रान्तेर् अमननात् । अस्माकं त्वया न्यून-बलत्वेन मननात् मत्-पाणिषु न निक्षिप, श्रीदम-पाणौ तु निक्षिपेति भावः ॥१८॥</p>
<p><strong>विश्वनाथः :</strong> उन्निद्रेति सखीनां वचनम् । तिष्ठन्तस् तव सप्त-रात्रयो विरामं ययुः । आधिर् मनः-पीडा नोऽस्मान् विध्यति, अतो दक्षिणे हस्ते गिरिम् अर्पय । सव्यस्य वामस्य दोष्णः संवाहनं करवाम ॥१८॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.१९ ॥</strong></p>
<p>यथा वा श्री-दशमे (१०.१२.११)—</p>
<p><strong>इत्थं सतां ब्रह्म-सुखानुभूत्या<br>
दास्यं गतानां पर-दैवतेन ।<br>
मायाश्रितानां नर-दारकेण<br>
सार्द्ध्कं विजह्रुः कृत-पुण्य-पुञ्जाः ॥<br>
श्री-जीवः-</strong> सतां परम-स्वरूप-सत्ताविर्भाववताम् । यद् वा, ब्रह्म-पद-सान्निध्यात् सद्-विशेषाणाम् । उभयथा ज्ञानिनाम् इत्य् एव, अनुभूतिः जड-प्रतियोगि स्व-प्रकाश-वस्तु । सैव सुखम् आत्मत्वेन पर्यवस्तितत्या निरुपाधि-प्रेमास्पदत्वात् । सैव बृहत्तम-पर्याय-ब्रह्माख्या, सर्वेषां परम-स्वरूपत्वात् । तेषां केवल-तद्-रूपेण स्फुरता । दास्यं गतानां दास्य-भक्तिमताम् ऐश्वर्यादि-पूर्णतया ततोऽपि परेण दैवतेन सर्वाराध्येन रूपेण स्फुरता, महिम-दर्शनार्थं तत्-स्फूर्ति-द्वयस्य विरलताम् आह । मायाधिकार-पतितानां तु मनुष्य-दृष्ट्या दुष्प्रज्ञाः मर्त्यात्मनो न मेनिरे [भा।पु। १०.२३.११] इत्य् आदि-रीत्या यत् किञ्चिन् नर-दारक-रुपेण ज्ञान-भक्त्योर् अभावान् न तु तत्-तद्-रूपेणापि । तेन सार्धं विजह्रुः । सहार्थ-तृतीयया स्व-प्रेम्णा वशीकृत्यात्म-सङ्गिताम् आपादितेन तेन नर-दारकाकारत्वेऽपि तत्-तत्-सर्वातिक्रमि-मधुरतया स्फुरता तेन विहारम् अपि कृतवन्त इत्य् अर्थः । अतस् तेभ्यः सर्वेभ्यः कृत-पुण्य-पुञ्जा इति लोकोक्तिः । वस्तुतस् तु कृतानां चरितानां भगवतः परम-प्रसाद-हेतुत्वेन पुण्याश् चारवः पुञ्जा येषां त इत्य् अर्थः । पुण्यं तु चार्व् अपि इत्य् अमरः । विशेष-जिज्ञासा चेद् वैष्णव-तोषणी दृश्या ॥१९॥</p>
<p><strong>मुकुन्दः :</strong> सतां परम-स्वरूप-सत्ताविर्भाववताम् । यद् वा, ब्रह्म-पद-सान्निध्यात् सद्-विशेषाणाम् । उभयथा ज्ञानिनाम् इत्य् एवानुभूतिः । जड-प्रतियोगे स्व-प्रकाश-वस्तु । सैव सुखम् आत्मत्वेन पर्यवस्तितत्या निरुपाधि-प्रेमास्पदत्वात् । सैव बृहत्तम-पर्याय-ब्रह्माख्या । सर्वेषां परम-स्वरूपत्वात् । तेषां केवल-तद्-रूपेण स्फुरता । दास्यं गतानां दास्य-भक्तिमताम् ऐश्वर्यादि-पूर्णतया ततोऽपि परेण दैवतेन सर्वाराध्येन रूपेण स्फुरता, महिम-दर्शनार्थं तत्-स्फूर्ति-द्वयस्य विरलताम् आह । मायाधिकार-पतितानां यत् किञ्चिन् नर-दारक-रुपेण । ज्ञान-भक्त्योर् अभावान् न तु तत्-तद्-रूपेणापि । तेन सार्धं विजह्रुः । सहार्थे तृतीयया स्व-प्रेम्णा वशीकृत्यात्म-सङ्गिताम् आपादितेन तेन नर-दारकाकारत्वेऽपि तत्-तत्-सर्वातिक्रमि-मधुरतया स्फुरता तेन विहारम् अपि कृतवन्त इत्य् अर्थः । अतस् तेभ्यः सर्वेभ्यः कृत-पुण्य-पुञ्जा इति लोकोक्तिः । वस्तुतस् तु कृतानां चरितानां भगवतः परम-प्रसाद-हेतुत्वेन पुण्याश् चारवः पुञ्जा येषां त इत्य् अर्थः । पुण्यं तु चार्व् अपि इत्य् अमरः ।</p>
<p>अत्र श्री-मुनीन्द्र-चरणानाम् इदं विवक्षितम् । भगवांस् तावद् असाधारण-स्वरूपैश्वर्य-माधुर्यस् तत्त्व-विशेषः । स च स्वरूप-परमानन्द ऐश्वर्यम् असमोर्ध्वानन्त-स्वाभाविक-प्रभुता । माधुर्यम् असमानोर्ध्वतया सर्व-मनोहरं स्वाभाविक-स्वरूप-गुण-लीलादि-सौष्ठवम् । तत्-तद्-अनुभव-साधनं च क्रमेण ज्ञानं, भक्त्याख्या-गौरव-मिश्र-प्रीतिः शुद्ध-प्रीतिश् च । एतत्-त्रिविध-साध्य-साधन-भावे मायाश्रितानां स्फूर्त्य्-आभास एव । केनाप्य् अंशेन वस्त्व्-अस्पर्शात् । नाहं प्रकाशः सर्वस्य योगमाया-समावृतः [गीता ७.२] इति न्यायेन,</p>
<blockquote>
<p>तं ब्रह्म परमं साक्षाद् भगवन्तम् अधोक्षजम् ।
मनुष्यदृष्ट्या दुष्प्रज्ञा मर्त्यात्मानो न मेनिरे ॥ [भा।पु। १०.२३.११] इत्य् आदिवत् ।</p></blockquote>
<p>तत्र भक्तैर् ईश्वरतया स्फूर्तिस् तु तत्-पूर्वतः पूर्णा । यस्यास्ति भक्तिर् भगवत्य् अकिञ्चना</p>
<p>सर्वैर् गुणैस् तत्र समासते सुराः [भा।पु। ५.१८.१२] इति, भक्त्या माम् अभिजानाति [ङीता १८.५५] इत्य् अन्तर्भूत-ज्ञान-वृत्तित्वात् । ततश् च निर्विशेष-ज्ञानेन स्वरूपानुभवः, गौरव-मय-ज्ञानेनैश्वर्यानुभवः । प्रीतिमय-ज्ञानेन माधुर्यानुभव इति । शुद्ध-परम-मधुरता-स्फूर्तिस् तु ज्ञानेषु न विद्यत एव । दासेष्व् अपि गौरवेण सङ्कुचित-चित्ततया येथष्ट-ग्रहणासक्तेर् नातीवोत्पद्यते । वस्तु-विचारे तु सैव सर्वतः स्वामी । अत्मारामाश् च मुनयः [भा।पु। १.७.१०] इत्य् आदि, परिणिष्ठितोऽपि नैर्गुण्ये [भा।पु। २.१.९] इत्य् आदिभ्यः । तथा ब्रह्मा भवोऽहम् अपि यस्य कलाः कलायाः [भा।पु। १०.६८.३७] इत्य् आद्य्-ऐश्वर्य-ज्ञान-वारिधेर् अपि श्री-सङ्कर्षणस्य भ्रातृ-स्नेह-परिप्लुत इत्य् आदि । वृषायमाणौ नर्दन्तौ युयुधान्ते परस्परम् [भा।पु। १०.११.४०] इत्य् आदि भावेभ्यः । तद् एवं स्थिते सखि-चेतसो गौरवासङ्कुचिततया तत्-प्रीतेश् च तद्-असङ्कीर्णत्वेन पूर्णतया स्वभाव-विशेषेण च प्रतिक्षणम् अपि विकाशितया तेन तच्-चेतस्य् अपि । पुनस् तादृशतया श्री-कृष्ण-चेत आदोर् अपि तत् तद् एव तथा-विधतया सखीनाम् एक-रूप-गुण-समुद्भूत-लीला-माधुर्याणाम् आसाधारणी स्फूर्तिर् इत्य् एव । किं वक्तव्यम् वारिधाव् इव । तत्र निर्मथ्य माधुर्यामृत-समुद्भव-कर्तृत्वं च स्व-प्रीति-माधुर्य-कृत-तद्-वशीभावत्वं च दृश्यते । तत् तच् च न तत्र दृश्यत इति सर्वेभ्यः कृत-पुण्य-पुञ्जत्वम् अस्याश् चमत्कारयतीति ॥१९॥</p>
<p><strong>विश्वनाथः :</strong> इत्थम् इति । अत्र जगति प्रायस् त्रिविधा एव जना गण्यते । ज्ञानिनो भक्ताः कर्मिणश् च । तत्र सत्यं भक्तिमत्त्वेन सच्-छब्देनोच्यमानानां ज्ञानिनां ब्रह्म च तत् सुखं चानुभूतिश् च तया सहेति कृष्ण-शरीरस्यैव ब्रह्म-सुखानुभूतित्वम्, तेनैव सह बालकानां विहारात्, तस्मात् तद्-आकारस्य प्राकृतत्वं आचक्षाणा ज्ञानि-मानिनोऽन्ये सच्-छब्देन नैवोच्यन्त इति ज्ञेयम् । दास्यं गतानां केवल-भक्तिमतां सतां पर-दैवतेन इष्ट-देवेनेति । मायां वैषयिकं सुखम् आश्रितानां कर्मिणां नर-दारकेण प्राकृत-बालकतया प्रतीयमानेन श्री-कृष्णेन सह एते बालका विजह्रुर् इति ज्ञानिनां तद्-अनुभव एषः, न तु तेन सह विहारः** **सम्भवेत् । भक्तानां गौरवेण तद्-भजनम् एव, न तु विहार-योग्यता । कर्मिणां तु न तद्-अनुभवः प्रीत्य्-अभावान् न तद्-भजनम् इति कुतस् तेन सह विहार इत्य् अर्थः । ते तु विजह्रुः विहारैस् तं स्वानन्द-पूर्णं अपि प्रेम-विलास-समयानन्द-विशेषं प्रापय्यैव स्वयम् अपि सर्वतो विलक्षणम् आनन्दं प्रापुर् इत्य् अर्थः । अतः सर्वेभ्यः सकाशाद् एते कृत-पुण्य-पुञ्जा इति किं व्यक्तव्यम् । कृत-पुण्य-पुञ्जा एवेति लोक-प्रतीत्यैवोक्तिर्, न तु नित्य-सिद्धानां तेषां निखिलेभ्यो ज्ञानिभ्यो भक्तेभ्यश् चोत्कृष्टतमानां तत्र प्राचीन-पुण्यवत्त्वं वस्तुतो हेतुर् इति ज्ञेयम् । पुण्य-शब्देन भगवत्-प्रियाचारणं वा लक्षणीयं तद्-वशीकारातिशय-रूप-प्रयोजन-लाभाय ॥१९॥</p>
<p>—ओ)०(ओ—</p>
<p><strong>॥ ३.३.२० ॥<br>
एषु कृष्णस्य सख्यं</strong>, यथा—</p>
<p><strong>सहचर-निकुरम्बं भ्रातर् आर्य प्रविष्टं<br>
द्रुतम् अघ-जठरान्तः-कोटरे प्रेक्षमाणः ।<br>
स्खलद्-अशिशिर-बाष्प-क्षालित-क्षाम-गण्डः<br>
क्षणम् अहम् अवसीदन् शून्य-चित्तस् तदासम् ॥</strong></p>
<p>—ओ)०(ओ—</p>
<p><strong>॥ ३.३.२१-२४ ॥<br>
सुहृदश् च सखायश् च तथा प्रिय-सखाः परे ।<br>
प्रिय-नर्म-वयस्याश् चेत्य् उक्ता गोष्ठे चतुर्-विधाः ॥</strong></p>
<p>तत्र <strong>सुहृदः—<br>
वात्सल्य-गन्धि-सख्यां तु किञ्चित् ते वयसाधिकाः ।<br>
सायुधास् तस्य दुष्टेभ्यः सदा रक्षा-परायणाः ॥<br>
सुभद्र-मण्डलीभद्र-भद्रवर्धन-गोभटाः ।<br>
यक्षेन्द्रभट-भद्राङ्ग-वीरभद्रा महा-गुणाः ।<br>
विजयो बलभद्राद्याः सुहृदस् तस्य कीर्तिताः ॥<br>
एषां सख्यं</strong>, यथा—</p>
<p><strong>धुन्वन् धावसि मण्डलाग्रम् अमलं त्वं मण्डलीभद्र किं<br>
गुर्वीं नार्य गदां गृहाण विजय क्षोभं वृथा मा कृथाः ।<br>
शक्तिं न क्षिप भद्रवर्धन पुरो गोवर्धनं गाहते<br>
गर्जन्न् एष घनो बली न तु बलीवर्दाकृतिर् दानवः ॥</strong></p>
<blockquote>
</blockquote>
<p>**श्री-जीवः : **धुन्वन्न् इति । अरिष्ट-वधात् पूर्वं वृत्तम् ॥२४॥</p>
<p><strong>मुकुन्दः :</strong> मण्डलाग्रं खड्गम् । इत्थम् आगमनानुभवेन तस्य मारितत्वं बोध्यते । एवम् उक्तिस् तु प्रेम्णा तद्-अननुसन्धानात् ॥२४॥</p>
<p><strong>विश्वनाथः :</strong> हे मण्डलीभद्र ! भू-मण्डलस्याग्रं व्रज-भूमिं धुन्वन् कम्पयन् अरिष्टासुर-वधार्थं कथं धावसि ? हे आर्य ! तद्-वधार्थं गुर्वीम् गदां न गृहाण । एवं तद्-वधार्थं वृथा क्षोभं मा कृथाः । किन्तु घटनावली मेघ-श्रेणी गोवर्धने गच्छति, न तु बलीवर्दाकृतिर् अरिष्टासुरः ॥२४॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.२५-२६ ॥<br>
सुहृत्सु मण्डलीभद्र-बलभद्रौ किलोत्तमौ ॥</strong></p>
<p>अत्र <strong>मण्डलीभद्रस्य रूपम्</strong>, यथा—</p>
<p>**पाटल-पटल-सद्-अङ्गो लकुट-करः शेखरी शिखण्डेन ।<br>
द्युति-मण्डली-मलि-निभां भाति दधन् मण्डलीभद्रः ॥<br>
श्री-जीवः : **श्वेत-रक्तस् तु पाटलः इत्य् अमरः ॥२६॥</p>
<p><strong>मुकुन्दः :</strong> पाटलेन श्वेत-रक्तेन पटेन लसद्-अङ्गः ॥२६॥</p>
<p><strong>विश्वनाथः :</strong> श्वेत-रक्तस् तु पाटलः इत्य् अमरः । तादृशेन पटेन लसद्-अङ्गः शिखण्डेन शेखरी कृत-शिरो-भूषणः, अलि-निभां द्युति-मण्डलीं दधत् इत्य् अनेन श्याम-वर्णो ध्वनितह् ॥२६॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.२७ ॥</strong></p>
<p>अस्य <strong>सख्यं</strong>, यथा—</p>
<p><strong>वन-भ्रमण-केलिभिर् गुरुभिर् अह्नि खिन्नीकृतः<br>
सुखं स्वपितु नः सुहृद् व्रज-निशान्त-मध्ये निशि ।<br>
अहं शिरसि मर्दनं मृदु करोमि कर्णे कथां<br>
त्वम् अस्य विसृजन्न् अलं सुबल सक्थिनी लालय ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> व्रज-निशान्त-मध्ये व्रजस्थ-मन्दिर-मध्ये, तस्मात् हे सुबल ! त्वं कर्णे कथां विसृजन् सक्थिनी चरणयोर् उपरि-भाग-द्वयं लालय मर्दय ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.२८ ॥<br>
बलदेवस्य रूपं</strong>, यथा—</p>
<p>**गण्डान्तः-स्फुरद्-एक-कुण्डलम् अलि-च्छन्नावतंसोत्पलं<br>
कस्तूरी-कृत-चित्रकं पृथु-हृदि भ्राजिष्णु गुञ्जा-स्रजम् ।<br>
तं वीरं शरद्-अम्बुद-द्युति-भरं संवीत-कालाम्बरं<br>
गम्भीर-स्वनितं प्रलम्ब-भुजम् आलम्बे प्रलम्ब-द्विषम् ॥<br>
श्री-जीवः : **गण्डान्तर् इत्य् आदौ । कस्तूरीकृत-चित्रकं पृथु हृदि भ्राजिष्णु गुञ्जास्रजम् इत्य् एव द्वितीय-चरण-पाठः । चित्रकं तिलकम् ॥२८॥</p>
<p>**मुकुन्दः : **गण्डान्तर् इत्य् आदौ । कस्तूरी-विलसत्-तूरीयम् उरसि भ्राजिष्णु गुञ्जास्रजम् इति द्वितीय-चरण-पाठः ॥२८॥</p>
<p>**विश्वनाथः : **एकस्मिन्न् एव कर्णे कुण्डलम् इति मत्तता-व्यञ्जकम् । अलिना आच्छन्नं द्वितीय-कर्ण-स्थावतंस-रूपम् उत्पलं यस्य । चित्रकं तिलकम् । शरद् उदेति श्वेत-वर्णत्वं आयातम् । कालाम्बरं नील-वस्त्रम् ॥२८॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.२९ ॥</strong></p>
<p>अस्य <strong>सख्यं</strong>, यथा—</p>
<p>**जनि-तिथिर् इति पुत्र-प्रेम-संवीतयाहं<br>
स्नपयितुम् इह सद्मन्य् अम्बया स्तम्भितोऽस्मि ।<br>
इति सुबल गिरा मे सन्दिश त्वं मुकुन्दं<br>
फणि-पति-ह्रद-कच्छे नाद्य गच्छेः कदापि ॥<br>
श्री-जीवः : **जनि-तिथिर् इति मासिकीयं जन्मर्क्षुर् युक्ता तिथिः, न तु वार्षिकी । महा-महोत्सवायां तस्यां तस्यां स्वत एव श्री-कृष्णस्य गमनासम्भवात् । सोऽयं च सन्देशः सुबलेन विलम्बमानतया गतेन झटिति समासादयितुं न शेक इति गम्यते, अन्यथा पूर्व-पूर्ववत् तदापि तद्-आज्ञा तु तेन नालङ्घयिष्यत इति ॥२९॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> श्री-कृष्णस्य शिक्षार्थं सुबलं प्रति बलदेव आह—हे पुत्र ! अद्य तव जन्म-तिथिः इति प्रेम-युक्तया मम मात्रा स्नपयितुं गृह एव स्तम्भितोऽस्मि । अतो मम वन-गमनं निवृत्तम् । इति हेतोः मद्-गिरा श्री-कृष्णं सन्दिश, हे कृष्ण ! कालिय-ह्रदस्य कच्छे निकटे त्वं कदापि अद्य न गच्छ, न याहि । मासिकीयं जन्मर्क्ष-युक्ता तिथिः, न तु वार्षिकीयं महा-महोत्सवायां तस्यां स्वत एव श्री-कृष्णस्यापि गमनासम्भवात् ॥२९॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.३०-३१ ॥</strong></p>
<p>अत्र **सखायः—<br>
कनिष्ठ-कल्पाः सख्येन सम्बन्धाः प्रीति-गन्धिना ।<br>
विशाल-वृषभौर्जस्वि-देवप्रस्थ-वरूथपाः ॥<br>
मरन्द-कुसुमापीड-मणिबन्ध-करन्धमाः ।<br>
इत्य्-आदयः सखायोऽस्य सेवा-सौख्यैक-रागिणः ॥<br>
श्री-जीवः : **विशाल-वृषभौजस्वीति श्री-भागवते गौडादि-सम्मतः पाठः । वृषाल-वृषतेजस्वीति तु काश्यादि-सम्मतः ॥३०-३१॥<sup id="fnref:9"><a href="#fn:9" class="footnote-ref" role="doc-noteref">9</a></sup></p>
<p><strong>मुकुन्दः, विश्वनाथः : <em>न व्याख्यातम् ।न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ३.३.३२ ॥<br>
एषां सख्यं</strong>, यथा—</p>
<p><strong>विशाल विसिनी-दलैः कलय ब्वीजन-प्रक्रियां<br>
वरूथप विलम्बितालक-वरूथम् उत्सारय ।<br>
मृषा वृषभ जल्पितं त्यज भजाङ्ग-संवाहनं<br>
यद्-उग्र-भुज-सङ्गरे गुरुम् अगात् क्लमं नः सखा ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> विसिनी-दलैः कमल-पत्रैः । कलय वीजन-प्रक्रियां । वरूथप ! विलम्बितालक-वरूथं लम्बायमानो योऽलकानां वरूथः समूहस् तम् उत्सारय ललाटोपरि नय ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.३३-३४ ॥<br>
सर्वेषु सखिषु श्रेष्ठो देवप्रस्थोऽयम् ईरितः ॥<br>
तस्य रूपं</strong>, यथा—</p>
<p>**बिभ्रद् गेण्डुं पाण्डुरोद्भास-वासाः<br>
पाशा-बद्धोत्तुङ्ग-मौलिर् बलीयान् ।<br>
बन्धूकाभः सिन्धुर् अस्पर्धि-लीलो<br>
देवप्रस्थः कृष्ण-पार्श्वं प्रतस्थे ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः : **देवप्रस्थोऽयम् ईरितः इति अत्रायम् इति । विशाल विसिनीत्य् आदि यस्य वक्यं स इत्य् अर्थः ॥३३-३४॥</p>
<p><strong>विश्वनाथः :</strong> क्रीडा-साधनं वोढुं बिभ्रत् श्वेत-वासाः पाशैर् दोहन-समये गवां पाद-बन्धनार्थम् पट्ट-डोरैः आबद्धः उत्तुङ्गः मौलिः उच्च-शिरो-भूषणं येन सः । बन्धूकस्यैवाभा यस्य इति रक्त-वर्णत्वम् आयातं, मत्त-हस्ति-स्पर्धिनी लीला यस्य सः ॥३४॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.३५ ॥<br>
अस्य सख्यं</strong>, यथा—</p>
<p>**श्रीदाम्नः पृथुलां भुजाम् अभि शिरो विन्यस्य विश्रामिणं<br>
दाम्नः सव्य-करेण रुद्ध-हृदयं शय्या-विराजत्-तनुम् ।<br>
मध्ये सुन्दरि कन्दरस्य पदयोः संवाहनेन प्रियं<br>
देवप्रस्थ इतः कृती सुखयति प्रेम्णा व्रजेन्द्रात्मजम् ॥<br>
श्री-जीवः : **स्नेह-वशाद् दाम्नः सव्य-करेण रुद्धं हृदयं निज-वक्षो येन तम् । समस्तासमस्तेन नित्यापेषेण सङ्गतिः [ह।ना।व्या। ६.१०४] इति न्ययेन रुध-हृदययोः समासे कृते सव्य-करेणेत्य् अस्य सम्बन्धः ॥३५॥</p>
<p><strong>मुकुन्दः :</strong> दाम्नः सव्य-करेण रुद्धं हृदयं यस्य तम् । समस्तासमस्तेन नित्यापेषेण सङ्गतिः [ह।ना।व्या। ६.१०४] इति न्यायेन रुद्ध-हृदययोः समसे कृते सव्य-करेणेत्य् अस्य सम्बन्धः । उत्तान-सुप्तस्यास्य दक्षिण-वामयोः श्रीदाम-दाम्नोः स्थितिर् बोध्या ॥३५॥</p>
<p><strong>विश्वनाथः :</strong> श्रीदाम्नः अधि शिरः शिरसि पुष्टां भुजां विन्यस्य मल्ल-युद्धानन्तरं विश्रामिणं स्नेह-वशाद् दाम्नः सव्य-करेण रुद्धं हृदयं वक्षो येन, गोवर्धन-कन्दर-मध्ये पाद-संवाहनेन प्रियं प्रीति-कर्तारं श्री-कृष्णं ततः पाद-संवहन-रूप-कारणाद् एव प्रेम्णा देवप्रस्थं सुखयति ॥३५॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.३६-३८ ॥</strong></p>
<p>अथ **प्रिय-सखाः—<br>
वयस्-तुल्याः प्रिय-सखा सख्यं केवलम् आश्रिताः ।<br>
श्रीदामा च सुदामा च दामा च वसुदामकः ॥<br>
किङ्किणि-स्तोककृष्णांशु-भद्रसेन-विलासिनः ।<br>
पुण्डरीक-विटङ्काक्ष-कलविङ्कादयोऽप्य् अमी ॥<br>
रमयन्ति प्रिय-सखाः केलिभिर् विविधैः सदा ।<br>
नियुद्ध-दण्ड-युद्धादि-कौतुकैर् अपि केशवम् ॥<br>
श्री-जीवः : **श्रीदामेत्य् अत्र दाम-सुदाम-वसुदाम-किङ्किण्यः पठिता अपि प्रिय-नर्म-सखगणेऽपि ज्ञेयाः । ते हि श्री-कृष्णान्तः-करण-रूपत्वात् सर्वत्रैव प्रविशन्ति । यथाह प्रथमावरण-पूजायां गौतमीये—</p>
<blockquote>
<p>दाम-वसुदाम-सुदाम-किङ्किणीन् गन्ध-पुष्पकैः ।
अन्तः-करण-रूपास् ते कृष्णस्य परिकीर्तिताः ।
आत्माभेदेन ते पूज्या यथा कृष्णस् तथैव ते ॥ इति ॥३६-३८॥</p></blockquote>
<p><strong>मुकुन्दः, विश्वनाथः :</strong> <em>न व्याख्यातम् ।न व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.३.३९ ॥<br>
एषां सख्यं</strong>, यथा—</p>
<p>**सगद्गद-पदैर् हरिं हसति कोऽपि वक्रोदितैः<br>
प्रसार्य भुजयोर् युगं पुलकि कश्चिद् आश्लिष्यति ।<br>
करेण चलता दृशौ निभृतम् एत्य रुन्धे परः<br>
कृशाङ्गि सुखयन्त्य् अमी प्रिय-सखाः सखायं तव ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः- **पुलकि पुलक-युक्तं निभृतम् आगत्य चञ्चलेन हस्तेन श्री-कृष्णस्य दृशौ रुधे आवृणोति ॥३९॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.४०-४२ ॥<br>
एषु प्रिय-वयस्येषु श्रीदामा प्रवरो मतः ॥<br>
तस्य रूपम्</strong>, यथा—</p>
<p><strong>वासः पिङ्गं बिभ्रतं शृङ्ग-पाणिं<br>
बद्ध-स्पर्धं सौहृदान् माधवेन ।<br>
ताम्रोष्णीषं श्याम-धामाभिरामं<br>
श्रीदामानं दाम-भाजं भजामि ॥<br>
सख्यं</strong>, यथा—</p>
<p>**त्वं नः प्रोज्झ्य कठोर यामुन-तटे कस्माद् अकस्माद् गतो<br>
दिष्ट्या दृष्टिम् इतोऽसि हन्त निविडाश्लेषैः सखीन् प्रीणय ।<br>
ब्रूमः सत्यम् अदर्शने तव मनाक् का धेनवः के वयं<br>
किं गोष्ठं किम् अभीष्टम् इत्य् अचिरतः सर्वं विपर्यस्यति ॥<br>
श्री-जीवः : **तत्रोत्साहादि-वर्णने, कालिन्दी-तट-भुवि [भ।र।सि। २.५.५९] इत्य्-आदिभिर् बद्ध-स्पऋर्धितं वर्णितम् एव । सौहृदं तु तत्र गुप्तं स्याद् इति पृथग् एव तद् वर्णयति—त्वं न इति । का धेनव इत्य् आदौ धेन्वादयोऽप्य् अधेन्वादयो भवन्तीत्य् अर्थः । यत इत्य् अनेन प्रकारेण सर्वम् अन्यद् अपि विपर्यस्यति ॥४२॥</p>
<p><strong>मुकुन्दः :</strong> का धेनव इत्य् आदौ धेन्वादीनि प्रियाण्य् अपि विस्मृतानि भवन्तीत्य् अर्थः ।इत्य् अचिरतः मोहानन्तर-क्षण एव सर्वं तानि । अन्यद् अपि विपर्यस्यति मनः प्रतिकूलं भवति ॥४२॥</p>
<p><strong>विश्वनाथः :</strong> माधवेन सह सौहृदात् बद्धा स्पर्धा येन तत् । रमणीयताया धाम आश्रयम् अभिरामं मनोहरं, दाम-भाजं मालाधारिणम् ॥४१॥</p>
<p>तत्रोत्साहादि-वर्णने, कालिन्दी-तट-भुवि [भ।र।सि। २.५.५९] इत्य्-आदिभिर् बद्ध-स्पर्धत्वं वर्णितम् एव । सौहृदं तु तत्र गुप्तं स्याद् इति पृथग् एव तद् वर्णयति—त्वं न इति । का धेनव इत्य् आदौ त्वां प्राप्य धेन्व्-आदयो भवन्तीति भावः । अनेन प्रकारेण सर्वम् अन्यद् अपि विपर्यस्यति ॥४२॥</p>
<blockquote>
<p>—ओ)०(ओ—</p></blockquote>
<p><strong>॥ ३.३.४३ ॥</strong></p>
<p>अथ **प्रिय-नर्म-वयस्याः—<br>
प्रिय-नर्म-वयस्यास् तु पूर्वतोऽप्य् अभितो वराः ।<br>
आत्यन्तिक-रहस्येषु युक्ता भाव-विशेषिणः ।<br>
सुबलार्जुन-गन्धर्वास् ते वसन्तोज्ज्वलादयः ॥४३ ॥<br>
मुकुन्दः- ** भाव-विशेषः सखी-भावः । अत आत्यन्तिक-रहस्येषु युक्ताः ॥</p>
<p><em>अन्याभ्यां न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.३.४४ ॥<br>
एषां सख्यं</strong>, यथा—</p>
<p>**राधा-सन्देश-वृन्दं कथयति सुबलः पश्य कृष्णस्य कर्णे<br>
श्यामा-कन्दर्प-लेखं निभृतम् उपहरत्य् उज्ज्वलः पाणि-पद्मे ।<br>
पाली-ताम्बूलम् आस्ये वितरति चतुरः कोकिलो मूर्ध्नि धत्ते<br>
तारा-दामेति नर्म-प्रणयि-सहचरास् तन्वि तन्वन्ति सेवाम् ॥<br>
श्री-जीवः : **स च भाव-विशेषस् तत्-प्रेयसी-साहाय्य-मय-तत्-सुख-दित्सैवेति दर्शयति—राधेति । तद् इदं श्री-कृष्णस्य दूत्योर् मिथः संवादः ॥४४॥</p>
<p>**मुकुन्दः : **राधा-सन्देशेति । पृच्छतीं नवानुरागिनीं प्रति श्री-कृष्ण-द्ञ्त्या वचनम् ॥४४॥</p>
<p><strong>विश्वनाथः-</strong> काचित् श्री-कृष्णस्य दूती अन्यां दूतीं प्रत्याह—राधेति । श्यामाया यूथेश्वर्याः कन्दर्प-पत्रीं । पाल्या यूथेश्वर्या निर्मितां ताम्बूल-वीटीं चतुरः सख्युर् मुखे वितरति। तारा-निर्मितं माल्यं श्री-कृष्णस्य मूर्ध्नि धत्ते ॥४४॥</p>
<p>—ओ)०(ओ—</p>
<p><strong>॥ ३.३.४५-४६ ॥</strong></p>
<h3 id="परय-नरम-वयसयष-परबल-सबलजजवलआरजन-">प्रिय-नर्म-वयस्येषु प्रबलौ सुबलोज्ज्वलौआर्जुनौ ॥</h3>
<p>तत्र <strong>सुबलस्य रूपं</strong>, यथा—</p>
<p><strong>तनु-रुचि-विजित-हिरण्यं<br>
हरि-दयितं हारिणं हरिद्-वसनम् ।<br>
सुबलं कुवलय-नयनं<br>
नय-नन्दित-बान्धवं वन्दे ॥<br>
विश्वनाथः-</strong> हारिणं हार-विशिष्टम् । नयेन नीत्या आनन्दितः श्री-कृष्णो येन ॥४६॥</p>
<p><em>अन्याभ्यां न व्याख्यातम् ।न व्याख्यातम्।</em></p>
<p>— ओ)०(ओ—</p>
<p><strong>॥ ३.३.४७ ॥<br>
अस्य सख्यं</strong>, यथा—</p>
<p>**वयस्य-गोष्ठ्याम् अखिलेङ्गितेषु<br>
विशारदायाम् अपि माधवस्य ।<br>
अन्यैर् दुरूहा सुबलेन सार्धं<br>
सञ्ज्ञा-मयी कापि बभूव वार्ता ॥<br>
श्री-जीवः : **सञ्ज्ञा स्याच् चेतना नाम हस्ताद्यैश् चार्थ-सूचना इत्य् अमरः ॥४७ ॥</p>
<p>**मुकुन्दः : **सञ्ज्ञा हस्ताद्यैर् अर्थ-सूचना ॥४७ ॥</p>
<p><strong>विश्वनाथः-</strong> अखिलेङ्गितेषु विशारदायां वयस्य-गोष्ठ्यां मध्ये अन्यैर् दुरूहा श्री-कृष्णस्य सुबलेन सह कापि सञ्ज्ञा-मयी वार्ता बभूव । सञ्ज्ञा स्याच् चेतना नाम हस्ताद्यैश् चार्थ-सूचना इत्य् अमरः ॥४७ ॥</p>
<p>—ओ)०(ओ—</p>
<p><strong>॥ ३.३.४८ ॥<br>
उज्ज्वलस्य रूपं</strong>, यथा—</p>
<p>**अरुणाम्बरम् उच्चलेक्षणं<br>
मधु-पुष्प-बलिभिः प्रसाधितम् ।<br>
हरि-नील-रुचिं हरि-प्रियं<br>
मणि-हारोज्ज्वलम् उज्ज्वलं भजे ॥<br>
विश्वनाथः- **मधु-पुष्पेति वसन्त-कालीन-पुष्पावलीभिः । प्रसाधितं कृत-भूषणम्॥४८॥</p>
<p>—ओ)०(ओ—</p>
<p><strong>॥ ३.३.४९ ॥<br>
अस्य सख्यं</strong>, यथा—</p>
<p>**शक्तास्मि मानम् अवितुं कथम् उज्ज्वलोऽयं<br>
दूतः समेति सखि यत्र मिलत्य् अदूरे ।<br>
सापत्रपापि कुलजापि पतिव्रतापि<br>
का वा वृषस्यति न गोप-वृषं किशोरी ॥<br>
श्री-जीवः : **शक्तास्मीत्य् अत्र कथम् इत्य् अन्तम् एकं वाक्यं समेतीत्य् अन्तम् अन्यत् । शेषम् अपरम् । सापत्रपेत्य् आदौ यद्यपि लज्जा-कुल-धर्म-भयानाम् एकतरेऽपि सति मर्यादा-लङ्घनं न स्यात्, तथापि सर्वेष्व् अपि तेषु सत्सु का गोप-वृषं गोप-श्रेष्ठं श्री-कृष्णं न वृषस्यति न कामयते, किन्तु सर्वैव कामयत इत्य् अर्थः ॥४९ ॥</p>
<p>**मुकुन्दः- **शक्तास्मीति । तत्र हेतुः— उज्ज्वलोऽयं दूतः समेति इति न तु लज्जा-कुलजत्व-पातिव्रत्यानां गुणानाम् एकतमेन युक्तानां तेन रमणेच्छा न सम्भवेत् । त्वं तु सर्वैर् युक्ता कथं तां करोषि ? तत्राह सातपत्रेत्य् आदि सखीति । गोप-वृषं गोप-श्रेष्ठं श्री-कृष्णं न वृषस्यति न कामयते ॥४९ ॥</p>
<p><strong>विश्वनाथः-</strong> काचित् व्रज-सुन्दरी स्व-सखीं प्रत्य् आह— हे सखि ! मानम् अवितुं रक्षितुं कथम् शक्तास्मि ? यत उज्ज्वलो दूतः समेति । यत्र दूते निकटे मिलति सति सापत्रपेत्य् आदि यद्यपि लज्जा-कुल-भय- धर्मानाम् एकतरेऽपि सति मर्यादा-लङ्घनं न स्यात् । तथापि सर्वेष्व् अपि तेषु सत्सु का किशोरी गोप-वृषं गोप-श्रेष्ठं श्री-कृष्णं न वृषस्यति न कामयते, किन्तु सर्वैव कामयते ॥४९ ॥</p>
<p>—ओ)०(ओ—</p>
<p><strong>॥ ३.३.५०-५१ ॥<br>
उज्ज्वलोऽयं विशेषेण सदा नर्मोक्ति-लालसः ॥</strong></p>
<p>यथा—</p>
<p>**स्फुरद्-अतनु-तरङ्गावर्धितानल्प-वेलः<br>
सुमधुर-रस-रूपो दुर्गमावार-पारः ।<br>
जगति युवति-जातिर् निम्नगा त्वं समुद्रस्<br>
तद् इयम् अघहर त्वाम् एति सर्वाध्वनैव ॥<br>
श्री-जीवः : **कृष्ण-पक्षे—वर्धिता छिन्ना अनल्पा वेला मर्यादा येन । समुद्र-पक्षे वर्धिता एधिता वेला जलं येन । वेला स्यात् तीर-नीरयोर् इत्य् अमरः ॥५१॥</p>
<p>**मुकुन्दः- **अम्बिका-वनं गच्छन्तं प्रत्य् उक्तिः— स्फुरद् इति । वर्धिता छिन्ना अनल्पा वेला मर्यादा येन । समुद्र-पक्षे वर्धिता एधिता वेला जलं येन ॥५१॥</p>
<p>**विश्वनाथः- **</p>
<blockquote>
<p>हरिर् इति पारिहास्यं शुश्रुवान् उज्ज्वलस्य ।
स्मित-शवल-भ्रमद्-भ्रू-विभ्रमो वः पुनातु ॥</p></blockquote>
<p>निम्नगा नदी । तत् तस्माद् इयं युवति-जातिस् त्वां सर्वात्मना एति प्राप्नोति । युवती-पक्षे— स्फुरन् कन्दर्प-तरङ्गो यस्यां सा, मधुर-रसः । कृष्ण-पक्षे—वर्धिता छिन्ना अनल्पा वेला मर्यादा येन । नदी-पक्षे—वर्धिता एधिता वेला जलं येन । वेला स्यात् तीर-नीरयोर् इत्य् अमरः ॥५१॥</p>
<p>—ओ)०(ओ—</p>
<p>**॥ ३.३.५२-५३ ॥<br>
एतेषु केऽपि शास्त्रेषु केऽपि लोकेषु विश्रुताः ॥<br>
नित्य-प्रियाः सुर-चराः साधकाश् चेति ते त्रिधा ।<br>
केचिद् एषु स्थिरा जात्या मन्त्रिवत् तम् उपासते ॥<br>
श्री-जीवः : **साधकाः साधन-सिद्धाः । यद्यपि सुरचरा अपि साधका एव, तथापि विशेषं दर्शयितुं पृथग् उच्यन्ते ॥५३॥</p>
<p>**मुकुन्दः : **सुरचराः श्रीदामादीनां येऽंशाः पूर्वं दिवि-जातास् तु इत्य् अर्थः । साधकाः साधन-सिद्धाः ॥५३॥</p>
<p><strong>विश्वनाथः :</strong> नित्य-प्रिया नित्य-सिद्धाः सुर-चरा इति भूत-पूर्वे चरट्, आदौ देवता आसन् । पश्चात् साधन-सिद्धा बभूवुः । यद्यपि सुरचरा अपि साधका एव, तथापि विशेषं दर्शयितुं पृथग् उच्यन्ते ॥५३॥</p>
<p>—ओ)०(ओ—</p>
<p>**॥ ३.३.५४-५६ ॥<br>
तं हासयन्ति चापलाः केचिद् वैहासिकोपमाः ।<br>
केचिद् आर्जव-सारेण सरलाः शीलयन्ति तम् ॥<br>
वामा वक्रिम-चक्रेण केचिद् विस्माययन्त्य् अमुम् ।<br>
केचित् प्रगल्भाः कुर्वन्ति वितण्डाम् अमुना ।<br>
सौम्याः सूनृतया वाचा धन्या धिन्वन्ति तं परे ॥<br>
एवं विविधया सर्वे प्रकृत्या मधुरा अमी ।<br>
पवित्र-मैत्री-वैचित्री-चारुताम् उपचिन्वते ॥<br>
श्री-जीवः : **विस्माययन्त्य् अन्तःस्थ-य-कार-द्वय-मध्य एव पाठः । हेतु-णिज्-अन्तत्वेऽपि हेतु-भयत्वाब्रह्म्भावान् न विस्मापयन्ति इति स्यात्, विस्मेरयन्तीति मूल-पाठे तु कृतेऽपि, तत् करोति तद् आचष्टे इति कृद्-अन्तान् निचि कुर्वन्तम् आचष्टे कारयतीतिवत् । वादितवन्तं प्रयोजितवान् अवीवदद् इतिवच् च । प्रकृति-प्रत्यावृत्तिः स्यात् । उढिमाख्यातव्ण् औजिढद् इत्य् अत्र । [हठम् आख्यातवान् औजिष्थद् इत्य् अत्र] सा न दृश्यतेऽपीति चेत्, न दृश्यतां नाम । किं तावता कष्टेन ? ॥५५॥</p>
<p>**मुकुन्दः : **जात्येति धन्या इति च सर्वत्र योज्यम् । ये विस्माययन्ति विस्मय-शीलं कुर्वन्ति । धातोर्णौ प्रकृतिवत्ता तद्-आख्यानार्थ एव । तत्रापि युषुट्-घ-घञ्-अक्त-क्तव-तुतृ-टृण इति सप्तानां एव लोपात् सा जुमरादौ<sup id="fnref:10"><a href="#fn:10" class="footnote-ref" role="doc-noteref">10</a></sup> निर्णीता ॥५५॥</p>
<p>**विश्वनाथः : **जात्या स्वभावेन स्थिराः विदूषकोपमाश् चपलाः सरला शीलयन्ति भजन्ति ॥ वामा बङ्किम-चक्रेणेति । वामा नायिका यथावगुण्ठन-द्वारा वक्रिमावलोक्यते, तथा एतेऽपि स्त्री-वेशं धृत्वा कुर्वन्तीत्य् अर्थः । तथैव लीलया अमुं श्री-कृष्णं विस्मापयन्ति, मैत्र्या सख्यस्य या वैचित्री तस्या वा चारुतातिशयस् तां कुर्वन्ति राजादीनां चेष्टानुकरणादयः ॥५४-५६॥</p>
<p>—ओ)०(ओ—</p>
<p><strong>॥ ३.३.५७-५८ ॥</strong></p>
<p>अथ <strong>उद्दीपनाः—<br>
उद्दीपना वयो-रूप-शृङ्ग-वेणु-दरा हरेः ।<br>
विनोद-नर्म-विक्रान्ति-गुणाः प्रेष्ठ-जनास् तथा ।<br>
राज-देवावतारादि-चेष्टानुकरणादयः ॥</strong></p>
<p>अथ <strong>वयः—<br>
वयः कौमार-पौगण्ड-कैशोरं चेह सम्मतम् ।<br>
गोष्ठे कौमार-पौगण्डे कैशोरं पुर-गोष्ठयोः ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<p>—ओ)०(ओ—</p>
<p><strong>॥ ३.३.५९-६० ॥</strong></p>
<p>तत्र <strong>कौमारं</strong>, यथा—</p>
<p><strong>कौमारं वत्सले वाच्यं ततः सङ्क्षिप्य लिख्यते ॥</strong></p>
<p>यथा श्री-दशमे (१०.१३.११)—</p>
<p>**बिभ्रद् वेणुं जठर-पटयोः शृङ्ग-वेत्रे च कक्षे<br>
वामे पाणौ मसृण-कवलं तत्-फलान्य् अङ्गुलीषु ।<br>
तिष्ठन् मध्ये स्व-परिसुहृदो हासयन् नर्मभिः स्वैः<br>
स्वर्गे लोके मिषति बुभुजे यज्ञ-भुग् बाल-केलिः ॥<br>
श्री-जीवः : **बिभ्रद् इति । अस्यायम् अर्थः—जठर-पटयोर् मध्ये वेणुं बिभ्रत् । वामे कक्षे शृङ्ग-वेत्रे बिभ्रत् । मसृण-कवलं दध्य्-आदि-संस्कृत-भक्त-पिण्डं पत्र-पात्र-संस्थिते वामे पाणौ बिभ्रत् । तत्-फलानि तद्-अन्तर्-अर्थनीयान् आस्वाद्य-भागांश् च क्रमेण दक्षिण-पाण्य्-अङ्गुलीषु बिभ्रत् । भोजनेऽपि यथा मुख-स्पर्शो न स्यात्, तथा सविनोदं गृह्णन्न् इत्य् अर्थः । स्वं परितो वर्तमानान् सुहृदश् च स्वैर-साधारणैर् नर्मभिर् हासयन् । स्वर्गे स्वर्ग-स्थे लोके मिषति किम् इदम् अपूर्वं इति पश्यति सति, अपूर्वत्वे कारणं आह—यज्ञ-भुग् बाल-केलिर् इति । योऽयं यज्ञे दृष्टि-मात्रेण भोक्ता, सोऽयम् एव बाल-केलिः सन् बुभुजे इति ॥६०॥</p>
<p><strong>मुकुन्दः :</strong> तत्-फलानि मसृण-कवलोचितोपकरणानि निम्ब-सन्धित-लवली-करीर-फल-प्रभृतीनि स्वैर-साधारणैः । स्वर्गेलोके सर्वेषु स्वर्ग-वासिष्व् इत्य् अर्थः । यज्ञभुक् उद्देश-मात्रेण समर्पितस्य हविषः कथञ्चित् स्वीकार-मात्रेण तद्-भक्तेनोपचर्यमाणोऽपि लौकिक-बालकवत्केलिर् यस्येति परमाश्चर्येण मिषति पश्यति सति ॥६०॥</p>
<p><strong>विश्वनाथः :</strong> बिभ्रद् इति । जठर-पटयोर् उदर-वस्त्रयोर् मध्ये वेणुं बिभ्रद् दधद् दक्षिण-कुक्षाव् इति शोभौचित्याद् इति ज्ञेयम् । वामे कक्षे शृङ्ग-वेत्रे बिभ्रत्, वामे पाणौ मसृणं स्निग्धं बृहद् दध्य्-ओदन-कवलं बिभ्रत् । तत्-फलानि तत्-प्रयोजनी-भृतान् क्षुद्र-ग्रासान् । ततः पृथक् कृत्वा ग्रहीतुम् एव वामे पाणौ बृहत्-कवल-ग्रहणं ज्ञेयम् । कर्णिकेति—सर्वाभिमुख्य-मध्ये तिष्ठन् स्वैर् नर्मभिः सुहृदः सखीन् हासयन् स्वर्गे लोके स्वर्-वासि-जन-वृन्दे मिषति आश्चर्येण पश्यति सति यज्ञ-भुक् यज्ञेषूद्देश-मात्रेण समर्पितम् अनुपहअं मन्त्र-पूतम् एव हरिः स्वीकार-मात्रेणैव भुञ्जानोऽपि बालैः सह केलिर् मिथो भुक्तान्न-दान-प्रदान-भोजन-श्लाघन-निन्दनादि-मयी यस्य सः ॥६०॥</p>
<p>—ओ)०(ओ—</p>
<p><strong>॥ ३.३.६१-६३ ॥</strong></p>
<p>अथ <strong>पौगण्डम्—<br>
आद्यं मध्यं तथा शेषं पौगण्डं च त्रिधा भवेत् ॥</strong></p>
<blockquote>
<hr></blockquote>
<p>तत्र <strong>आद्यं पौगण्डं—<br>
अधरादेः सुलौहित्यं जठरस्य च तानवम् ।<br>
कम्बु-ग्रीवोद्गमाद्यं च पौगण्डे प्रथमे सति ॥</strong></p>
<p>यथा—</p>
<p>**तुन्दं विन्दति ते मुकुन्द शनकैर् अश्वत्थ-पत्र-श्रियं<br>
कण्ठं कम्बुवद् अम्बुजाक्ष भजते रेखा-त्रयीम् उज्ज्वलाम् ।<br>
आरुन्धे कुरुविन्द-कन्दल-रुचिं भू-चन्द्र दन्त-च्छदो<br>
लक्ष्मीर् आधुनिकी धिनोति सुहृदाम् अक्षीणि सा काप्य् असौ ॥<br>
श्री-जीवः : **तुन्दम् इत्य् आगत-चराणां अधुना पुनर् आगतानां वैदेशिक-वन्दिनां वचनम् । आरुन्धे वशीकरोति । कम्बुवद् इति तेन तुल्यं क्रिया चेद् वतिः [पा। ५.१.११५] एवं-लक्षणेऽपि कम्बुवद्-ग्रीवाया उद्गम इत्य् अर्थः । सा कापीति वर्णयितुम् अशक्येत्य् अर्थः ॥६३॥</p>
<p><strong>मुकुन्दः :</strong> कम्बुवद् इति, तेन तुल्यं क्रिया चेद् वतिः [पा। ५.१.११५] एवं-लक्षणेऽपि कम्बु-ग्रीववद्-ग्रीवाया उद्गम इत्य् अर्थः । आरुन्धे वशीकरोति कुरुविन्दं पद्मरागः, सुहृदाम् अक्षीणि नः काप्य् असाव् इति पाठः ॥६३॥</p>
<p><strong>विश्वनाथः :</strong> तुन्दम् इति । पूर्वम् अत्रागतानां पुनर् अपि कियद्-दिनानन्तरम् अधुनागतानां वैदेशिक-वन्दिनीनां वचनम् । हे मुकुन्द ! तुन्दम् उदरम् । हे अम्बुजाक्ष ! तव कण्ठं शङ्खस्येव उज्ज्वलां रेखा-त्रयीं भजते । हे भूचन्द्र ! कुरुविन्द-कन्दलस्य प्रवालाङ्कुरस्य रुचिं रक्त-कान्तिं तव ओष्ठाधरः आरुन्धे वशीकरोति, सा काप्य् अनिर्वचनीया लक्ष्मीः शोभा धिनोति सुखयति ॥६३॥</p>
<p>—ओ)०(ओ—</p>
<p><strong>॥ ३.३.६४-६६ ॥<br>
पुष्प-मण्डन-वैचित्री चित्राणि गिरि-धातुभिः ।<br>
पीत-पट्ट-दुकूलाद्यम् इह प्रोक्तं प्रसाधनम् ॥<br>
सर्वाटवी-प्रचारेण नैचिकी-चय-चारणम् ।<br>
नियुद्ध-केलि-नृत्यादि-शिक्षारम्भोऽत्र चेष्टितम् ॥</strong></p>
<p>यथा—</p>
<p><strong>वृन्दारण्ये समस्तात् सुरभिणि सुरभी-वृन्द-रक्षा-विहारी<br>
गुञ्जाहारी शिखण्ड-प्रकटित-मुकुटः पीत-पट्टाम्बर-श्रीः ।<br>
कर्णाभ्यां कर्णिकारे दधद् अलम् उरसा फुल्ल-मल्लीक-माल्यं<br>
नृत्यन् दोर्-युद्ध-रङ्गे नटवद् इह सखीन् नन्दयत्य् एष कृष्णः ॥<br>
श्री-जीवः :</strong> फुल्ला मल्ल्यो यस्मिंस् तादृशं माल्यं दधत् । अत्र यद्यपि ऊणादाव् उज्ज्वल-दत्तेन मल्लिका शब्द एव साधितः, मल्ली-शब्दस् तु प्रामादिक एव मतः । अमरेण च “तृण-शून्यं तु मल्लिका” इति पठितं । तथापि दर-विदलित-मल्ली [गी।गो। १.३६] इति, स्फुरन्-मल्ली-हल्लीशका इति, मिलन्-मन्दाकिनी मल्ली-दाम इति कविभिः स्वीकृतत्वाद् अत्रापि प्रयुज्यते । ह्रस्वान्तस् तु तच्-छब्दः कुत्रापि न दृश्यते इति पाठान्तरं तु त्यक्तम् ॥६६॥</p>
<p>**मुकुन्दः : **मल्लि-माल्यं च फुल्लम् इति पाठः । सिद्धान्त-कौमुद्यां उणादि-चतुर्थ-पादियस्य, सर्व-धातुभ्य इन् [५५७] इत्य् अस्य उदाहरणे मल्लि मल्लीति द्वयम् एव मल्लीनां मल्लि-पुष्पाणां माल्यं माला मल्लि-मालां—</p>
<blockquote>
<p>ज्वलतु जलधि-क्रोड-क्रीडत्-कृपीट-भर-प्रभावति
भट-पटु-ज्वाला-माला-कुले जठरानलः ।
तृणम् अपि वयं सम्फुल्लं मल्ल-मतल्लिका-
परिमल-मुचा वाचा याचामहे न महेश्वरम् ॥</p></blockquote>
<p>इति वेदान्ताचार्याणां पद्येऽपि ॥६६॥</p>
<p><strong>विश्वनाथः :</strong> फुल्ला मल्ल्यः यस्मिन् तादृशं माल्यं बिभ्रत् ॥६६॥</p>
<p>—ओ)०(ओ—</p>
<p><strong>॥ ३.३.६७-६८ ॥</strong></p>
<p>अथ <strong>मध्य-पौगण्डम्—<br>
नासा सुशिखरा तुङ्गा कपोलौ मण्डलाकृती ।<br>
पार्श्वाद्य्-अङ्गं सुवलितं पौगण्डे सति मध्यमे ॥</strong></p>
<p>यथा—</p>
<p>**तिल-कुसुम-विहासि-नासिका-श्रीर्<br>
नव-मणि-दर्पण-दर्प-नाशि-गण्डः ।<br>
हरिर् इह परिमृष्ट-पार्श्व-सीमा<br>
सुखयति सुष्ठु सखीन् स्व-शोभयैव ॥<br>
श्री-जीवः- **तिल-कुसुमेति परिमृष्ट-पार्श्व-सीमेति परिमृष्ट-तुल्य-पार्श्वानां सीमा मर्यादा तेषां ऊर्ध्वं विराजमान इत्य् अर्थः ॥६८॥</p>
<p><strong>मुकुन्दः :</strong> परिमृष्टा सुवलिता पार्श्वयोः सीमा स्थितिर् यस्य सः ॥६८॥</p>
<p><strong>विश्वनाथः :</strong> सुशिखरा शोभनाग्र-भागा । तुङ्गा उच्चा च नासिका ॥६७॥ मणि-मय-दर्पणस्य दर्प-नाशकं गण्ड-स्थलं यस्य सः ॥६८॥</p>
<p>—ओ)०(ओ—</p>
<p><strong>॥ ३.३.६९ ॥<br>
उष्णीषं पट्ट-सूत्रोत्थ-पाशेनात्र तडित्-त्विषा ।<br>
यष्टिः श्यामा त्रि-हस्तोच्चा स्वर्णाग्रेत्य् आदि-मण्डनम् ।<br>
भाण्डीरे क्रीडनं शैलोद्धारणाद्यं च चेष्टितम् ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> पट्ट-सूत्रोत्थ-पाशेन ॥६९॥</p>
<p>**विश्वनाथः : **पट्ट-सूत्रोत्थ-पीत-वर्ण-पाशेन विशिष्टः उष्णीषः । तथा च शोभार्थं पट्ट-सूत्रेण यत् किञ्चित् वेष्टित इत्य् अर्थः । श्याम-वर्णा यष्टिः त्रिहस्त-परिमिता च स्वर्ण-विद्धाग्र-भागा च । शैलो गोवर्धनः । मध्यम-पौगण्ड एव गोवर्धनोद्धरण-प्रसिद्धेः ॥६९॥</p>
<p>—ओ)०(ओ—</p>
<p><strong>॥ ३.३.७० ॥</strong></p>
<p>यथा—</p>
<p>**यष्टिं हस्त-त्रय-परिमितां प्रान्तयोः स्वर्ण-बद्धां<br>
बिभ्रल्-लीलां चटुल-चमरी-चारु-चूडोज्ज्वल-श्रीः ।<br>
बद्धोष्णीषः पुरट-रुचिना पट्टि-पाशेन पार्श्वे<br>
पश्य क्रीडन् सुखयति सखे मित्र-वृन्दं मुकुन्दः ॥<br>
श्री-जीवः : **चमरीभिर् मञ्जरीभिश् चारुर् या चूडा मस्तक-मध्य-बद्ध-केश-ततिस् तया नात्युन्नतया सूक्ष्म-स्वच्छोष्णीषाञ्चल-वृतया उज्ज्वला श्रीर् यस्य । पट्ट-पाशेन बद्धः स-शोभं किञ्चिद् वेष्टित उष्णीषो यस्य सः ॥७०॥</p>
<p><strong>मुकुन्दः :</strong> चूडा शिखा सा च उष्णीषाग्र-वाचिका । पार्श्वे उष्णीष-दक्षिण-वाम-भागे पट्ट-पाशेन बद्धो वेष्टित उष्णीषो येन सः ॥७०॥</p>
<p><strong>विश्वनाथः :</strong> एवम्-भूतां नील-वर्णां यष्टिं बिभ्रत् । चमरीभिः मञ्जरीभिः चारुर् या चूडा ऊर्ध्व-बद्ध-कचतया उज्ज्वला श्रीः यस्य सः । पट्ट-पाशेन बद्धः स-शोभं किञ्चिद् वेष्टित उष्णीषो यस्य सः ॥७०॥</p>
<p>—ओ)०(ओ—</p>
<p><strong>॥ ३.३.७१ ॥<br>
पौगण्ड-मध्य एवायं हरिर् दीव्यन् विराजते ।<br>
माधुर्याद्भुत-रूपत्वात् कैशोराग्रांश-भाग् इव ॥<br>
श्री-जीवः, विश्वनाथः :</strong> माधुर्येण वर्ण-पुष्टतादीनां मनोरमत्वेनाद्भुतं लोक-विस्मय-कारकं रूपम् आकारो यस्य सः । तद्-रूपत्वात् कैशोराग्रांश-भाग् इव विभाति । यथान्यः सर्व-लक्षण-सम्पन्नो राज-कुमारस् तद्-अग्रांश-भाक् सन् विराजते, तथा तस्य कैशोराग्रांश-भागस् तु सर्वतो विलक्षण इत्य् अर्थः ॥७१॥</p>
<p>**मुकुन्दः : **पौगण्ड-मध्ये मध्य-पौगण्डारम्भे कैशोराग्रांशः प्रथम-कैशोरारम्भस् तद्-भाग् यः स इव दीव्यन् विराजते, विशेषेण प्रकाशते । तत्र हेतुः—माधुर्येण परम-रोचमानतया अद्भुतं परम-व्योम-नाथादेर् अपि विस्मय-करः रूपं भूषण-भूषण-सौभगं समृद्धिर् यस्य तद्-रूपत्वात्, अनेनास्य सार्ध-वर्ष-प्रकाशेनास्य वर्ष-प्रकाश-परिमितः ॥७१॥</p>
<p>—ओ)०(ओ—</p>
<p><strong>॥ ३.३.७२-७३ ॥</strong></p>
<p>अथ <strong>शेष-पौगण्डम्—<br>
वेणी नितम्ब-लम्बाग्रा लीलालक-लता-द्युति ।<br>
अंसयोस् तुङ्गतेत्य् आदि पौगण्डे चरमे सति ॥</strong></p>
<p>यथा—</p>
<p><strong>अग्रे लीलालक-लतिकयालङ्कृतं बिभ्रद् आस्यं<br>
चञ्चद्-वेणी-शिखर-शिखया चुम्बित-श्रेणि-बिम्बः ।<br>
उत्तुङ्गांस-च्छविर् अघहरो रङ्गम् अङ्ग-श्रियैव<br>
न्यस्यन्न् एव प्रिय-सवयसां गोकुलान् निर्जिहीते ॥<br>
श्री-जीवः :</strong> शीलया विन्यस्ताया अलक-लताया द्युतिः शोभा ॥७२॥</p>
<p><strong>मुकुन्दः :</strong> लीलया विन्यस्ता या अलक-लताया द्युतिः शोभा लीलायै या अलक-लता तस्या इति वा ॥७२॥ अग्रे लीलेति सखि-भाग्याभिनन्दनं व्रज-सुन्दरी-वाक्यम् ॥७३॥</p>
<p><strong>विश्वनाथः :</strong> अग्रे मुखस्य प्रान्त-भागे पूर्वापेक्षया अतिशय-नील-वर्णया अलका-लतिकया अलङ्कृतं मुखं बिभ्रत्, चञ्चल-वेण्य्-अग्र-भागस्य शिखरा चरम-भागेन युक्तं नितम्ब-बिम्बं यस्य सः । उत्तुङ्गस्य स्कन्धस्य छविर् यत्र स श्री-कृष्णः । अङ्ग-श्रिया सखीनां रङ्गं विस्तारयन् ॥७३॥</p>
<p>—ओ)०(ओ—</p>
<p><strong>॥ ३.३.७४-७५ ॥<br>
उष्णीषे वक्रिमा लीला-सरसी-रुह-पाणिता ।<br>
काश्मीरेणोर्ध्व-पुण्ड्राद्यम् इह मण्डनम् ईरितम् ॥</strong></p>
<p>यथा—</p>
<p><strong>उष्णीषे दर-वक्रिमा कर-तले व्याजृम्भि-लीलाम्बुजं<br>
गौर-श्रीर् अलिके किलोर्ध्व-तिलकः कस्तूरिका-बिन्दुमान् ।<br>
वेषः केशव पेशलः सुबलम् अप्य् आघूर्णयत्य् अद्य ते<br>
विक्रान्तं किम् उत स्वभाव-मृदुलां गोष्ठाबलानां ततिम् ॥<br>
श्री-जीवः :</strong> उष्णीषे दरेति । गौरेत्य् आदौ भाले कुङ्कुम-दिव्यद्-ऊर्ध्व-तिलक इति वा पाठः । विक्रान्तम् अपि सुबलम् इत्य् अन्वयः ॥७४-७५॥</p>
<p><strong>मुकुन्दः :</strong> उष्णीषे दरेति उज्ज्वलस्य वचनम् । सुबलम् अपि पुरुषम् अपि तत्रापि विक्रान्तम् ॥७५॥</p>
<p><strong>विश्वनाथः :</strong> लीला-कमल-विशिष्ट-पाणित्वं काश्मीरेण केशरेण ॥७४॥ कर-तले विकसित-लीला-कमलं । गौरी कान्तिर् यस्य एवम्-भूत-मूर्ध्नि तिलकं यस्य सः । हे केशव ! ते तव पेशलः व्रज-सुन्दरीणां मनो-हरणे चतुरो वेशः विक्रान्तं विक्रम-युक्तं सुब्लअम् अप्य् आघूर्णयति, किम् उत स्वभाव इत्य् आदि ॥७५॥</p>
<p>—ओ)०(ओ—</p>
<p><strong>॥ ३.३.७६-७७ ॥<br>
अत्र भङ्गी गिरां नर्म-सखैः कर्ण-कथा-रसः ।<br>
एषु गोकुल-बालानां श्री-श्लाघेत्य्-आदि-चेष्टितम् ॥</strong></p>
<p>यथा—</p>
<p><strong>धूर्तस् त्वं यद् अवैषि हृद्-गतम् अतः कर्णे तव व्याहरे<br>
केयं मोहनता-समृद्धिर् अधुना गोधुक्-कुमारी-गणे ।<br>
अत्रापि द्युति-रत्न-रोहण-भुवो बालाः सखे पञ्च-षाः<br>
पञ्चेषुर् जगतां जये निज-धुरां यत्रार्पयन् माद्यति ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> सुबलं प्रति श्री-कृष्ण आह—धूर्त इति । अत्रापि कान्ति-रूप-रत्नस्य खनीति प्रसिद्धा उत्पत्ति-भुवः राधाद्याः पञ्चषा बाला वर्तन्ते । यत्र यासु बालासु पञ्चेषुः कन्दर्पः जगतां विजये निज-धुरां स्वस्य भावं अर्पयन् माद्यति हृष्टौ भवतीत्य् अर्थः ॥७७॥</p>
<p>—ओ)०(ओ—</p>
<p><strong>॥ ३.३.७८-७९ ॥</strong></p>
<p>अथ <strong>कैशोरम्—<br>
कैशोरं पूर्वम् एवोक्तं सङ्क्षेपेणोच्यते ततः ॥</strong></p>
<p>यथा—</p>
<p><strong>पश्योत्सिक्त-वली-त्रयी-वर-लते वासस् तडिन्-मञ्जुले<br>
प्रोन्मीलद्-वन-मालिका-परिमल-स्तोमे तमाल-त्विषि । <br>
उक्षत्य् अम्बक-चातकान् स्मित-रसैर् दामोदराम्भोधरे<br>
श्रीदामा रमणीय-रोम-कलिकाकीर्णाङ्ग-शाखी बभौ ॥<br>
श्री-जीवः :</strong> उत्सिक्तेति प्रोन्मीलद् इति च श्री-दामोदर-पक्षे सप्तम्य्-अन्य-पदार्थः । अम्भोधर-पक्षे, तृतीयान्य-पदार्थः । यद् वा, श्रीदाम-दामोदरयोर् वनाम्भोदरयोर् इवात्यन्तावेशेन परस्परम् आलिङ्गितयोर् वर्णनम् इदम् । तस्माल् लता-वन-माला-शाखिनां तत्र तत्र स्वाच्छन्द्येन वर्णनं रसावहम् एव ज्ञेयम् । तथा हि—अम्बकानि सर्वेषां अक्षीण्य् एव चातकाः तान् उक्षति सिञ्चति, दामोदराम्भोधरे श्रीदामा बभौ तत्-संलग्नतया विरेज इत्य् अर्थः । तद् एवं तद् अभेदम् इव प्राप्तं दामोदराम्भोधरं विशिनष्टि—उत्सिक्तेत्य् आदिना । वन-स्थानीयत्वेन श्रीदामान्ं विशिनष्टि—रमणीयेत्य् अनेन । रमणीय-रोम-कलिकाभिर् आकीर्णा व्याप्ता अङ्ग-रूपा बाह्वादि-लक्षणाः शाखिनो यत्र सः ॥७९॥</p>
<p><strong>मुकुन्दः :</strong> पश्योत्सिकेति श्री-राधां प्रति विशाखा-वचनं । अम्बकानि सखीनां नेत्राण्य् एव चातकान् उक्षति सिञ्चति सति उत्सिक्ता उत्सलिता प्रोन्मीलद् इत्य् अत्र दामोदर-पक्षे सप्तम्य्-अन्य-पदार्थः ॥७९॥</p>
<p>**विश्वनाथः : **अथ कैशोरं—आद्यं मध्यं तथा शेषं कैशोरं त्रिविधं भवेत् [भ।र।सि। २.१.३१२] इति ॥७८॥</p>
<p>अम्बकानि सर्वेषां अक्षीण्य् एव चातकास् तान् उक्षति श्री-कृष्ण-रूपाम्भोधरे सिञ्चति सति श्रीदाम्नः रोम-कलिका युक्ताङ्ग-रूपः शाखी वृक्षः बभौ । तथा च जल-मात्रैक-जीवनत्वेन चातक-स्वधर्मा वृक्षः, आकाशे चातकानां जल-सेचनारम्भं दृष्ट्वा तत्-प्राप्त्य्-आशया हृष्टः सन् बभाव् इत्य् एवं-रीत्या सति सप्तम्या अर्थः सङ्गच्छते इति भावः । मेघ-साधर्म्यम् आह—उत्सिक्ता उद्रिक्ता त्रिवलि-रूपा श्रेष्ठ-लता यत्र, मेघ-पक्षे येनेति तृतीया अन्य-पदार्थे ज्ञेया । प्रोन्मीलन् वन-मालिकायाः परिमल-समूहो येन, पक्षे वन-श्रेण्याः परिमल-समूहो येनेत्य् अर्थः ॥७९॥</p>
<p>—ओ)०(ओ—</p>
<p><strong>॥ ३.३.८० ॥<br>
प्रायः किशोर एवायं सर्व-भक्तेषु भासते ।<br>
तेन यौवन-शोभास्य नेह काचित् प्रपञ्चिता ॥<br>
श्री-जीवः :</strong> अयं श्री-कृष्णः किशोरः शैशव-मिश्र-यौवन एव सन् सर्व-भक्तेषु प्रायः प्राचुर्येण भासते, तेभ्यो रोचते, कौमार-पौगण्ड-रूपं तु न्यूनतर-न्यूनत्वेनेत्य् अर्थः । तेन तत ऊर्ध्व-वयसः एष्व् आसाभासमानत्वेन केवला यौवन-शोभा तु इह श्री-कृष्णे नोदयत इति काचित् स्वल्पापि न प्रपञ्चितेत्य् अर्थः ॥८०॥</p>
<p><strong>मुकुन्दः :</strong> प्राय इत्य् उक्तिः शुद्ध-वत्सलानां व्यावर्तिका, तेषु नव-यौवनेऽपि पौगण्ड-भाक्त्वेन भासमानस्य वक्ष्यमाणत्वात् ॥८०॥</p>
<p><strong>विश्वनाथः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.३.८१ ॥</strong></p>
<p>अथ <strong>रूपं</strong>, यथा—</p>
<p><strong>अलङ्कारम् अलङ्कृत्वा तवाङ्गं पङ्कजेक्षण ।<br>
सखीन् केवलम् एवेदं धाम्ना धीमन् धिनोति नः ॥<br>
श्री-जीवः :</strong> अलङ्कारम् अलं कृत्वेति तत्-करणेनालम् इत्य् अर्थः ॥८१॥</p>
<p><strong>मुकुन्दः :</strong> इदम् अङ्गं धाम्ना दीप्ति-राशिना अलङ्कारं भूषणं अलं कृत्वा भूषित्वा ॥८१॥</p>
<p><strong>विश्वनाथः :</strong> हे धीमन् ! तद् एवम् अङ्गं केवलं धाम्ना स्व-कान्त्यैवालङ्कारं कृत्वा भूषितं कृत्वा नोऽस्मान् सखीन् धिनोति सुखयति । तथा च तृतीय-स्कन्धे भूषण-भूषणाङ्गम् [भा।पु। ३.२.१२] इति । विभूषणं विभूष्यं स्याद् येन तद् रूपम् उच्यते [भ।र।सि। २.१.३३८] इति पूर्वोक्तत्वात् । अत्र तल्-लक्षणं नोक्तम् इति ज्ञेयम् ॥८१॥</p>
<p>—ओ)०(ओ—</p>
<p><strong>॥ ३.३.८२ ॥</strong></p>
<p>अथ <strong>शृङ्गं</strong>, यथा—</p>
<p><strong>व्रज-निज-वडभी-वितर्दिकायाम्<br>
उषसि विषाण-वरे रुवत्य् उदग्रम् ।<br>
अहह सवयसां तदीय-रोम्णाम्<br>
अपि निवहाः समम् एव जाग्रति स्म ॥<br>
श्री-जीवः :</strong> व्रजे वा निजा स्व-शयनावास-रूपा वडभी चन्द्रशालिका । यस्याम् असेवन्त नमद्-वलीका समं वधूभिर् बडभीर् युवान् [शि।व। ३.५३] इति माघ-काव्यात् । तस्या वितर्दिका द्वाराग्र-वेदिका तस्याम् ॥८२॥</p>
<p>**मुकुन्दः : **व्रज-पतेर् गोष्ठ-राजस्य वडभी प्रासाद-शिखरे शाला तस्या वितर्दिका चतुरस्रा द्वाराग्र-विश्राम-वेदिका तस्या ॥८२॥</p>
<p><strong>विश्वनाथः :</strong> व्रजे या निजा स्व-शयनावास-रूपा वडभी चन्द्र-शालिका तस्या वितर्दिका द्वाराग्र-वेदिका तस्यां शृङ्ग-श्रेष्ठे रुवति सती सखीनां तदीय-रोम्णाम् अपि समूहाः समम् एक-कालम् एव जाग्रति स्म ॥८२॥</p>
<p>—ओ)०(ओ—</p>
<p><strong>॥ ३.३.८३ ॥<br>
वेणुर्</strong>, यथा—</p>
<p><strong>सुहृदो न हि यात कातरा<br>
हरिम् अन्वेष्टुम् इतः सुतां रवेः ।<br>
कथयन्न् अमुम् अत्र वैणव-<br>
ध्वनि-दूतः शिखरे धिनोति नः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **हे सुहृदः ! यूयं कातराः सन्तः इतः स्थानात् हरिम् अन्वेष्टुं रवेः सुतां यमुनां न हि यात । अत्र गिरि-शिखरे पर्वताग्रे अमुं श्री-कृष्णं कथयन् ॥८३॥</p>
<p>—ओ)०(ओ—</p>
<p><strong>॥ ३.३.८४ ॥<br>
शङ्खो</strong>, यथा—</p>
<p>**पाञ्चाली-पतयः श्रुत्वा पाञ्चजन्यस्य निस्वनम् ।<br>
पञ्चास्य पश्य मुदिताः पञ्चास्य-प्रतिमां ययुः ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः **: अस्य श्री-कृष्णस्य । पञ्चास्य-प्रतिमाः सिंह-तुल्य-शीघ्र-गमनाः सन्त इत्य् अर्थः ॥८४॥</p>
<p><strong>विश्वनाथः :</strong> पाञ्चाल्या द्रौपद्याः पतयः पञ्च युधिष्ठिराद्या अस्य श्री-कृष्णस्य पाञ्चजन्यस्य ध्वनिं श्रुत्वा पञ्चास्यस्य महादेवस्य प्रतिमां सादृश्यं ययुः प्रापुः । सर्वे श्वेत-वर्णा बभूवुर् इत्य् अर्थः । अनेन वैवर्ण्य-रूपाः सात्त्विका इति ॥८४॥</p>
<p>—ओ)०(ओ—</p>
<p><strong>॥ ३.३.८५ ॥<br>
विनोदो</strong>, यथा—</p>
<p><strong>स्फुरद्-अरुण-दुकूलं जागुडैर् गौर-गात्रं<br>
कृत-वर-कवरीकं रत्न-ताटङ्क-कर्णम् ।<br>
मधुरिपुम् इह राधा-वेषम् उद्वीक्ष्य साक्षात्<br>
प्रिय-सखि सुबलोऽभूद् विस्मितः स-स्मितश् च ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p>**मुकुन्दः : **स्फुरद् इत्य् अत्र राधा-वेश-करणं कारणं चोक्तं श्री-दास-गोस्वामिना, यथा—</p>
<blockquote>
<p>मानेनालं कवलित-धिया श्यामया राधिकार्द्रा
द्राग् आहूता व्यसन-कथनायेति संविद्य कीरात् ।
तस्या वेशैर् गतम् अघ-हरं तस्य दोषं लपन्तं
तुष्ट्यालिङ्ग्य त्वरितम् अथ सा ज्ञात-तत्त्वा जडासीत् ॥ [प्रार्थनामृत ६] इति ॥८५॥</p></blockquote>
<p><strong>विश्वनाथः :</strong> श्री-राधाया एव वेशो यत्र तथाभूतं श्री-कृष्णं वीक्ष्य । वेशम् एवाह—जागुडैः केशरैः करणैः राधा इव गौरं गात्रं तस्य तं, रत्नमय-कुण्डल-युक्तौ कर्णौ यस्य तम् ॥८५॥</p>
<p>—ओ)०(ओ—</p>
<p><strong>॥ ३.३.८६-८८ ॥<br>
अथानुभावाः—<br>
नियुद्ध-कन्दुक-द्यूत-वाह्य-वाहादि-केलिभिः ।<br>
लगुडालगुडि-क्रीडा-सङ्गरैश् चास्य तोषणम् ॥<br>
पल्यङ्कासन-दोलासु सह-स्वापोपवेशनम् ।<br>
चारु-चित्र-परीहासो विहारः सलिलाशये ॥<br>
युग्मत्वे लास्य-गानाद्याः सर्व-साधारणाः क्रियाः ॥<br>
श्री-जीवः :</strong> युग्मत्वं युग्म-धर्मो मिलनम् इत्य् अर्थः । युग्मत्वे लास्येति तेन सहेत्य् अर्थः । सर्वेषां सखि-मात्राणां साधारणाः प्रक्रियाः ॥८८॥</p>
<p><strong>मुकुन्दः :</strong> युग्मत्वं युग्म-धर्मो मिलनम् इत्य् अर्थः ॥८८॥</p>
<p>**विश्वनाथः : **नियुद्धादिभिः करणैः अस्य श्री-कृष्णस्य तोषणं, खट्ट्वासन-हिन्दोलासु श्री-कृष्णेन सह स्वापः शयनं उपवेशनं च अस्य श्री-कृष्णस्य युग्मत्वेन युग्म-धर्मेण मिलनेनेति यावत्, सर्वेषां सखी-मात्राणां साधारणाः क्रियाः ॥८६-८८॥</p>
<p>—ओ)०(ओ—</p>
<p><strong>॥ ३.३.८९ ॥</strong></p>
<p>तत्र <strong>नियुद्धेन तोषणं</strong>, यथा—</p>
<p><strong>अघहर जितकाशी युद्ध-कण्डूल-बाहुस्<br>
त्वम् अटसि सखि-गोष्ठ्याम् आत्म-वीर्यं स्तुवानः ।<br>
कथय किम् उ ममोच्चैश् चण्ड-दोर्-दण्ड-चेष्टा-<br>
विरमित-रण-रङ्गो निःसहाङ्गः स्थितोऽसि ॥<br>
श्री-जीवः :</strong> जितकाशी जयावह इति क्षीर-स्वामी, स्व-जयाभिमानीत्य् अर्थः ॥८९॥</p>
<p><strong>मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> हे अघहर ! युद्ध-रूप-कण्डूयया युक्तो बाहुर् यस्य तथा-भूतत्वं जितकाशी मयैव जितम् इति जयाभिमानी, आत्म-पराक्रमः स्तुवानः सन् सखि-गोष्ठ्याम् अटसि । भोः ! तवैव जयश् चेत्, मम चण्ड-दोर्-दण्ड-चेष्टाभिर् विरमित-रण-रङ्गत्वं दुर्बलाङ्गः सन् स्थितोऽसि ॥८९॥</p>
<p>—ओ)०(ओ—</p>
<p>**॥ ३.३.९०-९२ ॥<br>
युक्तायुक्तादि-कथनं हित-कृत्ये प्रवर्तनम् ।<br>
प्रायः पुरःसरत्वाद्याः सुहृदाम् ईरिताः क्रियाः ॥<br>
ताम्बुलाद्य्-अर्पणं वक्त्रे तिलक-स्थासक-क्रिया ।<br>
पत्राङ्कुर-विलेखादि सखीनां कर्म कीर्तितम् ॥<br>
निर्जिती-करणं युद्धे वस्त्रे धृत्वास्य कर्षणम् ।<br>
पुष्पाद्य्-आच्छेदनं हस्तात् कृष्णेन स्व-प्रसाधनम् ।<br>
हस्ताहस्ति-प्रसङ्गाद्याः प्रोक्ताः प्रिय-सख-क्रियाः ॥<br>
श्री-जीवः : **युक्तेति । युक्तम् अयुक्तं चादिर् यस्य तादृशं कथनम् इति युक्तम् इदं कर्तव्यम् अयुक्तम् इदं न कर्तव्यम् इत्य् उपदेश इत्य् अर्थः ॥९०॥ स्थासकश् चन्दनादिभिश् चर्चा ॥९१॥ हस्ताहस्तीति । परस्परम् आकर्षणादिना हस्तेन हस्तेन युद्धम् इत्य् उत्प्रेक्ष्यते ॥९२॥</p>
<p>**मुकुन्दः : **हस्ते हस्ते परस्परं धृत्वाकर्षणादि-रूपः प्रकृष्टः सङ्गोहस्ताहस्ति-प्रसङ्गः । आग्रह-बोधकोऽत्र इच् ॥९२॥</p>
<p>**विश्वनाथः : **युक्तेति । अत्र युक्तम् अयुक्तं चादिर् यस्य तादृशं कथनम् इति, युक्तम् इदं कर्तव्यम् इत्य् उपदेश इत्य् अर्थः ॥९०॥ ताम्बूलेति । स्थासकश् चन्दनादिभिश् चर्चा ॥९१॥ हस्ताहस्तीति । परस्परम् आकर्षणादिना हस्तेन हस्तेन युद्धम् इत्य् उत्प्रेक्ष्यते ॥९२॥</p>
<p>—ओ)०(ओ—</p>
<p><strong>॥ ३.३.९३-९६ ॥<br>
दूत्यं व्रज-किशोरीषु तासां प्रणय-गामिता ।<br>
ताभिः केलि-कलौ साक्षात् सख्युः पक्ष-परिग्रहः ॥<br>
असाक्षात् स्व-स्व-यूथेशा-पक्ष-स्थापन-चातुरी ।<br>
कर्णाकर्णि-कथाद्याश् च प्रिय-नर्म-सख-क्रियाः ॥<br>
वन्य-रत्नालङ्कारैर् माधवस्य प्रसाधनम् ।<br>
पुरस् तौर्यत्रिकं तस्य गवां सम्भालन-क्रियाः ॥<br>
अङ्ग-संवाहनं माल्य-गुम्फनं ब्वीजनादयः ।<br>
एताः साधारणा दासैर् वयस्यानां क्रिया मताः ।<br>
पूर्वोक्तेष्व् अपराश् चात्र ज्ञेया धीरैर् यथोचितम् ॥<br>
श्री-जीवः :</strong> प्रणय-गामिता प्रणस्यानुमोदनम् इत्य् अर्थः । ताभिः सह सख्युः श्री-कृष्णस्य केलि-कलौ क्रीडा-कलहे तासां केवलानां साक्षात् तस्यैव पक्ष-परिग्रहः । तासां असाक्षात् तस्य तु साक्षात् तासां मध्ये या स्व-स्वाश्रय-यूथेशा तस्या यः पक्षस् तस्यैव स्थापन-चातुरीत्य् अर्थः । तासां तस्य च युगपत् साक्षाच् चेत् तथापि तस्या एव पक्ष-स्थापना-चातुरीति ज्ञेयम् । कर्णाकर्णीति पूर्वं [भ।र।सि। २.१.३३३] व्याख्यातम् एव ॥९३-९६॥</p>
<p><strong>मुकुन्दः :</strong> चातुरीति-पदेन अन्यासां तु यूथेशानां पक्षास्थापनम् ॥९४॥</p>
<p><strong>विश्वनाथः :</strong> प्रणय-गामिता प्रणस्यानुमोदनम् इत्य् अर्थः । ताभिः सह सख्युः श्री-कृष्णस्य केलि-कलौ क्रीडा-कलहे तासां बालानां साक्षात् श्री-कृष्णस्यैव पक्ष-परिग्रहः ॥९३॥ तासां असाक्षात् तासां मध्ये या स्वस्याश्रय-यूथेशा तस्या यः पक्षस् तस्यैव स्थापन-चातुरीत्य् अर्थः । तासां तस्य च युगपत् साक्षाच् चेत् तथापि तस्या एव पक्ष-स्थापना-चातुरीति ज्ञेयम् । यथा सुबलस्याश्रय-भूता यूथेश्वरी श्री-राधिका, तथैवान्यत्रापि ज्ञेयम् ॥९४॥ तौर्यारिकं नृत्य-गीतादिकम् ॥९५॥ पूर्वोक्तेष्व् अनुभावेषु अपरा अगणिताः केचनानुब्रह्म्भावा अत्र ज्ञेयाः ॥९६॥</p>
<p>—ओ)०(ओ—</p>
<p><strong>॥ ३.३.९७ ॥</strong></p>
<p>अथ **सात्त्विकाः, **तत्र <strong>स्तम्भो</strong>, यथा—</p>
<p><strong>निष्क्रामन्तं नागम् उन्मथ्य कृष्णं<br>
श्रीदामायं द्राक् परिष्वक्तु-कामः ।<br>
लब्ध-स्तम्भौ सम्भ्रमारम्भ-शाली<br>
बाहु-स्तम्भौ पश्य नोत्क्षेप्तुम् ईष्टे ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **लब्धवन्तौ बाहु-रूप-स्तम्भौ आलिङ्गनार्तह्म् उत्क्षेप्तुं न समर्थो भवति ॥९७॥</p>
<p>—ओ)०(ओ—</p>
<p><strong>॥ ३.३.९८ ॥<br>
स्वेदो</strong>, यथा—</p>
<p><strong>क्रीडोत्सवानन्द-रसं मुकुन्दे<br>
स्वात्य्-अम्बुदे वर्षति रम्य-घोषे । <br>
श्रीदाम-मूर्तिर् वर-शुक्तिर् एषा<br>
स्वेदाम्बु-मुक्ता-पटलीं प्रसूते ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> स्वाती-नक्षत्र-कालीनाम्बुद-रूपे रम्य-घोषे शृङ्गे आनन्द-रसं वर्षति सति श्रीदाम्नः देह एव «सीप» इति प्रसिद्धः वर्षोक्तिं स्वेदाम्बु-रूप-मुक्ता-मालां प्रसूते, शुक्तौ यदि स्वाति-बिन्दुः पतति तदा मुक्ता भवतीति प्रसिद्धेः ॥९८॥</p>
<p>—ओ)०(ओ—</p>
<p><strong>॥ ३.३.९९ ॥<br>
रोमाञ्चो</strong>, यथा दान-केलि-कौमुद्याम् (३७)—</p>
<p><strong>अपि गुरु-पुरस् त्वाम् उत्सङ्गे निधाय विसङ्कटे<br>
विपुल-पुलकोल्लासं स्वरा परिष्वजते हरिः ।<br>
प्रणयति तव स्कन्धे चासौ भुजं भुजगोपमं<br>
क्व सुबल पुरा सिद्ध-क्षेत्रे चकर्थ कियत्-तपः ॥<br>
श्री-जीवः :</strong> अपि गुरु-पुर इति श्री-राधाया मानसम् एवानुताप-वचनं, गुरवोऽत्र श्री-रामादय एव ॥९९॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> श्री-राधाया मानसम् एवानुताप-वचनं—गुरवोऽत्र श्री-नन्द-श्री-रामादयः निरर्गलं प्रतिबन्धक-रहितं यथा स्यात् तथा परिष्वस्वजे । असौ श्री-कृष्णः तव स्कन्धे च भुजं करोति, तस्मात् हे सुबल ! क्व सिद्ध-क्षेत्रे कियत् तपः चकर्थ ॥९९॥</p>
<p>**दान-केलि-टीका- **विसङ्कटे पृथुनि क्व कियत् तप इति । तत् सिद्ध-क्षेत्रं तपः परिमाणं च सर्वैर् दुर्ज्ञेयम् एव यतस् तद्-विधो भाग्यवान् अन्यः कोऽपि मा भूत् । मद्-विधास् तु बह्व्य एव कृताल्प-सुकृता अत्र वर्तन्ते इति भावः ॥९९॥</p>
<p>—ओ)०(ओ—</p>
<p><strong>॥ ३.३.१०० ॥<br>
स्वर-भेदादि चतुष्कं</strong>, यथा—</p>
<p><strong>प्रविष्टवति माधवे भुजग-राज-भाजं ह्रदं<br>
तदीय-सुहृदस् तदा पृथुल-वेपथु-व्याकुलाः ।<br>
विवर्ण-वपुषः क्षणाद् विकट-घर्घर-ध्मायिनो<br>
निपत्य निकट-स्थली-भुवि सुषुप्तिम् आरेभिरे ॥<br>
श्री-जीवः :</strong> स्वर-भेदादि-चतुष्कम् इति । अश्रु त्यक्त्वा पूर्वोद्दिष्ट-क्रमो, न तु श्लोक-क्रमः, क्षणाद् इति क्षणम् अतिक्रम्य विकाटेत्य् आदि लक्षणाः, एवम् एवं-भूता निपत्येति निपतनाद् अनन्तरम् इत्य् अर्थः । सुषुप्तिम् इति ताम् इव निश्चेष्टावस्थाम् इत्य् अर्थः ॥१००॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> विकट-घर्घर-शब्दम् कुर्वन्तः । एवम्-भूतास् ते निपत्येति निपतनाद् अनन्तरम् इत्य् अर्थः । सुषुप्तिम् इति ताम् इव न्श्चेष्टावस्थाम् इत्य् अर्थः ॥१००॥</p>
<p>—ओ)०(ओ—</p>
<p><strong>॥ ३.३.१०१ ॥<br>
अश्रु</strong>, यथा—</p>
<p><strong>दावं समीक्ष्य विचरन्तम् इषीक-तूउलैस्<br>
तस्य क्षयार्थम् इव बाष्प-झरं किरन्ती ।<br>
स्वाम् अप्य् उपेक्ष्य तनुम् अम्बुज-माल-भारिण्य्<br>
आभीर-वीथिर् अभितो हरिम् आवरिष्ट ॥<br>
श्री-जीवः :</strong> इषीकाः शर-पुष्प-दण्डास् तासां तूउलैः । इष्टकेषिका-मालानां चित-तूउल-भारिषु [पा। ६.३.६५] इति ह्रस्वत्वम् । प्रकरण-बलाद् अत्राभीरादि-शब्दाः सखिष्व् एव पर्यवस्यन्ति । भयेऽप्य् अस्रु-झरम् इदम् अनिष्टस्य निशयाच् छोकम् अनुभूयेति ज्ञेयम् ॥१०१॥</p>
<p>**मुकुन्दः : **तासां तुलैः इष्टकेषिका-मालानां चित-तुल-भारिषु [पा। ६.३.६५] इति ह्रस्वत्वम् । भयेऽप्य् अस्रु, यथा काव्य-प्रकाशे—अश्रु-पातादयोऽनुभावाः शृङ्गारस्येव करुण-भयानकयोः [का।प्र। ४.२७] इति ॥१०१॥</p>
<p><strong>विश्वनाथः :</strong> इषीकाः शर-पुष्प-दण्डास् तासां तुलैः करणैः दवं वनाग्निं विचरन्तं समीक्ष्य कमल-माला-धारिणी आभीर-श्रेणी स्वां तनुम् अप्य् उपेक्ष्य चतुर्-दिक्षु श्री-कृष्णम् आवरिष्ट । प्रकरण-बलाद् अत्राभीरादि-शब्दाः सखिष्व् एव पर्यवस्यन्ति । इष्टकेषिका-मालानां चित-तूउल-भारिषु [पा। ६.३.६५] पश्चाद् वर्तमानेषु सत्सु एषां ह्रस्वत्वं ज्ञेयम् ॥१०१॥</p>
<p>—ओ)०(ओ—</p>
<p><strong>॥ ३.३.१०२-१०३ ॥</strong></p>
<p>अथ <strong>व्यभिचारिणः—<br>
औग्र्यं त्रासं तथालस्यं वर्जयित्वाखिलाः परे ।<br>
रसे प्रेयसि भाव-ज्ञैः कथिता व्यभिचारिणः ॥<br>
तत्रायोगे मदं हर्षं गर्वं निद्रां धृतिं विना ।<br>
योगे मृतिं क्लमं व्याधिं विनापस्मृति-दीनते ॥<br>
श्री-जीवः :</strong> औग्र्यम् अत्र केवल-कृष्ण-विषयं । त्रासं केवल-तद्-धेतुकम् आलस्यं तदानुकूल्य-विषयं वर्जयित्वेति तत्-तद्-उपाधि-सद्-भावे तु तत्र तत्रावर्णयद् एवेति ॥१०२॥</p>
<p>**मुकुन्दः : **औग्र्यम् इति । एतानि त्रीणि सख्य-रतेर् न पोषकाणीत्य् अर्थः ॥१०२॥</p>
<p>**विश्वनाथः : **औग्र्यम् अत्र केवल-श्री-कृष्ण-विषयं एव । त्रासं अपि केवलं श्री-कृष्ण-विषयकम् एव । आलस्यं अपि तद्-विषयकं एव वर्जयित्वा तत्-तद्-उपाधि-सद्-भावेऽपि तत्र तत्रावर्णयद् एवेति ॥१०२॥ गीर्षु स्खलत्-पदत्वं पदावसानस्याशक्य-निर्णयत्वं, विवशाङ्गत्वं अक्षरावसानस्येति ॥१०३॥</p>
<p>—ओ)०(ओ—</p>
<p><strong>॥ ३.३.१०४ ॥</strong></p>
<p>तत्र <strong>हर्षो</strong>, यथा—</p>
<p><strong>निष्क्रमय्य किल कालियोरगं<br>
वल्लवेश्वर-सुते समीयुषि ।<br>
सम्मदेन सुहृदः स्खलत्-पदास्<br>
तद्-गिरश् च विवशाङ्गतां दधुः ॥<br>
श्री-जीव :</strong> गीर्षु स्खलत्-पदत्वं पदावसानस्याशक्य-निर्णयत्वं, विवशाङ्गत्वं अक्षरावसानस्येति ॥१०४॥</p>
<p>**मुकुन्दः : **गिरो वाक्य-रूपाः तासां स्खल्त-पदत्वं पदावसानस्याशक्य-निर्णयत्वं विवशाङ्गत्वम् अक्षरावसानस्य ॥१०४॥</p>
<p><strong>विश्वनाथः :</strong> कालिय-सर्पं ह्रदान् निष्क्रमय्य श्री-कृष्णे समीयुषि निकटं प्राप्ते सति सर्वे सुहृदः आनन्देन विवशाङ्गतां दधुः । तथा स्खलत्-पदास् तेषां गिरश् च विवशाङ्गतां दधुः । गीर्षु स्खलत्-पदत्वं पदावसानस्याशक्य-निर्णयत्वम् इति बोध्यम् ॥१०४॥</p>
<p>—ओ)०(ओ—</p>
<p><strong>॥ ३.३.१०५-१०६ ॥</strong></p>
<p>अथ <strong>स्थायी</strong>—</p>
<p><strong>विमुक्त-सम्भ्रमा या स्याद् विश्रम्भात्मा रतिर् द्वयोः ।<br>
प्रायः समानयोर् अत्र सा सख्य-स्थायि-शब्द-भाक् ॥<br>
विश्रम्भो गाढ-विश्वास-विशेषः यन्त्रणोज्झितः ।<br>
एषा सख्य-रतिर् वृद्धिं गच्छन्ती प्रणयः क्रमात् ।<br>
प्रेमा स्नेहस् तथा राग इति पञ्च-भिदोदिता ॥<br>
श्री-जीव : विश्रम्भात्मा</strong> <strong>या रतिः,</strong> सा <strong>विमुक्त-सम्भ्रमा</strong> सती सख्यं स्यात् । तच् च <strong>स्थायि-शब्द-भाग्</strong> इत्य् अन्वयः । <strong>सम्भ्रमो</strong>ऽत्र गौरव-कृत-वैयाग्र्यम् ॥१०५॥ <strong>गाढ-विश्वास-विशेषो</strong>ऽत्र परस्परं सर्वथा स्वाभेद-प्रतीतिः । अत एव <strong>यन्त्रणोज्झितश्</strong> च ॥१०६॥</p>
<p><strong>मुकुन्दः :</strong> <strong>विश्रम्भात्मा या रतिः,</strong> सा <strong>विमुक्त-सम्भ्रमा</strong> सती <strong>स्थायि-शब्द-भाक्</strong> स्थायि-सञ्ज्ञं <strong>सख्यं स्यात्</strong> । <strong>प्राय</strong> इति भावादीनां साम्येऽपि कुत्रापि कुत्रापि सम्पद्-आदिना तारतम्यम् आह ॥१०५॥ <strong>गाढ-विश्वास-विशेषो</strong> निःसङ्कोचता-हेतु-प्रीति-विशेषः । अत एव <strong>यन्त्रणोज्झितश्</strong> च ॥१०६॥</p>
<p><strong>विश्वनाथः : प्रायः</strong> <strong>समानयोर्</strong> <strong>द्वयोर्</strong> <strong>विश्रम्भात्मा</strong> या <strong>रतिः</strong> सा <strong>विमुक्त-सम्भ्रमा</strong> सती <strong>सख्यं स्यात्</strong> । तच् च <strong>स्थायि-शब्द-भाग्</strong> इत्य् अन्वयः ॥१०५॥ सम्भ्रमोऽत्र गौरव-कृत-वैयग्र्यम् । <strong>गाढ-विश्वासो</strong>ऽत्र परस्परं सर्वथा स्वाभेद-प्रतीतिः । अत एव <strong>यन्त्रणोज्झितश्</strong> च ॥१०६॥</p>
<p>—ओ)०(ओ—</p>
<p><strong>॥ ३.३.१०७ ॥</strong></p>
<p>तत्र <strong>सख्य-रतिः</strong>, यथा—</p>
<p><strong>मुकुन्दो गान्दिनी-पुत्र त्वया सन्दिश्यताम् इति ।<br>
गरुडाङ्क गुडाकेशस् त्वां कदा परिरप्स्यते ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p>**मुकुन्दः : **गुडाका निद्रा । गरुडः अङ्को ध्वजश् चिह्नं यस्य ॥१०७॥</p>
<p><strong>विश्वनाथः :</strong> हे अक्रूर ! त्वया मुकुन्दः सन्दिश्यताम् । सन्देशम् एवाह—हे गरुडाङ्क ! गुडाकेशोऽर्जुनः ॥१०७॥</p>
<p>—ओ)०(ओ—</p>
<p><strong>॥ ३.३.१०८-१०९ ॥<br>
प्रणयः—<br>
प्राप्तायां सम्भ्रमादीनां योग्यतायाम् अपि स्फुटम् ।<br>
तद्-गन्धेनाप्य् असंस्पृष्टा रतिः प्रणय उच्यते ॥</strong></p>
<p>यथा—</p>
<p><strong>सुरैस् त्रिपुर-जिन् मुखैर् अपि विधीयमान-स्तुतेर्<br>
अपि प्रथयतः पराम् अधिक-पारमेष्ठ्य-श्रियम् ।<br>
दधत्-पुलकिनं हरेर् अधि-शिरोधि सव्यं भुजं<br>
समस्कुरुत पांशुमान् शिरसि चन्द्रकान् अर्जुनः ॥<br>
श्री-जीवः :</strong> प्रेमादीनां लक्षणं पूर्ववत्, प्रणयस्य तु वक्ष्यते ॥१०८॥ सुरैस् त्रिपुरजिन्-मुख्यैर् इति असुराणां वधास् तेष्व् ईदृशी लीला ज्ञेया ॥१०९॥</p>
<p><strong>मुकुन्दः :</strong> सुरैस् त्रिपुरेत्य् अत्र वनाद् गोष्ठं गच्छतः स्तुतिर् ज्ञेया । अर्जुनः प्रिय-नर्म-सखेषु दर्शितः । अधि-शिरोधि ग्रीवायां । पांशवो विद्यन्ते येषु तान् पांशुलान् सिस्मादित्वाल् लच् ॥१०९॥</p>
<p><strong>विश्वनाथः :</strong> महादेव-प्रमुखैः सुरैः अभिधीयमाना स्तुतिर् यस्य तथा-विधस्य हरेर् अधिशिवोऽधिस्कन्धे पुलकयुक्तं वामं भुजं दधत् सन् धूलि-युक्तान् शिरसि मयूर-चन्द्रैकां समस्कुरुत ॥१०९॥</p>
<p>—ओ)०(ओ—</p>
<p>**॥ ३.३.११० ॥<br>
प्रेम, **यथा—</p>
<p><strong>भवत्य् उदयतीश्वरे सुहृदि हन्त राज्य-च्युतिर्<br>
मुकुन्द वसतिर् वने पर-गृहे च दास्य-क्रिया ।<br>
इयं स्फुटम् अमङ्गला भवतु पाण्डवानां गतिः<br>
परन्तु ववृधे त्वयि द्वि-गुणम् एव सख्यामृतम् ॥<br>
श्री-जीवः :</strong> भवत्य् उदयतीति पाण्डवानाम् अज्ञात-वास-समये श्री-नारद-वचनं । तत्रेअ <strong>इय-म् अमङ्गला गतिर् भवत्व्</strong> इति, अतिसर्ग-नाम्नी या काम-चाराभ्यनुज्ञा, तस्यां लोट् । यतः सा गतिस् तेषां न सख्यस्य हानि-करी, प्रत्युत तस्यां तस्य वृद्धिर् एव दृश्यत इत्य् आह – <strong>परन्त्व्</strong> इति, तेषां भवति प्रेमा भवता कृतैर् उपकारैर् न जनितः । किन्त्व् असमोर्द्ध्व-भवद् गुण-गणानाम् अनुभवेनैव । ते च भवद्-उदासीनतामयं तेषां दुःखानुभवं निर्धूय स्फुरन्तस्ं तं प्रेमाणम् एधयन्त एव विरआजन्त इति भावः । <strong>ववृध</strong> इति सिद्धवन् निर्द्देशाद् दार्ढ्यं बोधयति । परोक्ष-निर्द्देशात् तेषाम् एवानुभव-गम्यं । तद् अस्माकन्ं ततल्- लक्षण-दृष्टानुमान-गम्यम् एवेति सूचयति ॥११०॥</p>
<p><strong>, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> प्रेमादीनां लक्षणं पूर्ववत् ज्ञेयम् । भवत्य् उदयतीति पाण्डवानां अज्ञात-वास-समये श्री-नारदस्य वचनम् । <strong>भवति</strong> त्वयि <strong>सुहृदीश्वरे उदयति</strong> सती सति <strong>राज्य-च्युतिः</strong> । तथा <strong>वने वसतिः</strong> । एवं <strong>पर-गृहे च दास्य-क्रिया</strong>- सम-कालम् एव पूर्वोक्तेयं पूर्वोक्ता <strong>इयं</strong> पाण्डवानां <strong>अमङ्गला गतिर् भवतु</strong> । यतः सा तेषां न सख्य-हानि-करी, प्रत्युत तस्यां सत्यां सख्यस्य वृद्धिर् एव दृश्यत इत्य् आह—<strong>परन्त्व्</strong> इति । <strong>ववृध</strong> इति निर्देशात् दार्ढ्यम् एव बोधयति । परोक्ष-निर्देशात् तेषां एवानुभव-गम्यं, तद् अस्माकं तु लक्षण-दृष्ट्यानुमाय दृष्ट्यानुमान-गम्यम् एवेति सूचयति ॥११०॥</p>
<p>—ओ)०(ओ—</p>
<p><strong>॥ ३.३.१११ ॥<br>
स्नेहो</strong>, यथा श्री-दशमे (१०.१५.१८)—</p>
<p><strong>अन्ये तद्-अनुरूपाणि मनोज्ञानि महात्मनः ।<br>
गायन्ति स्म महाराज स्नेह-क्लिन्न-धियः शनैः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>तद्-अनुरूपाणि</strong> यशांसीति शेषः ॥१११॥</p>
<p>—ओ)०(ओ—</p>
<p><strong>॥ ३.३.११२ ॥</strong></p>
<p>यथा वा—</p>
<p><strong>आर्द्राङ्ग-स्खलद्-अच्छ-धातुषु सुहृद्-गोत्रेषु लीला-रसं<br>
वर्षत्य् उच्छ्वसितेषु कृष्ण-मुदिरे व्यक्तं बभूवाद्भुतम् ।<br>
या प्राग् आस्त सरस्वती द्रुतम् असौ लीनोपकण्ठ-स्थले<br>
या नासीद् उदगाद् दृशोः पथि सदा नीरोरुधावात्र सा ॥<br>
श्री-जीवः :</strong> कृष्ण-मुदिरे लीला-रसं वर्षति सति आर्द्राद् अङ्गात् स्खलन्तः, अच्छाः स्वच्छा धातवो गैरिकाद्य्-अङ्ग-रागा येषां तादृशेषु सुहृद्-रूपेषु गोत्रेषु पर्वतेषु उच्छ्वसितेषु उच्चैः श्वस-युक्तेषु । पक्षे, वृक्षादि-वृद्ध्या उच्छूनेषु । आस्ते आसीत् । सरस्वती वाणी पक्षे नदी। उपकण्ठ-स्थले कण्ठस्य समीपे पक्षे निकटे या नीरोरुधारा दृशोः पथि नासीत् सा सदा उदगात् । पक्षे सदा-नीरा करतोयाख्या नदी ॥११२॥</p>
<p>**मुकुन्दः : **प्रत्यङ्ग-स्खलद्-अष्ट-धातुषु इति धातवः । रसासृङ्-मांस-मेदास्थि-मज्ज-शुक्राणीति सप्त, त्वक् च । प्रत्यङ्गे स्खलनं इतस् ततश् चलनम् । अनेन चित्त-क्षोभाद् देहस्यातिक्षोभो दर्शितः । अत उच्छ्वसितेषु वपुर्-उत्फुल्लतां लब्धेषु । पक्षे, प्रत्यङ्गात् स्खलनम् अधो-गमनम् । यत उच्छ्वसितेषु विकाश-विशेषं लब्धेषु । धातवश् च—सुवर्णं रजतं ताम्रं रीतिः कांस्यं तथा त्रपुः । सीसां च चीनजम् चेत्य् अष्टौ तैजसाः । या सरस्वती वाणी प्रागान्त प्रथमं आसीत्, पक्षे नदीउपकण्ठ-स्थले कण्ठस्य समीप-स्थले या नीरोरु-धारा दृशोः पथि नासीत्, सा उदगात् । पक्षे सदा-नीरा करतोयाख्या नदी ॥११२॥</p>
<p>**विश्वनाथः : **श्री-कृष्ण-मुदिरे लीला-रसं वर्षति सति आर्द्राङ्गात् स्खलन्तः, अच्छा धातवो गैरिकाद्य्-अङ्ग-रागा येषां तादृशेषु सुहृद्-रूपेषु गोत्रेषु पर्वतेषु उच्छ्वसितेषु उच्चैः श्वस-युक्तेषु । पर्वत-पक्षे, वृक्षादि-वृद्ध्या उच्छूनेषु या सरस्वती वाणी । उपकण्ठ-स्थले कण्ठ-समीप-स्थले पूर्वं लीना आस्त आसीत् । असौ सरस्वती द्रुतं शीघ्रं व्यक्तं बभूव । तथा च स्नेह-क्लिन्न-धियः सखायः उच्चैर् गानं चक्रुर् इत्य् अर्थः । पक्षे सरस्वती नदी उपकण्ठ-स्थले निकटे जलाभावेन पूर्वं लीना आसीत्, सा मेघे वर्षति सति व्यक्तं बभूव । या नीराणां उरु-धारा दृशोः पथि नासीत्, सा सदा उदगात् । पक्षे, सदा-नीरा करतोयाख्या नदी ॥११२॥</p>
<p>—ओ)०(ओ—</p>
<p><strong>॥ ३.३.११३ ॥<br>
रागो</strong>, यथा—</p>
<p><strong>अस्त्रेण दुष्परिहरा हरये व्यकारि<br>
या पत्रि-पङ्क्तिर् अकृपेण कृपी-सुतेन ।<br>
उत्प्लुत्य गाण्डिव-भृता हृदि गृह्यमाणा<br>
जातास्य सा कुसुम-वृष्टिर् इवोत्सवाय ॥<br>
श्री-जीवः :</strong> व्यकारि क्षिप्ता ॥११३॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>अस्त्रेण दुष्परिहरा</strong> दुश्छेद्या <strong>या पत्रि-पङ्क्तिर्</strong> बाण-श्रेणी <strong>कृपी-सुतेन</strong> अश्वत्थाम्ना <strong>हरये व्यकारि</strong> विक्षिप्ताः, <strong>सा</strong> बाण-श्रेणी अर्जुनेन <strong>उत्प्लुत्य</strong> <strong>हृदि गृह्यमाणा</strong> सती अर्जुनस्योत्सवाय अर्जुनस्य <strong>उत्सवाय जाता</strong> ॥११३॥</p>
<p>—ओ)०(ओ—</p>
<p><strong>॥ ३.३.११४ ॥</strong></p>
<p>यथा वा—</p>
<p><strong>कुसुमान्य् अवचिन्वतः समन्ताद्<br>
वन-माला-रचनोचितान्य् अरण्ये ।<br>
वृषभस्य वृषार्कजा मरीचिर्<br>
दिवसार्धेऽपि बभूव कौमुदीव ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> वृषभ-नाम्नः सख्युः वृषार्कजा-मरीचिः ज्यैष्ठ-मासीयः सूर्य-किरणः मध्याह्नेऽपि ज्योत्स्ना इव बभूव ॥११४॥</p>
<p>—ओ)०(ओ—</p>
<p><strong>॥ ३.३.११५-११७ ॥</strong></p>
<p>अथ <strong>अयोगे उत्कण्ठितं</strong>, यथा—</p>
<p><strong>धनुर्-वेदम् अधीयानो मध्यमस् त्वयि पाण्डवः ।<br>
बाष्प-सङ्कीर्णया कृष्णः गिराश्लेषं व्यजिज्ञपत् ॥</strong></p>
<p>अथ <strong>वियोगे</strong>, यथा—</p>
<p><strong>अघस्य जठरानलात् फणि-ह्रदस्य च क्ष्वेडतो<br>
दवस्य कवलाद् अपि त्वम् अवितात्र येषाम् अभूः ।<br>
इतस् त्रितयतोऽप्य् अतिप्रकट-घोर-धाटी-धरात्<br>
कथं न विरह-ज्वराद् अवसितान् सखीन् अद्य नः ॥<br>
अत्रापि पूर्ववत् प्रोक्तास् तापाद्यास् ता दशा दश ॥<br>
श्री-जीवः :</strong> धाटी बलाद् आक्रमणम् इति क्षीर-स्वामी ॥११६॥</p>
<p>**मुकुन्दः : **फणि-ह्रदस्य कालिय-ह्रदस्य क्ष्वेडतो विषात् । धाटी बलाद् आक्रमणम् इति क्षीर-स्वामी ॥११६॥</p>
<p><strong>विश्वनाथः :</strong> मध्यमः पाण्डवोऽर्जुनः बाष्प-सङ्कीर्णया गिरा हे कृष्ण आलिङ्गनं व्यजिज्ञपत् विज्ञापयामास ॥११५॥</p>
<p>कालिय-ह्रदस्य क्ष्वेडतो विषात् तथा दावाग्नेः कवलाद् ग्रासात्, येषां त्वं रक्षितभूः, इतोऽप्य् अत्र प्रकट-घोर-बलाक्रमण-धरात् विरह-ज्वरात् कथं न अवसि न रक्षसि ? बलाद् आक्रमणं धाटी इति क्षीर-स्वामी ॥११६॥</p>
<p>—ओ)०(ओ—</p>
<p><strong>॥ ३.३.११८-११९ ॥</strong></p>
<p>तत्र <strong>तापः—<br>
प्रपन्नाः भाण्डीरेऽप्य् अधिक-शिशिरे चण्डिम् अभरं<br>
तुषारेऽपि प्रौढिं दिनकर-सुता-स्रोतसि गतः ।<br>
अपूर्वः कंसारे सुबल-मुख-मित्रावलिम् असौ<br>
बलीयान् उत्तापस् तव विरह-जन्मा ज्वलयति ॥<br>
कृशता—<br>
त्वयि प्राप्ते कंस-क्षितिपति-विमोक्षाय नगरीं<br>
गभीराद् आभीरावलि-तनुषु खेदाद् अनुदिनम् ।<br>
चतूर्णां भूतानाम् अजनि तनिमा दानव-रिपो<br>
समीरस्य घ्रानाध्वनि पृथुलता केवलम् अभूत् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **अग्न्य्-आदीनां यस् तापः स शीतल-स्थल-गतं जनं न जलयति, तव विरह-जन्मा तापस् तु कोऽप्य् अपूर्व-स्वभावः, यत् शीतल-स्थलेऽधिक-पराक्रमं करोतीत्य् आह—शीतलेपि भाण्डीरे ज्वलनार्थं चण्डिमत्वातिशयं प्राप्तः, यथा तुषारे शीतलेऽपि यमुना-स्रोतसि ज्वलनार्थं प्रौढिं गतः । अत एवापूर्वस् अव विरह-जन्मा तापः, भाण्डीरादीनां श्री-कृष्णेन सह विहार-स्मारकत्वेन तत्रागतानां सुबलादीनां ज्वालातिशयः जायत इति भावः ॥११८॥</p>
<p>—ओ)०(ओ—</p>
<p><strong>॥ ३.३.११९ ॥<br>
कृशता—<br>
त्वयि प्राप्ते कंस-क्षितिपति-विमोक्षाय नगरीं<br>
गभीराद् आभीरावलि-तनुषु खेदाद् अनुदिनम् ।<br>
चतूर्णां भूतानाम् अजनि तनिमा दानव-रिपो<br>
समीरस्य घ्रानाध्वनि पृथुलता केवलम् अभूत् ॥<br>
श्री-जीवः, मुकुन्दः :</strong> चतुर्णाम् इत्य् आकाशस्यापि तनिमा देह-कार्श्येन विवराणां सूक्ष्मत्व-प्राप्तेः ॥११९॥</p>
<p>**विश्वनाथः : **पृथिव्य्-अदीनां चतुर्णाम् अपि भूतानां तनिमा कृशता अजनि, नासिका-कर्ण-च्छिद्रादीनां सूक्ष्मत्व-प्राप्तेर् आकाशस्यापि कृशत्वं ज्ञेयम् ॥११९॥</p>
<p>—ओ)०(ओ—</p>
<p><strong>॥ ३.३.१२०-१२१ ॥<br>
जागर्या</strong>, यथा—</p>
<p><strong>नेत्राम्बुज-द्वन्द्वम् अवेक्ष्य पूर्णं<br>
बाष्पाम्बु-पूरेण वरूथपस्य ।<br>
तत्रानुवृत्तिं किल यादवेन्द्र<br>
निर्विद्य निद्रा-मधुपी मुमोच ॥<br>
आलम्बन-शून्यता</strong>—</p>
<p><strong>गते वृन्दारण्यात् प्रिय-सुहृदि गोष्ठेश्वर-सुते<br>
लघु-भृतं सद्यः पतद्-अतितराम् उत्पतद् अपि ।<br>
न हि भ्रामं भ्रामं भजति चटुलं तुलम् इव मे<br>
निरालम्बं चेतः क्वचिद् अपि विलम्बं लवम् अपि ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> वरूथपस्य सख्युः नेत्राम्बुज-द्वयं जल-पूर्णं अवेक्ष्य तत्र नेत्र-कमल-द्वये अनुवृत्तिं निद्रा-रूप-भमरी मुमोच ॥१२०॥ वृन्दावनात् श्री-कृष्णे गते सति मम चेतो लघू-भूतम्, अत उत्पतत् लघु-वस्तुनः ऊर्ध्व-गामित्व-नियमात्, तद् अपि पतत् सत् भ्रामं भ्रामं लव अपि कालं व्याप्य क्वचिद् अपि अवलम्बं न हि भजति ॥१२१॥</p>
<p>—ओ)०(ओ—</p>
<p><strong>॥ ३.३.१२२ ॥<br>
अधृतिः</strong>—</p>
<p><strong>रचयति निज-वृत्तौ पाशुपाल्ये निवृत्तिं<br>
कलयति च कलानां विस्मृतौ यत्न-कोटिम् ।<br>
किम् अपरम् इह वाच्यं जीवितेऽप्य् अद्य धत्ते<br>
यदुवर विरहात् ते नार्थितां बन्धु-वर्गः ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> पशुपाल्येन पशुपालन-रूप-निज-वृत्तौ निवृत्तिं रचयति, कलानां वदग्धीनां तव बन्धु-वर्गो जीवितेऽपि अर्थित्वम्, अद्य न हि धत्ते ॥१२२॥</p>
<p>—ओ)०(ओ—</p>
<p><strong>॥ ३.३.१२३ ॥<br>
जडता—<br>
अनाश्रित-परिच्छदाः कृश-विशीर्ण-रुक्षाङ्गकाः<br>
सदा विफल-वृत्तयो विरहिताः किल च्छायया ।<br>
विराव-परिवर्जितास् तव मुकुन्द गोष्ठान्तरे<br>
स्फुरति सुहृदां गणाः शिखर-जात-वृक्षा इव ॥<br>
श्री-जीवः :</strong> परिच्छदा वेशादयः, पक्षे परितः छदाः पत्राणि । छाया कान्तिः । पक्षे अनातपः । विरावो विशेषेण रावः । पक्षे वीनां पक्षिणां रावः । शिखर-जात-वृक्षा इवेत्य् एव पाठः । विशिष्टस्यैवात्रोपमानत्वात् ॥१२३॥</p>
<p>**मुकुन्दः : **शिखर-जा इव स्थावरा इति पाठः । परिच्छदा वेशादयः । पक्षे, परितः छदा पत्राणि । छाया कन्तिः । पक्षे, अनातपः । विकारो विशेषेण रावः, पक्षे वीनां पक्षिणां रावः ॥१२३॥</p>
<p>**विश्वनाथः : **परिच्छदा वेशादयः, पक्षे परितश् छदाः पत्राणि । छाया कान्तिः । पक्षे आतपाभावः । विरावो विशेषेण रावः । पक्षे वीनां पक्षिणां रावः ॥१२३॥</p>
<p>—ओ)०(ओ—</p>
<p><strong>॥ ३.३.१२४ ॥<br>
व्याधिः—<br>
विरह-ज्वर-सञ्ज्वरेण ते<br>
ज्वलिता विश्लथ-गात्र-बन्धना ।<br>
यदुवीर तटे विचेष्टते<br>
चिरम् आभीर-कुमार-मण्डली ॥<br>
श्री-जीवः, विश्वनाथः :</strong> विरह एव ज्वरः, तस्य सञ्ज्वरेण सन्तापेन ॥१२४॥</p>
<p>—ओ)०(ओ—</p>
<p>**॥ ३.३.१२५ ॥<br>
उन्मादः—<br>
विना भवद्-अनुस्मृतिं विरह-विभ्रमेणाधुना<br>
जगद्-व्यवहृति-क्रमं निखिलम् एव विस्मारिताः ।<br>
लुण्ठन्ति भुवि शेरते बत हसन्ति धावन्त्य् अमी<br>
रुदन्ति मथुरा-पते किम् अपि वल्लवानां गणाः ॥<br>
श्री-जीवः :<br>
मुकुन्दः : **विना भवद् इति कस्याश्चिद् वृद्धायाः सन्देशः ॥१२५॥</p>
<p>**विश्वनाथः : **हे मथुरा-पते ! भवद्-अनुग्रहं विना विरह-विभ्रम्Ā जगद्-व्यवहार-क्रमं समं Sफ़ं एव विस्मारिताः वल्लव्N गणाः । किम् अपि अनिर्वचनीयं लुठन्तीत्य् आदयः ॥१२५॥</p>
<p>—ओ)०(ओ—</p>
<p><strong>॥ ३.३.१२६ ॥<br>
मूर्च्छितम्—<br>
दीव्यतीह मधुरे मथुरायां<br>
प्राप्य राज्यम् अधुना मधु-नाथे ।<br>
विश्वम् एव मुदितं रुदितान्धे<br>
गोकुले तु मुहुर् आकुलताभूत् ॥<br>
श्री-जीवः :</strong> दीव्यतीति श्री-कृष्णं प्रति सखि-विशेष-सन्देशः । अत्र रुदितान्ध इत्य् आदिना मुहुर् मूर्च्छा ध्वन्यते । रुदितान्धत्वं खलु रोदनानन्तरं मुहुर् मूर्च्छितत्वम् । तच् च गोकुलं लक्षीकृत्य स्वयम् एव व्यज्यत इति । आकुलता चात्र रोदन-मूर्च्छा-पौनःपुन्येन व्याकुलता ॥१२६॥</p>
<p>**मुकुन्दः : **दीव्यतीति मथुरे उद्धवं प्रति Pण्या वचनं । रुदितान्धत्वं रोदनानन्तरं मूर्च्छितत्वम् । आकुलता तज्जा व्यथा । गोकुल-पदेन Sए जनास् तत्रस्था व्यज्यन्ते । उदाहरणं तु सख्Ī ज्ञेयम् ॥१२६॥</p>
<p>**विश्वनाथः : **मधु-नाथे मधुरे त्वयि मथुरे दीव्यति सति रुदितान्धे इत्य् अनेन मूर्च्छा ध्वन्यते । रुदितान्ध्Wफ़ं खलु रोदनानन्तरं मूर्च्छितत्वम् । आकुलता चात्र रोदन-मूर्च्छा-पौनःपुन्येन व्याकुलता ॥१२६॥</p>
<p>—ओ)०(ओ—</p>
<p><strong>॥ ३.३.१२७ ॥<br>
मृतिः—<br>
कंसारेर् विरह-ज्वरोर्मि-जनित-ज्वालावली-जर्जरा<br>
गोपाः शैल-तटे तथा शिथिलित-श्वासाङ्कुराः शेरते ।<br>
वारं वारम् अखर्व-लोचन-जलैर् आप्लाव्य तान् निश्चलान्<br>
शोचन्त्य् अद्य यथा चिरं परिचय-स्निग्धाः कुरङ्गा अपि ॥<br>
श्री-जीवः :</strong> <em>न व्याख्यातम् ।न व्याख्यातम्।</em></p>
<p><strong>मुकुन्दः :</strong> कंसारेर् विरहेति श्री-नन्दं प्रति कस्यचिच् छोकोक्तिः ॥१२७॥</p>
<p><strong>विश्वनाथः :</strong> तथा गोपाः शेरते, यथा वने गो-चारण-समयेन स्निग्धा हरिणा अपि स्वस्यानल्प-लोचन-जलैः वारं वारं तान् निश्चलान् आप्लाव्य निमज्ज्य शोचन्ति ॥१२७॥</p>
<p>—ओ)०(ओ—</p>
<p><strong>॥ ३.३.१२८-१२९ ॥<br>
प्रोक्तेयं विरहावस्था स्पष्ट-लीलानुसारतः ।<br>
कृष्णेन विप्रयोगः स्यान् न जातु व्रज-वासिनाम् ॥</strong></p>
<p>तथा च स्कान्दे मथुरा-खण्डे—</p>
<p><strong>वत्सैर् वत्सतरीभिश् च सदा क्रीडति माधवः ।<br>
वृन्दावनान्तर-गतः स-रामो बालकैर् वृतः ॥<br>
श्री-जीवः :</strong> प्रोक्तेयं इति स्पष्ट-लीलानुसारेणेत्य् अनेन उत्तरार्धे त्व् अस्पष्ट-लीलानुसारेणेति गम्यते । स्पष्ट-लीला प्रकट-लीला । लीला हि द्विविधा—प्रकटा अप्रकटा चेति । तर प्रकटा प्रापञ्चिक-लोक-गोचरीभूता । सा च कादाचित्की । अप्रकटा तु तद्-अगोचरी-भूता । सा तु नित्यैव, श्री-वृन्दावनादौ वर्तते । यैव खलु स्कान्दादौ आगमादौ तापनी-श्रुत्य्-आदौ, जयति जननिवासः [भा।पु। १०.९०.४८] इत्य् आदौ च प्रगीयते । तस्यां तु देशान्तर-गमनादिकं नास्ति नित्यत्वाद् एव, किन्तु प्रकटायां एव कदाचित् तद् अस्ति, प्रापञ्चिक-लोक-गोचरी-बश् च सपरिकरस्य भगवतस् तत्-तल्-लीलानुसारेण कदाचिद् भवति । तत्र षोडश-सहस्र-कन्या-विवाहवल् लीला-शक्त्या प्रादुर्भाव-भेदाद् अभिमान-भेदः, परस्परम् अननुसन्धानं च तत्-तल्-लीला-रस-रक्षणाय स्यात्, तद् अन्यथा तु वियोग एव न स्यात्, तस्मात् प्रकट-लीलायां तद्-अब्रह्म्भावान् न जात्व् इत्य् उक्तम् । किन्तु प्रकट-लीलाम् एवोद्दिश्य सर्वेषां रचनेति, तस्या पर्यवसान-रम्यत्वं अवश्यं स्थापनीयम् । तच् च व्रजे पुनः सङ्गत्य द्वयोर् लीलयोः श्री-भगवता कृते पुनर् एकी-भावे प्रकट-लीला-गत-विरहश् च शाम्यतीति विवरण-मये वत्सल-रस-प्रान्ते ज्ञेयम् ॥१२८-१२९॥</p>
<p>**मुकुन्दः : **प्रोक्तेयं इति । स्पष्ट-लीलानुसारतः । अस्पष्ट-लीलानुसारतस् तु जातु कदाचिद् अपि विप्रयोगो न स्यात् । स्पष्ट-लीला प्रकट-लीला । लीला हि द्विविधा—प्रकटा अप्रकटा चेति । यथा श्री-भागवतामृते—</p>
<blockquote>
<p>सदानन्तैः प्रकाशैः स्वैर् लीलाभिश् च स दीव्यति ।
तत्रैकेन प्रकाशेन कदाचित् जगद्-अन्तरे ।
सहैव स्व-परीवारैर् जन्मादि कुरुते हरिः ॥ [ल।भा। १.५.४३६]
प्रपञ्च-गोचरत्वेन सा लीला प्रकटा स्मृता ।
अन्यास् त्व् अप्रकटा भान्ति तादृश्यस् तद्-अगोचराः ॥ [ल।भा। १.५.४३८]
यास् तत्र तत्राप्रकटास् तत्र तत्रैव सन्ति ताः । [ल।भा। १.५.४४०] इति ।</p></blockquote>
<p>अन्योऽप्य् अतिरहस्योऽभिप्रायस् तत्रैव—</p>
<blockquote>
<p>केचिद् भागवताः प्राहुर् एवम् अत्र पुरातनाः ।
व्यूहः प्रादुर्भवेद् आद्यो गृहेष्व् आनकदुन्दुभेः ।
गोष्ठे तु मायया सार्धं श्री-लीला-पुरुषोत्तमः ॥
गत्वा यदुवरो गोष्ठं तत्र सूती-गृहं विशन् ।
कन्याम् एव परं वीक्ष्य ताम् आदायाव्रजत् पुरम् ।
प्राविशद् वासुदेवस् तु श्री-लीला-पुरुषोत्तमम् ॥
एतच् चातिरहस्यत्वात् नोक्तं तत्र कथा-क्रमे ।
किन्तु क्वचित् प्रसङ्गेन सूच्यते श्री-शुकादिभिः ॥ [ल।भा। १.५.४५४-६]</p></blockquote>
<p>यथा श्री-दशमे—</p>
<blockquote>
<p>नन्दस् त्व् आत्मज उत्पन्ने जाताह्लादो महा-मनाः ॥ [भा।पु। १०.५.१]</p></blockquote>
<p>यथा तत्रैव—</p>
<blockquote>
<p>नन्दः स्व-पुत्रम् आदाय प्रेत्यागतम् उदार-धीः ॥ [भा।पु। १०.६.४३]</p></blockquote>
<p>तथा च—</p>
<blockquote>
<p>नायं सुखापो भगवान् देहिनां गोपिका-सुतः ॥ [भा।पु। १०.९.२१]</p></blockquote>
<p>तथा च तत्र श्री-ब्रह्म-स्तवे—</p>
<blockquote>
<p>वन्य-स्रजे कवल-वेत्र-विषाण-वेणु-
लक्ष्म-श्रिये मृदु-पदे पशुपाङ्गजाय ॥ [भा।पु। १०.१४.१]</p></blockquote>
<p>तथा श्री-यामल-वचनं समुदाहरति—</p>
<blockquote>
<p>कृष्णोऽन्यो यदु-सम्भूतो यः पूर्णः सोऽस्त्य् अतः परम् ।
वृन्दावनं परित्यज्य स क्वचित् नैव गच्छति ॥
द्विभुजं सर्वदा सोऽत्र न कदाचित् चतुर्भुजः ।
गोप्यैकया युतस् तत्र परिक्रीडति नित्यदा ॥ इति ।</p></blockquote>
<p>तस्यानुवर्ती त्व् अयम् अर्थः—यः प्रविष्टस् तेन वसुदेव-नन्दन-रूपेण मथुरा-गमनं स्पष्ट-लीला, नन्दनन्दन-रूपेण लीलायां अपि तत्रैव तैर् विहरणात् वियोगो नास्त्य् एव । किन्तु श्री-कृष्णोऽक्रूरेण मथुरां निन्ये इति स्फूर्तिस् तेषां मध्ये मध्ये अस्तितराम् ।</p>
<blockquote>
<p>न विना विप्रलम्भेन सम्भोगः पुष्टिम् अश्नुते ।
काषायिते हि वस्त्रादौ भूयान् रागो विवर्धते ॥</p></blockquote>
<p>इत्य् आदिना रस-पुष्टि-कृतम् आलम्ब्य विरह-वर्णनं, यच्-छ्रवणे साधकानां अपि भावः पुष्टः स्याद् इत्य् आद्य्-अर्थं च । अहो अलं श्लाघ्यतमं [भा।पु। १.१०.२६], जयति जननिवास [भा।पु। १०.९०.४८] इत्य् आदि । वत्सैर् वत्सतरीभिश् च इत्य् आदि च पद्यानि सुष्ठु सङ्गच्छन्ति च । किन्तु वसुदेव-नन्दनस्य मथुरादौ रूपान्तरेण गतेषु नन्दादिषु नन्दनन्दनवत् पुत्राभिमानः स्व-पुत्राद् एव तस्मिन् स इति ॥१२८-१२९॥</p>
<p>**विश्वनाथः : **ननु पूर्वरागादयः किञ्चि दूर-प्रवास-गोचारणादयश् च विप्रलम्भाः साधक-भक्तैः सिद्ध-भक्तैर् लीला-परिकरैः कृष्ण-प्रेयसीभिः कृष्णेन च सुखेनैवास्वाद्यन्ते, आश्रयालम्बन-विषयालम्बनयोस् तत्र तत्र विराजमानत्वात् । अयं सुदूर-प्रवासाख्यो माथुर-विरहस् तु दुःसह एव, कृष्णस्य व्रज-त्यागाद् इत्य् अत आह—प्रोक्तेयम् इति ।</p>
<p>इयं पूर्वोक्त-माथुर-विरहावस्था प्रकट-लीलानुसारत एव, अप्रकट-लीलायां तु श्री-कृष्णेन सह माथुर-विरह-रूपः विप्रयोगः जातु कदाचिद् अपि व्रज-वासिनां न स्यात् । यदा प्रकट-लीलायां माथुर-विरहः, तदैव वृन्दावनस्याप्रकट-प्रकाशे श्री-कृष्णोऽनन्त-प्रकाशैर् जन्मादि-लीलाम् आरभ्य रासान्तां सर्वाम् एव लीलां करोतीति । तत्र प्रमाणं स्कन्द-पुराण-वचनम्—वत्सैर् वत्सतरीभिश् च इत्य् आदि । तथैव भागवतामृत-धृतं यामल-वचनं, यथा—</p>
<blockquote>
<p>कृष्णोऽन्यो यदु-सम्भूतो यः पूर्णः सोऽस्त्य् अतः परम् ।
वृन्दावनं परित्यज्य स क्वचित् नैव गच्छति ॥ [ल।भा। १.५.४६२] इति ।</p></blockquote>
<p>सा लीला हि द्विविधाः । प्रकटाप्रकटा चेति । तत्र प्रकटा प्रापञ्चिक-लोक-गोचरीभूता । सा च कादाचित्की अनित्या । अप्रकटा तु तद्-अगोचरी-भूता । सा तु नित्यैव, श्री-वृन्दावनादौ वर्तते इति वक्तुं न शक्यम् । श्रीमद्-भागवत-पुराण-विष्णु-पुराण-हरिवंश-पद्म-पुराणादिषु श्री-शुक-पराशर-व्यासादिभिश् च वर्णितायाः प्रपञ्च-गोचरी-भूत-प्रकट-लीलाया अनित्यत्व-प्रसक्त्या तेभ्योऽर्वाचीनैर् वर्णिताया अप्रकट-लीलाया अनित्यत्वे युक्त्य्-असम्भवात् । प्रकट-लीलाया अनित्यत्वे तुल्य-युक्त्या अप्रकट-लीलाया पय् अनित्यत्वेन लीला-सामान्यस्यैवानित्यत्व-प्रसक्त्या बहिर्मुख-मत-प्रवेशापत्तेश् च । वस्तुतस् तु ता एव जन्मादि-लीलाः प्रपञ्च-जनेषु कृपया दर्शिताश् चेत्, प्रकटास् ता एव तच्-चक्षुर्भ्यस् तिरोधापिताश् चेद् अप्रकटा उच्यन्ते, न तु प्रकटाप्रकटयोः स्वरूपतः किञ्चन वैलक्षण्यम् अस्तीति । एतद् एवोक्तं लघु-भागवतामृते—</p>
<blockquote>
<p>अनादिम् एव जन्मादि-लीलाम् एव तथाद्भुतम् ।
हेतुना केनचित् कृष्णः प्रादुष्कुर्यात् कदाचन ॥ [ल।भा। १.५.३८७] इति ।</p></blockquote>
<p>तस्या एव प्रकट-लीलाया नित्यत्वं भागवतामृतं दृष्ट्वा साम्प्रतं विव्रियते । तथा हि—व्रज-भूमेः एकस्या अपि भगवत इव प्रकाशानन्त्याद् एकस्मिन् प्रकाशे वर्तमाना जन्मादि-लीलाः प्रापञ्चिक-लोकैर् दृश्यन्ते, अन्येषु प्रकाशेषु न दृश्यन्ते । तत्-प्रकाशस्थस्यापि कृष्णस्य जन्म-बाल्य-पौगण्ड-कैशोर-मथुरा-प्रस्थानादि-लीला अनन्त-कोटि-ब्रह्माण्डेषु केषुचित् कदाचित् क्रेमणाविर्भवन्त्यो दृश्यन्ते, ता एव केषुचित् कदाचित् न दृश्यन्ते च । यथा ज्योतिश् चक्रस्थस्य सूर्यस्योदय-पूर्वाह्न-मध्याह्नापराह्ना भारतादि-वर्षेषु केषुचिद् दृश्यन्ते, केषुचिन् न दृश्यन्ते च, किन्तु सूर्यस्य ज्योतिश्-चक्रे उदयाद्या न सत्या, न नित्या । कृष्णस्य व्रज-भूमौ जन्मादि-लीलाः श्रुति-स्मृति-प्रमाणेभ्यः सत्या नित्या एवेति विशेषः । यथा सूर्यस्य वर्ष-देश-विशेष-वशात् सदैवोदयः । सदैव मध्याह्न इत्य् आदि । तथैव कृष्णस्यापि ब्रह्माण्ड-भेद-वशात् सदैव जन्म, सदैव बाल्यं, सदैव बकासुराद्य्-असुर-मारणं, सदैव मथुरा-प्रस्थानम् इत्य् एवं सर्वा एव प्रकट-लीला नित्या एव । यथा सूर्यस्य यष्टि-घटिका-पर्यन्तम् एवोदयाद्य्-अवस्थानां सर्वेषु वर्षेषु क्रमेणोपालम्भः, तथैव श्री-कृष्णस्य ब्राह्म-कल्प-पर्यन्तं जन्मादि-लीलानां ब्रह्माण्डेषु, महा-प्रलये च प्राकृत-ब्रह्माण्डाभावेऽपि योग-माया-कल्पित-ब्रह्माण्डेषु प्राकृतत्वेन प्रत्यायितेष्व् इति प्रकटा प्रपञ्च-गोचरा लीलापि काल-देश-वशाद् आपेक्षिक-प्राकट्याप्राकट्यवती, कृष्ण-द्युमणि निम्लोचे गीर्णेष्व् अजगरेण ह [भा।पु। ३.२.७] इत्य् उद्धव-वाक्यात् द्योतिता ज्ञेया ।</p>
<p>एवं मथुरा-द्वारकयोर् अपि प्रकट-लीलेति । व्रज-भूमेर् येषु प्रकाशेषु जन्मादि-लीलाः प्रापञ्चिक-लोकैः सर्वथैव न दृश्यन्ते, ते च प्रकाशाः सङ्ख्यातीताः । परस्परासम्पृक्ताः । शैल-गोष्ठ-वनादीनां सन्ति रूपाण्य् अनेकशः [ल।भा। १.५.५१३] इति भागवतामृतोक्त्या ज्ञेयाः । तेषु व्रज-राजादि-लीला-परिकर-पूर्व्करण् अपि पृथक् पृथग् अभिमान-विशेषवतं परस्परासम्पृक्तानां आनन्त्यात् कृष्णस्य पृथक् पृथग् एव जन्म-बाल्य-पौगण्ड-कैशोर-लीलाः, क्वाप्य् अग्र-पश्चाद्-भावेन क्वापि बाल-साम्येन च क्रमेणोदयमाना अपि निश्चला एव तिष्ठन्ति । किन्त्व् अप्रकट-समये मथुरा-प्रस्थान-लीला नास्ति, मथुराया अप्रकट-प्रकाशेषु सपरिकरस्य कृष्णस्य तद्-उचित-लीला-विशिष्टस्य सदैव विद्यमानत्वात् । यद् उक्तं भागवतामृते—तत्र प्रकट-लीलायाम् एव स्यातां गमागमौ [ल।भा। १.५.४३९] इति ।</p>
<p>गमः—व्रज-भूमेः सकाशात् मथुरा-पुरीं प्रति गमनं, आगमो दारकातो दन्तवक्र-वधानन्तरं आगमनं प्रकट-लीलायां एव स्यातां, न त्व् अप्रकट-लीलायां । गोष्ठाद् वन-गमनं महा-वनाद् वृन्दावनाअमश् चास्त्य् एव, तयोर् व्रज-भूमित्वात् । न च प्रकट-प्रकाशे माथुर-विरहो वर्तते, न त्व् अप्रकट-प्रकाशे, अतो लीलायाः प्राकट्यापेक्षयाप्राकात्यस्यैवोत्कर्ष इति वाच्यम् ।</p>
<p>माथुर-विरह एव महा-भाव-परिणाम-भूतानां अत एवानन्द-परमावधि-रूपाणां विलापोन्माद-भ्रमर-गीतानां प्राकट्यात् । अत एव श्रीमद्-उद्धवोऽपि व्रज-सुन्दरीणां तादृश-प्रेम्णः परमोत्कर्षं दृष्ट्वा लक्ष्म्यादिभ्योऽपि परमोत्कर्षं स-चमत्कारम् आह, यथा श्री-दशमे—आसाम् अहो चरण-रेणु-जुषाम् अहं स्याम् [भा।पु। १०.४७.६१], नायं श्रियोऽङ्ग उ नितान्त-रतेः प्रसादः [भा।पु। १०.४७.६०] इति च । न च विप्रलम्भ-रसस्य सम्भोगापेक्षया न्यूनत्वम् अङ्गीकार्यं, यतो रति-प्रेम-स्नेहादि-स्थायि-भाववतोर् नायकयोर् मिथः-स्मरण-स्फूर्त्या विभावैर् मानस-चाक्षुष-कायिकालिङ्गन-चुम्बन-सम्प्रयोगादीनां प्रत्युत निरवधि-चमत्कारस्य समर्पकत्वेन सम्भोग-पुञ्ज-मय एव । यद् उक्तं पद्यावल्यां अनुभविष्णुभिः—</p>
<blockquote>
<p>सङ्गम-विरह-विकल्पे वरम् इह विरहो न तु सङ्गमस् तस्य ।
एकः स एव सङ्गे त्रिभुवनम् अपि तन्मयं विरहे ॥ [पद्या। २३९] इति ।</p></blockquote>
<p>न च स्फूर्त्याविर्भावयोर् भङ्गे विरह-पीडाया दुःसहत्वाद् अरत्वम् इति वाच्यम् । ह्लादिनी-संविद्-वृत्ति-विशेषत्वेनाप्राकृतत्वाद् इयं पीडाप्य् आनन्द-रूपैवेति । अस्य स-युक्ति-ज्ञान-रूपं तु ग्रन्थाकार-चूडामणिर् एवोज्ज्वल-नीलमणौ वक्ष्यते । एवम् एव दास्य-सख्य-वात्सल्य-भाववतां विरह-मिलनयोस् तारतम्यं ज्ञेयम् ॥१२८-१२९॥</p>
<p>—ओ)०(ओ—</p>
<p><strong>॥ ३.३.१३० ॥</strong></p>
<p>अथ <strong>योगे सिद्धिर्</strong>, यथा—</p>
<p>**पाण्डवः पुण्डरीकाक्षं प्रेक्ष्य चक्रि-निकेतने ।<br>
चित्राकारं भजन्न् एव मित्राकारम् अदर्शयत् ॥<br>
श्री-जीवः : **पाण्डवोऽर्जुनः सख्ये मुख्यत्वात् चक्री द्रुपद-नगर-कुलालः । तथैव भारत-व्याख्यानात् । चित्रस्याकारम् आकृतिं तत्-तुल्यतां मित्र-योग्यम् आकारम् इङ्गितं ॥१३०॥</p>
<p>**मुकुन्दः : **पाण्डवोऽर्जुनः सख्ये मुख्यत्वात् चक्री द्रुपद-नगर-कुलालः । तथैव भारत-व्याख्यानात् । चित्रस्याकारम् आकृतिं जाड्यं, मित्रस्याकारम् अभिप्राय-बोधकं ॥१३०॥</p>
<p><strong>विश्वनाथः :</strong> पाण्डवोऽर्जुनः, तस्य सख्य-मुख्यत्वात् । चक्री द्रुपद-नगरस्य कुम्भकारः तथैव भागवताख्यानात् । चित्रस्याकारम् आकृति-तुल्यतां मित्र-योग्यम् आकारम् इङ्गितं, यो विच्छेदानन्तरं सखायं दृष्ट्वा चित्र-पटवत् यतो भवति, स एव मित्र-पद-वाच्य इति जगति दर्शयामासेत्य् उत्प्रेक्षा गम्या इति भावः ॥१३०॥</p>
<p>—ओ)०(ओ—</p>
<p><strong>॥ ३.३.१३१ ॥<br>
तुष्टिर्,</strong> यथ श्री-दशमे (१०.७१.२७)—</p>
<p><strong>तं मातुलेयं परिरभ्य निर्वृतो<br>
भीमः स्मयन् प्रेम-जवाकुलेन्द्रियः ।<br>
यमौ किरीटी च सुहृत्तमं मुदा<br>
प्रव्बृद्ध-बाष्पः परिरेभिरेऽच्युतम् ॥</strong></p>
<p><em>न कतमेन व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.३.१३२ ॥</strong></p>
<p>यथा वा—</p>
<p><strong>कुरुजाङ्गले हरिम् अवेक्ष्य पुरः<br>
प्रिय-सङ्गमं व्रज-सुहृन्-निकराः ।<br>
भुज-मण्डलेन मणि-कुण्डलिनः<br>
पुलकाञ्चितेन परिषष्वजिरे ॥<br>
श्री-जीवः :</strong> प्रकट-लीलायां अपि श्री-व्रज-सुहृन्-निकराणां तुष्टिम् आह—कुरुजाङ्गल इति, कुरुक्षेत्र इत्य् अर्थः । प्रियोऽभिलषितः सङ्गमो यस्य तम् ॥१३२॥</p>
<p><strong>मुकुन्दः :</strong> कुरुजाङ्गल इति, कुरुक्षेत्र इत्य् अर्थः । प्रियः सुखकृत् सङ्गमो यस्य ॥१३२॥</p>
<p><strong>विश्वनाथः :</strong> कुरुजाङ्गल इति कुरुक्षेत्र इत्य् अर्थः । प्रियोऽभिलषितः सङ्गमो यस्य तम् ॥१३२॥</p>
<p>—ओ)०(ओ—</p>
<p><strong>॥ ३.३.१३३ ॥<br>
स्थितिर्</strong>, यथा श्री-दशमे (१०.१२.१२)—</p>
<p><strong>यत्-पाद-पांसुर् बहु-जन्म-कृच्छ्रतो<br>
धृतात्मभिर् योगिभिर् अप्य् अलभ्यः ।<br>
स एव यद्-दृग्-विषयः स्वयं स्थितः<br>
किं वर्ण्यते दिष्टम् अतो व्रजौकसाम् ॥<br>
श्री-जीवः :</strong> बहु-जन्मभिः कृच्छ्रं दुःखात्मकम् अष्टाङ्ग-योग-साधनं, तेन धृतः स्थिरीकृतः आत्मा मनो यैस् तैर् अपि यैस् तैर् अपि योगिभिर् यत्-पाद-पांशुर् अलभ्यस् तादृशेनात्मनापि लब्धुम् अशक्यः । स एव श्री-कृष्णो, न तु तद्-अंशः, स्वयम् आत्मनैव हेतुना, न तु हेत्व्-अन्तरेण, किन्तु स्वभावेनैव येषां अहो आश्चर्यं दृग्-विषय-स्थितस् तेषां व्रजौको-मात्राणां दिष्टं प्राक्तन-पुण्यं किं वर्ण्यते ? न हि न हि, किन्तु स्वाभाविकी तादृशतया महती स्थितिर् एव वर्णनीया इत्य् अर्थः । तद् एवं सह-विहार-कृतां पूर्वोक्त-सखीनां किम् उतेति भावः । स्थित इति शीलितादित्वाद् वर्तमाने क्तः ।</p>
<blockquote>
<p>यच् च किञ्चिज् जगत्य् अस्मिन् दृश्यते श्रूयतेऽपि वा ।
अन्तर् बहिश् च तत् सर्वं व्याप्य नारायणः स्थितः ॥ इतिवत् ॥१३३॥</p></blockquote>
<p><strong>मुकुन्दः :</strong> यत् पादेति स्वयं स्वरूपेण स्वभावेन वा स्थितः स्थिरतरा नित्यं अस्ति मति-बुद्धीत्य् अत्र च-शब्देनानुक्तस्यापि ग्रहणात् वर्तमाने क्तः । व्रजौकसां व्रज-वासि-मात्राणां किम् उत सखीनां इत्य् अर्थः ॥१३३॥।</p>
<p>**विश्वनाथः : **बहु-जन्मभिर् यत् कृच्छ्रं दुःखात्मकम् अष्टाङ्ग-योग-साधनं, तेन धृतः स्थिरीकृतः आत्मा मनो यैस् तैर् अपि यैस् तैर् अपि योगिभिर् यस्य पाद-पांशुर् अलभ्यः, तादृशेनात्मनापि लब्धुम् अशक्यः, स एव श्री-कृष्णो, न तु तद्-अंशः, स्वयम् आत्मनैव हेतुना, न तु देहान्तरापेक्षेण, किन्तु स्वभावेनैव येषां अहो आश्चर्यं दृग्-विषये स्थितस् तेषां व्रजौको-मात्राणां दिष्टं प्राक्तन-पुण्यं किं वर्ण्यते ? न हि न हि, किन्तु स्वाभाविकी तादृशतया महती स्थितिर् एव वर्णनीया इत्य् अर्थः । तद् एव सह-विहार-कृतां पूर्वोक्त-सखीनां किम् उतेति भावः । स्थित इति शीलितादित्वाद् वर्तमाने क्तः ।</p>
<blockquote>
<p>यच् च किञ्चिज् जगत्य् अस्मिन् दृश्यते श्रूयतेऽपि वा ।
अन्तर् बहिश् च तत् सर्वं व्याप्य नारायणः स्थितः ॥ इतिवत् ॥१३३॥</p></blockquote>
<p>—ओ)०(ओ—</p>
<p><strong>॥ ३.३.१३४-१३६ ॥<br>
द्वयोर् अप्य् एक-जातीय-भाव-माधुर्य-भाग् असौ ।<br>
प्रेयान् काम् अपि पुष्णाति रसश् चित्त-चमत्कृतिम् ॥<br>
प्रीते च वत्सले चापि कृष्ण-तद्-भक्तयोः पुनः ।<br>
द्वयोर् अन्योन्य-भावस्य भिन्न-जातीयता भवेत् ॥<br>
प्रेयान् एव भवेत् प्रेयान् अतः सर्व-रसेष्व् अयम् ।<br>
सख्य-सम्पृक्त-हृदयैः सद्भिर् एवानुबुध्यते ॥<br>
श्री-जीवः :</strong> अतः पूर्व-पद-द्वयोक्ताद् धेतोः प्रेयान् एवेत्य् आदि योज्यम् ॥१३६॥</p>
<p>**मुकुन्दः : **अतः पूर्व-पद-द्वयोक्ताद् धेतोः प्रेयान् एवेत्य् आदि योज्यम् । एतद्-अंशे वत्सआद् अप्य् अयं श्रेष्ठ इत्य् अर्थः । यथोत्तरम् असौ स्वादु- [भ।र।सि। २.५.३८] इत्य् आदिनास्माद्वत्सलस्य श्रैष्ठ्यम् उक्तम् एव ।१३६॥</p>
<p>**विश्वनाथः : **असौ प्रेयान् भक्ति-सख्य-रसः द्वयोः कृष्ण-सख्य-भाव-विशिष्ट-भक्तयोर् एक-जातीय-माधुर्य-भाक् कृष्णे सखि-भक्तानां सजातीय-सख्य-भावः । एतादृशैक-जातीय-भाव-माधुर्य-भाक् सन् रसाक्रान्त-चित्ते काम् अप्य् आनन्द-चमत्कृतिं पुष्णात् ॥१३४॥</p>
<p>दास्ये वत्सले च भिन्न-जातीयता, न तु सख्य-भाववद् एक-जातीयता भवेद् इत्य् अर्थः । अतः पूर्वोक्त-पद्य-द्वयाद् धेतोः प्रेयान् इत्य् आदि योज्यम् ॥१३६॥</p>
<p>—ओ)०(ओ—</p>
<p>इति श्री-श्री-भक्ति-रसामृत-सिन्धौ</p>
<p>पश्चिम-विभागे मुख्य-भक्ति-रस-पञ्चक-निरूपणे</p>
<p>प्रेयो-भक्ति-रस-लहरी तृतीया ।</p>
<p>(३.४)</p>
<h2 id="वतसल-भकत-रसखय-चतरथ-लहर">वत्सल-भक्ति-रसाख्या चतुर्थ-लहरी</h2>
<p><strong>॥ ३.४.१ ॥<br>
विभावाद्यैस् तु वात्सल्यं स्थायी पुष्टिम् उपागतः ।<br>
एष वत्सल-नामात्र प्रोक्तो भक्ति-रसो बुधैः ॥१॥<br>
श्री-जीवः, विश्वनाथः : <em>न व्याख्यातम् ।न व्याख्यातम्।</em><br>
मुकुन्दः :</strong> वात्सल्यम् अनुग्रहमयी रतिः ॥१॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२-३ ॥</strong></p>
<p>तत्र <strong>आलम्बनाः</strong>—</p>
<p><strong>कृष्णं तस्य गुरूंश् चात्र प्राहुर् आलम्बनान् बुधाः ॥</strong></p>
<p>तत्र <strong>कृष्णो</strong>, यथा—</p>
<p>**नव-कुवलय-दाम-श्यामलं कोमलाङ्गं<br>
विचलद्-अलक-भृङ्ग-क्रान्त-नेत्राम्बुजान्तम् ।<br>
व्रज-भुवि विहरन्तं पुत्रम् आलोकयन्ती<br>
व्रज-पति-दयितासीत् प्रस्नवोत्पीड-दिग्धा ॥<br>
श्री-जीवः : **उत्पीडः स्वयं बलाद् उद्घमः । दिग्धे लिप्ते इति सङ्कीर्ण-वर्गः ॥३॥</p>
<p>**मुकुन्दः : **नव-नील-कमल-श्रेणिम् इव श्यामलम् । प्रस्नवस्य स्वयं स्नुत-स्तनस्योत्पीडेन बलाद् उद्गमेन दिग्धा लिप्ता ॥३॥</p>
<p><strong>विश्वनाथः :</strong> नवीन-कुवलय-दामवत् श्यामलम् । प्रस्नवोऽपीडेन स्वयं बलात् क्षरित-दुग्धेन दिग्धा लिप्ता ॥३॥</p>
<blockquote>
<p>—ओ)०(ओ—</p></blockquote>
<p>**॥ ३.४.४-५ ॥<br>
श्यामाङ्गो रुचिरः सर्व-सल्-लक्षण-युतो मृदुः ।<br>
प्रिय-वाक् सरलो ह्रीमान् विनयी मान्य-मान-कृत् ।<br>
दातेत्य्-आदि-गुणो कृष्णो विभाव इति कथ्यते ॥<br>
एवं गुणस्य चास्यानुग्राह्यत्वाद् एव कीर्तिता ।<br>
प्रभावानास्पदतया वेद्यस्यात्र विभावता ॥<br>
श्री-जीवः : **श्यामाङ्ग इत् । आस्तां तावत् तद्-गुणापेक्षा, श्यामाङ्गता-मात्रेण जनन्य्-आदीनां आलम्बनम् इत्य् अर्थः । रम्याङ्ग इति वा पाठः ।</p>
<p>आलम्बनत्वम् एव तस्य विशदयति—एवम् इति । अस्य पुत्रत्वेनाभिव्यक्तस्य श्री-कृष्णस्य । अत एव प्रभावानास्पदतया वेद्यस्य अनभिव्यञ्जित-प्रभावस्य क्वचिद् अभिव्यञ्जित-प्रभावत्वेऽप्य् अन्यथा-भावितस्य यद् अनुग्राह्यत्वं, «पुत्रोऽयं ममान्तर् बहिर् अप्य् अतिकोमलः» इति भावनया मात्रादीनां हितेच्छा-विषयत्वं तस्माद् एव, नेतरस्मात् प्रकाराद् अत्र रसे विभावता मात्रादिषु वात्सल्याभिध-रत्य्-आस्वाद-जनकता, कीर्तितेति पुत्रतयाविर्भाव-मात्रेण सा सिद्धैव पूर्व-रीत्यानुग्रहोदयेन तु सर्वतः प्रसरत्-कीर्तिर् बभूवेत्य् अर्थः । गुणानां तूद्दीपनता-मात्रेण जनकत्वम् इत्य् आह एवं गुणस्य चेति—पूर्व-दर्शित-गुणस्यापीत्य् अर्थः । वात्सल्यानुग्रहयोस् तु कारण-कार्यता-भेदेन भेदो ज्ञेयः, मम पुत्रोऽयं भ्रतुष्पुत्रोऽयम् इति स्निग्धता वात्सल्यं, तत्र हितेच्छा त्व् अनुग्रह इति ॥४-५॥</p>
<p><strong>मुकुन्दः :</strong> इत्य् आदय एव गुणा यस्य सः । इत्य् आदि गुण एव विभावो वात्सल्याख्य-रतेर् आस्वाद-हेतवः, न तु ईश्वर् इत्य्-आदि-गुण इत्य् अर्थः ॥४॥</p>
<p>एतत् प्रमातुं त्रय्या चेति पद्यं व्याख्या-पूर्वकं दर्शयति—एवं-गुणस्योत्य्-उत्तर-पदार्थः, एवं-भूता गुणा अनुग्राह्यत्वेन । कारणं, तच् च प्रब्रह्म्भावान् आस्पद-ज्ञान इति । प्रब्रह्म्भावानास्पदतया वेद्यस्य दृष्टेऽपि प्रभावे तत्-सम्भावनाविषयस्य, अत एव वत्सले रसे विभावता कीर्तिता श्री-शुकेन ॥५॥</p>
<p><strong>विश्वनाथः :</strong> श्यामाङ्ग इति । आस्तां तावद् गुणापेक्षा । श्यामाङ्गता-मात्रेण जनन्यादीनां आलम्बनत्वम् इत्य् अर्थः ॥४॥</p>
<p>आलम्बनत्वम् एव तस्य विशदयति । अस्य पुत्रत्वेनाभिव्यक्तस्य श्री-कृष्णस्य । तत एव प्रभावानास्पदतया वेद्यस्य अनभिव्यञ्जित-प्रभावस्य तस्य यद् अनुग्राह्यत्वं, «मम पुत्रोऽयं अन्तर् बहिर् अप्य् अतिकोमलः» इति भावनया मात्रादीनां हितेच्छा-विषयत्वं तस्माद् एवात्र रसे विभावता मात्रादिषु । वात्सल्याभिध-रत्य्-आस्वाद-जनकता, कीर्तितेति गुणानां तूद्दीपन-मात्रेण जनकत्वम् इत्य् आह । एवं-गुणस्य चेति—पूर्व-दर्शित-गुणस्यापीत्य् अर्थः । “मम पुत्रोऽयं, भ्रतुष्पुत्रोऽयम्” इति स्निग्धता वात्सल्यं । तत्र हितेच्छा त्व् अनुग्रह इति ॥४-५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६-७ ॥</strong></p>
<p>तथा श्री-दशमे (१०.८.४५)—</p>
<p><strong>त्रय्या चोपनिषद्भिश् च साङ्ख्य-योगैश् च सात्वतैः ।<br>
उपगीयमान-माहात्म्यं हरिं सामन्यतात्मजम् ॥</strong></p>
<p>यथा वा—</p>
<p>**विष्णुर् नित्यम् उपास्यते सखि मया तेनात्र नीताः क्षयं<br>
शङ्के पूतनिकादयः क्षिति-रुहौ तौ वात्ययोन्मूलितौ ।<br>
प्रत्यक्षं गिरिर् एष गोष्ट-पतिना रामेण सार्धं धृतस्<br>
तत्-तत्-कर्म दुरन्वयं मम शिशोः केनास्य सम्भाव्यते ॥<br>
श्री-जीवः : **तद् एवं श्री-भागवत-मतेन—नेमं विरिञ्चिः [भा।पु। १०.९.२०] इत्य् आद्य्-अनुसारात् त्रय्येत्य् आदि व्याञ्जित-तद्-वात्सल्य-महिमानं दर्शयित्वा शुद्धं तद् एव दर्शयति विष्णुर् इति स्पष्टम् एव । अनेन व्रजेश्वर्याः परमार्जवं सूचितम् । यद् वा, विष्णुर् इति नर्म-गोष्ठीयं, तत्रायम् अर्थः—मया सार्धं गोष्ठ-पतिना यद् विष्णुर् उपास्यते । ततस् तेनैव पूतनादयः क्षयं नीताः । क्षितिरुहौ तु वात्ययैवोन्मूलितौ, न तत्र तस्यापि सम्बन्ध इति भावेन मच्-छिशोर् अस्य रक्षा तु तेनैव कृतेति ध्वनित्म् । गिरिस् तु तादृश-तद्-उपासन-बलेन तेन गोष्ठ-पतिनैव धृतः । रामेण सार्धं इति, यदि मम शिशोस् तत् सम्भाव्यते, तर्हि कथं रामेऽपि न सम्भाव्यत इत्य् अर्थः । तद् एतं क्वचित् तत्-पुरातन-तादृश-गोवर्धन-धर-प्रतिमा-दृष्ट्या श्री-कवि-चरणैः स्पष्टी-कृतं । तेन सहेति तुल्य-योग इति समास-सूत्रे महार्थस्य द्विविध्येऽपि दृष्टैः । अत्र मया सार्धं रामेण सार्धम् इति न पुनः सहार्थो विद्यमानता-मात्रेण विवक्ष्यते, न तु तुल्य-योगेनेति । श्री-व्रज-पति-कृत-नित्य-विष्णु-सभाजनम् एव कारणत्वेन व्यज्य तस्मिन् पाल्यत्वं एव पर्यवसायितम् ॥६-७॥</p>
<p><strong>मुकुन्दः :</strong> उप हीने । यत् गीयमान-माहात्म्यं, न तु सम्यक् । तं हरिम् आत्मजं अमन्यत, साक्षात् प्र्भाव-दर्शनेऽपि पुत्र-भावेनैव साक्षात् तथा लालितवती । काक्वा अहो भाग्यं श्री-यशोदाया इति चमत्कारातिशयो व्यञ्जितः ॥६॥ उपास्यते पुत्र-रक्षार्थं परिचार्यते । शङ्के अन्य-कारणस्याब्रह्म्भावाद् इति विचारयामि ॥७॥</p>
<p><strong>विश्वनाथः :</strong> ऐश्वर्य-श्रवणाद् अपि यशोदाया वात्सल्य-प्रेम्णः सङ्कोचाभावम् आह—त्रय्येति। त्रय्या यज्ञ-पुरुषत्वेन, उपनिषद्भिः ब्रह्मत्वेन, साङ्ख्यैः पुरुषत्वेन, योगैः परमात्मत्वेन, सात्वतैः पाञ्चरात्रैः भगवत्त्वेनेत्य् एवं कर्मि-प्रभृतिभिर् उपगीयमान-माहात्म्यं तस्याः समक्षम् असमक्षं च उप आधिक्येन गीयमानैश्वर्यं हरिं सा आत्मजम् अमन्यतेत्य् अस्मद्-अभीष्ट-दैवतेनावयोर् व्रत-नियम-सन्तत-पूजनादिभिः सन्तुष्टेन श्री-नारायणेन कृपया दत्तो लोकोत्तरः पुत्रोऽयं यत् कर्मि-प्रभृतिभिः त्रय्यादि-प्रतिपाद्यत्वेन स्तूयते । अत्र खलु नारायण-समो गुणैः इति सर्वत्र गर्गेण नारायण-साम्य-प्रथया अन्य-दुष्कर-पूतनादि-वधानां एतत्-कर्तृकत्व-प्रथया चायम् एव नारायण इति तेषां विश्वास एव हेतुः । वस्तुतस् तु अयं मत्-पुत्र एव । मां मातरं क्षणम् अप्य् अदृष्ट्वा विकलीभवत्य् अहं चैनं स्व-निमेष-व्यवहितं ज्ञात्वा विह्वलीभवामि । इत्य् अवयोर् जन्य-जनन्योर् अनुभव एवात्र प्रमाणम् इति मनसि सा समाधत्ते ।</p>
<p>किं च, कर्मि-प्रभृतयस् त्रय्यादिभिर् यथा हरिं यज्ञ-पुरुषादिकं मन्यन्ते, तथैवेयं वात्सल्य-प्रेम्णा हरिम् आत्मजं मन्यते । एभ्यस् तत्-तद्-अनुरूपं फलं ददानस् तेषां अनुग्राहको वशयिता सन्न् ईष्टे, अस्यै तु वात्सल्य-प्रेमानुरूपं फलं दातुम् असमर्थो ऋणीभवन्न् अस्या अनुग्राह्यो वश्यो ईशितव्यत्वेन तिष्ठन् स्वानन्द-तुष्टोऽप्य् अस्याः स्तन्यामृतार्थं रोदितीति विशेषो ज्ञेयः ॥६॥</p>
<p>मया सार्धं गोष्ठ-पतिना यद् विष्णुर् उपास्यते, ततस् तेनैव पूतनादयः क्षयं नीताः । क्षितिरुहौ यमलार्जुनौ पवनेनिवोन्मूलितौ, गिरिस् तु तादृश-तद्-उपासन-बलेन तेन गोष्ठ-पतिनैव धृतः, रामेण सार्धम् इति यदि मम शिशौ तत् सम्भाव्यते, तर्हि रामेईपि कथं न सम्भाव्यते इत्य् अर्थः ॥७॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.८-९ ॥</strong></p>
<p>अथ <strong>गुरवः—<br>
अधिकं-मन्य-भावेन शिक्षा-कारितयापि च ।<br>
लालकत्वादिनाप्य् अत्र विभावा गुरवो मताः ॥</strong></p>
<p>यथा—</p>
<p>**भूर्य्-अनुग्रह-चितेन चेतसा<br>
लालनोत्कम् अभितः कृपाकुलम् ।<br>
गौरवेण गुरुणा जगद्-गुरोर्<br>
गौरवं गणम् अगण्यम् आश्रये ॥<br>
श्री-जीवः : **अधिकं-मन्य-भावेनेत्य् आदिषूपलक्षणे तृतीया ॥८॥ स्व-न्यून-पालनेच्छानुग्रहः । पर-दुःख-हानेच्छा कृपा ॥९॥</p>
<p>**मुकुन्दः : **अधिकं-मन्य-भावेनेत्य् आदिषूपलक्षणे तृतीया ॥८॥ लालनेच्छानुग्रहः । रक्षेच्छा कृपा ॥९॥</p>
<p>**विश्वनाथः : **स्व-न्यून-पालनेच्छानुग्रहः । पर-दुःख-हानेच्छा कृपा । गुरुणा गौरवेण जगद्-गुरोः श्री-कृष्णस्य गौरवं गणं गुरु-वर्गम् ॥९॥</p>
<blockquote>
<p>—ओ)०(ओ—</p></blockquote>
<p>**॥ ३.४.१०-१२ ॥<br>
ते तु तस्यात्र कथिता व्रज-राज्ञी व्रजेश्वरः ।<br>
रोहिणी ताश् च वल्लव्यो याः पद्मज-हृतात्मजाः ॥<br>
देवकी तत्-सपत्न्यश् च कुन्ती चानकदुन्दुभिः ।<br>
सान्दीपनि-मुखाश् चान्ये यथा-पूर्वम् अमी वराः ।<br>
व्रजेश्वरी-व्रजाधीशौ श्रेष्ठौ गुरुजनेष्व् इमौ ॥<br>
श्री-जीवः : **रोहिनीत्यनेनान्याः पितृब्यपत्न्याद्यश्चापलक्ष्यन्ते । देवकी सपत्न्यादिभ्योप्यानकदुन्दुभोर्न्यूनत्वं, ज्ञानांशाधिक्येन पुरुषत्वेन च स्नेहांशस्यावरणात् । व्रजेश्वर्याः श्रेष्टत्वं स्नेहमात्रपात्रत्वात् । तदुक्तं [भ।पु। १०.८.४७] पितरौ नानुविन्देतामित्यादिना ॥१०-११॥</p>
<p>**मुकुन्दः : **पितृब्यप्त्न्यादयो वल्लवीष्वन्तर्भावात् पृखञ् नोक्ताः, किन्तु ताभ्यः पूर्वं ज्ञेयः, तद् भर्तॄणामनुक्तिरेव न्यूनत्वेन ताभ्य उत्तरं तान् बोदयति ॥१०॥</p>
<p>**विश्वनाथः : **रोहिनीत्यनेनान्याः पितृब्य-पत्न्यादयश्चोपलक्ष्यन्ते । ब्रह्मणा हृताः पुत्र यासां ता गोप्यः । देवकी-सपत्न्यादिभ्यो ऽपि वसुदेवस्य न्यूनत्वं ज्ञानांशाधिक्येन पुरुषत्वेन च स्नेहांशस्यावरणात् । व्रजेश्वर्यादेः श्रेष्टत्वं स्नेहमात्रपात्रत्वात् । तदुक्तं ‘पितरौ नान्वविन्देताऽं [भ।पु। १०.८.४७] इत्यादिना ॥१०-११॥</p>
<blockquote>
<p>—ओ)०(ओ—</p></blockquote>
<p>तत्र <strong>व्रजेश्वर्या रूपं</strong>, यथा श्री-दशमे (१०.९.३)—</p>
<p>**क्षौमं वासः पृथु-कटि-तटे बिभ्रती सूत्र-नद्धं<br>
पुत्र-स्नेह-स्नुत-कुच-युगं जात-कम्पं च सुभ्रूः ।<br>
रज्ज्व्-आकर्ष-श्रम-भुज-चलत्-कङ्कणौ कुण्डले च<br>
स्विन्नं वक्त्रं कबर-विगलन्-मालती निर्ममन्थ ॥<br>
श्री-जीवः : **क्षौमं परम-सूक्ष्मातसी-तन्तु-सम्भवम् । अतसी स्याद् उमा क्षमा इत्य् अमरः ॥१२॥</p>
<p>**मुकुन्दः : **क्षौमं कृमि-कोषोत्थं, क्षौमः पट्ट-दुकूले स्यात् इति विश्वः । तच् च स-चित्रं पीतं ज्ञेयम् । तस्यास् तन्त्रोक्त-श्याम-वर्णत्वेन शोभातरापेक्षया ॥१२॥</p>
<p>**विश्वनाथः : **क्षौमं परम-सूक्ष्मातसी-तन्तु-सम्भवं पीत-वस्त्रं बिभ्रती । अनेन यशोदायाः श्याम-वर्णत्वम् आयातम् । वासः कथं-भूतं? सूत्रेण नीवी-बन्ध-डोरेण नद्धं बद्धं, मन्थन-समये जात-कम्पं स्तन-द्वयं बिभ्रती, रज्ज्वोर् आकर्षणात् श्रम-युक्ते भुज-द्वये चलन्तौ कङ्कणौ बिभ्रती, कवराद् विगलन्ती मालती यस्याः सा ॥१२॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.१३ ॥</strong></p>
<p>यथा वा—</p>
<p>**डोरी-जुटित-वक्र-केश-पटला सिन्दूर-बिन्दूल्लसत्-<br>
सीमान्त-द्युतिर् अङ्ग-भूषण-विधिं नाति-प्रभूतं श्रिता ।<br>
गोविन्दास्य-निसृष्ट-साश्रु-नयन-द्वन्द्वा नवेन्दीवर-<br>
श्याम-श्याम-रुचिर् विचित्र-सिचया गोष्ठेश्वरी पातु वः ॥<br>
श्री-जीवः : **नवेन्दीवरेति । क्रम-दीपिकायां यथा-सङ्ख्य-प्राप्तत्वाल् लभ्यते । तथा हि—</p>
<blockquote>
<p>ततो यजेद् दलाग्रेषु वसुदेवं च देवकीम् ।
नन्द-गोपं यशोदां च, इत्य् उक्त्वा प्राह—
ज्ञान-मुद्राभय-करौ पितरौ पीत-पाण्डुरौ ।
दिव्यमाल्याम्बरालेप-भूषणौ मातरौ पुनः ॥
धारयन्त्यौ च वरदं पायसापूर्ण-पात्रकम् ।
अरुण-श्यामले हारमणि-कुण्डल-मण्डिते ॥ इति ।</p></blockquote>
<p>यत् खलु गौतमीय-तन्त्रे—</p>
<blockquote>
<p>तद् बहिर् वसुदेवं च यशोदां देवकीं पुनः ।
वसुदेवो हेम-गौरो वराभय-कर-स्थितः ॥
देवकी श्याम-सुभगा सर्वाभरण-शोभना ।
यशोदा हेम-सङ्काशा शित-वस्त्र-युगान्विता ॥
सर्वाभरण-सन्दीप्ता कुण्डलोद्भासितानना ।
रोहिणीं च यजेत् तत्र नन्दं गौरं समर्चयेत् ॥
वरदाभय-संयुक्तं समस्त-पुरुषार्थदम् ॥ इति ।</p></blockquote>
<p>तद् एतद् तु विचार्यम् । इन्दीवर-श्याम-श्याम-रुचिर् इति । इन्दीवरम् इव श्यामा, न केवलं तादृशी, अपि तु श्यामा रुचिर् दीप्तिश् च यस्यास् तादृशी च, विशेषणयोः कर्म-धारयः ॥१३॥</p>
<p>**मुकुन्दः : **इन्दीवरस्य श्यामाद् वर्णाच् छ्यामा रुचिर् वर्णः शोभा यस्याः सा इन्दीवर-श्याम-रुचिः ॥१३॥</p>
<p><strong>विश्वनाथः :</strong> डोरी-सूत्रेण जुटितः रचना-विशेषेण बद्धः, वक्र-केश-समूहो यस्याः, नातिप्रभूतं नातिप्रचूरं अङ्ग-भूषण-विधिं श्रिता अङ्ग-भूषण-विशिष्टेत्य् अर्थः । नवेन्दीवर-श्यामाद् अपि श्यामा रुचिर् यस्याः सा । विचित्रं नाना-वर्ण-युक्तं वस्त्रं यस्याः सा ॥१३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.१४ ॥<br>
वात्सल्यम्</strong>, यथा—</p>
<p>**तनौ मन्त्र-न्यासं प्रणयति हरेर् गद्गदमयी<br>
स-बाष्पाक्षी रक्षा-तिलकम् अलिके कल्पयति च ।<br>
स्नुवाना प्रत्यूषे दिशति च भुजे कार्मणम् असौ<br>
यशोदा मूर्तेव स्फुरति सुत-वात्सल्य-पटली ॥१४॥<br>
श्री-जीवः : **कार्मणं मूल-कर्म रक्षौषधम् इति यावत् ॥१४॥</p>
<p><strong>मुकुन्दः :</strong> स्नुवानास्वयं स्नुतवत्या कार्मणं मूल-कर्म रक्साउषधम् इति यावत् ॥१४॥</p>
<p><strong>विश्वनाथः :</strong> गद्गद-मयी गद्गद-वाक्य-प्रचुरा यशोदा श्री-कृष्णस्य तनौ मन्त्र-न्यासं करोति । स्नुवाना स्तनात् दुग्ध-क्षरवती हस्ते कार्मणं मूल-कर्म रक्साउषधम् इति यावत् दिशति ददातीत्य् अर्थः ॥१४॥</p>
<blockquote>
<p>—ओ)०(ओ—</p></blockquote>
<p>**॥ ३.४.१५ ॥<br>
व्रजाधीशस्य रूपं, **यथा—</p>
<p>**तिल-तण्डुलितैः कचैः स्फुरन्तं<br>
नव-भाण्डीर-पलाश-चारु-चेलम् ।<br>
अति-तुन्दिलम् इन्दु-कान्ति-भाजं<br>
व्रज-राजं वर-कूर्चम् अर्चयामि ॥<br>
श्री-जीवः : **तिल-मिश्रित-तण्डुलवद् आचरद्भिः श्याम-मिश्र-श्वेतैर् इत्य् अर्थः । अतितुन्दिलम् इति प्रशंसा-विषयतया स्थूलम् इत्य् अर्थः । अति-शब्दः प्रशंसायां इति विश्वः । कूर्चौ विकत्थने मध्ये भ्रुवोः श्मश्रुणि कैतवे इति विश्वः ॥१५॥</p>
<p>**मुकुन्दः : **तिल-तण्डुलितैः तिल-मिश्रित-तण्डुलवद् आचरद्भिः । अतितुन्दिलं प्रशस्त-स्थूल-तुन्दवस्थं इत्य् अर्थः । अति-शब्दः प्रशंसायां इति विश्वः । कूर्चः श्मश्रुः ॥१५॥</p>
<p>**विश्वनाथः : **तिल-मिश्रित-तण्डुलवद् आचरद्भिः श्याम-मिश्र-श्वेतैर् इत्य् अर्थः । भाण्डीरस्य नवीन-पत्रवद् रक्त-वस्त्रम् । अतितुन्दिलम् इति प्रशंसा-विषयतया स्थूलम् इत्य् अर्थः । अति-शब्दः प्रशंसायां इति विश्वः । वरं श्रेष्ठम् अर्थात् लम्बायमानं श्मश्रु यस्य । कूर्चौ विकत्थने मध्ये भ्रुवोः श्मश्रुणि कैतवे इति विश्वः ॥१५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.१६ ॥<br>
वात्सल्यम्</strong>, यथा—</p>
<p><strong>अवलम्ब्य कराङ्गुलिं निजां<br>
स्खलद्-अङ्घ्रि प्रसरन्तम् अङ्गने ।<br>
उरसि स्रवद्-अश्रु-निर्झरो<br>
मुमुदे प्रेक्ष्य सुतं व्रजाधिपः ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> स्खलद्-अङ्घ्रि यथा स्यात् तथा प्रसरन्तम् ॥१६॥</p>
<p><strong>विश्वनाथः :</strong> व्रजाधिपः स्वीय-कराङ्गुलीम् अवलम्ब्य स्खलद्-अङ्घ्रि यथा स्यात् तथा अङ्गने गच्छन्तं सुतं प्रेक्ष्य ॥१६॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२ ॥</strong></p>
<p>अथ <strong>उद्दीपनाः—<br>
कौमारादि-वयो-रूप-वेशाः शैशव-चापलम् ।<br>
जल्पित-स्मित-लीलाद्याः बुधैर् उद्दीपनाः स्मृताः ॥१७॥</strong></p>
<p>तत्र <strong>कौमारम्—<br>
आद्यं मध्यं तथा शेषं कौमारं त्रि-विधं मतम् ॥१८॥</strong></p>
<p>तत्र **आद्यम्—<br>
स्थूल-मध्योरुतापाङ्ग-श्वेतिमा स्वल्प-दन्तता ।<br>
प्रव्यक्त-मार्दवत्वं च कौमारे प्रथमे सति ॥१९॥<br>
सर्वे : **स्थूलं मध्यम् ऊरु च यस्य तस्य भावस् तत्ता ॥१९॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२० ॥</strong></p>
<p>यथा—</p>
<p>**त्रि-चतुर-दशन-स्फुरन्-मुखेन्दुं<br>
पृथुतर-मध्य-कटि-रकोरु-सीमा ।<br>
नव-कुवलय-कोमलः कुमारो<br>
मुदम् अधिकां व्रज-नाथयोर् व्यतानीत् ॥<br>
श्री-जीवः : **त्रयो वा चत्वारो वा त्रिचतुरा इति सन्दिग्धतायां एवायं बहु-व्रीहिः, सन्दिग्धत्वं चातिसूक्ष्मत्व-व्यञ्जनार्थम् इति, चत्वार एव दशना वस्तुतो बोध्यन्ते । सीम-शब्देनात्रास्पदं वाच्यम् । तेषां आश्रय इत्य् अर्थः ॥२०॥</p>
<p><strong>मुकुन्दः :</strong> त्रयो वा चत्वारो वा त्रिचतुराः । पृथुतरं मध्यं च कटीरकात् कटेर् उर्वोः सीमानौ यावत् स्थिती च यस्य स पृथुतर-मध्य-कटीरकोरु-सीमा ॥२०॥</p>
<p>**विश्वनाथः : **त्रयो वा चत्वारो वा त्रिचतुरा इति सन्दिग्धतायां एवायं बहु-व्रीहिः, सन्दिग्धत्वं चातिसूक्ष्मत्व-व्यञ्जनार्थम् इति चत्वार एव दशना वस्तुतो बोध्यन्ते । सीम-शब्देनात्रास्पदं वाच्यम् । तथा च पृथुतर-मध्य-कट्य्-ऊरु-स्थलानां आश्रय इत्य् अर्थः ॥२०॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२१-२२ ॥<br>
अस्मिन् मुहुः पद-क्षेप-क्षणिके रुदित-स्मिते ।<br>
स्वाङ्गुष्ठ-पानम् उत्तान-शयनाद्यं च चेष्टितम् ॥</strong></p>
<blockquote>
<p>यथा—</p></blockquote>
<p><strong>मुख-पुट-कृत-पादाम्भोरुहाङ्गुष्ठ-मूर्ध-<br>
प्रचल-चरण-युग्मं पुत्रम् उत्तान-सुप्तम् ।<br>
क्षणम् इह विरुदन्तं स्मेर-वक्त्रं क्षणं सा<br>
तिलम् अपि विरतासीन् नेक्षितुं गोष्ठ-राज्ञी ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> एवं-भूतं सुतम् ईक्षितुं तिलम् अपि विरता नासीत् ॥२१-२२॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२३-२४ ॥<br>
अत्र व्याघ्र-नखं कण्ठे रक्षा-तिलक-मङ्गलम् ।<br>
पट्ट-डोरी कटौ हस्ते सूत्रम् इत्य् आदि मण्डनम् ॥</strong></p>
<p>यथा—</p>
<p>**तरक्षु-नख-मण्डलं नव-तमाल-पत्र-द्युतिं<br>
शिशुं रुचिर-रोचना-कृत-तमाल-पत्र-श्रियम् ।<br>
धृत-प्रतिसरं कटि-स्फुरित-पट्ट-सूत्र-स्रजं<br>
व्रजेश-गृहिणी सुतं न किल वीक्ष्य तृप्तिं ययौ ॥<br>
श्री-जीवः : **तरक्षोर् व्याघ्र-प्रायतया तच्-छब्देनात्र व्याघ्र एव वाचनीयः । द्वितीयं तमाल-पत्रं तिलकम् ॥२४॥</p>
<p>**मुकुन्दः : **तरक्षुः क्षुद्र-व्याघ्रः । द्वितीयं तमाल-पत्रं तिलकम् । प्रतिसरो हस्त-सूत्रम् ॥२४॥</p>
<p>**विश्वनाथः : **तरक्षोर् व्याघ्र-प्रायतया तच्-छब्देनात्र व्याघ्र एव वाचनीयः । रुचिर-गोरोचनया कृतस्य तमाल-पत्रस्य तिलकस्य श्रीः शोभा यत्र तं प्रतिसरः «पौहुञ्ची» इति प्रसिद्धः हस्ते धृतः ॥२४॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२५ ॥</strong></p>
<p>अथ **मध्यमम्—<br>
दृक्-तटी-भाग्-अलकतानग्नता च्छिद्रि-कर्णता ।<br>
कलोक्ति-रिङ्गनाद्यं च कौमारे सति मध्यमे ॥<br>
श्री-जीवः : **आ-नग्नता ईषन्-नग्नता । सा चासम्यग् आच्छाद्यता काचित्क-नग्नता चेति द्विधा । छिद्राति नित्य-योगेऽपि तत्राभिव्यक्तत्वाद् उक्तम् । रिङ्गणम् एवाद्यं यत्र तद् रिङ्गणाद्यं किञ्चिच् चरण-विहारान्तं चरितम् इत्य् अर्थः ॥२५॥</p>
<p><strong>मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> आ-नग्नता ईषन्-नग्नता । सा च मध्य-देशस्यासम्यग् आच्छाद्यता कदाचित् नग्नता चेति द्विविधा । रिङ्गणम् इवाद्यं यत्र तद् रिङ्गणाद्यं किञ्चिच् चरण-विहारान्तं चरितम् इत्य् अर्थः ॥२५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२६ ॥</strong></p>
<p>यथा—</p>
<p>**विचलद्-अलक-रुद्ध-भ्रू-कुटी चञ्चलाक्षं<br>
कल-वचनम् उदञ्चन् नूतन-श्रोत्र-रन्ध्रम् ।<br>
अलघु-रचित-रिङ्गं गोकुले दिग्-दुकूलं<br>
तनयम् अमृत-सिन्धौ प्रेक्ष्य माता न्यमाङ्क्षीत् ॥<br>
श्री-जीवः : **विचलद्भिर् अलकै रुन्धे ये भ्रू-तट्यौ तत्-तल-भागौ तत्र चञ्चले अक्षिणी यस्य तम्, उदञ्चती नूतनयोः श्रोत्रयो रन्ध्रे यस्य तम् । रिङ्गणाद्यम् इति यद् उक्तं, तत्रत्यं रिङ्गणं चरण-विहारं च तन्त्रेणोदाहरति—अलघु-रचित-रिङ्गम् इति । तत्र प्रथमे अनल्प-रचित-रिङ्गम् इत्य् अर्थः । अनेन प्रथम-कौमारास् तेऽपि स्वल्पं रिङ्गणं बोध्यते । अथ द्वितीयेन लघ्व् अपि रचितो रिङ्गो येन तम्, किञ्चिच् चरण-चर्यया विरहन्तम् इत्य् अर्थः । दिग्-दुकूलम् इति पूर्ववद् ईषन् नग्नता कादाचित्क-नग्नता चेति ज्ञेयम् । «तनयम् अनुभवन्ती सा सुधाब्धौ विजह्रे» इति वा पाठः ॥२६॥</p>
<p><strong>मुकुन्दः :</strong> विचरद्भिर् अलकै रुद्धे ये भ्रू-तट्यौ तत्-तल-भागौ तयोश् चञ्चले अक्षिणी यस्य तम् ॥२६॥</p>
<p><strong>विश्वनाथः :</strong> विचलद्भिर् अलकै रुद्धे भ्रू-तट्यौ तत्-तल-भागौ यत्र चञ्चले अक्षिणी यस्य तम्, नूतनयोः श्रोत्रयो रन्ध्रे यस्य तम् । अनल्प-विरचित-रिङ्गणम् इत्य् अर्थः । अनेन प्रथम-कौमारान्तेऽपि स्वल्पं रिङ्गणं बोध्यते । दिग्-दुकूलम् इति पूर्ववद् ईषन् नग्नता कादाचित्क-नग्नता चेति ज्ञेयम् ॥२६॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२७-२८ ॥<br>
घ्राणस्य शिखरे मुक्ता नव-नीतं कराम्बुजे ।<br>
किङ्किण्य्-आदि च कट्यादौ प्रसाधनम् इहोदितम् ॥</strong></p>
<p>यथा—</p>
<p>**क्वणित-कनक-किङ्किणी-कलापं<br>
स्मित-मुखम् उज्ज्वल-नासिकाग्रम् उक्तम् ।<br>
कर-धृत-नवनीत-पिण्डम् अग्रे<br>
तनयम् अवेक्ष्य ननन्द नन्द-पत्नी ॥<br>
सर्वे : **नवनीतं कादाचित्कम् एव । तच् च शोभाकरत्वात् प्रसाधन-निर्विशेषः ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.२९-३० ॥</strong></p>
<p>अथ <strong>शेषम्—<br>
अत्र किञ्चित् कृशं मध्यम् ईषत्-प्रथिम-भाग् उरः ।<br>
शिरश् च काक-पक्षाढ्यं कौमारे चरमे सति ॥</strong></p>
<p>यथा—</p>
<p>**स मनाग् अपचीयमान-मध्यः<br>
प्रथिमोपक्रम-शिक्षणार्थि-वक्षाः ।<br>
दधद्-आकुल-काक-पक्ष-लक्ष्मीं<br>
जननीं स्तम्भयति स्म दिव्य-डिम्भः ॥<br>
श्री-जीवः : **अपचीयमानेति कर्म-कर्तरि प्रयोगः । स्वयं क्षिणीभवन्-मध्य इत्य् अर्थः । काक-पक्षोऽत्र सव्यापसव्य-मध्य-स्थ-वेणी-त्रयस्य पृष्ठे युतिः ॥३०॥</p>
<p><strong>मुकुन्दः :</strong> अपचीयमान-मध्यः स्वयं क्षीणी-भवन् मध्य इत्य् अर्थः । कारु-पक्षः चूडा-करणात् प्राक्तनाः केशाः केश-गुम्फित-वेणी-त्रयम् इत्य् एके ॥३०॥</p>
<p>**विश्वनाथः : **अपचीयमानेति कर्म-कर्तृ-प्रयोगः । स्वयं क्षिणीभवन्-मध्य इत्य् अर्थः । विस्तारस्य उपक्रम-शिक्षणार्थि-वक्षः-स्थलं यस्य सः । चञ्चक-काक-पक्ष-शोभां दधत्, काक-पक्षोऽत्र सव्यापसव्य-मध्य-स्थ-वेणी-त्रयस्य पृष्ठ-देशे युतिः । कर्ण-लग्न-लम्बायमान-केशा इति केचित् । दिव्य-बालकः जननीं स्तम्भ-भाव-युक्तां करोति स्म ॥३०॥</p>
<blockquote>
<p>—ओ)०(ओ—</p></blockquote>
<p>**॥ ३.४.३१-३२ ॥<br>
धटी फण-पडी चात्र किञ्चिद्-वन्य-विभूषणम् ।<br>
लघु-वेत्रक-रत्व्नादि मण्डनं परिकीर्तितम् ॥<br>
वत्स-रक्षा व्रजाभ्यर्णे वयस्यैः सह खेलनम् ।<br>
पाव-शृङ्ग-दलादीनां वादनाद्य् अत्र चेष्टितम् ॥<br>
श्री-जीवः : **धटी स्वल्प-विस्तर-बह्वायमानः पट-विशेषः । यः खलु विचित्र-परिवृत्ति-बाहुलेय्नाधराङ्गे विच्छित्तिं लभते । फण-पटी पुरतः फणाकारः कच्छी-करणाय पश्चाद् अल्प-धटी-सन्निभः स्यूत-पटः ॥ पावः सूक्ष्म-वेणुः ॥३१-३२॥</p>
<p><strong>मुकुन्दः :</strong> धटी अधराङ्गे पट-विशेषः । फण-पटी पुरतः फणाकारः कच्छी-करणाय पश्चाद् अल्प-धटी-सन्निभ्ः स्यूत-पटः ॥ पावो द्वादशाङ्गुल-दीर्घो वेणुः ॥३१-३२॥</p>
<p><strong>विश्वनाथः :</strong> धटी स्वल्प-विस्तार-बहु-लम्बायमानः पट-विशेषः । यः खलु विचित्र-वेष्टन-बाहुल्येन मध्य-देशे शोभां लभते । फण-पटि अग्रे फणाकारः «काछनी» इति प्रसिद्धिः कच्छी-करणाय पश्चाद् अल्प-धटी-सन्निभः स्यूत-पटः ॥३१॥ पावः सूक्ष्म-वेणुः ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.३३ ॥</strong></p>
<p>यथा—</p>
<p>**शिखण्ड-कृत-शेखरः फण-पटीं कटीरे दधत्<br>
करे च लगुडीं लघुं सवयसां कुलैर् आवृतः ।<br>
अवन्न् इह शकृत्-करीन् परिसरे व्रजस्य प्रिये<br>
सुतस् तव कृतार्थयत्य् अहह पश्य नेत्राणि नः ॥<br>
श्री-जीवः : **शिखण्डेति । सुतस्य गृहागमने विलम्बमानतां वीक्ष्य चन्द्रशालिका-शिखरम् आरूढस्य श्री-व्रजेशस्य स्वर्-भार्याम् अतिवर्यातिव्यग्रां प्रति वचनम् । शकृत्करीन् वत्सान् ॥३३॥</p>
<p><strong>मुकुन्दः :</strong> शकृत्-करीन् वत्सान् ॥३३॥</p>
<p>**विश्वनाथः : **शिखण्डेति । सुतस्य गृहागमने विलम्बतां वीक्ष्य चन्द्रशालिका-शिखरम् आरूढस्य श्री-व्रजेशस्य स्व-भार्याम् भर-व्यग्रां प्रति वचनम् । शकृत्-करीन् वत्सान् ॥३३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.३४-३५ ॥</strong></p>
<p>अथ <strong>पौगण्डम्—<br>
पौगण्डादि पुरैवोक्तं तेन सङ्क्षिप्य लिख्यते ॥३४॥</strong></p>
<p>यथा—</p>
<p><strong>पथि पथि सुरभीणान् अंशुकोत्तंसि-मूर्धा<br>
धवलिम् अयुग्-अपाङ्गो मण्डितः कञ्चुकेन ।<br>
लघु लघु परिगुञ्जन्-मञ्जु-मञ्जीर-युग्मं<br>
व्रज-भुवि मम वत्सः कच्च-देशाद् उपैति ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> अंशुकम् उष्णीष-रूपम् उत्तंसः । तौ स्वर्ण-रत्नादि-निर्मितं शिरो-भूषणं तौ विद्येते अस्य तादृक् मूर्धा यस्य स तथा ॥३५॥</p>
<p>**विश्वनाथः : **अंशुकेन वस्त्रेण निर्मित उत्तंसः उष्णीष-रूप-शिरो-भूषणं यत्र तथा-भूतो मस्तके । यस्य सः, बागो इति प्रसिद्धेन कुञ्चुकेन मण्डितः, व्रज-भ्हुवि निकट-देशात् सुरभीणां पथि पथि मम बालक उपैति ॥३५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.३६ ॥</strong></p>
<p>अथ <strong>कैशोरम्—<br>
अरुणिम-युग्-अपाङ्गस् तुङ्ग-वक्षः-कपाटी-<br>
विलुठद्-अमल-हारो रम्य-रोमावलि-श्रीः ।<br>
पुरुष-मणिर् अयं मे देवकि श्यामलाङ्गस्<br>
त्वद्-उदर-खनि-जन्मा नेत्रम् उच्चैर् धिनोति ॥</strong></p>
<p><em>न कतमेन व्याख्यातम् ।न व्याख्यातम्।</em></p>
<blockquote>
<p>—ओ)०(ओ—</p></blockquote>
<p>**॥ ३.४.३७-३८ ॥<br>
नव्येन यौवनेनापि दीव्यन् गोष्ठेन्द्र-नन्दनः ।<br>
भाति केवल-वात्सल्य-भाजां पौगण्ड-भाग् इव ॥<br>
सुकुमारेण पौगण्ड-वयसा सङ्गतोऽप्य् असौ ।<br>
किशोराभः सदा दास-विशेषाणां प्रभासते ॥<br>
श्री-जीवः : <em>न व्याख्यातम् <em>**दास-विशेषाणामिति तत्-प्रौढतारूपस्फूर्त्तिमयलोकपालादीनामित्यर्थाः ॥३८॥</em>।</em></p>
<p><strong>मुकुन्दः :</strong> नव्येन यौवनेन चरम-किशोरेण ॥३७॥ सुकुमारेण प्रथमेनेत्य् अर्थः । दास-विशेषाणां अधिकृताश्रितानां प्रभावेण किशोरातः ॥३८॥</p>
<p><strong>विश्वनाथः :</strong> दास-विशेषणाम् इति तत्-प्रौढता-स्फूर्ति-मय-लोक-पालादीनां इत्य् अर्थः ॥३८॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.३९ ॥</strong></p>
<p>अथ **शैशव-चापलम्—<br>
पारीर् भिनत्ति विकिरत्य् अजिरे दधीनि<br>
सन्तानिकां हरति कृन्तति मन्थ-दण्डम् ।<br>
वह्नौ क्षिपत्य् अविरतं नव-नीतम् इत्थं<br>
मातुः प्रमोद-भरम् एव हरिस् तनोति ॥<br>
श्री-जीवः : **पारी पान-पात्रम् इति क्षीर-स्वामी । दुग्धादेर् ज्ञेयम्, मृण्मयाच्छादन-भाण्डम् इति माथुराः । सन्तानिका दुग्धोपरि जात-तत्-सार-भाग-मय-जालिका । अविरतम् इत्य् अत्र त्वपियाग मुहुर् इति पाठान्तरं दृश्यम् ॥३९॥</p>
<p><strong>मुकुन्दः :</strong> पारी दुग्धादेः पात्रम् । पारी पात्री-परागयोः इति विश्वः ॥३९॥</p>
<p><strong>विश्वनाथः :</strong> पारी पान-पात्रम् इति क्षीर-स्वामी । तच् च दुग्धादेर् ज्ञेयम्, मृण्मयाच्छडन-भाण्डम् इति माथुराः । सन्तानिका दुग्धोपरि-जात-तत्-सार-भाग-मय-जालिका ताम् ॥३९॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४० ॥</strong></p>
<p>यथा वा—</p>
<p>**प्रेक्ष्य प्रेक्ष्य दिशः स-शङ्कम् असकृन् मन्दं पदं निक्षिपन्<br>
नायात्य् एष लतान्तरे स्फुटम् इतो गव्यं हरिष्यन् हरिः ।<br>
तिष्ठ स्वैरम् अजानतीव मुखरे चौर्य-भ्रमद्-भ्रू-लतं<br>
त्रस्यल्-लोचनम् अस्य शुष्यद्-अधरं रम्यं दिदृक्षे मुखम् ॥<br>
श्री-जीवः : **स्वैरं मन्दम् अचञ्चलं तिष्ठ । मन्द-स्वच्छन्दयोः स्वैरम् इति नानार्थात् । चौर्याय भ्रमन्त्याव् एवम् एवम् अपरिहरिष्यामीति भावनया नाना-गतिं दधत्यौ भ्रू-लते यस्य तम् ॥४०॥</p>
<p>**मुकुन्दः : **मन्दम् अल्पम् अल्पं पदं निक्षिपन् । स्वैरं मन्दम् अचञ्चलं तिष्ठ । मन्द-स्वच्छन्दयोः स्वैरम् इति कोष-काराः । चौर्याय भ्रमन्त्यौ गृह-वृद्धादि-दर्शनार्थं परितो गच्छन्त्यौ भ्रू-लते यस्य तम् । आवयोर् दर्शनार्थं त्रस्यल्-लोचनं शुष्यद् अधरं, अतो रम्यम् । भ्रमद् इत्य् आदि वर्तमान-सामीप्ये ॥४०॥</p>
<p>**विश्वनाथः : **हे मधुरे ! मन्दं स्वैरम् अचञ्चलं इति यावत् तद् यथा स्यात् तथा अजानतीव तिष्ठामि । मन्द-स्वच्छन्दयोः स्वैरम् इति नानार्थात् । चौर्याय भ्रमन्त्यौ एवम् अपरिहरिष्यामीति भावनया नाना-गतिं दधत्यौ भ्रू-लते यस्य तम् ॥४०॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४१ ॥</strong></p>
<p>अथ **अनुभावाः—<br>
अनुभावाः शिरो-घ्राणं करेणाङ्गाभिमार्जनम् ।<br>
आशीर्वादो निदेशश् च लालनं प्रतिपालनम् ।<br>
हितोपदेश-दानाद्या वत्सले परिकीर्तिताः ॥<br>
श्री-जीवः : **लालनं स्नपनादि । प्रतिपालनं रक्षा ॥४१॥</p>
<p><strong>मुकुन्दः :</strong> लालनं स्नपनादि । प्रतिपालनं रक्षणम् ॥४१॥</p>
<p><strong>विश्वनाथः :</strong> निदेशः आज्ञा-पालनं । लालनं स्नपनादि । प्रतिपालनं रक्षणादि ॥४१॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४२ ॥</strong></p>
<p>अत्र <strong>शिरो-घ्राणम्</strong>, यथा श्री-दशमे (१०.१३.३३)—</p>
<p><strong>तद्-ईक्षणोत्प्रेम-रसाप्लुताशया<br>
जातानुरागा गत-मन्यवोऽर्भकान् ।<br>
उदुह्य दोर्भिः परिरभ्य मूर्धनि<br>
घ्राणैर् अवापुः परमां मुदं ते ॥</strong></p>
<p><em>न कतमेनापि व्याख्यातम् ।व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.४.४३ ॥</strong></p>
<p>यथा वा—</p>
<p><strong>दुग्धेन दिग्धा कुच-विच्युतेन<br>
समग्रम् आघ्राय शिरः सपिच्छम् ।<br>
करेण गोष्ठेशितुर् अङ्गनेयम्<br>
अङ्गानि पुत्रस्य मुहुर् ममार्ज ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> दुग्धेन दिग्धा सिक्ता गोष्ठेशितुर् इयम् अङ्गना यशोदा ॥४३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४४-४५ ॥<br>
चुम्बाश्लेषौ तथाह्वानं नाम-ग्रहण-पूर्वकम् ।<br>
उपालम्भादयश् चात्र मित्रैः साधारणाः क्रियाः ॥</strong></p>
<p>अथ <strong>सात्त्विकाः—<br>
नवात्र सात्त्विकाः स्तन्य-स्रावः स्तम्भादयश् च ते ॥</strong></p>
<p><em>न कतमेन व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.४.४६ ॥</strong></p>
<p>तत्र <strong>स्तन्य-स्रावो</strong>, यथा श्री-दशमे (१०.१३.२२)—</p>
<p><strong>तन्-मातरो वेणु-रव-त्वरोत्थिता<br>
उत्थाप्य दोर्भिः परिरभ्य निर्भरम् ।<br>
स्नेह-स्नुत-स्तन्य-पयः-सुधासवं<br>
मत्वा परं ब्रह्म सुतान् अपाययन् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> स्नेह-स्नुतम्, अत एव सुधासवं स्तन्य-दुग्धं परं ब्रह्म श्री-कृष्णं स्व-स्व-सुतान् मत्वापाययन् ॥४६॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४७ ॥</strong></p>
<p>यथा वा ललित-माधवे (१.४६)—</p>
<p>**निचुलित-गिरि-धातु-स्फीत-पत्रावलीकान्<br>
अखिल-सुरभि-रेणून् क्षालयद्भिर् यशोदा ।<br>
कुच-कलस-विमुक्तैः स्नेह-माध्वीक-मध्यैस्<br>
तव नवम् अभिषेकं दुग्ध-पूरैः करोति ॥<br>
श्री-जीवः : **निचुलितत्वम् आच्छादितत्वं, स्नेह एव माध्वीकं येषु ते च, मेध्याश् च परम-पवित्रास् त इति विशेषणयोः समासः । तथापि परमास्वाद्यैवेति भावः । नवं प्रथमम् इत्य् अभिषेकान्तरं जलैर् भविष्यद् अप्य् अनेन दुग्धाभिषेकेण पिष्ट-पेषीकयिष्यत इति भावः ॥४७॥</p>
<p><strong>मुकुन्दः :</strong> निचुलितत्वं आच्छादितत्वम् । स्नेह एव माध्वीकं तेन मेध्यैः परम-पवित्रैः । नवम् अपूर्वं ॥४७॥</p>
<p>**विश्वनाथः : **श्री-कृष्णं प्रति पौर्णमास्या वचनम् । निचुलिता आच्छादिता । गैरिक-निर्मित-चित्र-लता-रूप-पत्रावली यैः एवम्-भूतान् सुरभि-रेणून् क्षालयद्भिः दुग्ध-पूरैर् अभिषेकं करोति । कथम्-भूतैः ? स्नेह एव माध्वीकं मधु येषु ते च, मेध्याः परम-पवित्राश् चेतीति विशेषणयोः समासः ॥४७॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४८ ॥<br>
स्तम्भादयो</strong>, यथा—</p>
<p>**कथम् अपि परिरब्धुं न क्षमा स्तब्ध-गात्री<br>
कलयितुम् अपि नालं बाष्प-पुर-प्लुताक्षी ।<br>
न च सुतम् उपदेष्टुं रुद्ध-कण्ठी समर्था<br>
दधतम् अचलम् आसीद् व्याकुला गोकुलेशा ॥<br>
श्री-जीवः : **गोकुलेशेत्य् अत्र गोप-राज्ञीति पाठान्तरम् ॥४८॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> अचलं गोवर्धनं दधतं सुतम् ॥४८॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.४९-५० ॥</strong></p>
<p>अथ <strong>व्यभिचारिणः—<br>
तत्रापस्मार-सहिताः प्रीतोक्ताः व्यभिचारिणः ॥</strong></p>
<p>तत्र <strong>हर्षो</strong>, यथा श्री-दशमे (१०.१७.१९)—</p>
<p><strong>यशोदापि महाभागा नष्ट-लब्ध-प्रजा सती ।<br>
परिष्वजाङ्कम् आरोप्य मुमोचाश्रु-कलां मुहुः ॥</strong></p>
<p>_न व्याख्यातम् _</p>
<p><em>।</em></p>
<blockquote>
<p>—ओ)०(ओ—</p></blockquote>
<p><strong>॥ ३.४.५१ ॥</strong></p>
<p>यथा वा विदग्ध-माधवे (१.२०)—</p>
<p><strong>जित-चन्द्र-पराग-चन्द्रिका<br>
नलदेन्दीवर-चन्दन-श्रियम् ।<br>
परितो मयि शैत्य-माधुरीं<br>
वहति स्पर्श-महोत्सवस् तव ॥<br>
श्री-जीवः : <em>न व्याख्यातम् ।न व्याख्यातम्।</em><br>
मुकुन्दः :</strong> चन्द्र-परागादीनां श्रीः सम्पत्तिः । सात्र शैत्य-माधुर्यम् । चन्द्र-परागः कर्पूर-रजः नलदम् उशीरं ॥५१॥</p>
<p><strong>विश्वनाथः :</strong> जिता चन्द्र-परागादीनां श्रीः शैत्य-सम्पत्तिः यया तां शैत्य-माधुरीं तव स्पर्श-महोत्सवः मयि वहति प्रापयति । चन्द्रः कर्पूरः । नलदम् उशीरम्, तृण-विशेष-मूलं इति यावत् ॥५१॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५२-५३ ॥</strong></p>
<p>अथ **स्थायी—<br>
सम्भ्रमादि-च्युता या स्याद् अनुकम्पेऽनुकम्पितुः । <br>
रतिः सैवात्र वात्सल्यं स्थायी भावो निगद्यते ॥<br>
यशोदादेस् तु वात्सल्य-रतिः प्रौढा निसर्गतः ।<br>
प्रेमवत् स्नेहवद् भाति कदाचित् किल रागवत् ॥<br>
श्री-जीवः : **यशोदादेर् इत्य् उपलक्षणं । अन्येषां अपि प्रौढ-रतीनां । <strong>प्रौढा</strong> राग-पराकाष्ठात्मिका । <strong>प्रेमादिवद्</strong> इति यथान्येषां प्रेमादयस् तथा <strong>भाति</strong> प्रतीयते, अन्तस् तु सदा प्रौढैवेत्य् अर्थः ॥५२-५३॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> <strong>अनुकम्पितुः</strong> पित्रादेः <strong>सम्भ्रमादि-रहिता</strong> या श्री-कृष्णेऽ<span style="text-decoration:underline;">नुकम्पा-रतिः</span> । सैव वात्सल्यं स्थायी । <strong>निसर्गतः</strong> स्वरूपतः प्रेमादिवद् इति यथान्येषां प्रेमादयः, तथा <strong>भाति</strong> प्रतीयते ॥५२-५३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५४ ॥</strong></p>
<p>तत्र <strong>वात्सल्य-रतिर्</strong>, यथा श्री-दशमे (१०.६.४३)—</p>
<p><strong>नन्दः स्व-पुत्रम् आदाय प्रेत्यागतम् उदार-धीः ।<br>
मूर्ध्न्य् उपाघ्राय परमां मुदं लेभे कुरूद्वह ॥</strong></p>
<p><em>न व्याख्यातम्। ।</em></p>
<blockquote>
<p>—ओ)०(ओ—</p></blockquote>
<p><strong>॥ ३.४.५५ ॥</strong></p>
<p>यथा वा—</p>
<p>**विन्यस्त-श्रुति-पालिर् अद्य मुरली-निस्वान-शुश्रूषा<br>
भूयः प्रस्रव-वर्षिणी द्विगुणितोत्कण्ठा प्रदोषोदये ।<br>
गेहाद् अङ्गनम् अङ्गनात् पुनर् असौ गेहं विशन्त्य् आकुला<br>
गोविन्दस्य मुहुर् व्रजेन्द्र-गृहिणी पन्थानम् आलोकते ॥<br>
श्री-जीवः : **पालिः कर्ण-लताग्रे स्यात् इति विश्वः । तद्-विन्यासेन तु समग्र-कर्ण-विन्यास एव लक्ष्यते ॥५५॥</p>
<p><strong>मुकुन्दः :</strong> श्रुतेः पालिर् अग्रम् । पालिः कर्ण-लताग्रे स्यात् इति विश्वः ॥५५॥</p>
<p><strong>विश्वनाथः :</strong> मुरली-ध्वनि-शुश्रूषया भूयः पुनः पुनः विन्यस्ता कर्ण-पालिः कर्णाग्र-भागो यया । पालिः कर्ण-लताग्रे स्यात् इति विश्वः । तथा चान्य-वार्तायां कर्णस्यावधानेऽपि श्रेष्ठ-वृत्ति-रूपाग्र-भागस् तु मुरली-शब्द एवेति भावः । प्रस्रव-वर्षिणी दुग्ध-धारा-वर्षिणी ॥५५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५६ ॥<br>
प्रेमवद्</strong>, यथा—</p>
<p><strong>प्रेक्ष्य तत्र मुनि-राज-मण्डलैः<br>
स्तूयमानम् असि अपि मुक्त-सम्भ्रमा ।<br>
कृष्णम् अङ्कम् अभि गोकुलेश्वरी<br>
प्रस्नुता कुरु-भुवि न्यवीविशत् ॥<br>
श्री-जीवः : प्रेक्ष्य</strong> परम्परया बुद्ध्वेत्य् अर्थः । अन्तर्-वास एव तस्यां मिलनौचित्यं स्यात्, प्रेक्षा च बुद्धिर् उच्यते । “कुरु-भुवि न्यवीविशद्” इत्य् एव पाठः ॥५६॥</p>
<p><strong>मुकुन्दः :</strong> <strong>कुरु-भुवि</strong> कुरुक्षेत्रे ॥५६॥</p>
<p><strong>विश्वनाथः :</strong> <strong>तत्र</strong> विनशने कुरुक्षेत्रे <strong>स्तूयमानम् अपि प्रेक्ष्य</strong> “ईश्वरोऽयम्” इति <strong>सम्भ्रम-रहिता</strong> सती <strong>अङ्कम् अभि</strong> अङ्के <strong>कृष्णं न्यवीविशात्</strong> निवेशयामास ॥५६॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५७ ॥</strong></p>
<p>यथा वा—</p>
<p>**देवक्या विवृत-प्रसू-चरितयाप्य् उन्मृज्यमानानने<br>
भूयोभिर् वसुदेव-नन्दनतयाप्य् उद्घूष्यमाणे जनैः ।<br>
गोविन्दे मिहिर-ग्रहोत्सुकतया क्षेत्रं कुरोर् आगते<br>
प्रेमा वल्लव-नाथयोर् अतितराम् उल्लासम् एवाययौ ॥<br>
श्री-जीवः : **उन्मृज्यमानानन इति वल्लव-नाथयोर् मिलन-सुखेन तद्-आननस्याश्रु-लिप्ततां व्यञ्जयति । <strong>मिहिर-</strong> एतिइति—<strong>मिहिर-ग्रहं</strong> निमित्ती-कृत्य या <strong>उत्सुकता</strong> <strong>वल्लव-नाथाव्</strong> अप्य् अत्रागमिष्यत इति तयोर् दर्शनोत्कण्ठा, तयेत्य् अर्थः । प्रेम्णस् तु उल्लासे हेतुः । स्वाभाविक-भाव-प्रेरितायास् तत् तत्-तद् तद्-विरोधिन्या युक्तेः स्फुरणम् एव ज्ञेयम् । कंस-वधात् पूर्वम् अश्रुत-भेद-वार्तानां श्री-व्रजेन्द्रादीनां तद्-वधाद् उत्तरं—अस्यास् त्वाम् अष्टमो गर्भो हन्ता यां [भा।पु। १०.१.३४] इत्य् आकाश-वाणी-प्रामाण्य-मात्रेण श्री-कृष्णे सान्त्वयतां वदत्सु स्व-पुत्र-परिवृत्ति-वार्तया व्यक्तया तु पुनस् तद्-उपादनम् उपादानम् अन्याय्यं स्याद् इति तां गोपयत्सु तत्-परिवृत्ति-सूचक-हरिवंश-रीत्या गुप्ततया नारदेन कंसं प्रति कृतं भेदम् अपि गोपयत्सु यादवेषु, सा युक्तिर् ईदृशी । अस्यास् त्वाम् अष्टम इत्य् इत्य्-आदिकं खलु—किं मया हतया मन्द जातः खलु तवान्त-कृत् । यत्र क्व वा पूर्व-शत्रुः [भा।पु। १०.४.१२] इति देवी-वाण्या व्यभिचारितं कंसेनापि तथा सूचितम् । दैवम् अप्य् अनृतं वक्ति न मर्त्या एव [भा।पु। १०.४.१७] इति । यदि च किम् अप्य् अत्र सन्दर्भान्तरं स्यात्, तदा सर्वत्रावञ्चक-शीलेन निरुपाधि-बन्धु-भाव-भावितेन वसुदेवेन&ndash;—-</p>
<blockquote>
<p>दिष्ट्या भ्रातः प्रवयस इदानीम् अप्रजस्य ते ।
प्रजाशाया निवृत्तस्य प्रजा यत् समपद्यत ॥ [भा।पु। १०.५.२३]</p></blockquote>
<p>इत्य् इत्य्-आदिकं न प्रोच्यते । तस्माद् यथा—प्राग् अयं वसुदेवस्य क्वचिज् जातस् तवात्मजः [भा।पु। १०.८.१४] इति गर्गेणात्र प्रोक्तम्, तथा तत्रापि नूनं प्रोक्तम् इति, सम्प्रति स्व-कार्य-साधनार्थम् एव प्राचीनम् अर्वाचीनं वेत्य् अ विविच्य स्वान्वयत्व-मात्रं ते प्रचारयामासुः । भवतु नाम तत् तद् अपि वतः स्व-पुत्रे योग्या जना यदि पुत्रवद् आचरन्ति, तदा पित्रोः सुखम् एव स्यात्, किम् उत प्रेम्णा याभ्यां अभिन्नौ वसुदेव-देवक्यौ । तद् एतद् अनुसन्धाय स्वयं श्री-कृष्णेनाप्य् एतद् उक्तम्—ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इति । तस्मात् सुहृत्सु वसुदेवादिष्व् अस्माभिर् यावत् तत्-सुख-विधानं कार्यं, भवद्भिस् तावत् गाम्भीर्यं कार्यं इति सूचितम् । श्रीमद्-उद्धवं प्रति च रहस् तथैव निज-हार्दम् उक्तम्&ndash;गच्छोद्धव व्रजं सौम्य [भा।पु। १०.४६.३] इत्य् आदौ, पित्रोर् नौ प्रीतिम् आवह [भा।पु। १०.४६.३] इति । यत् तु कुरुक्षेत्र-यात्रायां श्री-देवक्या श्री-यशोदाम् प्रति, एताव् अदृष्ट-पितरौ [भा।पु। १०.८२.३८] इत्य् उक्तं, तत्राप्य् अनया तत्-क्षण-मिलित-चिर-वियुक्त-पुत्रतया नावधानं कृतिर् इति गम्यते । यत एवानन्तरं न किञ्चिद् अप्य् उक्तम् इति दिक् ॥५७॥</p>
<p>**मुकुन्दः : **उन्मृज्यमानानन इति वल्लव-नाथयोर् मिलन-सुखेन तद्-आननस्याश्रु-लिप्ततां व्यञ्जयति । मिहिरेति—मिहिर-ग्रहं निमित्ती-कृत्य या उत्सुकता व्रज-जना अप्य् अत्रागमिष्यन्तीति तेषां दर्शनाद्य्-उत्कण्ठा तयेत्य् अर्थः । उल्लास आलम्बन-कृतोत्कर्षम् एव, न तु त्रासम् ॥५७॥</p>
<p>**विश्वनाथः : **विवृतं व्यक्तीकृतं मत्-कुक्षित एवायं जात इति प्रसू-चरितं यया तया देवक्या उन्मृज्यमानानने इति नन्द-यशोदयोर् मिलन-सुखेन श्री-कृष्णस्याननस्याश्रु-लिप्ततां व्यञ्जयति । मिहिर-ग्रहं सूर्य-ग्रहणं निमित्तीकृत्य या उत्सुकता वल्लव-नाथाव् अप्य् अत्रागमिष्यत इति तयोर् दर्शनोत्कण्ठा तयेत्य् अर्थः ॥५७॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५८ ॥<br>
स्नेहवत्</strong>, यथा—</p>
<p>**पीयूष-द्युतिभिः स्तनाद्रि-पतितैः क्षीरोत्करैर् जाह्नवी<br>
कालिन्दी च विलोचनाब्ज-जनितैर् जाताञ्जन-श्यामलैः ।<br>
आरान्- मध्यम-वेदिम् आपतितयोः क्लिन्ना तयोः सङ्गमे<br>
वृत्तासि व्रज-राज्ञि तत्-सुत-मुख-प्रेक्षां स्फुटं वाञ्छसि ॥<br>
श्री-जीवः : **पीयूषेति सूर्योपराग-यात्रा-व्याजेन स्व-पुत्र-दर्शनोत्कण्ठया व्रजन्त्यां व्रजेश्वर्यां कस्याश्चित् परिचित-चर-तापस्या वचनम् । क्षीरं दुग्धं जलं च । मध्यमो मध्य-भागः स एव वेदिस् तां, पक्षे मध्यम-वेदिं प्रयागम् ॥५८॥</p>
<p>**मुकुन्दः : **पीयूष-द्युतीति । श्री-कृष्णस्य वचनात् व्रजागमन-सान्निध्य-समये श्री-पौर्णमास्या वचनम् । क्षीरं दुग्धं जलं च । मध्यमो मध्य-भागो वेदिर् इव अङ्गुलि-मुद्रावती अतिक्षीण-मध्यम् इत्य् अर्थः । वेदिर् अङ्गुलि-मुद्रायां बुधेऽलङ्कृत-भू-तले इति विश्वः । पक्षे, मध्यम-वेदिं प्रयागम् ॥५८॥</p>
<p>**विश्वनाथः : **सूर्योपराग-यात्रा-व्याजेन स्व-पुत्र-दर्शनोत्कण्ठया व्रजन्त्यां व्रजेश्वर्यां कस्याश्चित् परिचिततर-तापस्या वचनम् । तनु-रूप-पर्वतात् पतितैः क्षीरोत्करैः रस-समूहैः जाता जाह्नवी, क्षीरं दुग्धं जलं च । नेत्र-कमल-जनितैः अञ्जनेन श्यामलैः जल-समूहैः जाता यमुना च । मध्यमो मध्य-देशः स एव वेदिस् तां, पक्षे मध्यम-वेदिं प्रयागम्। आपतितयोस् तयोर् गङ्गा-यमुनयोः सङ्गमे हे व्रज-राज्ञि! त्वं क्लिन्ना स्नाता वृत्तासि, तत् तस्मात् श्री-कृष्ण-मुख-दर्शनं वाञ्छसि, भगवद्-दर्शन-वाञ्छयैव लोकाः प्रयागे स्नानं कुर्वन्तीति प्रसिद्धेः ॥५८॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.५९ ॥<br>
रागवत्</strong>, यथा—</p>
<p>**तुषार्वति तुषानलोऽप्य् उपरि तस्य बद्ध-स्थितिर्<br>
भवन्तम् अवलोकते यदि मुकुन्द गोष्ठेश्वरी ।<br>
सुधाम्बुधिर् अपि स्फुटं विकट-काल-कूटत्य् अलं<br>
स्थिता यदि न तत्र ते वदन-पद्मम् उद्वीक्ष्यते ॥<br>
श्री-जीवः, मुकुन्दः : **हे <strong>मुकुन्द</strong> ! <strong>गोष्ठेश्वरी यदि भवन्तम् अवलोकते</strong>, तदा <strong>तुषानलोऽपि तुषारति</strong>, तुषारवद् आचरति । कीदृशी सत्य् अवलोकते ? तत्राह—<strong>तस्य</strong> तुषानलस्योपरि <strong>बद्ध-स्थितिर्</strong> इत्य् अन्वयः । एवम् उत्तरत्रापि ॥५९॥</p>
<p>**मुकुन्दः : **हे मुकुन्द ! गोष्ठेश्वरी यदि भवन्तम् अवलोकते, तदा तुषानलोऽपि तुषारति, तुषारवद् आचरति । कीदृशी सत्य् अवलोकते ? तत्राह—तस्योपरि बद्ध-स्थितिर् इत्य् अन्वयः । एवम् उत्तरत्रापि ॥५९॥</p>
<p>**विश्वनाथः : **हे <strong>मुकुन्द</strong> ! <strong>गोष्ठेश्वरी यदि भवन्तम् अवलोकते</strong>, तदा <strong>तुषानलोऽपि</strong> <strong>तुषारति</strong>, तुषारवत् परम-शीतलवद् आचरति । कीदृशी सत्य् अवलोकते ? तत्राह—<strong>तस्योपरि तस्य</strong> <strong>उपरि</strong> <strong>बद्ध-स्थितिर्</strong> इत्य् अन्वयः । एवम् उत्तरत्रापि ॥५९॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६० ॥<br>
अथ अयोगे उत्कण्ठितम्</strong>, यथा—</p>
<p><strong>वत्सस्य हन्त शरद्-इन्दु-विनिन्दि-वक्त्रं<br>
सम्पादयिष्यति कदा नयनोत्सवं नः ।<br>
इत्य् अच्युते विहरति व्रज-बाटिकायाम्<br>
ऊर्वी त्वरा जयति देवक-नन्दिनीनाम् ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> अच्युते व्रज-भूमौ विहरति सति देवकी प्रभृतीनां कदा श्री-कृष्ण-मुखं अस्माकं नयनोत्सवं करिष्यतीति या गुर्वी महती त्वरा स जयति ॥६०॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६१ ॥</strong></p>
<p>यथा वा—</p>
<p>**भ्रातस् तनयं भ्रातुर्<br>
मम सन्दिश गान्दिनी-पुत्र ।<br>
भ्रातृव्येषु वसन्ती<br>
दिदृक्षते त्वां हरे कुन्ती ॥<br>
श्री-जीवः, मुकुन्दः : **भ्रातृव्येषु शत्रुषु ॥</p>
<p><strong>विश्वनाथः :</strong> हे भ्रातः! हे गान्दिनी-पुत्र! अक्रूर ! भ्रातुस् तनयं श्री-कृष्णं सन्दिश । सन्देशम् एवाह—भ्रातृव्येषु शत्रुषु, हे हरे! ॥६१॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६२ ॥<br>
वियोगो</strong>, यथा श्री-दशमे (१०.४६.२८)—</p>
<p><strong>यशोदा वर्ण्यमानानि पुत्रस्य चरिताणि च ।<br>
शृण्वत्य् अश्रूण्य् अस्राक्षीत् स्नेह-स्नुत-पयोधरा ॥</strong></p>
<p>_न कतमेनापि व्याख्यातम् _।<em>व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.४.६३ ॥</strong></p>
<p>यथा वा—</p>
<p><strong>याते राज-पुरं हरौ मुख-तटी व्याकीर्ण-धूम्रालका<br>
पश्य स्रस्त-तनुः कठोर-लुठनैर् देहे व्रणं कुर्वती ।<br>
क्षीणा गोष्ठ-मही-महेन्द्र-महिषी हा पुत्र पुत्रेत्य् असौ<br>
क्रोशन्ती करयोर् युगेन कुरुते कष्टाद् उरस्-ताडनम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<blockquote>
</blockquote>
<p><strong>विश्वनाथः :</strong> गोष्ठ-मही-महेन्द्रस्य नन्दस्य महिषी कष्टात् क्लेशात् ॥६३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६४-६५ ॥<br>
बहूनाम् अपि सद्-भावे वियोगेऽत्र तु केचन ।<br>
चिन्ता विषाद-निर्वेद-जाड्य-दैन्यानि चापलम् ।<br>
उन्माद-मोहाव् इत्य् आद्या अत्युद्रेकं व्रजन्त्य् अमी ॥</strong></p>
<p>अत्र **चिन्ता—<br>
मन्द-स्पन्दम् अभूत् क्लमैर् अलघुभिः सन्दानितं मानसं<br>
द्वन्द्वं लोचनयोश् चिराद् अविचल-व्याभुग्न-तारं स्थितम् ।<br>
निश्वासैः स्रवद् एव पाकम् अयते स्तन्यं च तप्तैर् इदं<br>
नूनं वल्लव-राज्ञि पुत्र-विरहोद्घूर्णाभिर् आक्रम्यसे ॥<br>
श्री-जीवः : **मन्द-स्पन्दम् इति श्री-कृष्णस्य वन-गमने कस्याश्चिद् वचनम् । सन्दानितं बद्धं निश्वासैः स्रवद् एवेत्य् आदि पाठ एव पुत्र-विरह-सूचकः ॥६५॥</p>
<p><strong>मुकुन्दः :</strong> मन्द-स्पन्दम् इति श्री-कृष्णस्य वन-गमने कस्याश्चिद् उक्तिर् इयम् । «निश्वासैर् अधरश् च ते विधुरतां नीतः कदुष्णैर् अयम्» इति पाठः ॥६५॥</p>
<p>**विश्वनाथः : **मन्द-स्पन्दम् इति श्री-कृष्णस्य वन-गमने कस्याश्चिद् वचनम् । सन्दानितं बद्धं । अविचलन्ती स्थिरा व्याभुग्ना कुटिला तारा यत्र तथा-भूतं लोचन-द्वन्द्वं स्थितं, स्रवत् स्तनं दुग्धं तप्तैः निश्वासैः पाकं प्राप्नोति ॥६५॥</p>
<blockquote>
<p>—ओ)०(ओ—</p></blockquote>
<p>**॥ ३.४.६६ ॥<br>
विषादः—<br>
वदन-कमलं पुत्रस्याहं निमीलति शैशवे<br>
नव-तरुणिमारम्भोन्मृष्टं न रम्यम् अलोकयम् ।<br>
अभिनव-वधू-युक्तं चामुं न हर्म्यम् अवेशयं<br>
शिरसि कुलिशं हन्त क्षिप्तं श्वफल्क-सुतेन मे ॥<br>
श्री-जीवः : **वदनेति श्री-कृष्णस्य द्वारकायां गार्हस्थ्य-निष्ठाः श्रुत्वा श्री-व्रजेश्वरी-वचनम् ॥६६॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> शैशवे निमीलति गते सति तारुण्य-युक्तं वदन-कमलं अहं नालोकयम्, नव-वधू-युक्तं श्री-कृष्णं गृहं नाहं प्रावेशयम् ॥६६॥</p>
<blockquote>
<p>—ओ)०(ओ—</p></blockquote>
<p>**॥ ३.४.६७ ॥<br>
निर्वेदः—<br>
धिग् अस्तु हत-जीवितं निरवधि-श्रियोऽप्य् अद्य मे<br>
यया न हि हरेः शिरः स्नुत-कुचाग्रम् आघ्रायते ।<br>
सदा नव-सुधा-दुहाम् अपि गवां परार्धं च धिक्<br>
स लुञ्चति न चञ्चलः सुरभि-गन्धि यासां दधि ॥<br>
श्री-जीवः : **धिग् अस्त्व् इति विरह-चिन्तया चित्तानवस्थानात् तद्-वात्सल्य-स्फूर्तिमयं वचनम् । अत एव स लुञ्चतीत्य् उक्तम् । सदा नव-सुधा-दुहाम् इत्य् एव पाठो धिक्कार-पोषकः ॥६७॥</p>
<p><strong>मुकुन्दः :</strong> धिग् अस्त्व् इत्य् अत्र उत्तरार्धस्यारम्भे सुधेति पाठः ॥६७॥</p>
<p><strong>विश्वनाथः :</strong> निरवधि-सम्पत्तेर् मम धिग् अस्तु हन्त् जीवितं यया मया स्नुत-कुचाग्रं यथा स्यात् तथा श्री-कृष्णस्य शिरो नाघ्रायते । यासां गवां सुगन्धि यदि न लुञ्चति न चोरयति ॥६७॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६८ ॥<br>
जाड्यम्—<br>
यः पुण्डरीकेक्षण तिष्ठतस् ते<br>
गोष्ठे कराम्भोरुह-मण्डनोऽभूत् ।<br>
तं प्रेक्ष्य दण्ड-स्तिमितेन्द्रियाद् यद्<br>
दण्डाकृतिस् ते जननी बभूव ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **गोष्ठे तिष्ठतस् तव यो दण्डः कर-कमलस्य मण्डनोऽभूत्, तं दण्डम् ॥६८॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.६९ ॥<br>
दैन्यम्—<br>
याचते बत विधातर् उदस्रा<br>
त्वां रदैस् तृणम् उदस्य यशोदा ।<br>
गोचरे सकृद् अपि क्षणम् अद्य<br>
मत्सरं त्यज ममानय वत्सम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> हे मत्सर विधातः! दण्डैस् तृणं धृत्वा यशोदा याचते ॥६९॥</p>
<blockquote>
<p>—ओ)०(ओ—</p></blockquote>
<p>**॥ ३.४.७० ॥<br>
चापलम्—<br>
किम् इव कुरुते हर्म्ये तिष्ठन्न् अयं निरपत्रपो<br>
व्रजपतिर् इति ब्रूते मुग्धोऽयम् अत्र मुदा जनः ।<br>
अहह तनयं प्राणेभ्योऽपि प्रियं परिहृत्य तं<br>
कठिन-हृदयो गोष्ठे स्वैरी प्रविश्य सुखीयति ॥<br>
श्री-जीवः : **किम् इवेत्य् अतिदुःख-मयं श्री-व्रजेश्वरी-वाक्यम् । मुदेति हास्य-पूर्वकम् इत्य् अर्थः । अत्र जगति मुग्धो जनो देशान्तर-स्थ-विपक्ष-रूपः । तद् इदम् अपि दुःखेन वितर्क-मयम् एव । तस्य विपक्षस्य तादृश-वचनं युक्तम् एवेत्य् आह—अहहेति ॥७०॥</p>
<p>**मुकुन्दः : **किम् इवेति श्री-व्रजेश्वरी-वाक्यम् । अत्र व्रजे मुग्धो जनो बालादि-रूपोऽपि मुदा श्री-कृष्ण-विषय-प्रीति-विशेषेण । तस्य तादृशं वचनं युक्तम् एवेत्य् आह—अहहेति । स्वैरी लोकाद् अपि भय-रहितः । कठिनेत्य् अत्र कुलिशेति च पाठः। सुखीयति सुखम् इच्छति ॥७०॥</p>
<p>**विश्वनाथः : **किम् इवेत्य् अतिदुःख-मयं यशोदा-वाक्यम् । अयं निर्लज्जो नन्दः किं कुरुते? मुग्धो विपक्ष-रूपो जनः व्रजपतिर् इति ब्रूते, यतः, अहहेत्य् आदि स्वैरी स्वच्छन्दः सन् ॥७०॥</p>
<blockquote>
<p>—ओ)०(ओ—</p></blockquote>
<p>**॥ ३.४.७१ ॥<br>
उन्मादः—<br>
क्व मे पुत्रो नीपाः कथयत कुरङ्गाः किम् इह वः<br>
स बभ्रामाभ्यर्णे भणत तम् उदन्तं मधुकराः ।<br>
इति भ्रामं भ्रामं भ्रम-भर-विदूना यदुपते<br>
भवन्तं पृच्छन्ती दिशि दिशि यशोदा विचरति ॥<br>
श्री-जीवः : **क्व मे पुत्र इत्य् अकस्मान् मथुरातस् तत्-पलायनं श्रुत्वा तस्या वचनम् । उदन्तं वार्ताम् ॥७१॥</p>
<p><strong>मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> हे नीपाःकदम्बाः! वो युष्माकम् अभ्यर्णे निकटे स श्री-कृष्णः, तस्य श्री-कृष्णस्य वार्ता हे भ्रमराः भणत ॥७१॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.७२ ॥<br>
मोहः</strong>—</p>
<p><strong>कुटुम्बिनि मनस् तटे विधुरतां विधत्से कथं<br>
प्रसारय दृशं मनाक् तव सुतः पुरो वर्तते ।<br>
इदं गृहिणि गृहं न कुरु शून्यम् इत्य् आकुलं<br>
स शोचति तव प्रसूं यदु-कुलेन्द्र नन्दः पिता ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> तव पिता नन्द प्रसूं यशोदाम् इति शोचति ॥७२॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.७३ ॥</strong></p>
<p>अथ <strong>योगे सिद्धिः—<br>
विलोक्य रङ्ग-स्थल-लब्ध-सङ्गमं<br>
विलोचनाभीष्ट-विलोकनं हरिम् ।<br>
स्तन्यैर् असिञ्चन् नव-कञ्चुकाञ्चलं<br>
देव्यः क्षणाद् आनकदुन्दुभि-प्रियाः ॥<br>
श्री-जीवः, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> लोचनयोर् अभीष्टं दर्शनं यत्र तं हरिं, कंस-वधानन्तरं रङ्ग-स्थले लब्ध-सङ्गं वसुदेवस्य प्रिया देवक्याद्याः देव्याः ॥७३॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.७४ ॥<br>
तुष्टिर्</strong>, यथा प्रथमे (१.११.३०)—</p>
<p><strong>ताः पुत्रम् अङ्कम् आरोप्य स्नेह-स्नुत-पयोधराः ।<br>
हर्ष-विह्वलितात्मानः सिषिचुर् नेत्रजैर् जलैः ॥</strong></p>
<p><em>न केनचित् व्यख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.४.७५ ॥</strong></p>
<p>यथा वा ललित-माधवे (१०.१४)—</p>
<p>**नयनयोः स्तनयोर् अपि युग्मतः<br>
परिपतद्भिर् असौ पयसां झरैः ।<br>
अहह वल्लव-राज-गृहेश्वरी<br>
स्व-तनयं प्रणयाद् अभिषिञ्चति ॥<br>
श्री-जीवः : **वल्लव-राज विलासिनीत्यत्र वल्लव-राज-गृहेश्वरीति पाठान्तरम् ॥७५॥</p>
<p><strong>, मुकुन्दः : <em>न व्याख्यातम् ।न व्याख्यातम्।</em><br>
विश्वनाथः :</strong> नयन-युग्मतः स्तन-युग्मतश् च पतद्भिः पयसां झरैः जल-प्रवाहैश् च ॥७५॥</p>
<blockquote>
<p>—ओ)०(ओ—</p></blockquote>
<p><strong>॥ ३.४.७६ ॥<br>
स्थितिर्</strong>, यथा विदग्ध-माधवे (१.१९)—</p>
<p>**अहह कमल-गन्धेर् अत्र सौन्दर्य-वृन्दे<br>
विनिहित-नयनेयं त्वन्-मुखेन्दोर् मुकुन्द ।<br>
कुच-कलस-मुखाभ्याम् अम्बर-क्नोपम् अम्बा<br>
तव मुहुर् अतिहर्षाद् वर्षति क्षीर-धाराम् ॥<br>
श्री-जीवः- **अम्बर-क्नोपम् अम्बरम् आर्द्रयित्वेत्य् अर्थः । अनया स्थित्या नित्य-स्थितिर् अपि प्रत्यागमनानन्तरं प्रेयो-रसास् ते सूचित-सिद्धान्तवद् उन्नेया । किञ्चित् तु विशिष्यते । तत्र सत्य-सङ्कल्पतया वेदादि-गीतस्य तस्य—ज्ञातीन् वो द्रष्टुम् एष्यामो विधाय सुहृदां सुखम् [भा।पु। १०.४५.२३] इति प्रत्यागमन-सङ्कल्पः श्री-दशमे स्पष्ट एव । द्रष्टुम् इति दर्शनस्य पुरुषार्थत्वेन निर्देशो नित्यावस्थायित्वं बोधयति । यद् वा, द्रष्टुम् इति दर्शन-विषयीभवितुम् इत्य् अर्थः । तथापि भूमन् महिमा गुणस्य ते विबोद्धुम् अर्हत्य् अमलान्तरात्मभिः [भा।पु। १०.१४.६] इत्य् अत्र विबोद्धुं बोध-विषयी-भवितुम् इतिवत् । तद् एतद् एव विवृतं श्रीमद्-उद्धवेन—</p>
<blockquote>
<p>हत्वा कंसं रङ्ग-मध्ये प्रतीपं सर्व-सात्वताम् ।
यद् आह वः समागत्य कृष्णः सत्यं करोति तत् ॥ [भा।पु। १०.४६.३५]
आगमिष्यत्य् अतिदीर्घेण कालेन व्रजम् अच्युतः ।
प्रियं विधास्यते पित्रोर् भगवान् सात्वतां पतिः ॥ [भा।पु। १०.४६.३४] इति ।</p></blockquote>
<p>अत्र पित्रोः प्रिय-विधानं खलु सदा तत्-संयोग एवेति । तद् एतद् आगमन-समयश् च—दन्तवक्र-वधानन्तरम् एव । तथा च सूचितं स्वयम् एव—</p>
<blockquote>
<p><strong>अपि स्मरथ नः सख्यः स्वानाम् अर्थ-चिकीर्षया ।</strong>
<strong>गतांश् चिरायिताञ् छत्रु- पक्ष-क्षपण-चेतसः ॥ [भा।पु। १०.८२.४१] इति ।</strong></p></blockquote>
<p>तद् इदं शत्रु-वधान्ते दन्तवक्रेऽपि शान्ते निजागमनं भावीति कुरुक्षेत्र-यात्रायां श्री-भगवद्-वचनम् । यात्रा चेयं दन्तवक्र-वधात् पूर्वम् एव । अत्र वन-पर्व-रीत्या शाल्व-वध-सहितस्यास्य दन्तवक्र-वधस्य सम-कालम् एव हि पाण्डवानां वन-गमनम् । तेषाम् आगमनानन्तरम् एव च भीष्मादि-वध-मय-भारत-युद्धम् । सा यात्रा च भीष्माद्यागमन-मयीति । तथा श्री-बलदेव-तीर्थ-यात्रा कुरुक्षेत्र-यात्रातः पूर्वं पठिता, तत्-तीर्थ-यात्रा च दुर्योधन-वध-दिने पूर्णेति । दन्तवक्र-वधानन्तरं प्रत्यागमनं च तस्य पाद्मोत्तर-खण्डे स्फुटं दृश्यते—</p>
<blockquote>
<p>कृष्णोऽपि तं हत्वा यमुनाम् उत्तीर्य नन्द-व्रजं गत्वा सोत्कण्ठौप्राक्तनौ पितराव् अभिवाद्य आश्वास्य ताभ्यां साश्रुकण्ठम् आलिङ्गितः सकल-गोप-वृद्धान् प्रणम्याश्वास्य बहु-वस्त्र्रत्नाभरणादिभिस् तत्रस्थान् सन्तर्पयामास । [प।पु। ६.२५२.२५] इति गद्येन ।</p></blockquote>
<p>अत्र श्री-भागवते च भारत-युद्धानन्तरं श्री-कृष्णस्य द्वारका-प्रवेशे प्रथम-स्कन्ध-स्थ-द्वारका-प्रजा-वचनम्—</p>
<blockquote>
<p>यर्ह्य् अम्बुजाक्षापससार भो भवान्
कुरून् मधून् वाथ सुहृद्-दिदृक्षया ।
तत्राब्द-कोटि-प्रतिमः क्षणो भवेद्
रविं विनाक्ष्णोर् इव नस् तवाच्युत ॥ [भा।पु। १.११.९] इति ।</p></blockquote>
<p>तत्र मधून् मथुरां वेति स्वामि-टीका च । सुहृदश् च तदा तत्र व्रजस्था एव । तत्र योग-प्रभावेन नीत्वा सर्व-जनं हरिः [भा।पु। १०.५०.५७१] इति सर्व-शब्दात् ।</p>
<blockquote>
<p>बलभद्रः कुरु-श्रेष्ठ भगवान् रथम् आस्थितः ।
सुहृद्-दिदृक्षुर् उत्कण्ठः प्रययौ नन्द-गोकुलम् ॥ [भा।पु। १०.६५.१]</p></blockquote>
<p>इति तत्रैव सुहृच्-छब्द-प्रयोगात् । तद् एवम् अभीष्टाय श्री-कृष्णाय व्रज-प्रत्यागमनाय श्री-भागवत-पाद्मयोः संवादे दर्शिते तद्-आनुषङ्गिकं तु दन्तवक्र-वध-स्थानं कल्प-भेद-रीत्या वैष्णव-तोषणी-रीत्या वा विवादं परिहृत्य सङ्गमनीयम् । तद् एवम् अपि पुनः श्री-कृष्णस्य द्वारकागमनं च द्वारकोचित-निज-प्रादुर्भावान्तरेणैव । यथोक्तं पाद्मोत्तर-खण्डे तद्-अनन्तरम् एव—</p>
<blockquote>
<p>अथ तत्रस्था नन्दादयः सर्वे जनाः पुत्र-दार-सहिताः पशु-पक्षि-मृगादयश् च वासुदेव-प्रसादेन दिव्य-रूप-धरा विमानम् आरूढा परम-वैकुण्ठ-लोकम् अवापुर् इति । कृष्णस् तु नन्द-गोप-व्रजौकसां सर्वेषां परमं निरामयं स्व-पदं दत्त्वा दिवि देव-गणैः संस्तूयमानो द्वारवतीं विवेश ॥ [प।पु। ६.२५२.२८-२९] इति च ।</p></blockquote>
<p>तत्र नन्दादयः पुत्र-दार-सहिताः इति । श्रीमन्-नन्दस्य तद्-वर्ग-मुख्यस्य पुत्रः श्री-कृष्ण एव । दारा च श्री-यशोदैव । इति प्रसिद्धम् अपि पुत्रादि-शब्दोक्त्या तत्-तद्-रूपैर् एव तैः सह तत्र प्रवेश इत् गम्यते । अतो व्रजं प्रति प्रत्यागमन-रूपेण वासुदेव-प्रसादेन दिव्य-रूप-धरा इति उल्लासेन परम-विराजमान-रूपत्वम् एव विवक्षितम् । विमानेन तेषां परम-वैकुण्ठ-प्रस्थापनं च प्रापञ्चिक-जनस्य वञ्चनार्थं प्रपञ्चितम् ।वस्तुतस् तु तद्-अदृश्ये वृन्दावनस्यैव प्रकाश-विशेषे प्रवेशनं । प्रवेश्य च तत्र स्थितानाम् अप्रकट-प्रकाशानाम् एषु प्रकट-चर-प्रकाशेष्व् अन्तर्-भावनं कृतम् । यथा प्रकट-लीला-गत-षोडश-सहस्र-महिषी-विवाहे श्री-नारद-दृष्ट-योग-माया-वैभवे सर्वान्तः-पुरेभ्यः सुधर्मा-प्रवेशे च तादृशत्वम् इति । पूर्वम् अपि श्री-वृन्दावन एवास्मिंस् तेषां तेन तथा तत्र प्रवेशनं श्री-शुकेन दर्शितम् । तथा हि श्री-दशमे—</p>
<blockquote>
<p>नन्दस् त्व् अतीन्द्रियं दृष्ट्वा लोक-पाल-महोदयम् ।
कृष्णे च सन्नतिं तेषां ज्ञातिभ्यो विस्मितोऽब्रवीत् ॥
ते चौत्सुक्य-धियो राजन् मत्वा गोपास् तम् ईश्वरम् ।
अपि नः स्वगतिं सूक्ष्माम् उपाधास्यद् अधीश्वरम् ॥
इति स्वानां स भगवान् विज्ञायाखिल-दृक् स्वयम् ।
सङ्कल्प-सिद्धये तेषां कृपयैतद् अचिन्तयत् ॥
जनो वै लोक एतस्मिन्न् अविद्या-काम-कर्मभिः ।
उच्चावचासु गतिषु न वेद स्वां गतिं भ्रमन् ॥
इति सञ्चिन्त्य भगवान् महा-कारुणिको हरिः ।
दर्शयामास लोकं स्वं गोपानां तमसः परम् ॥
सत्यं ज्ञानम् अनन्तं यद् ब्रह्म-ज्योतिः सनातनम् ।
यद् धि पश्यन्ति मुनयो गुणापाये समाहिताः ॥
ते तु ब्रह्म-ह्रदं नीता मग्नाः कृष्णेन चोद्धृताः ।
ददृशुर् ब्रह्मणो लोकं यत्राक्रूरोऽध्यगात् पुरा ॥
नन्दादयस् तु तं दृष्ट्वा परमानन्द-निर्वृताः ।
कृष्णं च तत्र च्छन्दोभिः स्तूयमानं सुविस्मिताः [भा।पु। १०.२८.१०-१७] इति ।</p></blockquote>
<p>अत्र खलु यन् निज-पदं तेषाम् एवास्पदतया पुरा तेषाम् एव दृष्टि-पथम् अकार्षीत् तद् एव पश्चाद् व्यतारीद् इति गम्यते । ते तु ब्रह्म-ह्रदं नीता इत्य् अत्र यत्राक्रूरः श्री-शुक-परीक्षित्-संवादम् अपेक्ष्य पुरा स्तुतवांस् तं ब्रह्म-ह्रदम् अक्रूर-तीर्थं तन्-महिमानं लक्ष्यं विधातुं कृष्णेन नीता मग्नाश् च पुनः श्री-कृष्णेनैवोद्धृताः । उद्धृत्य वृन्दावन-प्रदेशम् आनीतास् तस्मिन्न् एव नराकृति-पर-ब्रह्मणस् तस्य लोकं ददृशुर् इति च लभ्यते । कोऽसौ ब्रह्म-ह्रदः ? तत्राह यत्रेति । पुरेत्य् एतत्-प्रसङ्गाद् भावि-काल इत्य् अर्थः। पुरा पुराणे निकटे प्रबन्धातीत-भाविषु इति विश्व-प्रकाशात् ।</p>
<p>यद्यपि ब्रह्म-लोक-शब्देन भगवल्-लोक-मात्रं, द्वितीये ब्रह्म-लोकः सनातनः इत्य् अनेन लब्धं । सूक्ष्माम् इति न वेद स्वां गतिम् इति च गोपानां स्वं लोकम् इति कृष्णं च तत्रेति च श्री-गोपाल-लोक एव विशेषाल् लभ्यते । तत्र च्छन्दोभिः स्तूयमानम् इति तज्-जन्मादि-लीला-वर्णिनीनां श्रुति-वर-वर्णिनीनां साक्षिता तु तेषु गोपेषु तस्य कृष्णस्य प्रत्यभिज्ञापनार्थम् एव । अत एवात्मन एव च तत्-परिकरतया तैर् अनुभूता इति नान्ये वर्णिताः । तद् एवम् एव तद्-एक-रुचीनां तेषां विस्मृतिः परमानन्द-निर्वृतिश् च घटते । तस्य स्वलोकतायाम् अप्य् अवतारावसरे तेषाम् अज्ञाने कारणं जनो वा इति सालोक्य-सार्ष्तीत्य्-आदि-पद्यस्थ-जन-शब्दवद् अत्रापि जनस् तदीय-स्वजन-एवोच्यते । तत्राप्य् अत्र परम-स्वजनत्वं गम्यते ।</p>
<blockquote>
<p>**तस्मान् मच्-छरणं गोष्ठं मन्-नाथं मत्-परिग्रहम् । **
<strong>गोपाये स्वात्म-योगेन सोऽयं मे व्रत आहितः ॥ [भा।पु। १०.२५.१८]</strong></p></blockquote>
<p>इति श्री-कृष्णस्य मनसि भावनाद् एव । ततश् च परम-स्वजनोऽयं मम व्रज-वासि-लक्षणः प्रापञ्चिके लोके याः स्वाविद्यादिभिर् देव-तिर्यग्-आदि-रूपा गतयस् तासु भ्रमंस् तन्-निर्विशेषतयात्मानं मन्वानो दर्शयिष्यमाणां स्वां गतिं न जानातीत्य् अर्थः । मदीय-लोकवल्-लीलावेशाद् एवेति भावः ।</p>
<blockquote>
<p><strong>इति नन्दादयो गोपाः कृष्ण-राम-कथां मुदा ।</strong>
<strong>कुर्वन्तो रममाणाश् च नाविन्दन् भव-वेदनाम् ॥ [भा।पु। १०.११.५८] इत्य् आदेः ।</strong>
<strong>यद् धामार्थ-सुहृत्-प्रियात्म-तनय-प्राणाशयास् त्वत्-कृते ॥ [भा।पु। १०.१४.३५] इत्य् आदेः ।</strong></p></blockquote>
<p>कृष्णे कमल-पत्राक्षे सन्न्यस्ताखिल-राधस [भा।पु। १०.६५.६] इत्य् आदेश् च । तद्-अज्ञानाद् एव नन्दस् त्व् अतीन्द्रियम् इत्य् आदिकं घटत इति । स एष एव श्री-वृन्दावनस्य प्रकाश-विशेषः श्री-वाराहेऽप्य् उपलक्षितः । तद् यथा—</p>
<blockquote>
<p>तत्रापि महद् आश्चर्यं पश्यन्ति पण्डिता नराः ।
कालीय-ह्रद-पूर्वेण कदम्बो महितो द्रुमः ।
शत-शाखं विशालाक्षि पुण्यं सुरभि-गन्धि च ।
स च द्वादश-मासात्नि -मनोज्ञः -शुभ-शीतलः ।
पुष्पायति विशालाक्षि प्रभासन्तेओ दिशो दश ॥ इति ।</p></blockquote>
<p>तथा—</p>
<blockquote>
<p>तत्राश्चर्यं प्रवक्ष्यामि तच् छृणु त्वं वसुन्धरे ।
लभन्ते मनुजाः सिद्धिं मम कर्म-परायणाः ॥
तस्य तत्रोत्तरे पार्श्वेऽशोक-वृक्षः श्सित-प्रभः ।
वैशाखस्य तु मासस्य शुक्ल-पक्षस्य द्वादशी ॥
स पुष्पति च मध्याह्न्<strong>ङ्ग्</strong>ए मम भक्त-सुखावहः ।
न कश्चिद् अपि जानाति विना भागवतं शुचिम् ॥ इत्य् इत्य्**-**आदि ।</p></blockquote>
<p>अत्र तत्रापि महद् आश्चर्यम् इत्य् आदिभिस् त्वया पृथिव्यापि न ज्ञायत इति बोध्यते । तस्य ब्रह्म-कुण्डस्येत्य् अर्थः । तथा हि स्कान्दे—</p>
<blockquote>
<p>वृन्दावनं द्वादशमं वृन्दया परिरक्षितं ।
हरिणाधिष्ठितं तच् च ब्रह्म-रुद्रादि-सेवितम् ॥ इति ।</p></blockquote>
<p>आदि-वाराहे—</p>
<blockquote>
<p>कृष्ण-क्रीडा-सेतु-बन्धं महा-पातक-नाशनम् ।
ब्<strong>व्</strong>अलभीं तत्र क्रीडार्थं कृत्वा देवो गदाधरः ॥
गोपकैः सहितस् तत्र क्षणम् एकं दिने दिने ।
तत्रैवे रमणार्थं हि नित्य-कालं स गच्छति ॥ इति ।</p></blockquote>
<p>वत्सैर् वत्सतरीभिश् च [भ।र।सि। ३.३.१२९] इत्य् आदि किन्तु दर्शितम् एव । तस्माद् अक्वे चेन् मधु विन्देत किम्-अर्थं पर्वतं व्रजेत् इति न्यायेन समीपे लब्धे दूर-गमन-प्रक्रिया-सङ्गोपनार्थम् एव सम्भवति । तस्माद् वृन्दावनस्य प्रपञ्चागोचर-प्रकाश-विशेष एव तेषां प्रवेशः । तथा चोक्तं बृहद्-गौतमीये स्वयं भगवता—</p>
<blockquote>
<p>इदं वृन्दावनं रम्यं मम धामैव केवलम् ।
तत्र ये पशवः पक्षि-वृक्षा मृगाः कीटा नरामराः ।
ये वसन्ति ममाधिष्ण्ये मृता यान्ति ममालयम् ॥
तत्र या गोप-कन्याश् च निवसन्ति ममालये ।
योगिन्यस् ता मया नित्यं मम सेवा-परायणाः ॥
पञ्च-योजनम् एवास्ति वनं मे देह-रूपकम् ।
कालिन्दीयं सुषुम्नाख्या परमामृत-वाहिनी ॥
अत्र देवाश् च भूतानि वर्तन्ते सूक्ष्म-रूपतः ।
सर्व-देव-मयश् चाहं न त्यजामि वनं क्वचित् ॥
आविर्भावस् तिरोभावो भवेन् मेऽत्र युगे युगे ।
तेजो-मयम् इदं रम्यम् अदृश्यं चर्म-चक्षुषा ॥ इति ।</p></blockquote>
<p>श्री-गोपाल-तापन्यां श्रीमतीर् गोपीः प्रति दुर्वाससो वचनम्—</p>
<blockquote>
<p>जन्म-जराभ्यां भिन्नः स्थाणुर् अयम् अच्छेद्योऽयं योऽसौ सौर्ये तिष्ठति**,** योऽसौ गोषु तिष्ठति, योऽसौ गाः पालयति, । योऽसौ गोपेषु तिष्ठति, । योऽसौ सर्वेषु वेदेषु तिष्ठति, । योऽसौ सर्व-वेदैर् गीयते, । योऽसौ सर्वेषु भूतेष्व् आविश्य भूतानि विदधाति, स वो हि स्वामी भवति [गो।ता।उ। २.२२] इत्य् इत्य्-आदि ।</p></blockquote>
<p>सौर्ये इति सौरी यमुना तद्-दूर-भवे देशे वृन्दावन इत्य् अर्थः । तस्मात् कंसादिकं दन्तवक्रान्तं असुर-चक्रं संहत्य व्रजम् आगत्य च वृन्दावन एव रहस्य-प्रकाश-विशेषे सर्व-व्रज-वासिभिः सह श्रीमन्-नन्दनन्दनेन नित्यावस्थितिः कृतेत्य् अवगतम् । अत एव वृन्दावन-लीलायां तस्य निहत-कंसता च निर्दिष्टा पाताल-खण्डे—</p>
<blockquote>
<p>अहो अभाग्यं लोकस्य न पीतं यमुना-जलम् ।
गो-गोप-गोपिका-सङ्गे यत्र क्रीडाति कंस-हा ॥ इति ।</p></blockquote>
<p>बौधायन-कर्म-विपाके च गो-गोपावृत-गोविन्दाराधने—गोविन्द-गोपी-जन-वल्लभेश ! कंसासुरघ्न ! त्रिदशेन्द्र-वन्द्य ! इति मन्त्र-विशेषश् च । यद् अत्रैव वीर-रसे—</p>
<blockquote>
<p>प्रोत्साहयस्यतितरां किम् इवाग्रहेण
मां केशिसूदन विदन्न् अपि भद्रसेनम् ।
योद्धुं बलेन समम् अत्र सुदुर्बलेन
दिव्यार्गला प्रतिभटस् त्रपते भुजो मे ॥ [भ।र।सि। ४.३.१५] इति ।</p></blockquote>
<p>तच् चेत्थम् अभिप्रायाद् एव केशि-वधाद् अधस्तात् तादृश-लीला स्वाच्छन्द्यायानन्तर-कालासम्भवात् ।</p>
<p>किं चात्र ग्रन्थे लीला-वर्णनास् त्रिविधाः, व्रज-लीला-मय्यो, व्रज-त्याग-मय्यः, पुर-लीला-मय्यश् चेति । श्रोतारश् च त्रिविधाः—व्रज-जनानुगा पुर-जनानुगास् तटस्थाश् च । सर्वेषां सुख-पोषार्थम् एव च ता निर्दिष्टाः । तत्र तटस्थानां सर्वा एव सुख-पोषिका भवन्ति, श्री-कृष्ण-मात्र-तात्पर्यकत्वात् । पुर-जनानुगानां व्रज-लीलाश् च सुख-पोषिका भवन्ति, अस्मदीयः श्रीमद्-अनकदुन्दुभि-नन्दनस् तत्र व्रजे स्थित्वा विचित्र-लीला विधाय पुरम् आगत्य तासाम् उपधारणया श्रीमद्-आनकदुन्दुभीनां सुख-पोषिका जात इति भावनया । तस्माद् आसातां तावद् अन्ये द्वे लीले । व्रज-जनानुगानां—पुर-सम्बन्धिन्यः सुख-पोषिका न भवन्त्य् एव, प्रत्युत दुःख-पोषिकाः, पुनस् तस्य व्रजागमनानुट्टङ्कनात् । ततश् च व्रज-लीला-मय्यश् च दुःखदत्वेनैव पर्यवसिताः, किम् उत व्रज-त्याग-मय्यः । सर्वेषाम् एव च सुखं पोष्टुम् इच्छद्भिर् ग्रन्थ-कृद्भिः सर्वा लीला वर्णिताः । विशेषतश् च,</p>
<blockquote>
<p>अलौकिकी त्व् इयं कृष्ण-रतिः सर्वाद्भुताद्भुता ।
तत्रापि वल्लवाधीश-नन्दनालम्बना रतिः ।
सान्द्रानन्द-चमत्कार-परमावधिर् इष्यते ॥ [भ।र।सि। २.५.१०८-१०]</p></blockquote>
<p>इति स्पष्टोक्तेर् व्रज-जनानुगानाम् एव सर्वाधिकं सुखं पोष्टव्यम् । तस्माद् उक्त-रीत्या स्वयम् एव सङ्क्षेप-भागवतामृते लिखितं श्री-कृष्णस्य पुनर् व्रजागमन-पूर्वकं पुर-गत-तत्-तद्-विजय-श्रवणाद् अपि पुष्ट-सुखानां व्रज-जनानां मध्ये नित्यावस्थानम् एव ग्रन्थ-कृतां हृद्-गतम् । तेन तच्-छ्रवणेन व्रज-जनानुगा अपि पुष्ट-सुखाः स्युः, परोक्ष-वादा ऋषयः परोक्षं च मम प्रियम् [भा।पु। ११.२१.३५] इतिवत् । प्रकटं तु तन् न पठितम् इति ज्ञेयम् ।</p>
<p>नित्यावस्थां चात्र कैमुत्येन गत्य्-अन्तरास्वीकारेण च श्रीमद्-भागवते दर्शितम्,</p>
<blockquote>
<p>एषां घोष-निवासिनाम् उत भवान् किं देव रातेति नश्
चेतो विश्व-फलात् फलं त्वद्-अपरं कुत्राप्य् अयन् मुह्यति ।
सद्-वेषाद् अपि पूतनापि सकुला त्वाम् एव देवापिता
यद् धामार्थ-सुहृत्-प्रियात्म-तनय-प्राणाशयास् त्वत्-कृते ॥ [भा।पु। १०.१४.३५] इति इति।
तासाम् अविरतं कृष्णे कुर्वतीनां सुतेक्षणं ।
न पुनः कल्पते राजन् संसारोऽज्ञान-सम्भवः ॥ [भा।पु। १०.६.४०] इति च</p></blockquote>
<p>पूर्वत्र तस्य तेषु ऋणित्व-प्राप्तेस् तत्-प्राप्तेश् चानादि-कल्प-परम्परा-प्राप्तत्वान् नित्यावस्थानम् अवगम्यते । सद्-वेषाद् इव सतां धात्री-जनानाम् वेषाद् इत्य् अर्थः । उत्तरत्र च तत एवं व्याख्यातं, संसारः संसारित्वं न पुनर् न तु कल्पेत न घटते । तत्र हेतुः, अविरतम् आद्य्-अन्त-मध्य-विच्छेद-हीनं यथा स्यात् तथा कृष्णे सुतेक्षणम् सुत इति प्रत्यक्षतां कुर्वतीनां तत्-कृतितया सदा वर्तमानानाम् इति । अस्या नित्यावस्थितेः परिपाटी-विशेषस् तु उत्तर-गोपाल-चम्पू-दृष्ट्या निष्टन्क्यो, दिग्-दर्शनं चेदम्—</p>
<blockquote>
<p>मातुर् लालनम् एत्य सम्मतिम् इतस् तातस्य च भ्रातृभिः
सार्धं धेनु-गणाऽह्वनाय विपिनं गत्वा चरन् क्रीडितम् ।
आगम्याथ गृहं समस्त-सुहृदाम् ईदृक् प्रतीतं भजत्य्
एसा श्री-व्रज-राज-नन्दन-वरः श्वासो न एषाम् इति ॥ [गो।च। २.३७.८३]</p></blockquote>
<p>श्री-मथुरा-द्वारकयोर् नित्यावस्थितिश् च—मथुरा भगवान् यत्र नित्यं सन्निहितो हरिः [भा।पु। १०.१.२८] इति, नित्यं सन्निहितस् तत्र भगवान् मधुसूदनः [भा।पु। ११.३१.२४] इति दशमैकादशयोर् द्रष्टव्या । विशेष-जिज्ञासा चेत् वैष्ण-तोषणी-कृष्ण-सन्दर्भ-गोपाल-चम्पू-द्वय-लोचन-रोचनी-नामोज्ज्वल-नीलमणि-टीकाः द्रष्टव्याः ॥७६॥</p>
<p><strong>मुकुन्दः, विश्वनाथः :</strong> <em>न व्याख्यातम् ।न व्याख्यातम्।</em></p>
<p>—ओ)०(ओ—</p>
<p><strong>॥ ३.४.७७-७८ ॥<br>
स्वीकुर्वते रसम् इमं नाट्य-ज्ञा अपि केचन ॥</strong></p>
<p>तथाहुः [सा।द। ३.२०१]—</p>
<p><strong>स्फुटं चमत्कारितया वत्सलं च रसं विदुः ।<br>
स्थायी वत्सलतास्येह पुत्राद्य्-आलम्बनं मतम् ॥<br>
श्री-जीवः, मुकुन्दः :</strong> <em>न व्याख्यातम् ।न व्याख्यातम्।</em></p>
<p><strong>विश्वनाथः :</strong> वत्सल-रसे स्थायी वात्सल्य-रतिः । आलम्बनं पुत्रादिः ॥७८॥</p>
<blockquote>
<p>—ओ)०(ओ—</p></blockquote>
<p>**॥ ३.४.७९-८० ॥<br>
किं च—<br>
अप्रतीतौ हरि-रतेः प्रीतस्य स्याद् अपुष्टता ।<br>
प्रेयसस् तु तिरोभावो वत्सलयस्यास्य न क्षतिः ॥<br>
एषा रस-त्रयी प्रोक्ता प्रीतादिः परमाद्भुता ।<br>
तत्र केषुचिद् अप्य् अस्याः सङ्कुलत्वम् उदीर्यते ॥<br>
श्री-जीवः : **अप्रतीतौ अनिर्णये हरि-रतेः हरि-कर्तृक-रतेः ॥७९॥</p>
<p><strong>मुकुन्दः :</strong> हरि-रतेः हरि-कर्तृक-रतेः । अप्रतीतौ अज्ञाने ॥७९॥</p>
<p><strong>विश्वनाथः :</strong> हरि-रतेः श्री-कृष्ण-कर्तृक-रतेः अप्रतीतौ स्वस्मिन् अनिर्णये एव दास्य-रतेः अपुष्टता स्यात्, अनिर्णये त्व् अपुष्टतैव स्याद् इति सखीनां तु स्वस्मिन् श्री-कृष्ण-रतेर् अनिर्णये सख्य-रतेस् तु मूलत एव तिरोधानं स्यात् । मात्रादीनां स्वस्मिन् पुत्रस्य प्रीतेर् अप्रतीतेऽपि वात्सल्यस्य न कापि क्षतिः ॥७९॥ केषुचिद् भक्तेषु अस्याः रतेः सङ्कुलत्वं रत्य्-अन्तरेण सह वर्तमानत्वम् ॥८०॥</p>
<blockquote>
<p>—ओ)०(ओ—</p></blockquote>
<p>**॥ ३.४.८१-८४ ॥<br>
सङ्कर्षणस्य सख्यस् तु प्रीति-वात्सल्य-सङ्गतम् ।<br>
युधिष्ठिरस्य वात्सल्यं प्रीत्या सख्येन चान्वितम् ॥<br>
आहुक-प्रभृतीनां तु प्रीतिर् वात्सल्य-मिश्रिता ।<br>
जरद्-आभीरिकादीनां वात्सल्यं सख्य-मिश्रितम् ॥<br>
माद्रेय-नारदादीनां सख्यं प्रीत्या करम्बितम् ।<br>
रुद्र-तार्क्ष्योद्धवादीनां प्रीतिः सख्येन मिश्रिता ॥<br>
अनिरुद्धापि-नप्तॄणाम् एवं केचिद् बभाषिरे ।<br>
एवं केषुचिद् अन्येषु विज्ञेयं भाव-मिश्रणम् ॥<br>
श्री-जीवः : **सङ्कर्षणस्येति । अत्र सङ्कर्षणस्य सख्यं—</p>
<blockquote>
<p>नृत्यतो गायतः क्वापि वल्गतो युध्यतो मिथः ।
गृहीत-हस्तौ गोपालान् हसन्तौ प्रशशंसतुः ॥ [भा।पु। १०.१५.१५६]</p></blockquote>
<p>वात्सल्यं, यथा—</p>
<blockquote>
<p>क्वचित् क्रीडा-परिश्रान्तं गोपोत्सङ्गोपबर्हणम् ।
स्वयं विश्रमयत्य् आर्यं पाद-संवाहनादिभिः ॥ [भा।पु। १०.१५.१४५]</p></blockquote>
<p>प्रीतिर्, यथा—प्रायो मायास्तु मे भर्तुर् नान्या मेऽपि विमोहिनी [भा।पु। १०.१३.३७] इति तद्-वाक्यम् । तद् एवं पुराणिक-दृष्ट्यान्यत्रान्यद् अपि ज्ञेयम् । जरद्-आभीरिकादीनां सख्यम् अत्र परिहास-रूपांशेनैव ज्ञेयम् । रुद्रस्य तु श्री-विष्ण्व्-अजितादि-रूपेण ज्ञेयम् । केचिद् इति गौड-देश्यानां पौत्रादिभिः किञ्चिद् विनोद-दर्शनाद् इति भावः ॥८१-८४॥</p>
<p><strong>मुकुन्दः :</strong> अल्पे इत्य् अर्थः । एवम् अग्रेऽपि । यस्याधिक्यं भवेद् यत्र स तेन व्यपदिश्यत इत्य् उक्तत्वात् ॥८१॥ माद्रेयौ नकुल-सहदेवौ ॥८२॥</p>
<p><strong>विश्वनाथः :</strong> बलदेवस्य सख्यं मुख्यम् ॥८१॥ आहुक उग्रसेनः । जरद्-अभीरिकाणां मुखरा-प्रभृतीनां ॥८२॥ नकुल-सहदेव-नारदादीनां सख्यं दास्येन करम्बितं युक्तम् । तार्क्ष्यो गरुडः । अनिरुद्ध-प्रभृति-पौत्राणां दास्यं सख्य-मिश्रितम् ॥८३-८४॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धौ</p>
<p>पश्चिम-विभागे मुख्य-भक्ति-रस-पञ्चक-निरूपणे</p>
<p>वत्सल-भक्ति-रस-लहरी चतुर्थी ।</p>
<p>(३.५)</p>
<h2 id="मधर-भकत-रसखय-पञचम-लहर">मधुर-भक्ति-रसाख्या पञ्चम-लहरी</h2>
<p><strong>॥ ३.५.१ ॥<br>
आत्मोचितैर् विभावाद्यैः पुष्टिं नीता सतां हृदि ।<br>
मधुराख्यो भवेद् भक्ति-रसोऽसौ मधुरा रतिः ॥१॥<br>
श्री-जीवः :</strong> सतां श्री-कृष्ण-विषयक-तत्-कान्त-रति-स्पृष्ट-चित्तानां सद्-विशेषाणाम् ॥१॥</p>
<p>**मुकुन्दः- **सतां श्री-कृष्ण-विषयक-तत्-कान्ता-भावानुवर्ति-रतीनां सद्-विशेषाणाम् ॥१॥</p>
<p>**विश्वनाथः : **सतां भक्त-विशेषाणाम् व्रज-सुन्दरीणाम् इत्य् अर्थः ॥१॥</p>
<p>—ओ)०(ओ—</p>
<p>**॥ ३.५.२ ॥<br>
निवृत्तानुपयोगित्वाद् दुरूहत्वाद् अयं रसः ।<br>
रहस्यत्वाच् च सङ्क्षिप्य वितताण्गो विलिख्यते ॥<br>
श्री-जीवः : **निवृत्तेषु प्राकृत-शृङ्गार-रस-सम-दृष्ट्या भागवताद् अप्य् अस्माद् रसाद् विरक्तेष्व् अनुपयोगित्वाद् अयोग्यत्वात् ॥२॥</p>
<p><strong>मुकुन्दः-</strong> निवृत्तेषु तापसादिषु अनुपयोगित्वाद् अप्रयोजकत्वात् । ननु तद्-अन्येषु उपयोगिता स्यात् ? तत्राह—दुरूहत्वात् । ननु विशद-वर्णने न स्यात् ? तत्राह—रहस्यत्वात् । अत्र विस्तरेण वक्तुम् अनर्हत्वाद् इत्य् अर्थः ॥२॥</p>
<p><strong>विश्वनाथः :</strong> विस्तृताङ्गोऽप्य् अयं शृङ्गार-रसः सङ्क्षिप्य लिख्यते । तत्र हेतु-त्रयम् आह निवृत्तेत्य्-आदि । निवृत्तेषु प्राकृत-रस-साम्य-दृष्ट्या श्री-भागवताद् अप्य् अस्माद् विरक्तेषु अनुपयोगित्वाद् अयोग्यत्वाद् इत्य् अर्थः ॥२॥</p>
<p>**विष्णुदासः **(उज्ज्वल-नीलमणौ १.२) : ननु सर्व-भक्ति-रसानां मध्ये—यथोत्तरम् असौ स्वाद-विशेषोल्लासमय्य् अपि [भ।र।सि। २.५.३८] इत्य्-आदि-निर्णयाद् अयम् एव प्रधान-रसः किम् इति सङ्क्षिप्यते ? प्रत्युत सर्वतो विस्तार्य वक्तुं युक्तः स्यात् । तत्र क्रमेण हेतु-त्रयम् उपन्यस्य तन् निराकरोति । निवृत्तानुपयोगित्वात् निवृत्ता एतद्-रसाश्रय-भक्तेतर-शान्त-भक्तादयस् तेषाम् अनुपयोगित्वातनर्हत्वात् । तर्हि—</p>
<blockquote>
<p>उदासतां नाम रसानभिज्ञाः
कृतौ तवामी रसिकाः स्फुरन्ति ।
क्रमेलकैः कामम् उपेक्षितेऽपि
पिकाः सुखं यान्ति परं रसाले ॥ [वि।मा। १.९]</p></blockquote>
<p>इत्य्-आदिना मधुर-रस-भक्ताश् च सुबहुतराः विराजन्त एव, तत्राह—तेष्व् अपि संस्काराभावाद् रसास्वादापटवो ये तेषां दुरूहत्वाद् दुस्तर्क्यत्वात् । भवतु, तत्रापि रस-चर्वण-चतुराश् च बहवो दृश्यन्ते, तत्राह—रहस्यत्वात् । वक्ष्यमाण-राग-मार्गैक-प्राधान्यानुसारेणावान्तरानन्त-स्वभावत्वान् नाना-विध-वासना-वासित-चित्तेषु तेष्व् अप्य् अपरिचित-राग-वर्त्म-सन्दर्भत्वेन वैधी-मार्ग एव गाढ-बद्धाशयेषु प्रकाशनायोग्य-त्वेनातिगुह्यत्वात् । ये पुना राग-मार्गैक-जीवना मधुर-रस-भक्तास् ते तु विरला एव ।</p>
<p>भद्रम्, तर्ह्य् अधुना किम् इति विस्तरेण वक्तुम् आरभ्यते ? तत्राह पृथग् एव । अयं भावः । तत्र रसामृत-सिन्धौ नाना-जातीय-भक्तानाम् अनुशीलनीयत्वात् तन्-मध्येऽतिसङ्क्षेपतस् तद् उक्तम् । अत्र तु राग-मार्गैक-बद्ध-व्रता रस-चर्वणैक-जीवनाश् च ये मधुर-रस-भक्तास् तेषाम् एवास्वादनीयत्वाद् विस्तरेण पृथग् एवोच्यते ॥२॥</p>
<p>—ओ)०(ओ—</p>
<p><strong>॥ ३.५.३-५ ॥</strong></p>
<p>तत्र <strong>आलम्बनाः—<br>
अस्मिन् आलम्बनः कृष्णः प्रियास् तस्य तु सुभ्रुवः ॥३॥</strong></p>
<p>तत्र <strong>कृष्णः</strong>—</p>
<p><strong>तत्र कृष्णः असमानोर्ध्व-सौन्दर्य-लीला-वैदिग्धी-सम्पदाम् ।<br>
आश्रयत्वेन मधुरे हरिर् आलम्बनो मतः ॥४॥</strong></p>
<p>यथा श्री-गीत-गोविन्दे (१.११)—</p>
<p><strong>विश्वेषाम् अनुरञ्जनेन जनयन्न् आनन्दम् इन्दीवर-<br>
श्रेणी-श्यामल-कोमलैर् उपनयन्न् अङ्गैर् अनङ्गोत्सवम् ।<br>
स्वच्छन्दं व्रज-सुन्दरीभिर् अभितः प्रत्य्-अङ्गम् आलिङ्गितः<br>
शृङ्गारः सखि मूर्तिमान् इव मधौ मुग्धो हरिः क्रीडति ॥<br>
श्री-जीवः : _न किम् अपि लिखितम् _</strong>॥३-५॥</p>
<p><strong>मुकुन्दः-</strong> विश्वेषां बहु-भेद-व्रज-सुन्दरी-जनानाम् । विश्वेषाम् इत्य् आदिना स्वच्छन्दम् इत्य् आदिना च क्रमेण असमानोर्ध्वानां वैदग्ध्य-सौन्दर्य-लीलानां सम्पदो दर्शिताः ॥५॥</p>
<p><strong>विश्वनाथः :</strong> अनुरञ्जनेन स्वाचरित लीला-प्रकटनेन विश्वेषाम् आनन्दं जनयन् स्वयं तु व्रज-सुन्दरीभिः प्रत्यङ्गम् आलिङ्गितः सन् क्रीडति । तत्-क्रीडया स्वयम् आनन्दितो भवतीत्य् अर्थः । इन्दीवर-श्रेणीभ्योऽपि श्यामलानि कोमलानि यान्य् अङ्गानि तैस् तासाम् अनङ्गोत्सवम् उपनयन् तासां प्रेम्णा मुग्धम् ऐश्वर्य-ज्ञान-शून्यः ॥५॥</p>
<p>—ओ)०(ओ—</p>
<p><strong>॥ ३.५.६ ॥</strong></p>
<p>अथ <strong>तस्य प्रेयस्यः</strong>—</p>
<p><strong>नव-नव-वर-माधुरी-धुरीणाः<br>
प्रणय-तरङ्ग-करम्बितास्न्तरङ्गाः ।<br>
निज-रमणतया हरिं भजन्तिः<br>
प्रणमत ताः परमाद्भुताः किशोरीः ॥<br>
श्री-जीवः :</strong> अन्तर् इत्य् अन्तः-करणम् । प्रणय-तरङ्गैः करम्बितानि मिश्रितानि अन्तःकरणस्याङ्गानि वृत्तयो यासां ताः ॥६॥</p>
<p>**मुकुन्दः- **प्रणय-तरङ्गैः करम्बितानि मिश्रितानि अन्तरङ्गानि मनांसि यासां ताः ॥६॥</p>
<p>**विश्वनाथः : **माधुरीणां धुरीणा भार-वाहकाः । अन्तर् अन्तः-करणम् प्रणय-तरङ्गैः करम्बितानि मिश्रितानि अन्तःकरणस्याङ्गानि वृत्तयो यासां ताः ॥६॥</p>
<p>—ओ)०(ओ—</p>
<p>**॥ ३.५.७-८ ॥<br>
प्रेयसीषु हरेर् आसु प्रवरा वार्षभानवी ॥<br>
अस्या रूपं—<br>
मद-चकित-चकोरी-चारुता-चोर-दृष्टिर्<br>
वदन-दमित-राकारोहिणी-कान्त-कीर्तिः ।<br>
अविकल-कल-धौतोद्धूति-धौरेयक-श्रीर्<br>
मधुरिम-मधु-पात्री राजते पश्य राधा ॥<br>
श्री-जीवः : **मदेन चकुरा चपला या चकोरी । चकितेति पाठे लक्षणया स एवार्थः ॥८॥</p>
<p>**मुकुन्द-दासः- **मदेन काम-कृतोल्लासेन चकिता चपला या चकोरी ॥८॥</p>
<p>**विश्वनाथः : **मदेन चकुरा चञ्चला या चकोरी तस्याश् चारुतायाश् चौरी दृष्टिर् यस्याः । वदनेन दमिता राका-रोहिणी-कान्तस्य पूर्णिमा-चन्द्रस्य कीर्तिर् यया । अविकल-कल-धौतस्य अत्युत्तम-सुवर्णस्य या उद्धूतीः सर्वेभ्योऽनुत्तमा ख्यातिस् तस्या धौरेयका भार-वाहिका शोभा-सम्पत्तिर् यस्याः, माधुर्यम् एव मधु तस्य पान-पात्री ॥८॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.९ ॥<br>
अस्या रतिः</strong>—</p>
<p><strong>नर्मोक्तौ मम निर्मितोरु-परमानन्दोत्सवायाम् अपि<br>
श्रोत्रस्यान्त-तटीम् अपि स्फुटम् अनाधाय स्थितोद्यन्-मुखी ।<br>
राधा लाघवम् अप्य् अनादर-गिरां भङ्गीभिर् आतन्वती<br>
मैत्री-गौरवतोऽप्य् असौ शत-गुणां मत्-प्रीतिम् एवादधे ॥<br>
श्री-जीवः :</strong> स्फुटम् इत्य् अनेनालक्षिततया त्व् आधाय स्थितेति व्यञ्जितम् । उद्यन्-मुखी ऊर्ध्व-दृष्टिः स-प्रणय-गर्वाद् इति भावः । नर्मोक्ताव् इत्य् अस्य लाघवम् इत्य् अनेनाप्य् अन्वयः । भङ्गीभिर् इति व्यञ्जना-वृत्त्या तु गौरवम् एव व्यञ्जयन्तीति व्यञ्जितम् ॥९॥</p>
<p>**मुकुन्द-दासः- **स्फुटम् इत्य् त्व् अनाधाय स्थिता ऊर्ध्व-मुखी विकसन्-मुखी निर्मितेत्य् लक्षणायाम् अपि नर्मोक्तौ भङ्गीभिस् तु लाघवम् अपि । सौभाग्य-गर्वजोऽयं बिब्बोकः । यथा—इष्टेऽपि मान-गर्वाभ्यां बिब्बोकः स्याद् अनादरः इति ॥९॥</p>
<p>**विश्वनाथः : **निर्मित ऊरुर् महान् राधायाः परमानन्दो यया एवम्भूतायाम् अपि मम नर्मोक्तौ श्रोत्रस्यान्त-तटीम् अपि स्फुटम् अनाधाय स्थिता राधा—स्फुटम् इत्य् अनेनालक्षिततया आधाय स्थितेति व्यञ्जितम् । उद्यन्-मुखी ऊर्ध्व-दृष्टिः स-प्रणय-गर्वाद् इति भावः । अनादर-गिरां भङ्गीभिः तादृश-नर्मोक्तौ लाघवम् अपि आतन्वती । तथाप्य् अन्य-भक्त-कृत-मैत्री-गौरवाभ्यां सकाशान् मत्-प्रीतिं शत-गुणाम् असौ राधा आदधे ॥९॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.१० ॥</strong></p>
<p>तत्र <strong>कृष्ण-रतिर्</strong>, यथा श्री-गीत-गोविन्दे (३.१)—</p>
<p><strong>कंसारिर् अपि संसार-वासनाबद्ध-शृङ्खलाम् ।<br>
राधाम् आधाय हृदये तत्याज व्रज-सुन्दरीः ॥<br>
श्री-जीवः :</strong> वस्तुतस् तु सम्यक् सारः संसार इति भावः ॥१०॥</p>
<p><strong>मुकुन्द-दासः-</strong> संसार-वासनयाभिलाषेण बन्धाय शृङ्खला निगड-रूपा या ताम् । एतेन श्री-राधायाः सौन्दर्य-वैदग्ध्यादेर् अतिशयित्वं सूचितम् ॥१०॥</p>
<p>**विश्वनाथः : **कंसारिः कंसस्य अरिः । अरि-भावेन संसार-नाशकोऽपि स्वयं संसार-वासनया बद्ध इति विरोधाभासः । वस्तुतस् तु स्वस्य सम्यक् सार-मय-वासनया बद्धा प्रेम-मय-शृङ्खला यस्यास् तां राधां हृदये आधाय ॥१०॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.११-१२ ॥</strong></p>
<p>अथ <strong>उद्दीपनाः—<br>
उद्दीपना इह प्रोक्ता मुरली-निस्वनादयः ॥</strong></p>
<p>यथा पद्यावल्याम् (१७२)<sup id="fnref:11"><a href="#fn:11" class="footnote-ref" role="doc-noteref">11</a></sup></p>
<p><strong>गुरु-जन-गञ्जनम् अयशो<br>
गृह-पति-चरितं च दारुणं किम् अपि ।<br>
विस्मारयति समस्तं<br>
शिव शिव मुरली मुरारातेः ॥</strong></p>
<p><em>न केनापि व्याख्यातम् ।व्याख्यातम्।।</em></p>
<blockquote>
<p>—ओ)०(ओ—</p></blockquote>
<p><strong>॥ ३.५.१३-१४ ॥</strong></p>
<p>अथ <strong>अनुभावाः</strong>—</p>
<p><strong>अनुभावास् तु कथिता दृग्-नतेक्षा-स्मितादयः ॥</strong></p>
<blockquote>
<p>यथा ललित-माधवे (१.१४)—</p></blockquote>
<p><strong>कृष्णापङ्ग-तरङ्गित-द्युमणिजा-सम्भेद-वेणी-कृते<br>
राधायाः स्मित-चन्द्रिका-सुरधुनी-पुरे निपीयामृतम् ।<br>
अन्तस् तोष-तुषार-सम्प्लव-लव-व्यालीढतापोद्गमाः<br>
क्रान्त्वा सप्त जगन्ति सम्प्रति वयं सर्वोर्ध्वम् अध्यास्महे ॥<br>
श्री-जीवः :</strong> कृष्णापाङ्गेत्य् अत्रापाङ्ग-शब्दोऽपाङ्ग-समीप-देश-वाचकः, शितापाङ्ग-शब्दवत् अपाङ्गौ नेत्रयोर् अस्तौ इत्य् अत्र तत्-समीप-देशेऽपि वाचयितुं शक्यते । नेत्र-बहिर्-भागस्यापि नेत्रान्तः-पातात् । यथोक्तं श्री-गोपाल-स्तवे—नीलेन्दीवर-लोचनम् इति । तत्-तत्-समीप-देश-तद्-एक-देशयोर् अकियात्म्यात् तत्-तरङ्गितस्य द्युमणिजात्वेन रूपकं युक्तम् एव ज्ञेयम् । तरङ्गितेति तु क्यङ्-अर्थ-क्विब्-अन्त-धातोर् भावे निष्ठा ॥१४॥</p>
<p><strong>मुकुन्द-दासः-</strong> कृष्ण-दर्शने राधाश्रये दृग्-अन्ते स्मित-चन्द्रैकां दर्शयति—कृष्णं च तत् अपाङ्गयोस् तरङ्गितं भ्रमणं च कृष्णापाङ्ग-तरङ्गितं, तद् एव द्युमणिजा-सम्भेदो यमुना-सङ्गमस् तेन वेणीकृते । तरङ्गितम् इति क्विब्-अन्त-धातोर् भावे निष्ठा ॥१४॥</p>
<p>**विश्वनाथः : ** राधायाः स्मित-चन्द्रैका-रूपा सुरधुनी गङ्गा तस्या पूरे प्रवाहे । कथं-भूते ? श्री-कृष्णस्य अपाङ्ग एव तरङ्गित-द्युमणिजा तरङ्ग-विशिष्ट-यमुना तस्या सम्भेदेन मिलनेन त्रिवेणीकृते तस्मिन् अमृतं जलं निपीय सप्त जगन्ति क्रान्त्वा सप्त-जगद्-अतिक्रमणं कृत्वा सर्वोर्ध्वं वैकुण्ठं अध्यास्महे । वयं कथं-भूताः ? अपाङ्ग-स्वरूप-यमुना-स्मित-रूप-गङ्गयोर् मिलन-माधुर्यं दृष्ट्वा अन्तःकरणे यस् तोष-तुषारः आनन्द-रूप-शीतल-जलं तस्मिन् सम्प्लव-लवेन स्नान-लेशेन व्यालीडा नष्टा नाना-विधाः तापोद्गमा यासां तथा-भूताः ॥१४॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.१५ ॥</strong></p>
<p>अथ <strong>सात्त्विकाः,</strong> यथा पद्यावल्याम् (१८१)—</p>
<p><strong>कामं वपुः पुलकितं नयने धृतास्रे<br>
वाचः स-गद्गद-पदाः सखि कम्पि वक्षः ।<br>
ज्ञातं मुकुन्द-मुरली-रव-माधुरी ते<br>
चेतः सुधांशु-वदने तरलीकरोति ॥<br>
श्री-जीवः :</strong> श्रूयमाणं मुरली-रवं लक्षीकृत्य काचिद् आह—कामम् इति ॥१५॥</p>
<p>**मुकुन्द-दासः- **तरलीकरोतीति वर्तमान-सामीप्ये वर्तमानाद् वा ॥१५॥</p>
<p>**विश्वनाथः : **हे चन्द्र-वदने ! तव चेतः मुरली-माधुरी तरलीकरोतीति मया ज्ञातम् । तत्र हेतुः—वपुः पुलकितम् इत्य् आदि ॥१५॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.१६-१७ ॥</strong></p>
<p>अथ <strong>व्यभिचारिणः—<br>
आलस्यौग्र्ये विना सर्वे विज्ञेया व्यभिचारिणः ॥</strong></p>
<p>तत्र <strong>निर्वेदो</strong>, यथा पद्यावल्याम् (२२१)—</p>
<p><strong>मा मुञ्च पञ्चशर पञ्च-शरीं शरीरे<br>
मा सिञ्च सान्द्र-मकरन्द-रसेन वायो ।<br>
अङ्गानि तत्-प्रणय-भङ्ग-विगर्हितानि<br>
नालम्बितुं कथम् अपि क्षमतेऽद्य जीवः ॥<br>
श्री-जीवः :</strong> आलस्यौग्र्ये विना इति यथा-क्रमं सम्भोगान्त-प्रिय-सङ्ग-भङ्ग-कराभ्यां अन्यत्र ज्ञेयम् ॥१६॥</p>
<p><strong>मुकुन्द-दासः-</strong> आलस्यौग्र्ये विनेति सम्भोगान्ते ग्लानिर् एव, नालस्यं सामर्थ्याब्रह्म्भावात् ॥१६॥</p>
<p>**विश्वनाथः : **सम्भोगान्ते यत् आलस्यं, प्रिय-सङ्ग-भङ्गे या उग्रता, तद्-अतिरिक्ते आलस्यौग्र्ये ॥१६॥ मान-भङ्गानन्तरं कलहान्तरिता काचिद् आह—हे पञ्च-शर कन्दर्प ! हे वायो ! त्वया आनीतेन पुष्प-वाटिका-स्थ-मकरन्द-रस-सम्बन्धि-शैत्य-सौगन्ध्येन मा सिञ्च । अयं मल्-लक्षणो जीवः अङ्गानि आलम्बितुं धर्तुं कथम् अपि न क्षमते । यतस् तस्य प्रणय-भङ्गेत्य् आदि ॥१७॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.१८ ॥<br>
हर्षो</strong>, यथा दान-केलि-कौमुद्याम् (३४)—</p>
<p>**कुवलय-युवतीनां लेहयन्न् अक्षि-भृङ्गैः<br>
कुवलय-दल-लक्ष्मी-लङ्गिमाः स्वाङ्ग-भासः ।<br>
मद-कल-कलभेन्द्रोल्लङ्घि-लीला-तरङ्गः<br>
कवलयति धृतिं मे क्ष्माधरारण्य-धूर्तः ॥<br>
श्री-जीवः : **कुवलयेति । प्रथमं कुवलयं भू-मण्डलं, द्वितीयं नीलोत्पलम् । अत्र स्वाङ्ग-भासां मधुत्वेन यद् रूपकं न कृतं, अत एव लेहयन्न् इत्य् अस्य पानार्थकास्वादार्थो न विवक्षितः, किन्त्व् आसक्ति-मात्रार्थः । अतः प्रत्यवसान-पर्याय-पान-भोजनार्थत्वाब्रह्म्भावाद् अप्य् अण्य्-अन्त-कर्तॄणाम् अक्षि-भृङ्गाणां ण्य्-अन्त-कर्मकत्वं न कृतं, क्ष्माधरस् तत्र प्रकरण-प्राप्तः श्री-गोवर्धनः, अत एव नायस्यास्य श्री-कृष्णत्वं व्यक्तं । धूर्त-पदम् अत्र नर्मणा प्रयुक्तम् इति रसावहम् । यथा, कितव योषितः कस् त्यजेन् निशि [भा।पु। १०.३१.१६] इत्य् अत्र कितव-पदं प्रणय-कोपोक्तम् इति ॥१८॥</p>
<p>**मुकुन्द-दासः- **प्रथमं कुवलयं भू-मण्डलं, द्वितीयं नीलोत्पलम् । लेहयन्न् इत्य् आस्वादार्थ-लिहेः कण्ठाधः-करण-लक्षण-भोजनार्थाभावात्, गति-बुद्धि-प्रत्यवसानार्थ [पा। १.४.५२] इत्य् आदिना प्रयोज्य-कर्तॄणाम् अक्षि-भृङ्गाणां न कर्मत्वं ॥१८॥</p>
<p>**विश्वनाथः : **क्ष्माधरो गोवर्धनस् तस्यारण्य-स्थः धूर्तः श्री-कृष्णः मम धृतिं कवलयति ग्रसति । कथम्-भूतः ? कुवलयं भू-मण्डलं तत्रस्थानां युवतीनाम् अक्षि-रूप-भृङ्गान् स्वाङ्ग-भासः स्वीयाङ्ग-कान्तीः लेहयन् आस्वादयन् आस्वादनार्थ-लिहेर् भोजनात्मक-प्रत्यवसानार्थत्वं । तेन च गति-बुद्धि-प्रत्यवसानार्थ [पा। १.४.५२] इत्य् आदिना प्रयोज्य-कर्तॄणाम् अक्षि-भृङ्गाणां कर्मत्वं इति । कथं-भूताः ? कुवलय-दलस्य नीलोत्पल-दलस्य या लक्ष्मीः शोभा तत्-तुल्या लङ्गिमा मनोहरता यासां तथा-भूताः । भृङ्ग-रूपकेण स्वाङ्ग-भासाः मधु-रूपकत्वं ध्वन्यते । ततश् च यस्मान् मध्व् एवेदं तस्माद् आस्वादयतेति प्रोत्साह-मयी प्रयोजना गम्यते ॥१८॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.१९-२० ॥</strong></p>
<p>अथ <strong>स्थायी—<br>
स्थायी भावो भवत्य् अत्र पूर्वोक्ता मधुरा रतिः ॥</strong></p>
<p>यथा पद्यावल्याम् (१५८)—</p>
<p>**भ्रू-वल्लि-ताण्डव-कला-मधुरानन-श्रीः<br>
कङ्केल्लि-कोरक-करम्बित-कर्ण-पूरः ।<br>
कोऽयं नवीन-निकषोपल-तुल्य-वेषो<br>
वंशी-रवेण सखि माम् अवशीकरोति ॥<br>
श्री-जीवः : **वल्ली-शब्दस्य ह्रस्वान्तत्वं, नव-नाग-वल्लि-दल-पूग-रसः [शि।व। ९.६५] इति माघ-काव्य-दृष्ट्या, मल्ली-वल्लि-चञ्चत्-परागः [गी।गो। १.३६] इति श्री-गीत-गोविन्दादि-दृष्टि-परम्परया च, भ्रू-युग्मेति वा पठनीयं । नवीन-निकषेति पीताम्बरत्वेन निकषोपल-तुल्य-वेश इत्य् अत्र मध्यपद-लोपित्वाद् वेश-शब्दोऽत्र स्वर्ण-रेखा-स्थानीय-परिधानार्थः । अवशीकरोतीति न विद्यते किञ्चिद् अपि वशं यस्यास् तादृशी-करोति । यद् वा, अवशा स्वतन्त्रा तादृशीकरोति लङ्घित-मर्यादीकरोतीत्य् अर्थः । अभूत-तद्-भावे च्वि-प्रत्ययः । कङ्केल्लिर् अशोकः ॥२०॥</p>
<p>**मुकुन्द-दासः- **वल्ली-शब्दो मल्ली-शब्दवद् बोध्यः । कङ्केल्लिर् अशोकः । नवीन-निकषोपल-तुल्यो वेशः पीताम्बरेणाङ्ग-शोभा यस्य स तादृशः । अवशीकरोति वशा स्वाधीना अवशा पराधीना स्वाधीनीकरोतीत्य् अर्थः । अभूत-तद्-भावे च्वि-प्रत्ययः ॥२०॥</p>
<p>**विश्वनाथः : **वल्ली-शब्दस्य ह्रस्वान्तत्वं, नव-नाग-वल्लि-दल-पूग-रसः [शि।व। ९.६५] इति माघ-काव्य-दृष्ट्या ज्ञेयम् । नवीन-निकषेति पीताम्बरत्वेन निकषोपल-तुल्य-वेश इत्य् अर्थः, मध्य-पद-लोपित्वात् । अवशा अस्वतन्त्रा तादृशीकरोति लङ्घित-मर्यादादि-व्यञ्जितैर् भावैस् तद्-विरोधि-चेष्टा-मयैः । कङ्केल्लिर् अशोकः ॥२०॥</p>
<blockquote>
<p>—ओ)०(ओ—</p></blockquote>
<p>**॥ ३.५.२१ ॥<br>
राधा-माधवयोर् एव क्वापि भावैः कदाप्य् असौ ।<br>
सजातीय-विजातीयैर् नैव विच्छिद्यते रतिः ॥<br>
श्री-जीवः : **राधा-माधवयोर् एव, न तु प्रेयस्य्-अन्तर-माधवयोः । रतिः स-व्याज-व्यतिदर्शनादि-मयी नैव विच्छिद्यते, नावृता स्यात् । कैः सजातीयैस् तत्-प्रेयस्य्-अन्तर-व्यञ्जितैर् विजातीयैस् तद्-वत्सलतादि-व्यञ्जितैर् भावैस् तद्-विरोधि-समीहा-मयैः ॥२१॥</p>
<p>**मुकुन्द-दासः- **राधा-माधवयोर् एव, न तु प्रेयस्य्-अन्तर-माधवयो रतिः स-व्याज-व्यतिदर्शनादि-कार्या नैव विच्छिद्यते, स्व-कार्याद् विश्लेषं न प्रप्नोति । कैः ? सजातीयैर् मधुर-रति-तत्-सुहृदैः, विजातीयैस् तद्-रतेर् विपक्ष-तटस्थैः, क्वापि बीभत्सादाव् अपि देशे कदाचिद् भयानकादाव् अपि काले तद्-भावे ॥२१॥</p>
<p>**विश्वनाथः : **राधा-माधवयोर् एव, न तु प्रेयस्य्-अन्तर-माधवयोः । रतिः स-व्याज-परस्पर-दर्शनादि-मयी नैव विच्छिद्यते, नावृता स्यात् । कैः ? सजातीयैस् तत्-प्रेयस्य्-अन्तर-व्यञ्जितैः, विजातीयैस् तद्-वत्सलतादि-व्यञ्जितैर् भावैस् तद्-विरोधि-समीहा-मयैः ॥२१॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.२२ ॥</strong></p>
<p>यथा—</p>
<p><strong>इतो दूरे राज्ञी स्फुरति परितो मित्र-पटली<br>
दृशोर् अग्रे चन्द्रावलिर् उपरि शैलस्य दनुजः ।<br>
असव्ये राधायाः कुसुमित-लता संवृत-तनौ दृग्-<br>
अन्त-श्रीर् लोला तडिद् इव मुकुन्दस्य वलते ॥<br>
श्री-जीवः :</strong> राज्ञी व्रज-राज्ञी । दनुजोऽरिष्टः । शैलस्य शिला-समूहस्य । व्रज-द्वार्यास्थानी-रूपतया चितस्य ॥२२॥</p>
<p>**मुकुन्द-दासः- **राज्ञी व्रज-राज्ञी । दनुजोऽरिष्टः । स्फुरतीति सर्वत्र योजनया स्व-स्वानुभावै राज्ञ्य्-आदयो विराजन्ते इत्य् अर्थः । शैलः श्री-राधा-कुण्ड-प्रान्त-स्थोपान्त-लहर्यां वक्ष्यमाणाद् विरुद्ध-प्रीत-रौद्र-युक्ता नेयं वैरस्य-जनिकेति बोध्यम् ॥२२॥</p>
<p>**विश्वनाथः : **राज्ञी व्रज-राज्ञी अदूरे निकटे । दनुजोऽरिष्टासुरः । शैलस्य शिला-समूहस्य । व्रज-द्वार्य् आस्थानीयतया चितस्य । असव्ये वामे राधायां दृग्-अन्त-श्रीर् वलते ॥२२॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.२३ ॥<br>
घोरा खण्डित-शङ्खचूडम् अजिरं रुन्धे शिवा तामसी<br>
ब्रह्मिष्ठ-श्वसनः शम-स्तुति-कथा प्रालेयम् आसिञ्चति ।<br>
अग्रे रामः सुधा-रुचिर् विजयते कृष्ण-प्रमोदोचितं<br>
राधायास् तद् अपि प्रफुल्लम् अभजन् म्लानिं न भावाम्बुजम् ॥<br>
श्री-जीवः :</strong> भाव-पक्षे खण्डितः शङ्खचूडस् तद्-आख्यो यक्षो यत्र तादृशम् अजिरं क्रीडाङ्गनं । तामसी तमो-गुण-मयी शिवा शृगाल-जातिः । रुन्धे आवृणोति । अम्बुज-पक्षे तत्-प्रति अशिवा अमङ्गला तामसी रात्रिः । एवम् उभयत्र ब्रह्मिष्ठो ब्रह्म-निष्ठो वर्गः स एव श्वसनः इत्य् आदि योज्यम् । क्रमेण तद्-भाव-विरोधिनो भयानक-शान्त-वत्सला दर्शिताः । अम्बुज-विरोधिनश् च रात्रि-प्रालेय-सुधा-रुचयः । तस्माद् यथान्यद् अम्बुजं तत्-तत्-सम्बन्धेन म्लानिं प्राप्नोति तथा तु तद्-ब्रह्म्भावाम्बुजं न प्राप्नोतीति विशेषोक्ति-नामालङ्कारः ॥२३॥</p>
<p>**मुकुन्द-दासः- **खण्डितः शङ्खचूडस् तद्-आख्यो यक्षो यत्र तादृशम् अजिरं कुञ्जाङ्गनं । तामसी तमो-गुण-मयी । शिवा शृगाल-जातिः । रुन्धे आवृणोति । अम्बुज-पक्षे तत्-प्रति अशिवा अमङ्गला तामसी रात्रिः । ब्रह्मिष्ठो ब्रह्म-निष्ठो वर्गः स एव श्वसनः । क्रमेण तद्-भाव-विरोधिनो भयानक-बीभत्स-शान्त-वत्सला दर्शिताः । अम्बुज-विरोधिनश् च रात्रि-हिम-चन्द्रआः । दुर्गन्धि-स्थल अत्र शिवादेर् भयाद्य्-अमननात् तत्-सुखानुभाविकाधिरूढाख्येयं विरुद्ध-शान्तादि-युक्ता न तथा ॥२३॥</p>
<p>**विश्वनाथः : **खण्डितः शङ्खचूडस् तद्-आख्यो यक्षो यत्र तादृशम् अजिरं क्रीडाङ्गनं । तामसी तमो-गुण-मयी । घोरा भयङ्करा शिवा शृगाल-जातिः । रुन्धे आवृणोति । अम्बुज-पक्षे, अशिवा अमङ्गला तामसी रात्रिः । ब्रह्मिष्ठो ब्रह्म-निष्ठो ब्राह्मणआदिः स एव श्वसनः पवनः । शमः शान्तिस् तद्-बोधक-स्तुति-कथा एव प्रालेयं हिम-समूहम् । अग्रे राम एव सुधा-रुचिश् चन्द्रः । तथापि कृष्णस्याभिप्रेत-भाव-कमलं म्लानिं नाभजत् । क्रमेण तद्-भाव-विरोधिनो भयानक-शान्त-वत्सला दर्शिताः । अम्बुज-विरोधिनश् च रात्रि-प्रालेय-सुधा-रुचयः । तस्माद् यथान्यद् अम्बुजं तत्-तत्-सम्बन्धेन म्लानिं प्राप्नोति, तथा तद्-ब्रह्म्भावाम्बुजं नेति विशेषोक्ति-नामालङ्कारः ॥२३॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.२४-२७ ॥<br>
स विप्रलम्भ-सम्भोग-भेदेन द्वि-विधो मतः ॥</strong></p>
<p>तत्र <strong>विप्रलम्भः—<br>
स पूर्व-रागो मानश् च प्रवासादि-मयस् तथा ।<br>
विप्रलम्भो बहु-विधो विद्वद्भिर् इह कथ्यते ॥</strong></p>
<p>तत्र <strong>पूर्व-रागः—<br>
प्राग्-असङ्गतयोर् भावः पूर्व-रागो भवेद् द्वयोः ॥</strong></p>
<p>यथा पद्यावल्याम् (१८१)—</p>
<p>**अकस्माद् एकस्मिन् पथि सखि मया यामुन-तटं<br>
व्रजन्त्या दृष्टो यो नव-जलधर-श्यामल-तनुः ।<br>
स दृग्-भङ्ग्या किं वाकुरुत न हि जाने तत इदं<br>
मनो मे व्यालोलं क्वचन गृह-कृत्यो न लगते ॥<br>
श्री-जीवः : **स प्रथमम् उक्तो मधुराख्यो भक्ति-रसः ॥२४॥ प्राग् इत्य् अत्र द्वयोर् इति कान्तायाः पूर्व-रागो भक्ति-रसत्वेनओच्यते—कान्तस्य तु तद्-उद्दीपनत्वेन गम्यते । एवम् उत्तरत्रापि ॥२६॥</p>
<p>**मुकुन्द-दासः- **स प्रथमम् उक्तो मधुराख्यो भक्ति-रसः ॥२४॥ स वलते वल् गतौ ॥२७॥</p>
<p>**विश्वनाथः : **स प्रथमम् उक्तो मधुराख्यो भक्ति-रसः ॥२४॥ यमुना-सम्बन्धि-तटं व्रजन्य्ता मया अकस्माद् एकस्मिन् पथि चलन् स नव-जलधर-श्यामल-तनुर् दृष्टः ॥२७॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.२८ ॥</strong></p>
<p>यथा वा, श्री-दशमे (१०.५३.२)—</p>
<p><strong>यथा विनिद्रा यच् चित्ता रुक्मिणी कमलेक्षणा ।<br>
तथाहम् अपि तच्-चित्तो निद्रां च न लभे निशि ।<br>
वेदाहं रुक्मिण्या द्वेषान् ममोद्वाहो निवारितः ॥<br>
श्री-जीवः-</strong> व्रज-देवीषु श्री-कृष्णस्य पूर्व-रागस् तु जयते तेऽधिकं जन्मना [भा।पु। १०.३१] इत्य् अध्याये तासां मुखेनैव श्रीमन्-मुनिना बहुशोऽपि शरद्-उदाशये इत्य् आदिभिर् वर्णित एव इत्य् अभिप्रेत्य सकृद् उक्तं—श्री-रुक्मिण्याम् एव तं दर्शयति—यथा वेति ॥२८॥</p>
<p>**मुकुन्ददासः- **उज्ज्वल-नीलमणौ व्रज-देवीनां पूर्व-रागं, यथा—एवं क्रमेण विज्ञेयः पूर्व-रागो हरेर् अपि इति अतिदेशेन तासु तस्यापि तथा बोधनीयः । अतोऽत्र नोक्तोऽपि—</p>
<p>नृत्यन्त्य् अमी शिखिन ईड्य मुदा हरिण्यः ।</p>
<p>कुर्वन्ति गोप्य इव ते प्रियम् ईक्षणेन ॥ [भा।पु। १०.१५.७] इति ।</p>
<p>धन्येयं इत्य् अत्र गोप्योऽन्तरेण भुजयोर् अपि यत् स्पृहा श्रीः [भा।पु। १०.१५.८] इत्य् आदिषु च ज्ञेयः । रुक्मिण्यां च तं तस्य दर्शयति—यथा वेति ॥२८॥</p>
<p><strong>विश्वनाथः : <em>न व्याख्यातम् ।न व्याख्यातम्।</em></strong></p>
<blockquote>
<p>—ओ)०(ओ—</p></blockquote>
<p><strong>॥ ३.५.२९-३० ॥</strong></p>
<p>अथ <strong>मानः</strong> ।</p>
<p><strong>मानः प्रसिद्ध एवात्र ॥</strong></p>
<p>यथा श्री-गीत-गोविन्दे (२.१)—</p>
<p><strong>विहरति वने राधा साधारण-प्रणये हरौ<br>
विगलित-निजोत्कर्षाद् ईऋस्या-वशेन गतान्यतः ।<br>
क्वचिद् अपि लता-कुञ्जे गुञ्जन्-मधु-व्रत-मण्डली-<br>
मुखर-निखरे लीना दीनाप्य् उवाच रहः सखीम् ॥<br>
श्री-जीवः :</strong> विहरतीत्य् अर्धम् एव मानोदाहरणं द्रष्टव्यम् ॥३०॥</p>
<p>**मुकुन्द-दासः- **विहरतीत्य् अर्धम् एव मानोदाहरणं ज्ञेयम् ॥३०॥</p>
<p>**विश्वनाथः : **श्री-राधान्य-गोपीभिः सह साधारण-प्रणये हरौ वृन्दावने रास-लीलायां विहरति सति साधारण-प्रणयत्वेन विगलितो यो निजोत्कर्षः तस्मात् जाता या ईर्ष्या तद्-वशेन अन्यत्र क्वचिल् लता-कुञ्जे गता, पुनस् तत्रैव लीना सती एकान्ते सखीम् उवाच । लता-कुञ्जे कीदृशे? गुञ्जन्-मधुव्रत-मण्डलीभिर् मुखरः शब्दायमानः शिखरोऽग्र-भागो यस्य तथा-भूते ॥३०॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.३१-३२ ॥</strong></p>
<p>अथ <strong>प्रवासः—<br>
प्रवासः सङ्ग-विच्युतिः ॥</strong></p>
<p>यथा पद्यावल्याम् (३५०)—</p>
<p><strong>हस्तोदरे विनिहितैक-कपोल-पालेर्<br>
अश्रान्त-लोचन-जल-स्नपिताननायाः ।<br>
प्रस्थान-मङ्गल-दिनावधि माधवस्य<br>
निद्रा-लवोऽपि कुत एव सरोरुहाक्ष्याः ॥<br>
श्री-जीवः, मुकुन्द-दासः-</strong> <em>न व्याख्यातम् ।न व्याख्यातम्।</em></p>
<p>**विश्वनाथः : **सन्तत-लोचन-जलेन स्नपितम् आननं यस्याः ॥३२॥</p>
<blockquote>
<p>—ओ)०(ओ—</p></blockquote>
<p><strong>॥ ३.५.३३ ॥</strong></p>
<p>यथा प्रह्लाद-संहितायाम् उद्धव-वाक्यम्—</p>
<p><strong>भगवान् अपि गोविन्दः कन्दर्प-शर-पीडितः ।<br>
न भुङ्क्ते न स्वपिति च चिन्तयन् वो ह्य् अहर्-निशम् ॥</strong></p>
<p><em>न केनापि व्याख्यातम् ।व्याख्यातम्।</em></p>
<blockquote>
<p>—ओ)०(ओ—</p></blockquote>
<p><strong>॥ ३.५.३४-३५ ॥</strong></p>
<p>अथ <strong>सम्भोगः—<br>
द्वयोर् मिलितयोर् भोगः सम्भोग इति कीर्त्यते ॥</strong></p>
<p>यथा पद्यावल्याम् (१९९)—</p>
<p><strong>परमानुराग-परयाथ राधया<br>
परिरम्भ-कौशल-विकाशि-भावया ।<br>
स तया सह स्मर-सभाजनोत्सवं<br>
निरवाहयच् छिखि-शिखण्ड-शेखरः ॥<br>
श्री-जीवः :</strong> परमानुराग इत्य् अस्यान्ते नित्य-स्थितिस् तु व्रज-देवीनां पुर-देवीनां च युगपद् दर्शिता । जयति जननिवासः [भा।पु। १०.९०.४७] इत्य् आदिना ॥३४-३५॥</p>
<p><strong>मुकुन्द-दासः-</strong> परमेत्य् अन्ते नित्या स्थितिस् तूज्ज्वल-नीलमणौ द्रष्टव्या ॥३४-३५॥</p>
<p>**विश्वनाथः : **तया राधया सह कन्दर्पस्य सभाजनं सत्कारः सम्माननीयत्वेन स्वीकार इति यावत् तज्-जन्मोत्सवं निरवाहयत् ॥३४-३५॥</p>
<blockquote>
<p>—ओ)०(ओ—</p></blockquote>
<p>**॥ ३.५.३६-३७ ॥<br>
श्रीमद्-भागवताद्य्-अर्ह-शास्त्र-दर्शितया दृशा ।<br>
इयम् आविष्कृता मुख्य-पञ्च-भक्ति-रसा मया ॥<br>
गोपाल-रूप-शोभां दधद् अपि रघुनाथ-भाव-विस्तारी ।<br>
तुष्यतु सनातनात्मा पश्चिम-भागे रसाम्बु-निधेः ॥<br>
श्री-जीवः : **श्रीमद् इति । श्रीमद्-भागवतादि-लक्षण-योग्य-शास्त्र-प्रकाशितेन ज्ञानेनेत्य् अर्थः ॥३६॥</p>
<p>**मुकुन्द-दासः- **श्रीमद् इति । श्रीमद्-भागवतादीनि यानि अर्हानि भक्ति-प्रतिपादनात् पूज्यानि शास्त्राणि तैर् दर्शितया दृशा ज्ञानेन ॥३६॥</p>
<p>**विश्वनाथः : **सनातनो नित्य आत्मा श्री-विग्रहो यस्य स श्री-कृष्णः । पक्षे, सनातन-नामा आत्मा आत्मीयो देहो यस्य सः ॥३७॥</p>
<blockquote>
<p>—ओ)०(ओ—</p></blockquote>
<p>इति श्री-श्री-भक्ति-रसामृत-सिन्धौ</p>
<p>पश्चिम-विभागे मधुराख्य-भक्ति-रस-लहरी चतुर्थी ।</p>
<p><strong>इति श्री-श्री-भक्ति-रसामृत-सिन्धौ<br>
मुख्य-भक्ति-रस-निरूपकः पश्चिम-विभागः समाप्तः ।</strong></p>
<div class="footnotes" role="doc-endnotes">
<hr>
<ol>
<li id="fn:1">
<p>११.१९.३६&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>भावार्थ-दीपिका १०.४३.१७&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>Kअर्णामृत? Nओत् फ़ोउन्द् इन् अन्य् ओफ़् थे थ्रेए चेन्तुरिएस्।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>Mइस्तकेन्ल्य् चुत् ओफ़्फ़् हेरे। Pरोबब्ल्य् जुस्त् फ़ोल्लोwस् Jइव।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>Tहिस् अच्तुअल्ल्य् अप्पेअर्स् तो बे अ मिx ओफ़् वेर्सेस् ५०-५१। Cहेच्क् म्य् चोम्मेन्त् इन् <em>Mय्स्तिच् Pओएत्र्य्।</em>।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></li>
<li id="fn:7">
<p>Pरोबब्ल्य् “स” इन् Jइव इस् चोर्रेच्त्।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></li>
<li id="fn:9">
<p>विशाल र्षभ तेजस्विन् देवप्रस्थ वरूथप [भा।पु। १०.२२.३१]&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>जुमर-नन्दी-नामा राजा विख्यात-वैयाकरणिकः । सङ्क्षिप्त-सारस्य रसवती-वृत्त्याः रचयिता वा संशोधकः । धातुमालापि अस्यैव कृतिः ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>च्रेदितेद् तो Sअर्व-विद्या-विनोद।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-laxaNam_kathA_pAtrANi_articles_bhakti-rasAmRta-sindhuH_3_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/pAtrANi/articles/bhakti-rasAmRta-sindhuH/3/">3 </a>
            <a data-toggle="collapse" href="#section-tree-item-body-laxaNam_kathA_pAtrANi_articles_bhakti-rasAmRta-sindhuH_3_md" role="button" aria-expanded="false" aria-controls="section-tree-item-body-laxaNam_kathA_pAtrANi_articles_bhakti-rasAmRta-sindhuH_3_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_pAtrANi_articles_bhakti-rasAmRta-sindhuH_3_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: 3</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
