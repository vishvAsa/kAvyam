+++
title = "4"
+++
<!-- Copy and paste the converted output. -->

<!-----

You have some errors, warnings, or alerts. If you are using reckless mode, turn it off to see inline alerts.
* ERRORs: 9
* WARNINGs: 0
* ALERTS: 9

Conversion time: 20.288 seconds.


Using this Markdown file:

1. Paste this output into your source file.
2. See the notes and action items below regarding this conversion run.
3. Check the rendered output (headings, lists, code blocks, tables) for proper
   formatting and use a linkchecker before you publish this page.

Conversion notes:

* Docs to Markdown version 1.0β34
* Fri Apr 28 2023 09:18:15 GMT-0700 (PDT)
* Source doc: bhakti_rasamrita_sindhu_-_4_-_uttara-vibhaga_-_rupa_gosvamin_-_three_commentaries

ERROR:
undefined internal link to this URL: "#heading=h.gjdgxs".link text: 4.1	30	hāsya-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.tyjcwt".link text: 4.2	13	adbhuta-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.2s8eyo1".link text: 4.3	59	vīra-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.2bn6wsx".link text: 4.4	16 	karuṇa-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.147n2zr".link text: 4.5	32	raudra-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.37m2jsg".link text: 4.6	16	bhayānaka-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.206ipza".link text: 4.7`	14	bībhatsā-bhakti-rasaḥ
?Did you generate a TOC with blue links?


ERROR:
undefined internal link to this URL: "#heading=h.3ygebqi".link text: 4.8 	84	rasānāṁ mitra-vairi-sthitih
?Did you generate a TOC with blue links?


ERROR:
undefined internal link to this URL: "#heading=h.kgcv8k".link text: 4.9	44	rasābhāsaḥ
?Did you generate a TOC with blue links?

----->


<p style="color: red; font-weight: bold">>>>>>  gd2md-html alert:  ERRORs: 9; WARNINGs: 0; ALERTS: 9.</p>
<ul style="color: red; font-weight: bold"><li>See top comment block for details on ERRORs and WARNINGs. <li>In the converted Markdown or HTML, search for inline alerts that start with >>>>>  gd2md-html alert:  for specific instances that need correction.</ul>

<p style="color: red; font-weight: bold">Links to alert messages:</p><a href="#gdcalert1">alert1</a>
<a href="#gdcalert2">alert2</a>
<a href="#gdcalert3">alert3</a>
<a href="#gdcalert4">alert4</a>
<a href="#gdcalert5">alert5</a>
<a href="#gdcalert6">alert6</a>
<a href="#gdcalert7">alert7</a>
<a href="#gdcalert8">alert8</a>
<a href="#gdcalert9">alert9</a>

<p style="color: red; font-weight: bold">>>>>> PLEASE check and correct alert issues and delete this message and the inline alerts.<hr></p>



## śrī-śrī-bhakti-rasāmṛta-sindhuḥ


#### uttara-vibhāgaḥ


### gauṇa-bhakti-rasa-vicāraḥ

**Contents.**



<p id="gdcalert1" ><span style="color: red; font-weight: bold">>>>>>  gd2md-html alert: undefined internal link (link text: "4.1	30	hāsya-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert2">Next alert</a>)<br><span style="color: red; font-weight: bold">>>>>> </span></p>

[4.1	30	hāsya-bhakti-rasaḥ](#heading=h.gjdgxs)



<p id="gdcalert2" ><span style="color: red; font-weight: bold">>>>>>  gd2md-html alert: undefined internal link (link text: "4.2	13	adbhuta-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert3">Next alert</a>)<br><span style="color: red; font-weight: bold">>>>>> </span></p>

[4.2	13	adbhuta-bhakti-rasaḥ](#heading=h.tyjcwt)



<p id="gdcalert3" ><span style="color: red; font-weight: bold">>>>>>  gd2md-html alert: undefined internal link (link text: "4.3	59	vīra-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert4">Next alert</a>)<br><span style="color: red; font-weight: bold">>>>>> </span></p>

[4.3	59	vīra-bhakti-rasaḥ](#heading=h.2s8eyo1) 



<p id="gdcalert4" ><span style="color: red; font-weight: bold">>>>>>  gd2md-html alert: undefined internal link (link text: "4.4	16 	karuṇa-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert5">Next alert</a>)<br><span style="color: red; font-weight: bold">>>>>> </span></p>

[4.4	16 	karuṇa-bhakti-rasaḥ](#heading=h.2bn6wsx)



<p id="gdcalert5" ><span style="color: red; font-weight: bold">>>>>>  gd2md-html alert: undefined internal link (link text: "4.5	32	raudra-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert6">Next alert</a>)<br><span style="color: red; font-weight: bold">>>>>> </span></p>

[4.5	32	raudra-bhakti-rasaḥ](#heading=h.147n2zr)



<p id="gdcalert6" ><span style="color: red; font-weight: bold">>>>>>  gd2md-html alert: undefined internal link (link text: "4.6	16	bhayānaka-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert7">Next alert</a>)<br><span style="color: red; font-weight: bold">>>>>> </span></p>

[4.6	16	bhayānaka-bhakti-rasaḥ](#heading=h.37m2jsg)



<p id="gdcalert7" ><span style="color: red; font-weight: bold">>>>>>  gd2md-html alert: undefined internal link (link text: "4.7`	14	bībhatsā-bhakti-rasaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert8">Next alert</a>)<br><span style="color: red; font-weight: bold">>>>>> </span></p>

[4.7`	14	bībhatsā-bhakti-rasaḥ](#heading=h.206ipza)



<p id="gdcalert8" ><span style="color: red; font-weight: bold">>>>>>  gd2md-html alert: undefined internal link (link text: "4.8 	84	rasānāṁ mitra-vairi-sthitih"). Did you generate a TOC with blue links? </span><br>(<a href="#">Back to top</a>)(<a href="#gdcalert9">Next alert</a>)<br><span style="color: red; font-weight: bold">>>>>> </span></p>

[4.8 	84	rasānāṁ mitra-vairi-sthitih](#heading=h.3ygebqi)



<p id="gdcalert9" ><span style="color: red; font-weight: bold">>>>>>  gd2md-html alert: undefined internal link (link text: "4.9	44	rasābhāsaḥ"). Did you generate a TOC with blue links? </span><br>(<a href="#">Back to top</a>)(<a href="#gdcalert10">Next alert</a>)<br><span style="color: red; font-weight: bold">>>>>> </span></p>

[4.9	44	rasābhāsaḥ](#heading=h.kgcv8k)

308 verses in nine chapters.


## 


## śrī-śrī-bhakti-rasāmṛta-sindhuḥ


#### uttara-vibhāgaḥ

(4.1) 


### hāsya-bhakti-rasākhyā 


#### prathama-laharī

**|| 4.1.1 ||**

**bhakti-bhareṇa prītiṁ kalayann urarīkṛta-vrajāsaṅgaḥ |**

**tanutāṁ sanātanātmā bhagavān mayi sarvadā tuṣṭim ||**

**śrī-jīvaḥ, mukundaḥ : _na vyākhyātam._**

**viśvanāthaḥ : **sanātano nitya ātmā śrī-vigraho yasya saḥ śrī-kṛṣṇaḥ bhakta-niṣṭha-bhakty-atiśayena prītiṁ kurvan | pakṣe, sanātana-nāmā ātmā ātmīyo deho yasya saḥ bhakti-bhareṇa prītiṁ kurvan **||1||**

 —o)0(o—

**|| 4.1.2-5 ||**

**rasāmṛtābdher bhāge’tra turīye tūttārābhidhe |**

**rasaḥ sapta-vidho gauṇo maitrī-vaira-sthitir mithaḥ ||2||**

**rasābhāsāś ca tenātra laharyo nava kīrtitāḥ |**

**prāg atrāniyatādhārāḥ kadācit kvāpy uditvarāḥ ||3||**

**gauṇā bhakti-rasāḥ sapta lekhyā hāsyādayaḥ kramāt ||4||**

**bhaktānāṁ pañcadhoktānām eṣāṁ madhyata eva hi |**

**kvāpy ekaḥ kvāpy anekaś ca gauṇeṣv ālambano mataḥ ||5||**

**śrī-jīvaḥ : **nanu, śāntādivad dhāsyādbhutādayo’pi pṛthak syur vidūṣaka-senāny-ādiṣu hāsya-vīrādīnāṁ sthiratā-darśanāt tatrāha—bhaktānām iti | bhaktānāṁ pañcadhā rati-pañcakāśrayatvenoktasya tat-tad-bhaktasya ca sarvatrotsarga-siddhatayāsty evālambanatvam | kintu tat-tad-rati-sambandhād ratitvenopacaryamāṇa-hāsādīnāṁ prākrṭa-rasa-śāstrānusāreṇaiva sthāyitvam upacaryate | tad-anusāreṇaiva ca bhayānaka-rasādau dāruṇādīnām ālambanatvam abhyupagaṁsyate | sva-mate tu—


    vibhāvyate hi ratyādir yatra yena vibhāvyate |


    vibhāvo nāma sa dvedhālambanoddīpanātmakaḥ ||

ity ārṣa-pramāṇānusāreṇa saptamy-artha eva sarvatrālambanaḥ | sa cānugatāyā rateḥ sambandhena viṣayāśraya-rūpa eveti ||5||

**mukundaḥ : **śrī-rūpa-caraṇebhyo namaḥ | bhaktānām iti—ālambano viṣayāśraya-rūpaḥ | eva-kārāt na tu ebhyo’nyas taṭastho vipakṣo vety arthaḥ** **||5||

**viśvanāthaḥ : **prāk pūrva**m a**niyatādhārāḥ yathā dāsyādayo mukhya-rasāḥ pūrvaṁ dāsyādiṣu nityādhārā eva teṣu udayaṁ prāpnuvanti, tathā hāsādayo na, kintu kadācit kvāpi bhakte uditvarā udaya-śīlāḥ | sapta atra laharyāṁ kramāl lekhyāḥ ||3-4||

nanu, yathāyaṁ śānta-bhakto’yaṁ dāsya-bhakta iti pṛthak vyavahāras tathāyaṁ hāsya-bhakta iti pṛthak saṁjñā kathaṁ na syād ity ata āha—bhaktānām iti | śāntādi-pañca-vidhānāṁ bhaktānāṁ madhye eva saptasu gauṇa-raseṣu madhye kvāpi hāsyād-rase eko dāsa ālambanaṁ kvāpi karuṇādi-gauṇa-rase śānta-dāsādy aneka ālambanam | ataḥ na tu śānta-dāsyādi-pañca-vidha-bhakta-bhinne hāsyādayo gauṇa-rasā bhavanti | ato dāsyādivaddhāsyādi-gauṇa-rasa-viśeṣṭānāṁ svatantra-saṁjñā nociteti bhāvaḥ ||5||

 —o)0(o—

**|| 4.1.6-7||**

tatra **hāsya-bhakti-rasaḥ**—

**vakṣyamāṇair vibhāvādyaiḥ puṣṭiṁ hāsa-ratir gatā |**

**hāsya-bhakti-raso nāma budhair eṣa nigadyate ||**

**asminn ālambanaḥ kṛṣṇas tathānyo’pi tad-anvayī |**

**vṛddhāḥ śiśu-mukhāḥ prāyaḥ proktā dhīrais tad-āśrayāḥ |**

**vibhāvanādi-vaiśiṣṭhyāt pravarāś ca kvacin matāḥ ||**

**śrī-jīvaḥ : **parārthāyā rater visāyatvena tad-vyaktīkrṭa-hāsasya hetutvena ca kṛṣṇo’sminn ālambanaḥ | tad-anvayāt tasya kṛṣṇasyānugata-ceṣṭaś ca tad-rater āśrayatvena tādṛśa-hāsa-hetutvena cālambanaḥ | tasya hāsasyāśrayās tad-āśrayāḥ | hāsasya ceto-vikāśa-mātra-rūpatvād viṣayas tu na vidyate, na hi kamalādi-vikāśaḥ kañcid viṣayaṁ karoti, yam uddiśya pravartata sa eva hi viṣayaḥ | parihāsopahāsa-vācī tu yadā syāt, tadā kañcid viṣayam api kuryān nāma, sa tu nātropādīyata iti bhāvaḥ ||7||

**mukundaḥ : **hāsa-ratir hāsottarā ratiḥ | hāsa-rater āśrayās tad-āśrayaḥ ||6-7||

**viśvanāthaḥ : **tad-anvayī tasya śrī-kṛṣṇasyānugata-ceṣṭādiś ca tad-rater āśrayatvena tādṛśa-hāse hetutvena cālambanaḥ | tad-āśrayās tasyā rater āśrayā ālambanāḥ ||7||

 —o)0(o—

**|| 4.1.8 ||**

tatra **kṛṣṇo**, yathā—

**yāsyāmy asya na bhīṣaṇasya savidhaṁ jīrṇasya śīrṇākṛter**

**mātar neṣyati māṁ pidhāya kapaṭād ādhārikāyām asau |**

**ity uktvā cakitākṣam adbhuta-śiśāv udvīkṣyamāṇe harau**

**hāsyaṁ tasya niruddhato’py atitarāṁ vyaktaṁ tadāsīn muneḥ ||**

**śrī-jīvaḥ, mukundaḥ : _na vyākhyātam._**

**viśvanāthaḥ : **jaṭila-sannyāsināṁ vastra-nirmita-bhikṣā-pātram **ādhārikā**, tasyāṁ **māṁ** nihnutya sva-sthānaṁ **neṣyati**, **muner** nāradasya ||8||

 —o)0(o—

**|| 4.1.9 ||**

atha **tad-anvayī—-**

**yac-ceṣṭā kṛṣṇa-viṣayā proktaḥ so’tra tad-anvayī ||**

**śrī-jīvaḥ : yac-ceṣṭā** iti yad yasya ||9||

**mukundaḥ, viśvanāthaḥ : _na vyākhyātam._**

_ —o)0(o—_

**|| 4.1.10 ||**

yathā—

**dadāmi dadhi-phāṇitaṁ vivṛṇu vaktram ity agrato**

**niśamya jaratī-giraṁ vivṛta-komalauṣṭhe sthite |**

**tayā kusumam arpitaṁ navam avetya bhugnānane**

**harau jahasur uddhuraṁ kim api suṣṭhu goṣṭhārbhakāḥ ||10||**

**śrī-jīvaḥ : phāṇitaṁ** khaṇḍa-vikṛtiḥ | dadhi-miśritaṁ phāṇitaṁ **dadhi-phāṇitaṁ** | **komala-** iti bālyaṁ vyañjitam ||10||

**mukundadāsaḥ : **phāṇitaṁ khaṇḍa-vikṛtiḥ | **dadhi**-miśritaṁ **phāṇitam** | **komala-** iti bālyaṁ vyañjitam | atra vṛddhā viṣayālambanaṁ, harer **bhugnānanatvam** uddīpanam ||10||

**viśvanāthaḥ : **phāṇitaṁ khaṇḍa-vikṛtiḥ | **dadhi**-miśritaṁ **phāṇitam** | **komala-** iti bālyaṁ vyañjitam | **bhugnānane** tikta-rasāsvādanena kuṭilīkṛtānane ||10||

 —o)0(o—

**|| 4.1.11 ||**

yathā vā—

**asya prekṣya karaṁ śiśor muni-pate śyāmasya me kathyatāṁ**

**tathyaṁ hanta cirāyur eṣa bhavitā kiṁ dhenu-koṭīśvaraḥ |**

**ity ukte bhagavan mayādya paritaś cīreṇa kiṁ cāruṇā**

**drāg āvirbhavad-uddhura-smitam idaṁ vaktraṁ tvayā rudhyate ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **muniṁ prati yaśodāha—he **muni-pate** ! **bhagavan** ! **mayā ity ukte** sati **cāruṇā** manohareṇa **cīreṇa** vastreṇa **āvirbhavad-uddhura-smita**-viśiṣṭaṁ **vaktraṁ tvayā kiṁ rudhyate** ? ||11||

 —o)0(o—

**|| 4.1.12-15 ||**

**uddīpanā hares tādṛg-vāg-veṣa-caritādayaḥ |**

**anubhāvās tu nāsauṣṭha-gaṇḍa-niṣpandanādayaḥ ||**

**harṣālasyāvahitthādyā vijñeyā vyabhicāriṇaḥ |**

**sā hāsa-ratir evātra sthāyi-bhāvatayoditā ||**

**ṣoḍhā hāsa-ratiḥ syāt smita-hasite vihasitāvahasite ca |**

**apahasitātihasitake jyeṣṭhādīnāṁ kramād dve dve ||**

**vibhāvanādi-vaicitryād uttamasyāpi kutracit |**

**bhaved vihasitādyaṁ ca bhāvajñair iti bhaṇyate ||**

**śrī-jīvaḥ : **uddīpanā ity atra harer ity upalakṣaṇaṁ, tad-anvayino’pi jñeyāḥ ||12||

**mukundadāsaḥ : **uddīpanā ity atra yathā mukhya-raseṣu bhaktānāṁ te noktā grantha-vistāra-bhayāt, tathātrāpi tad-anvayino noktāḥ | kintu sarvatra yathocitaṁ jñeyāḥ | ujjvala-nīlamaṇau guṇā uktā eva ||12||

**jyeṣṭhādināṁ** jyeṣṭha-madhya-kaniṣṭhānāṁ | tatra jyeṣṭhā muni-sakhyādyāḥ, madhyā vṛddhā-dūty-ādyāḥ | kaniṣṭhā bālāḥ ||14||

anubhāvās tu nāsauṣṭha-gaṇḍa-vispandanādayaḥ, vibhāvanādīty ayam arthaḥ—hāsa-rateḥ bālya-vṛddhā prāyaḥ āśrayāḥ, vibhāvanāder vaicitryad iti vaiśiṣṭyāt tu uttarasyapi pravara-jyeṣṭhāpara-paryāyasya vihāsitādyaṁ rati-catuṣṭayaṁ ca bhaved iti ||15||

**viśvanāthaḥ : jyeṣṭhasya** uttamasya **smita-hasite dve**, madhyamasya **vihasitāvahasite dve**, kaniṣṭhasya **apahasitātihasite dve** ||14||

 —o)0(o—

**|| 4.1.16-17 ||**

tatra **smitam—**

**smitaṁ tv alakṣya-daśanaṁ netra-gaṇḍa-vikāśa-kṛt ||**

yathā—

**kva yāmi jaratī khalā dadhi-haraṁ didhīrṣanty asau**

**pradhāvati javena māṁ subala maṅkṣu rakṣāṁ kuru |**

**iti skhalad-udīrite dravati kāndiśīke harau**

**vikasvara-mukhāmbujaṁ kulam abhūn munīnāṁ divi ||**

**śrī-jīvaḥ : subala** ! he suṣṭhu-bala ! iti kiñcid baliṣṭhaṁ jyeṣṭhaṁ bhrātaraṁ prati sambodhanaṁ, na tu subala-saṁjñam tat-sama-vayastvaṁ prati | **kāndiśīke** bhaya-drute | **dravati** iti dravasyātiśaya-bodhanāya ||17||

**mukundadāsaḥ : subala** iti | sāhayārthaṁ sakhāyaṁ prati sambodhanam | **kāndiśīke** bhaya-drute | punar dravatīti dravasyātiśaya-bodhanāya ||17||

**viśvanāthaḥ : **he subala ! **kva yāmi** ? **khalā jaratī** vṛddhā **māṁ dadhi-haraṁ** jñātvā **dhartum icchantī** satī vegena **dhāvati** | ato **māṁ maṅkṣu** śīghraṁ **rakṣāṁ kuru** | **kāndiśīke** bhaya-drute **harau** **dravati** sati | dravatīti dravasyātiśaya-bodhanāya **munīnāṁ vikasita-mukhāmbujam abhūt** ||17||

 —o)0(o—

**|| 4.1.18-19 ||**

**hasitam—**

**tad eva dara-saṁlakṣya-dantāgraṁ hasitaṁ bhavet ||**

yathā—

**mad-veśena puraḥ-sthito harir asau putro’ham evāsmi te**

**paśyety acyuta-jalpa-viśvasitayā saṁrambha-rajyad-dṛśā |**

**mām eti skhalad-akṣare jaṭilayā vyākruśya niṣkāsite **

**putre prāṅgataḥ sakhī-kulam abhūd dantāṁśu-dhautādharam ||**

**śrī-jīvaḥ : **mad-veśeneti dūram āyāntam adṛṣṭa-sva-veśi-śrī-kṛṣṇaṁ śrī-rādhikāyāḥ patiṁmanyaṁ jaṭilāyāḥ putram abhimanyuṁ dṛṣṭvā tad-veśena tad-gṛham gatasya śrī-kṛṣṇasya tāṁ prati vacanam | niṣkāsite dūrata eva vidrāvite | tasyā vātulatām āśaṅkya sva-bandhūnām ānayanārthaṁ tasya vidrutatvāt ||19||

**mukundadāsaḥ : _na vyākhyātam._**

**viśvanāthaḥ : **tad eva smtam īṣat-saṁlaksya-dantāgraṁ cet, tadā hasitaṁ bhavet ||18|| śrī-rādhāyāḥ patiṁmanyaṁ jaṭilāyāḥ putram abhimanyuṁ dṛṣṭvā tad-veśena tad-gṛhaṁ praviṣṭaḥ śrī-kṛṣṇo jaṭilāṁ pratyāha | “he mātaḥ ! tvat-putro’ham | ata eva tāḍanaṁ māṁ mā kuru |” iti samanākṣarāṇāṁ duḥkhenoccāraṇāsāmarthyāt kevalaṁ mā mā iti skhalann akṣaro yasya tathā-bhūte putre abhimanyau mātrā jaṭilayā svasyāṅganato niṣkāsite sati sakhī-kulaṁ danta-kiraṇaiḥ dhautādharam abhūt | katham-bhūtayā ? saṁrambheṇa krodhāveśena rajyantī dṛk yasyās tayā ||19||

 —o)0(o—

**|| 4.1.20-21 ||**

**vihasitam—**

**sa-svanaṁ dṛṣṭa-daśanaṁ bhaved vihasitaṁ tu tat ||**

yathā—

**muṣāṇa dadhi meduraṁ viphalam antarā śaṅkase**

**sa-niḥśvasita-ḍambaraṁ jaṭilayātra nidrāyate |**

**iti bruvati keśave prakaṭa-śīrṇa-danta-sthalaṁ**

**kṛtaṁ hasitam utsvanaṁ kapaṭa-suptayā vṛddhayā ||**

**śrī-jīvaḥ : **kapaṭa-suptayety anena tayeti pūrvokta-svārasyāl labhyate | suptayāpy etayeti vā pāṭhaḥ ||21||

**mukundadāsaḥ : _na vyākhyātam._**

**viśvanāthaḥ : **tad dhasitaṁ sa-svanaṁ sa-śabdaṁ dṛṣṭa-daśanaṁ cet tadā vihasitaṁ bhavet ||20|| śrī-kṛṣṇaḥ subalam āha—he sakhe ! meduraṁ snigdhaṁ dadhi muṣāṇa coraya | niśvāsasya ḍambaram autkaṭyaṁ tat-sahitaṁ yathā syāt tathā jaṭilayātinidrāyate | atas tvam antarā madhye viphalam āśaṅkase | prakaṭa-śīrṇa-danta-sthalaṁ yathā syāt tathā | evam ucchvasanam ucca-śabda-yuktaṁ yathā syāt tathā vṛddhayā hasitaṁ kṛtam ||21|| 

 —o)0(o—

**|| 4.1.22-23 ||**

 

**avahasitam—**

**tac cāvahasitaṁ phulla-nāsaṁ kuñcita-locanam ||**

yathā—

**lagnas te nitarāṁ dṛśor api yuge kiṁ dhātu-rāgo ghanaḥ**

**prātaḥ putra balasya vā kim asitaṁ vāsas tvayāṅge dhṛtam |**

**ity ākarṇya puro vrajeśa-gṛhiṇī-vācaṁ sphuran-nāsikā**

**dūtī saṅkucad-īkṣaṇāvahasitaṁ jātā na roddhuṁ kṣamā ||**

**śrī-jīvaḥ : **lagnas te ity ādau | putrety atra mitreti vrajeśa-gṛhiṇī-vācam ity atra ca dhṛtārjava-suhṛd-vācam iti vā pāṭhāntaraṁ jñeyam ||23||

**mukundadāsaḥ : _na vyākhyātam._**

**viśvanāthaḥ : **rātrau rādhayā saha vihāra-vaśāt śrī-kṛṣṇasya netrayo lagnaṁ tasyās tāmbūla-rāgaṁ dṛṣṭvā evaṁ śrī-kṛṣṇena bhramād aṅge dhṛtaṁ śrī-rādhikāyāḥ śyāmottarīyaṁ ca dṛṣṭvā yaśoda śrī-kṛṣṇam āha—he putra ! tava netrayoḥ ghanaṁ niviḍaḥ dhātu-rāgaḥ gairikaḥ kiṁ lagnaḥ ? baladevasya asitaṁ śyāmaṁ vastraṁ tvarā kim aṅge dhṛtam ? roddhuṁ na kṣamā na samarthā babhūva ||23||

 —o)0(o—

**|| 4.1.24-25 ||**

**apahasitam—**

**tac cāpahasitaṁ sāśru-locanaṁ kampitāṁsakam ||**

yathā—

**udasraṁ devarṣir divi dara-taraṅgad-bhuja-śirā**

**yad abhrāṇy uddaṇḍo daśana-rucibhiḥ pāṇḍarayati |**

**sphuṭaṁ brahmādīnāṁ naṭayitari divye vraja-śiśau**

**jaratyāḥ prastobhān naṭati tad anaiṣīd dṛśam asau ||**

**śrī-jīvaḥ : _na vyākhyātam._**

**mukundadāsaḥ : prastobhāt** nṛtyānukūla-kara-vādanādeḥ ||25||

**viśvanāthaḥ : kampito’ṁsakaḥ** skandha-deśo yatra tat ||24|| **ud**gatāśru-jalaṁ yathā syāt, tathā **dara-taraṅgad **īṣac-calad **bhuja-śiraḥ** skandha-deśo yasya tathā-bhūto **devarṣir** nāradaḥ dantānāṁ śveta-kāntibhiḥ yad yasmād **abhrāṇi pāṇḍavayati**, tat tasmāt asau nāradaḥ—"he śrī-kṛṣṇa ! tvaṁ nṛtyaṁ kuru, tubhyaṁ khaṇḍa-laḍḍukāni dāsyāmi" iti vṛddhāyāḥ pralobhanāt **naṭati** aprākṛte **vraja-śiśau** śrī-kṛṣṇe **dṛṣṭim anaiṣīt** | tathā ca śrī-kṛṣṇasya nṛtyaṁ dṛṣṭvā nārada uccaiḥ jahāsa ity arthaḥ ||25||

 —o)0(o—

**|| 4.1.26-27 ||**

**atihasitam—**

**sahasra-tālaṁ kṣiptāṅgaṁ tac cātihasitaṁ viduḥ ||**

yathā—

**vṛddhe tvaṁ valitānanāsi valibhiḥ prekṣya suyogyām atas**

**tvām udvoḍhum asau balī-mukha-varo māṁ sādhayaty utsukaḥ |**

**ābhir vipluta-dhīr vṛṇe na hi paraṁ tvatto bali-dhvaṁsanād**

**ity uccair mukharā-girā vijahasuḥ sottālikā bālikāḥ ||**

**śrī-jīvaḥ : **baliḥ kuñcita-carma | balīmukho vānaraḥ | sādhayati sādhanāya prerayati iti dvir ṇac-pratyayāt | balinas tṛṇāvara-pūtanādayas teṣāṁ dhvaṁsa-kartuḥ, ābhir balibhir viplutā upaplutā dhīr yasyāḥ ||27||

**mukundadāsaḥ : **balibhiḥ kuñcita-carmabhir valitānanā vyāpta-mukhī | balīmukho vānaraḥ | sādhayati tasmin nispādanāya māṁ prerayatīti dvi-nic-pratyayāt | ābhir balibhir viplutā upadrutā dhīr yasyāḥ sā, balinas tṛṇāvarta-pūtanikādayas teṣāṁ dhvaṁsanān nāśa-kartuḥ ||27||

**viśvanāthaḥ : **baliḥ kuñcita-carma tābhir yuktānanāsi, atas tvāṁ sva-yogyāṁ prekṣya asau vānaraḥ udvoḍhu-kāmaḥ san māṁ kṛṣṇaṁ sādhayati sādhanāya prerayati | ābhir balibhir viplutā upadrutā dhīr yasyāḥs tathā-bhūtāhaṁ tvattaḥ kṛṣṇāt paraṁ janaṁ na vṛṇe | tvattaḥ kiṁ-bhūtāt ? yato bali-dhvaṁsanāt, vāstavārthas tu balinaḥ tṛṇāvarta-pūtanādayaḥ teṣāṁ dhvaṁsana-kartuḥ ||27||

 —o)0(o—

**|| 4.1.28-29 ||**

**yasya hāsaḥ sa cet kvāpi sākṣān naiva nibadhyate |**

**tathāpy eṣa vibhāvādi-sāmarthyād upalabhyate ||**

yathā—

**śimbī-lambi-kucāsi dardura-vadhū-vispardhi nāsākṛtis**

**tvaṁ jīryad-duli**[^1]**-dṛṣṭir oṣṭha-tulitāṅgārā mṛdaṅgodarī |**

**kā tvattaḥ kuṭile parāsti jaṭilā-putri kṣitau sundarī**

**puṇyena vraja-subhruvāṁ tava dhṛtiṁ hartuṁ na vaṁśī kṣamā ||**

**śrī-jīvaḥ : **duḍiḥ kamaṭhī ||29||

**mukundadāsaḥ : **duḍiḥ kacchapī ||29||

**viśvanāthaḥ : **dardura-vadhūḥ bhekī | duliḥ kacchapī ||29||

 —o)0(o—

**|| 4.1.30 ||**

**eṣa hāsya-rasas tatra kaiśikī-vṛtti-vistṛtau |**

**śṛṅgārādi-rasodbhedo bahudhaiva prapañcitaḥ ||30||**

**śrī-jīvaḥ : **tatra bharatādi-nibandhe sva-kṛta-nāṭaka-lakṣaṇe ||30||

**mukundadāsaḥ : **tatra bharatādi-nibandhe ||30||

**viśvanāthaḥ : _na vyākhyātam._**

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

hāsya-bhakti-rasa-laharī prathamā

|| 4.1 ||

 —o)0(o—

(4.2)


### adbhuta-bhakti-rasākhyā 


#### dvitīya-laharī

**|| 4.2.1-2 ||**

**ātmocitair vibhāvādyaiḥ svādyatvaṁ bhakta-cetasi |**

**sā vismaya-ratir nītādbhuto-bhakti-raso bhavet ||**

**bhaktaḥ sarva-vidho’py atra ghaṭate vismayāśrayaḥ |**

**lokottara-kriyā-hetur viṣayas tatra keśavaḥ ||**

**śrī-jīvaḥ : bhakta** iti sārdha-trayeṇādbhutasya parikarān āha | **vismayāśrayo** **vismaya-rater** āśraya ity arthaḥ | **viṣayas** tasyā eva viṣaya ity arthaḥ | vismayaś ca "idaṁ kathaṁ jātam ?" iti hetv-asambhāvanā-mayī buddhiḥ | etābhyāṁ dvayor apy alambana-vibhāvatvaṁ darśitam | "viṣaya ity atra vibhāvaḥ" iti pāṭho likhana-bhramāt ||2||

**mukundadāsaḥ : bhakta** iti vibhāvā bhakta āśrayā **vismaya-rater** āsvāda-hetuḥ | lokottarārtha-vīkṣāder vismayaś citta-vistṛtir iti sāmānya-rase artha-śabdād rūpa-guṇa-karmāṇi yadyapi labdhāni, tathāpi parakīya-matatayā saṅkṣepārhaṁ sā lokottara-karmataḥ ity uktam | sva-mate tv etāny uddīpanatvenoktāny eva | yathā-yogyaṁ bhaktānām api sakhi-prakara-mārgaṇān ity atra, amaṁsta racita-stutir [bha.ra.si. 4.3.8] ity-āder vakṣyamāṇāt, gumphantu gopāḥ [bha.ra.si. 2.4.45] ity atra hṛdi vismitaḥ srajam [bha.ra.si. 2.4.45] ity-āder uktāc ca tāni jñeyāni | kintu tarkāgocara-sarva-lokottarottaroktir yā sāśrayatvena eva darśitā ||2||

**viśvanāthaḥ : **adbhuta-rasasya parikarān āha—**bhakta** iti sārdha-trayeṇa | **vismayāśrayaḥ** vismaya-rater āśraya ity arthaḥ | **viṣayaḥ** tasyā eva rater viṣaya ity arthaḥ | **vismayaś** ca "idaṁ kathaṁ jātam ?" iti hetv-asambhāvanā-mayī buddhiḥ ||2||

 —o)0(o—

**|| 4.2.3-4 ||**

**tasya ceṣṭā-viśeṣādyās tasminn uddīpanā matāḥ |**

**kriyās tu netra-vistāra-stambhāśru-pulakādayaḥ ||**

**āvega-harṣa-jāḍyādyās tatra syur vyabhicāriṇaḥ |**

**sthāyī syād vismaya-ratiḥ sā lokottara-karmataḥ |**

**sākṣād anumitaṁ ceti tac ca dvividham ucyate ||**

**śrī-jīvaḥ : lokottara-karmata** ity upalakṣaṇaṁ, tādṛśa-rūpa-guṇābhyāṁ ca | kintu lokottara-tat-prema-hetur bhaktaś cet tadā so’pi tadvaj jñeyaḥ | tathā nemaṁ viriñco na bhavaḥ [bhā.pu. 10.9.20] ity-ādau, itthaṁ satāṁ brahma-sukhānubhūtyā [bhā.pu. 10.12.11] ity-ādau, nāyaṁ śriyo’ṅga [bhā.pu. 10.47.60] ity-ādau ca ||4||

**mukundadāsaḥ : _na vyākhyātam._**

**viśvanāthaḥ : **kriyā raty-anubhāvāḥ ||3|| lokottara-karmata ity upalakṣaṇaṁ, lokottara-prema-hetur bhaktaś cet tadā so’pi tadvaj jñeyaḥ | tathā nemaṁ viriñco na bhavaḥ [bhā.pu. 10.9.20] ity ādau, itthaṁ satāṁ brahma-sukhānubhūtyā [bhā.pu. 10.12.11] ity ādau, nāyaṁ śriyo’ṅga [bhā.pu. 10.47.60] ity ādau ca ||4||

 —o)0(o—

**|| 4.2.5-7 ||**

tatra **sākṣāt**, yathā—

**sākṣād aindriyakaṁ dṛṣṭa-śruta-saṅkīrtitādikam ||**

tatra **dṛṣṭaṁ**, yathā—

**ekam eva vividhodyama-bhājaṁ**

**mandireṣu yugapan nikhileṣu |**

**dvārakām abhi samīksya mukundaṁ**

**spandanojjhita-tanur munir āsīt ||**

yathoktaṁ śrī-daśame (10.69.2)—

**citraṁ bataitad ekena vapuṣā yugapat pṛthak |**

**gṛheṣu dvy-aṣṭa-sāhasraṁ striya eka udāvahat ||**

**śrī-jīvaḥ : ekam** iti | eka-vapuṣam eva santam ity arthaḥ | tasmān **munir** atra śrī-nāradaḥ | ata eva kāya-vyūha-samarthānām api tad-vidhānāṁ vismayaḥ ||6|| \


**mukundadāsaḥ : _na vyākhyātam._**

**viśvanāthaḥ : aindriyakam** indriya-janyaṁ jñānaṁ sākṣād ucyate | tac ca trividhaṁ dṛṣṭam ity-ādi ||5|| **ekam** iti eka-vapuṣam ity arthaḥ | tasmān **munir** atra śrī-nāradaḥ ||6|| citram iti—ata eva kāya-vyūha-samarthānām api tad-vidāṁ vismayaḥ ||7||

 —o)0(o—

**|| 4.2.8 ||**

yathā vā—

**kva stanya-gandhi-vadanendur asau śiśus te **

**govardhanaḥ śikhara-ruddha-ghanaḥ kva cāyam |**

**bhoḥ paśya savya-kara-kandūkitācalendraḥ**

**khelann iva sphurati hanta kim indra-jālam ||**

**śrī-jīvaḥ : stanya-gandhi** iti | atra alpākhyāyāṁ samāsānta it-pratyayaḥ | **acalendraḥ** pūrvokta eva govardhanaḥ prakṛtatvāt **kandukitaṁ** tam adriṁ kurvan mudaṁ vahatīti vā pāṭhaḥ ||8||

**mukundadāsaḥ : **śrī-nandaṁ prati śrī-yaśodoktiḥ—**kva** iti | **stanya-gandhi** ity atrālpākhyāyāṁ samāsanta it-pratyayaḥ ||8||

**viśvanāthaḥ : stanya-gandhi** iti | atrālpākhyāyāṁ samāsānta it-pratyayaḥ | **acalendraḥ** pūrvokta eva govardhanaḥ ||8||

 —o)0(o—

**|| 4.2.9 ||**

**śrutaṁ**, yathā—

**yāny akṣipan praharaṇāni bhaṭāḥ sa devaḥ**

**pratyekam acchinad amūni śara-trayeṇa |**

**ity ākalayya yudhi kaṁsaripoḥ prabhāvaṁ **

**sphārekṣaṇaḥ kṣitipatiḥ pulakī tadāsīt ||**

**śrī-jīvaḥ : bhaṭā** narakasyaikādaśākṣauhiṇī-saṅkhyāḥ, **kṣiti-patiḥ** śrī-parīkṣit ||9||

**mukundadāsaḥ : bhaṭā** narakasyaikādaśākṣauhiṇī-saṅkhyāḥ, **kṣiti-patir** yudhiṣṭhiraḥ ||9||

**viśvanāthaḥ : bhaṭā** narakāsura-sevakāḥ ekādaśākṣauhiṇī-saṅkhyāḥ **praharaṇāni** **yāni** | **kṣiti-patiḥ **śrī-parīkṣit ||9||

 —o)0(o—

**|| 4.2.10 ||**

**saṅkīrtitaṁ,** yathā—

**ḍimbāḥ svarṇa-nibhāmbarā ghana-ruco jātāś caturbāhavo**

**vatsāś ceti vadan kṛto’smi vivaśaḥ stambha-śriyā paśyata |**

**āścaryaṁ kathayāmi vaḥ śṛṇuta bhoḥ pratyekam ekaikaśaḥ**

**stūyante jagad-aṇḍavadbhir abhitas te hanta padmāsanaiḥ ||**

**śrī-jīvaḥ : ḍimbhā** iti | satya-loka-sabhāyāṁ śrī-brahma-vākyam | **stambha-śriyā paśyata** ity eva pāṭhas tv eṣām iṣṭaḥ | **stūyanta** iti vartamāna-sāmīpye vartamānavad veti nyāyena avilamba-dṛṣṭatvaṁ sūcayati ||10||

**mukundadāsaḥ : ḍimbhā** iti | satya-loka-sabhāyāṁ śrī-brahma-vākyam | "stambhena sampaśyata" iti pāṭhaḥ | **pratyekam** eka eka **ekaikaśaḥ** ekenaikena | atra svārthe kaḥ, śas pratyayo jñeyaḥ | ṛṣi-sahasram ekāṁ kapilām ekaikaśaḥ sahasra-kṛtvā datteti bhāṣya-prayogāt | **stūyante** iti vartamāna-sāmīpye vartamānavad veti avilamba-dṛṣṭatvaṁ sūcayati ||10||

**viśvanāthaḥ : **satya-loka-sabhāyāṁ śrī-brahmaṇo vākyam | **ḍimbhā** bālakāḥ | **vatsāś** ca **catur-bāhavo jātā** iti vadann ahaṁ **stambha-**bhāvena vivaśaḥ kṛto’smi | **stūyanta** iti vartamāna-sāmīpye vartamānavad veti nyāyenāvilamba-dṛṣṭatvaṁ sūcayati ||10||

 —o)0(o—

**|| 4.2.11 ||**

**anumitaṁ**, yathā—

**unmīlya vraja-śiśavo dṛśaṁ purastād**

**bhāṇḍīraṁ punar atulya vilokayantaḥ |**

**sātmānaṁ paśu-paṭalīṁ ca tatra dāvād**

**unmuktāṁ manasi camatkriyām avāpuḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **dāvānalād **unmuktām** **ātmanā sahitāṁ paśupālīṁ** ca **vilokayantaḥ** ||11||

 —o)0(o—

**|| 4.2.12-13 ||**

**apriyādeḥ kriyā kuryān nālaukiky api vismayam | \
asādhāraṇy api manāk karoty eva priyasya sā ||**

**priyāt priyasya kim uta sarva-lokottarottarā |**

**ity atra vismaye proktā raty-anugraha-mādhurī ||**

**śrī-jīvaḥ : **śrī-kṛṣṇe evādbhuto rasaḥ samudbhūtaḥ syād iti kathayan sarvam api rasaṁ vismayavatāv eva pratiṣṭhāpayati--apriyāder iti dvayena | tad uktaṁ—


    rase sāraś camatkāraḥ sarvatrāpy anubhūyate |


    tasmād adbhutam evāha kṛtī nārāyaṇo rasam ||[^2] iti |

**manāg** apy asādhāraṇīti yojyam ||12-13||

**mukundadāsaḥ : **nanu parameśa-buddhīnāṁ koṭi-brahmāṇḍa-kartari vismaya eva tāvan na jāyate | yadi vā jāyate, tarhi mukhyāṁ ratim eva puṣṇīta, ratiḥ katham enaṁ tathā cārutāṁ nayati yathā kathañcit kāla-mayaṁ sthāyitāṁ yātīty atrāha--**apriyāder** iti dvābhyām | **sarva-lokottarottarā** ity atrāyaṁ vivekaḥ—yathā priya-janasyālpāpy asādhāraṇī kriyā vismayaṁ karoti, tathā yeṣāṁ śuddha-prema, teṣāṁ svalpāpi sā tat-kartrī | yeṣāṁ paramaiśya-jñānātmakaṁ prema, teṣāṁ tarkāgocara-sarva-lokottarottarā sā tathā | yeṣāṁ paramaiśya-jñāna-miśraṁ tat teṣāṁ tarkāgocara-prabhāva-mātra-prakāśitā sā tatheti ||12-13||

**viśvanāthaḥ : **yasmin prītir nāsti, pratyuta dveṣo vartate, tasyālaukiky api **kriyā vismayaṁ** **na kuryāt**, prīty-abhāva-dveṣayoḥ pratibandhakatvāt, **lokottarāpi** kriyā vismayaṁ karoty eva | iti sātra rītiḥ | evaṁ sati **priyād** api **priyasya** śrī-kṛṣṇasya **sarva-lokottarottarā** kriyā **vismayaṁ kuryād** iti kiṁ vaktavyam ? tathā ca śrī-kṛṣṇasya sā kriyā vismayaṁ karoty evety arthaḥ ||12-13||

 iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

adbhuta-bhakti-rasa-laharī dvitīyā

|| 4.2 ||

 —o)0(o—

(4.3)


### vīra-bhakti-rasākhyā 


#### tṛtīya-laharī

**|| 4.3.1-3 ||**

**saivotsāha-ratiḥ sthāyī vibhāvādyair nijocitaiḥ |**

**ānīyamānā svādyatvaṁ vīra-bhakti-raso bhavet ||1||**

**yuddha-dāna-dayā-dharmaiś caturdhā vīra ucyate |**

**ālambana iha prokta eṣa eva caturvidhaḥ ||2||**

**utsāhas tv eṣa bhaktānāṁ sarveṣām eva sambhavet ||3||**

**śrī-jīvaḥ : utsāha** utsāha-ratiḥ | **sarveṣām** iti kasyacit utsāha-bhedaḥ syād ity abhiprāyeṇa ||3||

**mukundadāsaḥ : eṣa eva** vīra-bhakta eva, na tv abhaktaḥ ||2|| **utsāha** utsāhottarā ratiḥ | **sarveṣām** iti kasyacit kaścid utsāha-bhedaḥ syād ity abhiprāyeṇa ||3||

**viśvanāthaḥ : yuddha-** iti | yuddha-vīra-dāna-vīra-dayā-vīra-dharma-vīrā iti **caturdhā vīra** ucyate ||2|| **sarveṣām** iti | kasyacid bhaktasya yuddhotsāhaḥ | kasyacid dānotsāhaḥ | evaṁ-rītyā **sarveṣāṁ** jñeya iti bhāvaḥ ||3||

 —o)0(o—

**|| 4.3.4-5 ||**

tatra **yuddha-vīraḥ—**

**paritoṣāya kṛṣṇasya dadhad utsāham āhave |**

**sakhā bandhu-viśeṣo vā yuddha-vīra ihocyate ||**

**pratiyoddhā mukundo vā tasmin vā prekṣake sthite |**

**tadīyecchā-vaśenātra bhaved anyaḥ suhṛd-varaḥ ||**

**viśvanāthaḥ : tasmin** śrī-kṛṣṇe vā draṣṭari sati **tadīyecchā-vaśād anya** eva sakhā **pratiyoddhā** bhavet ||4-5||

—o)0(o—

**|| 4.3.6 ||**

tatra **kṛṣṇo**, yathā—

**aparājita-māninaṁ haṭhāc **

**caṭulaṁ tvām abhibhūya mādhava |**

**dhinuyām adhunā suhṛd-gaṇaṁ **

**yadi na tvaṁ samarāt parāñcasi ||6||**

**śrī-jīvaḥ : yadi na tvam** iti | **yadi **samaraṁ tyaktuṁ chalena **samarāt** **parāṅmukho** na bhavasīty arthaḥ | "sa yadi tvaṁ samaraṁ samañcasi" iti vā pāṭhaḥ ||6||

**mukundadāsaḥ : _na vyākhyātam._**

**viśvanāthaḥ : **"yadi samaraṁ tyaktuṁ chalena samarāt samañcasi" iti vā pāṭhaḥ ||6||

—o)0(o—

**|| 4.3.7 ||**

yathā vā—

**saṁrambha-prakaṭīkṛta-pratibhaṭārambha-śriyoḥ sādbhutaṁ**

**kālindī-puline vayasya-nikarair ālokyamānas tadā |**

**avyutthāpita-sakhyayor api varāhaṅkāra-visphūrjitaḥ**

**śrīdāmnaś ca bakī-dviṣaś ca samarāṭopaḥ paṭīyān abhūt ||**

**śrī-jīvaḥ : saṁrambheṇa** kopenaiva **prakaṭīkṛtā pratibhaṭasya** pratiyoddhur **ārambha-śrīr** yābhyām | vastutas tu **avyutthāpita-sakhyayor** avirodhita-maitrayor api | **śrīdāmnaś ca bakī-dviṣaś** **ca** iti śrīdāma-bakīdviṣor dvayor ity arthaḥ | etad-artha-vaśād eva viśeṣaṇānāṁ dvitvam | 

etad uktaṁ bhavati—cārthaḥ khalu caturvidhaḥ—samuccayānvācayetaretara-yoga-samāhāra-bhedena | tatra samuccayārthaś ca śabdas tat-tad-arthānāṁ pṛthak-pṛthaktā-vyañjakaḥ | yathā śrīdāma ca bakīdviṭ cāgata ity atra āgatasya pṛthak pṛthak sambandhaḥ | anvācayārthaś ca tathā—yathā bakīdviṣam ānaya yadi paśyasi śrīdāmānaṁ ca kintūttara-nirdiṣṭenātyāgrahaṁ vyañjayati | yathā śrī-kṛṣṇaś ca lokaś ca dṛśyatām iti | tasmāt samartha-śabdokta-paraspara-sambandhārthatvābhāvād anayor na dvandva-samāsaḥ kriyate, kintu tad-bhāvād uttarayor eva | tatra samāhāre samarthatve saty api milana-mātra-vācitvena tadvatām avācitvāt prativiśeṣaṇānvayitvaṁ syād eva | yathā padaka-kramakam avyavahitam ity-ādi | tadvati vṛttis tatropacārād eva | athetaretara-yogārthaś ca-śabdas tat-tat-pratyeka-saṅkhyā-samudayena yāvatī teṣāṁ saṅkhyā syāt, tāvat saṅkhyānvitatā-vyañjakaḥ | tatra ca dvandve śrīdāma-bakīdviṣāv āgatāv ity atra śrīdāmā ca bakīdviṭ ceti dvāv agatāv ity arthaḥ | samuccayād asyāyam eva bhedaḥ | yadi ca samāse tathārthaḥ syāt, tadā tad-vigrahe’pi syād yam āvalambyaiva samāsānām arthaḥ pravartate | dvandva-samāsasya ca vaikalpikatvāt kevala-vigraho’pi prayujyate | tataś ca śrīdāmā ca bakīdviṭ cāgatāv ity api syāt | yathā sa ca tvaṁ cāhaṁ ca pacāma ity atra vipratiṣedhe paraṁ kāryam [pā. 1.4.2] iti pāṇiner yugapad-vacane paraḥ puruṣāṇām iti sarva-varmaṇaś ca nyāyenottama-puruṣe’pi prāpte bahu-vacanaṁ pūrvavad eva syād iti sādhu vyākhyātaṁ—śrīdāma-bakīdviṣor dvayor ity-ādi ||7||

**mukundadāsaḥ : saṁrambheṇa** yuddha-vīra-rasa-svabhāvajena kopena **prakaṭīkṛtā** **pratibhaṭasya** pratiyoddhur **ārambha-śrīr** udyama-sampat yābhyām | **avyutthāpitam** avirodhitaṁ **sakhyaṁ** maitraṁ yābhyāṁ, tathā-bhūtayor api | ata eva **vayasya-nikaraiḥ** **sādbhutaṁ** yathā syāt, tathā **ālokyamānaḥ** | yathā rāmaḥ kṛṣṇaś cāvagatāv iti tathā **śrīdāmnaś ca bakī-dviṣaś ca** saṁrambhety-ādi viśeṣa-vikramo’tiśaktitā ||7||

**viśvanāthaḥ : saṁrambheṇa** kopena **prakaṭī-kṛtā pratibhaṭasya** pratiyoddhur **ārambha-śrīr **yābhyāṁ tayoḥ | vastutas tu **avyutthāpita-sakhyayor** avirodhita-maitrayor api **samarāṭopaḥ** abhavat | **śrīdāmnaś ca bakī-dviṣaś** **ca** iti śrīdāma-bakīdviṣor dvayor ity arthaḥ | samuccaya-bodhaka-cakāreṇaiva dvitva-pratītir jñeyā ||7||

 —o)0(o—

**|| 4.3.8 ||**

**suhṛd-varo**, yathā—

**sakhi-prakara-mārgaṇān agaṇitān kṣipan sarvatas**

**tathādya laguḍaṁ kramād bhramayati sma dāmā kṛtī |**

**amaṁsta racita-stutir vrajapates tanūjo’py amuṁ**

**samṛddha-pulako yathā laguḍa-pañjarāntaḥ-sthitam ||**

**śrī-jīvaḥ : mārgaṇā** atra tṛṇa-pūrṇaś carma-phalaka-bāṇāḥ ||8||

**mukundadāsaḥ : _na vyākhyātam._**

**viśvanāthaḥ : sakhi-samūhair** ekadaiva preritān **agaṇitān mārgaṇān** bāṇān laguḍa-bhramaṇair eva **kṣipan** dūrīkurvan **śrīdāmā** **laguḍaṁ** **tathādya bhramayati sma** yathā śrī-kṛṣṇo’pi amuṁ śrīdāmānaṁ **laguḍa-pañjara-madhya-sthitam amaṁsta** | kathaṁ-bhūtaḥ ? "dhanyo’si śrīman" iti racitā stutir yena sa dāmā | **kṛtī** iti bhrama-kriyā-viśeṣaṇaṁ | mārgaṇā atra tṛṇa-pūrṇa-carma-phalaka-bāṇāḥ, atas teṣāṁ kṣepaṇe’pi na sakhya-hānir iti ||8||

 —o)0(o—

**|| 4.3.9-10 ||**

**prāyaḥ prakṛta-śūrāṇāṁ sva-pakṣair api karhicit |**

**yuddha-keli-samutsāho jāyate paramādbhutaḥ ||**

tathā ca hari-vaṁśe—

**tathā gāṇḍīva-dhanvānaṁ vikrīḍan madhusūdanaḥ | **

**jigāya bharata-śreṣṭhaṁ kuntyāḥ pramukhato vibhuḥ || **iti |

_na katamenāpi vyākhyātam |_

 —o)0(o—

**|| 4.3.11-12 ||**

**katthitāsphoṭa-vispardhā-vikramāstra-grahādayaḥ |**

**pratiyodha-sthitāḥ santo bhavanty uddīpanā iha ||**

tatra **katthitam—**

**piṇḍīśūras tvam iha subalaṁ kaitavenābalāṅgaṁ**

**jitvā dāmodara yudhi vṛthā mā kṛthāḥ katthitāni |**

**mādyann eṣa tvad-alaghu-bhujā-sarpa-darpāpahārī**

**mandra-dhvāno naṭati nikaṭe stokakṛṣṇaḥ kalāpī ||**

**śrī-jīvaḥ : piṇḍīśūro** bhojana-mātra-paṭuḥ | **abalāṅgam** api **kaitavena jitvā** ity arthaḥ | **kalāpī** tūṇavān sabhūṣaṇo vā, pakṣe mayūraḥ ||12||

**mukundadāsaḥ : piṇḍīśūro** bhojana-mātra-paṭuḥ | **abalāṅgaṁ** durbalāṅgam api **kaitavena** kapaṭenaiva | **kalāpī** tūṇavān sa-bhūṣaṇo vā, pakṣe mayūraḥ | asamāse rūpakam idam ||12||

**viśvanāthaḥ : pratiyodha-sthitāḥ** pratiyoddhur vākyādinā bodha-viṣayāḥ **santaḥ** amī **katthitādayaḥ** **iha** rase **uddīpanā** **bhavanti** ||11|| 

 —o)0(o—

**|| 4.3.13-14 ||**

**katthitādyāḥ sva-saṁsthāś ced anubhāvāḥ prakīrtitāḥ |**

**tathaivāhopuruṣikā kṣveḍitākrośa-valganam ||13||**

**asahāye’pi yuddhecchā samarād apalāyanam |**

**bhītābhaya-pradānādyā vijñeyāś cāpare budhaiḥ ||14||**

**śrī-jīvaḥ : **āho-puruṣikā darpād vā syāt sambhāvanātmani | kṣveḍitaṁ siṁha-nādaḥ | ākrośaḥ sāṭopa-vacanam | valganaṁ yuddhārtho gati-viśeṣaḥ | yuddhecchā yuddhodyamaḥ ||13-14||

**mukundadāsaḥ : **āho-puruṣikā darpād vā syāt sambhāvanātmani | kṣveḍitaṁ siṁha-nādaḥ | ākrośa ākrośanaṁ parābhimukhyena vākya-yojanam, ākrośanam abhīṣvaṅgaḥ ity amaraḥ | valganaṁ yuddhāyepsita-gati-bhedaḥ ||13-14||

**viśvanāthaḥ : **sva-saṁsthāḥ pratiyoddhur vākyādikaṁ vinaiva sva-jñāna-viṣayāś cet tadā ta eva katthitādayaḥ anubhāvāḥ syuḥ | āho-puruṣikā darpād vā syāt sambhāvanātmani | kṣveḍitaṁ siṁhanādaḥ | ākrośaḥ sāṭopa-vacanam | valganaṁ yuddhārtha-gati-viśeṣaḥ | yuddhecchā yuddhodyamaḥ ity ādy apare’nubhāvā jñeyāḥ ||13-14||

 —o)0(o—

**|| 4.3.15 ||**

tatra **katthitam, **yathā—

**protsāhayasy atitarāṁ kim ivāgraheṇa **

**māṁ keśisūdana vidann api bhadrasenam |**

**yoddhuṁ balena samam atra sudurbalena **

**divyārgalā pratibhaṭas trapate bhujo me ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **bhadrasenaṁ vidann api, argalā-sadṛśo me bhujaḥ trapate ||15||

 —o)0(o—

**|| 4.3.16 ||**

**āhopuruṣikā**, yathā—

**dhṛtāṭope gopeśvara-jaladhi-candre parikaraṁ**

**nibadhnaty ullāsād bhuja-samara-caryā-samucitam |**

**sa-romāñcaṁ kṣveḍā-niviḍa-mukha-bimbasya naṭataḥ **

**sudāmnaḥ sotkaṇṭhaṁ jayati muhur āhopuruṣikā ||**

**śrī-jīvaḥ : **sa-romāñcaṁ sotkaṇṭhaṁ ca yathā syāt tathā naṭata iti yojyam ||16||

**mukundadāsaḥ : **ghṛtāṭopeti | sa-romāñcaṁ sotkaṇṭhaṁ yathā syāt tathā naṭataḥ ||16||

**viśvanāthaḥ : **“aham eva sarvotkṛṣṭa-yoddhā, yūyaṁ ke varākāḥ ?” iti dhṛtāṭope gopeśvara-jaladhi-candre gopeśvarī tathā nanda eva jaladhis tad-utpanne candre śrī-kṛṣṇe adbhuta-samaya-caryā-samucitaṁ parikaraṁ nibadhnati sati siṁha-nādena vyāpta-mukha-bimbasya tathā sa-romāñcaṁ yathā syāt tathā naṭataḥ sudāmnaḥ “aham eva sarvottama-yoddhā | mat-samaḥ ko’pi nāsti |” ity āhopuruṣikā jayati ||16||

 —o)0(o—

**|| 4.3.17-18 ||**

**catuṣṭaye’pi vīrāṇāṁ nikhilā eva sāttvikāḥ |**

**garvāvega-dhṛti-vrīḍā-mati-harṣāvahitthikāḥ |**

**amarṣotsukatāsūyā-smṛty-ādyā vyabhicāriṇaḥ ||**

**yuddhotsāha-ratis tasmin sthāyi-bhāvatayoditā |**

**yā sva-śakti-sahāyādyair āhāryā sahajāpi vā |**

**jigīṣā stheyasī yuddhe sā yuddhotsāha īryate ||**

**śrī-jīvaḥ : **yad atra jigīyety ādibhir yuddhotsāhādayo lakṣyante, tac ca—satvarā mānasā-śaktir utsāhaḥ [bha.ra.si. 2.5.57] iti pūrvokta-sāmānya-lakṣaṇāntargatam eva | tatrāpi gāḍhecchā-mātrasya vivakṣitatvāt ||18||

**mukundadāsaḥ : _na vyākhyātam._**

**viśvanāthaḥ : **sva-śaktyā āhāryā sva-śaktyā sahajā | sahāyena āhāryā sahāyena sahajā yuddha-viṣaye atisthirā yā jetum icchā-ratiḥ sa yuddhotsāha ity anvayaḥ ||18||

 —o)0(o—

**|| 4.3.19 ||**

tatra **sva-śaktyā āhāryotsāha-ratir**, yathā—

**sva-tāta-śiṣṭyā sphuṭam apy anicchann **

**āhūyamānaḥ puruṣottamena |**

**sa stoka-kṛṣṇo dhṛta-yuddha-tṛṣṇaḥ**

**prodyamya daṇḍaṁ bhramayāñcakāra ||**

**śrī-jīvaḥ : **svasya tātasya śiṣṭyā “hanta sarva-jīvanena yuddhyase, dhik tvām |” iti śāsanena sphuṭam anicchann ity arthaḥ | pāṭhāntaraṁ tyaktam ||19||

**mukundadāsaḥ : “**anicchur apy adya pitur nideśāt” iti [prathama-caraṇe] pāṭhaḥ | adya asminn evāhani pitur nideśāt, “he ajña ! sarva-prāṇa-bandhunā yudhyase ? dhik tvām | punar evaṁ na kuryāḥ |” iti śāsanād dhetoḥ | nideśaḥ śāsanopānta-bhāṣaṇeṣu prayujyate iti viśvaḥ ||19||

**viśvanāthaḥ : “**he putra ! tavādya janma-tithi-pūjanam | ato bālakaiḥ saha yuddhādikaṁ na kartavyam | śīghram eva gṛhe āgantavyam |” iti pitur nideśe’nicchur api kṛṣṇenāhūyamānaḥ san ||19||

 —o)0(o—

**|| 4.3.20 ||**

**sva-śaktyā sahajotsāha-ratir**, yathā—

**śukākāraṁ prekṣya me bāhu-daṇḍaṁ **

**mā tvaṁ bhaiṣīḥ kṣudra re bhadrasena |**

**helārambheṇādya nirjitya rāmaṁ **

**śrīdāmāhaṁ kṛṣṇam evāhvayeya ||**

**śrī-jīvaḥ, viśvanāthaḥ : **āhvayeyeti spardhāyām ātmanepadam ||20||

**mukundadāsaḥ : **āhvayāmi krīḍāyai ākārayāmi ||20||

 —o)0(o—

**|| 4.3.21 ||**

yathā va—

**balasya balino balāt suhṛd-anīkam āloḍayan**

**payodhim iva mandaraḥ kṛta-mukunda-pakṣa-grahaḥ |**

**janaṁ vikaṭa-garjitair vadhirayan sa dhīra-svaro**

**hareḥ pramadam ekakaḥ samiti bhadraseno vyadhāt ||**

**śrī-jīvaḥ : **ekaka ekākī | ekādākinic cāsahāye iti pāṇini-sūtrāt kan | ekākī tv eka ekaka ity amaraḥ | ekala iti lekhaka-pramādāt ||21||

**mukundadāsaḥ : **ekala eka eva, 


    jāyate caikalaḥ prāṇī pralīyate tathaikalaḥ | 


    ekalaḥ sukṛtaṁ bhūṅkte’śnīyād duṣkṛtam ekalaḥ ||

tatra mūlyam api laulyam ekalam ity-ādi prayojād ekala-śabdo’pi ||21||

**viśvanāthaḥ : **balino baladevasya suhṛd-rūpam anīkaṁ senāṁ balād āloḍayan mandatva-parvato yathā samudram āloḍayati tadvat | samiti yuddhe ekaka ekākī, ekākī tv eka ekaka ity amaraḥ ||21||

 —o)0(o—

**|| 4.3.22 ||**

**sahāyenāhāryotsāha-ratir**, yathā—

**mayi valgati bhīma-vikrame**

**bhaja bhaṅgaṁ na hi saṅgarāditaḥ |**

**iti mitra-girā varūthapaḥ **

**sa-virūpaṁ viruvan hariṁ yayau ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **balena bhīma-vikrame mayi sati yudha-bhaṅgaṁ na bhajeti girā sa varūthapaḥ yathā virūpaṁ ghoraṁ yathā syāt tathā viruvan śabdaṁ kurvan yuddhārthaṁ hariṁ yayau tat-pakṣa-gataḥ babhūvety arthaḥ ||22||

 —o)0(o—

**|| 4.3.23 ||**

**sahāyena sahajotsāha-ratir**, yathā—

**saṅgrāma-kāmuka-bhujaḥ svayam eva kāmaṁ**

**dāmodarasya vijayāya kṛtī sudāmā |**

**sāhāyyam atra subalaḥ kurute balī cej**

**jāto maṇiḥ sujaṭito vara-hāṭakena ||**

**śrī-jīvaḥ : **sujaṭita iti jaṭa jhaṭa saṅhāta ity asya ktānta-pratyaya-rūpam | jaṭilita iti pāṭhas tu neṣṭaḥ | jaītilo hi picchāditvādilaś ca jaṭāvān evābhidhīyate ||23||

**mukundadāsaḥ : **jaṭilitatvaṁ jaṭāvattvaṁ tac ca lakṣaṇayā paritaḥ parama-sauṣṭhavena veṣṭitatvaṁ bodhayati, rūpaṁ cedaṁ tat karoty artha-ṇij-anta-niṣṭhāntasya ||23||

**viśvanāthaḥ : **śrī-kṛṣṇasya vijayāya śrī-kṛṣṇaṁ jetuṁ sudāmā svayam eva kṛtī paṇḍitaḥ | tatrāpi balī subalaḥ sāhāyyaṁ cet kurute tadā bhadram eva | yathā maṇiḥ svayam evotkṛṣṭaḥ, tatrāpi vara-hāṭakena śreṣṭha-suvarṇena jaḍito jātaś cet kiṁ punar vaktavyam ||23||

 —o)0(o—

**|| 4.3.24 ||**

**suhṛd eva pratibhaṭo vīre kṛṣṇasya na tv ariḥ |**

**sa bhakta-kṣobha-kāritvād raudre tv ālambano rase |**

**rāgābhāvo dṛg-ādīnāṁ raudrād asya vibhedakaḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **sa ariḥ raudre rase ālambanaḥ | raudra-rasāt vīra-rasasya bhedakaḥ | netrādīnāṁ rakitmābhāvaḥ raudra-rase krodha-vaśān netre raktimā jāyate | sakhibhiḥ saha vīra-rase tu tan nāstīti bhedo jñeyaḥ ||24||

 —o)0(o—

**|| 4.3.25-26 ||**

atha **dāna-vīraḥ—**

**dvi-vidho dāna-vīraḥ syād ekas tatra bahu-pradaḥ |**

**upasthita-durāpārtha-tyāgī cāpara ucyate ||**

tatra **bahu-pradaḥ— **

**sahasā dīyate yena svayaṁ sarvasvam apy uta |**

**dāmodarasya saukhyāya procyate sa bahu-pradaḥ ||**

_na kenāpi vyākhyātam |_

 —o)0(o—

**|| 4.3.27-30 ||**

**sampradānasya vīkṣādyā asminn uddīpanā matāḥ |**

**vāñchitādhika-dātṛtvaṁ smita-pūrvābhibhāṣaṇam ||27||**

**sthairya-dākṣiṇya-dhairyādyā anubhāvā ihoditāḥ |**

**vitarkautsukya-harṣādyā vijñeyā vyabhicāriṇaḥ ||28||**

**dānotsāha-ratis tv atra sthāyi-bhāvatayoditā |**

**pragāḍhā stheyasī ditsā dānotsāha itīryate ||29||**

**dvidhā bahu-prado’py eṣa vidvadbhir iha kathyate |**

**syād ābhyudayikas tv ekaḥ paras tat-sampradānakaḥ ||30||**

**viśvanāthaḥ : sampradānasya** sat-pātrasya ||27-30||

 —o)0(o—

**|| 4.3.31-32 ||**

tatra **ābhyudāyikaḥ—**

**kṛṣṇasyābhyudayārthaṁ tu yena sarvasvam arpyate |**

**arthibhyo brāhmaṇādibhyaḥ sa ābhyudāyiko bhavet ||**

yathā—

**vrajapatir iha sūnor jātakārthaṁ tathāsau**

**vyatarad amala-cetāḥ sañcayaṁ naicikīnām |**

**pṛthur api nṛga-kīrtiḥ sāmprataṁ saṁvṛtāsīd**

**iti nijagadur uccair bhūsurā yena tṛptāḥ ||**

**śrī-jīvaḥ, mukundadāsaḥ : nṛga-kīrteḥ** **saṁvṛtatve** hetuḥ—**amala-cetāḥ** putra-svarūpa-śrī-kṛṣṇasyodaya-mātra-tatparatayā, na tadval loka-dvaya-gata-lābha-pratiṣṭhā-kāmanā-doṣa-yukta ity arthaḥ ||32||

**viśvanāthaḥ : naicikīnāṁ** dhenūnāṁ **sañcayaṁ** samūhaṁ nandaḥ brāhmaṇebhyo’dāt | **nṛga-kīrteḥ** **saṁvṛtatve** hetuḥ—**amala-cetāḥ** putra-svarūpa-śrī-kṛṣṇasyodaya-mātra-tatparatayā, na tadval loka-dvaya-gata-lābha-pratiṣṭhā-kāmanā-doṣa-yukta ity arthaḥ ||32||

 —o)0(o—

**|| 4.3.33-34 ||**

atha **tat-sampradānakaḥ—**

**jñātaye haraye svīyam ahaṁtā-mamatāspadam |**

**sarvasvaṁ dīyate yena sa syāt tat-sampradānakaḥ ||**

**tad-dānaṁ prīti-pūjābhyāṁ bhaved ity uditaṁ dvidhā ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : uditaṁ** pūrvoktaṁ tad-dānaṁ **dvidhā** bhaved ity anvayaḥ ||34||

 —o)0(o—

**|| 4.3.35-36 ||**

tatra **prīti-dānam—**

**prīti-dānaṁ tu tasmai yad dadyād bandhv-ādi-rūpiṇe ||**

yathā—

**cārcikyaṁ vaijayantīṁ paṭam uru-puraṭodbhāsuraṁ bhūṣaṇānāṁ**

**śreṇiṁ māṇikya-bhājaṁ gaja-ratha-turagān karburān karbureṇa |**

**dattvā rājyaṁ kuṭumbaṁ svam api bhagavate ditsur apy anyad uccair**

**deyaṁ kutrāpy adṛṣṭvā makha-sadasi tadā vyākulaḥ pāṇḍavo’bhūt ||**

**śrī-jīvaḥ : **karbureṇa suvarṇena, karburān miśrān makha-sadasi tadeti agrya-pūjāvasara iti na vyākhyeyam | kintu sarva-vidh-pūrty-anantara ity eva | pūrvasya pūrāntargatatvāt | uttaratra vipra-rūpāyety upalakṣaṇaṁ vipra-deva-bhagavad-rūpāyety asya vivakṣitatvāt ||36||

**mukunda-dāsaḥ : **cārcikyaṁ candana-paṅkādi, māṇikyaṁ bhajatīti tad-bhāk tām | karbureṇa svarṇena karburān miśrān makha-sadasi tadā pūjāvasare ||36||

**viśvanāthaḥ : **bandhv-ādi-rūpiṇe tasmai śrī-kṛṣṇāya | karbureṇa suvarṇena, karburān miśrān | makhasya rājasūyasya sarva-vidh-pūrty-anantaraṁ sabhāyāṁ pāṇḍavo yudhiṣṭhiraḥ ||36||

 —o)0(o—

**|| 4.3.37-38 ||**

**pujā-dānaṁ—**

**pujā-dānaṁ tu tasmai yad vipra-rūpāya dīyate ||**

yathā aṣṭame (8.20.11) —

**yajanti yajñaṁ kratubhir yam ādṛtā**

**bhavanta āmnāya-vidhāna-kovidāḥ |**

**sa eva viṣṇur varado’stu vā paro**

**dāsyāmy amuṣmai kṣitim īpsitāṁ mune ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **śukrācāryaṁ prati balir āha—vedokta-vidhāne paṇḍitā bhavantaḥ yaṁ yajanti | aparaḥ śatrur vā astu ||38||

 —o)0(o—

**|| 4.3.39 ||**

yathā vā daśa-rūpake (4.74f)[^3]—

**lakṣmī-payodharotsaṅga-kuṅkumāruṇito hareḥ |**

**balinaiva sa yenāsya bhikṣā-pātrīkṛtaḥ karaḥ ||**

**śrī-jīvaḥ : **yena balinety asya pūrakas tac-chabdas tu tat-prakaraṇa eva labhyaḥ ||39||

**mukundadāsaḥ : _na vyākhyātam._**

**viśvanāthaḥ : **lakṣmī-stana-sambandhi-kuṅkumenāruṇito yo hareḥ karaḥ, yena balinā bhikṣā-pātrīkṛtaḥ ||39||

 —o)0(o—

**|| 4.3.40 ||**

atha **upasthita-durāpārtha-tyāgī—**

**upasthita-durāpārtha-tyagy asau yena neṣyate |**

**hariṇā dīyamāno’pi sārṣṭy-ādis tuṣyatā varaḥ ||40||**

**śrī-jīvaḥ : **upasthiteti | yadyapi siddha-sādhaka-bhedena dvividho’yaṁ sambhavati, tathāpi yat kiñcij jāta-rucir dṛḍhāgrahaḥ sādhaka evātra lakṣyate | na tu samyag-bhagavan-mādhuryānubhava-siddhaḥ | na hy amṛtāsvāde labdhe guḍādi-tyāgī tathā praśasyate, tasya tasyāpi bhakty-ekāgraha-dṛṣṭyā **tuṣṭaḥ** śrī-hariḥ tad-āgraha-vyakty-arthaṁ kadācit taṁ dātum iva protsāhayatīti | **vara** ity anyair vriyamāṇo’pīty arthaḥ ||40||

**mukundadāsaḥ : **pūjārthatve’pi vipra-rūpābhāvāt prīti-dānam eva | upasthite tulyatā-svāśrayaṇāt prītiṁ kurvatā sārṣṭy-ādiś caturdhā muktis tad-rūpo varaḥ pūrvam abhīṣṭaḥ, yena mukti-bhukti-bahuvidha-saṁsāra-duḥkha-nivṛtty-arthaṁ parama-sukṛtena bhagavad-āśrayaṇāt bhagavad-bhakta-kṛpayā jāta-ratitayā tat-tad-icchā-śūnyena jñāni-cara-śaraṇya-bhakti-bhakta-vargeṇety arthaḥ ||40||

**viśvanāthaḥ : tuṣyatā hariṇā dīyamāno’pi sārṣṭy-ādi-varaḥ** **yena neṣyate, sa upasthita-durāpārtha-tyāgī** ||40||

 —o)0(o—

**|| 4.3.41-42 ||**

**pūrvato’tra viparyasta-kārakatvaṁ dvayor bhavet |**

**asminn uddīpanāḥ kṛṣṇa-kṛpālāpa-smitādayaḥ ||**

**anubhāvās tad-utkarṣa-varṇana-draḍhimādayaḥ |**

**atra sañcāritā bhūmnā dhṛter eva samīkṣyate ||**

**śrī-jīvaḥ : viparyasta-kārakatvam**--harer apādānatvaṁ bhaktasya tu sampradānatvam ity eva | **bhūmnā** atiśayena **samīkṣyate** ||41-42||

**mukundadāsaḥ : viparyasta-kārakatvaṁ** harer apādānatvaṁ bhaktasya sampradānatvam ||41||

**viśvanāthaḥ : **dvayor bhakta-bhagavator **viparyasta-kārakatvaṁ** bhagavato’pādānatvaṁ, bhaktasya tu sampradānatvam iti pūrvasmāt viparyayo jñeyaḥ ||41|| **dhṛter** dhairya-sañcāriṇa eva bhūmnātiśayena sañcāriṇo īkṣyate ||41-42||

 —o)0(o—

**|| 4.3.43 ||**

**tyāgotsāha-ratir dhīraiḥ sthāyī bhāva ihoditaḥ |**

**tyāgecchā tādṛśī prauḍhā tyāgotsāha itīryate ||**

**sarve : **tādṛśī sārṣṭy-ādy-anicchā-mayī ||43||

 —o)0(o—

**|| 4.3.44 ||**

yathā hari-bhakti-sudhodaye (7.28)—

**sthānābhilāṣī tapasi sthito’haṁ**

**tvāṁ prāptavān deva-munīndra-guhyam |**

**kācaṁ vicinvann api divya-ratnaṁ**

**svāmin kṛtārtho’smi varaṁ na yāce ||**

**śrī-jīvaḥ : sthāna-** iti śrī-dhruva-vākyam | tad idam api na samyaṅ-mādhuryānubhava-mayam | śrī-bhāgavate hi pāñcajanyasya sparśād eva tena tat tad uktaṁ, kintu kramād evānubhūtam iti vyaktam ||44||

**mukundadāsaḥ : sthāna-** iti dhruva-vākyam | dhruva-sthānasya bhagaval-lokatvāt tatra caturdhā muktim ity arthaḥ ||44||

**viśvanāthaḥ : sthāna-** iti śrī-dhruva-vākyam | **sthānaṁ** rāja-siṁhāsanaṁ tat-kāmo’haṁ yathā **kācaṁ** **vicinvan** jano divya-ratnaṁ prāpya kṛtārtho bhavati, punaḥ kācaṁ na yācate, tadvad **varaṁ na yāce** ||44||

 —o)0(o—

**|| 4.3.45 ||**

yathā vā tṛtīye, (3.15.48)—

**nātyantikaṁ vigaṇayanty api te prasādaṁ**

**kiṁ vānyad arpita-bhayaṁ bhruva unnayais te |**

**ye’ṅga tvad-aṅghri-śaraṇā bhavataḥ kathāyāḥ**

**kīrtanya-tīrtha-yaśasaḥ kuśalā rasa-jñāḥ ||**

**śrī-jīvaḥ : nātyantikam** ity-ādināpi tādṛśa-sādhakā eva vivakṣitāḥ | kuśalā ity anenoktānāṁ bhakti-rasa-śāstrānusāreṇa vivekinām evātrodāhriyamāṇatvaṁ, na tu kaimutyenottaratroktānāṁ rasajñānām iti | **te** tava, **bhruva unnayair** vikṣepa-rūpaiḥ kālaiḥ ||45||

**mukundadāsaḥ : tvad-aṅghri-śaraṇaṁ** rakṣitā yeṣāṁ te tathā jāta-ratayaḥ śaraṇyā ity arthaḥ | ata eva **bhavataḥ kathāyā rasajñāḥ** ||45||

**viśvanāthaḥ : ātyantikaṁ** mokṣaṁ **te prasādaṁ na gaṇayanti**, **tava bhruva unnayair** vikṣepaka-rūpaiḥ kālaiḥ **arpitataram** anyat svargādikaṁ kiṁ gaṇayanti ? evaṁ-bhūtāḥ ke ? tatrāha—**ye** iti | **kīrtanārhaṁ tīrtha-**rūpaṁ yasya tasya **bhagavataḥ kathāyā** ye **rasajñās** ta eva nānye ||45||

 

 —o)0(o—

**|| 4.3.46 ||**

**ayam eva bhavann uccaiḥ prauḍha-bhāva-viśeṣa-bhāk |**

**dhuryādīnāṁ tṛtīyasya vīrasya padavīṁ vrajet ||**

**śrī-jīvaḥ : prauḍha-bhāva-viśeṣa-bhāk** kaścid evety arthaḥ | viśeṣa-śabdo hy atra tādṛśa-dāsya-paryavasānārthaḥ | anyābhilāṣitā-śūnyam [bha.ra.si. 1.1.10] ity-ādibhir asakṛd eva sarvasyāpi bhaktasya tādṛśatayā prāptatvāt ||46||

**mukundadāsaḥ : prauḍha-bhāva-viśeṣaḥ** śrī-kṛṣṇa-niṣṭhaḥ | **bhavann** iti sādhakatvaṁ bodhitam ||46||

**viśvanāthaḥ : **ayam upasthita-durāpārtha-tyāgī **prauḍha**-dāsya-rūpa-**bhāva-viśeṣa**-bhāg **bhavan** ||46||

 —o)0(o—

**|| 4.3.47-50 ||**

atha **dayā-vīraḥ—**

**kṛpārdra-hṛdayatvena khaṇḍaśo deham arpayan |**

**kṛṣṇāyācchanna-kṛpāya dayā-vīra ihocyate ||**

**uddīpanā iha proktās tad-ārti-vyañjanādayaḥ |**

**nija-prāṇa-vyayenāpi vipanna-trāṇa-śīlatā ||**

**āśvāsanoktayaḥ sthairyam ity ādyās tatra vikriyāḥ |**

**autsukyam atiharṣādyā jñeyāḥ sañcāriṇo budhaiḥ ||**

**dayotsāha-ratis tv atra sthāyi-bhāva udīryate |**

**dayodreka-bhṛd utsāho dayotsāha ihoditaḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **yasmin +++

 —o)0(o—

**|| 4.3.51 ||**

yathā—

**vande kuḍmalitāñjalir muhur ahaṁ vīraṁ mayūra-dhvajaṁ**

**yenārdhaṁ kapaṭa-dvijāya vapuṣaḥ kaṁsa-dviṣe ditsatā |**

**kaṣṭaṁ gadgadikākulo’smi kathanārambhād aho dhīmatā**

**sollāsaṁ krakacena dāritam abhūt patnī-sutābhyāṁ śivaḥ ||**

**śrī-jīvaḥ : vanda** ity-ādau **kaṣṭam** ity-ādi-garbhita-doṣo'pi camatkāra-poṣakatvād guṇaḥ | yathā sāhitya-darpaṇādau—


    diṅ-mātaṅga-ghaṭā-vibhakta-caturā ghāṭā mahī sādhyate


    siddhā sā ca vadanta eva hi vayaṁ romāñcitāḥ paśyata |


    viprāya pratipādyate kim aparaṁ rāmāya tasmai namo


    yasmād āvirabhūt kathādbhutam idaṁ yatraiva cāntaṁ gatam || [sā.da. 7.37][^4] 

ity-ādi-padyāni darśitāni | garbhitatvaṁ ca yad vākyāntara-madhyaṁ vākyāntaraṁ praviśatīti | evam anyatrāpi samādheyam ||51||

**mukundadāsaḥ : vanda** ity-ādau **kaṣṭam** ity-ādi garbhita-doṣo'pi camatkāra-poṣakatvād guṇaḥ | yathā sāhitya-darpaṇādau—diṅ-mātaṅga-ghaṭā [sā.da. 7.37] ity-ādi-padyāni darśitāni | garbhitatvaṁ ca yad vākyāntara-madhyaṁ vākyāntaraṁ praviśatīti | evam anyatrāpi jñeyam ||51||

**viśvanāthaḥ : kapaṭa-dvijāya** kṛṣṇāya **vapuṣo’rdhaṁ ditsatā** yena **dhīmatā** “karāta” iti prasiddhena **krakacena** karaṇena **patnī-putrābhyāṁ** dvārā sva-śiraḥ **sollāsaṁ** yathā syāt tathā **dāritaṁ**, taṁ **mayūra-dhvajam** ahaṁ vande, yasya ceṣṭāyāḥ **kathanārambhata** eva **ahaṁ** **gadgadākulo’smi** | idam eva mahat **kaṣṭam** iti bhāvaḥ ||51||

 —o)0(o—

**|| 4.3.52-54 ||**

**hareś cet tattva-vijñānaṁ naivāsya ghaṭate dayā |**

**tad-abhāve tv asau dāna-vīre’ntar bhavati sphuṭam ||**

**vaiṣṇavatvād ratiḥ kṛṣṇe kriyate’nena sarvadā |**

**kṛtātra dvija-rūpe ca bhaktis tenāsya bhaktatā ||**

**antar-bhāvaṁ vadanto’sya dāna-vīre dayātmanaḥ |**

**vopadevādayo dhīrā vīram ācakṣate tridhā ||**

**śrī-jīvaḥ : harer** iti | tataś ca **tad-abhāve** tasyā dayāyā abhāva ity arthaḥ ||52|| **vaiṣṇavatvād** iti | viṣṇur bhaktir bhajanīyo’syeti vaiṣṇavaḥ | sā ca bhaktiḥ [pā. 4.3.95] ity anena sūtreṇa śaiṣikād aṇ-vidhānāt | tataś ca vaiṣṇavatvād viṣṇu-bhakti-yuktatvād ity arthaḥ ||53||

**mukundadāsaḥ : vaiṣṇavatvād** iti | bhajyate iti bhaktiḥ | viṣṇur bhaktir asyeti vaiṣṇavaḥ | sā ca bhaktiḥ [pā. 4.3.95] iti sūtreṇa śaiṣikād aṇ-vidhānāt | tataś ca vaiṣṇavatvaṁ viṣṇau bhaktimattvād ity arthaḥ ||53||

**viśvanāthaḥ : harer** iti | nāyaṁ brāhmaṇaḥ, kintu harir eveti tattva-vijñāne dayā notpadyate, tataś ca tad-abhāve tasyā dayāyā abhāve ||52|| **vaiṣṇavatvād** viṣṇu-bhakti-yuktatvāt dvija-rūpe kṛṣṇe bhaktiḥ kṛtā, tena hetunā asya bhaktatā jñeyā ||53||

vopadevādayaḥ paṇḍitāḥ asya dayā-vīrasya dāna-vīre evāntar-bhāvaṁ vadantas tridhā trividhā eva vīram ācakṣate, na tu caturdhā ||54||

 —o)0(o—

**|| 4.3.55-57 ||**

atha **dharma-vīraḥ—**

**kṛṣṇaika-toṣaṇe dharme yaḥ sadā pariniṣṭhitaḥ |**

**prāyeṇa dhīra-śāntas tu dharma-vīraḥ sa ucyate ||55||**

**uddīpanā iha proktāḥ sac-chāstra-śravaṇādayaḥ |**

**anubhāvā nayāstikya-sahiṣṇutva-yamādayaḥ |**

**mati-smṛti-prabhṛtayo vijñeyā vyabhicāriṇah ||56||**

**dharmotsāha-ratir dhīraiḥ sthāyī bhāva ihocyate |**

**dharmaikābhiniveśas tu dharmotsāho mataḥ satām ||57||**

_na katamenāpi vyākhyātam |_

—o)0(o—

**|| 4.3.58 ||**

yathā—

**bhavad abhi rati-hetūn kurvatā sapta-tantūn**

**puram abhi puru-hūte nityam evopahūte |**

**danuja-damana tasyāḥ pāṇḍu-putreṇa gaṇḍaḥ**

**suciram araci śacyāḥ savya-hastāṅka-śāyī ||**

**śrī-jīvaḥ : **sapta-tantūn yajñān ||58||

**mukundadāsaḥ : **sapta-tantur yajñaḥ | puruhūte indre ||58||

**viśvanāthaḥ : **he danuja-damana ! bhavataḥ prīti-hetūn sapta-tantūn yajñān kurvatā pāṇḍu-putreṇa yudhiṣṭhireṇa puram abhi sva-pure puruhūte indre yajña-bhāga-grahaṇārthaṁ nityam eva upahūte sati tasyā śacyāḥ gaṇḍaḥ vāma-hastāṅka-śāyī cira-kālaṁ vyāpya araci | tathā ca nityaṁ yajña-bhāga-grahaṇārtham āgatasya indrasya viraheṇa śacī vāma-hasta-tale gaṇḍaṁ dattvā śocati smety arthaḥ ||58||

 —o)0(o—

**|| 4.3.59-61 ||**

**yajñaḥ pūjā-viśeṣo’sya bhujādy-aṅgāni vaiṣṇavaḥ |**

**dhyātvendrādy-āśrayatvena yad eṣv āhutir arpyate ||**

**ayaṁ tu sākṣāt tasyaiva nideśāt kurute makhān |**

**yudhiṣṭhiro’mbudhiḥ premṇāṁ mahā-bhāgavatottamaḥ ||**

**dānādi-trividhaṁ vīraṁ varṇayantaḥ parisphuṭam |**

**dharma-vīraṁ na manyante katicid dhanikādayaḥ**[^5]** ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **athātra vaiṣṇavair yad indrāya svāhety āhutir arpyate, tat khalu indrādi-lokapālāśrayatvena bhagavad-bhujādy-aṅgānāṁ pūjanam eva jñeyam | tathā cendrādayo bhagavad-bhujāṅgānāṁ vibhūtaya iti buddhyaiva vaiṣṇavair āhutir arpyate | na tu indraḥ svatantra-devatā, tasyārādhanam asmābhiḥ | kriyate iti buddhyety āśayenāha—yajña iti | asya bhagavataḥ bhujādy-aṅgāni vaiṣṇavair indrādy-āśrayatvena dhyātvā eṣu yajña-pūjā-viśeṣa-rūpā āhutir arpyate yat, ato vaiṣṇavānām ananyāś cintayanto mām [gītā 9.22] iti gītoktānanyatvasyāhānir iti jñeyam ||59||

 —o)0(o—

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

vīra-bhakti-rasa-laharī tṛtīyā 

|| 4.3 ||

(4.4)


### karuṇa-bhakti-rasākhyā 


#### caturtha-laharī

**|| 4.4.1-3 ||**

**ātmocitair vibhāvādyair nītā puṣṭiṁ satāṁ hṛdi |**

**bhavec choka-ratir bhakti-raso hi karuṇābhidhaḥ ||**

**avyucchinna-mahānando’py eṣa prema-viśeṣataḥ |**

**aniṣṭāpteḥ padatayā vedyaḥ kṛṣṇo’sya ca priyaḥ ||**

**tathānavāpta-tad-bhakti-saukhyaś ca sva-priyo janaḥ |**

**ity asya viṣayatvena jñeyā ālambanās tridhā ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : avyucchinna-mahānando’pi** **eṣa** śrī-kṛṣṇaḥ yadyapy asminn ānanda-svarūpe’niṣṭa-sambhāvanā nāsti, tathāpi **prema-viśeṣād** dhetoḥ **aniṣṭa-prāpter** āspadatayā **ve**

**dyaḥ** karuṇa-rasa-viṣayaḥ | evam **asya** śrī-kṛṣṇasyāpi **priya-janaḥ** karuṇa-rasa-viṣayaḥ ||2||

tathā **anavāpta-tad-bhakti-saukhyaḥ** vaiṣṇavatvādy-abhāvena bhagavad-bhakti-sukha-rahitaḥ, **sva-priya-janaḥ** sveṣāṁ bhaktānāṁ pitṛ-putrādi-bandhu-vargaḥ karuṇa-rasa-viṣayaḥ | evaṁ sati asya rasasya trividha-jana eva viṣayālambano jñeyaḥ ||3||

 —o)0(o—

**|| 4.4.4-5 ||**

**tat-tad-vedī ca tad-bhakta āśrayatvena ca tridhā |**

**so’py aucityena vijñeyaḥ prāyaḥ śāntādi-varjitaḥ |**

**tat-karma-guṇa-rūpādyā bhavaty uddīpanā iha ||**

**anubhāvā mukhe śoṣo vilāpaḥ srasta-gātratā |**

**śvāsa-krośana-bhūpāta-ghātoras tāḍanādayaḥ ||**

**śrī-jīvaḥ : tat-tad-vedī** tādṛśa-kṛṣṇādi-trayānubhavitā ||4|| **anubhāvā** iti | **bhuvi pātaḥ** bhuvi **ghātaś** ca hastena bhū-tāḍanam iti dvayaṁ jñeyam ||5||

**mukundadāsaḥ : tat-tad-vedī** tādṛśa-kṛṣṇādi-trayasyānubhavitā | śāntādīty atrādi-śabdo’dhikṛta-śaraṇyānāṁ grāhakaḥ ||4|| **anubhāvā** iti | **bhuvi pāta-ghātau** tatra ghāto hastena bhū-tāḍanam ||5||

**viśvanāthaḥ : tat-tad-vedī** tādṛśa-kṛṣṇādi-trayānubhava-kartā trividho bhakta-janaḥ | asya rasasya **āśrayālambano jñeyaḥ** | śānta-bhakteṣu prāyaḥ karuṇa-raso nodetīti bhāvaḥ ||4|| **anubhāvā** iti | **bhuvi pātaḥ** **bhuvi ghātaś** ca hastena bhū-tāḍanam iti dvayaṁ jñeyam ||5||

 —o)0(o—

**|| 4.4.6-7 ||**

**atrāṣṭau sāttvikā jāḍya-nirveda-glāni-dīnatāḥ |**

**cintā-viṣāda-autsukya-cāpalonmāda-mṛtyavaḥ |**

**ālasyāpasmṛti-vyādhi-mohādyā vyabhicāriṇaḥ ||**

**hṛdi śokatayāṁśena gatā pariṇatiṁ ratiḥ |**

**uktā śoka-ratiḥ saiva sthāyī bhāva ihocyate ||**

**śrī-jīvaḥ : aṁśena** aniṣṭāpti-pratīti-rūpeṇa nija-viśeṣaṇena ||7||

**mukundadāsaḥ : aṁśena** aniṣṭāpti-jñāna-rūpeṇa nija-viśeṣaṇena | pūrvaṁ hāsādīnāṁ sarveṣāṁ śuddha-sattvato bhinnatayoktis tu prācuryād iti jñeyam ||7||

**viśvanāthaḥ : aṁśena** aniṣṭāpti-pratīti-rūpeṇa svīya-viśeṣaṇena ||7||

 —o)0(o—

**|| 4.4.8 ||**

tatra **kṛṣṇo**, yathā śrī-daśame (10.16.10)—

**taṁ nāga-bhoga-parivītam adṛṣṭa-ceṣṭam **

**ālokya tat-priya-sakhāḥ paśupā bhṛśārtāḥ |**

**kṛṣṇe’rpitātma-suhṛd-artha-kalatra-kāmā **

**duḥkhānuśoka-bhayam ūḍha-dhiyo nipetuḥ ||**

**śrī-jīvaḥ : tat-priya-sakhāś** ca **paśupāś** cānye gopāḥ ||8||

**mukundadāsaḥ : suhṛt**-śabdena gṛhītasyāpi **kalatrasya** pṛthaṅ-nirdeśo viśeṣa-vivakṣayā ||8||

**viśvanāthaḥ : tat-priya-sakhāś** ca **paśupāś** cānye ||8||

 

 —o)0(o—

	

**|| 4.4.9 ||**

yathā vā—

**phaṇi-hradam avagāḍhe dāruṇaṁ piñcha-cūḍe**

**skhalad-aśiśira-bāṣpa-stoma-dhautottarīyā |**

**nikhila-karaṇa-vṛtti-stambhinīm ālalambe **

**viṣam agatim avasthāṁ goṣṭha-rājasya rājñī ||**

**śrī-jīvaḥ : phaṇi-hradam** iti | "goṣṭha-rājasya patnī" iti pāṭhāntaram ||9||

**mukundadāsaḥ : goṣṭha-rājasya rājñī** strī ||9||

**viśvanāthaḥ : dāruṇaṁ** kāliya-hradaṁ śrī-kṛṣṇe’**vagāḍhe** sati **bāṣpa**-samūhena **dhautam uttarīya**-vastraṁ yasyā evaṁ-bhūtā yaśodā **nikhilāntaḥ-karaṇa-vṛtti-stambhinīm** avasthām ālalambe ||9||

 —o)0(o—

**|| 4.4.10 ||**

**tasya priya-jano**, yathā—

**kṛṣṇa-priyāṇām ākarṣe śaṅkhacūḍena nirmite |**

**nīlāmbarasya vaktrendur nīlimānaṁ muhur dadhe ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : śrī-kṛṣṇasya** śrī-rādhādi-**priyāṇām** **ākarṣe** kṛte sati **nīlāmbarasya** baladevasya mukhaṁ **nīlimānaṁ** **dadhe** | śokena vaivarṇya-sāttvikodaya-jāta iti bhāvaḥ ||10||

 —o)0(o—

**|| 4.4.11 ||**

**sva-priyo**, yathā haṁsadūte (54)—

**virājante yasya vraja-śiśu-kula-steya-vikala-**

**svayambhū-cūḍāgrair lulita-śikharāḥ pāda-nakharāḥ |**

**kṣaṇaṁ yān ālokya prakaṭa-paramānanda-vivaśaḥ**

**sa devarṣir muktān api tanu-bhṛtaḥ śocati bhṛśam ||**

**śrī-jīvaḥ : virājanta** iti | **lulita** iti lulitvaṁ vimarditatvaṁ “lul vimardana” ity asya niṣṭhāyāṁ prayogāt | atra tv atyanta-saṁsparśatāparyakatvena arthāntara-saṅkramitatvam eva jñeyam | **tanu**-**bhṛta** ity atra "muni-gaṇān" iti pāṭhaḥ | sva-priya-viṣayatvena yuktaḥ ||11||

**mukundadāsaḥ : **“lul vimardana” iti vimardo vācyo’rthaḥ | saṁsparśo lakṣyaḥ | sa prīti-gaurava-sparśo vyaṅgyaḥ | **tanubhṛta** ity atra "muni-gaṇān" ity api pāṭhaḥ ||11||

**viśvanāthaḥ : yasya** śrī-kṛṣṇasya **pāda-nakharā virājante** | kathambhūtāḥ ? **śiśu-gaṇa-cauryeṇa** brahmaṇā mukuṭāgraiḥ karaṇena **lulitāḥ** marditāḥ **śikharā** agra-bhāgā yeṣāṁ, tathā-bhūtāḥ | “lul mardane” ity asya niṣṭhāyāṁ prayogāt | **yān pāda-nakharān ālokya** **paramānanda-vivaśo** **devarṣir** nāradaḥ sva-jātīyatvena **priyān** muni-gaṇān **muktān** prāpta-sādhu-janān **śocati** | sāṁsārikāṇāṁ nāradādi-mahad-anugraha-vaśāt kadācit caraṇāravinda-mādhuryānubhave sambhāvanā vartate, tasmān na śocati | prāpta-sāyujyānāṁ tu punar-utthānābhāvāt sambhāvanāpi nāstīti tān śocatīti jñeyam ||11||

 —o)0(o—

**|| 4.4.12 ||**

yathā vā—

**mātar mādri gatā kutas tvam adhunā hā kvāsi pāṇḍo pitaḥ**

**sāndrānanda-sudhābdhir eṣa yuvayor nābhūd dṛśāṁ gocaraḥ |**

**ity uccair nakulānujo vilapati prekṣya pramodākulo**

**govindasya padāravinda-yugala-proddāma-kānti-cchaṭām ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : nakulānujaḥ** sahadevaḥ **govindasya padāravindayoḥ** **kānti-cchaṭā prekṣya vilapati** ||12||

 —o)0(o—

**|| 4.4.13-14 ||**

**ratiṁ vināpi ghaṭate hāsyāder udgamaḥ kvacit |**

**kadācid api śokasya nāsya sambhāvanā bhavet ||**

**rater bhūmnā kraśimnā ca śoko bhūyān kṛśaś ca saḥ |**

**ratyā sahāvinā-bhāvāt kāpy etasya viśiṣṭatā ||**

**śrī-jīvaḥ : _na vyākhyātam._**

**mukundadāsaḥ : **kāpi viśiṣṭatā hāsādibhyo’nirvacanīyaṁ svāda-vaiśiṣṭyam ||14||

**viśvanāthaḥ : **rater bhūmnā ādhikyena **śoko**’pi **bhūyān**, bhūyāt, **rateḥ kraśimnā** alpatvena śoko’pi **kṛśaḥ** alpo bhavet | etasya śokasya **ratyā** **sahāvinābhāvāt** śokotpattir na jāyate, hāsādy-apekṣayā viśiṣṭatā ādhikyaṁ jñeyā ity arthaḥ ||14||

 —o)0(o—

**|| 4.4.15-16 ||**

api ca—

**kṛṣṇaiśvaryādy-avijñānaṁ kṛtaṁ naiṣām avidyayā |**

**kintu premottara-rasa-viśeṣeṇaiva tat kṛtam ||15||**

**ataḥ prādurbhavan śoko labdhvāpy udbhaṭatāṁ muhuḥ |**

**durūhām eva tanute gatiṁ saukhyasya kām api ||16||**

 

**śrī-jīvaḥ : kṛṣṇaiśvarya** iti | etad uktaṁ bhavati—bhagavān nāma svarūpa-bhūta-bhagavattā-viśiṣṭaḥ paramānanda-svarūpaḥ | tad uktaṁ caturthe—


    tvaṁ pratyag-ātmani tadā bhagavaty ananta


    ānanda-mātra upapanna-samasta-śaktau [bhā.pu. 4.11.30] iti |


    jñāna-śakti-balaiśvarya-vīrya-tejāṁsy aśeṣataḥ |


    bhagavac-chabda-vācyāni vinā heyair guṇādibhiḥ || [vi.pu. 6.5.79] iti |

bhagavattā tu ṣaḍ-vidhatve’pi sāmānyato dvividhā | paramaiśvarya-rūpā parama-mādhurya-rūpā ceti | tatraiśvaryaṁ nāma prabhāvena vaśīkartṛtvaṁ, yad-anubhavena tasmād bhaya-sambhramādi syāt | mādhuryaṁ tu rūpa-guṇa-līlānāṁ rocakatvaṁ, yad-anubhavena tasmin prema syāt | kevalaṁ svarūpaṁ tu svānanda-mātra-samarpakam | tatra mādhuryānubhavas tu tad-dvayasyāpy anubhavam āvṛṇoti | yathā—tasyāravinda-nayanasya [bhā.pu. 3.15.43] ity atra saṅkṣobham akṣara-juṣām api citta-tanvoḥ iti śrī-sanakādibhis tad-darśane | yathā ca—


    janma te mayy asau pāpo mā vidyān madhusūdana |


    samudvije bhavad-dhetoḥ kaṁsād aham adhīra-dhīḥ || [bhā.pu. 10.3.29] 

ity atra devakī-vākye | sa ca mādhuryānubhavo mādhurya-bhāvanātmaka-sādhanotpanna-prema-viśeṣa-labdha-rasa-paryāyāsvāda-viśeṣaḥ | tasmāt tena yad-aiśvaryādy-anubhavāvaraṇaṁ tat-sarvottama-vidyāmayam eveti brahma-jñānād arvācīnā tv avidyā kathaṁ tatrāvakāśaṁ labhatām ? yathā śrī-baladevasyāpi tan-maṅgalārthaṁ prayatnaḥ śrūyate—


    śrutvaitad bhagavān rāmo vipakṣīya-nṛpodyamam |


    kṛṣṇaṁ caikaṁ gataṁ hartuṁ kanyāṁ kalaha-śaṅkitaḥ ||


    balena mahatā sārdhaṁ bhrātṛ-sneha-pariplutaḥ |


    tvaritaḥ kuṇḍinaṁ prāgād gajāśva-ratha-pattibhiḥ || [bhā.pu. 10.53.20-21] iti |

śrī-yudhiṣṭhirasyāpi, yathā—


    ajāta-śatruḥ pṛtanāṁ gopīthāya madhu-dviṣaḥ |


    parebhyaḥ śaṅkitaḥ snehāt prāyuṅkta catur-aṅgiṇīm || [bhā.pu. 1.10.32] iti |

yasmād evam atas tadānīm api premānanda-maya-kṛṣṇānanda-sphuraṇāt, tad-upalakṣitāt tādṛśa-prema-svabhāvena kathañcit sambhāvanena vā pratyāśānugamāt paryavasāne’pi tat-sukhasyaivābhyudayād asau saukhyasya gatim eva tanute | kintu durūhām āgantuka-duḥkhānubhavenāvṛtām | ata eva kām api anirvacanīyām ity arthaḥ | tasmād asty eva karuṇe’pi sukhamayatvam iti bhāvaḥ ||15-16||

**mukundaḥ : kṛṣṇaiśvarya**- iti | ataḥ **premottara-rasa-viśeṣa-kṛtāt kṛṣṇaiśvaryādy-avijñānāt** prādurbhavan, **durūhāṁ** śoka-kṛtatvāt tarkāgocarām | ataḥ **kām api** śokātītām [gatiṁ] | **eva**-kārāt na tu gocarām ||15-16||

**viśvanāthaḥ : **atha **aiśvarya**-jñāna-sattve śrī-kṛṣṇe aniṣṭānusandhānaṁ notpadyate, aniṣṭānusandhānaṁ vinā śokotpattir na jāyate, aiśvaryasyājñānaṁ prema-viśeṣeṇaiva kṛtaṁ, na tu avidyayā, māyottīrṇeṣu tādṛśa-siddha-bhakteṣu avidyāyā adhikārābhāvād ity āśayenāha—**kṛṣṇaiśvarya**- iti | **udbhaṭatāṁ** **labdho’pi śokaḥ kām apy** anirvacanīyāṁ **saukhyasya gatiṁ tanute** | kintu **durūhām** āgantuka-duḥkhānubhavenāvṛtāṁ, tādṛśa-duḥkha-sukha-rūpatvaṁ yuktyā prāk pratipāditam | tasmād asty eva karuṇa-rase’pi sukhamayatvam iti bhāvaḥ ||15-16||

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

karuṇa-bhakti-rasa-laharī caturthī 

|| 4.4 ||

 —o)0(o—



(4.5)


### raudra-bhakti-rasākhyā 


#### pañcama-laharī

**|| 4.5.1-2 ||**

**nītā krodha-ratiḥ puṣṭiṁ vibhāvādyair nijocitaiḥ |**

**hṛdi bhakta-janasyāsau raudra-bhakti-raso bhavet ||**

**kṛṣṇo hito’hitaś ceti krodhasya viṣayas tridhā |**

**kṛṣṇe sakhī-jaraty-ādyāḥ krodhasyāśrayatāṁ gatāḥ |**

**bhaktāḥ sarva-vidhā eva hite caivāhite tathā ||**

**śrī-jīvaḥ, mukundaḥ : _na vyākhyātam._**

**viśvanāthaḥ : **bhakta-janasya hṛdi vibhāvādyaiḥ puṣṭiṁ prāptā **krodha-ratir** eva **raudra-bhakti-raso bhaved** ity anvayaḥ ||1|| **kṛṣṇe** kṛṣṇa-viṣaye **krodhasya** **sakhī-jaraty-ādyāḥ sarva-vidhā bhaktā** evāśrayālambāḥ | evaṁ **hite** viṣaye **ahite** viṣaye ca krodhasya sakhī-jaraty-ādyā āśrayālambanā bhavantīty anvayaḥ ||1-2||

 —o)0(o—

**|| 4.5.3 ||**

tatra **kṛṣṇe sakhyāḥ krodhaḥ—**

**sakhī-krodhe bhavet sakhyāḥ kṛṣṇād atyāhite sati ||3||**

**śrī-jīvaḥ : atyāhitaṁ** mahā-bhītiḥ | kṛṣṇād ity apādānaṁ bhaya-hetur iti smaraṇāt ||3||

**mukundaḥ : atyāhitaṁ** mahā-bhītiḥ ||3||

**viśvanāthaḥ : sakhyāḥ** sva-yūtheśvaryāḥ śrī-**kṛṣṇāt atyāhite** atibhaye sati śrī-kṛṣṇe **sakhīnāṁ krodho bhavet** ||3||

 —o)0(o—

**|| 4.5.4 ||**

yathā, vidagdha-mādhave (2.37)—

**antaḥ-kleśa-kalaṅkitāḥ kila vayaṁ yāmo’dya yāmyāṁ purīṁ**

**nāyaṁ vañcana-sañcaya-praṇayinaṁ hāsaṁ tathāpy ujjhati |**

**asmin sampuṭite gabhīra-kapaṭair ābhīra-pallī-viṭe**

**hā medhāvini rādhike tava kathaṁ premā garīyān abhūt ||**

**śrī-jīvaḥ : antaḥ-kleśa-kalaṅkitā** ity asya prakaraṇe parīkṣārthaṁ kṛtaudāsīnya-prāyāt śrī-kṛṣṇāt śrī-rādhāyā atyāhitaṁ jātam iti jñeyam ||4||

**mukundaḥ : antaḥ-kleśa** ity asya prakaraṇe parīkṣārthaṁ kṛtaudāsīnyāt śrī-kṛṣṇāt śrī-rādhāyā atyāhitaṁ jātam iti jñeyam ||4||

**viśvanāthaḥ : antaḥ-kleśena kalaṅkitā** ity asya prakaraṇe prema-parīkṣārthaṁ kṛtaudāsīnya-prāyāt śrī-kṛṣṇāt śrī-rādhāyā atyāhitaṁ dṛṣṭvā sakhyaḥ sa-krodham āhuḥ | **vayaṁ yama-puraṁ** **yāmaḥ**, tathāpy **ayaṁ** śrī-kṛṣṇaḥ **vañcanā**-samūha-karaṇa-śīlaṁ **hāsaṁ na tyajati** | **gabhira-kapaṭaiḥ sampuṭite** ācchanne tathā **ābhira-pallīnāṁ** gopa-jāti-strīṇāṁ **viṭe** kāmuke’**smin** śrī-kṛṣṇe he **rādhe** ! **tava premā garīyān katham abhūt** ? ||4||

[**vidagdha-mādhava-ṭīkā**]**: antaḥ-kleśena kalaṅkitāś** cihnitāḥ satyaḥ | mṛtyor anantaram apy ayaṁ kleśaḥ sthyāsyaty eveti bhāvaḥ | **vāñcana**-samūhasya **praṇayinaṁ** karaṇa-śīlaṁ **hāsam** | **tathāpi** iti akāruṇyaṁ vyajyate | anyāsāṁ premā bhavatu, kāmāndhī-kṛta-dhiyāṁ medhāvinyās tava na yujyate iti bhāvaḥ | **gabhira-kapaṭaiḥ sampuṭite** vyāpte **ābhira-pallīnāṁ** vraja-nāgarīṇāṁ **viṭe** kāmuke ||4||

 —o)0(o—

**|| 4.5.5-6 ||**

tatra **jaratyāḥ krodhaḥ—**

**krodho jaratyā vadhv-ādi-sambandhe prekṣite harau ||**

yathā—

**are yuvati-taskara prakaṭam eva vadhvāḥ paṭas**

**tavorasi nirīkṣyate bata na neti kiṁ jalpasi |**

**aho vraja-nivāsinaḥ śṛṇuta kiṁ na vikrośanaṁ**

**vrajeśvara-sutena me suta-gṛhe’gnir utthāpitaḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **jaratī-prabhṛti-sarveṣām eva vraja-vāsināṁ śrī-kṛṣṇe sāhajika-premā jāgarūka eveti vidyate, tathāpi **vadhv-ādi**-saha śrī-kṛṣṇasya **sambandhe dṛṣṭe** sati iha loke apratiṣṭhā, para-loke adharmo'nayor nirākaraṇodyame bahir hitaiṣiṇāṁ teṣāṁ śrī-kṛṣṇe krodha ity āśayenāha—he **vraja-vāsinaḥ** mama **vikrośanaṁ kiṁ na śṛṇuta** ? ||5-6||

 —o)0(o—

**|| 4.5.7 ||**

**govardhanaṁ mahā-mallaṁ vinānyeṣāṁ vrajaukasām |**

**sarveṣām eva govinde ratiḥ prauḍhā virājate ||**

**śrī-jīvaḥ : **nanu jaratyāḥ krodhaḥ kṛṣṇe kathaṁ syāt ? aho bhāgyam aho bhāgyaṁ [bhā.pu. 10.14.32] ity-ādi śrī-bhāgavata-nirṇaya-śata-rītyā vraja-vāsi-jīva-mātrāṇāṁ sarvātikrameṇa sarva-samarpaṇena ca tad-eka-hitānāṁ nāsau svārthaḥ sambhavatīti ? tatrāha—**govardhanam** iti | so’yaṁ candrāvalyāḥ patiṁmanyaḥ kaṁsasya kaścid gopaḥ āgantukatayā kṛta-vraja-vāsa iti kvacit prasiddhiḥ | tasmāt taṁ **vinānyeṣyām** ity-ādi yojyam | tad evam api tasmiṁs tasyā krodhas tan-maṅgalecchayaiva mukhyam udyamam āvahati, na tu raty-abhāvena iti pūrvaṁ darśitam asti, tathā janeṣv aśṛṇvatsv eva tathā krośanaṁ, na tu śṛṇvatsv apīti bhāvaḥ ||7||

**mukundadāsaḥ : **nanu jaratyā rater abhāvāt krodha eva, na krodha-ratiḥ ? tatrāha—**govardhanam** iti | tośalāpara-paryāyaṁ śrī-candrāvalyāḥ patiṁmanyaṁ **vinā** **sarveṣām eva,** aho bhāgyam aho bhāgyaṁ [bhā.pu. 10.14.32] ity-ādi-pramāṇāt ||7||

**viśvanāthaḥ : govardhanam** iti | so’yaṁ candrāvalyāḥ patiṁ-manyaḥ kaṁsasya kaścid gopaḥ āgantukatayā kṛta-vraja-vāsa iti kvacit prasiddhiḥ | tasmāt taṁ **vinā** ||7||

 —o)0(o—

**|| 4.5.8-9 ||**

atha **hitaḥ—**

**hitas tridhānavahitaḥ sāhasī cerṣyur ity api ||**


    tatra (1) **anavahitaḥ—**

**kṛṣṇa-pālana-kartāpi tat-karmābhiniveśataḥ |**

**kvacit tatra pramatto yaḥ prokto’navahito’tra saḥ ||**

**śrī-jīvaḥ : **tatra **kṛṣṇa-pālane**, **kvacit** tat-sambandhi-bhāvāntareṇa vaicittye sati **pramattaḥ**, tat-tat-parama-hāni-karīm api tad-avasthām avadhātum asamartho **yaḥ so’navahitaḥ proktaḥ** ||9||

**mukundadāsaḥ : kvacin** nirbhaya-sthānādau tatra **kṛṣṇa-pālane pramattaḥ** asāvadhānaḥ ||9||

**viśvanāthaḥ : **tasya śrī-kṛṣṇasya bhojanādi-sāmagrī-sampādana-karmaṇi **abhiniveśa**-vaśāt **kadācit** kṛṣṇasya rakṣāyāṁ **yaḥ** **pramattaḥ** asāvadhānaḥ bhavet, **sa anavahitaḥ proktaḥ** ||9||

 —o)0(o—

**|| 4.5.10 ||**

yathā—

**uttiṣṭha mūḍhe kuru mā vilambaṁ**

**vṛthaiva dhik paṇḍita-māninī tvam |**

**truṭyat-palāśi-dvayam antarā te**

**baddhaḥ suto’sau sakhi bambhramīti ||**

**śrī-jīvaḥ : paṇḍita-māninī** putra-śikṣā-vijña-māninī | **truṭyad** iti bhūte’pi vartamāna-sāmīpye vartamānavad vā | tad idaṁ prāyas tasmin dine tūpanandādy-ekatara-gṛhe nimantraṇayā sa-putraṁ gatāyās truṭyad-vṛkṣa-garjitād āgatāyāḥ śrī-dāmodara-nikaṭe śrī-vrajeśvarādy-āgamanaṁ vīkṣya gṛha eva praviṣṭāyāḥ śrī-rohiṇyās tac-chabda-kṛta-bhaya-mūrcchāta utthita-prāyāṁ śrī-vrajeśvarīṁ prati vākyam ||10||

**mukundadāsaḥ : truṭyad**-vṛkṣa-pracaṇḍa-śabdena nandādīnāṁ tat-kṣaṇam eva śīghrāgamanāt tatra nirṇīta-kṛta-sthityāḥ śrī-rohiṇyās tat-karmābhiniviṣṭāṁ śrī-yaśodāṁ prati **utthiṣṭha mūḍhe** iti vākyam | **paṇḍita-māninī** putra-śikṣā-vijña-māninī ||10||

**viśvanāthaḥ : **athātra dadhi-bhāṇḍa-sphoṭanāparādhena śrī-kṛṣṇaṁ baddhvā tasya bhojanārthaṁ punar dadhi-dugdha-navanītādi-sampādanāya vyagra-cittām ata eva śrī-kṛṣṇa-rakṣāyām asāvadhānāṁ śrī-yaśodāṁ prati upanandādīnāṁ striya āhuḥ—**uttiṣṭha** iti | **dhik yat tvaṁ vṛthaiva paṇḍita-māninī** putra-śikṣā-vijña-māninī | **truṭyad** iti | vartamāna-sāmīpye vartamāṇaḥ | tathā truṭitayoḥ yamalārjunayor madhye **tava** **suto baddhaḥ** san **bambhramīti** ||10||

 —o)0(o—

**|| 4.5.11-12 ||**

atha (2) **sāhasī—**

**yaḥ prerako bhaya-sthāne sāhasī sa nigadyate ||**

yathā—

**govindaḥ priya-suhṛdāṁ giraiva yātas**

**tālānāṁ vipinam iti sphuṭaṁ niśamya |**

**bhrū-bheda-sthapuṭita-dṛṣṭir āsyam eṣāṁ**

**ḍimbhānāṁ vraja-pati-gehinī dadarśa ||**

**śrī-jīvaḥ : sthapuṭitaṁ** viṣamīkṛtam | sthapuṭaṁ viṣamam iti trikāṇḍā-śeṣaḥ | viṣamaṁ tu natonnatam iti jñeyam ||12||

**mukundadāsaḥ : sthapuṭitaṁ** natonnatam ||12||

**viśvanāthaḥ : iti niśamya** śrutvā krodhena **bhrū-bheda-sthapuṭitā dṛṣṭir** yasyāḥ sā yaśodā **bālakānām āsyaṁ** mukhaṁ **dadarśa** | **sthapuṭitaṁ** viṣamīkṛtaṁ, sthapuṭaṁ viṣamam iti trikāṇḍā-śeṣaḥ | viṣamaṁ tu natonnatam iti ||12||

 —o)0(o—

**|| 4.5.13-14 ||**

atha (3) **īrṣyuḥ—**

**īrṣyur māna-dhanā proktā prauḍherṣyākrānta-mānasā ||**

yathā—

**durmāna-mantha-mathite kathayāmi kiṁ te**

**dūraṁ prayāhi savidhe tava jājvalīmi |**

**hā dhik priyeṇa cikurāñcita-piñcha-koṭyā**

**nirmañchitāgra-caraṇāpy aruṇānanāsi ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **śrī-kṛṣṇa-kartṛka-bahutara-praṇaty-ādibhis tathā māna-tyajanārthaṁ sakhīnām ananta-prārthanābhir api mānasyābhaṅgaṁ dṛṣṭvā śrī-kṛṣṇe gate sati paścāt-tāpena vigata-mānāsmīti, ata eva śrī-kṛṣṇasyānayānārthaṁ lalitāṁ prārthayamānāṁ śrī-rādhāṁ krodhena sā lalitā āha—**durmāna-** iti | he **durmāna-mantha-mathite** ! durmāna eva manthaḥ manthāna-daṇḍaḥ, tena mathite viloḍite ! **tava savidhe** nikaṭe ahaṁ **jājvalīmi** | atas **tvaṁ dūre prayāhi** | cūḍākāreṇa **kuñcita-picchasya koṭyā** agra-bhāgena praṇāma-samaye **nirmañchitāgra-caraṇāni** tvaṁ tadānīṁ krodhena uddhurā āsīḥ | samprati katham asmābhiḥ sa ānetavyaḥ ? tvam eva gatvā ānayeti bhāvaḥ ||14||

 —o)0(o—

**|| 4.5.15-17 ||**

atha **ahitaḥ—**

**ahitaḥ syād dvidhā svasya hareś ceti prabhedataḥ ||**

tatra (1) **svasyāhitaḥ—**

**ahitaḥ svasya sa syād yaḥ kṛṣṇa-sambandha-bādhakaḥ ||**

yathā uddhava-sandeśe (74)—

**kṛṣṇaṁ muṣṇan akaruṇa-balād gopa-nārī-vadhārthī**

**mā maryādām yadu-kula-bhuvām bhindhi re gāndineya |**

**ity uttuṅgā mama madhu-pure yātrayā tatra tāsāṁ**

**vitrastānāṁ parivavalire vallavīnāṁ vilāpāḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **he **gāṇḍineya** akrūra ! tvayi yātrāṁ vidhitsau sati strīṇām asmākaṁ prāṇair api yātrā vyadhāyi, asmākaṁ prāṇā yāsyantīty arthaḥ | tathā ca śrī-kṛṣṇaṁ gṛhītvā tava gamanecchāyāṁ satyām ananta-strī-vadha-janya-pāpena **yadu-kulasya** apratiṣṭhā bhaviṣyaty ato **yadu-kula-bhuvāṁ maryādāṁ** tvaṁ **mā bhindhi re** ||17||

 —o)0(o—

**|| 4.5.18-19 ||**

atha (2) **harer ahitaḥ—**

**ahitas tu hares tasya vairi-pakṣo nigadyate ||**

yathā—

**harau śruti-śiraḥ-śikhā-maṇi-marīci-nīrājita-**

**sphurac-caraṇa-paṅkaje’py avamatiṁ vyanakty atra yaḥ |**

**ayaṁ kṣipati pāṇḍavaḥ śamana-daṇḍa-ghoraṁ haṭhāt**

**trir asya mukuṭopari sphuṭam udīrya savyaṁ padam ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : śruti-śirasām** upaniṣadāṁ **śikhā**-stha-**maṇi**-dīdhitibhir **nīrājitaṁ** **caraṇa-paṅkajaṁ **yasya, tasmin śrī-kṛṣṇe **yaḥ** śiśupālābhidhaḥ **avajñāṁ vyanakti**, asya **mukuṭopari** bhīma-nāmāyaṁ mal-lakṣaṇo yama-daṇḍād api bhayaṅkaraṁ madīyaṁ vāma-pādam **udīrya** **kṣipati** ||19||

 —o)0(o—

**|| 4.5.20-26 ||**

**solluṇṭha-hāsa-vakrokti-kaṭākṣānādarādayaḥ |**

**kṛṣṇāhita-hitasthāḥ syur amī uddīpanā iha ||**

**hasta-nispeṣaṇaṁ danta-ghaṭṭanaṁ rakta-netratā |**

**daṣṭauṣṭhatātibhrū-kuṭī bhujāsphālana-tāḍanāḥ ||**

**tuṣṇīkatā natāsyatvaṁ niśvāso bhugna-dṛṣṭitā |**

**bhartsanaṁ mūrdha-vidhūtir dṛg-ante pāṭala-cchaviḥ ||**

**bhrū-bhedādhara-kampādyā anubhāvā ihoditāḥ |**

**atra stambhādayaḥ sarve prākaṭyaṁ yānti sāttvikāḥ ||**

**āvego jaḍatā garvo nirvedo moha-cāpale |**

**asūyaugryaṁ tathāmarṣa-śramādyā vyabhicāriṇaḥ ||**

**atra krodha-ratiḥ sthāyī sa tu krodhas tridhā mataḥ |**

**kopo manyus tathā roṣas tatra kopas tu śatru-gaḥ ||**

**manyur bandhuṣu te pūjya-sama-nyūnās tridhoditāḥ |**

**roṣas tu dayite strīṇām ato vyabhicaraty asau ||**

**śrī-jīvaḥ : vyabhicarati** ādye rase vyabhicāritāṁ prāpnoti | jaratī-sakhyādīnāṁ kopa-manyuvan nāmūṣāṁ roṣaḥ sthāyitām āyātīty arthaḥ | tad evaṁ pūrvam uktā **āvegādayaś** ca vyabhicāriṇaḥ **augrya**-pradhānāḥ śatru-viṣayāḥ, **amarṣa**-pradhānā bandhu-viṣayāḥ | **asūyā**-pradhānā dayita-viṣayā jñeyāḥ ||26||

**mukundadāsaḥ : _na vyākhyātam._**

**viśvanāthaḥ : **te bandhavaḥ pūjyādi-tridhā bhavanti | vyabhicarati śṛṅgāra-rase vyabhicāritāṁ prāpnoti | jaratī-sakhyādīnāṁ kopo manyuvan nāmūṣāṁ roṣaḥ sthāyitām āyātīty arthaḥ | tad evaṁ pūrvam uktā āvegādayaś ca vyabhicāriṇaḥ, augrya-pradhānāḥ manyu-viṣayāḥ, amarṣa-pradhānā bandhu-viṣayāḥ | asūyā-pradhānā dayita-viṣayā jñeyāḥ ||26||

 —o)0(o—

**|| 4.5.27-28 ||**

**hasta-peṣādayaḥ kope manyau tuṣṇīkatādayaḥ |**

**dṛg-anta-pāṭalatvādyā roṣe tu kathitāḥ kriyāḥ ||**

tatra **vairiṇi**, yathā—

**nirudhya puram unmade harim agādha-sattva-śriyaṁ**

**mṛdhe magadha-bhūpatau kim api vaktram ākrośati |**

**dṛśaṁ kavalita-dviṣad-visara-jāṅgale lāṅgale**

**nunoda dahad-iṅgala-pravala-piṅgalāṁ lāṅgalī ||**[^6]

**śrī-jīvaḥ, mukundadāsaḥ : dviṣad-visara-jāṅgalaṁ** śatru-samūha-māṁsam | **iṅgalo**’ṅgāraḥ ||28||

**viśvanāthaḥ : **madhu-**purīṁ** **nirudhya** **agādhā sattva-śrīḥ** sampattiḥ yasya tathā-bhūtaṁ **hariṁ** **magadha-bhūpatau** jarāsandhe **vaktram ākrośati** sati, **lāṅgalī** baladevaḥ krodhena **dṛśaṁ** **lāṅgale** hale **nunoda** prerayāmāsa | tathā ca, yuddhe lāṅgalaṁ dadarśa ity arthaḥ | lāṅgale kathaṁ-bhūte ? **kavalitaṁ dviṣad-visarasya** śatru-samūhasya **jāṅgalaṁ** māṁsaṁ yena tathā-bhūte | dṛśaṁ kathaṁ-bhūtāṁ ? **jvalad-iṅgalasya** jvalad-aṅgārasyeva **piṅgala**-varṇām ||28||

 —o)0(o—

**|| 4.5.29 ||**

**pūjyo**, yathā vidagdha-mādhave (2.21)—

**krośantyāṁ kara-pallavena balavān sadyaḥ pidhatte mukhaṁ**

**dhāvantyāṁ bhaya-bhāji vistṛta-bhujo rundhe puraḥ paddhatim |**

**pādānte viluṭhaty asau mayi muhur daṣṭādharāyāṁ ruṣā **

**mātaś caṇḍi mayā śikhaṇḍa-mukuṭād ātmābhirakṣyaḥ katham ||**

**śrī-jīvaḥ**,** mukundadāsaḥ : krośantyām** iti bhāvaṁ parīkṣamāṇāyāṁ paurṇamāsyāṁ kṛṣṇa-sphūrti-mayaṁ caritaṁ sākṣād rūpam iva śrī-rādhayā kathitam ||29||

**viśvanāthaḥ : **prema-parīkṣārthaṁ śrī-rādhikāyai pātivratya-dharmam upadiśantīṁ paurṇamāsīṁ prati sā rādhāha—mayi **krośantyām** satyāṁ **mukhaṁ pidhatte** | **paddhatiṁ** panthānaṁ | **ruṣā** dantena **daṣṭādharāyāṁ** satyāṁ **pādānte viluṭhati** | he **caṇḍi** ! kopane ! śrī-kṛṣṇāt **ātmā** dehaḥ **kathaṁ rakṣyaḥ** ? ||29|| [tathāpi avicāreṇa māṁ praty eva kupyasi kiṁ vaktavyam ? iti |]

 —o)0(o—

**|| 4.5.30 ||**

**same, **yathā—

**jvalati durmukhi marmaṇi murmuras **

**tava girā jaṭile niṭile ca me |**

**giridharaḥ spṛśati sma kadā madād**

**duhitaraṁ duhitur mama pāmari ||**

**śrī-jīvaḥ : jvalati** iti jaṭilā-mukharayor nibhṛta-kalahaḥ | **murmuras** tuṣāgniḥ | **niṭile** śirasi ||30||

**mukundaḥ : murmuras** tuṣāgniḥ | **niṭile** śirasi ||30||

 

**viśvanāthaḥ : **jaṭilā-mukharayor nibhṛta-kalaham āha—he **durmukhi jaṭile** ! **tava girā** kaṭu-vacanena **mama marmaṇi niṭile** śirasi ca **murmuras** tuṣāgnir jvalati | he **pāmari** ! mama **duhituḥ** kīrtidāyāḥ **duhitaraṁ** rādhikāṁ **giridharaḥ** kadā spṛśati sma ? ||30||

 —o)0(o—

**|| 4.5.31 ||**

**nyūne**, yathā—

**hanta svakīya-kuca-mūrdhni manoharo’yaṁ**

**hāraś cakāsti hari-kaṇṭha-taṭī-cariṣṇuḥ |**

**bhoḥ paśyata svakula-kajjala-mañjarīyaṁ**

**kuṭena māṁ tad api vañcayate vadhūṭī ||**

**śrī-jīvaḥ : **kadācin nijāṅgāj jhaṭiti śrī-rādhikayāvatāritaṁ hari-hāraṁ vīkṣya tasyāḥ sakhīḥ prati jaṭilā vacanam—**hanta** iti ||31||

**mukundaḥ : **rādhā-vakṣasi hari-hāra-vīkṣaṇena jāta-manyor jaṭilāyās tat-sakhīr anādṛtya śūnye vacanam—**hanta** iti ||31||

**viśvanāthaḥ : **kadācin nijāṅgāj jhaṭiti śrī-rādhayāvatāritaṁ hari-hāraṁ vīkṣya tasyāḥ sakhīṁ prati jaṭilāha—**hanta** iti ||31||

 —o)0(o—

**|| 4.5.32-33 ||**

**asmin na tādṛśo manyau vartate raty-anugrahaḥ |**

**udāharaṇa-mātrāya tathāpy eṣa nidarśitaḥ ||**

**krodhāśrayāṇāṁ śatrūṇāṁ caidyādīnāṁ svabhāvataḥ |**

**krodho rati-vinābhāvān na bhakti-rasatāṁ vrajet ||**

**śrī-jīvaḥ : na tādṛśa** iti na spaṣṭa ity arthaḥ | govardhanaṁ vinā mallam [4.5.7] ity-ādy-uktatvāt ||32||

**mukundaḥ : tādṛśo** rasa-yogyaḥ | **manyur** ayam amarṣākhyo vyabhicāri-bhāva eva sthāyīti bhāvaḥ ||32||

**viśvanāthaḥ : **na tādṛśa iti na spaṣṭa ity arthaḥ | govardhanaṁ vinā mallam ity ādy uktatvāt ||32||

 —o)0(o—

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

raudra-bhakti-rasa-laharī pañcamī 

|| 4.5 ||

 —o)0(o—

(4.6)


### bhayānaka-bhakti-rasākhyā 


#### ṣaṣṭha-laharī

**|| 4.6.1-3 ||**

**vakṣyamāṇair vibhāvādyaiḥ puṣṭiṁ bhaya-ratir gatā |**

**bhayānakābhidho bhakti-raso dhīrair udīryate ||**

**kṛṣṇaś ca dāruṇāś ceti tasminn ālambanā dvidhā |**

**anukampyeṣu sāgaḥsu kṛṣṇas tasya ca bandhuṣu ||2||**

**dāruṇāḥ snehataḥ śaśvat tad-aniṣṭāpti-darśiṣu |**

**darśanāc chravaṇāc ceti smaraṇāc ca prakīrtitāḥ ||3||**

**śrī-jīvaḥ : **tad-bhaktāś ceti vaktavye **dāruṇāś** cety uktiḥ prakṛta-rasavin-matānusāreṇa | sva-matānusāreṇa tu pañcamy-arthānāṁ teṣām ālambanatvaṁ na sambhavati | sāmānye viśeṣeṣu ca saptamy-arthasyaivālambanatvena svīkṛtatvāt | prākṛta-rasavin-matānuvāda-mayam etat prakaraṇam iti svayaṁ likhiṣyate—


    hāsyādīnāṁ rasatvaṁ yad gauṇatvenāpi kīrtitam |


    prācāṁ matānusāreṇa tad vijñeyaṁ manīṣibhiḥ || [bha.ra.si. 4.7.13] iti |

sva-mate tu prathama-pakṣe’**nukampyā** eva bhayasya viṣayatvenāśrayatvena **cālambanāḥ** | **kṛṣṇas** tu hetu-mātram | tad-dvitīyā-pakṣe kṛṣṇo viṣayatvena, **bandhava** āśrayatvenālambanāḥ, **dāruṇās** tu hetu-mātram iti jñeyam | ratis tu yathāyatham asty eva ||2||

**mukundadāsaḥ : dāruṇāś** cety uktir bharatādīnāṁ matānusāreṇa | śrī-bhāgavatādy-anusāri-sva-mate hāsyādīnāṁ prāyo vyabhicāritvam | pañcamy-anta ālambano bhāvotpādanāṁśe ubhaya-sammata eva | saptamy-anto bhāvotkarṣa-śaṁsaka eva tasya svotpādita-bhāvotkarṣaka-svarūpatvāt | ato vakṣyate—bhīṣaṇebhyo bhayam [bha.ra.si. 4.6.12] vibhāvyate hi raty-ādir yatrety atra siddhavan nirdeśā, yato jñāna iti ca bodhyam ||2||

**viśvanāthaḥ : **asmin rase śrī-**kṛṣṇaḥ** tathā **dāruṇāḥ** asurādayaś ca **dvidhā viṣayālambanā** jñeyāḥ | **sāgaḥsu** sāparādheṣu **anukampyeṣu** āśrayālambaneṣu śrī-kṛṣṇo viṣayālambanaḥ, tasya śrī-kṛṣṇasya **bandhuṣu** snehāt sarvadā śrī-kṛṣṇasya **aniṣṭāpti-darśiṣu** teṣu āśrayālambaneṣu **dāruṇā darśanādi-**hetoḥ viṣayālambanāḥ kīrtitāḥ ||2-3|| 

 —o)0(o—

**|| 4.6.4 ||**

tatra **anukampyeṣu kṛṣṇo**, yathā—

**kiṁ śuṣyad-vadano’pi muñca khacitaṁ citte pṛthuṁ vepathuṁ**

**viśvasya prakṛtiṁ bhajasva na manāg apy asti mantuṁ tava | \
uṣma-mrakṣitam ṛkṣa-rāja rabhasād vistīrya vīryaṁ tvayā **

**pṛthvī pratyuta yuddha-kautuka-mayī sevaiva me nirmitā ||**

**śrī-jīvaḥ : uṣmā** krodha-santāpaḥ | **pṛthvī** pṛthutarā ||4||

**mukundadāsaḥ : uṣmā** krodha-santāpaḥ ||4||

**viśvanāthaḥ : **jāmbavantaṁ prati śrī-kṛṣṇa āha—he **ṛkṣa-rāja** ! **khacitaṁ** vyāptaṁ, **vepathuṁ** muñca | tava **manāg apy** aparādho **nāsti** | **uṣmā** krodha-santāpaḥ, tena **mrakṣitaṁ** yuktaṁ **vīryaṁ** **vistārya** **pṛthvī** mahatī **mama yuddha-kautuka-mayī sevaiva tvayā nirmitā** ||4||

 —o)0(o—

**|| 4.6.5 ||**

yathā vā—

**mura-mathana puras te ko bhujaṅgas tapasvī **

**laghu-haram iti kārṣīr mā sma dīnāya manyum |**

**gurur ayam aparādhas tathyam ajñānato’bhūd**

**aśaraṇam atimūḍhaṁ rakṣa rakṣa prasīda ||**

**śrī-jīvaḥ : **kāliyasya vākyam | **tapasvī** varākaḥ | **manyuḥ** krodhaḥ ||5||

**mukundadāsaḥ : tapasvī** varākaḥ ||5||

**viśvanāthaḥ : **bhagavat-tattva-jñānānantaraṁ śaraṇāpannaḥ kāliyaḥ śrī-kṛṣṇam āha—**tava puro**’gre mad-vidho **bhujaṅgaḥ tapasvī** varākaḥ kaḥ ? **manyuṁ mā sma kārṣīḥ** ||5||

 —o)0(o—

**|| 4.6.6 ||**

**bandhuṣu dāruṇa-darśanād**, yathā—

**hā kiṁ karomi taralaṁ bhavanāntarāle**

**gopendra gopaya balād uparudhya bālam |**

**kṣmā-maṇḍalena saha cañcalayan mano me**

**śṛṅgāṇi laṅghayati paśya turaṅga-daityaḥ ||6||**

**śrī-jīvaḥ : śṛṅgāṇi** vṛkṣādīnām agra-bhāgān ||6||

**mukundadāsaḥ : śṛṅgāṇi** parvatoccāgra-bhāgān ||6||

**viśvanāthaḥ : **nandaṁ prati śrī-yaśodāha—**hā kim** iti | he **gopendra** ! **taralaṁ** cañcalaṁ bālaṁ **bhavana-madhye balāt uparudhya** | **gopaya** rakṣa | **turaṅga-daityaḥ** keśī **laṅghayati** ||6||

 —o)0(o—

**|| 4.6.7 ||**

**śravaṇād**, yathā—

**śṛṇvantī turaṅga-dānavaṁ ruṣā**

**gokulaṁ kila viśantam uddhuram |**

**drāg abhūt tanaya-rakṣaṇākulā**

**śuṣyad-āsya-jalajā vrajeśvarī ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : turaṅga-dānavaṁ** keśinaṁ **gokulaṁ viśantaṁ śṛṇvatī** yaśodā **śuṣyan-mukha-pañkajā** satī **putra-rakṣaṇā**rthaṁ **vyākulā** **abhūt** ||7||

 —o)0(o—

**|| 4.6.8 ||**

**smaraṇād,** yathā—

**virama virama mātaḥ pūtanāyāḥ prasaṅgāt**

**tanum iyam adhunāpi smaryamāṇā dhunoti | \
kavalayitum ivāndhīkṛtya bālaṁ ghurantī**

**vapur atiparuṣaṁ yā ghoram āviścakāra ||8||**

**śrī-jīvaḥ : virama** iti kāñcid dūrād āgatām ajñāta-vṛttāṁ prati śrī-vrajeśvarī-vākyam | tataḥ **kavalayitum** ity-ādy anuvāda-doṣo’pi na syāt | **ghurantī** bhīma-śabdaṁ kurvantī | ghura bhīmārta-śabdayor ity asya rūpam ||8||

**mukundadāsaḥ : virama** iti kāñcid dūrāgatāṁ kiñcin-mātra-śruta-vṛttāṁ prati śrī-vrajeśvarī-vākyam | **ghurantī** bhīma-śabdaṁ kurvantī ||8||

**viśvanāthaḥ : **kāñcid dūrād āgatām ajñāta-vṛttāntāṁ prati śrī-vrajeśvarī āha—ataḥ **kavalayitum** ity-ādy-anuvāda-doṣo na syāt | **dhunoti** kampayate | **ghurantī** bhīma-śabdaṁ kurvantī | ghura bhīmārta-śabdayoḥ ||8||

 —o)0(o—

**|| 4.6.9-10 ||**

**vibhāvasya bhrukuṭy-ādyās tasminn uddīpanā matāḥ |**

**mukha-śoṣaṇam ucchvāsaḥ parāvṛtya vilokanam ||**

**sva-saṅgopanam udghūrṇā śaraṇānveṣaṇaṁ tathā |**

**krośanādyāḥ kriyāś cātra sāttvikāś cāśru-varjitāḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : vibhāvasya** viṣayālambanasya **bhrukuṭy-ādyāḥ** ||9|| **kriyā** anubhāvāḥ ||10||

 —o)0(o—

**|| 4.6.11-13 || **

**iha santrāsa-maraṇa-cāpalāvega-dīnatāḥ |**

**viṣāda-mohāpasmāra-śaṅkādyā vyabhicāriṇaḥ ||**

**asmin bhaya-ratiḥ sthāyī bhāvaḥ syād aparādhataḥ |**

**bhīṣaṇebhyaś ca tatra syād bahudhaivāparādhitā ||**

**taj-jā bhīr nāparatra syād anugrāhya-janān vinā |**

**ākṛtyā ye prakṛtyā ye ye prabhāveṇa bhīṣaṇāḥ ||**

**śrī-jīvaḥ : _na vyākhyātam._**

**mukundadāsaḥ : tajjā** aparādhajāḥ ||13||

**viśvanāthaḥ : bhīṣaṇebhyo** bhayānakāsurebhyaḥ **aparādhitā** aparādho bahuvidho bhavati ||12|| **tasmāt** aparādhāt **jātā bhīḥ** **anugrāhya**-bhaktān **vinā** **anyatra na syāt** ||13||

 —o)0(o—

**|| 4.6.14-16 || **

**etad-ālambanā bhītiḥ kevala-prema-śāliṣu |**

**nārī-bālādiṣu tathā prāyeṇātropajāyate ||**

**ākṛtyā pūtanādyāḥ syuḥ prakṛtyā duṣṭa-bhū-bhujaḥ |**

**bhīṣaṇās tu prabhāveṇa surendra-giriśādayaḥ ||**

**sadā bhagavato bhītiṁ gatā ātyantikīm api |**

**kaṁsādyā rati-śūnyatvād atra nālambanā matāḥ ||**

**śrī-jīvaḥ : duṣṭa-bhūbhujaḥ** śiśupālādayaḥ ||15||

**mukundadāsaḥ : prākṛtyā** svabhāvena keśi-mukhyo yeṣu ariṣṭādiṣu te keśi-mukhyakāḥ ||15||

**viśvanāthaḥ : etad-ālambanā** etad-viṣayālambanā **bhītiḥ** premavatsu **strī-bālakādiṣūpajāyate** ||14|| **duṣṭa-bhūbhujaḥ** śiśupālādayaḥ | bhagavat-sakāśāt kaṁsādyā **ātyantikīṁ** bhītiṁ prāptā api **rati-śūnyatvāt** viṣayālambanatve’pi nāśrayālambanāḥ | bhaktān vinānyeṣām āśrayālambanatvaṁ pūrvam eva dūrīkṛtam iti jñeyam ||15-16||

 —o)0(o—

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

bhayānaka-bhakti-rasa-laharī ṣaṣṭhī 

|| 4.6||

(4.7)


### bībhatsa-bhakti-rasākhyā 


#### saptama-laharī

**|| 4.7.1-2 ||**

**puṣṭiṁ nija-vibhāvādyair jugupsā-ratir āgatā |**

**asau bhakti-raso dhīrair bībhatsākhya itīryate ||**

**asminn āśrita-śāntādyā dhīrair ālambanā matāḥ ||**

**śrī-jīvaḥ : **tatra bībhatsitasya eva ālambanatve’py **āśrita-śāntādīnām ālambanatvaṁ** raty-aṁśena | śānto’tra tapasvi-rūpa eva | **ādya**-grahaṇāt aprāpta-bhagavat-sānnidhyāḥ sarva eva ||2|| 

**mukundadāsaḥ : asminn** iti | **ālambanā** viṣayālambana-rūpāḥ | **ādya**-śabdāt prāyikīī jugupsāśrayā anye’pi bhaktā āśrayatvena dehādikaṁ viṣayatvena gṛhītāni ||2|| 

**viśvanāthaḥ : **ātmocitair **vibhāvādyaiḥ** **puṣṭiṁ** prāptāsau **jugupsā ratiḥ** **bībhatsākhyaḥ** bhakti-raso bhavet ||1|| **asmin** rase **āśrita-śāntādayaḥ** **ālambanā matāḥ** ||2|| 

 —o)0(o—

**|| 4.7.3 ||**

yathā—

**pāṇḍityaṁ rata-hiṇḍakādhvani gato yaḥ kāma-dīkṣā-vratī**

**kurvan pūrvam aśeṣa-ṣiḍga-nagarī sāmrājya-caryām abhūt |**

**citraṁ so’yam udīrayan hari-guṇānudbāṣpa-dṛṣṭir jano**

**dṛṣṭe strī-vadane vikūṇita-mukho viṣṭabhya niṣṭhīvati ||**

**śrī-jīvaḥ : ratahiṇḍako** rata-cauraḥ | **vikūṇita-mukho** vakrita-vadanaḥ | **viṣṭabhya** viśeṣeṇa stabdho bhūtvā ||3||

**mukundadāsaḥ : vikūnita-mukho** viśeṣeṇa saṅkocita-mukhaḥ | **viṣṭabhya** viśeṣeṇa stabdhī-bhūya ||3||

**viśvanāthaḥ : rata-hiṇḍako** rati-cauraḥ | tasya **adhvani** yaḥ **pāṇḍityaṁ** prāpuḥ, tathā aśeṣa-**ṣiḍgāṇāṁ** strī-lampaṭānāṁ yā **nagarī** tasyā **sāmrājya-caryāṁ** yatheṣṭācaraṇaṁ kurvan san pūrvaṁ **kāma-dīkṣā-vratī** abhūt, sa evāyaṁ **hari-guṇān udīrayan** saṅkīrtayan **ud**gata-**bāṣpa**-dhārā-yuktā **dṛṣṭir** yasya tathā-bhūtaḥ san **strī-vadane dṛṣṭe** sati **vikūṇita-mukho** vakrita-vadanaḥ | **viṣṭabhya** viśeṣeṇa **stabdho** bhūtvā **niṣṭhīvati** ||3||

 —o)0(o—

**|| 4.7.4-6 ||**

**atra niṣṭhīvanaṁ vaktra-kūṇanaṁ ghrāṇa-saṁvṛtiḥ |**

**dhāvanaṁ kampa-pulaka-prasvedādyāś ca vikriyāḥ ||**

**iha glāni-śramonmāda-moha-nirveda-dīnatāḥ |**

**viṣāda-cāpalāvega-jāḍyādyo vyabhicāriṇaḥ ||**

**jugupsā-ratir atra syāt sthāyī sā ca vivekajā |**

**prāyikī ceti kathitā jugupsā dvi-vidhā budhaiḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : vikriyā** anubhāvāḥ ||4|| \


 —o)0(o—

**|| 4.7.7-8 ||**

tatra **vivekajā—**

**jāta-kṛṣṇa-rater bhakta-viśeṣasya tu kasyacit |**

**vivekotthā tu dehādau jugupsā syād vivekajā ||**

yathā—

**ghana-rudhira-maye tvacā pinaddhe**

**piśita-vimiśrita-visra-gandha-bhāji |**

**katham iha ramatāṁ budhaḥ śarīre**

**bhagavati hanta rater lave’py udīrṇe ||**

**śrī-jīvaḥ : piśitaṁ** māṁsam | **visraṁ** syād āma-gandhi yat | tasmād visrasya yo **gandhas** tad-**bhājī** ity arthaḥ | **udīrṇa** iti kry-ādikasya, ṛ gatāv ity asya dīrghasya niṣṭhāyā rūpam | **udita** ity arthaḥ ||8||

**mukundadāsaḥ : kasyacid bhakta-viśeṣasya** sevā-niṣṭhāṁ vinā āśrita-sārūpyasya ||7|| **piśitaṁ** māṁsam | **visraṁ** syād āma-gandhi yat | **āmaḥ** apakva-malaḥ | piśita-miśritasya visrasya yo **gandhas** tad-**bhājī** | **udīrṇa** iti kriyādikasya ṛ gatāv ity asya dīrghasya niṣṭhāntaṁ rūpam | **udita** ity arthaḥ ||8||

**viśvanāthaḥ : **śarīre kiṁ-bhūte ? **tvacā pinaddhe** carmaṇācchādite **piśitaṁ** māṁsaṁ **visrasya** yo **gandhaḥ,** tad-**bhājī** ity arthaḥ | **visraṁ** syād āma-gandhi yat ity amaraḥ | **rater lave’py udīrṇe** udite satīty arthaḥ ||8|| 

 —o)0(o—

**|| 4.7.9-10 ||**

atha **prāyikī—**

**amedhya-pūty-anubhavāt sarveṣām eva sarvataḥ |**

**yā prāyo jāyate seyaṁ jugupsā prāyikī matā ||**

yathā—

**asṛṅ-mūtrākīrṇe ghana-śamala-paṅka-vyatikare**

**vasann eṣa klinno jaḍa-tanur ahaṁ mātur udare |**

**labhe cetaḥ-kṣobhaṁ tava bhajana-karmākṣamatayā **

**tad asmin kaṁsāre kuru mayi kṛpā-sāgara kṛpām ||**

**śrī-jīvaḥ : bhajana-karmākṣamatayā** upalakṣite **mayi**, na tu tayā hetunā | "bhajana-karmākṣamatame" iti saptamy-anto vā pāṭhaḥ ||10||

**mukundadāsaḥ : sarveṣāṁ** pañca-vidha-bhaktānām ||9|| **bhajana-karmākṣamatayā** hetuneti jāta-ratitvaṁ jīvasya darśitam ||10|| 

**viśvanāthaḥ : **garbhastha-bhakta-jīvo bhagavantaṁ stauti | **ghana-śamala-paṅkānāṁ** niviḍa-pāpa-rūpa-paṅkānāṁ **vyatikaraḥ** paunaḥpunyaṁ yatra tathā-bhūte **mātur udare vasann** **eṣa jaḍa-tanur aham cetaḥ-kṣobhaṁ labhe** | **bhajana-karmākṣamatayā** upalakṣite **mayi** ||10||

 —o)0(o—

**|| 4.7.11 ||**

yathā vā—

**ghrāṇodghūrṇaka-pūta-gandhi-vikaṭe kīṭākule dehalī-**

**srasta-vyādhita-yūtha-gūtha-ghaṭanā-nirdhūta-netrāyuṣi |**

**kārā-nāmani hanta māgadha-yamenāmī vayaṁ nārake**

**kṣiptās te smṛtim ākalayya naraka-dhvaṁsinn iha prāṇimaḥ ||**

**śrī-jīvaḥ, mukundadāsaḥ : nārake** naraka-samūhe ||11||

**viśvanāthaḥ : ghrāṇasya udghūrṇā**-janako yo durgandhaḥ, tena **vikaṭe** evaṁ **dehalyāṁ** **srastā** ye **vyādhi**-yuktā manuṣya-**yūthāḥ,** teṣāṁ **gūthānāṁ** viṣṭhānāṁ **ghaṭanayā** **nirdhūtāni** **netrāṇām** **āyūṁṣi** darśana-sāmārthyāni yasya, tathā-bhūte **kārāgāra-nāmani** **nārake** naraka-samūhe jarāsandha-svarūpeṇa **yamena** **kṣiptā** vayaṁ tava caraṇāravindasya **smṛtim ākalayya** prāpya, he **naraka-dhvamṣin** ! **prāṇimaḥ** jīvāmaḥ ||11||

—o)0(o—

**|| 4.7.12-14 ||**

**labdha-kṛṣṇa-rater eva suṣṭhu pūtaṁ manaḥ sadā |**

**kṣubhyaty ahṛdya-leśe’pi tato’syāṁ raty-anugrahaḥ ||**

**hāsyādīnāṁ rasatvaṁ yad gauṇatvenāpi kīrtitam |**

**prācāṁ matānusāreṇa tad vijñeyaṁ manīṣibhiḥ ||**

**amī pañcaiva śāntādyā harer bhakti-rasā matāḥ |**

**eṣu hāsyādayaḥ prāyo bibhrati vyabhicāritām || \
**

**śrī-jīvaḥ : raty-anugrahaḥ** ratyā kartryā poṣaṇam ||12||

**mukundadāsaḥ : prācāṁ** śrī-bharatānusāri-matānām ||13||

**viśvanāthaḥ : labdha-kṛṣṇa-rater** hetoḥ **suṣṭhu pūtaṁ** nirmalaṁ **manaḥ kṣubhyati** | ata **asyāṁ** jugupsā-ratau **raty-anugrahaḥ** mukhya-ratyā kartryā poṣaṇam ity arthaḥ | sva-mate tu amī śāntādyāḥ pañcaiva bhakti-rasā matāḥ ||12-14||

 —o)0(o—

iti śrī-śrī-bhakti-rasāmṛta-sindhāv uttara-vibhāge

gauṇa-bhakti-rasa-nirūpaṇe 

bībhatsa-bhakti-rasa-laharī saptamī 

|| 4.7 ||

(4.8)


### rasānāṁ maitrī-vaira-sthiti-nāmnī 


#### aṣṭama-laharī

**|| 4.8.1-2 ||**

**athāmīṣāṁ krameṇaiva śāntādīnāṁ parasparam |**

**mitratvaṁ śātravatvaṁ ca rasānām abhidhīyate ||**

**śāntasya prīta-bībhatsa-dharma-vīrāḥ suhṛd-varāḥ |**

**adbhutaś caiṣa vijñeyaḥ prītādiṣu catuḥṣv api ||**

**śrī-jīvaḥ : **atra svayam aṅgi-rasānubhavī, śrī-kṛṣṇa-bhaktaḥ, śrī-kṛṣṇaḥ, tad-bhaktāntaraṁ, tad-udāsīnaḥ, tad-virodhī ceti pañca-vidha-gatatvena bhāvā lakṣyante | tatrāṅgino rasasya kenacid anucitenāṅgena milane sati rasa-vighātaḥ syāt, ucita-milane tu tat-poṣa iti vaktavye śāntasya tau darśayituṁ tāvad āha—**śāntasya** iti | 

**bībhatsa-dharma-vīrāv** atra tapasvi-śāntasya suhṛdau jñeyau, tad-udāsīna-tad-virodhinor bībhatsitatā-bhāvanayā śrī-kṛṣṇa-tad-bhaktayor dhārmikatā-paryālocanayā ca tadīya-rasodayāt | ātmārāma-śāntasya ca tat-tad-anavadhāne’pi suhṛd-varo jñeyaḥ | kintu śāntasya śānta-prāya-tapasvino’pi dvidhā śrī-bhagavati camatkāro jāyate—bhāvānubhavānandād api tan-mādhuryānubhavānandena, kvacic śatru-pakṣa-nigrahādi-līlāyā apy āścaryatvena | yathā tasyāravinda-nayanasya [bhā.pu. 3.15.43] ity-ādi | yathā ca, na tasya citraṁ para-pakṣa-nigrahas tathāpi martyānuvidhasya varṇyate [bhā.pu. 10.50.30] ity-ādi | martyān anuvidhatte’nukaroti martya-līlocitām eva śaktiṁ vyañjayati nādhikāṁ, tathāpi tan-nigrahādikaṁ karoty eva yat tasyety arthaḥ ||2||

**mukundadāsaḥ : eṣa ca śāntasya suhṛd-varaḥ** | **eṣo’dbhutaḥ** **prītādiṣv api suhṛd-varo jñeyaḥ** ||1-2||

**viśvanāthaḥ : **atrāṅgino rasasya kenacid anucitenāṅgena milane rasa-vighātaḥ syāt, tad-ucita-milane tu tat-poṣa iti vaktavye śāntasya tau darśayituṁ tāvad āha—**śāntasya** iti | **bībhatsa-dharma-vīrāv** atra tapasvi-śāntasya **suhṛdau** **jñeyau** | tad-udāsīna-tad-virodhinor bībhatsatā-bhāvanayā śrī-kṛṣṇa-tad-bhaktayor dhārmikatā-paryālocanayā ca tadīya-rasodayāt | ātmārāma-śāntasya ca tat-tad-anavadhāne’pi kavinā tad-aṅgatvena varṇanāyāṁ doṣa eva syāt | **adbhutaś ca śāntasya **suhṛd-varaḥ | **eṣa adbhutaḥ** dāsya-sakhya-vātsalya-śṛṅgāreṣv api **suhṛd-varo jñeyaḥ** | kintu śāntasya śānta-prāya-tapasvinaś ca dvidhā śrī-bhagavataś camatkāro jāyate | bhāvānubhavānandād api tan-mādhuryānubhavānandena kvacic śatru-pakṣa-nigrahādi-līlāyā apy āścaryatvena | yathā tṛtīye, tasyāravinda-nayanasya padāravinda- [bhā.pu. 3.15.43] ity-ādi | yathā śrī-daśame, na tasya citraṁ para-pakṣa-nigrahas tathāpi martyānuvidhasya varṇyate [bhā.pu. 10.52.29] ity-ādi | martyān anuvidhatte’nukaroti martya-līlocitām eva śaktiṁ vyañjayati, nādhikāṁ, tathāpi yas tu nigrahādikaṁ karoti tasyety arthaḥ ||2||

—o)0(o—

**|| 4.8.3 ||**

**dviṣann asya śucir yuddha-vīro raudro bhayānakaḥ ||**

**śrī-jīvaḥ : asya** śāntasya dvividhasyāpi | **śucir** atra samprati ṭīkokta-pañca-vidhāṁ gato’pi **dviṣan**, tathā **yuddha-vīraś** ca | **raudra-bhayānakau** tu ātmārāmasyaiva śatrū | tapasvi-śāntasya tu yamādīnām augrya-darśanān nija-saṁsāra-bhayotpattau śānti-puṣṭeḥ, tasya tu raudraḥ svagato dveṣyaḥ ||3||

**mukundadāsaḥ : _na vyākhyātam._**

**viśvanāthaḥ : asya** śāntasya dvividhasyāpi | **śuciḥ** śṛṅgāraḥ **dviṣan** śatrur ity arthaḥ | tathā **yuddha-vīraś** ca | **raudra-bhayānakau** tu ātmārāma-śāntasyaiva śatrū | tapasvi-śāntasya tu yamādīnām augrya-darśanān nija-saṁsāra-bhayotpattau śānti-rasasya puṣṭeḥ | asya tu raudraḥ svagato dveṣyaḥ ||3||

—o)0(o—

**|| 4.8.4 ||**

**suhṛt-prītasya bībhatsaḥ śānto vīra-dvayaṁ tathā |**

**vairī śucir yuddha-vīro raudraś caika-vibhāvakaḥ ||**

**śrī-jīvaḥ : suhṛt-prītasya bībhatsaḥ** ity udāsīnādi-dvaye bībhatsatayā tasyaiva puṣyamāṇatvāt, evaṁ tata uparatyā **śānto**’pi tathā | prathama-tritaya-gataṁ **vīra-dvayaṁ** dharma-dāna-vīrākhyaṁ **yuddha-vīro raudraś ca**, **eka-vibhāvakaḥ**, kṛṣṇa-vibhāvakaḥ sākṣāt kṛṣṇa-sambandhād utpannaḥ | sa ca sa cātra kṛṣṇena saha sva-kartṛka-yuddha-mayaḥ, kṛṣṇaṁ prati sva-kopa-maya ity arthaḥ | tad etad upalakṣaṇatvenānyatrānuktam api yathāyathaṁ tat-tad-gatatvena vyākhyāsyate ||4||

**mukundadāsaḥ : vīra-dvayaṁ** dharma-dāna-vīrākhyam | **eka-vibhāvakaḥ** kṛṣṇa-bhakta-kartṛkaḥ krodha ity arthaḥ ||4||

**viśvanāthaḥ : suhṛt-prītasya bībhatsaḥ** ity udāsīnādi-vaira-dvaye bībhatsatayā jñāte dāsyasyaiva puṣyamāṇatvāt | evaṁ tābhyām uparatyā **śānto**’pi suhṛt | tathā **vīra-dvayaṁ** dharma-vīra-dāna-vīrākhyaṁ | **yuddha-vīro raudraś** ca **eka-vibhāvakaḥ** śrī-kṛṣṇa-vibhāvakaḥ sākṣāt śrī-kṛṣṇa-sambandhād utpanno yuddha-vīraḥ śrī-kṛṣṇena saha sva-kartṛka-yuddha-mayaḥ | sākṣāt śrī-kṛṣṇa-sambandhād utpanno raudraś ca śrī-kṛṣṇaṁ prati kopa-mayaḥ | ubhayam api dāsye viruddham | anyatrāpy anukramam apy evaṁ-rītyā jñeyam ||4||

—o)0(o—

**|| 4.8.5 ||**

**preyasas tu śucir hāsyo yuddha-vīraḥ suhṛd-varāḥ |**

**dviṣo vatsala-bībhatsa-raudrā bhīṣmaś ca pūrvavat ||**

**śrī-jīvaḥ : preyasas** tv iti | **śucir** atra kṛṣṇa-gataḥ | **hāsyas** tad-bhakta-dvaya-gataś ca | **yuddha-vīras** tūdāsīnād anyatra gataḥ | pūrvavat kṛṣṇa-vibhāvakaḥ, sa cātra kṛṣṇa-viṣayāśrayatā-maya ity arthaḥ ||5||

**mukundadāsaḥ : bhīṣmaḥ** pūrvavat kṛṣṇa-vibhāvakaḥ ||5||

**viśvanāthaḥ : preyasaḥ** sakhyasya **dviṣaḥ** śatravaḥ | **bhīṣmaḥ** bhayānakaḥ | **pūrvavat** śrī-kṛṣṇa-vibhāvakaḥ ||5||

—o)0(o—

**|| 4.8.6 ||**

**vatsalasya suhṛd dhāsyaḥ karuṇo bhīṣma-bhit tathā |**

**śatruḥ śucir yuddha-vīraḥ prīto raudraś ca pūrvavat ||**

**śrī-jīvaḥ : vatsalasya** iti | **hāsya-karuṇāv** atra prathama-traya-gatau | **bhīṣma-bhid** virodhi-hetuka-bhayānaka-bhedaḥ | **śuciḥ** sarva-gataḥ | **yuddha-vīra-raudrau** kṛṣṇena saha pārasparikau | **prīto** vatsalasya kṛṣṇa-viṣayakaḥ | ataḥ pūrvavad ity upalakṣaṇam ||6||

**mukundadāsaḥ : bhīṣma-bhid** dāruṇālambanaḥ raudraś ca pūrvavat kṛṣṇa-vibhāvakaḥ ||6||

**viśvanāthaḥ : bhīṣmabhid** asura-viṣayaka-bhayānaka-bhedaḥ | **prīto** dāsyaṁ pūrvavat śrī-kṛṣṇa-viṣayaḥ ||6||

—o)0(o—

**|| 4.8.7 ||**

**śucer hāsyas tathā preyān suhṛd asya prakīrtitaḥ |**

**dviṣo vatsala-bībhatsa-śānta-raudra-bhayānakāḥ |**

**prāhur eke’sya suhṛdaṁ vīra-yugmaṁ pare ripum ||**

**śrī-jīvaḥ : śucer** iti | **hāsya-preyaḥ-**śāntāḥ prathama-dvaya-gatāḥ | **hāsya-preyāṁsau** tu kvacit sakhī-lakṣaṇa-bhaktāntara-gatau ca | **vatsalaḥ** prathama-traya-gataḥ | **bībhatsaḥ** sarva-gataḥ | **raudra-bhayānakau** prāyaḥ sarva-gatau | **vīra-yugmaṁ** yuddha-dharma-vīra-rūpaṁ, tac ca prathama-traya-gatam | **para** iti tad idaṁ na sva-matam ity abhipretam ||7||

**mukundadāsaḥ : vīra-yugmaṁ** yuddha-dharma-vīra-rūpaṁ, tad eva **pare ripuṁ** **prāhuḥ**—sva-mate sarve taṭasthāḥ ||7||

**viśvanāthaḥ : eke’sya** rasasya **vīra-yugmaṁ** yuddha-dharma-vīra-rūpaṁ **suhṛdaṁ prāhuḥ | pare** iti tad idaṁ na sva-matam ity abhipretam ||7||

—o)0(o—

**|| 4.8.8 ||**

**mitraṁ hāsyasya bībhatsaḥ śuciḥ preyān savatsalaḥ |**

**pratipakṣas tu karuṇas tathā prokto bhayānakaḥ ||**

**śrī-jīvaḥ : mitram** iti | **bībhatso**’tra kṛta-bībhatsita-veśa-vidūṣakādi-lakṣaṇa-bhaktāntara-darśanāt prathama-gatatvena jñeyaḥ | na tv atyanta-bībhatsita-daurgandhādi-darśanāt | tad evaṁ para-paratra tat-tad-dhetutvaṁ tat-tad-gatatvaṁ ca svayam unneyam ||8||

**mukundadāsaḥ : _na vyākhyātam._**

**viśvanāthaḥ : mitram** iti | **bībhatso**’tra kṛta-bībhatsita-veśa-vidūṣakādi-lakṣaṇa-bhaktāntara-darśanāt, na tv atyanta-bībhatsita-darśanāt ||8||

—o)0(o—

**|| 4.8.9 ||**

**adbhutasya suhṛd vīraḥ pañca śāntādayas tathā |**

**pratipakṣo bhaved asya raudro bībhatsa eva ca ||**

**śrī-jīvaḥ**,** viśvanāthaḥ: adbhutasya** iti | alaukika-vastv-antarānubhava-jāta-camatkārasya bhīṣaṇa-bībhatsayor anubhavena vighātaḥ syād ity eva vivakṣitam | atas tayoḥ svataś camatkāra-karatvaṁ tu na niṣidhyate | rase sāraś camatkāraḥ ity asya virodhāt ||9||

**mukundadāsaḥ : _na vyākhyātam._**

—o)0(o—

**|| 4.8.10 ||**

**vīrasya tv adbhuto hāsyaḥ preyān prītis tathā suhṛt |**

**bhayānako vipakṣo’sya kasyacic chānta eva ca ||**

**śrī-jīvaḥ : vīrasya** iti | śrī-baladevādāv iva yuddha-vīrādeḥ śrī-vrajeśvarādāv iva dāna-vīrāder vatsalaś ca kvacit suhṛd dṛśyate | **bhayānakaḥ śāntaś** ca kasyacid yuddha-vīrasya vipakṣaḥ | dāna-vīrāder bhayānakaś ca jñeyaḥ ||10||

**mukundadāsaḥ : ** **vīrasya** iti | kasyacid yuddha-vīrasya ||13||

**viśvanāthaḥ : vīrasya** iti | śrī-baladevādāv iva yuddha-vīrādeḥ śrī-vrajeśvarādāv iva dāna-vīrāder vatsalaś ca kvacit suhṛd dṛśyate | kasyacid yuddha-vīrasya bhayānakaḥ śāntaś ca vipakṣaḥ ||10||

—o)0(o—

**|| 4.8.11 ||**

**karuṇasya suhṛd raudro vatsalaś ca vilokyate |**

**vairī hāsyo’sya sambhoga-śṛṅgāraś cādbhutas tathā ||**

**śrī-jīvaḥ : karuṇasya** iti | **raudro** jāta-cara-sva-priya-pīḍanatayā anusmṛtayātra gṛhyate | vartamāna-tādṛśasya bhaya-mātra-janakatvāt ||11||

**mukundadāsaḥ : _na vyākhyātam._**

**viśvanāthaḥ : karuṇasya** iti | **raudra**-padena pūrvotpannasya sva-priya-jana-pīḍanasya jñānena pūrvam eva jāto yo raudraḥ tasya smaraṇam atra gṛhyate | vartamāna-raudrasya tu bhaya-mātra-janakatvāt | aneka-vidha-śṛṅgārāṇāṁ madhye sambhogātmaka-śṛṅgāra eva vairī ||11||

—o)0(o—

**|| 4.8.12 ||**

**raudrasya karuṇaḥ prokto vīraś cāpi suhṛd-varaḥ |**

**pratipakṣas tu hāsye’sya śṛṅgāro bhīṣaṇo’pi ca ||**

**śrī-jīvaḥ : raudrasya** iti | **bhīṣaṇo **bhayānakaḥ, sugataḥ ||12||

**mukundadāsaḥ : _na vyākhyātam._**

**viśvanāthaḥ : raudrasya** iti | **bhīṣaṇo** bhayānakaḥ ||12||

—o)0(o—

**|| 4.8.13 ||**

**bhayānakasya bībhatsaḥ karuṇaś ca suhṛd-varaḥ |**

**dviṣantu vīra-śṛṅgāra-hāsya-raudrāḥ prakīrtitāḥ ||13||**

**śrī-jīvaḥ : bhayānakasya** iti | atra karuṇasya tu suhṛttvaṁ bhāvi-sva-priya-viyoga-smaraṇāt | vīrādayaḥ sva-gatāḥ ||13||

**mukundadāsaḥ : **vīrasyeti | kasyacid yuddha-vīrasya ||13||

**viśvanāthaḥ : bhayānakasya** iti | atra karuṇasya tu suhṛttvaṁ bhāvi-sva-priya-viyoga-smaraṇāt ||13||

—o)0(o—

**|| 4.8.14 ||**

**bībhatsasya bhavec chānto hāsyaḥ prītis tathā suhṛt |**

**śatruḥ śucis tathā preyān jñeyā yuktyā pare ca te ||**

**śrī-jīvaḥ : bībhatsasya** iti | **śānto**’tra tāpasālambanakaḥ, prīta āraddha-rati-bhaktādy-avalambanaḥ | **hāsyasya** suhṛttvaṁ vidūṣakādi-kṛta-kuveśādau jñeyaṁ, na tu sarvatra ||14||

**mukundadāsaḥ : _na vyākhyātam._**

**viśvanāthaḥ : bībhatsasya** iti | **hāsasya** suhṛttvaṁ vidūṣakādi-kṛta-kuveṣādau jñeyaṁ, na tu sarvatra ||14||

—o)0(o—

**|| 4.8.15-17 ||**

tatra **suhṛt-kṛtyam—**

**kathitebhyaḥ pare ye syus te taṭasthāḥ satāṁ matāḥ ||**

**suhṛdā miśraṇāṁ samyag āsvādaṁ**[^7]** kurute rasam ||**

**dvayos tu miśraṇe sāmyaṁ duḥśakaṁ syāt tulā-dhṛtam |**

**tasmād aṅgāṅgi-bhāvena melanaṁ viduṣāṁ matam ||**

**śrī-jīvaḥ : kathitebhya** iti sākṣād-uktebhyo yuktyā jñātebhyaś cety arthaḥ ||15|| **dvayos tv** ity ardhasya pareṇānvayaḥ | **tulayā** yutam atyantaṁ yathā syāt tathā **duḥśakaṁ** bhāvayitum aśakyam ity arthaḥ | **melanam** ekadā bhāvanam ||15-17||

**mukundadāsaḥ : kathitebhya** iti sākṣād-uktebhyo yuktyā jñātebhyaś cety arthaḥ ||15|| **tūlā-dhṛtam **atyanta-sāmyam | **melanam** ekatra saṅgatiḥ ||17||

**viśvanāthaḥ : kathitebhya** iti | sākṣād uktebhyaḥ yuktyā jñātebhyaś cety arthaḥ | **suhṛdā** saha milanam eva rasaṁ **samyag āsvādyaṁ kurute** | tatra rasa-dvaya-milane **tulayā dhṛtam** ātyantikaṁ **sāmyaṁ** **duḥśakaṁ** bhāvayitum aśakyam ity arthaḥ | melanam ekadotpannatvam ||15-17||

—o)0(o—

**|| 4.8.18-19 ||**

**bhaven mukhyo’thavā gauṇo raso’ṅgī kila yatra yaḥ |**

**kartavyaṁ tatra tasyāṅgaṁ suhṛd eva raso budhaiḥ ||**

**athāṅgitvaṁ prathamato mukhyānām iha likhyate |**

**aṅgatāṁ yatra suhṛdo mukhyā gauṇāś ca bibhrati ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : yatra yo mukhya-rasaḥ gauṇa-raso vā aṅgī bhavet**, **tatra tasya** rasasya **suhṛd** eva **raso**’ṅgīkartavyaḥ, na tu vairī | na vā udāsīna ity arthaḥ ||18|| **athāṅgitvam** iti | **prathamato** **mukhyānāṁ** śāntādīnām **aṅgitvaṁ likhyate** | **yatra** **mukhya**-rasa-rūpe aṅgini **suhṛdo mukhya**-rasāḥ **suhṛdo gauṇa**-rasāś ca **aṅgatāṁ bibhrati** ity anvayaḥ ||19||

—o)0(o—

**|| 4.8.20 ||**

tatra **śānte’ṅgini prītasyāṅgatā**, yathā—

**jīva-sphuliṅga-vahner mahaso ghana-cit-svarūpasya |**

**tasya padāmbuja-yugalaṁ kiṁ vā saṁvāhayiṣyāmi ||**

<p style="text-align: right">
<strong>atra mukhye’ṅgini mukhyasyāṅgatā |</strong></p>


**śrī-jīvaḥ : jīva-sphuliṅga-vahner** iti śrautānuvādaḥ | sa ca jīveśayor aṁśāṁśitā-prāmāṇyāya | **ghanaḥ** śrī-vigrahas tad-ākārā vā **cit** sac-cid-ānanda-lakṣaṇaṁ paraṁ brahma, saiva svarūpaṁ yasya, tādṛśatvena mamālambanasyeti tatra sva-niṣṭhā darśitā | tasmāc chāntasyāṅgitvaṁ, aṅgatve’pi tādṛg-uttama-suhṛd-āliṅgitatvena praśastatvam api dhvanitam | kintv atrāpy aṅgatve’pi prītasya [śāntasya] prābalyaṁ, dadhni sitāyā ivāsvādādhikyād iti jñeyam | pāda-saṁvāhanecchā ca paramānanda-vigrahasya tasya sparśānanda-prāptīcchayaiva, na tu sāhāyyenānanda-dānecchayā, pūrṇānandakatvena tasya sphuraṇāt | evam uttaratrāpi ||20||

**mukundadāsaḥ : ghanā** niviḍā **cit** sac-cid-ānanda-lakṣaṇaṁ paraṁ brahma, saiva **rūpam** ākāro yasya | tasya īdṛśatvena sadānubhūyamānasyeti tatra sva-niṣṭhā darśitā | asya prīte’bhilāṣaḥ kṛpā viśeṣa-lābhāt | sthāyinaḥ śāntasya prīta-sañcāritāṁ prāpya poṣaka iti jñeyam | agre gṛhītatvety atrāpi | atra śloke ||20||

**viśvanāthaḥ : jīva-rūpa-sphuliṅgānāṁ vahner** agni-puñjasya | etena jīveśayor aṁśāṁśitā pratipāditā | **mahasas** tejasaḥ svarūpasyety anena sva-prakāśatvam uktam | **ghana-cit-svarūpasya** niviḍa-jñānānanda-svarūpasya tādṛśatvena mamālambanasyeti | tatra sva-niṣṭhā darśitā | tasmāc chāntasyāṅgitvam ||20||

—o)0(o—

**|| 4.8.21 ||**

tatraiva **bībhatsasya**, yathā—

**aham iha kapha-śukra-śoṇitānāṁ**

**pṛthu-kutupe kutukī rataḥ śarīre |**

**śiva śiva paramātmano durātmā**

**sukha-vapuṣaḥ smaraṇe’pi mantharo’smi ||**

<p style="text-align: right">
<strong>atra mukhya eva gauṇasya |</strong></p>


**śrī-jīvaḥ : kutupe** svalpa-carma-puṭake | **kutukī** vicitra-viṣayāsvādāya sotsāhaḥ | tatraiva śānte ||21||

**mukundadāsaḥ : kutupe** svalpa-carma-puṭake | **kutukī** vicitra-viṣayāsvāde sotsāhaḥ ||21||

**viśvanāthaḥ : pṛthu-kutupe** vistṛta-carma-puṭake **śarīre** **rato’haṁ durātmā** | kathaṁ-bhūtaḥ ? **kutukī** vicitra-viṣayāsvādāya sotsāhaḥ | tatraiva śānte aṅgini prītāder aṅgitvam ||21||

—o)0(o—

**|| 4.8.22 ||**

tatraiva **prītasyādbhuta-bībhatsayoś ca**, yathā—

**hitvāsmin piśitopanaddha-rudhira-klinne mudaṁ vigrahe**

**prīty-utsikta-manāḥ kadāham asakṛd-dustarka-caryāspadam |**

**āsīnaṁ puraṭāsanopari paraṁ brahmāmbuda-śyāmalaṁ**

**seviṣye cala-cāru-cāmara-marut-sañcāra-cāturyataḥ ||**

<p style="text-align: right">
<strong>	atra mukhya eva mukhyasya gauṇayoś ca |</strong></p>


**śrī-jīvaḥ : dustarka-caryāspadam** ity anenādbhuta-rasaḥ | saṁvāhanecchāvat **seviṣya** ity-ādīcchā ca tat-saurabhyādy-atiśayānubhavārthā jñeyā | yathā tasyāravinda-nayanasya [bhā.pu. 3.15.43] ity-ādikaṁ śrī-sanakādīnāṁ śrūyate, tadvat ||22||

**mukundadāsaḥ : hitvāsmin** nityātmārāma-śānta-vacanam | **mudaṁ** svabhāvajāṁ prītim ||22||

**viśvanāthaḥ : asmin vigrahe** dehe **mudaṁ hitvā** **prītyā utsika-manā** **ahaṁ** svarṇa-**siṁhāsanopari** **āsīnaṁ** kṛtopaveśam **ambuda-śyāmalaṁ brahma** bhagavantaṁ **kadā** **seviṣye** ? kathaṁ-bhūtaṁ ? **dustarkasya caryā** ācaraṇaṁ yatra, tathā-bhūtasya **āspadam** dhāma yasya, tathā-bhūtam | dustarkety anenādbhuta-rasaḥ | **piśita-** ity-ādinā bībhatsa-rasaḥ | aṅgini **mukhye** śānta-rase **mukhyasya** dāsyasya **gauṇayor** adbhuta-bībhatsayor aṅgatvaṁ jñeyam ||22||

—o)0(o—

**|| 4.8.23 ||**

atha **prīte śāntasya**, yathā—

**niravidyatayā sapady ahaṁ **

**niravadyaḥ pratipadya-mādhurīm | \
aravinda-vilocanaṁ kadā **

**prabhum indīvara-sundaraṁ bhaje ||**

<p style="text-align: right">
<strong>atra mukhye mukhyasya |</strong></p>


**śrī-jīvaḥ : niravidyatayā** avidyā-rahitatayeti śānti-vāsanā ||23||

**mukundadāsaḥ : _na vyākhyātam._**

**viśvanāthaḥ : niravidyatayā** avidyā-rāhityena **niravadyaḥ** nirdūṣaṇaḥ san **kadāhaṁ prabhuṁ bhaje** ? kathaṁ-bhūtaṁ ? **pratipadyā** prapadyā **mādhurī** yasya tam | niravidyatayeti śānti-vāsanā ||23||

—o)0(o—

**|| 4.8.24 ||**

tatraiva **bībhatsasya**, yathā—

**smaran prabhu-pādāmbhojaṁ naṭann aṭati vaiṣṇavaḥ |**

**yas tu dṛṣṭyā padminīnām api suṣṭhu hṛṇīyate ||**

<p style="text-align: right">
<strong>	atra mukhye gauṇasya |</strong></p>


**śrī-jīvaḥ : smarann** iti | **aṭati** bhramati | **hṛṇīyate** ghṛnāṁ karoti | pāṭhāntaraṁ tyaktam ||24||

**mukundadāsaḥ : hṛṇīyamāno** hrīṇaḥ | “smaraṇe hariṇī-dṛśāṁ prabho deva jayety uccair naṭann aṭati vaiṣṇavaḥ” iti pāṭhaḥ | **smaraṇe** yathā kathañcin manasā sambandhe hrīṇo lajjitaḥ san hṛṇīyamāno ghṛṇāṁ kurvan **prabho deva jayeti** vākyam **uccair** dūra-vyāpi yathā syāt tathā **naṭan** nṛtyaṁ kurvan **aṭati** mandaṁ mandaṁ gacchati ||24||

**viśvanāthaḥ : aṭati** bhramati **padminīnāṁ** sundarīṇām api **darśanena** **hṛṇīyate** ghṛṇāṁ karoti ||24||

—o)0(o—

**|| 4.8.25 ||**

tatraiva **bībhatsa-śānta-vīrāṇāṁ**, yathā—

**tanoti mukha-vikriyāṁ yuvati-saṅga-raṅgodaye **

**na tṛpyati na sarvataḥ sukha-maye samādhāv api |**

**na siddhiṣu ca lālasāṁ vahati dīyamānāsv**[^8]** api **

**prabho tava padārcane param upaiti tṛṣṇāṁ manaḥ ||**

<p style="text-align: right">
<strong>	atra mukhye mukhyasya gauṇayoś ca |</strong></p>


**śrī-jīvaḥ : **brahma-samādhāv api nimitte yat sarvaṁ śravaṇa-mananādikaṁ tatra **na** **na tṛpyati**, api tu tṛpyaty eva alaṁ-buddhiṁ karoty evety arthaḥ | **dīyamānasv** ity atra tvayeti gamyam, sādaratayaiva tad-anuktiḥ | “labhyamānāsv api” iti pāṭhāntaraṁ spaṣṭam ||25||

**mukundadāsaḥ : yuvatī-saṅga-raṅgodaye** yuvatibhiḥ saṅge yaḥ pūrvaṁ **raṅgaḥ**, tasya **udaye** manasy udgame **sukha-maye** brahma-sukha-svarūpe **na tṛpyati**, na, api tu tṛpyaty eva, alaṁ-buddhiṁ karoty evety arthaḥ | **dīyamānāsv** apīty atrārthā tvayeti gamyam ||25||

**viśvanāthaḥ : yuvatī-saṅge** kasyacit kautukodaye sati **mukha-vikriyām** ity anena bībhatsaḥ | brahma-samādhāv api nimitte yat śravaṇa-mananādikaṁ tatra **na na tṛpyati**, tṛpyaty eva, alaṁ-buddhiṁ karoty evety arthaḥ | anena śāntaḥ | tvayā **dīyamānāsu** **siddhiṣu lālasāṁ** **na vahati** ity anena prāptānāṁ parityāgād dāna-vīraḥ | **paraṁ** kevalam ||25||

—o)0(o—

**|| 4.8.26 ||**

atha **preyasi śucer, **yathā—

**dhanyānāṁ kila mūrdhanyāḥ subalāmūr vrajābalāḥ |**

**adharaṁ piñcha-cūḍasya calāś culūkayanti yāḥ ||**

<p style="text-align: right">
	<strong>atra mukhye mukhyasya |</strong></p>


**śrī-jīvaḥ : dhanyānām** ity anumodanātmikaiveyaṁ śuci-bhāvanā, na tu sambhogecchā-mayātmikā, teṣāṁ sva-svarūpa eva nitya-sthiteḥ ||26||

**mukundadāsaḥ : piñcha-cūḍasya** iti preyān ||26||

**viśvanāthaḥ : _na vyākhyātam._**

—o)0(o—

**|| 4.8.27 ||**

tatraiva **hāsasya**, yathā—

**dṛśos taralitair alaṁ vraja nivṛtya mugdhe vrajaṁ**

**vitarkayasi māṁ yathā na hi tathāsmi kiṁ bhūriṇā |**

**itīrayati mādhave nava-vilāsinīṁ chadmanā **

**dadarśa subalo valad-vikaca-dṛṣṭir asyānanam ||**


    <p style="text-align: right">
<strong>	atra mukhye gauṇasya |</strong></p>


**śrī-jīvaḥ : dṛśor** ity atra saty api śucy-aṁśe hāsyāṁś ca naivodāharaṇaṁ darśyate ||27|| 

**mukundadāsaḥ : dṛśor** iti | **ānanaṁ** **dadarśa** iti preyān | **valad-vikaca**- ity anena hāsyo darśitaḥ ||27||

**viśvanāthaḥ : **kāñcid vraja-sundarīṁ prati śrī-kṛṣṇaḥ sa-parihāsam āha—he **mugdhe** ! **nivṛtya vrajaṁ gaccha**, **kiṁ bhūriṇā** prayāsena | **nava-vilāsinīṁ** prati **chadmanā mādhave itīrayati** sati **valad-vikaca**-hāsyenātiśaya-praphullā tathā-bhūtaḥ **subalo**’sya śrī-kṛṣṇasya **mukhaṁ dadarśa** ||27||

—o)0(o—

**|| 4.8.28 ||**

tatraiva **śuci**-**hāsyayoḥ**, yathā—

**mihira-duhitur udyad-vañjulaṁ mañju-tīraṁ**

**praviśati subalo’yaṁ rādhikā-veṣa-gūḍhaḥ |**

**sa-rabhasam abhipaśyan kṛṣṇam abhyutthitaṁ yaḥ**

**smita-vikaśita-gaṇḍaṁ svīyam āsyaṁ vṛṇoti ||**

<p style="text-align: right">
<strong>	atra mukhye mukhya-gauṇayoḥ |</strong></p>


**śrī-jīvaḥ : vṛṇoti** āvṛṇoti | prācīyaṁ prāntato vṛtiḥ ity amara-darśanāt ||28||

**mukundadāsaḥ : _na vyākhyātam._**

**viśvanāthaḥ : mihira-duhitur** yamunāyā **mañju-tīraṁ** **rādhikā-veśena guptaḥ subalaḥ praviśati** | kīdṛśaṁ ? **udyan vañjulo** yatra tathā-bhūtam | **sarabhasaṁ** saharṣaṁ yathā syāt tathā bhrameṇa śrī-rādhikā-sparśārtham **abhyutthitaṁ** śrī-**kṛṣṇaṁ paśyan**, **yaḥ** subalaḥ **smitena vikaśitaṁ gaṇḍaṁ** yasmin, tat **svīya-mukhaṁ** vastreṇa **āvṛṇoti** ||28||

—o)0(o—

**|| 4.8.29 ||**

atha **vatsale karuṇasya—**

**nirātapatraḥ kāntāre santataṁ mukta-pādukaḥ |**

**vatsān avati vatso me hanta santapyate manaḥ ||29||**

<p style="text-align: right">
<strong>	atra mukhye gauṇasya |</strong></p>


**śrī-jīvaḥ : nirātapatra** iti | atra aniṣṭāśaṅkīnīva bandhu-hṛdayāṇi iti śaṅkā-cintātiśayena śokaṁ sambhāvya śrī-vrajeśvarī-vacanāt karuṇāvakāśaḥ ||29|

**mukundadāsaḥ : _na vyākhyātam._**

**viśvanāthaḥ : kāntāre** durga-vartmani **nirātapatraḥ** ātapa-nivartaka-cchatrādi-rahitaḥ pāda-trāṇa-rahitaś ca me bālako **vatsān avati** | atra "aniṣṭa-śaṅkīni bandhu-hṛdayāṇi" iti cittasya śaṅkātiśayena śokaṁ sambhāvya śrī-vrajeśvarī-vacanāt karuṇāvakāśaḥ ||29||

—o)0(o—

**|| 4.8.30 ||**

tatraiva **hāsyasya**, yathā—

**putras te navanīta-piṇḍam atanuṁ muṣṇan mamāntar-gṛhād**

**vinyasyāpasasāra tasya kaṇikāṁ nidrāṇa-ḍimbhānane |**

**ity uktā kula-vṛddhayā suta-mukhe dṛṣṭiṁ vibhugna-bhruṇi**

**smerāṁ nikṣipatī sadā bhavatu vaḥ kṣemāya goṣṭheśvarī ||**

<p style="text-align: right">
<strong>	atrāpi mukhye gauṇasya |</strong></p>


**śrī-jīvaḥ, mukundadāsaḥ : _na vyākhyātam._**

**viśvanāthaḥ : tava putraḥ atanuṁ** sthūlaṁ **navanīta-piṇḍaṁ muṣṇan** **mama gṛha**-madhye **nidrāṇasya bālakasyānane** tasya piṇḍasya **kaṇikāṁ vinyasya apasasāra** **kula-vṛddhayā ity uktā goṣṭheśvarī suta-mukhe smerāṁ** hāsya-yuktāṁ **dṛṣṭiṁ nikṣipantī** satī **vaḥ kṣemāya bhavatu** | suta-mukhe kathaṁ-bhūte ? vṛddhāṁ praty asūyayā **vibhugnā bhrūr** yasya tathā-bhūte ||30||

—o)0(o—

**|| 4.8.31 ||**

tatraiva **bhayānakādbhuta-hāsya-karuṇānāṁ**, yathā—

**kamprā svedini cūrṇa-kuntala-taṭe sphārekṣaṇā tuṅgite **

**savye doṣṇi vikāśi-gaṇḍa-phalakā līlāsya-bhaṅgī-śate |**

**bibhrāṇasya harer girīndram udayad-bāṣpā cirordhva-sthitau **

**pātu prasnava-sicyamāna-sicayā viśvaṁ vrajādhīśvarī ||**

<p style="text-align: right">
	<strong>atrāpi mukhye catūrṇāṁ gauṇānām |</strong></p>


**śrī-jīvaḥ : savye doṣṇi girīndraṁ bibhrāṇasya hareś** **cūrṇa-kuntala-taṭe svedini** sati **kamprā** ity-ādikaṁ yojyam ||31||

**mukundadāsaḥ : _na vyākhyātam._**

**viśvanāthaḥ : govardhanaṁ bibhrāṇasya hareś cūrṇa-kuntala-taṭe prasvedini** sati **kamprā**, govardhanasya patanāśaṅkayā **vrajeśvarī viśvaṁ pātu** | tasya **hareḥ savye doṣṇi** vāme haste **tuṅgite** govardhana-dhāraṇārtham uccī-kṛte sati **sphārekṣaṇā**, sapta-varṣa-bālakasya sāhasa-darśanād vismayena vistṛtekṣaṇā | harer līlayā sahacara-bālakaiḥ saha hāsyopahāsyena mukhasya bhaṅgī-śate sati hāsyena **vikāśi-gaṇḍa-phalakā**, saptāha-rūpa-**cira**-kālaṁ vyāpya harer vāma-bhuje **ūrdhva-sthitau** **udayad-bāṣpa**-dhārā-yuktā yaśodā vātsalyāt **prasnavena sicyamānaṁ sicayaṁ** vastraṁ yasyās tathā-bhūtā ||31||

—o)0(o—

**|| 4.8.32 ||**

**kevale vatsale nāsti mukhyasya khalu sauhṛdam |**

**ato’tra vatsale tasya natarāṁ likhitāṅgatā ||**

**śrī-jīvaḥ : kevale** śuddhe **vatsale** tatra nāstīty upalakṣaṇaṁ kutracid anyatrāpy unneyam | **tasya** mukhyasya ||32||

**mukundadāsaḥ : _na vyākhyātam._**

**viśvanāthaḥ : kevale** śuddhe **vātsalye mukhyasya** rasasya **aṅgatā** nāsti, kintu gauṇasyaivety arthaḥ | **tasya** mukhyasya ||32|| 

—o)0(o—

**|| 4.8.33 ||**

atha** ujjvale preyaso**, yathā—

**mad-veṣa-śīlita-tanoḥ subalasya paśya**

**vinyasya mañju-bhuja-mūrdhni bhujaṁ mukundaḥ |**

**romāñca-kañcuka-juṣaḥ sphuṭam asya karṇe**

**sandeśam arpayati tanvi mad-artham eva ||**

<p style="text-align: right">
<strong>atra mukhye mukhyasya |</strong></p>


**śrī-jīvaḥ : mad-veśa-** iti | subalena tad-veśa-karaṇam idaṁ narmaṇeti jñeyam ||33||

**mukundadāsaḥ : mad-veśa-** iti | atra subala-viṣayakau kṛṣṇa-rasau ||33||

**viśvanāthaḥ : **subalena tad-veśa-karaṇam idaṁ narmaṇeti jñeyam ||33||

—o)0(o—

**|| 4.8.34 ||**

tatraiva **hāsyasya**, yathā—

**svasāsmi tava nirdaye paricinoṣi na tvaṁ kutaḥ **

**kuru praṇaya-nirbharaṁ mama kṛśāṅgi kaṇṭha-graham |**

**iti bruvati peśalaṁ yuvati-veṣa-gūḍhe harau**

**kṛtaṁ smitam abhijñayā guru-puras tadā rādhayā ||**

<p style="text-align: right">
<strong>	atra mukhye gauṇasya |</strong></p>


**śrī-jīvaḥ : svasāsmi tava nirdaye** ity ardhe | “tavāsmi savayaś-carī smarasi māṁ kaṭhore na kiṁ ? kuru pranāya-nirbharaṁ mama sukaṇṭhi kaṇṭha-graham” iti pāṭhāntaram ||34||

**mukundadāsaḥ : abhijñayā** iti śuciḥ ||34||

**viśvanāthaḥ : abhijñayā** śrī-kṛṣṇa eva **yuvati-veśaṁ **gṛhītvā **mat-kaṇṭha-grahaṇārtham** āgata iti viśeṣa-jñānavatyā **rādhayā** **gurūṇām** agre **smitaṁ kṛtam** ||34||

—o)0(o—

**|| 4.8.35 ||**

tatraiva **preyo-vīrayor **yathā—

**mukundo’yaṁ candrāvali-vadana-candre caṭulabhe**

**smara-smerām ārād dṛśam asakalām arpayati ca |**

**bhujām aṁse sakhyuḥ pulakini dadhānaḥ phani-nibhām **

**ibhāri-kṣveḍābhir vṛṣa-danujam udyojayati ca ||**

<p style="text-align: right">
<strong>	atra mukhye mukhya-gauṇayoḥ |</strong></p>


**śrī-jīvaḥ : mukundo’yam** iti | śrī-**candrāvalī**-sakhyā bhāvanā | sā ca tayor madhurāṁ ratim ālambyaiva pravṛttā | preyo-vīrau tu tad-anusaṅginau vidhāyeti yuktam uktaṁ **tatraiva preyo-vīrayor yathā **iti | evam anyatrāpi jñeyam | **ibhānām arayo** vidrāvikā yā **kṣveḍāḥ** siṁha-nādās tābhiḥ ||35||

**mukundadāsaḥ : kṣveḍā** syāt siṁhavan nāda iti kṣveḍā-śabdāl labdhasyāpi **ibhāreḥ** punar grahaṇaṁ śrī-candrāvaly-ādau tāsāṁ madhura-bhara-prakāśena acintya-prabhāvatārthaṁ puṣpa-māletivat | atra vīrasya citratvaṁ para-matam api svīkṛtam ||35||

**viśvanāthaḥ : mukunda** iti candrāvalī-sakhyā vacanam | **smareṇa** kandarpeṇa **smerām asakalām** asampūrṇāṁ duḥkha-saṅkaṭābhyām iti yāvat | **phaṇi-nibhāṁ** sarpa-tulyāṁ **bhujāṁ** pulaka-viśiṣṭe **sakhyuḥ** skandha-deśe **dadhānaḥ**, **ibhāri-kṣveḍābhiḥ** siṁha-nādaiḥ ariṣṭaṁ yuddhārtham **udvejayati** ||35||

—o)0(o—

**|| 4.8.36-37 ||**

atha **gauṇānām aṅgitā—**

**hāsyādīnāṁ tu gauṇānāṁ yad udāharaṇaṁ kṛtam |**

**tenaiṣām aṅgitā vyaktā mukhyānāṁ ca tathāṅgatā |**

**tathāpy alpa-viśeṣāya kiñcid eva vilikhyate ||**

atha **hāsye’ṅgini śucer aṅgatā**, yathā—

**madanāndhatayā tri-vakrayā **

**prasabhaṁ pīta-paṭāñcale dhṛte |**

**adadhād vinataṁ janāgrato**

**harir utphulla-kapolam ānanam ||**

<p style="text-align: right">
<strong>	atra gauṇe’ṅgini mukhyasyāṅgatā |</strong></p>


**śrī-jīvaḥ : _na vyākhyātam._**

**mukundadāsaḥ : janāgrato vinatam** iti śuciḥ ||37||

**viśvanāthaḥ : trivakrayā** kubjayā ||37||

—o)0(o—

**|| 4.8.38 ||**

**vīre preyaso**, yathā—

**senānyaṁ vijitam avekṣya bhadrasenaṁ**

**māṁ yoddhuṁ milasi puraḥ kathaṁ viśāla |**

**rāmāṇāṁ śatam api nodbhaṭoru-dhāmā **

**śrīdāmā gaṇayati re tvam atra ko’si ||**

<p style="text-align: right">
<strong>atrāpi gauṇe’ṅgini mukhyasya |</strong></p>


**śrī-jīvaḥ : **atrāpity **atra** mukhyasyeti śrīdāmno rāma-pratiyoddhuh kṛṣṇa-pakṣa-praveśena tat-sakhye spaṣṭatāpatteḥ ||38||

**mukundadāsaḥ : senānyam** ity atra śrīdāmnaḥ śrī-kṛṣṇa-prītaye yuddhādi-karaṇāt preyān ||38||

**viśvanāthaḥ : **he **viśāla** ! **bhadrasenaṁ** mama **senānyaṁ parājitam avekṣya kathaṁ yoddhuṁ māṁ milasi** ? **udbhaṭa-tejā** ahaṁ **śrīdāmā** **rāmāṇāṁ śatam api na gaṇayati** ||38||

—o)0(o—

**|| 4.8.39 ||**

**raudre preyo-vīrayor**, yathā—

**yadunandana nindanoddhataṁ **

**śiśupālaṁ samare jighāṁsubhiḥ |**

**atilohita-locanotpalair **

**jagṛhe pāṇḍu-sutair varāyudham ||**

<p style="text-align: right">
<strong>atra gauṇe mukhya-gauṇayoḥ |</strong></p>


**śrī-jīvaḥ, viśvanāthaḥ : _na vyākhyātam._**

**mukundadāsaḥ : varāyudhaṁ jagṛhe** iti vīraḥ ||39||

—o)0(o—

**|| 4.8.40 ||**

**adbhute preyo-vīra-hāsyānāṁ**, yathā—

**mitrāṇīka-vṛtaṁ gadā-yudhi guruṁ-manyaṁ pralamba-dviṣaṁ **

**yaṣṭyā durbalayā vijitya purataḥ solluṇṭham udgāyataḥ |**

**śrīdāmnaḥ kila vīkṣya keli-samarāṭopotsave pāṭavaṁ**

**kṛṣṇaḥ phulla-kapolakaḥ pulakavān visphāra-dṛṣṭir babhau ||**


    <p style="text-align: right">
atra <strong>gauṇe mukhyasya gauṇayoś ca </strong>|</p>


**śrī-jīvaḥ : mitrāṇīka-vṛtam** iti kasyacid anyasya sakhyur vākyam | asyaiva caite rasā udāhāryāḥ, na tu śrī-kṛṣṇasya, bhakti-rasasyaiva prakṛtatvāt | **durbalayā yaṣṭyā vijitya** iti śikṣā-viśeṣādhikyam abhipretam | sakhitvenāṅgīkṛteṣu sambhavati ca tat tad iti | “samarāṭopa-krame” ity eva pāṭhaḥ ||40||

**mukundadāsaḥ : **“samarāṭopotsave” iti pāṭhaḥ | **śrīdāmna** iti viṣayālambanoktyā preyān | **kṛṣṇaḥ phulla-kapolaka** ity-ādi viśiṣṭo **babhāv** ity asyāyam arthaḥ—vibhāvādīnāṁ śravaṇādinā puṣṭā sādhakānāṁ ratiḥ rasaḥ syāt | vibhāvair ālambanair ity-ādinā darśitam eva | vibhāvāś ca vairūpya-rahitā eva śravaṇādinānubhūtā ratiṁ puṣṭāṁ kurvanti | teṣāṁ vairūpye rateḥ saṅkoca eva, kutaḥ puṣṭatā ? rater asyāḥ prabhāvo’pi vairūpye ati kuñcatīti, vairūpyaṁ tu vibhāvāder anaucityam udīryata iti ca | ekatra rati-varṇane sthāyi-vairūpyaṁ syāt | paraspara-raty-ādeḥ kṛṣṇa-bhaktau viṣayāśrayau darśitāv eva | ata eva sahacara-nikurambaṁ bhrātar ārya praviṣṭam [bha.ra.si. 3.3.20] ity ādau | kaṁsāsuram api [?] ity ādau | mukundo’yam [bha.ra.si. 4.8.35] ity ādau | **mitrānika-** ity atrānyatra ca bahutra śrī-kṛṣṇasyāpi bhakta-viṣayo raty-ādir darśita iti ||40||

**viśvanāthaḥ : mitrāṇīka-vṛtam** iti kasyacid anyasya sakhyur vacanam | tasyaiva caite rasā udāhāryāḥ, na tu śrī-kṛṣṇasya, bhakti-rasasyaiva prakṛtatvāt | **durbalayā yaṣṭyā vijitya** iti śikṣā-viśeṣādhikyam abhipretam | hāsyena **phulla-kapolakaḥ,** vismayena **visphāra-dṛṣṭiḥ** ||40||

—o)0(o—

**|| 4.8.41-43 ||**

**evam anyasya gauṇasya jñeyā kavibhir aṅgitā |**

**tathā ca mukhya-gauṇānāṁ rasānām aṅgatāpi ca ||**

**so’ṅgī sarvātigo yaḥ syān mukhyo gauṇo’thavā rasaḥ |**

**sa evāṅgaṁ bhaved aṅgi-poṣī sañcāritāṁ vrajan ||**

tathā ca nāṭyācāryāḥ paṭhanti—

**eka eva bhavet sthāyī raso mukhyatamo hi yaḥ |**

**rasās tad-anuyāyitvād anye syur vyabhicāriṇaḥ ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **athāṅgāṅginoḥ sāmānyato lakṣaṇam āha—**so’ṅgī** iti | bahūnāṁ **rasānāṁ** milane **mukhyo** vā **gauṇo** vā **raso** bhavatu, kintu yaḥ **sarvātigaḥ** sarvāpekṣayā āsvādyatvenādhikaḥ, **so’ṅgī**, yaḥ svayaṁ **sañcāritāṁ** **vrajan** san **aṅgi-poṣakaḥ** **sa evāṅgam** | anye rasā mukhyasyānuyāyitvād vyabhicāriṇaḥ syuḥ ||42||

—o)0(o—

**|| 4.8.44-45 ||**

śrī-viṣṇu-dharmottare ca—

**rasānāṁ samavetānāṁ yasya rūpaṁ bhaved bahu |**

**sa mantavyo rasaḥ sthāyī śeṣāḥ sañcāriṇo matāḥ ||**[^9]

**stokād vibhāvanāj jātaḥ samprāpya vyabhicāritām |**

**puṣṇan nija-prabhuṁ mukhyaṁ gauṇas tatraiva līyate ||**

**śrī-jīvaḥ : rūpaṁ** svarūpaṁ, **bahu** adhikam _|_ **śeṣāḥ** **sañcāriṇo matāḥ** iti tan-mate’pi sva-svādhārād avyabhicāriṇau śṛṅgāra-śāntau sañcāriṇāv iva, sva-svādhārād vyabhicāriṇo hāsyādayas tu sañcāriṇa eveti bhedāṁśe labdhe’pi yathā poṣakatāṁśena sahayogitāṁśa-bheda-vivakṣā, tathātrāpi—sa evāṅgam [bha.ra.si. 4.8.42] ity-ādinoktam iti darśitam ||44||

**mukundadāsaḥ : rasānām **iti | **rūpaṁ** svarūpaṁ **bahu** sarvātigam ||44|| **stokād** iti | tatraiva **nija-prabhāv** eva ||45||

**viśvanāthaḥ : rūpaṁ** svarūpaṁ **bahu** adhikaṁ bhavet, **śeṣā** rasāḥ **sañcāriṇo matāḥ** ||44|| aneka-rasānāṁ milanena yaḥ **stokāt** svalpāt **vibhāvanāj** **jātaḥ,** sa eva gauṇaḥ san vyabhicāritāṁ samprāpya mukhyaṁ puṣṇan, tatraivamukhye rase līyate, prapāṇaka-rase marīcādival līnaḥ san āsvādyo bhavatīty arthaḥ ||44-45||

—o)0(o—

**|| 4.8.46-48 ||**

**prodyan vibhāvanotkarṣāt puṣṭiṁ mukhyena lambhitaḥ |**

**kuñcatā nija-nāthena gauṇo’py aṅgitvam aśnute ||**

**mukhyas tv aṅgatvam āsādya puṣṇann indram upendravat |**

**gauṇam evāṅginaṁ kṛtvā nigūḍha-nija-vaibhavaḥ || \
anādi-vāsanodbhāsa-vāsite bhakta-cetasi |**

**bhāty eva na tu līnaḥ syād eṣa sañcāri-gauṇavat ||**

**śrī-jīvaḥ : anādi-** ity upalakṣaṇaṁ pūrva-siddhatve tātparyam | **sañcāri gauṇavad** iti vyatireke dṛṣṭāntaḥ, yathā sañcāri-gauṇo **līno** bhavati, tathā na mukhyo līno bhavatīty arthaḥ, sañcārivad gauṇavac ca nety arthaḥ _|_|48||

**mukundadāsaḥ : anādi-** iti | nitya-siddha-bhakta-prakaraṇatvāt | anya-bhakta-prasaṅge tu pūrva-siddhasyopalakṣaṇaṁ tat | sañcārī cāsau gauṇaś ca sañcāri-gauṇas tadvat _|_|48||

**viśvanāthaḥ : gauṇo’pi **rasaḥ **vibhāvanotkarṣād** dhetoḥ **pra**karṣeṇa** udyan** san **saṅkucatā** **nija-nāthena** **mukhyena** rasena **puṣṭiṁ lambhitaḥ** prāpitaḥ **aṅgitvam aśnute** prāpnoti ||46||

**anādi-** ity upalakṣaṇaṁ pūrva-siddhatve tātparyam | **eṣa** aṅgi-rasaḥ sphuṭaṁ **bhāty eva**, **na tu sañcārival līno** bhavati | **sañcāri gauṇavad** iti vyatireke dṛṣṭāntaḥ, **sañcāri-gauṇavac** ca nety arthaḥ _|_|48||

—o)0(o—

**|| 4.8.49 ||**

**aṅgī mukhyaḥ svam atrāṅgair bhāvais tair abhivardhayan |**

**sajātīyair vijātīyaiḥ svatantraḥ san virājate ||**

**śrī-jīvaḥ : svam atrāṅgair** ity eva pāṭhaḥ | **vijātīyaiḥ** śatru-varjitaiḥ kaiścit pūrva-darśitair anyair api ||49||

**mukundadāsaḥ : bhāvair **nirvedādi-hāsādibhiḥ **sva-jātīyair** ātmānaṁ **vardhayan vijātīyair** viruddhaiḥ **svatantras** tad-vaśyatā-rahitaḥ ||49||

**viśvanāthaḥ : sajātīyaiḥ** samāna-jātīyaiḥ, **vijātīyaiḥ** śatru-varjitaiḥ kaiścit pūrva-darśitair api ||49||

—o)0(o—

**|| 4.8.50 ||**

**yasya mukhyasya yo bhakto bhaven nitya-nijāśrayaḥ |**

**aṅgī sa eva tatra syān mukhyo’py anyo’ṅgatāṁ vrajet ||**

**śrī-jīvaḥ : mukhyasya** iti | līlā-bhedena prakaṭita-nija-mukhyatā-viśeṣasyety arthaḥ ||50||

**mukundadāsaḥ : _na vyākhyātam._**

**viśvanāthaḥ : yasya mukhya-rasasya yo bhaktaḥ nityam** eva **nijāśrayo bhavati**, **sa eva mukhyo **rasaḥ **aṅgī** | **anya** āgantuko rasas tasya **aṅgatāṁ vrajet** ||50||

—o)0(o—

**|| 4.8.51-52 ||**

**kiṁ ca—**

**āsvādodreka-hetutvam aṅgasyāṅgatvam aṅgini |**

**tad vinā tasya sampāto vaiphalyāyaiva kalpate ||**

**yathā mṛṣṭa-rasālāyāṁ yavasādeḥ kathañcana |**

**tac-carvaṇe bhaved eva satṛṇābhyavahāritā ||**

**śrī-jīvaḥ : aṅgini** yad **aṅgasyāṅgatvaṁ,** tat khalv **āsvādodreka-hetutvam** eva, nānyad ity arthaḥ | tad eva darśayati—**tad vinā** iti ||51||

**mukundadāsaḥ : **taṭasthasyāṅgini saṅgatiḥ kāryā na vā ? tatrāha—**kiṁ ca** ity-ādi | **tad vinā** aṅgaṁ vinā **tasya** anyasya taṭasthasya **sampāto** melanam ||51||

**viśvanāthaḥ : aṅgini** rase ya **āsvādodrekaḥ,** tasya **hetutva**-rūpam **evāṅgasyāṅgatvaṁ**, nānyat | tad eva darśayati—**tad vinā** iti | **tad vinā** āsvādodreka-hetutvaṁ vinā **tasya** aṅga-rasasya rasa-varṇanāyāṁ **sampāto** **vaiphalyāya** ||51|| yathā pānaka-prabheda-mārjita-**rasālāyāṁ** **kathañcana** daivāt patitasya **yavasādeḥ** ghāsādeḥ **carvaṇe** sati sa-tṛṇābhyavahāritā[^10] tṛṇa-sahitottama-bhojana-kartṛkatā bhavet ||52||

—o)0(o—

**|| 4.8.53-54 ||**

atha **vairi-kṛtyam—**

**janayaty eva vairasyaṁ rasānāṁ vairiṇā yutiḥ |**

**sumṛṣṭa-pānakādīnāṁ kṣāra-tiktādinā yathā ||**

yathā hi— 

**brahmiṣṭhāyā niṣphalo me vyatītaḥ**

**kālo bhūyān hā samādhi-vratena |**

**sāndrānandaṁ tan mayā brahma mūrtaṁ**

**koṇenākṣṇaḥ sāci savyasya naikṣi ||**

<p style="text-align: right">
<strong>	tatra śāntasyojjvalena vairasyam |</strong></p>


**śrī-jīvaḥ, mukundadāsaḥ : _na vyākhyātam._**

**viśvanāthaḥ : vairiṇā** rasena saha **yutir** milanaṁ **vairasyam** ||53|| brahma-jñānavatyā **mama** **samādhi-vratena bhūyān kālo niṣphalaṁ vyatītaḥ**, **sāndrānandaṁ mūrtaṁ tad brahma savyasya** vāmasya **akṣṇaḥ** **koṇena** **sāci** vakraṁ yathā syāt, tathā **naikṣi** na dṛṣṭam ity arthaḥ ||54||

—o)0(o—

**|| 4.8.55 ||**

**kṣaṇam api pitṛ-koṭi-vatsalaṁ taṁ**

**sura-muni-vandita-pādam indireśam |**

**abhilaṣati varāṅganā-nakhāṅkaiḥ **

**prabhum īkṣituṁ mano me ||**

<p style="text-align: right">
<strong>	tatra prītasyojjvalenaiva |</strong></p>


**śrī-jīvaḥ : _na vyākhyātam._**

**mukundadāsaḥ : kṣaṇam api** ity atrāśraya-bhede’pi vairiṇo mukhyād vairasyam eva tat ||55||

**viśvanāthaḥ : varāṅganā-nakha-** ity anena śṛṅgāra-rasaḥ ||55||

—o)0(o—

**|| 4.8.56 ||**

**dorbhyām argala-dīrghābhyāṁ sakhe parirabhasva mām |**

**śiraḥ kṛṣṇa tavāghrāya vihariṣye tatas tvayā ||**

<p style="text-align: right">
<strong>	atra preyaso vatsalena |</strong></p>


_na kenāpi vyākhyātam._

—o)0(o—

**|| 4.8.57 ||**

**yaṁ samasta-nigamāḥ parameśaṁ **

**sātvatās tu bhagavantam uśanti |**

**tat suteti bata sāhasikīṁ tvāṁ**

**vyājihīrṣatu kathaṁ mama jihvā ||**

<p style="text-align: right">
	<strong>atra vatsalasya prītena |</strong></p>


**śrī-jīvaḥ : samasta-nigamā** iti | tat tu samanvayāt [ve.sū. 1.1.4] iti nyāyena samastaṁ nigamayanti nigamārthaṁ samastaṁ samanvitaṁ kurvanti ye te vedāntina ity arthaḥ | **parameśaṁ** para-brahma-paryāyaṁ **sātvatāḥ** pāñcarātrikāḥ | **bhagavantaṁ** vāsudeva-paryāyam ||57||

**mukundadāsaḥ : yaṁ samasta-** iti śrī-vasudeva-vākyam | **nigamā** vedāḥ | **parameśaṁ** paraṁ brahmākhyaṁ tattvam ||57||

**viśvanāthaḥ : samasta-nigamā** iti | samastaṁ nigamayanti nigamārthaṁ samastaṁ samanvitaṁ kurvanti ye, te vedāntina ity arthaḥ | **parameśaṁ** param-brahma-paryāyaṁ **sātvatāḥ** pāñcarātrikāḥ **bhagavantam uśanti** manyante, **sāhasikī mama jihvā tvaṁ** **suta iti kathaṁ vyājihīrṣatu** ? ||57||

—o)0(o—

**|| 4.8.58 ||**

**taḍid-vilāsa-taralā nava-yauvana-sampadaḥ |**

**adyaiva dūti tena tvaṁ mayā ramaya mādhavam ||**

<p style="text-align: right">
	<strong>atrojjvalasya śāntena </strong>|</p>


**śrī-jīvaḥ : _na vyākhyātam._**

**mukundadāsaḥ : taḍid** ity atra—viṣaya-bhede’pi vairasyam ||58||

**viśvanāthaḥ : taḍitaḥ** acira-sthāyī **vilāsa** iva **taralāś** cañcalā **nava-yauvana-sampattayo** bhavanti, tena hetunā he **dūti** ! **adyaiva mayā saha mādhavaṁ ramaya** ||58||

—o)0(o—

**|| 4.8.59 ||**

**ciraṁ jīveti saṁyujya kācid āśīrbhir acyutam |**

**kailāsa-sthā vilāsena kāmukī pariṣaṣvaje ||**

<p style="text-align: right">
<strong>	atra śucer vatsalena |</strong></p>


**śrī-jīvaḥ : ciraṁ jīva** ity-ādy udāharaṇāya kalpanā-mātram | evam anyatrāpi jñeyam ||59||

**mukundadāsaḥ : _na vyākhyātam._**

**viśvanāthaḥ : kācit** **kailāsa**-vāsinī **kāmukī** mano-vilāsena manorathena śrī-kṛṣṇaṁ **pariṣasvaje** ||59||

—o)0(o—

**|| 4.8.60-61 ||**

**śuceḥ sambandha-gandho’pi kathañcid yadi vatsale |**

**kvacid bhavet tataḥ suṣṭhu vairasyāyaiva kalpate ||**

**piśitāsṛṅ-mayī nāhaṁ satyam asmi tavocitā |**

**svāpāṅga-viddhāṁ śyāmāṅga kṛpayāṅgī-kuruṣva mām ||**

<p style="text-align: right">
atra <strong>śucer bībhatsena |</strong></p>


**śrī-jīvaḥ : _na vyākhyātam._**

**mukundadāsaḥ : kvacid** āśraye viṣaye vā | vairasyaṁ viṣaya-niṣṭha-prīter api vaira-kṛtyam eva na tāṭasthyam | yathā vimocayārgalā-bandham [bha.ra.si. 4.8.75] ity-ādau darśayiṣyate ||61||

**viśvanāthaḥ : **māṁsa-rudhira-**mayī aham**, atas **tava** yogyā **nāsmi**, tathāpi **tavāpāṅgena** pīḍitāṁ **mām** ||61||

—o)0(o—

**|| 4.8.62 ||**

**evam anyāpi vijñeyā prājñai rasa-virodhitā |**

**prāyeṇeyaṁ rasābhāsa-kakṣāyāṁ paryavasyati ||**

**śrī-jīvaḥ : prāyeṇa** iti kecid** rasābhāsād** apy adhama-**kakṣāyāṁ paryavasyanti **ity arthaḥ ||62||

**mukundadāsaḥ : _na vyākhyātam._**

**viśvanāthaḥ : prāyeṇa** iti kecid bhāvā **rasābhāsād** apy adhama-**kakṣāyāṁ paryavasyanti** ity arthaḥ ||62||

—o)0(o—

**|| 4.8.63-64 ||**

**kiṁ ca—**

**dvayor ekatarasyeha bādhyatvenopavarṇane |**

**smaryamāṇatayāpy uktau sāmyena vacane’pi ca ||**

**rasāntareṇa vyavadhau taṭasthena priyeṇa vā |**

**viṣayāśraya-bhede ca gauṇena dviṣatā saha |**

**ity-ādiṣu na vairasyaṁ vairiṇo janayed yutiḥ ||**

**śrī-jīvaḥ : bādhyatvaṁ** bādha-yogyatvaṁ, ayam atra bādhā-yogyā bhavatīty **upavarṇane**, yukti-saṁvalitatayā nirūpaṇa ity arthaḥ | ato bādhāyā ayogyasya tathā varṇane tu vairasyam eveti bhāvaḥ | dvitīyo’py api-śabdaḥ pūrvavat | ato varṇanīyānāṁ śṛṅgārādīnāṁ bībhatsādibhiḥ sāmya-vacanam anucitam | api-śabdasya dviruktyā **rasāntareṇa** ity-ādau ca vyabhicāro draṣṭavyaḥ | vatsalādīnāṁ vairi-yoge **vyavadhāna**-śatenāpi vairasyābhāvānupapatteḥ | **viṣayāśraya-bhede** ca tatra bhakti-rasikābhīṣṭasya rasa-viśeṣasyānyatra samatāṁ darśayadbhir anyaiḥ pratītottamatve’pi bhakti-rasikair bībhatsitatvam udbhāvyate, tatraiva na tūbhayair eva bībhatsitatayā jñāte’pīty-ādi jñeyam ||64||

**mukundadāsaḥ : bādhyatvaṁ** bādhā-yogyatvaṁ, ayam atra bādhā-yogyo bhavatīty **upavarṇane** yukti-saṁvalitatayā nirūpaṇe ity arthaḥ | ato bādhāyā ayogyasya tathā varṇane tu vairasyam eveti bhāvaḥ | **api**-śabdasya sambhava-vacanatvād dhāsyādau karuṇa-smaraṇaṁ vairasyāyaiva bodhyam | dvitīyo’py api-śabdaḥ pūrvavat | ato varṇanīyānāṁ śṛṅgārādīnāṁ bībhatsādibhiḥ sāmya-vacanam anucitam ||64||

**viśvanāthaḥ : dvayo** rasayor madhye **ekatarasya** **bādhyatvena** **varṇane** sati paraspara-vairiṇo rasayor yuktir milanaṁ na vairasyaṁ janayet, tathā virodhi-rasasya **smaryamāṇatvena** varṇane na doṣaḥ | evaṁ-vidha-dvayasya sāmyena varṇane na doṣaḥ vairasyam | **taṭasthena** **priyeṇa vā rasāntareṇa vyavadhāne** sati na vairasyam | **vairiṇo** rasayor eka-viṣayatve tathā ekāśrayatve ca na vairasyam asti | **viṣayāśraya-bhede ca gauṇena dviṣatā** vairiṇā **saha** varṇane **na vairasyaṁ** na vartate evety agre vyaktībhaviṣyati ||63-64||

—o)0(o—

**|| 4.8.65 ||**

tatra **ekatarasya bādhyatvena varṇane**, yathā vidagdha-mādhave (2.18)—

**pratyāhṛtya muniḥ kṣaṇaṁ viṣayato yasmin mano dhitsate**

**bālāsau viṣayeṣu dhitsati tataḥ pratyāharantī manaḥ |**

**yasya sphūrti-lavāya hanta hṛdaye yogī sumutkaṇṭhate **

**mugdheyaṁ kila tasya paśya hṛdayān niṣkrāntim ākāṅkṣati ||**

**śrī-jīvaḥ : pratyāhṛtya** iti | atra pūrvārdhe muner bālāyāś ca prathamā niṣṭhā | uttarārdhe yoginas tasyāś ca, sphuṭam uttarā ||65||

**mukundadāsaḥ : pratyāharantī** nirbhara-gabhīra-premormi-nirmita-manaḥ-kṣobhatvenākarṣantī | **yasya** ity ardhe muni-bālayor uttara-niṣṭhā, atrāśraya-bhedo’pi vairiṇo mukhād vairasyo’pi ||65||

**viśvanāthaḥ : **śrī-rādhāyāḥ premotkarṣa-kathanāya paurṇamāsī āha—**pratyāhṛtya** iti | **viṣayebhyaḥ manaḥ pratyāhṛtya yasmin** śrī-kṛṣṇe **dhitsati** dhartum icchati, ity anena munīnām icchā-mātraṁ, na tu dhāraṇa-sāmarthyam iti jñeyam | tataḥ śrī-kṛṣṇātmanaḥ pratyāharantī loka-dharma-bhayād ākarṣantī **asau bālā** śrī-rādhā **viṣayeṣu dhartum icchati **ity atrāpi tasyā viṣaye dhāraṇecchā-mātraṁ, na tu dhāraṇa-sāmarthyam ||65||

—o)0(o—

**|| 4.8.66 ||**

**bādhyatvam atra śāntasya śucer utkarṣa-varṇanāt ||**

**śrī-jīvaḥ : bādhyatvam** iti | pūrva-padye śrī-rādhā-mādhava-rahasya-sahāyatayā paurṇamāsy-ākhya-tapasvinyā rasa-dvayaṁ bhāvitam | muny-ādy-anusāreṇa śāntaḥ | śrī-rādhādy-anusāreṇa sūciḥ | atra muni-yoginor yoga-balena pravartamānasyāpi manasas tatrāpravṛtteḥ śrī-rādhāyā dharma-bhayena ruddhyamānasyāpi tasya tasmin pravṛtteḥ pūrvasya nikarṣaḥ, parasya tu prakarṣaḥ spaṣṭa eveti | kiṁ tv īdṛg varṇanaṁ vaktṛ-bhedenaivādoṣāya jñeyaṁ, na tu sarvatra ||66||

**mukundadāsaḥ : _na vyākhyātam._**

**viśvanāthaḥ : **tena śṛṅgāra-rasasya **sarvotkarṣa**-kathanāt **śāntasya** apakarṣa-rūpa-bādhyatvam uktam ||66||

—o)0(o—

**|| 4.8.67 ||**

**smaryamāṇatve**, yathā—

**sa eṣa vaihāsikatā-vinodair**

**vrajasya hāsodgama-saṁvidhātā |**

**phaṇīśvareṇādya vikṛṣyamāṇaḥ**

**karoti hā naḥ paridevanāni ||**

**śrī-jīvaḥ : sa eṣa** iti padya-dvayaṁ keṣāñcit kṣodiṣṭha-diviṣṭhānām eva vacanam | yad idam atisnigdha-svabhāvānāṁ neti lakṣyate, vraja-sthānāṁ tu sutarām | tadā **vaihāsikādi**-śabdānāṁ prayogānaucityāt | na cedaṁ brahma-śivādīnāṁ, teṣāṁ svayaṁ bhagavattva-jñānāt ||67||

**mukundadāsaḥ : sa eṣa** iti vṛddhānāṁ vacanam | **paridevanāni** vilāpān ||67||

**viśvanāthaḥ : **kāliyena veṣṭitaṁ śrī-kṛṣṇaṁ dṛṣṭvā gopo duḥkhenāha—**sa** iti | yaḥ śrī-kṛṣṇaḥ **adya** kāliyena **ākṛṣyamāṇaḥ** ākarṣaṇa-vaśāt kliśyamāna ity arthaḥ | **paridevanāni** vilāpa-vacanāni, vilāpaḥ paridevanam ity amaraḥ | yadyapi śrī-kṛṣṇasyāsura-kartṛka-parābhavābhāvena vilāpo sambhavati, tathāpy aiśvarya-jñāna-śūnyasya gopasya kṛṣṇa-niṣṭha-bandhana-janita-snehena vilāpānumānaṁ jñeyam | **sa eṣa vaihāsikatā-vinodair** **vrajasya hāsodgama-saṁvidhātā** pūrvam āsīd iti karuṇa-rasena saha hāsasya virodhe’pi tasya smaryamāṇatvena na vairasyam iti jñeyam ||67||

—o)0(o—

**|| 4.8.68 ||**

**sāmyena vacane**, yathā—

**viśrānta-ṣoḍaśa-kalā nirvikalpā nirāvṛtiḥ |**

**sukhātmā bhavatī rādhe brahma-vidyeva rājate ||**

**śrī-jīvaḥ : viśrāntāḥ** prāpta-viśramāḥ, **ṣoḍaśa-kalā** racanāḥ śṛṅgārā yasyāṁ, pakṣe viśrāntaṁ nirudyamaṁ ṣoḍaśa-kalaṁ liṅga-śarīraṁ yasyāṁ, **nirvikalpā** suṣṭhu pratyakṣatayā nirṇītā, pakṣe bheda-rahitā | tatra hetur **nirāvṛtir** latādi-vyavadhāna-rahitā, pakṣe guṇāvaraṇa-śūnyā | **brahma-vidyā** brahmānubhavaḥ, tad etad-vidham api varṇanaṁ narma-mayam eva rasāya sampadyate, iti tathodāhṛtaḥ | “mukti-śrīr iva” pāṭhas tyaktaḥ ||68||

**mukundadāsaḥ : viśrānta-** iti | śrī-kṛṣṇasya suratānte vacanam | viśrāntāḥ prāpta-viśramāḥ ṣoḍaśa-kalā racanāḥ śṛṅgārā yasyām | pakṣe viśrāntaṁ nirudyamaṁ ṣoḍaśa-kalaṁ liṅga-śarīraṁ yasyām | nirvikalpā sarvāṅga-darśane nirṇītā, pakṣe bheda-rahitā | atra hetur nirāvṛtir vastrādi-vyavadhāna-rahitā | pakṣe guṇāvaraṇa-śūnyā ||68||

**viśvanāthaḥ : **he rādhe ! **viśrāntāḥ** prāpta-viśramāḥ **ṣoḍaśa-kalā**tmaka-śṛṅgārā yasyāṁ tathā-bhūtā **bhavatī rājate** | **brahma-vidyā**-pakṣe viśrāntaṁ nirudyamaṁ ṣoḍaśa-kalaṁ liṅga-śarīraṁ yasyām | tathā **nirvikalpā** iyaṁ rādhā na veti vikalpa-rahitā suṣṭhu pratyakṣatayā nirṇītety arthaḥ | pakṣe, bheda-rahitā | pratyakṣatayā nirṇīteti hetuḥ—**nirāvṛtiḥ,** latādi-vyavadhāna-rahitā | pakṣe, guṇāvaraṇa-śūnyā | brahma-vidyā brahmānubhavaḥ | tad etad-vidham api varṇanaṁ narma-mayam eva rasāya sampadyata iti ||68||

—o)0(o—

**|| 4.8.69 ||**

yathā vā—

**rādhā śāntir ivonnidraṁ nirnimeṣekṣaṇaṁ ca mām |**

**kurvatī dhyāna-lagnaṁ ca vāsayaty adri-kandare ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : rādhā śāntir iva mām unnidraṁ nimiṣa-rahitekṣaṇaṁ dhyāna-lagnaṁ ca kurvatī adri-kandarāyāṁ vāsayati** ||69||

—o)0(o—

**|| 4.8.70 ||**

**rasāntareṇa vyavadhau**, yathā—

**tvaṁ kāsi śāntā kim ihāntarīkṣe**

**draṣṭuṁ paraṁ brahma kutas tatākṣī |**

**asyātirūpāt kim ivākulātmā**

**rambhe samāviśya bhidā smareṇa ||70||**

<p style="text-align: right">
	<strong>atrādbhutena vyavadhiḥ |</strong></p>


**śrī-jīvaḥ : tvaṁ kāsi** ? iti | **atra** rūpasya **adbhutatayā** tasyā śānti-ratim ācchādya madhura-ratir udbhāvitā | **vyavadhi**-śabdasyāpy etāvān avadhiḥ, sākṣāt smaroktyā tu yad vairasyaṁ, tat khalu na niṣidhyate | kintu śānta-saṅgena yat, tad eveti bhāvaḥ | evam anyatrāpi ||70||

**mukundadāsaḥ : tvaṁ kāsi** ? iti | **atra** rūpasya **adbhutatayā** śānti-ratir madhura-ratitayobhāvitā | vyavadhi-śabdasyāpy etāvān avadhiḥ ||70||

**viśvanāthaḥ : **rambhā-nāmnī apsarāḥ pṛcchati—**tvaṁ kāsi** ? **śāntāsmi** śānti-rati-maty aham | **ihāntarīkṣe kiṁ** ? punaḥ tatrottaraṁ—**paraṁ brahma** śrī-kṛṣṇaṁ **draṣṭum** | vismayena **kutas** tvaṁ **vistṛtākṣī** ? punas tatrottaram āha—he **rambhe** ! kṛṣṇasyātiśaya-rūpāt **kim iva** anirvacanīyā **ākulātmāhaṁ** bhedābheda-kartrā **smareṇa** samārambhi | adyāvadhi mama kandarpārambhaḥ jāta iti paryavasitārthaḥ | **atra** rūpasya **atyantādbhutatayā** tasyā śānti-ratim ācchādya madhura-ratir udbhāviteti jñeyam ||70||

—o)0(o—

**|| 4.8.71 ||**

**viṣaya-bhinnatve**, yathā śrī-daśame (10.60.45)—

**tvak-śmaśru-roma-nakha-keśa-pinaddham antar**

**māṁsāsthi-rakta-kṛmi-viṭ-kapha-pitta-vātam |**

**jīvac-chavaṁ bhajati kāntam ativimūḍhā**

**yā te padābja-makarandam ajighratī strī ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : tava** caraṇa-kamalasya **makarandā**svāda-rahitā **yā strī**, saiva **jīvan**-mṛte rūpe **kānta**-matiḥ | ata eva tvāṁ na **bhajati** | atra rukmiṇyāṁ śrī-kṛṣṇa-viṣayaka-śṛṅgāra-rasaḥ prākṛta-puruṣa-viṣayaka-bībhatsa-rasaś ca | ato viṣaya-bhedena na vairasyam iti jñeyam ||71||

—o)0(o—

**|| 4.8.72 ||**

yathā vā, vidagdha-mādhave (2.31)—



**tasyāḥ kānta-dyutini vadane mañjule cākṣi-yugme**

**tatrāsmākaṁ yad-avadhi sakhe dṛṣṭir eṣā niviṣṭā |**

**satyaṁ brūmas tad-avadhi bhaved indum indīvaraṁ ca**

**smāraṁ smāraṁ mukha-kuṭilatā-kāriṇīyaṁ hṛṇīyā ||72||**


                            **ubhayatra śuci-bībhatsayoḥ **|

**śrī-jīvaḥ : smāraṁ** **smāram** iti **hṛṇīya** iti dvayam apy asmākam ity asyaika-kartuḥ kriyā-dvaye cāsmin smṛti-kriyāyāḥ pūrvatvān ṇamul yujyata eva ||72||

**mukundadāsaḥ : smāraṁ smāraṁ** tāpin iti śeṣaḥ ||72||

**viśvanāthaḥ : tasyā** rādhāyāḥ **kamanīya-dyuti**-viśiṣṭe **vadane** evaṁ manojñe **akṣi-yugme ca dṛṣṭir** **niviṣṭā indum indīvaraṁ** nīla-kamalaṁ ca **smṛtvā** mama **mukha-kuṭilatā-kāriṇī** ghṛṇā bhavet | mukha-darśanāt candre netra-darśanān nīla-kamale ghṛṇā bhaved iti jñeyam ||72||

**tasyāḥ kamanīyā dyutir** yasya tathā-bhūte **vadane** kānteti vadana-sādṛśyārthaṁ **induṁ smṛtvā hṛṇīyā** lajjā ghṛṇā vā **mukha-kuṭilatā-kāriṇī bhavet** || (vidagdha-mādhava-ṭīkā)

—o)0(o—

**|| 4.8.73 ||**

**āśraya-bhinnatve**, yathā—

**vijayinam ajitaḥ vilokya raṅga-**

**sthala-bhuvi sambhṛta-sāṁyugīna-līlam |**

**paśupa-savayasāṁ vapūṁṣi bhejuḥ **

**pulaka-kulaṁ dviṣatāṁ tu kālimānam ||**

<p style="text-align: right">
<strong>	atra vīra-bhayānakayoḥ |</strong></p>


**śrī-jīvaḥ, mukundadāsaḥ : _na vyākhyātam._**

**viśvanāthaḥ : sambhṛtā** **samyak dhṛtā sāṁyugīna-līlā** yena, taṁ **vijayinaṁ** śrī-kṛṣṇaṁ **vilokya** bālakānāṁ **vapūṁṣi** **pulakaṁ bhejuḥ** | sāṁyugīno raṇe sādhuḥ ity amaraḥ | **dviṣatāṁ** kaṁsādīnāṁ vapūṁṣi bhayena **kālimānaṁ** bhejuḥ ||73||

—o)0(o—

**|| 4.8.74-75 ||**

**viṣayāśraya-bhede’pi mukhyena dviṣatā saha |**

**saṅgatiḥ kila mukhyasya vairasyāyaiva jāyate ||**

tatra **viṣaya-bhede**, yathā—

**vimocayārgala-bandhaṁ vilambaṁ tāta nācara |**

**yāmi kāśya-gṛhaṁ yūnā manaḥ śyāmena me hṛtam ||**

<p style="text-align: right">
<strong>	atra śuceḥ prītena |</strong></p>


**śrī-jīvaḥ : kāśyaḥ** sāndīpaniḥ | prītena tasyāḥ pitṛ-viṣayeṇa | bhāvanā-viśeṣaṁ tv atrāpi na doṣaḥ | yathā, 


    ahaṁ trayīmayāj jātā sātvatānāṁ patiḥ sa tu |


    tasmād anyo varaḥ ko vā mamālambāya kalpatām || 

_trayīmayāt_ sūryāt ||75||

**mukundadāsaḥ : kāśyaḥ** sāndīpaniḥ | prītena tasyāḥ pitṛ-viṣayeṇa ||75||

**viśvanāthaḥ : **vairiṇā mukhyena saha mukhyasya saha milanaṁ viṣayāśraya-bhede’pi vairasya-janakaṁ bhavati | gauṇena saha milanaṁ tu sa vairasya-janakam iti pūrvam apy uktam ||74||

he **tāta** ! mama gamana-pratibandhaka **argala-bandhaṁ** **vimocaya**, **vilambaṁ nācara**, **yūnā** **śyāmena mama manaḥ hṛtam** | ataḥ tasya darśanārthaṁ sāndīpaner **gṛhaṁ** **yāmi** | atra kanyāyāḥ pitṛ-viṣayaka-dāsya-ratiḥ, śrī-kṛṣṇa-viṣayaka-śṛṅgāra-ratiś ca dvayor mukhyatvena bhinna-viṣayatve’pi vairasyaṁ jñeyam ||75||

—o)0(o—

**|| 4.8.76 ||**

**āśraya-bhede**, yathā—

**rukmiṇī-kuca-kāśmīra-paṅkiloraḥ-sthalaṁ kadā |**

**sadānandaṁ paraṁ brahma dṛṣṭyā seviṣyate mayā ||76||**

<p style="text-align: right">
<strong>	atra śāntasya śucinā |</strong></p>


**śrī-jīvaḥ : rukmiṇī** iti | eṣā atra śucer āśrayaḥ | vaktā tu śāntasya | rukmiṇīty-ādi bhāvanāyāṁ tu śucer āśrayaḥ syād iti | pakṣe tu sutarām eva doṣa iti bhāvaḥ ||76||

**mukundadāsaḥ : _na vyākhyātam._**

**viśvanāthaḥ : rukmiṇī** iti | eṣā atra śucer āśrayaḥ | vaktā śāntasya ||76||

—o)0(o—

**|| 4.8.77 ||**

**anurakta-dhiyo bhaktāḥ kecana jñāna-vartmani |**

**śāntasyāśraya-bhinnatve vairasyaṁ nānumanvate ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : jñāna-vartmani anurakta-dhiyo bhaktāḥ** ||77||

—o)0(o—

**|| 4.8.78-79 ||**

**kiṁ ca—**

**bhṛtyayor nāyakasyeva nisarga-dveṣiṇor api |**

**aṅgayor aṅginaḥ puṣṭyai bhaved ekatra saṅgatiḥ ||**

yathā—

**kumāras te mallī-kusuma-sukumāraḥ priyatame **

**gariṣṭho’yaṁ keśī girivad iti me vellati manaḥ |**

**śivaṁ bhūyāt paśyonnamita-bhuja-medhir muhur amuṁ **

khalaṁ kṣundan kuryāṁ vrajam atitarāṁ śālinam aham ||

<p style="text-align: right">
<strong>	atra vidviṣau vīra-bhayānakau vatsalaṁ puṣṇītaḥ |</strong></p>


**śrī-jīvaḥ : kumāra** ity ādau viṣaya-bhedo’py apekṣyate | **śālinaṁ** ślāghinam, śāl ślāghāyāṁ dhātuḥ | **medhir** dhānya-palāla-pārthakyāya bhrāmyamāṇa-balīvarda-bandhana-stambhaḥ ||79||

**mukundadāsaḥ : vellati** aticañcalaṁ bhavati | **kṣundan** sañcūrṇayan | **śālinaṁ** ślāghinam | śāḍṛ ślāghāyām | **medhir** dhānya-palāla-pārthakyāya bhrāmyamāṇa-balīvarda-baddha-stambhaḥ ||79||

**viśvanāthaḥ : kiṁ ca** iti | svabhāvata eva dveṣiṇor api bhṛtyayo rāja-sevakayor nāyakasya sva-prabhoḥ sevārthaṁ yathā ekatra saṅgatiḥ, tathā paraspara-vairiṇor api aṅgayoḥ aṅginaḥ puṣṭau nimitte ekatra saṅgatir na doṣāya kalpate ||78||

śrī-nandaḥ prāha—**kumāra** ity ādau viṣaya-bhede’py apekṣyaḥ | he **priyatame** yaśode ! **mama manaḥ vellati** kampate | atra bhayānakaḥ | **unnamitaḥ bhuja **eva **medhir** yasya tathā-bhūto’ham **amuṁ** keśinaṁ **kṣundan** san **vrajam atiśālinaṁ** ślāghinaṁ kuryām | śāl ślāghāyām | **medhir** dhānya-palālayoḥ pārthakyāya bhrāmyamāṇa-balīvarda-stambhaḥ | tatra vīra-rasaḥ ||79||

—o)0(o—

**|| 4.8.80 ||**

yathā (bha.ra.si. 4.8.31)—

**kamprā svedini cūrṇa-kuntala-taṭe ity-ādi ||**

<p style="text-align: right">
<strong>	tatra hāsya-karuṇau vatsalam eva puṣṇītaḥ |</strong></p>


**śrī-jīvaḥ : kamprā** ity-ādau kiñcit kāla-bhedo’pi dṛśyate ||80||

**mukundadāsaḥ : _na vyākhyātam._**

**viśvanāthaḥ : kamprā** ity-ādi ślokas tu pūrvam evoktaḥ ||80||

—o)0(o—

**|| 4.8.81 ||**

**api ca—**

**mitho vairāv api dvau yau bhāvau dharma-sutādiṣu |**

**kālādi-bhedāt prākaṭyaṁ tau vindantau na duṣyataḥ ||**

**śrī-jīvaḥ : **mitha iti | tat-tad-bhāva-yogyeṣu teṣu bhāva-bhedasya yathā-kālam udayāt | dharma-sute hi prīta-vātsalyaṁ sakhyaṁ ca dṛśyate | yogyatā ca—tad-īśvaratā-jñānitvāt, jyeṣṭha-bhrātṛtvāt nātijyeṣṭha-bhrātṛtvāc ca, yathā śrī-baladevasya | doṣatvaṁ khalu ayogya eva vidhīyate, tasmān na teṣu doṣaḥ, kiṁ tv anyatraivety arthaḥ, ye vā kecit prayogāḥ śrī-bhāgavate viruddhā iva dṛśyante, tat-samādhānaṁ tu śrī-bhāgavata-sandarbhasya prīti-sandarbhe kṛtam asti ||81||

**mukundadāsaḥ : **mita iti kālādi-bhedād iti | yaṁ samastety atra prīti-vatsalayor ekadodayā vairasyam iti bhāvaḥ ||81||

**viśvanāthaḥ : **mitho vairāv apīti | tat-tad-bhāva-yogyeṣu bhāva-bhedasya yathā-kālam udayāt dharma-sutādiṣu yudhiṣṭhirādiṣu | yudhiṣṭhire hi dāsyaṁ vātsalyaṁ sakhyaṁ ca dṛśyate | yogyatā ca—tad-īśvaratā-jñānitvāt, jyeṣṭha-bhrātṛtvāt, nātijyeṣṭha-bhrātṛtvāc ca ||81||

—o)0(o—

**|| 4.8.82 ||**

**adhirūḍhe mahā-bhāve viruddhair virasāḥ yutiḥ |**

**na syād ity ujjvale rādhā-kṛṣṇayor darśitaṁ purā ||**

**śrī-jīvaḥ, mukundadāsaḥ : darśitaṁ purā** iti ghorā khaṇḍita-śaṅkhacūḍam [bha.ra.si. 3.2.23] ity ādau ||82||

**viśvanāthaḥ : **mahā-bhāve viruddhaiḥ saha yutir milanaṁ viraso na bhavet ||82||

—o)0(o—

**|| 4.8.83 ||**

**kvāpy acintya-mahā-śaktau mahā-puruṣa-śekhare |**

**rasāvali-samāveśaḥ svādāyaivopajāyate ||**

**śrī-jīvaḥ : **kvāpīti | viṣayatvena prāyaḥ svādo na vihanyate, āśrayatve’pi svādāyaiva syād ity arthaḥ ||83||

**mukundadāsaḥ : **kvāpīti | deśa-kāla-pātra-viśeṣa eva na sarvatra | ato brahmajñāyā ity-ādiṣu bhakta-viṣayakāḥ kṛṣṇāśrayāḥ parokṣāparokṣa-rasābhiprāyeṇa | vibhāvāder vairūpyād rasābhāsa-paryavasāyina eveti ||83||

**viśvanāthaḥ : _na vyākhyātam._**

—o)0(o—

**|| 4.8.84 ||**

tatra **rasānāṁ viṣayatve**, yathā lalita-mādhave (3.4)—

**daityācāryās tad-āsye vikṛtim aruṇatāṁ malla-varyāḥ sakhāyo**

**gaṇḍaunnatyaṁ khaleśāḥ pralayam ṛṣi-gaṇā dhyānam uṣṇāsram ambāḥ |**

**romāñcaṁ sāṁyugīnāḥ kam api nava-camatkāram antaḥ sureśā**

**lāsyaṁ dāsāḥ kaṭākṣaṁ yayur asita-dṛśaḥ prekṣya raṅge mukundam ||**

**śrī-jīvaḥ : **daityācāryāḥ kaṁsa-purohitāḥ | tadā tadānīm, āsye mukhe vikṛtiṁ kūṇanādikaṁ yayuḥ gaja-rakta-madādi-liptatvaṁ dṛṣṭveti bhāvaḥ | anena bībhatsaḥ | sakhāya ity anena hāsyaḥ preyāṁś ceti rasa-dvayam | pralayaṁ bhayena naṣṭa-ceṣṭatām | dhyānaṁ dhyānāvasthām eva sākṣāt yayuḥ, anena śāntaḥ | ambā devaky-ādayaḥ, etena vatsalaḥ karuṇaś ca ||84||

**mukundadāsaḥ : **daityācāryāḥ kaṁsa-purohitāḥ | tadā tadānīm, āsye mukhe vikṛtiṁ kūṇanādikaṁ yayuḥ | gaja-rakta-madādi-liptatvaṁ dṛṣṭveti bhāvaḥ | aruṇatām iti raudraḥ | sakhāyo gaṇḍaunnatyam iti hāsyaḥ preyāṁś ceti rasa-dvayam | pralayaṁ bhayena naṣṭa-ceṣṭatām | dhyānaṁ yayuḥ para-brahmatvena tam āsvāditavanta ity arthaḥ | ambā devaky-ādyāḥ, uṣṇāsram iti vatsala-karuṇau | saṁyugīnā raṇe sādhavo romāñcam iti yuddha-vīrāḥ ||84||

**viśvanāthaḥ : **daityācāryāḥ kaṁsa-purohitāḥ | tadānīm āsye mukhe vikṛtiṁ yayuḥ | gaja-rakta-madādi-liptatvaṁ dṛṣṭveti bhāvaḥ | anena bībhatsaḥ | malla-śreṣṭhā aruṇatāṁ yayur iti raudraḥ | sakhāyo hāsyena gaṇḍonnatiṁ yayur, atra hāsāḥ preyāṁś ceti rasa-dvayam | khaleśāḥ kaṁsādayaḥ pralayaṁ bhayena naṣṭa-ceṣṭatām | ṛṣi-gaṇā dhyānaṁ dhyānāvasthām eva sākṣāt yayuḥ, anena śāntaḥ | ambā devaky-ādayaḥ asraṁ rodanam ity anena vatsalaḥ karuṇaś ca | romāñcam atra vīra-rasaḥ | sureśā indrādyā antaś-camatkāram iti adbhuta-rasaḥ | asita-dṛśaḥ yuvatayaḥ ||84||

—o)0(o—

**|| 4.8.85 ||**

**āśrayatve, yathā—**

**svasmin dhūrye’py amānī śiśuṣu giri-dhṛtāv udyateṣu smitāsyas**

**thūtkārī dadhni visre praṇayiṣu vivṛta-prauḍhir indre’ruṇākṣaḥ |**

**goṣṭhe sāśrur vidūne guruṣu hari-makhaṁ prāsya kampaḥ sa pāyād**

**āsāre sphāra-dṛṣṭir yuvatiṣu pulakī bibhrad adriṁ vibhur vaḥ ||**

**śrī-jīvaḥ : **amānīti nirahaṅkāratayā śāntaḥ uktaḥ | kampa ity anena bhayānakaḥ | evam anye’pi jñeyāḥ | prāsya khaṇḍayitvā ||85||

**mukundadāsaḥ : **amānīti nirahaṅkāratayā śāntaḥ uktaḥ | śiśuṣu smitāsya iti vatsala-hāsau | vivṛta-prauḍhir iti preyān | aruṇākṣa iti raudraḥ | guruṣu hari-makhaṁ prāsya khaṇḍayitveti prīta-bhayānakau | bibhrad adrim iti yuddha-vīraḥ ||85||

**viśvanāthaḥ : **ekasya kṛṣṇasya sarva-rasānāṁ viṣayatve udāharaṇam uktvā tasya sarva-rasāśrayatve’pi udāharaṇam āha—svasminn iti | na vibhuḥ śrī-kṛṣṇaḥ govardhanaṁ bibhrat san vaḥ yuṣmān pāyāt | dhūrye govardhana-bhāra-vāhake’pi svasmin amānīti nirahaṅkāratayā śānta-bhaktaḥ | visre āma-gandhe dadhni thūtkārīti bībhatsaḥ | praṇayiṣu sakhiṣu vivṛta-prauḍhiḥ, govardhana-dhāraṇa-janya-baliṣṭhatāviṣkāro yena sa iti vīra-rasaḥ | aruṇākṣa iti raudraḥ | varṣāpavanābhyāṁ goṣṭhe vidūne duḥkhite sati sāśrur iti karuṇaḥ | indra-makhaṁ prāsya khaṇḍayitvā guru-vargeṣu kampa ity anena bhayānakaḥ | āsāre dhārā-sampāte sphārā dṛṣṭir yasya saḥ ||85||

—o)0(o—

iti śrī-śrī-bhakti-rasāmṛta-sindhāv uttara-vibhāge

rasānāṁ maitrī-vaira-sthiti-nāmnī 

laharī aṣṭamī 

|| 4.8 ||

**(4.9)**


### rasābhāsākhyā 


#### navama-laharī

**|| 4.9.1-2 ||**

**pūrvam evānuśiṣṭena vikalā rasa-lakṣaṇā |**

**rasā eva rasābhāsā rasa-jñair anukīrtitāḥ ||**

**syus tridhoparasāś cānurasāś cāparasāś ca te |**

**uttamā madhyamāḥ proktāḥ kaniṣṭhāś cety amī kramāt ||**

**śrī-jīvaḥ : rasā** iti rasatvena āpātataḥ pratīyamānā apīty arthaḥ | **rasasya lakṣaṇā** lakṣaṇena, **vikalā** vibhāvādiṣu lakṣaṇa-hīnatayā hīnāḥ ||1||

**mukundadāsaḥ : rasā** **eva pūrvam** **eva** **anuśiṣṭena** kathitena **rasa-lakṣaṇa-vikalāḥ** sthāyy-ādīnāṁ lakṣaṇena hīnāḥ śāntādayo rasābhāsāḥ ||1||

**viśvanāthaḥ : rasā** iti rasatvenāpātataḥ pratīyamānā apīty arthaḥ | **rasasya lakṣaṇā** lakṣaṇena **vikalā** vibhāvādiṣu lakṣaṇa-hīnatayā hīnāḥ | sthāyi-prabhṛtīnāṁ vairūpyeṇa | uparasasyodāharaṇaṁ tv agre śṛṅgāra-rase eva vakṣyati ||1||

—o)0(o—

**|| 4.9.3-4 ||**

atra **uparasāḥ**—

**prāptaiḥ sthāyi-vibhāvānubhāvādyais tu virūpatām |**

**śāntādayo rasā eva dvādaśoparasā matāḥ ||**

tatra **śāntoparasāḥ—**

**brahma-bhāvāt para-brahmaṇy advaitādhikya-yogataḥ |**

**tathā bībhatsa-bhūmādeḥ śānto hy uparaso bhavet ||**

**śrī-jīvaḥ : **para-brahmaṇi brahmaṇo hi pratiṣṭhāham [gītā 14.27] ity-ādi pratipādite śrī-bhagavati brahma-bhāvān nirviśeṣatā-dṛṣṭeḥ | tathā advaitādhikya-yogataḥ sarva-kāraṇena tena saha sarvasyātyantābheda iti mananāt | tathā bībhatsa-bhūmādeḥ nirantaraṁ dehādau jugupsā-bhāvanā bhāvanā | ādi-grahaṇāc cid-acid-vivekāc ca iti jñeyam | itaḥ param udāharaṇāny eka-deśa-darśanād eva jñāpanīyāni ||4||

**mukundadāsaḥ : **para-brahmaṇi bhagavati brahma-bhāvād brahma-mātra-dṛṣṭeḥ | tathā advaitādhikya-yogataḥ sarva-kāraṇa-kāraṇena tena saha sarvasyātyantābheda-mananāt | anubhāve vairūpyam idam | agrimam api tathā bībhatsa-bhūmāder nirantaraṁ dehādau jugupsā-bhāvanāt ||4||

**viśvanāthaḥ : **para-brahmaṇi brahmaṇo hi pratiṣṭhāham [gītā 14.27] ity-ādi pratipādite śrī-bhagavati brahma-bhāvān nirviśeṣatā-dṛṣṭeḥ | tathā advaitādhikya-yogataḥ sarva-kāraṇena tena saha sarvasyātyantābheda iti mananāt | tathā bībhatsa-bhūmādeḥ nirantaraṁ dehādau jugupsā-bhāvāt | ādi-grahaṇāc cid-acid-vivekātirekāc ceti jñeyam | ataḥ param udāharaṇāny eka-deśa-darśanād vijñāpanīyāni ||4||

—o)0(o—

**|| 4.9.5-6 ||**

tatra **ādyaṁ**, yathā—

**vijñāna-suṣamā-dhaute samādhau yad udañcati |**

**sukhaṁ dṛṣṭe tad evādya purāṇa-puruṣe tvayi ||**

**dvitīyaṁ**, yathā—

**yatra yatra viṣaye mama dṛṣṭis **

**taṁ tam eva kalayāmi bhavantam |**

**yan nirañjana parāvara-bījaṁ**

**tvāṁ vinā kim api nāparam asti ||**

**śrī-jīvaḥ : _na vyākhyātam._**

**mukundadāsaḥ : **taṁ tam eva viṣayam | yad yasmāt | tṛtīyam ūhyam | evam uttarāpi ||6||

**viśvanāthaḥ : **dvitīyaṁ bhagavatā saha sarva-vastunaḥ atyanta-ābheda-darśanaṁ darśanaṁ yatheti | tṛtīyasya bībhatsa-bhūmāder udāharaṇam atra noktam, kintu tat svayam evohyam ||6||

—o)0(o—

**|| 4.9.7-8 ||**

atha **prītoparasaḥ—**

**kṛṣṇasyāgre’tidhārṣṭyena tad-bhakteṣv avahelayā |**

**svābhīṣṭa-devatānyatra paramotkarṣa-vīkṣayā |**

**maryādātikramādyaiś ca prītoparasatā matā ||**

tatra **ādyaṁ**, yathā—

**praṇayanprathayan**[^11]** vapur vapur-vivaśatāṁ satāṁ kulair**

**avadhīryamāṇa-naṭano’py anargalaḥ |**

**vikira prabho dṛśam ihety akuṇṭha-vāk **

**caṭulo baṭu-r vyavṛṇutātmano ratim ||**

**śrī-jīvaḥ : **vivaśatāṁ prathayan pṛthuṁ kurvann iti | svalpām api tāṁ pṛthutayā darśayann ity arthaḥ | prabho iti śrī-kṛṣṇa-pratimāṁ prati sambodhanam ||8||

**mukundadāsaḥ : **vapur vapur**-**vivaśatāṁ hantādy-anusandhāna-rāhityaṁ prathayan svalpām api pṛthutayā darśayann ity arthaḥ | prabho iti śrī-kṛṣṇa-pratimāṁ prati sambodhanam ||8||

**viśvanāthaḥ : **vivaśatāṁ prathayann iti | pṛthuṁ kurvan svalpām api vivaśatāṁ pṛthutayā darśayann ity arthaḥ | satāṁ kulaiḥ samūhaiḥ tiraskṛtaṁ naṭanaṁ yasya tathā-bhūto’pi anargalaḥ nirlajjaḥ | he prabho iti śrī-kṛṣṇa-pratimāṁ prati sambodhanam | caṭulaś cañcalo baṭur brāhmaṇaaḥ ||8||

—o)0(o—

**|| 4.9.9-10 ||**

atha **preya-uparasaḥ—**

**ekasminn eva sakhyena hari-mitrādy-avajñayā |**

**yuddha-bhūmādinā cāpi preyān uparaso bhavet ||**

tatra **ādyaṁ**, yathā—

**suhṛd ity udito bhiyā cakampe**

**chalito narma-girā stutiṁ cakāra |**

**sa nṛpaḥ pariripsatā**[^12]** bhujābhyāṁ**

**hariṇā daṇḍavad agrataḥ papāta ||**

**śrī-jīvaḥ : **ekasminn eva, na tu mithaḥ ||9|| sa nṛpa iti śrī-hareḥ putryāḥ putrasya vā śvaśuraḥ kaścid ity arthaḥ ||10||

**mukundadāsaḥ : **chalito vañcita upahasita ity arthaḥ | sa nṛpa iti śrī-hareḥ putryāḥ putrasya vā śvaśuraḥ kaścid ity arthaḥ ||10||

**viśvanāthaḥ : **ekasminn eva sakhyaṁ, na tu dvayoḥ parasparaṁ sakhyam ||9|| sa nṛpa iti śrī-kṛṣṇasya kanyāyāḥ putrasya vā śvaśuraḥ kaścid ity arthaḥ | śrī-kṛṣṇena suhṛd ity uditaḥ san "nāhaṁ tava suhṛd-yogyaḥ" iti bhayāc cakampe | nṛpasya sakhi-bhāvābhāvād uparaso jñeyaḥ ||10||

—o)0(o—

**|| 4.9.11-12 ||**

atha **vatsaloparasaḥ—**

**sāmarthyādhikyābhijñānāl lālanādy-aprayatnataḥ |**

**karuṇasyātirekādes turyaś coparaso bhavet ||**

tatra **ādyaṁ**, yathā—

**mallānāṁ yad-avadhi parvatodbhaṭānām**

**unmāthaṁ sapadi tavātmajād apaśyam |**

**nodvegaṁ tad-avadhi yāmi jāmi tasmin**

**drāghiṣṭhām api samitiṁ prapadyamāne ||**

**śrī-jīvaḥ : **jāmi ! he bhagini ! ||12||

**mukundadāsaḥ : **jāmi ! he bhagini ! samitiṁ saṅgrāmam ||12||

**viśvanāthaḥ : **tūryo vātsalya-rasaḥ ||11|| devakīṁ prati tasyā bhaginī kācid vasudevasyāparā strī āha—tava putrāt mallānām unmāthaṁ parābhavam aham apaśyam, he jāmi bhagini ! drāghiṣṭhāṁ dīrghatarām api samitiṁ yuddhaṁ prapadyamāne’pi tasmin śrī-kṛṣṇe udvegaṁ na yāmi ||12||

—o)0(o—

**|| 4.9.13 ||**

atha **śṛṅgāroparasaḥ** | tatra **sthāyi-vairūpyam—**

**dvayor ekatarasyaiva ratir yā khalu dṛśyate |**

**yān ekatra tathaikasya sthāyinaḥ sā virūpatā |**

**vibhāvasyaiva vairūpyaṁ sthāyiny atropacaryate ||**

**śrī-jīvaḥ : **vibhāvasya ālambana-rūpasyaiveti, kvacit tad-dehasya, kvacit tad-antaḥkaraṇasyety arthaḥ | svarūpataḥ sthāyino vairūpyāyogāt | tatraikatara-raty-udāharaṇe yajña-patnīṣu dehasyaiva vairūpyaṁ jñeyam, brāhmaṇa-dehatvāt | tac ca tādṛśīṁ ratiṁ virūpayati, anuciteyam iti śrī-kṛṣṇa-ratim api nodgamayati | tato’nya-doṣasyānyatra saṅkramaṇād upacaryate ity uktam | ekasyānekatra ratis tv antaḥkaraṇasyaiva vairūpyam, ekatrāniṣṭhitatvāt | tad etac ca nāyikā-gatam eva jñeyam | uttamānuttamayos tāratamyābhāve nāyaka-gataṁ ca ||13||

**mukundadāsaḥ : **vibhāvasya raty-āśrayaṇālambanasya vairūpyaṁ mano’naucityaṁ mano-dharmaḥ ratāv upacaryate, tasyās tad-āśrayatvāt ||13|| 

**viśvanāthaḥ : **dvayor nāyikā-nāyakayor madhye ekasyaiva ratiḥ, na tu parasparam | tathaikasyānekatra ratiḥ vibhāvasyālambana-rūpasyaiveti kvacit tad-dehasya kvacit tad-antaḥkaraṇasyety arthaḥ | svarūpataḥ sthāyino vairūpyāyogāt tatraikatara-raty-udāharaṇe yajña-patnīṣu dehasyaiva vairūpyaṁ jñeyam, brāhmaṇa-dehatvāt | tac ca tādṛśīṁ ratiṁ virūpayati, tathānucitatvāt śrī-kṛṣṇasyāpi ratiṁ nodgamayati | ato brāhmaṇī-niṣṭhitatvāt—tad etac ca nāyikā-gatam eva jñeyam | uttamānuttamayor nāyikayos tāratamyābhāve tac ca vairūpyaṁ nāyaka-gatam api jñeyam ||13||

—o)0(o—

**|| 4.9.14 ||**

** **

tatra **ekatra ratir, **yathā lalita-mādhave (9.37)—

**manda-smitaṁ prakṛti-siddham api vyudantaṁ**

**saṅgopitaś ca sahajo’pi dṛśos taraṅgaḥ |**

**dhūmāyite dvija-vadhū-madanārti-vahnāv**

**ahnāya kāpi gatir aṅkuritā ayāsīt ||**

**śrī-jīvaḥ : _na vyākhyātam._**

**mukundadāsaḥ : **ahnāya śīghraṁ kāpi śucy-udāsīnā brāhmaṇīnāṁ mayā riraṁsāṁ loka-vigītāṁ kurvatīnāṁ śucitva-bhāvanāyogyatvāt ||14||

**viśvanāthaḥ : **dvija-vadhūnāṁ yājñika-brāhmaṇīnāṁ kandarpārti-rūpa-vahnau prajvalanārthaṁ dhūmāyite svabhāva-siddham api smitaṁ śrī-kṛṣṇena vyudastaṁ dūrīkṛtaṁ, ato’hnāya śrī-kṛṣṇasya manasaḥ kāpi anirvacanīyā śānty-avalambinī gatir aṅkuritā āsīt ||14||

—o)0(o—

**|| 4.9.15 ||**

**atyantābhāva evātra rateḥ khalu vivakṣitaḥ |**

**etasyāḥ prāg-abhāve tu śucir noparaso bhavet ||**

**śrī-jīvaḥ : **atyantābhāvas traikāliky asattā | atreti atra iti tāsāṁ brāhmaṇī-deham adhikṛtya ity arthaḥ ||15||

**mukundadāsaḥ : **atyantābhāvas traikāliky asattā | atra vairūpye ||15||

**viśvanāthaḥ : **atyantābhāvas traikāliky asattā | atra brāhmaṇī-dehe yatra ratiman-nāyikā-viṣayakaṁ jñānaṁ nāyakasya nāsti, kintu dūtī-dvārā jñāne jāte nāyakasyāpi ratiḥ prādurbhaviṣyaty prādurbhaviṣyati, ato na rateḥ kāla-trayāvidyamānatva-rūpātyantābhāvaḥ, tasmāt tatra noparasa ity āha—etasyā iti rater ity arthaḥ ||15||

—o)0(o—

**|| 4.9.16 ||**

**anekatra ratir**, yathā—

**gāndharvi kurvāṇam avekṣya līlām**

**agre dharaṇyāṁ sakhi kāma-pālam |**

**ākarṇayantī ca mukunda-veṇuṁ**

**bhinnādya sādhvi smarato dvidhāsi ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **he gāndharvi ! dharaṇyāṁ līlāṁ kurvāṇaṁ kāma-pālaṁ baladevam avekṣya he sādhvi smaraṇe bhinnā satī dvidhāsi ||16||

—o)0(o—

**|| 4.9.17 ||**

**kecit tu nāyakasyāpi sarvathā tulya-rāgataḥ |**

**nāyikāsv apy anekāsu vadanty uparasaṁ śucim ||**

**śrī-jīvaḥ : **kecid rasa-tattva-vidaḥ | anekāsu prema-tāratamyena bahu-vidhāsu ||17||

**mukundadāsaḥ : **kecid iti | dakṣiṇa-nāyake tad-darśanāntaṁ sva-matam ity abhiprāyaḥ | yad vā, tatra sarvathā tv asyā bhāvāt teṣāṁ matam api svābhipretam ||17||

**viśvanāthaḥ : **anekāsu prema-tāratamyena uttama-madhyama-kaniṣṭhāsu bahu-vidhāsu nāyakasya vivekābhāvena tulya-rāgāt kecit rasa-tattva-vidaḥ uparasaṁ vadanti ||17||

—o)0(o—

**|| 4.9.18 ||**

**vibhāva-vairūpyam—**

**vaidagdhyaujjvalya-viraho vibhāvasya virūpatā |**

**latā-paśu-pulindīṣu vṛddhāsv api sa vartate ||**

**śrī-jīvaḥ : **vaidagdhyādi-viraha ity upalakṣaṇaṁ gurutvādīnām | yathā yajña-patnīṣu vairūpyaṁ matam | latā-paśuṣv atra tat-sānnidhyādi-svabhāvenānanda-mātram eva madhura-ratitayotprekṣyate | vṛddhāsu hāsa-mātrārthaṁ tādṛśatvaṁ ca varṇyate | tasmād vāstava-tad-raty-abhāvād rasābhāsatvam | pulindīṣu tu vāstava-ratitve’pi jāti-vairūpyād yajñapatnīvat tad-ābhāsatvaṁ jñeyam | tatra latā-paśuṣu vaidagdhyaṁ nāsty eva | vṛddhāsu vaidagdhya-prātikūlyaṁ dṛśyate | pulindīṣu ca vaidagdhyaṁ nātisambhāvyate | tasmāt tad-viraha uddiṣṭaḥ | tathā aujjvalyaṁ nāma ākṛtyā jāty-ādinā ca yogyatvaṁ, tat-tad-yogyatā-virahaś ca yathā-yogyaṁ draṣṭavyam | sa vartata iti sa vaidagdhyādi-viraho vartate ||18||

**mukundadāsaḥ : **vaidagdhyety vaidagdhya- ity atra śucitva-suveśatve api vakṣyamāṇe jñeya jñeye ||18||

**viśvanāthaḥ : **vaidagdhyādi-viraha ity upalakṣaṇaṁ, gurutvādayo’pi grāhyāḥ | tena yajña-patny-ādiṣu vairūpyaṁ siddham | latā-paśuṣv atra tat-sānnidhyādi-svabhāvenānanda-mātram eva madhura-ratitayotprekṣyate | vṛddhāsu vāstava-ratimattve’pi jāti-vairūpyāt hāsa-mātrārthaṁ tādṛśatvaṁ ca varṇyate | tasmād vāstava-tad-raty-abhāvād rasābhāsatvam | pulindīṣu tu vāstava-ratimattve’pi jāti-vairūpyād yajñapatnīvat tad-ābhāsatvaṁ jñeyam | tatra latā-paśuṣu vaidagdhyaṁ nāsty eva | vṛddhāsu vaidagdhya-prātikūlyaṁ dṛśyate | pulindīṣu ca vaidagdhyaṁ nātisambhāvyate | tasmāt tad-viraha uddiṣṭaḥ | sa vaidagdhyādi-viraho vartate ||18||

—o)0(o—

**|| 4.9.19 ||**

**tatra latā**, yathā—

**sakhi madhu kiratī niśamya vaṁśīṁ**

**madhu-mathanena kaṭākṣitātha mṛdvī |**

**mukula-pulakitā latāvalīyaṁ **

**ratim iha pallavitāṁ hṛdi vyanakti ||**

**śrī-jīvaḥ : **sakhi madhv ity atra—


    “sa-mukula-pulakā niśamya vaṁśīṁ


    nakha-likhitā ca hariṁ prasajya jātā |


    tad iha nava-vayāḥ pratāninīyaṁ


    lasati yathā bhavatī tathā vārāṅgi ||” iti vā pāṭhaḥ ||19||

**mukundadāsaḥ : _na vyākhyātam._**

**viśvanāthaḥ : **he sakhi ! śrī-kṛṣṇa-kaṭākṣītā latāvalī vaṁśīṁ niśamya madhu kiratī satī svasya hṛdi pallavitāṁ ratiṁ vyanakti | kathaṁ-bhūtā ? mukulena pulakitā ||19||

—o)0(o—

**|| 4.9.20 ||**

**paśur**, yathā—

**paśyādbhutās tuṅga-madaḥ kuraṅgīḥ**

**pataṅga-kanyā-puline’dya dhanyāḥ |**

**yāḥ keśavāṅge tad-apāṅga-pūtāḥ **

**sānaṅga-raṅgāṁ dṛśam arpayanti ||**

**śrī-jīvaḥ : **paśyādbhutā ity asyottarārdhe, “yāḥ keśavāṅgaṁ sakhi saṅgamayya, svairād apāṅgaṁ bhavatīr jayanti” iti vā pāṭhaḥ ||20||

**mukundadāsaḥ : _na vyākhyātam._**

**viśvanāthaḥ : **he sakhi ! yamunā-puline adbhutāḥ kuraṅgīr hariṇīḥ paśya | yāḥ kuraṅgyaḥ śrī-kṛṣṇāpāṅgena pūtāḥ satyaḥ śrī-kṛṣṇāṅge dṛśam arpayanti ||20||

—o)0(o—

**|| 4.9.21 ||**

**pulindī**, yathā—

**kālindī-puline paśya pulindī pulakācitā |**

**harer dṛk-cāpalaṁ vīkṣya sahajaṁ yā vighūrṇate ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **śrī-kṛṣṇasya sāhajika-netra-cāpalyaṁ prekṣya vighūrṇate ||21||

—o)0(o—

**|| 4.9.22 ||**

**vṛddhā**, yathā—

**kajjalena kṛta-keśa-kālimā**

**bilva-yugma-racitonnata-stanī |**

**paśya gauri kiratī dṛg-añcalaṁ**

**smerayaty aghaharaṁ jaraty asau ||**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **he gauri ! dṛg-añcalaṁ kiratī vṛddhā śrī-kṛṣṇaṁ smerayati hāsayati | ekatra vṛddhādiṣv eva rāgo na kṛṣṇa iti ||22||

—o)0(o—

**|| 4.9.23-24 ||**

**sthāyino’tra virūpatvam eka-rāgatayāpi cet |**

**ghaṭetāsau vibhāvasya virūpatve’py udāhṛtiḥ ||**

**śucitvaujjvalya-vaidigdhyāt suveśatvāc ca kathyate |**

**śṛṅgārasya vibhāvatvam anyatrābhāsatā tataḥ ||**

**śrī-jīvaḥ : **vaidagdhety vaidagdhety-ādinā darśitam eva vivṛṇvann upasaṁharati—śucitveti śucitva- iti | śucitvādikam ālambanasya jñeyam | vibhāvatvaṁ viśiṣṭo bhāvaḥ sattvā sthāyī vā yatra tad-rūpatvam | “pāvitryaujjvalya-vaidagdhya-suveṣatvair vibhāvagaiḥ | śṛṅgāraḥ puṣṭim āgacched ābhāsatvam ato’nyathā” iti pāṭhāntaram ||24||

**mukundadāsaḥ : **uktaṁ vibhāva-vairūpyaṁ vivṛṇvann upasaṁharati—śucitveti śucitva- iti | vibhāvatvam āśrayatvaṁ, tato’nyatra śucitvādi-rahite vibhāve śṛṅgārasyābhāsataiva ||24||

**viśvanāthaḥ : **sthāyino vairūpyam udāhṛtam | asau udāhṛtiḥ vibhāvasya virūpatve’pi ghaṭeta sambhavatīty arthaḥ | ata eva vibhāva-gata-vairūpyam eva sthāyiny upacaritam iti prāk pratipāditam ||23|| śucitvaṁ śuddhatvam | etebhyaḥ śṛṅgāra-rasasya vibhāvatvaṁ kathyate, tataḥ śucitvādibhyo’nyatra śṛṅgāra-rasābhāsatā kathyate ||24||[^13]

—o)0(o—

**|| 4.9.25-26 ||**

atha **anubhāva-vairūpyam—**

**samayānāṁ vyatikrāntir grāmyatvaṁ dhṛṣṭatāpi ca |**

**vairūpyam anubhāvāder manīṣibhir udīritam ||**

tatra **samaya-vyatikrāntiḥ—**

**samayāḥ khaṇḍitādīnāṁ priye roṣoditādayaḥ |**

**puṁsaḥ smitādayaś cātra priyayā tāḍanādiṣu |**

**eteṣām anyathā-bhāvaḥ samayānāṁ vyatikramaḥ ||**

**śrī-jīvaḥ : **samayāḥ ācārāḥ ||25||

**mukundadāsaḥ : **samayānām ācārāṇām | anubhāvāder ity atra ādi-śabdād vyabhicāriṇām api vairūpyam ūhyam ||25-26||

**viśvanāthaḥ : **samayānām ācārāṇāṁ vyatikramaḥ—khaṇḍitādi-nāyikānāṁ kānte roṣa-vyañjaka-vacanādaya eva rasa-śāstroktācārāḥ, tathāpi priyayā kartryā puṣpādibhis tāḍanādiṣu satsu puṁsaḥ priyasya smitādaya eva ācārāḥ, na tu roṣoditādayaḥ | eteṣāṁ roṣoditānām anyathā-bhāvaḥ ||26||

—o)0(o—

**|| 4.9.27 ||**

tatra **ādyaṁ**, yathā —

**kāntā-nakhāṅkito’py adya parihṛtya hare hriyam |**

**kailāsa-vāsinīṁ dāsīṁ kṛpā-dṛṣṭyā bhajasva mām || \
**

**śrī-jīvaḥ, mukundadāsaḥ : _na vyākhyātam._**

**viśvanāthaḥ : **stuty-ādayaḥ—he hare ! tvam anya-kāntā-nakhāṅkito’pi lajjāṁ parihṛtya māṁ svīkuru | atrānya-kāntā-sambhoga-cihne dṛṣṭe nāyikāyā roṣoktir apekṣitā | tāṁ vihāya anayā stutiḥ kṛteti anubhāvasya vairūpyaṁ jñeyam ||27||

—o)0(o—

**|| 4.9.28-29 ||**

atha **grāmyatvam —**

**bāla-śabdādy-upanyāso virasokti-prapañcanam |**

**kaṭī-kaṇḍūtir ity ādyaṁ grāmyatvaṁ kathitaṁ budhaiḥ ||**

tatra **ādyaṁ**, yathā —

**kiṁ naḥ phaṇi-kiśorīṇāṁ tvaṁ puṣkara-sadāṁ sadā |**

**muralī-dhvaninā nīvīṁ gopa-bāla vilumpasi ||**

**śrī-jīvaḥ : **kailāsa-vāsinīnām iva purāṇāntara-kathita-rītyā phaṇi-kiśorīṇām apy udāhṛtim uparasa evāvajñayā varṇayati—kiṁ na iti | puṣkara-sadāṁ kāliya-hradasya jala-vāsinīnām | atra śrī-kṛṣṇasya tadā bālye’pi muralī-dhvanir viśeṣeṇa kṛta-kaiśora-bhāvasya bāleti bāla iti sambodhanaṁ tāsām avaidagdhyam eva jñeyam ||29||

**mukundadāsaḥ : **puṣkara-sadāṁ kāliya-hradasya jala-vāsinīnām | atra śrī-kṛṣṇasya prathama-paugaṇḍe’pi āśriteṣu kiśorābhatvāt bāleti bāla iti sambodhanaṁ tāsāṁ grāmyatvena eva | 


    sukumāreṇa paugaṇḍa-vayasā saṅgato’py asau |


    kiśorābhaḥ sadā dāsa-viśeṣāṇāṁ prabhāsate || [bha.ra.si. 3.4.38]

ity uktatvāt āsāṁ sambhramātmā ratiḥ | śrī-kṛṣṇa-rūpādi-prabhāvān madhura-ratitayoditeti bodhyam ||29||

**viśvanāthaḥ : **kailāsa-vāsinīnām iva purāṇāntara-kathita-rītyā phaṇi-kiśorīṇām apy udāhṛtir uparasa eva | tam avajñayā varṇayati—kiṁ na iti | puṣkara-sadāṁ kāliya-hradasya jala-vāsinīnāṁ sarpa-kanyānāṁ no’smākaṁ nīvīṁ kiṁ vilumpasi ? ||29||

—o)0(o—

**|| 4.9.30-31 ||**

atha **dhṛṣṭatā—**

**prakaṭa-prārthanādiḥ syāt sambhogādes tu dhṛṣṭatā ||**

yathā—

**kānta kailāsa-kuñjo’yaṁ ramyāhaṁ nava-yauvanā |**

**tvaṁ vidagdho’si govinda kiṁ vā vācyam ataḥ param ||**

_na katamenāpi vyākhyātam |_

—o)0(o—

**|| 4.9.32-34 ||**

**evam eva tu gauṇānāṁ hāsādīnām api svayam |**

**vijñeyoparasatvasya manīṣibhir udāhṛtiḥ ||**

atha **anurasāḥ—**

**bhaktādibhir vibhāvādyaiḥ kṛṣṇa-sambandha-varjitaiḥ |**

**rasā hāsyādayaḥ sapta śāntaś cānurasā matāḥ ||**

**tatra hāsyānurasaḥ—**

**tāṇḍavaṁ vyadhita hanta kakkhaṭī**

**markaṭī bhrukuṭibhis tathoddhuram |**

**yena vallava-kadambakaṁ babhau**

**hāsa-ḍambara-karambitānanam ||**

**śrī-jīvaḥ : bhaktādibhir** iti | bhaktā atra pañca-vidhāḥ śāntas tu rasa-śāstrāntara-prasiddho rukṣaḥ ||33|| **kakkhaṭī**-nāmnī ||34||

**mukundadāsaḥ : bhaktādibhir** iti | **vibhāvādyair** ity atra **ādya**-grahaṇād anubhāvādayaḥ śāntaś ceti bhāvālambano bhakty-āśrayaḥ śānto’pi **anurasa** eveti ||33|| kakkhaṭī-nāmnī ||34||

**viśvanāthaḥ : bhaktādi**-rūpā ye ālambana-**vibhāvanādayas** te yadi **kṛṣṇa-sambandha-varjitā **bhavanti, tadā tair vibhāvādibhir utpannā rasā **anurasā** jñeyāḥ | bhaktā atra pañca-vidhāḥ, **śāntas** tu rasa-śāstrāntara-prasiddho rukṣa eva ||33|| 

kakkhaṭī-nāmnī vānarī uddhuram utkaṭaṁ tāṇḍavaṁ tathā vyadhita, yena tāṇḍavena hāsyasya ḍambara autkaṭyaṁ, tena karambitaṁ yuktam ānanaṁ yasya, tathā-bhūtaṁ vallava-kadambakaṁ gopa-samūhaṁ babhau ||34||

—o)0(o—

**|| 4.9.35 ||**

atha **adbhutānurasaḥ—**

**bhāṇḍīra-kakṣe bahudhā vitaṇḍāṁ**

**vedānta-tantre śuka-maṇḍalasya |**

**ākarṇayan nirnimiṣākṣi-pakṣmā**

**romāñcitāṅgaś ca surarṣir āsīt ||**

**śrī-jīvaḥ : **bhāṇḍīra-kakṣe tad-ūrdhvaga-latāsu saurabhe ca tṛṇe kakṣaḥ śuṣka-kānana-vīrudhoḥ iti viśvaḥ | bhāṇḍīra-vṛkṣa iti pāṭhas tu sugamaḥ ||35||

**mukundadāsaḥ : **bhāṇḍīra-kakṣe tad-ūrdhvaga-latāsu | saurabhe ca tṛṇe kakṣaḥ śuṣka-kānana-vīrudhoḥ iti viśvaḥ ||35||

**viśvanāthaḥ : **bhāṇḍīra-kakṣe tad-ūrdhvaga-latāsu saurabhe ca tṛṇe kakṣaḥ śuṣka-kānana-vīrudhoḥ iti viśvaḥ | tatra śuka-pakṣi-maṇḍalasya vedānta-śāstre vitaṇḍāṁ vāda-vicāram ākarṣayan ākar**ṇ**ayan devarṣir nāradaḥ ||35||

—o)0(o—

**|| 4.9.36-37 ||**

**evam evātra vijñeyā vīrāder apy udāhṛtiḥ ||**

**aṣṭāv amī taṭastheṣu prākaṭyaṁ yadi bibhrati |**

**kṛṣṇādibhir vibhāvādyair gatair anubhavādhvani ||**

**śrī-jīvaḥ : **aṣṭāv iti śānta eko hāsyādayaś ca saptety aṣṭau ||37||

**mukundadāsaḥ : _na vyākhyātam._**

**viśvanāthaḥ : **aṣṭāv iti śānta eko hāsyādayaś ca saptety aṣṭau rasā yadi kṛṣṇādibhir vibhāvādyais taṭastheṣu bhakty-ālambaneṣu prākātyaṁ prākaṭyaṁ bibhrati, tadāpy anurasā jñeyāḥ ||37||

—o)0(o—

**|| 4.9.38-39 ||**

atha **aparasāḥ—**

**kṛṣṇa-tat-pratipakṣaś ced viṣayāśrayatāṁ gatāḥ |**

**hāsādīnāṁ tadā te’tra prājñair aparasā matāḥ ||**

tatra **hāsyāparasaḥ—**



**palāyamānam udvīkṣya capalāyata-locanam |**

**kṛṣṇam ārāj jarāsandhaḥ solluṇṭham ahasīn muhuḥ ||**

**śrī-jīvaḥ : **palāyeti palāya- iti | atra jarāsandhasya hāsas tāvad aparasa eva, kasyacit tadvad āsura-bhāvasyāpi tad-anugato hāsaś cet, tadā so’py aparasaḥ | kasyacid bhaktasya tad-upahāsamaya-hāsaś cet, tadā śuddha eva hāsya-rasaḥ ||39|||

**mukundadāsaḥ : _na vyākhyātam._**

**viśvanāthaḥ : **daśama-skandhe varṇitaṁ śrī-kṛṣṇasya palāyanaṁ vīkṣya solluṇṭhaṁ yathā syāt tathā ahasat ahas**ī**t jahāsa | atra jarāsandhasya hāsas tāvad aparasa eva | kasyacit tadāsura-svabhāvasyāppi tad-anugato hāsaś cet tadā so’py aparasaḥ | kasyacid bhaktasya tad-upahāsa-samaye hāsaś cet tadā śuddha eva hāsya-rasaḥ ||39||

—o)0(o—

**|| 4.9.40-41 ||**

**evam anye’pi vijñeyās te’dbhutāparasādayaḥ |**

**uttamās tu rasābhāsāḥ kaiścid rasatayoditāḥ ||**

tathā hi—

**bhāvāḥ sarve tad-ābhāsā rasābhāsāś ca kecana |**

**amī proktā rasābhijñaiḥ sarve’pi rasanād rasāḥ ||**

**śrī-jīvaḥ : **evam iti | atra sarva-prakaraṇārthaḥ samasya vinyasyate | vibhāvādyā mitho yogyāḥ sampadyante rasāya te | vairasyāyānyathā, sā tu yogyatā loka-viśrutā ||41||

**mukundadāsaḥ, viśvanāthaḥ : _na vyākhyātam._**

—o)0(o—

**|| 4.9.42 ||**

**bhāratādyāś catasras tu rasāvasthāna-sūcikāḥ |**

**vṛttayo nāṭya-mātṛtvād uktā nāṭaka-lakṣaṇe ||**

**śrī-jīvaḥ : **nāṭya-mātṛtvān nāṭya eva upayuktatvād ity arthaḥ | nāṭaka-lakṣaṇe nāṭaka-candrikākhye sva-kṛte iti jñeyam ||42||

**mukundadāsaḥ : **nāṭya-mātṛtvān nāṭyo’vaśyam eva sāpekṣatvād ity arthaḥ | nāṭaka-lakṣaṇe nāṭaka-candrākhye sva-kṛte iti jñeyam ||42|| ity arthaḥ |- ratna-dīpikā-nāmnyāṁ śrī-hari-bhakti-rasāmṛta-sindhu-ṭīkāyāṁ caturtho vibhāgaḥ || 

**viśvanāthaḥ : **bhāratādyāś catasro vṛttayaḥ | nāṭya-mātṛtvān nāṭya eva upayuktatāṁ, mat-kṛta-nāṭaka-candrikāyāṁ nāṭaka-lakṣaṇe uktāḥ ||42||

—o)0(o—

**|| 4.9.43-44 ||**

**granthasya gaurava-bhayād asyā bhakti-rasa-śriyaḥ |**

**samāhṛtiḥ samāsena mayā seyaṁ vinirmitā ||**

**gopāla-rūpa-śobhāṁ **

**dadhad api raghunātha-bhāva-visārī |**

**tuṣyatu sanātano’sminn **

**uttara-bhāge rasāmṛtāmbhodheḥ ||**

iti śrī-śrī-bhakti-rasāmṛta-sindhāv uttara-vibhāge

rasābhāsa-laharī navamī 

|| 4.9 ||

iti śrī-śrī-bhakti-rasāmṛta-sindhau 

gauṇa-bhakti-rasa-nirūpaṇo nāma 

caturtho vibhāgaḥ samāptaḥ | 

|| 4 ||

**rāmāṅga-śatru-gaṇite śāke gokulam adhiṣṭhitenāyam |**

**bhakti-rasāmṛta-sindhur viṭaṅkitaḥ kṣudra-rūpeṇa ||**

**śrī-jīvaḥ : **rāmāṅgeti | śālivāhanasya saṁvatsara-gaṇanayā vikramādityasyāpi sā jñeyā | aṅkasya vāmā gatir iti prasiddhyā tri-ṣaṣṭy-adhika-caturdaśa-śatī-gaṇita ity arthaḥ | vikramādityasya tv aṣṭa-navaty-adhika-pañcadaśa-śatī-gaṇitā iti jñeyam | viṭaṅkita uṭṭaṅkitaḥ | suṣṭhu rūpeṇa ity eva pāṭhitavyam | teṣāṁ dīnaṁ-manyatāmaya-pāṭhe’pi tad-asahiṣṇuḥ sarasvatī kṣudraṁ sūkṣmaṁ durjñeyaṁ rūpaṁ svarūpaṁ yasyeti gatāntarāspadaṁ sphorayantī samāhitavatī |

śrī-kṛṣṇaḥ sarva-pūrṇaḥ sa carati vipule gokule vyakta-tat-tan-

mādhuryaiśvarya-varyaḥ sa ca paśupa-sutānanta-lakṣmībhir iṣṭaḥ |

śrī-rādhā-varga-madhye sa ca madhura-guṇaḥ śrī-dhurā-dhāma-dhārīty

asmin granthe rasābdhāv abhimata-mahimā-dhāra-sāra-pracāraḥ ||

yad api ca nātiviśuddhā, 

tad api ca sadbhiḥ kadāpy urīkāryā |

durgama-saṅgamanīyaṁ

nauka-vāsasyāmṛtāmbhodheḥ ||

|| samāpteyaṁ ṭīkā, teṣām eva prītaye bhavatu ||

**mukundadāsaḥ : **rāmāṅgeti | aṅkasya vāmā gatir iti prasiddhyā triṣaṣṭhy-adhika-caturdaśa-śatī-gaṇita ity arthaḥ | viṭaṅkita uṭṭaṅkitaḥ |

yeṣāṁ kṛpā-lavaṁ prāpya rasābdhir durgamo mayā |

spṛṣṭaḥ kṣudra-mater me’pi te śrī-rūpa-gaṇā gatiḥ ||

adāyi mayakā śaptir iyaṁ ṭīkā vilokyatām |

śrīmad-rūpa-padāmbhoja-sarvasvair eva nāparaiḥ ||

yeṣāṁ sadā mahā-prītis tat-kartari viśeṣataḥ |

sampaśyantas ta evaitāṁ mudaṁ yāsyanti netare ||

samāptā ceyaṁ ṭīkā tad-āśritānāṁ prītaye bhavatu |

śrī-rūpa-caraṇaṁ nityaṁ śaraṇaṁ me paraṁ tapaḥ ||

vicārita-rasāmṛtārṇava udīrṇa-bādhā vidhunvan

ādi-rasa-cāturī-pravilayiny amogha-prathe |

svarūpa-saha-rūpa-kṛṣṇa-kavirāja-pādāśaye

mukunda-caraṇe ratir bhavatu dāsa-bindor mama ||

**viśvanāthaḥ : **rāmāṅgeti | aṅkasya vāmā gatir iti prasiddhyā triṣaṣṭy-adhika-caturdaśa-śatī-gaṇita ity arthaḥ | viṭaṅkita uṭṭaṅkitaḥ | kṣudra-rūpeṇeti dainyoktiḥ | tad-asahiṣṇuḥ sarasvatī kṣudraṁ sūkṣmaṁ durjñeyaṁ rūpaṁ svarūpaṁ yasyety arthāntara-bodhaka-padaṁ sphorayantī samāhitavatī | iti bhakti-rasāmṛta-sindhāv uttara-vibhāge rasābhāsa-laharī navamī |

ṭīkā ceyaṁ samāptā hi vaiṣṇavānāṁ prasādataḥ |

śrī-viśvanātha-racitā bhakti-sāra-pradarśinī ||

** —o)0(o—**

**|| samāpto’yaṁ śrī-śrī-bhakti-rasāmṛta-sindhuḥ ||**


<!-- Footnotes themselves at the bottom. -->
## Notes

[^1]:
     duḍiḥ.

[^2]:
     Attributed by Viśvanātha Kavirāja to Dharmadatta, _Sāhitya-darpaṇa _3.3. Reads _tac-camatkāra-sāratve sarvatrāpy adbhuto rasaḥ _between the two lines.

[^3]:
     dhanikasya.

[^4]:
     Saduktikarṇāmṛta 221 (Keśaṭasya)

[^5]:
     Commentator on _Daśarūpaka._

[^6]:
     Three syllables missing in the last line. Copyist error or typo?

[^7]:
     āsvādyaṁ

[^8]:
     labhyamānāsu iti śrī-jīva-dhṛta-pāṭhāntaram.

[^9]:
     See Nāṭya-śāstra 7.119ff (according to editor, interpolated); but quoted in _Rasārṇava-sudhākara_ after 2.257 and attributed to Bharata in the following form:
    sarveṣāṁ samavetānāṁ rūpaṁ yasya bhaved bahu ||
    sa mantavyo rasaḥ sthāyī śeṣāḥ sañcāriṇo matāḥ || iti |

[^10]:
     abhyavahāra = āhāra

[^11]:

[^12]:
     pariripsataḥ iti mudrita-pustake.

[^13]:
     asya ślokasya ṭīkā ka-kha-pustakayor eva prāpyate iti haridāsa-dāsaḥ |
