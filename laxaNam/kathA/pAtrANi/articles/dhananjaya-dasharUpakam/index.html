<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | धनञ्जय-दशरूपकम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/pAtrANi/articles/dhananjaya-dasharUpakam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/pAtrANi/articles/dhananjaya-dasharUpakam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="धनञ्जय-दशरूपकम्">
  <meta property="og:description" content="विस्तारः (द्रष्टुं नोद्यम्) Śrī dhanañjaya-viracitaṁ daśarūpakam, dhānika-kṛtayāvalokākhyayā vyākhyayā sametat. Śrī Kāśīnātha Pāṇḍuraṅga Paraba, Nirṇaya-sāgara Press (ed.), Mumbyyāṁ, 1819.
Source: TW
śrī-dhanañjaya-viracitaṁ
daśa-rūpakam
(1)
prathamaḥ prakāśaḥ | namas tasmai gaṇeśāya yat-kaṇṭhaḥ puṣkarāyate |
mad-ābhoga-ghana-dhvāno nīla-kaṇṭhasya tāṇḍave ||1||
dhanikaḥ: iha sad-ācāraṁ pramāṇayadbhir avighnena prakaraṇasya samāpty-artham iṣṭayoḥ prakṛtābhimata-devatayor namaskāraḥ kriyate śloka-dvayena | yasya kaṇṭhaḥ puṣkarāyate mṛdaṅgavad ācarati | madābhogena ghana-dhvānaḥ niviḍa-dhvaniḥ | nīlakaṇṭhasya śivasya tāṇḍave uddhate nṛtte tasmai gaṇeśāya namaḥ | atra khaṇḍa-śleṣākṣipyamāṇopamā-cchāyālaṅkāraḥ | nīlakaṇṭhasya mayūrasya tāṇḍave yathā megha-dhvaniḥ puṣkarāyate iti pratīteḥ||1||">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="धनञ्जय-दशरूपकम्">
  <meta itemprop="description" content="विस्तारः (द्रष्टुं नोद्यम्) Śrī dhanañjaya-viracitaṁ daśarūpakam, dhānika-kṛtayāvalokākhyayā vyākhyayā sametat. Śrī Kāśīnātha Pāṇḍuraṅga Paraba, Nirṇaya-sāgara Press (ed.), Mumbyyāṁ, 1819.
Source: TW
śrī-dhanañjaya-viracitaṁ
daśa-rūpakam
(1)
prathamaḥ prakāśaḥ | namas tasmai gaṇeśāya yat-kaṇṭhaḥ puṣkarāyate |
mad-ābhoga-ghana-dhvāno nīla-kaṇṭhasya tāṇḍave ||1||
dhanikaḥ: iha sad-ācāraṁ pramāṇayadbhir avighnena prakaraṇasya samāpty-artham iṣṭayoḥ prakṛtābhimata-devatayor namaskāraḥ kriyate śloka-dvayena | yasya kaṇṭhaḥ puṣkarāyate mṛdaṅgavad ācarati | madābhogena ghana-dhvānaḥ niviḍa-dhvaniḥ | nīlakaṇṭhasya śivasya tāṇḍave uddhate nṛtte tasmai gaṇeśāya namaḥ | atra khaṇḍa-śleṣākṣipyamāṇopamā-cchāyālaṅkāraḥ | nīlakaṇṭhasya mayūrasya tāṇḍave yathā megha-dhvaniḥ puṣkarāyate iti pratīteḥ||1||">
  <meta itemprop="wordCount" content="20750">
  <meta name="twitter:card" content="summary">
  <meta name="twitter:title" content="धनञ्जय-दशरूपकम्">
  <meta name="twitter:description" content="विस्तारः (द्रष्टुं नोद्यम्) Śrī dhanañjaya-viracitaṁ daśarūpakam, dhānika-kṛtayāvalokākhyayā vyākhyayā sametat. Śrī Kāśīnātha Pāṇḍuraṅga Paraba, Nirṇaya-sāgara Press (ed.), Mumbyyāṁ, 1819.
Source: TW
śrī-dhanañjaya-viracitaṁ
daśa-rūpakam
(1)
prathamaḥ prakāśaḥ | namas tasmai gaṇeśāya yat-kaṇṭhaḥ puṣkarāyate |
mad-ābhoga-ghana-dhvāno nīla-kaṇṭhasya tāṇḍave ||1||
dhanikaḥ: iha sad-ācāraṁ pramāṇayadbhir avighnena prakaraṇasya samāpty-artham iṣṭayoḥ prakṛtābhimata-devatayor namaskāraḥ kriyate śloka-dvayena | yasya kaṇṭhaḥ puṣkarāyate mṛdaṅgavad ācarati | madābhogena ghana-dhvānaḥ niviḍa-dhvaniḥ | nīlakaṇṭhasya śivasya tāṇḍave uddhate nṛtte tasmai gaṇeśāya namaḥ | atra khaṇḍa-śleṣākṣipyamāṇopamā-cchāyālaṅkāraḥ | nīlakaṇṭhasya mayūrasya tāṇḍave yathā megha-dhvaniḥ puṣkarāyate iti pratīteḥ||1||">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/pAtrANi\/articles\/dhananjaya-dasharUpakam\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/pAtrANi\/articles\/dhananjaya-dasharUpakam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> धनञ्जय-दशरूपकम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="धनञ्जय-दशरूपकम्">धनञ्जय-दशरूपकम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/pAtrANi/articles/dhananjaya-dasharUpakam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विस्तारः (द्रष्टुं नोद्यम्)</summary>
<p>Śrī dhanañjaya-viracitaṁ daśarūpakam, dhānika-kṛtayāvalokākhyayā vyākhyayā sametat. Śrī Kāśīnātha Pāṇḍuraṅga Paraba, Nirṇaya-sāgara Press (ed.), Mumbyyāṁ, 1819.</p>
<p>Source: <a href="https://archive.org/details/dasarupakam00dhanuoft">TW</a></p>
</details>
<p>śrī-dhanañjaya-viracitaṁ</p>
<p>daśa-rūpakam</p>
<p>(1)</p>
<h2 id="prathamaḥ-prakāśaḥ-">prathamaḥ prakāśaḥ |</h2>
<p><strong>namas tasmai gaṇeśāya yat-kaṇṭhaḥ puṣkarāyate |</strong></p>
<p><strong>mad-ābhoga-ghana-dhvāno nīla-kaṇṭhasya tāṇḍave ||1||</strong></p>
<p><strong>dhanikaḥ:</strong> iha sad-ācāraṁ pramāṇayadbhir avighnena prakaraṇasya samāpty-artham iṣṭayoḥ prakṛtābhimata-devatayor namaskāraḥ kriyate śloka-dvayena | yasya kaṇṭhaḥ puṣkarāyate mṛdaṅgavad ācarati | madābhogena ghana-dhvānaḥ niviḍa-dhvaniḥ | nīlakaṇṭhasya śivasya tāṇḍave uddhate nṛtte tasmai gaṇeśāya namaḥ | atra khaṇḍa-śleṣākṣipyamāṇopamā-cchāyālaṅkāraḥ | nīlakaṇṭhasya mayūrasya tāṇḍave yathā megha-dhvaniḥ puṣkarāyate iti pratīteḥ||1||</p>
<p>**bahurūpa-miśraḥ: **atha prāripsitasya prakaraṇasyāvighna-parisamāty-ādi-siddhaye vighnā-virājaṁ namaskaroti nikhila-budha-kula-mauli-mālā-maṇir muñja-rājādhirāra-vandita-caraṇa-yugalo grantha-kṛd dhanañjayaḥ | yathā ghanasya meghasya dhvāno nīla-kaṇṭhasya parameśvarasya tāṇḍave uddhata-nṛtye madābhogena mada-paripūrṇatayā mada-dhvāno niviḍa-dhvanir yat kaṇṭhaḥ puṣkarāyate mṛdaṅgavad ācarati tasmai nama iti | atra khaṇḍa-śleṣākṣipyamāṇopamā-cchāyālaṅkāraḥ ||1||</p>
<p><strong>daśarūpānukāreṇa yasya mādyanti bhāvakāḥ |</strong></p>
<p><strong>namaḥ sarva-vide tasmai viṣṇave bharatāya ca ||2||</strong></p>
<p><strong>dhanikaḥ:</strong> ekatra matsya-kūrmādi-pratimānām uddeśena, anyatrānukṛti-rūpa-nāṭakādinā yasya bhāvakāḥ dhyātāro rasikāś ca mādyanti hṛṣyanti tasmai viṣṇave’bhimatāya prakṛtāya bharatāya ca namaḥ ||2||</p>
<p>**bahurūpa-miśraḥ: **atha rūpakāṇāṁ pratipādyatāṁ sūcayan nāṭya-veda-prayoktāraṁ bharatam abhimata-daivataṁ ca viṣṇuṁ namaskaroti | ekatra matsyādīnāṁ daśānāṁ rūpāṇām anukāreṇa pratimā-rūpeṇa anyatra nāṭakādīnāṁ daśa-rūpāṇāṁ rasāntarātmanā bhāvakā dhyātāro rasikāś ceti||2||</p>
<p><strong>kasyacid eva kadācid dayayā viṣayaṁ sarasvatī viduṣaḥ |</strong></p>
<p><strong>ghaṭayati kam api tam anyo vrajati jano yena vaidagdhīm ||3||</strong></p>
<p><strong>dhanikaḥ:</strong> śrotuḥ pravṛtti-nimittaṁ pradarśyate | taṁ kiṁcid viṣayaṁ prakaraṇādi-rūpaṁ kadācid eva kasyacid eva kaveḥ sarasvatī yojayati | yena prakaraṇādinā viṣayeṇānyo jano vidagdho bhavati ||3||</p>
<p>**bahurūpa-miśraḥ: **śrotṛ-jana-protsāhanāya prakaraṇa-viśeṣasya sarasvatī-prasāda-labdhatvaṁ mahāphalatvaṁ cāha | kasyacid eva viduṣaḥ sarasvatī taṁ kam api viṣayaṁ ghaṭayati yenānyo jano vaidagdhīṁ vrajatīty anvayaḥ | daśa-rūpakāṇi prakaraṇa-viṣaya iti sūcitam ||3||</p>
<p>**uddhṛtyoddhṛtya sāraṁ yam akhila-nigamān nāṭya-vedaṁ viriñciś **</p>
<p><strong>cakre yasya prayogaṁ munir api bharatas tāṇḍavaṁ nīlakaṇṭhaḥ |</strong></p>
<p><strong>śarvāṇī lāsyam asya pratipadam aparaṁ lakṣma kaḥ kartum īṣṭe</strong></p>
<p><strong>nāṭyānāṁ kintu kiñcid praguṇa-racanayā lakṣaṇaṁ saṅkṣipāmi ||4||</strong></p>
<p>**dhanikaḥ: **yaṁ nāṭya-vedaṁ vedebhyaḥ sāram ādāya brahmā kṛtavān, yat sambaddham abhinayaṁ bharataś cakāra karaṇāṅga-hārān akarot haras tāṇḍavam uddhataṁ nṛtyaṁ kṛtavān lāsyaṁ sukumāraṁ nṛtyaṁ pārvatī kṛtavatī tasya sāmastyena lakṣaṇaṁ kartuṁ kaḥ śaktaḥ | tad eka-deśasya tu daśarūpasya saṅkṣepaḥ kriyata ity arthaḥ ||4||</p>
<p>**bahurūpa-miśraḥ: **kiṁ tatra kriyata ity apekṣāyāṁ vistareṇa lakṣaṇa-karaṇasyāśakyatvān nāṭyānāṁ lakṣaṇa-saṅkṣepaḥ kriyata ity āha—**uddhṛtyeti | **prayogo’bhinayādi-prakāraḥ tāṇḍavam ārabhaṭī-nṛtyam | lāsyaṁ kaiśikī-vṛttam | asya nāṭya-vedasya pratipadaṁ prati-viṣayaṁ lakṣaṇaṁ kartum aśakyam | ato nāṭyānāṁ lakṣaṇaṁ saṅkṣipāmi | anena svasyābhidheyatva-vacanaṁ sūcitam iti ||4||</p>
<p><strong>vyākīrṇe manda-buddhīnāṁ jāyate mati-vibhramaḥ |</strong></p>
<p><strong>tasyārthas tat-padais tena saṁkṣipya kriyate’ñjasā ||5||</strong></p>
<p>**dhanikaḥ: **viṣayaikya-prasaktaṁ paunaruktyaṁ pariharati vyākīrṇa iti | vyākīrṇe vikṣipte vistīrṇe ca rasa-śāstre manda-buddhīnāṁ puṁsāṁ matimoho bhavati | tena tasya nāṭya-vedasyārthas tat-padair eva saṁkṣipya ṛjuvṛttyā kriyata iti ||5||</p>
<p>**bahurūpa-miśraḥ: **nanu saṅkṣepasya vistare vidyamānatvān na prayojanavān lakṣaṇa-saṅkṣepa ity āśaṅkyāha vyākīrṇa iti | vyākīrṇe vistīrṇe manda-buddhīnāṁ mati-vibhramo buddhi-vyāmoho bhavati | sa mā bhūd iti prayojanavān lakṣaṇa-saṅkṣepa iti | tad-arthaś ca tat-padais tatratyair eva padaiḥ saṅkṣipyātmakatvād granthasyāsamagratvam iti tad idam uktaṁ tasyārthas tat-padair añjaseti | sūcitaṁ cetad āñjasyaṁ praguṇa-racanayeti ||5||</p>
<p>**ānanda-nisyandiṣu rūpakeṣu **</p>
<p><strong>vyutpatti-mātraṁ phalam alpa-buddhiḥ |</strong></p>
<p>**yo’pītihāsādivad āha sādhus **</p>
<p><strong>tasmai namaḥ svādu-parāṅmukhāya ||6||</strong></p>
<p>**dhanikaḥ: **idaṁ prakaraṇaṁ daśarūpa-jñāna-phalam | daśarūpaṁ kiṁ phalam ity āha ānandeti | tatra kecit –</p>
<pre><code>dharmārtha-kāma-mokṣeṣu vaicakṣaṇyaṁ kalāsu ca |


karoti kīrtiṁ prītiṁ ca sādhu-kāvya-niveṣaṇam || [bhāmaha]
</code></pre>
<p>ity-ādinā trivargādi-vyutpattiṁ kāvya-phalatvenecchanti | tan-nirāsena sva-saṁvedyaḥ paramānanda-rūpo rasāsvādo daśa-rūpāṇāṁ phalaṁ na punar itihāsādivat trivargādi-vyutpatti-mātram iti darśitam | nama iti solluṇṭham ||6||</p>
<p>**bahurūpa-miśraḥ: **nanu daśa-rūpakeṣv apītihāsādivat sādhāraṇaṁ vyutpatti-mātram eva phalaṁ syāt | tac cāpuruṣārthātmakatvān mandaṁ phalam | sulabhaṁ catad itihāsādiṣu | yc ca vaidagdhyaṁ phalam ity uktaṁ tad api mandam eva sākṣād aphalatvāc ca vaidagdhyam | ato niṣprayojanam eva rūpakāṇāṁ lakṣaṇa-karaṇam iti punar api tad-avastham evānārambhaṇīyatvam | tatrāha ānandeti |</p>
<p>satyam idaṁ na tu vyutpatti-mātram eva phalaṁ sākṣāt-puruṣārtha-rūpasya sakala-rasikasyānubhava-siddhaṁ yaśrut niratiśayānanda-sandohārthātmanas turīyāvasthā-sukha-spardhina idam ity anirvacanīyasya phalasya vidyamānatvāt | tasmai nama iti ccheka-vacanenopālabhate | evaṁ samāyatārambhaṁ prakaraṇam ārabhate | prakaraṇam iti śāstraia-deśānusyūtam | yathāhuḥ –</p>
<pre><code>śāstraika-deśa-sambaddhaṁ śāstra-kāryāntare sthitam |


āhuḥ prakaraṇaṁ nāma grantha-bhedaṁ vipaścitaḥ || iti |
</code></pre>
<p>śāstraṁ ca nāṭya-vedaḥ | so’pi rasa-bhāvābhinaya-svara-gāna-vādya-nā¸oya-siddhi-prabhṛtibhir upetaḥ | tatra nāṭya-lakṣaṇasya kriyamāṇatvād idaṁ prakaraṇam ity ucyate | uktaṁ ca pūrvaṁ nāṭyānāṁ kintv ity-ādi | evambhūtasyāsya prakaraṇasyārambhaḥ kriyate ||6||</p>
<p><strong>avasthānukṛtir nāṭyaṁ rūpaṁ dṛśyatayocyate |</strong></p>
<p><strong>rūpakaṁ tat-samāropāt daśadhaiva rasāśrayam ||7||</strong></p>
<p>**dhanikaḥ: **nāṭyānāṁ lakṣaṇaṁ saṅkṣipāmi ity uktam | kiṁ punas tan nāṭyam ity āha avasthānukṛtir iti | kāvyopanibaddha-dhīrodāttādy-avasthānukāraś caturvidhābhinayena tādātmyāpattir nāṭyam | tad eva nāṭyaṁ dṛśyamānatayā rūpam ity ucyate | nīlādi-rūpavat | naṭe rāmādy-avasthāropeṇa vartamānatvād rūpakaṁ mukhacandrādivat ity ekasminn arthe pravartamānasya śabda-trayasya indraḥ purandaraḥ śakraḥ itivat pravṛttir-nimitta-bhedo darśitaḥ | rasān āśritya vartamānaṁ daśa-prakārakam | evety avadhāraṇaṁ śuddhābhiprāyeṇa | nāṭikāyāḥ saṅkīrṇatvena vakṣyamāṇatvāt ||7||</p>
<p>**bahurūpa-miśra: **saṅkṣipāmi ity uktam | kiṁ punas tan nāṭyam ity āha—avasthānukṛtir iti | kāvyopanibaddha-dhīrodāttādy-avasthānukāraś caturvidhābhinayena tādātmyāpattir nāṭyam | tad eva nāṭyaṁ dṛśyamānatayā rūpam ity ucyate | nīlādi-rūpavat | naṭe rāmādy-avasthāropeṇa vartamānatvād rūpakaṁ mukhacandrādivat ity ekasminn arthe pravartamānasya śabda-trayasya indraḥ purandaraḥ śakraḥ itivat pravṛttir-nimitta-bhedo darśitaḥ | rasān āśritya vartamānaṁ daśa-prakārakam | evety avadhāraṇaṁ śuddhābhiprāyeṇa | nāṭikāyāḥ saṅkīrṇatvena vakṣyamāṇatvāt ||</p>
<pre><code>lākṣā-lakṣma-lalāṭa-paṭṭam abhitaḥ keyūra-mudrā gale


vaktre kajjala-kālimā nayanayors tāmbūla-rāgo ghanaḥ |


dṛṣṭā kopa-vidhāyi maṇḍanam idaṁ prātaś ciraṁ preyaso


līlā-tāmarasodare mṛgadṛśaḥ śvāsāḥ samāptiṁ gatāḥ ||2.6|| (amaru 88)
</code></pre>
<p>nāṭyānāṁ lakṣaṇam idaṁ sāmānyam | viśeṣatas tu vakṣyati | rāmādi-nāyakānām avasthā dhīrodāttatvādayo dakṣiṇādayaś ca | tāsāṁ naṭena yad anukaraṇaṁ naṭasya prekṣaka-buddhyā rāmādi-tādātmyāpattiḥ tan nāṭyam iti | rūpaṁ rūpakam iti ca nāṭyaṁ vyapadiśyate | “daśarūpānukāreṇa” iti | “ānanda-niṣyandiṣu rūpakeṣu” iti ca |</p>
<p>tatra kim ālambanam ? ity apekṣāyāṁ tat-pravṛtti-nimittaṁ vyutpādayati—“rūpaṁ dṛśyatayocyate” ity-ādinā | dṛśyāni hi nīla-pītādīni rūpa-śabda-vācyatayā prasiddhāni | evaṁ nāṭyāny api prekṣakādibhir dṛśyatvād rūpa-padābhidhānīyatvaṁ labhanta iti | naṭe rāmādy-avasthā-samāropād rūpakam iti cocyate | yathā mukha-kamalam ity atra mukhe kamalatvāropād rūpakam iti prasiddhiḥ | rūpakāṇāṁ nyūnādhika-saṅkhyā-vyavacchedāya tāni sva-nāmabhir uddiśan saṅkhyām avatārayati—“daśadhaiva rasāśrayaṁ” | rasa āśrayo yasya tad-āśrayam | vākyārthābhinayo’yaṁ prakīrtito nāṭakādi-bhedena dvādaśa-vidhaḥ sa ity uktatvāt | tṭakāder api lakṣaṇāntara-kārair lakṣaṇāntareṣu rasāśrayatvenopadiṣṭatvāc ceti ||7||</p>
<p><strong>nāṭakaṁ sa-prakaraṇaṁ bhāṇaḥ prahasanaṁ ḍimaḥ |</strong></p>
<p><strong>vyāyoga-samavakāra- vīthy-aṅkehāmṛgā iti ||8||</strong></p>
<p><strong>dhanikaḥ:</strong> kathaṁ daśadhaivety ucyate ? satyam evam | tathāpi nāṭikāyāḥ | tāneva daśabhedānuddiśati | nanu—</p>
<pre><code>ḍombī śrīgaditaṁ bhāṇo bhāṇīprasthānarāsakāḥ | 


kāvyaṁ ca sapta nṛtyasya bhedāḥ syuste'pi bhāṇavat ||8|| 
</code></pre>
<p><strong>anyad bhāvāśrayaṁ nṛtyaṁ…|9a|</strong></p>
<p><strong>dhanikaḥ:</strong> iti rūpakāntarāṇām api bhāvāvadhāraṇānupapattirityāśaṅkyāha—<strong>anyad</strong> iti |</p>
<p>rasāśrayānnāṭyādbhāvāśrayaṁ nṛtyamanyadeva | tatra bhāvāśrayamiti viṣayamedānnṛtyamiti nṛtergātravikṣepārthatvenāśikavāhulyāttatkāriṣu ca nartakavyapadeśālloke&rsquo;pi cātra prekṣaṇīyakamiti vyavahārīnnāṭakāderanyannṛtyam | tadbhedatvācchrīgaditādevadhāraṇopapattiḥ | nāṭakādi ca rasaviṣayam | rasasya ca padārthībhūtavibhāvādikasaṁsargātmakavākyārthahetukatvādvākyārthābhinayātmakatvaṁ rasāśrayamityanena darśitam | nāṭyamiti ca naṭa avaspandane iti naṭeḥ kiñciccalanārthatvātsāttvikabāhulyam | ataeva tatkāriṣu naṭavyapadeśaḥ | yathā ca gātravikṣepārthatve samāne&rsquo;pyanukārātmakatvena nṛttādanyannṛtyaṁ tathā vākyārthobhinayātmakānnāṭyātpadārthābhinayātmakamanyadeva nṛtyamiti ||9a||</p>
<p><strong>…nṛttaṁ tāla-layāśrayam |9b|</strong></p>
<p><strong>dhanikaḥ:</strong> prasaṅgānnṛttaṁ vyutpādayati—<strong>nṛttam</strong> iti | tālaś cañcatpuṭādiḥ | layo drutādiḥ | tanmātrāpekṣo&rsquo;ṅgavikṣepo&rsquo;bhinayaśūnyo nṛttamiti ||9b||</p>
<p><strong>ādyaṁ padārthābhinayo mārgo deśī tathā param ||9c||</strong></p>
<p>**dhanikaḥ: **anantaroktaṁ dvitayaṁ vyācaṣṭe—<strong>ādyaṁ</strong> iti | nṛtyaṁ padārthābhinayātmakaṁ mārga iti prasiddham | nṛttaṁ ca deśīti ||9c||</p>
<p><strong>madhuroddhata-bhedena tad dvayaṁ dvividhaṁ punaḥ |</strong></p>
<p><strong>lāsya-tāṇḍava-rūpeṇa nāṭakādy-upakārakam ||10||</strong></p>
<p>**dhanikaḥ: **dvividhasyāpi dvaividhyaṁ darśayati—<strong>madhuroddhata</strong> iti | sukumāraṁ dvayam api lāsyamuddhataṁ dvitayam api tāṇḍavamiti | prasaṅgoktasyopayogaṁ darśayati—tac ca nāṭakādyupakārakamiti | nṛtyasya kvacidavāntarapadārthābhinayena nṛttasya ca śobhāhetutvena nāṭakādāvupayoga iti ||10||</p>
<p><strong>vastu netā rasas teṣāṁ bhedakaḥ… |11a|</strong></p>
<p>**dhanikaḥ: **anukārātmakatvena rūpāṇāmabhedātkiṁkṛto bheda ityāśaṅkyāha—<strong>vastu netā</strong> iti |</p>
<p>vastubhedānnāyakabhedādrasabhedādūpāṇāmanyonyaṁ bheda iti ||11a||</p>
<p><strong>…vastu ca dvidhā |11b|</strong></p>
<p>**dhanikaḥ: **vastubhedamāha—<strong>vastu ca</strong> iti ||11b||</p>
<p><strong>tatrādhikārikaṁ mukhyam āṅgaṁ prāsaṅgikaṁ viduḥ ||11c||</strong></p>
<p><strong>dhanikaḥ:</strong> kathamityāha—<strong>tatrādhikārikaṁ</strong> | pradhānabhūtamādhikārikam | yathā rāmāyaṇe rāmasītāvṛttāntaḥ | tadaṅgabhūtaṁ prāsaṅgikam | yathā tatraiva vibhīṣaṇasugrīvādivṛttānta iti ||11c||</p>
<p><strong>adhikāraḥ phala-svāmyam adhikārī ca tat prabhuḥ |</strong></p>
<p><strong>tan nirvartyam abhivyāpi vṛttaṁ syād ādhikārikam ||12||</strong></p>
<p><strong>dhanikaḥ:</strong> niruktyādhikārikaṁ lakṣayati—<strong>adhikāraḥ</strong> iti | phalena svasvāmisaṁbandho&rsquo;dhikāraḥ phalasvāmī cādhikārī tenādhikāreṇādhikāriṇā vā nirvṛttaṁ phalaparyantatāṁ nīyamānamitivṛttamādhikārikam ||12||</p>
<p><strong>prāsaṅgikaṁ parārthasya svārtho yasya prasaṅgataḥ |13a|</strong></p>
<p><strong>dhanikaḥ:</strong> prāsaṅgikaṁ vyācaṣṭe—<strong>prāsaṅgikaṁ</strong> iti |</p>
<p>yasyetivṛttasya paraprayojanasya satastatprasaṅgātsvaprayojanasiddhistatprāsaṅgikamitivṛttaṁ prasaṅganivṛtteḥ ||13a||</p>
<p><strong>sānubandhaṁ patākāḍhyaṁ prakarīti pradeśa-bhāk ||13b||</strong></p>
<p><strong>dhanikaḥ:</strong> prāsaṅgikam api patākāprakarībhedāddvividhamityāha—<strong>sānubandhaṁ</strong> iti |</p>
<p>dūraṁ yadnuvartate prāsaṅgikaṁ sā patākā | sugrīvādivṛttāntavat | patākevāsādhāraṇanāyakacihnavattadupakāritvāt | yadalpaṁ sā prakarī | śravaṇādivṛttāntavat ||13b||</p>
<p>patākāprasaṅgena patākāsthānakaṁ vyutpādayati—</p>
<p><strong>prastutāgantu-bhāvasya vastuno vyakti-sūcakam |</strong></p>
<p><strong>patākā-sthānakaṁ tulya-saṁvidhāna-viśeṣaṇam ||14||</strong></p>
<p><strong>dhanikaḥ:</strong> patākāprasaṅgena patākāsthānakaṁ vyutpādayati—<strong>prastutāgantu-bhāvasya</strong> iti** <strong>|</strong> **prākaraṇikasya bhāvino&rsquo;rthasya sūcakaṁ rūpaṁ patākāvadbhavatīti patākāsthānakam | tañcca tulyetivṛttatayā tulyaviśeṣaṇatayā ca dviprakāram | anyoktisamāsoktibhedāt | yathā ratnāvalyām—</p>
<pre><code>yāto'smi padmanayane samayo mamaiṣa suptā mayaiva bhavatī pratibodhanīyā | 


pratyāyanāmayamitīva saroruhiṇyāḥ sūryo'stamastakaniviṣṭakaraḥ karoti || 
</code></pre>
<p>yathā ca tulyaviśeṣaṇatayā—</p>
<pre><code>uddāmotkalikāṁ vipāṇḍurarucaṁ prārabdhajṛmbhāṁ kṣaṇā


dāyāsaṁ śvasanodgamairaviralairātanvatīmātmanaḥ | 


adyodyānalatāmimāṁ samadanāṁ nārīmivānyāṁ dhruvaṁ


paśyankopavipāṭaladyuti mukhaṁ devyāḥ kariṣyāmyaham ||14||  
</code></pre>
<p>**prakhyātotpādya-miśratva-bhedāt tredhāpi tat tridhā | **</p>
<p><strong>prakhyātam itihāsādir utpādyaṁ kavi-kalpitam ||15||</strong></p>
<p><strong>dhanikaḥ: <strong>evamādhikārikadvividhaprāsaṅgikabhedāstrividhasyāpi traividhyamāha—</strong> prakhyātotpādya</strong> iti | iti nigadavyākhyātam ||15||</p>
<p><strong>miśraṁ ca saṅkarān nānto divya-martyādi-bhedataḥ |</strong></p>
<p><strong>kāryaṁ trivargas tac-chuddham ekānekānubandhi ca ||16||</strong></p>
<p>**dhanikaḥ: **tasyetivṛttasya kiṁ phalamityāha—<strong>miśraṁ ca</strong> iti |</p>
<p>dharmārthakāmāḥ phalam | tac ca śuddhamekaikamekānubandhaṁ dvivyanubandhaṁ vā ||16||</p>
<p><strong>svalpoddiṣṭas tu tad-dhetur bījaṁ vistāry anekadhā |17a|</strong></p>
<p>**dhanikāḥ : <strong>tat-sādhanaṁ vyutpādayati svalpeti | stokoddiṣṭaḥ kārya-sādhakaḥ purastād aneka-prakāraṁ vistārī hetu-viśeṣo bījavad bījam</strong> | **yathā ratnāvalyāṁ vatsarājasya ratnāvalī-prāpti-hetur anukūla-daivo yaugandharāyaṇa-vyāpāro viṣkambhake nyastaḥ—yaugandharāyaṇaḥ—kaḥ sandehaḥ ityādinā “prārambhe’smin svāmino vṛddhi-hetau (1.7) ity ante |</p>
<p>yathā vā veṇi-saṁhāre draupadī-keśa-saṁyamana-hetur bhīma-krodhopacita-yudhiṣṭhirotsāho bījam iti | tac ca mahākāryāvāntara-kārya-hetur bhedād aneka-prakāram iti ||17a||</p>
<p>**bahurūpa-miśraḥ : **asya trivargasya ya itivṛttāṁśe’ṅkurasyeva bījaṁ pradhāna-nibandhanaṁ tad vyutpādayati svalpeti | parastād anekadhā vistārī upakṣepāvasthāyāṁ svalpopakṣiptas trivargasya yo hetus tad bījam iti | yathā bījam uptam aṅkura-mūla-patra-skandha-śākhā-praroha-pallava-puṣpādinā bahudhā visarpate, phalāya kalpate, tathāyam api nāyakopanāyaka-pratināyaka-sahāya-suhṛd-amātyādi-bhedād bahudhā visarpann ante phalāya kalpate, tato bījam ity ucyate | tac ca kvacit svāyatta-siddher nāyakasya rāmādeḥ sotsāhātmakaṁ kvacid amātyāyatta-siddher vatsa-rājasya tad-utsāhātmakam | evam ubhayāyatta-siddher ubhayotsāhātmakam iti draṣṭavyam ||17a||</p>
<p><strong>avāntarārtha-vicchede bindur accheda-kāraṇam ||17b||</strong></p>
<p>**dhanikāḥ : <strong>avāntara-bījasya saṁjñāntaram āha</strong>—avāntara <strong>iti</strong> | **yathā ratnāvalyām avāntara-prayojanānaṅga-pūjā-parisamāptau kathārtha-vicchede saty ananta-kārya-hetuḥ | “udayanasyendor ivodvīkṣate” iti sāgarikā śrutvā (saharṣaṁ) kadham eso udaṇa-ṇarindo jassa ahaṁ tādeṇa diṇṇā ? [<em>katham eva sa udayana-narendro yasyāhaṁ tātena dattā ?</em>] (ra.ā. 1.23) ity-ādi | bindur jale taila-binduvat prasāritvāt ||17b||</p>
<p>**bahurūpa-miśraḥ: **yasya ca bījasyāvāntarārthair avāntara-prayojanaiḥ pratyekaṁ nibaddhaiḥ parama-prayojana-vicchede sati yat punar aviccheda-kāraṇaṁ tad vyutpādayati avāntarārtheti | yathā payo-binduś cyotannabhiṣyanda-lakṣaṇāyāḥ kriyāyā aviccheda-hetur evam ayam apīti bindur ity ucyata iti ||17b||</p>
<p><strong>bīja-bindu-patākākhya-prakarī-kārya-lakṣaṇāḥ |</strong></p>
<p><strong>artha-prakṛtayaḥ pañca tā etāḥ parikīrtitāḥ ||18||</strong></p>
<p><strong>dhanikaḥ:</strong> idānīṁ patākādyaṁ prasaṅgādvyutkramoktaṁ kramārthamupasaṁharannāha |</p>
<p>arthaprakṛtayaḥ prayojanasiddhihetavaḥ ||18||</p>
<p><strong>avasthāḥ pañca kāryasya prārabdhasya phalārthibhiḥ |</strong></p>
<p><strong>ārambha-yatna-prāpty-āśā-niyatāpti-phalāgamāḥ ||19||</strong></p>
<p>**dhanikaḥ: **anyadavasthāpañcakamāha—<strong>avasthāḥ</strong> iti | yathoddeśaṁ lakṣaṇamāha—</p>
<p><strong>autsukya-mātram ārambhaḥ phala-lābhāya bhūyase |20a|</strong></p>
<p><strong>dhanikaḥ:</strong> idamahaṁ saṁpādayāmītyadhyavasāyamātramārambha ityucyate | yathā ratnāvalyām—prārambhe‘sminsvāmino vṛddhihetau daive cetthaṁ dattahastāvalmbhe | ityādinā sācivāyattasiddhervatsarājasya kāryārambhe yaugandharāyaṇamukhena darśitaḥ ||20a||</p>
<p><strong>prayatnas tu tad-aprāptau vyāpāro’titvarānvitaḥ ||20b||</strong></p>
<p><strong>dhanikaḥ:</strong> atha  prayatnaḥ—<strong>prayatnas tu</strong> iti |</p>
<p>tasya phalasyāprāptāvupāyayojanādirūpaśceṣṭāviśeṣaḥ prayatnaḥ | yathā ratnāvalyāmālekhyābhilekhanādirvatsarājasamāgamopāyaḥ—tahāvi ṇithi aṇṇo daṁsaṇuvāo tti jahātahā ālihia jadhāsamīhiaṁ karissam | ityādinā pratipāditiḥ ||20b||</p>
<p>**upāyāpāya-śaṅkābhyāṁ prāptir niyatāptiḥ suniścitā |21a| **</p>
<p><strong>dhanikaḥ:</strong> prāptyāśamāha—<strong>upāyāpāya</strong> iti |</p>
<p>upāyasyāpāyaśaṅkāyāś ca bhāvādanirdhāritaikāntā phalaprāptiḥ prāptyāśā | yathā ratnāvalyāṁ tṛtīye‘ṅke veṣaparivartābhisaraṇādau samāgamopāye sati vā savadattālakṣaṇāpāyaśaṅkāyāḥ—evaṁ jadi aālavādālī via āacchia aṇṇado ṇa ṇaissadi vāsavadatta | ityādinā darśitatvādanirdhāritaukāntā samāgamaprāptiruktā ||21a||</p>
<p><strong>samagra-phala-sampattiḥ phala-yogo yathocitā ||21b||</strong></p>
<p><strong>dhanikaḥ:</strong> niyatāptimāha—<strong>samagra</strong> iti | apāyābhāvādavadhāritaikāntā phalaprāptirniyatāptiriti | yathā ratnāvatyām—</p>
<p><strong>vidūṣakaḥ</strong>—sāgarikā dukkaraṁ jīvissadi || ityupakramya kiṁ ṇa upāyaṁ cintesi | ityanantaram—</p>
<p><strong>rājā</strong>—vayasya devīprasādanaṁ muktvā nānyamatropāyaṁ paśyami || ityanantarāṅkārthabindunānena devīlakṣaṇāpāyasya prasādanena nivāraṇānniyatā phalaprāptiḥ sūcitā ||21b||</p>
<p><strong>samagraphalasaṁpattiḥ phalayogo yathoditaḥ |22a|</strong></p>
<p>**dhanikaḥ: **phalayogamāha—<strong>samagra</strong> iti | yathā ratnāvalyāṁ ratnāvalīlābhacakravartitatvāvāptiriti ||22a||</p>
<p>**arthaprakṛtayaḥ pañca pañcāvasthāsamanvitāḥ ||22b|| **</p>
<p>**yathāsaṅkhyena jāyante mukhādyāḥ pañca saṁdhayaḥ |23a| **</p>
<p>**dhanikaḥ: **saṁdhilakṣaṇamāha—<strong>arthaprakṛtayaḥ</strong> iti | arthaprakṛtīnāṁ pañcānāṁ yathāsaṅkhyenāvasthābhiḥ pañcabhiryogādyathāsaṅkhyenaiva vakṣyamāṇā mukhādyāḥ pañca saṁdhayo jāyante ||22b-23a||</p>
<p>**antaraikārthasaṁbandhaḥ saṁdhirekānvaye sati ||23b|| **</p>
<p>**dhanikaḥ: **saṁdhisāmānya-lakṣaṇamāha—<strong>antaraikārtha</strong> iti |</p>
<p>ekena prayojanenānvitānāṁ kathāṁśānāmavāntaraikaprayojanasaṁbandhaḥ saṁdhiḥ ||23b||</p>
<p><strong>mukhapratimukhe garbhaḥ sāvamarśopasaṁhṛtiḥ |24a|</strong></p>
<p>**dhanikaḥ: **ke punaste saṁdhayaḥ—<strong>mukhapratimukhe</strong> iti | yathoddeśaṁ lakṣaṇamāha—</p>
<p><strong>mukhaṁ bījasamutpattirnānārtharasasaṁbhavā ||24b||</strong></p>
<p><strong>aṅgāni dvādaśaitasya bījārambhasamanvayāt |25a|</strong></p>
<p>**dhanikaḥ: **bījānāmutpattiranekaprakāraprayojanasya rasasya ca heturmukhasaṁdhiriti vyākhyeyam | tenātrivargaphale prahasanādau rasotpattihetoreva bījatvamiti | asya ca bījārambhārthayuktāni dvādaśāṅgāni bhavanti ||24b-25a||</p>
<p>**upakṣepaḥ parikaraḥ parinyāso vilobhanam ||25b|| **</p>
<p><strong>yuktiḥ prāptiḥ samādhānaṁ vidhānaṁ paribhāvanā |</strong></p>
<p>**udbhedabhedakaraṇānyanvarthānyatha lakṣaṇam ||26|| **</p>
<p>**dhanikaḥ: **tānyāha—<strong>upakṣepaḥ</strong> iti | eteṣāṁ svasaṁjñāvyākhyātānām api sukhārthaṁ lakṣaṇaṁ kriyate—</p>
<p>**bījanyāsa upakṣepaḥ… |27a| **</p>
<p>**dhanikaḥ: **yathā ratnāvalyām—(nepathye |)</p>
<pre><code>dvīpādanyasmādapi madhyādapi jalanidherdiśo'pyantāt |


ānīya jhaṭiti ghaṭayati vidhirabhimatamabhimukhībhūtaḥ || 
</code></pre>
<p>ityādinā yaugandharāyaṇo vatsarājasya ratnāvalīprāptihetubhūtamanukūladaivaṁ svavyāpāraṁ bījatvenopakṣiptavānityupakṣepaḥ ||27a||</p>
<p>**…tadbāhulyaṁ parikriyā |27|| **</p>
<p>**dhanikaḥ: **parikaramāha—<strong>tadbāhulyaṁ</strong> iti | yathā tatraiva—anyathā kva siddhādeśapratyayaprārthitāyāḥ siṁhaleśvaraduhituḥ samudre pravahaṇabhaṅgamagnotthitāyāḥ phalakāsādanam | ityādinā sarvathā spṛśanti svāminamabhyudayāḥ | ityantena bījotpattereva bahūkaraṇātparikaraḥ ||27b||</p>
<p><strong>tanniṣpattiḥ parinyāso&hellip; |27c|</strong></p>
<p>**dhanikaḥ: **parinyāsamāha—<strong>tanniṣpattiḥ</strong> iti | yathā tatraiva—</p>
<pre><code>prārambhe'sminsvāmino vṛddhihetau daive cetthaṁ dattahastāvalambe | 


siddherbhrāntirnāsti satyaṁ tathāpi svecchākārī bhīta evāsmi bhartuḥ || 
</code></pre>
<p>ityanena yaugandharāyaṇaḥ svavyāpāradaivayorniṣpattimuktavāniti parinyāsaḥ ||27c||</p>
<p>**guṇākhyānaṁ vilobhanam ||27d|| **</p>
<p>**dhanikaḥ: <strong>vilobhanamāha—<strong>guṇākhyānaṁ</strong> iti |</strong> **yathā ratnāvalyām—</p>
<pre><code>astāpāstasamastabhāsi nabhasaḥ pāraṁ prayāte ravā


vāsthānīṁ samaye samaṁ nṛpajanaḥ sāyantane saṁpatan | 


saṁpratyepa saroruhadyutimuṣaḥ pādāṁstavāsevituṁ


prītyutkarṣakṛto dṛśāmudayanasyendorivodvīkṣate || 
</code></pre>
<p>iti vaitālikamukhena candratulyavatsarājaguṇavarṇanayā sāgarikāyāḥ samāgamahetvanurāgabījānuguṇyenaiva vilobhanādvilobhanamiti |</p>
<p>yathā ca veṇīsaṁhāre—</p>
<pre><code>manthāyastārṇavāmbhaḥplutakuharavalanmandaradhvānadhīraḥ \
</code></pre>
<p>koṇāghāteṣu garjatpralayaghanaghaṭānyonyasaṁghaṭṭacaṇḍaḥ |</p>
<pre><code>kṛṣṇākrodhāgradūtaḥ kurukulanidhanotpātaniryghātavātaḥ


kenāsmatsiṁhanādapratirasitasakho dundubhistāḍito'yam || 
</code></pre>
<p>ityādinā yaśodundubhiḥ | ityantena draupadyā vilobhanādvilobhanamiti ||27d||</p>
<p>**saṁpradhāraṇamarthānāṁ yuktiḥ |28a| **</p>
<p>**dhanikaḥ: **atha yuktiḥ—<strong>saṁpradhāraṇam</strong> iti | yathā ratnāvalyām—mayāpi caināṁ devīhaste sabahumānaṁ nikṣipatā yuktamevānuṣṭhitam | kathitaṁ ca mayā yathā bābhravyaḥ kañcukī siṁhaleśvarāmātyena vasubhūtinā saha kathaṁkatham api samudrāduttīrya kośalocchittaye gatasya rumaṇvato ghaṭitaḥ || ityanena sāgarikāyā antaḥpurasthāyā vatsarājasya sukhena darśanādiprayojanāvadhāraṇādbābhravyasiṁhaleśvarāmātyayoḥ svanāyakasamāgamahetuprayojanatvenāvadhāraṇādyuktiriti ||28a||</p>
<p>**…prāptiḥ sukhāgamaḥ |28b| **</p>
<p>**dhanikaḥ: <strong>atha prāptiḥ—<strong>prāptiḥ</strong> iti |</strong> **yathā veṇīsaṁhāre—</p>
<p><strong>ceṭī</strong>—bhaṭṭiṇi, parikuvido via kumāro lakkhīyadi | ityupakrame</p>
<p><strong>bhīmaḥ</strong>—</p>
<pre><code>maśnāmi kauravaśataṁ samare na kopād


duḥśāsanasya rudhiraṁ na pibāmyurastaḥ | 


saṁcūrṇayāmi gadayā na suyodhanorū


saṁdhi karotu bhavatāṁ nṛpatiḥ paṇena || 
</code></pre>
<p><strong>draupadī</strong>—(śrutvā saharṣam |) nādha, assudapuvvaṁ khu edaṁ vaaṇam | tā puṇo puṇo bhaṇa ||</p>
<p>ityanena bhīmakrodhabījānvayenaiva sukhaprāptyā draupadyāḥ prāptiriti | yathā ca ratnāvalyām—</p>
<p><strong>sāgarikā</strong>—(śrutvā saharṣe parivṛtya saspṛhaṁ paśyantī |) kadhaṁ aaṁ so rāā udayaṇo jassa ahaṁ tādeṇa diṇṇā | tā parappesaṇadūsidaṁ me jīvidaṁ edassa daṁsaṇeṇa bahumadaṁ saṁjādam || iti sāgarikāyāḥ sukhāgamātprāptiriti ||28b||</p>
<p><strong>bījāgamaḥ samādhānaṁ… |28c|</strong></p>
<p>**dhanikaḥ: **atha samādhānam—<strong>bījāgamaḥ</strong> iti | yathā ratnāvalyām—</p>
<p><strong>vāsavadattā</strong>—teṇa hi uaṇehi me uvaaraṇāīṁ |</p>
<p><strong>sāgarikā</strong>—bhaṭṭiṇi, edaṁ savvaṁ sajjam |</p>
<p><strong>vāsavadattā</strong>—(nirūpyātmagatam) aho pamādo pariaṇassa | jassa evva daṁsaṇapahādo paatteṇa rakkhīadi tassa jjeva kahaṁ diṭṭhigoaraṁ āadā | bhodu | evvaṁ dāva | (prakāśam|) hañje sāgarie, kīsa tumaṁ ajja parāhīṇe pariaṇe maaṇūsave sāriaṁ mottūṇa ihāgadā | tā tahiṁ jjeva gaccha || ityupakrame ||</p>
<p><strong>sāgarikā</strong>—(svagatam |) sīriā dāva mae susaṁgadāe hatthe samappidā | pekkhiḍhuṁ ca me kutūhalam | tā alakkhiā pekkhissam ||</p>
<p>ityanena vāsavadattāyā ratnāvalīvatsarājayordarśanapratīkārātsārikāyāḥ susaṁgatārpaṇenālakṣitaprekṣaṇena ca vatsarājasamāgamahetorbījasyopādānātsamādhānamiti |</p>
<p>yathā ca veṇīsaṁhāre—</p>
<p><strong>bhīmaḥ</strong>—bhavatu | pāñcālarājatanaye, śrūyatāmacireṇaiva kālena—</p>
<pre><code>cañcadbhujabhramitacaṇḍagadābhighātasaṁcūrṇitoruyugalasya suyodhanasya | styānāvanaddhaghanaśoṇitaśoṇapāṇiruttaṁsayiṣyati kacāṁstava devi bhīmaḥ || 
</code></pre>
<p>ityanena veṇīsaṁhārahetoḥ krodhabījasya punarupādānātsamādhānam ||28c||</p>
<p>**…vidhānaṁ sukhaduḥkhakṛta ||28d|| **</p>
<p>**dhanikaḥ: **atha vidhānam—<strong>vidhānaṁ</strong> iti | yathā mālatīmādhave prathame&rsquo;ṅke—</p>
<p><strong>mādhavaḥ</strong>—</p>
<pre><code>yāntyā muhurvalitakandharamānanaṁ ta


dāvṛttavṛttaśatapatnanibhaṁ vahantyā | 


digdho'mṛtena ca viṣeṇa ca pakṣmalākṣyā


gāḍhaṁ nikhāta iva me hṛdaye kaṭākṣaḥ || 


yadvismayastimitamastamitānyabhāva 


mānandamandamamṛtaplavanādivābhūt | 


tatsaṁnidhau tadadhunā hṛdayaṁ madīyam


aṅgāracumbitamiva vyathamānamāste || 
</code></pre>
<p>ityanena mālatyavalokanasyānurāgasya samāgamahetorvānuguṇyenaiva mādhavasya sukhaduḥkhakāritvādvidhānamiti |</p>
<p>yathā ca veṇīsaṁhāre—</p>
<p><strong>draupadī</strong>–</p>
<p>ṇādha, puṇovi tummehiṁ ahaṁ āacchia samāsāsivvā |</p>
<p><strong>bhīmaḥ</strong>—nanu pāñcālarājatanaye, kimadyāpyalīkāśvāsanayā |</p>
<pre><code>bhūyaḥ paribhavaklāntilajjāvidhuritānanam | 


aniḥśeṣitakauravyaṁ na paśyasi vṛkodaram || 
</code></pre>
<p>iti saṅgrāmasya sukhaduḥkhahetutvādvidhānamiti ||28d||</p>
<p><strong>paribhāvo&rsquo;dbhutāveśa… |29a|</strong></p>
<p>**dhanikaḥ: **atha paribhāvanā—<strong>paribhāvaḥ</strong> iti | yathā ratnāvalyām—</p>
<p><strong>sāgarikā</strong>—</p>
<p>(dṛṣṭvā savismayam |)</p>
<p>kadhaṁ pañcakkho jjeva aṇaṅgo pūaṁ paḍiccheditā | ahaṁpi idha ṭṭhida jjeva ṇaṁ pūjaissam || ityanena vatsarājasyānaṅgarūpatayāpahvādanaṅgasya ca pratyakṣasya pūjāgrahaṇasya lokottaratvādadbhutarasāveśaḥ paribhāvanā |</p>
<p>yathā ca veṇīsaṁhāre—</p>
<p><strong>draupadī</strong>—kiṁ dāṇiṁ eso palaajaladharatthaṇidamaṁsalo khaṇe khaṇe samaradundubhī tāḍīyadi || iti lokottarasamaradundubhidhvanervismayarasāveśāddraupadyāḥ paribhāvanā ||29a||</p>
<p>**…uddedo gūḍhabhedanam |29b| **</p>
<p>**dhanikaḥ: **athodbhedaḥ—<strong>uddedo</strong> iti | yathā ratnāvalyāṁ vatsarājasya kusumāyudhavyapadeśagūḍhasya vaitālikavacasā astāpāsta—ityādinā udayanasya—ityantena bījānuguṇyenaivodbhedanādudbhedaḥ |</p>
<p>yathā ca veṇīsaṁhāre—</p>
<p>ārya, kimidānīmadhyavasyati guruḥ | ityupakrame (nepathye|)</p>
<pre><code>yatsatyavratabhaṅgabhīrumanasā yatnena mandīkṛtaṁ


yadvismartumapīhitaṁ śamavatā śāntiṁ kulasyecchatā | 


taddyūtāraṇisaṁbhṛtaṁ nṛpasutākeśāmbarākarṣaṇaiḥ


krodhajyotiridaṁ mahatkuruvane yaudhiṣṭhiraṁ jṛmbhate || 
</code></pre>
<p><strong>bhīmaḥ</strong>—(saharṣam |) jṛmbhatāṁ jṛmbhatāṁ saṁpratyapratihatamāryasya krodhajyotiḥ |</p>
<p>ityanena channasya draupadīkeśasaṁyamanahetoryudhiṣṭirakrodhasyodbhedanādudbhedaḥ ||29b||</p>
<p><strong>karaṇaṁ prakṛtārambho… |29c|</strong></p>
<p>**dhanikaḥ: **atha karaṇam—<strong>karaṇam</strong> iti | yathā ratnāvalyām—</p>
<p>ṇamo de kusumāuha, tā amohadaṁsaṇo me bhavissasi tti | diṭṭaṁ jaṁpekkhidavvam | tā jāva ṇa ko vi maṁ pekkhai tā gamissam | ityanenānantarāṅkaprakṛtanirvighnadarśanārambhaṇātkaraṇam |</p>
<p>yathā ca veṇīsaṁhāre—</p>
<p>tatpāñcāli, gacchāmo vayamidānīṁ kurukulakṣayāya | iti |</p>
<p><strong>sahadevaḥ</strong>—ārya, gacchāma idānīṁ gurujanānujñātā vikramānurūpamācaritum || ityanenānantarāṅkaprastūyamānasaṅgrāmārambhaṇātkaraṇamiti | sarvatra cehoddeśapratinirdeśavaiṣamyaṁ kriyākramasyāvivakṣitatvāditi ||29c||</p>
<p>**…bhedaḥ protsāhanā matā ||29d|| **</p>
<p>**dhanikaḥ: **atha bhedaḥ—<strong>bhedaḥ</strong> iti | yathā veṇīsaṁhāre—</p>
<p>ṇādha, mā kkhu jaṇṇaseṇīparibhavuddīvidakovā aṇavekkhidasarīrā parikkamissadha | jado appamattasaṁcaraṇīyāī suṇīyanti riubalāī |</p>
<p><strong>bhīmaḥ</strong>—ayi sukṣatriye—</p>
<pre><code>anyonyāsphālabhinnadviparudhiravasāsāndramastiṣkapaṅke


magnānāṁ syandanānāmuparikṛtapadanyāsavikrāntapattau | sphītāsṛkpānagoṣṭhīrasadaśivaśivātūryanṛtyatkabandhe


saṅgrāmaikārṇavāntaḥpayasi vicarituṁ paṇḍitāḥ pāṇḍuputrāḥ || 
</code></pre>
<p>ityanena viṣaṇṇāyā draupadyāḥ krodhotsāhabījānuguṇyenaiva protsāhanādbheda iti ||</p>
<p>etāni ca dvādaśamukhāṅgāni bījārambhadyotakāni sākṣātpāramparyeṇa vā vidheyāni | eteṣāmupakṣepaparikaraparinyāsayuktyudbhedasamādhānānāmavaśyaṁ bhāviteti ||29d||</p>
<p>**lakṣyālakṣyatayodbhedastasya pratimukhaṁ bhavet | **</p>
<p>**binduprayatnānugamādaṅgānyasya trayodaśa ||30|| **</p>
<p>**dhanikaḥ: **atha sāṅgaṁ pratimukhasaṁdhimāha—<strong>lakṣyālakṣyatayaḥ</strong> iti |</p>
<p>tasya bījasya kiñcillakṣyaḥ kiñcidalakṣya ivodbhedaḥ prakāśanaṁ tatpratimukham | yathā ratnāvalyāṁ dvitīye&rsquo;ṅke vatsarājasāgarikāsamāgamahetoranurāgabījasya prathamāṅkopakṣiptasya susaṅgatāvidūṣakābhyāṁ jñāyamānatayā kiñcillakṣyasya vāsavadattayā ca citraphalakavṛttāntena kiñcidunnīyamānasya dṛśyādṛśyarūpatayodbhedaḥ pratimukhasaṁdhiriti |</p>
<p>veṇīsaṁhāre&rsquo;pi dvitīye&rsquo;ṅke bhīṣmādivadhena kiñcillakṣyasya karṇādyavadhāccālakṣyasya krodhabījasyodbhedaḥ—</p>
<pre><code>sahabhṛtyagaṇaṁ sabāndhavaṁ sahamitraṁ sasutaṁ sahānujam |


svbalena nihanti saṁyuge na cirātpāṇḍusutaḥ suyodhanam || 
</code></pre>
<p>ityādibhiḥ—</p>
<pre><code>duḥśāsanasya hṛdayakṣatajāmbupāne


duryodhanasya ca yathā gadayorubhaṅge | 


tejasvināṁ samaramūrdhani pāṇḍavānāṁ


jñeyā jayadrathavadhe'pi tathā pratijñā || 
</code></pre>
<p>ityevamādibhiścodbhedaḥ pratimukhasaṁdhiriti ||30||</p>
<p>asya ca pūrvāṅkopakṣiptabindurūpabījaprayatnārthānugatāni trayodaśāṅgāni bhavanti |</p>
<p>**vilāsaḥ parisarpaś ca vidhūtaṁ śamanarmaṇī | **</p>
<p><strong>narmadyutiḥ pragamanaṁ nirodhaḥ payupāsanam ||31||</strong></p>
<p>**vajraṁ puṣpamupanyāso varṇasaṁhāra ityapi |32a| **</p>
<p>**dhanikaḥ: <strong>tānyāha—<strong>vilāsaḥ</strong>  iti ||31-32a||</strong> **</p>
<p><strong>ratyarthehā vilāsaḥ syād…|32b|</strong></p>
<p>**dhanikaḥ: **yathoddeśaṁ lakṣaṇamāha—<strong>rati</strong> iti | yathā ratnāvalyām—</p>
<p><strong>sāgarikā</strong>—hiaa, pasīda pasīda | kiṁ imiṇā āāsamettaphaleṇa dullahajaṇappatthaṇāṇubandheṇa ||</p>
<p>ityupakrame tahāvi ālekhagadaṁ taṁ jaṇaṁ kadua jadhāsamīhidaṁ karissam | tahāvi tassa ṇatthi aṇṇo daṁsaṇovāutti | ityetairvatsarājasamāgamaratiṁ citrādijanyāmapyuddiśya sāgarikāyāśceṣṭāprayatno&rsquo;nurāgabījānugato vilāsa iti ||32b||</p>
<p>**…dṛṣṭanaṣṭānusarpaṇam ||32c|| **</p>
<p>**parisarpo… |33a| **</p>
<p>**dhanikaḥ: **atha parisarpaḥ—<strong>dṛṣṭanaṣṭaḥ</strong> iti | yathā veṇīsaṁhāre—</p>
<p><strong>kañcukī</strong>—yo&rsquo;yamudyateṣu balavatsu, athavā kiṁ balavatsu, vāsudevasahāyeṣvariṣvadyāpyantaḥpurasukhamanubhavati | idamaparamayathātathaṁ svāminaḥ—</p>
<pre><code>āśastragrahaṇādakuṇṭhaparaśostasyāpi jetā munes


tāpāyāsya na pāṇḍusūnubhirayaṁ bhīṣmaḥ śaraiḥ śāyitaḥ | prauḍhānekadhanurdharārivijayaśrāntasya caikākino


bālasyāyamarātilūnadhanuṣaḥ prīto'bhimanyorvedhāt || 
</code></pre>
<p>ityanena bhīṣmādivadhe dṛṣṭasyābhimanyubadhānnaṣṭasya balavatāṁ pāṇḍavānāṁ vāsudevasahāyānāṁ saṅgrāmalakṣaṇabindu bījaprayatnānvayena kañcukimukhena bījānusarpaṇaṁ parisarpa iti |</p>
<p>yathā ca ratnāvalyāṁ sārikāvacanacitradarśanābhyāṁ sāgarikānurāgabījasya dṛṣṭanaṣṭasya kvāsau kvāsau ityādinā vatsarājenānusaraṇātparisarpa iti ||32c-33a||</p>
<p>**&hellip;vidhūtaṁ syādaratis&hellip; |33b| **</p>
<p>**dhanikaḥ: **atha vidhūtam—<strong>vidhūtaṁ</strong> iti | yathā ratnāvalyām—</p>
<p><strong>sāgarikā</strong>—sahi, ahiaṁ me saṁtāvo bādhedi |</p>
<p>(susaṅgatā dīrghikāto nalinīdalāni mṛṇālikāścānīyāsyā aṅge dadāti |)</p>
<p><strong>sāgarikā</strong>—(tāni kṣipantī |) sahi, avaṇehi edāī | kiṁ aāraṇe attāṇaṁ āyāsesi | ṇaṁ bhaṇāmi—</p>
<pre><code>dullahajaṇāṇurāo lajjā garuī paravvaso appā |


piasahi visamaṁ pemmaṁ maraṇaṁ saraṇaṁ ṇavara ekkam || 
</code></pre>
<p>ityanena sāgarikāyā bījānvayena śītopacāravidhūnanādvidhūtam | yathā ca veṇīsaṁhāre bhānumatyā duḥsvapnadarśanena duryodhanasyāniṣṭaśaṅkayā pāṇḍavavijayaśaṅkayā vā ratervidhūnanamiti ||33b||</p>
<p>**&hellip;tacchamaḥ śamaḥ |33c| **</p>
<p><strong>dhanikaḥ: <strong>atha śamaḥ—</strong> tacchamaḥ</strong> iti | tasyā araterupaśamaḥ śamaḥ | yathā ratnāvalyām—</p>
<p><strong>rājā</strong>—vayasya, anayā likhito&rsquo;hamiti yatsatyamātmanyapi me bahumānastatkathaṁ na paśyāmi || iti praśyame ||</p>
<p><strong>sāgarikā</strong>—(ātmagatam |) hiaa, samassasa | maṇoraho vide ettiaṁ bhūmiṁ ṇa gado || iti kiñcidaratyupaśamācchama iti ||33c||</p>
<p>**parihāsavaco narma… |33d| **</p>
<p>**dhanikaḥ: **atha narma—<strong>parihāsavaco</strong> iti | yathā ratnāvalyām—</p>
<p><strong>susaṁgatā</strong>—sahi, jassa kae tumaṁ āadā so aaṁ purado ciṭṭhadi |</p>
<p><strong>sāgarikā</strong>—(sāsūyam |) susaṅgade, kassa kae ahaṁ āadā | <strong>susaṅgatā</strong>—ai appasaṅkide, ṇaṁ cittaphalaassa | tā geṇha edam || ityanena bījānvitaṁ parihāsavacanaṁ narma ||</p>
<p>yathā ca veṇīsaṁhāre—(duryodhanaśceṭīhastādarghapātramādāya devyāḥ samarpayati | punaḥ)</p>
<p><strong>bhānumatī</strong>—(arghaṁ datvā |) helā, uvaṇehi me kusumāiṁ jāva avarāṇaṁpi devāṇaṁ savariaṁ ṇivattemi | (hastau prasārayati | duryodhanaḥ puṣpāṇyupanayati | bhānumatyāstatsparśajātakampāyā hastātpuṣpāṇi patanti |)</p>
<p>ityanena narmaṇā duḥsvapnadarśanopaśamārthaṁ devatāpūjāvighnakāriṇā bījoddhāṭanātparihāsasya pratimukhāṅgatvaṁ yuktamiti ||33d||</p>
<p>**…dhṛtistajjā dyutirmatā ||33e|| **</p>
<p>**dhanikaḥ: <strong>atha narmadyutiḥ—<strong>dhṛtistajjā</strong> iti |</strong> **yathā ratnāvalyām—</p>
<p><strong>susaṅgatā</strong>—sahi, adiṇiṭṭhurā dāṇiṁ si tumam | jā evaṁ pi bhaṭṭiṇā hatthāvalambidā kovaṁ ṇa muñcasi |</p>
<p><strong>sāgarikā</strong>—(sabhrūbhaṅgamīṣadvihasya |) susaṅgade, dāṇiṁ pi ṇa viramasi ||</p>
<p>ityanenānurāgabījoddhāṭanānvayena dhṛtirnarmajā dyutiriti darśitamiti ||33e||</p>
<p><strong>uttarā vākpaṁgamanaṁ… |34a|</strong></p>
<p>**dhanikaḥ: <strong>atha pragamanam—<strong>uttarā</strong> iti</strong> **| yathā ratnāvalyām—</p>
<p><strong>vidūṣakaḥ</strong>—bho vaassa, diṭṭhiā vaḍḍhase |</p>
<p><strong>rājā</strong>—(sakautukam |) vayasya, kimetat |</p>
<p><strong>vidūṣakaḥ</strong>—bho, edaṁ kkhu taṁ jaṁ mae bhaṇidaṁ tuma evva ālihido | ko aṇṇo kusumāuhavvavadeseṇa ṇiṇhavīadi || ityādinā |</p>
<pre><code>paricyutastatkucakumbhamadhyātkiṁ śoṣamāyāsi mṛṇālahāra |


na sūkṣmatantor api tāvakasya tatrāvakāśo bhavataḥ kimu syāt || 
</code></pre>
<p>ityanena rājavidūṣakasāgarikāsusaṅgatānāmanyonyavacanenottarottarānurāgabījoddhāṭanātpragamanamiti ||34a||</p>
<p>**…hitarodho nirodhanam |34b| **</p>
<p>**dhanikaḥ: <strong>atha nirodhaḥ—<strong>hitarodho</strong> iti |</strong> **yathā ratnāvalyām—</p>
<p><strong>rājā</strong>—viṅ mūrkha—</p>
<pre><code>prāptā katham api daivātkaṇṭhamanītaiva sā prakaṭarāgā |


ratnāvalīva kāntā mama hastāndbhraṁśitā bhavatā || 
</code></pre>
<p>ityanena vatsarājasya sāgarikāsamāgamarūpahitasya vāsavadattāpraveśasūcakena vidūṣakavacasā nirodhānnirodhanamiti ||34b||</p>
<p>**paryupāstiranunayaḥ…|34c| **</p>
<p>**dhanikaḥ: **atha paryupāsanam—<strong>paryupāstiranunayaḥ</strong> iti | yathā ratnāvalyām—</p>
<p><strong>rājā</strong>—</p>
<pre><code>prasīdeti brūyāmidamasati kope na ghaṭate


kariṣyāmyevaṁ no punariti bhavedabhyupagamaḥ | 


na me doṣo'stīti tvamidam api hi jñāsyasi mṛṣā


kimetasminvaktuṁ kṣamamiti na vedmi priyatame || 
</code></pre>
<p>ityanena citragatayornāyakayordarśanātkupitāyā vāsavadattāyā anunayanaṁ nāyakayoranurāgoddhāṭānvayena paryupāsanamiti ||34c||</p>
<p>**…puṣpaṁ vākyaṁ viśeṣavat ||34d|| **</p>
<p>**dhanikaḥ: **atha puṣpam—<strong>puṣpaṁ</strong> iti | yathā ratnāvalyām—</p>
<p>(rājā sāgarikāṁ haste gṛhītvā sparśaṁ nāṭayati |)</p>
<p><strong>vidūṣakaḥ</strong>—bho, esā apuvvā sirī tae samāsādidā |</p>
<p><strong>rājā</strong>—vayasya, satyam—</p>
<pre><code>śrīreṣā pāṇirapyasyāḥ pārijātasya pallavaḥ |


kuto'nyathā sravatyeṣa svedacchadmāmṛtadravam || 
</code></pre>
<p>ityanena nāyakayoḥ sākṣādanyonyadarśanādinā saviśeṣānurāgoddhāṭanātpuṣpam ||34d||</p>
<p><strong>upanyāsastu sopāyaṁ… |35a|</strong></p>
<p>**dhanikaḥ: **athopanyāsaḥ—<strong>upanyāsastu</strong> iti | yathā ratnāvalyām—</p>
<p><strong>susaṅgatā</strong>—bheṭṭā, alaṁ saṅkāe | mae vi bhaṭṭiṇo pasāeṇa kīlidaṁ evva | tā kiṁ kaṇṇābharaṇeṇa | ado vi me garuo pasāo, je kīsa tae ahaṁ ettha ālihia tti kuviā me piasahī sāariā | tā pasādīadu ||</p>
<p>ityanena susaṅgatāvacasā sāgarikā mayā likhitā sāgarikayā ca tvamiti sūcayatā prasādopanyāsena bījodbhedādupanyāsa iti ||35a||</p>
<p>**…vajraṁ pratyakṣaniṣṭhuram |35b| **</p>
<p>**dhanikaḥ: **atha vajram—<strong>vajraṁ</strong> iti | yathā ratnāvalyām—</p>
<p><strong>vāsavadattā</strong>—(phalakaṁ nirdiśya |) ajjautta, esāvi jā tuha samīve, evaṁ kiṁ vasantaassa viṇṇāṇam ||</p>
<p>punaḥ ajjautta, mamāvi edaṁ cittakamma pekkhantīe sīsaveaṇā samuppaṇṇā | ityanena vāsavadattayā vatsarājasya sāgarikānurāgodbhedanātpratyakṣaniṣṭhurābhidhānaṁ vajramiti ||</p>
<p><strong>bahurūpa-miśraḥ</strong> : vajraṁ lakṣayati—vajram iti | pratyakṣa-rūkṣaṁ yad vākyaṁ tad vajram iti kīrtitam iti bhoja-rāja-vacanāt | yathā veṇyāṁ dvitīye’ṅke—</p>
<p><strong>kañcukī</strong>—deva bhagnaṁ bhagnam |</p>
<p><strong>duryodhanaḥ</strong>—dhik pralāpin ! ko’yam adya te vyāmohaḥ ?</p>
<p><strong>kañcukī</strong>—deva na kaścid vyāmohaḥ | satyam idam—</p>
<pre><code>bhagnaṁ bhīmena bhavato marutā ratha-ketanam |


patitaṁ kiṅkiṇī-kvāṇa-baddhākrandam iva kṣitau ||2.23||
</code></pre>
<p>**duryodhanaḥ—**balavat samīraṇa-vegāt kampite bhuvane bhagnaḥ syandana-ketuḥ | tat kim ity uddhataṁ pralapasi bhagnaṁ bhagnam iti ?</p>
<p>iti pratyakṣa-niṣṭhuraṁ vacanam iti ||35b||</p>
<p>**cāturvarṇyopagamanaṁ varṇasaṁhāra iṣyate ||35c|| **</p>
<p>**dhanikaḥ: **atha varṇasaṁhāraḥ | yathā vīracarite tṛtīye&rsquo;ṅke—</p>
<pre><code>pariṣadiyamṛṣīṇāmeṣa vṛddho yudhājit


saha nṛpatiramātyairlomapādaś ca vṛddhaḥ | 


ayamaviratayajño brahmavādī purāṇaḥ | 


prabhur api janakānāmadruho yācakāste ||
</code></pre>
<p>ityanena ṛṣikṣatriyāmātyādīnāṁ saṁgatānāṁ varṇānāṁ vacasā rāmavijayāśaṁsinaḥ paraśurāmadurṇayasyādrohathācñādvāreṇodbhedanādvarṇasaṁhāra iti ||</p>
<p>etāni ca trayodaśa pratimukhāṅgāni mukhasaṁdhyupakṣiptabindulakṣaṇāvāntarabījamahābījaprayatnānumatāni vidheyāni | eteṣāṁ ca madhye parisapapraśamavajopanyāsapuṣpāṇāṁ prādhānyam | itareṣāṁ yathāsaṁbhavaṁ prayoga iti ||</p>
<p>**bahurūpa-miśraḥ : **varṇa-saṁhāraṁ lakṣayati cātur iti | varṇa-grahaṇam upalakṣaṇārtham | nānā-jātīyānām upagamanam ity arthaḥ | yathā vīra-carite vasiṣṭhaḥ—</p>
<pre><code>pariṣad iyam ṛṣīṇām eṣa vīro yudhyajit 


saha nṛpatir amātyair lomapādaś ca vṛddhaḥ |


ayam avirata-yajño brahmavādī purāṇaḥ


prabhur api janakānām aṅga bho yācakās te ||
</code></pre>
<p>iti kṣatriyāmatyādīnām ekatra saṅgatānāṁ varṇānāṁ vacasā rāma-vijayāśāṁsinaḥ paraśurāma-durnayasyādroha-yācñyā-dvāreṇodbhedād varṇa-saṁhāra iti | “varṇitārthopasaṁhāra varṇa-saṁhāra iṣyate” iti kecit |</p>
<p>evam uktāni pratimukha-sandhy-aṅgāni | eteṣāṁ ca kramo vivakṣitaḥ | vajrāt paścimasyopanyāsasya tataḥ pūrvam eva lakṣaṇena svayam anādṛtatvāt lakṣyeṣu vyutkramatva-darśanād vastu-svarūpālocanena krama-vivakṣāyāṁ hev-antarādarśanāc ca | eṣāṁ tu vidḥuta-śama-narma-dyuti-prabhṛtīnāṁ kārya-kāraṇatā-niyamāt paurvāparya-niyamaḥ | teṣām eva tathā krama ādaraṇīyaḥ | eṣu ca trayodaśasv apy aṅgeṣu vilāsa-parisarpādīṇāṁ vastunetṛ-rasānuguṇyena tatra tatra yathā-sambhavaṁ pradhānatvam anusandhātavyam ||35c||</p>
<p><strong>garbhastu dṛṣṭanaṣṭasya bījasyānveṣaṇaṁ muhuḥ |</strong></p>
<p>**dvādaśāṅgaḥ patākā syānna vā syātprāptisaṁbhavaḥ ||36|| **</p>
<p>**dhanikaḥ: **atha garbhasaṁdhimāha | pratimukhasaṁdhau lakṣyālakṣyarūpatayā stokodbhinnasya bījasya saviśeṣodbhedapūrvakaḥ sāntarāyo lābhaḥ punarvicchedaḥ punaḥ prāptiḥ punarvicchedaḥ punaś ca tasyaivānveṣaṇaṁ vāraṁvāraṁ so&rsquo;nirdhāritaikāntaphalaprāptyāśātmako garbhasaṁdhiriti | tatra cautsargikatvena prāptāyāḥ patākāyā aniyamaṁ darśayati—patākā syānna vā ityanena | prāptisaṁbhavastu syādeveti darśayati—syāt iti | yathā ratnāvalyāṁ tṛtīye&rsquo;ṅke vatsarājasya vāsavadattālakṣaṇāpāyena tadveṣaparigrahasāgarikābhisaraṇopāyena ca vidūṣakavacasā sāgarikāprāptyāśā prathamaṁ punarvāsavadattayā vicchedaḥ punaḥ prāptiḥ punarvicchedaḥ punarapāyanivāraṇopāyānveṣaṇaṁ nāsti devīprasādanaṁ muktvānya upāyaḥ ityanena darśitamiti ||36||</p>
<p>**abhūtāharaṇaṁ mārgo rūpodāharaṇe kramaḥ | **</p>
<p><strong>saṁgrahaścānumānaṁ ca toṭakādhibale tathā ||37||</strong></p>
<p>**udvegasaṁbhramākṣepā lakṣaṇaṁ ca praṇīyate |38a| **</p>
<p>**dhanikaḥ: **sa ca dvādaśāṅgo bhavati | tānyuddiśati—<strong>abhūtāharaṇaṁ</strong> iti | yathoddeśaṁ lakṣaṇamāha—</p>
<p><strong>abhūtāharaṇaṁ chadma… |38b|</strong></p>
<p>**dhanikaḥ: **yathā ratnāvalyām—sādhu re amacca vasantaa, sādhu | adisaido tae amacco jogandharāaṇo imāe saṁdhiviggahacintāe | ityādinā praveśakena gṛhītavāsavadattāveṣāyāḥ sāgarikāyā vatsarājābhisaraṇaṁ chadma vidūṣakasusaṅgatākḷtakāścanamālānuvādadvāreṇa darśitamityabhūtāharaṇam ||38d||</p>
<p>**&hellip;mārgastattvārthakīrtanam ||38c|| **</p>
<p>**dhanikaḥ: <strong>atha mārgaḥ—<strong>mārgas</strong> iti |</strong> **yathā ratnāvalyām—</p>
<p><strong>vidūṣakaḥ</strong>—diṭṭhā vaḍḍhi samīhidabbhadhikāe kajjasiddhīe |</p>
<p><strong>rājā</strong>—vayasya, kuśalaṁ priyāyāḥ |</p>
<p><strong>vidūṣakaḥ</strong>—aireṇa saāṁ jjevva pekkhia jāṇihisi |</p>
<p><strong>rājā</strong>—darśanam api bhaviṣyati |</p>
<p><strong>vidūṣakaḥ</strong>—(sagarvam |) kīsa ṇa bhavimsadi, jassa de uvahasidavihapphadibuddhivihavo ahaṁ amacco |</p>
<p><strong>rājā</strong>—tathāpi kathamiti śrotumicchāmi |</p>
<p><strong>vidūṣakaḥ</strong>—(karṇe kathayati |) aivvam ||</p>
<p>ityanena yathā vidūṣakeṇa sāgarikāsamāgamaḥ sūcitaḥ, tathaiva niścitarūpo rājñe nivedita iti tattvārthakathanānmārga iti ||38c||</p>
<p><strong>rūpaṁ vitarkavadvākyaṁ… |39a|</strong></p>
<p>**dhanikaḥ: **atha rūpam—<strong>rūpaṁ</strong> iti | yathā ratnāvalyām—</p>
<p><strong>rājā</strong>—aho, kim api kāmijanasya svagṛhiṇīsamāgamaparibhāvino&rsquo;bhinavaṁ janaṁ prati pakṣapātaḥ | tathāhi—</p>
<pre><code>praṇayaviśadāṁ dṛṣṭiṁ vaktre dadāti na śaṅkitā


ghaṭayati dhanaṁ kaṇṭhāśleṣe rasānna payodharau | 


vadati bahuśo gacchāmīti prayatnadhṛtāpyaho


ramayatitarāṁ saṅketasthā tathāpi hi kāminī ||
</code></pre>
<p>kaithaṁ cirayati vasantakaḥ | kiṁ nu khalu viditaḥ syādayaṁ vṛttānto devyāḥ |</p>
<p>ityanena ratnāvalīsamāgamaprāptyāśānuguṇyenaiva devīśaṅkāyāś ca vitarkādrūpamiti ||39a||</p>
<p>**…sotkarṣaṁ syādudāhṛtiḥ |39b| **</p>
<p>**dhanikaḥ: **athodāharaṇam—<strong>sotkarṣaṁ</strong> iti | yathā ratnāvalyām—</p>
<p><strong>vidūṣakaḥ</strong>—(saharṣam |) hī hī bhoḥ, kosambīrajjalāheṇāvi ṇa tādiso vaassassa paritoso āsi, yādiso mama saāsādo piavaaṇaṁ suṇia bhavissadi tti takkemi |</p>
<p>ityanena ratnāvalīprāptivārtāpi kauśāmbīrājyalābhādatiricyata ityutkarṣābhidhānādudāhṛtiriti ||39b||</p>
<p><strong>kramaḥ saṁcintyamānāptir… |39c|</strong></p>
<p>**dhanikaḥ: **atha kramaḥ—<strong>kramaḥ</strong> iti | yathā ratnāvalyām—</p>
<p><strong>rājā</strong>—upanatapriyāsamāgamotsavasyāpi me kimidamatyarthamuttāmyati cetaḥ | athavā—</p>
<pre><code>tīvraḥ smarasaṁtāpo na tathādau bādhate yathāsanne | 


tapati prāvṛṣi sutarāmabhyarṇajalāgamo divasaḥ || 
</code></pre>
<p><strong>vidūṣakaḥ</strong>—(ākarṇya |) bhodi sāgarie, eso piavaasso tumaṁ jjeva uddisia ukkaṇṭhāṇibbharaṁ mantedi | tā nivedemi se tuhāgamaṇam |</p>
<p>ityanena vatsarājasya sāgarikāsamāgamamabhilaṣata evaṁ bhrāntasāgarikāprāptiriti kramaḥ ||39c||</p>
<p>**…bhāvajñānamathāpare ||39d|| **</p>
<p>**dhanikaḥ: **atha kramāntaraṁ matabhedena—<strong>bhāva</strong> iti | yathā ratnāvalyām—</p>
<p><strong>rājā</strong>—(upasṛtya |) priye sāgarike—</p>
<pre><code>śītāṁśumukhamutpale tava dṛśau padmānukārau karau | 


rambhāgarbhanibhaṁ tavoruyugalaṁ bāhū mṛṇālopamau | 


ityāhlādakarākhilāṅgi rabhasānniḥśaṅkamāliṅgya mām


aṅgāni tvamanaṅgatāpavidhurāṇyehyehi nirvāpaya || 
</code></pre>
<p>ityādinā iha tadapyastyeva bimbādhare || ityantena vāsavadattayā vatsarājabhāvasya jñātatvātkramāntaramiti ||39d||</p>
<p>**saṁgrahaḥ sāmadānoktir… |40a| **</p>
<p>**dhanikaḥ: **atha saṁgrahaḥ—<strong>saṁgrahaḥ</strong> iti | yathā ratnāvalyām—sādhu vayasya, sādhu | idaṁ te pāritoṣikaṁ kaṭakaṁ dadāmi | ityābhyāṁ sāmadānābhyāṁ vidūṣakasya sāgarikāsamāgamakāriṇaḥ saṁgrahātsaṁgraha iti ||40a||</p>
<p>**…abhyūho liṅgato&rsquo;numā |40b| **</p>
<p>**dhanikaḥ: **athānumānam—<strong>abhyūho</strong> iti | yathā ratnāvalyām—</p>
<p><strong>rājā</strong>—dhiṅ mūrkha, tvatkṛta evāyamāpatito&rsquo;smākamanarthaḥ | kutaḥ—</p>
<pre><code>samārūḍhā prītiḥ praṇayabahumānātpratidinaṁ


vyalīkaṁ vīkṣyedaṁ kṛtamakṛtapūrvaṁ khalu mayā | 


priyā muñcatyadya sphuṭamasahanā jīvitamasau


prakṛṣṭasya premṇaḥ skhalitamaviṣahyaṁ hi bhavati || 
</code></pre>
<p>vidūṣakaḥ—bho vaassa, vāsavadattā kiṁ karaissadi tti ṇa jāṇāmi | sāgariā uṇa dukkaraṁ jīvissadi tti takkemi ||</p>
<p>ityatra prakṛṣṭapremaskhalanena sāgarikānurāgajanyena vāsavadattāyā maraṇābhyūhanamanumānamiti ||40b||</p>
<p>**adhibalamabhisaṁdhiḥ… |40c| **</p>
<p>**dhanikaḥ: <strong>athādhibalam—<strong>adhibalam</strong> iti |</strong> **yathā ratnāvalyām—</p>
<p><strong>kāñcanamālā</strong>—bhaiṭṭiṇi, iaṁ sā cittasāliā | tā vasantaassa saṇṇaṁ karemi | (choṭikāṁ dadāti) ||</p>
<p>ityādinā vāsavadattākāñcanamālābhyāṁ sāgarikāsusaṅgatāveṣābhyāṁ rājavidūṣakayorabhisaṁdhīyamānatvādadhivalamiti ||40c||</p>
<p>**…saṁrabdhaṁ toṭakaṁ vacaḥ ||40d|| **</p>
<p>**dhanikaḥ: <strong>atha toṭakam—<strong>saṁrabdhaṁ</strong> iti |</strong> **yathā ratnāvalyām—</p>
<p><strong>vāsavadattā</strong>—(upasṛtya |) ajjautta, juttamiṇaṁ sarisamiṇam | (punaḥ saroṣam |) ajjautta, uṭṭhehi | kiṁ ajjavi āhijāīe sevādukkhamaṇubhavīadi | kañcaṇamāle, edeṇa jjeva pāseṇa bandhia āṇehi eṇaṁ duṭṭhabahmaṇam | evaṁ pi duṭṭhakaṇṇaaṁ aggado karehi ||</p>
<p>ityanena vāsavadattāsaṁrabdhavacasā sāgarikāsamāgamāntarāyabhūtenāniyataprāptikāraṇaṁ toṭakamuktam ||</p>
<p>yathā ca veṇīsaṁhāre—</p>
<p>prayatnaparibodhitaḥ stutibhiradya śeṣe niśām</p>
<p>ityādinā—</p>
<p>dhṛtāyudho yāvadahaṁ tāvadanyaiḥ kimāyudhaiḥ ||</p>
<p>ityantenānyonyaṁ karṇāśvatthāmnoḥ saṁrabdhavacasā senābhedakāriṇā pāṇḍavabijayaprāptyāśānvitaṁ toṭakamiti ||40d||</p>
<p>**toṭakasyānyathābhāvaṁ bruvate&rsquo;dhibalaṁ budhāḥ |41a| **</p>
<p>**dhanikaḥ: **granthāntare tu—<strong>toṭakasyānyathābhāvaṁ</strong> iti | yathā ratnāvalyām—</p>
<p><strong>rājā</strong>—devi, evam api pratyakṣadṛṣṭavyalīkaḥ kiṁ vijñāpayāmi—</p>
<pre><code>ātāmratāmapanayāmi vilakṣa eva


lākṣākṛtāṁ caraṇayostava devi mūrdhnī | 


kopoparāgajanitāṁ tu mukhendubimbe


hartuṁ kṣamo yadi paraṁ karuṇā mayi syāt ||41a|| 
</code></pre>
<p>**saṁrabdhavacanaṁ yattu toṭakaṁ tadudāhṛtam ||41b|| **</p>
<p>**dhanikaḥ: **yathā ratnāvalyām—</p>
<p><strong>rājā</strong>—priye vāsavadatte, prasīda prasīda |</p>
<p><strong>vāsavadattā</strong>—(aśruṇi dhārayantī |) ajjautta, mā evaṁ bhaṇa | aṇṇasaṅkantāīṁ khu</p>
<p>edāiṁ akkharāiṁ tti |</p>
<p>yathā ca veṇīsaṁhāre—</p>
<p><strong>rājā</strong>—aye sundaraka, kaccitkuśalamaṅgarājasya |</p>
<p><strong>puruṣaḥ</strong>—kusalaṁ sarīramettakeṇa |</p>
<p><strong>rājā</strong>—kiṁ tasya kirīṭinā hatā dhaureyāḥ, kṣattaḥ sārathiḥ, bhagno vā rathaḥ |</p>
<p><strong>puruṣaḥ</strong>—deva, ṇa bhaggo raho | bhaggo se maṇoraho |</p>
<p><strong>rājā</strong>—(sasaṁdhamam |) katham ||</p>
<p>ityevamādinā saṁrabdhavacasā toṭakamiti ||41b||</p>
<p>**udvego&rsquo;rikṛtā bhītiḥ… |42a| **</p>
<p>**dhanikaḥ: **athodvegaḥ—<strong>udvego&rsquo;rikṛtā</strong> iti | yathā ratnāvalyām—</p>
<p><strong>sāgarikā</strong>—(ātmagatam |) kahaṁ akidapuṇṇehiṁ attaṇo icchāe mariuṁ pi ṇa pārīadi ||</p>
<p>ityanena vāsavadattātaḥ sāgarikāyā bhayamityudvegaḥ | yo hi yasyāpakārī sa tasyāriḥ |</p>
<p>yathā ca veṇīsaṁhāre—</p>
<p><strong>sūtaḥ</strong>—(śrutvā sabhayam |) kathamāsanna evāsau kauravarājaputramahāvanotpātamāruto mārutiranupalabdhasaṁjñaś ca mahārājaḥ | bhavatu | dūramapaharāmi syandanam | kadācidayamanāryo duḥśāsana ivāsminnapyanāryamācariṣyati ||</p>
<p>ityarikṛtā bhītirudvegaḥ ||42a||</p>
<p>**…śaṅkātrāsau ca saṁbhramaḥ |42b| **</p>
<p>**dhanikaḥ: **atha saṁbhramaḥ—<strong>śaṅkātrāsau</strong> iti | yathā ratnāvalyām—</p>
<p><strong>vidūṣakaḥ</strong>—(paśyan |) kā uṇa esā | (sasaṁbhramam |) kadhaṁ devī vāsavadattā attāṇaṁ vāvādedi |</p>
<p><strong>rājā</strong>—(sasaṁbhramamupasarpan |) kvāsau kvāsau ||</p>
<p>ityanena vāsavadattābuddhigṛhītāyāḥ sāgarikāyā maraṇaśaṅkayā saṁbhrama iti |</p>
<p>yathā ca veṇīsaṁhāre—(nepathye kalakalaḥ |)</p>
<p><strong>aśvatthāmā</strong>—(sasaṁbhramam |) mātula, mātula, kaṣṭam | eṣa bhrātuḥ pratijñābhaṅgabhīruḥ kirīṭī samaṁ śaravarṣairduryodhanarādheyāvabhidravati | sarvathā pītaṁ śoṇitaṁ duḥśāsanasya bhīmena | iti śaṅkā ||</p>
<p>tathā—(praviśya saṁbhrāntaḥ saprahāraḥ)</p>
<p><strong>sūtaḥ</strong>—trāyatāṁ trāyatāṁ kumāraḥ | iti trāsaḥ ||42b||</p>
<p>ityetābhyāṁ trāsaśaṅkābhyāṁ duḥśāsanadroṇavadhasūcakābhyāṁ pāṇḍavavijayaprāptyāśānvitaḥ saṁbhrama iti ||</p>
<p>**garbhabījasamudbhedādākṣepaḥ parikīrtitaḥ ||42c|| **</p>
<p>**dhanikaḥ: **athākṣepaḥ—<strong>garbhabīja</strong> iti | yathā ratnāvalyām—</p>
<p><strong>rājā</strong>—vayasya, devīprasādanaṁ muktvā nānyamatropāyaṁ paśyāmi ||</p>
<p>punaḥ kramāntare sarvathā devīprasādanaṁ prati niṣpratyāśībhūtāḥ smaḥ | punaḥ tatkimiha sthitena devīmeva gatvā prasādayāmi | ityanena devīprasādāyattā sāgarikāsamāgamasiddhiriti garbhabījodbhedādākṣepaḥ ||</p>
<p>yathā ca veṇīsaṁhāre—</p>
<p><strong>sundarakaḥ</strong>—ahavā kimettha devvaṁ uālahāmi | tassa kkhu edaṁ ṇibbhacchidaviduravaaṇabīassa paribhūdapidāmahahidovadesaṅkurassa sauṇippocchāhaṇārūḍhamūlassa kūḍavisasāhiṇo pañcālīkesaggahaṇakusumassa phalaṁ pariṇamedi ||</p>
<p>ityanena bījameva phalonmukhatayākṣipyata ityākṣepaḥ |</p>
<p>etāni dvādaśa garbhāṅgāni prāptyāśāpradarśakatvenopanibandhanīyāni | eṣāṁ ca madhye&rsquo;bhūtāharaṇamārgatoṭakādhibalākṣepāṇāṁ prādhānyam | itareṣāṁ yathāsaṁbhavaṁ prayoga iti sāṅgo garbhasaṁdhiruktaḥ ||42c||</p>
<p><strong>krodhenāvamṛśedyatra vyasanādvā vilobhanāt |</strong></p>
<p>**garbhanibhinnabījārthaḥ so&rsquo;vamarśo&rsquo;ṅgasaṁgrahaḥ ||43||  **</p>
<p>**dhanikaḥ: **athāvamarśaḥ—<strong>krodhenāvamṛśedyatra</strong> iti | avamarśanamavamarśaḥ paryālocanam | tac ca krodhena vā vyasanādvā vilobhanena vā bhavitavyam | anenārthenetyavadhāritaikāntaphalaprāptyavasāyātmā garbhasaṁdhyudbhinnabījārthasaṁbandho vimarśo&rsquo;vamarśaḥ | yathā ratnāvalyāṁ caturthe&rsquo;ṅke&rsquo;gnividravaparyanto vāsavadattāprasaktyā nirapāyaratnāvalīprāptyavasāyātmā vimarśo darśitaḥ |</p>
<p>yathā ca veṇīsaṁhāre duryodhanarudhirāktabhīmasenāgamaparyantaḥ |</p>
<pre><code>tīrṇe bhīṣmamahodadhau katham api droṇānale nivṛte


karṇāśīviṣabhogini praśamite śalye'pi yāte divam |


bhīmena priyasāhasena rabhasādalpāvaśeṣe jaye 


sarve jīvitasaṁśayaṁ vayamamī vācā samāropitāḥ || 
</code></pre>
<p>ityatra svalpāvaśeṣe jaye ityādibhirvijayapratyarthisamaratabhīṣmādimahārathavadhādavadhāritaikāntavijayāvamarśanādavamarśanaṁ darśitamityavamarśasaṁdhiḥ ||43||</p>
<p>**tatrāpavādasaṁpheṭau vidrabadravaśaktayaḥ | **</p>
<p>**dyutiḥ prasaṅgaśchalanaṁ vyavasāyo virodhanam ||44|| **</p>
<p>**parocanā vicalanamādānaṁ ca trayodaśa |45a| **</p>
<p>**dhanikaḥ: **tasyāṅgasaṁgrahamāha—<strong>tatrāpavādasaṁpheṭau</strong> iti | yathoddeśaṁ lakṣaṇamāha—</p>
<p><strong>doṣaprakhyāpavādaḥ syāt… |45b|</strong></p>
<p>**dhanikaḥ: **yathā ratnāvalyām—</p>
<p><strong>susaṅgatā</strong>—sā khu tavassiṇī bhaṭṭiṇīe ujjaiṇiṁ ṇīaditti pavādaṁ karia uvatthide addharatte ṇa jāṇīadi karhipi ṇīdetti |</p>
<p><strong>vidūṣakaḥ</strong>—(sodvegam |) adiṇigviṇaṁ kkhu kadaṁ devīe | punaḥ | bho vaasya, mā khu aṇṇadhā saṁbhāvehi | sā khu devīe ujjaiṇīṁ pesidā | ado appiaṁ kahidam |</p>
<p><strong>rājā</strong>—aho niranurodhā mayi devī | ityanena vāsavadattādoṣaprakhyāpanādapavādaḥ |</p>
<p>yathā ca veṇīsaṁhāre—</p>
<p><strong>yudhiṣṭhiraḥ</strong>—pāñcālaka, kaccidāsāditā tasya durātmanaḥ kauravāpasadasya padavī | <strong>pāñcālakaḥ</strong>—na kevalaṁ padavī | sa eva durātmā devīkeśapāśasparśapātakapradhānaheturupalabdhaḥ | iti duryodhanasya doṣaprakhyāṣanādapavāda iti ||45b||</p>
<p>**…saṁpheṭo roṣabhāṣaṇam |45c| **</p>
<p>**dhanikaḥ: **atha saṁpheṭaḥ—<strong>saṁpheṭo</strong> iti | yathā veṇīsaṁhāre—</p>
<p>bhoḥ kauravarāja, kṛtaṁ bandhunāśadarśanamanyunā | maivaṁ viṣādaṁ kṛthāḥ | paryāptāḥ pāṇḍavāḥ samarāyāhamasahāya iti |</p>
<pre><code>pañcānāṁ manyase'smākaṁ yaṁ suyodhaṁ suyodhana |


daṁśitasyāttaśastrasya tena te'stu raṇotsavaḥ || 
</code></pre>
<p>itthaṁ śrutvāsūyātmikāṁ nikṣipya kumārayordṛṣṭimuktavāndhārtarāṣṭraḥ—</p>
<pre><code>karṇaduḥśāsanavadhāttulyāveva yuvāṁ mama |


apriyo'pi priyo yoddhuṁ tvameva priyasāhasaḥ || 
</code></pre>
<p>ityutthāya ca parasparakrodhāṣikṣepaparuṣavākkalahaprastāvitaghorasaṅgrāmau || ityanena bhīmaduryodhanayoranyonyaroṣasaṁbhāṣaṇādvijayabījānvayena saṁpheṭa iti ||45c||</p>
<p><strong>vidravo vadhabandhādir… |45d|</strong></p>
<p>**dhanikaḥ: **atha vidravaḥ—<strong>vidravo</strong> iti | yathā chalitarāme—</p>
<pre><code>yenāvṛtya mukhāni sāma paṭhatāmatyantamāyāsitaṁ


bālye yena hṛtākṣasūtravalayapratyarpaṇaiḥ krīḍitam | 


yuṣmākaṁ hṛdayaṁ sa eṣa viśikhairāpūritāṁsasthalo


mūrcchāghoratamaḥpraveśavivaśo baddhvā lavo nīyate || 
</code></pre>
<p>yathā ca ratnāvalyām—</p>
<pre><code>harmyāṇāṁ hemaśṛṅgaśriyamiva śikharairarciṁṣāmādadhānaḥ


sāndrodyānadrumāgraglapanapiśunitātyantatītrābrābhitāpaḥ | 


kurvankrīḍāmahīghraṁ sajalajaladharaśyāmalaṁ dhūmapātau


reṣa ploṣārtayoṣijjana iha sahasaivotthito'ntaḥpure'gniḥ || 
</code></pre>
<p>ityādi | punaḥ—</p>
<p><strong>vāsavadattā</strong>—ajjautta, ṇa kkhu ahaṁ attaṇo kāraṇādo bhaṇāmi | esā mae ṇigghiṇahiaāe saṁjadā sāgariā vivajjadi || ityanena sāgarikāvadhabandhāgnibhirvidrava iti ||45d||</p>
<p>**…dravo gurutiraskṛtiḥ ||45e|| **</p>
<p>**dhanikaḥ: **atha dravaḥ—<strong>dravo</strong> iti | yathottaracarite—</p>
<pre><code>vṛddhāste na vicāraṇīyacaritāstiṣṭhantu huṁ vartate


sundastrīdamane'pyakhaṇḍayaśaso loke mahānto hi te | 


yāni trīṇyakutomukhānyapi padānyāsankharāyodhane


yadvā kauśalamindrasūnudamane tatrāpyabhijño janaḥ || 
</code></pre>
<p>ityanena lavo rāmasya gurostiraskāraṁ kṛtavāniti dravaḥ |</p>
<p>yathā ca veṇīsaṁhāre—</p>
<p><strong>yudhiṣṭhiraḥ</strong>—bhagavan kṛṣṇāgraja subhadrābhrātaḥ—</p>
<pre><code>jñātiprītirmanasi na kṛtā kṣatriyāṇāṁ na dharmo


rūḍhaṁ sakhyaṁ tadapi gaṇitaṁ nānujasyārjunena | 


tulyaḥ kāmaṁ bhavatu bhavataḥ śiṣyayoḥ snehabandhaḥ 


ko'yaṁ panthā yadasi viguṇo mandabhāgye mayīttham ||
</code></pre>
<p>ityādinā balabhadraṁ guruṁ yudhiṣṭhirastiraskṛtavāniti dravaḥ ||45e||</p>
<p><strong>virodhaśamanaṁ śaktis… |46a|</strong></p>
<p>**dhanikaḥ: <strong>atha śaktiḥ—<strong>virodhaśamanaṁ</strong> iti |</strong> **yathā ratnāvalyām—</p>
<p><strong>rājā</strong>—</p>
<pre><code>savyājaiḥ śapathaiḥ priyeṇa vacasā cittānuvṛttyādhikaṁ


vailakṣyeṇa pareṇa pādapatanairvākyaiḥ sakhīnāṁ muhuḥ | 


pratyāsattimupāgatā na hi tathā devī rudatyā yathā


prakṣālyaiva tayaiva vāṣpasalilaiḥ kopo'panītaḥ svayam || 
</code></pre>
<p>ityanena sāgarikālābhavirodhivāsavadattākopopaśamanācchaktiḥ |</p>
<p>yathā cottaracarite lavaḥ prāha—</p>
<pre><code>virodho viśrāntaḥ prasarati raso nirvṛtighana


stadauddhatyaṁ kvāpi vrajati vinayaḥ prahvayati mām | 


jhaṭityasmindṛṣṭe kim api paravānasmi yadi vā


mahārghastīrthānāmiva hi mahatāṁ ko'pyatiśayaḥ || ||46a|| 
</code></pre>
<p><strong>…tarjanodvejane dyutiḥ |46b|</strong></p>
<p>**dhanikaḥ: <strong>atha dyutiḥ—<strong>tarjanodvejane</strong> iti |</strong> **yathā veṇīsaṁhāre—</p>
<p>etac ca vacanamupaśrutya rāmānujasya sakalanikuñjapūritāśātiriktamudbhrāntasalilacaraśatasaṁkulaṁ trāsodvattanakragrāhamāloḍya saraḥsalilaṁ bhairavaṁ ca garjitvā kumāravṛkodareṇābhihitam |</p>
<pre><code>janmendoramale kule vyapadiśasyadyāpi dhatse gadāṁ


māṁ duḥśāsanakoṣṇaśoṇitasurākṣīvaṁ ripuṁ bhāṣase | 


darpāndho madhukaiṭabhadviṣi harāvapyuddhataṁ ceṣṭase


mantrāsānnṛpaśo vihāya samaraṁ paṅke'dhunā līyase || 
</code></pre>
<p>ityādinā tyaktvotthitaḥ sarabhasam ityanena durvacanajalāvaloḍanābhyāṁ duryodhanatarjanodvejanakāribhyāṁ pāṇḍavavijayānukūladuryodhanotthāpanahetubhyāṁ bhīmasya dyutiruktā ||46b||</p>
<p><strong>gurukīrtenaṁ prasaṅgaś… |46c|</strong></p>
<p>**dhanikaḥ: **atha prasaṅgaḥ—<strong>gurukīrtenaṁ</strong> iti | yathā ratnāvalyām—</p>
<p>deva, yāsau siṁhaleśvareṇa svaduhitā ratnāvalī nāmāyuṣmatī vāsavadattāṁ dagdhāmupaśrutya devāya pūrvaprārthitā satī pratidattā || ityanena ratnāvalyā lābhānukūlābhijanaprakāśinā prasaṅgādgurukīrtanena prasaṅgaḥ |</p>
<p>tathā mṛcchakaṭikāyām—</p>
<p><strong>cāṇḍālakaḥ</strong>—esa sāgaladattassa suo ajjaviṇaadattassa ṇattū cāludatto vāvādidaṁ vajjhaṭṭhāṇaṁ ṇīadi | edeṇa kila gaṇiā vasantaseṇā suvaṇṇalobheṇa vāvādida tti |</p>
<p><strong>cārudattaḥ</strong>—</p>
<pre><code>makhaśataparipūtaṁ gotramudbhāsitaṁ yat


sadasi niviḍacaityabrahmaghoṣaiḥ purastāt | 


mama nidhanadaśāyāṁ vartamānasya pāpais


tadasadṛśamanuṣyairyghuṣyate ghoṣaṇāyām || 
</code></pre>
<p>ityanena cārudattavadhābhyudayānukūlaṁ prasaṅgādgurukīrtenamiti prasaṅgaḥ ||46c||</p>
<p>**…chalanaṁ cāvamānanam ||46d|| **</p>
<p>**dhanikaḥ: **atha chalanam—<strong>chalanaṁ</strong> iti | yathā ratnāvalyām—</p>
<p><strong>rājā</strong>—aho niranurodhā mayi devī || ityanena vāsavadattayeṣṭāsaṁpādanādvatsarājasyāvamānanācchalanam |</p>
<p>yathā ca rāmābhyudaye sītāyāḥ parityāgenāvamānanācchalanamiti ||46d||</p>
<p><strong>vyavasāyaḥ svaśaktayuktiḥ… |47a|</strong></p>
<p>**dhanikaḥ: <strong>atha vyavasāyaḥ—<strong>vyavasāyaḥ</strong> iti |</strong> **yathā ratnāvalyām—</p>
<p><strong>aindrajālikaḥ</strong>—</p>
<pre><code>kiṁ dharaṇīe miaṅko āāse mahiharo jale jalaṇo |


majjhaṇhammi paoso dāvijjau dehi āṇattim || 
</code></pre>
<p>ahavā kiṁ bahuṇā jampieṇa |</p>
<pre><code>majjha pa̮iṇṇā esā bhaṇāmi hiaeṇa jaṁ mahasi daṭṭhum |


taṁ te dāvemi phuḍaṁ guruṇo mantappahāveṇa || 
</code></pre>
<p>ityanenaindrajāliko mithyāgnisaṁbhramotthāpanena vatsarājasya hṛdayasthasāgarikādarśanānukūlāṁ svaśaktimāviṣkṛtavān |</p>
<p>yathā ca veṇīsaṁhāre—</p>
<pre><code>nūnaṁ tenādya vīreṇa pratijñābhaṅgabhīruṇā |


badhyate keśapāśaste sa cāsyākarṣaṇe kṣamaḥ || 
</code></pre>
<p>ityanena yudhiṣṭhiraḥ svadaṇḍaśaktimāviṣkaroti ||47a||</p>
<p>**…saṁrabdhānāṁ virodhanam |47b| **</p>
<p>**dhanikaḥ: **atha virodhanam—<strong>saṁrabdhānāṁ</strong> iti | yathā veṇīsaṁhāre—</p>
<p><strong>rājā</strong>—re re maruttanaya, kimevaṁ vṛddhasya rājñaḥ purato ninditavyamātmakarma ślāghase | api ca ||</p>
<p>kṛṣṭā keśeṣu bhāryā tava tava ca paśostasya rājñastayorvā pratyakṣaṁ bhūpatīnāṁ mama bhuvanapaterājñayā dyūtadāsī | asminvairānubandhe tava kimapakṛtaṁ tairhatā ye narendrā</p>
<p>bāhvorvīryātisāradraviṇagurumadaṁ māmajitvaiva darpaḥ ||</p>
<p>(bhīmaḥ krodhaṁ nāṭayati |)</p>
<p><strong>arjunaḥ</strong>—ārya, prasīda | kimatra krodhena&ndash;</p>
<pre><code>apriyāṇi karotyeṣa vācā śakto na karmaṇā |


hatabhrātṛśato duḥkhī pralāparasya kā vyathā || 
</code></pre>
<p><strong>bhīmaḥ</strong>—are bharatakulakalaṅka—</p>
<pre><code>adyaiva kiṁ na visṛjeyamahaṁ bhavantaṁ


duḥśāsanānugamanāya kaṭupalāpin | 


vighnaṁ gurū na kuruto yadi matkarāgra


nirbhidyamānaraṇitāsthini te śarīre || 
</code></pre>
<p>anyacca mūḍha—</p>
<pre><code>śokaṁ strīvannayanasalilairyatparityājito'si  


bhrāturvakṣaḥsthalavidalane yacca sākṣīkṛto'si | 


āsīdetattava kunṛpateḥ kāraṇaṁ jīvitasya |


kruddhe yuṣmatkulakamalinīkuñjare bhīmasene || 
</code></pre>
<p><strong>rājā</strong>—durātman bharatakulāpasada pāṇḍavapaśo, nāhaṁ bhavāniva vikatthanāpragalbhaḥ | kiṁ tu—</p>
<pre><code>drakṣyanti na cirātsuptaṁ bāndhavāstvāṁ raṇāṅgaṇe |


madgadābhinnavakṣo'sthiveṇikābhaṅgabhīṣaṇam || 
</code></pre>
<p>ityādinā saṁrabdhayorbhāmaduryodhanayoḥ svaśaktyuktirvirodhanamiti ||47b||</p>
<p>**siddhāmantraṇato bhāvidarśikā syātprarocanā ||47c|| **</p>
<p>**dhanikaḥ: <strong>atha prarocanā—<strong>siddhāmantraṇato</strong> iti |</strong> **yathā veṇīsaṁhāre—</p>
<p><strong>pāñcālakaḥ</strong>—ahaṁ ca devena cakrapāṇinā ityupakramya kṛtaṁ saṁdehena |</p>
<pre><code>pūryantāṁ salilena ratnakalaśā rājyābhiṣekāya te


kṛṣṇātyantacirojjhite ca kabarībandhe karotu kṣaṇam | 


rāme śātakuṭhārabhāsurakare kṣatradrumocchedini


krodhāndhe ca vṛkodare paripatatyājau kutaḥ saṁśayaḥ || 
</code></pre>
<p>ityādinā maṅgalāni kartumājñāpayati devo yudhiṣṭhiraḥ | ityantena draupadīkeśasaṁyamanayudhiṣṭhirarājyābhiṣekayorbhāvinor api siddhatvena darśikā prarocaneti ||47c||</p>
<p>**vikatthanā vicalanam… |48a| **</p>
<p>**dhanikaḥ: **atha vicalanam—<strong>vikatthanā</strong> iti | yathā veṇīsaṁhāre—</p>
<p><strong>bhīmaḥ</strong>—tāta, amba—</p>
<pre><code>sakalaripujayāśā yatra baddhā sutaiste


tṛṇamiva paribhūto yasya garveṇa lokaḥ | 


raṇaśirasi nihantā tasya rādhāsutasya


praṇamati pitarau vāṁ madhyamaḥ pāṇḍavo'yam ||
</code></pre>
<p>api ca | tāta—</p>
<pre><code>cūrṇitāśeṣakauravyaḥ kṣībo duḥśāsanāsṛjā |


bhaṅktā suyodhanasyorvorbhīmo'yaṁ śirasāñcati || 
</code></pre>
<p>ityanena vijayabījānugatasvaguṇāviṣkaraṇādvicalanamiti |</p>
<p>yathā ca ratnāvalyām—</p>
<p><strong>yaugandharāyaṇaḥ</strong>—</p>
<pre><code>devyā madvacanādyathābhyupagataḥ patyurviyogastadā


sā devasya kalatrasaṁghaṭanayā duḥkhaṁ mayā sthāpitā | 


tasyāḥ prītimayaṁ kariṣyati jagatvāmitvalābhaḥ prabhoḥ


satyaṁ darśayituṁ tathāpi vadanaṁ śaknomi no lajjayā || 
</code></pre>
<p>ityanenānyapareṇāpi yaugandharāyaṇena mayā jagatsvāmitvānubandhī kanyālābho vatsarājasya kṛtaḥ | iti svaguṇānukīrtenādvicalanamiti ||48a||</p>
<p>**…ādānaṁ kāryasaṁgrahaḥ |48b| **</p>
<p>**dhanikaḥ: **athādānam—<strong>ādānaṁ</strong> iti | yathā veṇīsaṁhāre—</p>
<p><strong>bhīmaḥ</strong>—nanu bhoḥ samantapañcakasaṁcāriṇaḥ—</p>
<pre><code>rakṣo nāhaṁ na bhūtaṁ ripurudhirajalāplāvitāṅgaḥ prakāmaṁ


nistīrṇorupratijñājalanidhigahanaḥ krodhanaḥ kṣatriyo'smi | 


bho bho rājanyavīrāḥ samaraśikhiśikhādagdhaśeṣāḥ kṛtaṁ va


strāsenānena līnairhatakarituragāntarhitairāsyate yat || 
</code></pre>
<p>ityanena samastaripuvadhakāryasya saṁgṛhītatvādādānam |</p>
<p>yathā ca ratnāvalyām—</p>
<p><strong>sāgarikā</strong>—(diśo&rsquo;valokya |) diṭṭhiā samantādo pajjalido bhaavaṁ huavaho ajja karissadi dukkhāvasāṇam ||</p>
<p>ityanenānyapareṇāpi duḥkhāvasānakāryasya saṁgrahādādānam | yathā ca jagatsvāmitvalābhaḥ prabhoḥ iti darśitamevam | ityetāni trayodaśāvamarśāṅgāni | tatraiteṣāmapavādaśaktivyavasāyaprarocanādānāni pradhānānīti ||48b||</p>
<p>**bījavanto mukhādyarthā viprakīrṇā yathāyatham ||48c|| **</p>
<p><strong>aikārthyamupanīyante yatra nirvahaṇaṁ hi tat |49a|</strong></p>
<p>**dhanikaḥ: <strong>atha nirvahaṇasaṁdhiḥ—<strong>bījavanto</strong> iti</strong> <strong>|</strong> **yathā veṇīsaṁhāre—</p>
<p><strong>kañcukī</strong>—(upasṛtya saharṣam |) mahārāja, vardhase vardhase | ayaṁ khalu kumārabhīmasenaḥ suyodhanakṣatajāruṇīkṛtasakalaśarīro durlakṣavyaktiḥ ||</p>
<p>ityādinā draupadīkeśasaṁyamanādimukhasaṁdhyādibījānāṁ nijanijasthānopakṣiptānāmekārthatayā yojanam |</p>
<p>yathā ca ratnāvalyāṁ sāgarikāratnāvalīvasubhūtibābhravyādīnāmarthānāṁ mukhasaṁdhyādiṣu prakīrṇānāṁ vatsarājaikakāryārthatvam—</p>
<p><strong>vasubhūtiḥ</strong>—(sāgarikāṁ nirvarṇyapavārya |) bābhravya, susadṛśīya rājaputryā || ityādinā darśitamiti nirvahaṇasaṁdhiḥ ||48c-49a||</p>
<p>**saṁdhirvibodho grathanaṁ nirṇayaḥ paribhāṣaṇam ||49b|| **</p>
<p>**prasādānandasapayāḥ kṛtibhāṣopagṛhanāḥ | **</p>
<p>**pūrvabhāvopasaṁhārau praśastiś ca caturdaśa ||50|| **</p>
<p>**dhanikaḥ: **atha tadaṅgāni—<strong>saṁdhirvibodho</strong> iti | yathoddeśaṁ lakṣaṇamāha—</p>
<p><strong>saṁdhirbījopagamanaṁ… |51a|</strong></p>
<p>**dhanikaḥ: **yathā ratnāvalyām—</p>
<p><strong>vasubhūtiḥ</strong>—bābhravya, susadṛśīyaṁ rājaputryā | bābhravyaḥ—mamāpyevameva pratibhāti || ityanena nāyikābījopagamātsaṁdhiriti |</p>
<p>yathā ca veṇīsaṁhāre—</p>
<p><strong>bhīmaḥ</strong>—bhavati yajñavedisaṁbhave, smarati bhavatī yattanmayoktam—</p>
<pre><code>cañcadbhujabhramitacaṇḍagadābhighāta


saṁcūrṇitoruyugalasya suyodhanasya | 


styānāvabaddhaghanaśoṇitaśoṇapāṇi


ruttaṁsayiṣyati kacāṁstava devi bhīmaḥ || 
</code></pre>
<p>ityanena mukhopakṣiptasya bījasya punarupagamātsaṁdhiriti ||51a||</p>
<p>**…vibodhaḥ kāryamārgaṇam |51b| **</p>
<p>**dhanikaḥ: **atha vibodhaḥ—<strong>vibodhaḥ</strong> iti | yathā ratnāvalyām—</p>
<p><strong>vasubhūtiḥ</strong>—(nirūpya |) deva, kuta iyaṁ kanyakā | <strong>rājā</strong>—devī jānāti |</p>
<p><strong>vāsavadattā</strong>—ajjautta, esā sāgarādo pāviatti bhaṇia amaccajogandharāaṇeṇa mama hatthe ṇihidā | ado jjeva sāgariatti saddāvīadi |</p>
<p><strong>rājā</strong>—(ātmagatam |) yaugandharāyaṇena nyastā | kathamasau mamānivedya kariṣyati || ityanena ratnāvalīlakṣaṇakāryānveṣaṇādvibodhaḥ |</p>
<p>yathā ca veṇīsaṁhāre—</p>
<p><strong>bhīmaḥ</strong>—muñcatu muñcatu māmāryaḥ kṣaṇamekam |</p>
<p><strong>yudhiṣṭhiraḥ</strong>—kimaparamavaśiṣṭam |</p>
<p><strong>bhīmaḥ</strong>—sumahadavaśiṣṭam | saṁyamayāmi tāvadanena duḥśāsanaśoṇitokṣitena pāṇinā pāñcālyā duḥśāsanāvakṛṣṭaṁ keśahastam |</p>
<p><strong>yudhiṣṭhiraḥ</strong>—gacchatu bhavān | anubhavatu tapasvinī veṇīsaṁhāram || ityanena keśasaṁyamanakāryasyānveṣaṇādvibodha iti ||51b||</p>
<p><strong>grathanaṁ tadupakṣepo… |51c|</strong></p>
<p>**dhanikaḥ: <strong>atha grathanam—<strong>grathanaṁ</strong> iti |</strong> **yathā ratnāvalyām—</p>
<p><strong>yaugandharāyaṇaḥ</strong>—deva, kṣamyatāṁ yaddevasyānivedya mayaitatkṛtam || ityanena vatsarājasya ratnāvalīprāpaṇakāryopakṣepādgrathanam |</p>
<p>yathā ca veṇīsaṁhāre—</p>
<p><strong>bhīmaḥ</strong>—pāñcāli, na khalu mayi jīvati saṁhartavyā duḥśāsanavilulitā veṇirātmapāṇinā | tiṣṭhatu tiṣṭhatu | svayamevāhaṁ saṁharāmi || ityanena draupadīkeśasaṁyamanakāryasyopakṣepādgrhanam ||51c||</p>
<p>**…&rsquo;nubhūtākhyā tu nirṇayaḥ ||51d|| **</p>
<p><strong>dhanikaḥ: <strong>atha nirṇayaḥ—</strong>&rsquo;nubhūtākhyā</strong> iti | yathā ratnāvalyām—</p>
<p><strong>yaugandharāyaṇaḥ</strong>—(kṛtāñjaliḥ |) deva, śrūyatām | iyaṁ siṁhaleśvaraduhitā siddhādeśenopadiṣṭā, yo&rsquo;syāḥ pāṇigrahīṣyati sa sārvabhaumo rājā bhaviṣyati | tatpratyayādasmābhiḥ svāmyarthe bahuśaḥ prārthyamānāpi siṁhaleśvareṇa devyā vāsavadattāyāścittakhedaṁ pariharatā yadā na dattā, tadā lāvaṇike devī dagdheti prasiddhimutpādya tadantikaṁ bābhravyaḥ prahitaḥ || ityanena yaugandharāyaṇaḥ svānubhūtamarthaṁ khyāpitavāniti nirṇayaḥ ||</p>
<p>yathā ca veṇīsaṁhāre—</p>
<p><strong>bhīmaḥ</strong>—deva deva ajātaśatro, kvādyāpi duryodhanahatakaḥ | mayā hi tasya durātmanaḥ—</p>
<pre><code>bhūmau kṣiptā śarīraṁ nihitamidamasṛkcandanābhaṁ nijāṅge


lakṣmīrārye niṣiktā caturudadhipayaḥsīmayā sārdhamurtyā |


bhṛtyā mitrāṇi yodhāḥ kurukulamakhilaṁ dagdhametadraṇāgnau 


nāmaikaṁ yadbravīṣi kṣitipa tadadhunā dhārtarāṣṭrasya śeṣam || 
</code></pre>
<p>ityanena svānubhūtārthakathanānnirṇaya iti ||51d||</p>
<p><strong>paribhāṣā mitho jalpaḥ… |52|</strong></p>
<p>**dhanikaḥ: **atha paribhāṣaṇam—<strong>paribhāṣā</strong> iti | yathā ratnāvalyām—</p>
<p><strong>ratnāvalī</strong>—(ātmagatam |) kaāvarāhā devīe ṇa sakkuṇomi muhaṁ daṁsidum |</p>
<p><strong>vāsavadattā</strong>—(sāstram | punarbāhū prasārya |) ehi ayi ṇiṭṭhure, idāṇīṁ pi bandhusiṇehaṁ daṁsehi | (apavārya |) ajjautta, lajjāmi kkhu ahaṁ imiṇā ṇisaṁsattaṇeṇa | tā lahuṁ avaṇehi se bandhaṇam |</p>
<p><strong>rājā</strong>—yathāha devī | (bandhanamapanayati |)</p>
<p><strong>vāsavadattā</strong>—(vasubhūtṁ nirdiśya |) ajja, amaccayogandharāyaṇeṇa dujjaṇīkadami jeṇa jāṇanteṇa vi ṇācakkhidam || ityanenānyonyavacanātparibhāṣaṇam |</p>
<p>yathā ca veṇīsaṁhāre—</p>
<p><strong>bhīmaḥ</strong>—kṛṣṭā yenāsi rājñāṁ sadasi nṛpaśunā tena duḥśāsanena | ityādinā kvāsau bhānumatī yopahasati pāṇḍavadārān || ityantena bhāṣaṇātparibhāṣaṇam ||52a||</p>
<p>**…prasādaḥ paryupāsanam |52b| **</p>
<p>**dhanikaḥ: **atha prasādaḥ—<strong>prasādaḥ</strong> iti | yathā ratnāvalyām—deva, kṣamyatām | ityādi darśitam |</p>
<p>yathā ca veṇīsaṁhāre—</p>
<p><strong>bhīmaḥ</strong>—(draupadīmupasṛtya |) devi pāñcālarājatanaye, diṣṭyā vardhase ripukulakṣayena || ityanena draupadyā bhīmasenenārādhitatvātprasāda iti ||52b||</p>
<p><strong>ānando vāñchitāvāptiḥ… |52c|</strong></p>
<p>**dhanikaḥ: **athānandaḥ—<strong>ānando</strong> iti | yathā ratnāvalyām—</p>
<p><strong>rājā</strong>—yathāha devī | (ratnāvalī gṛhṇāti |) |</p>
<p>yathā ca veṇīsaṁhāre—</p>
<p><strong>draupadī</strong>–ṇādha, visumaridahmi evaṁ vāvāram | ṇādhassa ppasādeṇa puṇo sikkhissam | (keśānyadhnāti |) || ityābhyāṁ prārthitaratnāvalīprāptikeśasaṁyamanayorvatsarājadraupadībhyāṁ prāptatvādānandaḥ ||52c||</p>
<p>**…samayo duḥkhanirgamaḥ ||52d|| **</p>
<p>**dhanikaḥ: <strong>atha samayaḥ—<strong>samayo</strong> iti |</strong> **yathā ratnāvalyām—</p>
<p><strong>vāsavadattā</strong>—(ratnāvalīmāliṅgya |) samassasa samassasa bahiṇie || ityanena bhaginyoranyonyasamāgamena duḥkhanirgamātsamayaḥ |</p>
<p>yathā ca veṇīsaṁhāre—</p>
<p>bhagavan, kutastasya vijayādanyadyasya bhagavānpurāṇapuruṣaḥ svayameva nārāyaṇo maṅgalānyāśāste |</p>
<pre><code>kṛtagurumahadādikṣobhasaṁbhūtamūrti


guṇinamudayanāśasthānahetuṁ prajānām | 


ajamamaramacintyaṁ cintayitvāpi na tvāṁ


bhavati jagati duḥkhī kiṁ punardeva dṛṣṭvā || 
</code></pre>
<p>ityanena yudhiṣṭhiraduḥkhāpagamaṁ darśayati ||52d||</p>
<p><strong>kṛtirlabdhārthaśamanaṁ… |53a|</strong></p>
<p>**dhanikaḥ: **atha kṛtiḥ—<strong>kṛtiḥ</strong> iti | yathā ratnāvalyām—</p>
<p><strong>rājā</strong>—ko devyāḥ prasādaṁ na bahu manyate |</p>
<p><strong>vāsavadattā</strong>—ajjautta, dūre se māduulam | tā tathā karesu jadhā bandhuaṇaṁ na sumaredi || ityanyonyavacasā labdhāyāṁ ratnāvalyāṁ rājñaḥ suśliṣṭaya upaśamanātkṛtiriti |</p>
<p>yathā ca veṇīsaṁhāre—</p>
<p><strong>kṛṣṇaḥ</strong>—ete khalu bhagavanto vyāsavālmīki—ityādinā abhiṣekamārabdhavantastiṣṭhanti | ityanena prāptarājyasyābhiṣekamaṅgalaiḥ sthirīkaraṇaṁ kṛtiḥ ||53a||</p>
<p><strong>…mānādyāptiś ca bhāṣaṇam |53b|</strong></p>
<p>**dhanikaḥ: **atha bhāṣaṇam—<strong>mānādyāptiḥ</strong> iti | yathā ratnāvalyām—</p>
<p><strong>rājā</strong>—ataḥparam api priyamasti—</p>
<pre><code>yāto vikramabāhurātmasamatāṁ prāpteyamurvītale 


sāraṁ sāgarikā sasāgaramahīprāptyekahetuḥ priyā |


devī prītimupāgatā ca bhaginīlābhājjitāḥ kośalāḥ


kiṁ nāsti tvayi satyamātyavṛṣabhe yasmai karomi spṛhām || 
</code></pre>
<p>ityanena kāmārthamānādilābhādbhāṣaṇamiti ||53b||</p>
<p>**kāryadṛṣṭyadbhutamāptī pūrvabhāvopagūhane ||53c|| **</p>
<p>**dhanikaḥ: **atha pūrvabhāvopagūhane—<strong>kāryadṛṣṭi</strong> iti | kāryadarśanaṁ pūrvabhāvaḥ | yathā ratnāvalyām—</p>
<p><strong>yaugandharāyaṇaḥ</strong>—evaṁ vijñāya bhaginyāḥ saṁprati karaṇīye devī pramāṇam | <strong>vāsavadattā</strong>—phuḍaṁ jjeva ki ṇa bhaṇesi | paḍivāehi se raaṇamālaṁ tti || ityanena vatsarājāya ratnāvalī dīyatām | iti kāryasya yaugandharāyaṇābhiprāyānupraviṣṭasya vāsavadattayā darśanātpūrvabhāva iti |</p>
<p>adbhutaprāptirupagūhanam | yathā veṇīsaṁhāre—</p>
<p>(nepathye |) mahāsamarānaladagdhaśeṣāya svasti bhavate rājanyalokāya |</p>
<pre><code>krodhāndhairyasya mokṣātkṣatanarapatibhiḥ pāṇḍuputraiḥ kṛtāni 


pratyāśaṁ muktakeśānyanudinamadhunā pārthivāntaḥpurāṇi | 


kṛṣṇāyāḥ keśapāśaḥ kupitayamasakho dhūmaketuḥ kurūṇāṁ


diṣṭyā baddhaḥ prajānāṁ viramatu nidhanaṁ svasti rājanyakebhyaḥ || 
</code></pre>
<p>yudhiṣṭhiraḥ—devi, eṣa te mūrdhajānāṁ saṁhāro&rsquo;bhinandito nabhastalacāriṇā siddhajanena | ityetenādbhutārthaprāptirupagūhanamiti | labdhārthaśamanātkṛtir api bhavati ||53c||</p>
<p><strong>varāptiḥ kāvyasaṁhāraḥ… |54a|</strong></p>
<p>**dhanikaḥ: <strong>atha kāvyasaṁhāraḥ—<strong>varāptiḥ</strong> iti</strong> | **yathā—kiṁ te bhūyaḥ priyamupakaromi | ityanena kāvyārthasaṁharaṇātkāvyasaṁhāra iti ||54a||</p>
<p>**…praśastiḥ śubhaśaṁsanam |54b| **</p>
<p>**dhanikaḥ: <strong>atha praśastiḥ—<strong>praśastiḥ</strong> iti |</strong> **yathā veṇīsaṁhāre—</p>
<p>prītataraścedbhavān, tadidamevamastu |</p>
<pre><code>akṛpaṇamatiḥ kāmaṁ jīvyājjanaḥ puruṣāyuṣaṁ


bhavatu bhagavadbhaktirdvaitaṁ vinā puruṣottame | 


kalitabhuvano vidvadbandhurguṇeṣu viśeṣavit


satatasukṛtī bhūyādbhūpaḥ prasādhitamaṇḍalaḥ || 
</code></pre>
<p>iti śubhaśaṁsanātpraśastiḥ | ityetāni caturdaśa nirvahaṇāṅgāni | evaṁ catuḥṣaṣṭyaṅgasamanvitāḥ pañcasaṁdhayaḥ pratipāditāḥ ||54b||</p>
<p>**uktāṅgānāṁ catuḥṣaṣṭiḥ ṣoḍhā caiṣāṁ prayojanam ||54c|| **</p>
<p>**dhanikaḥ: <strong>ṣaṭprakāraṁ cāṅgānāṁ prayojanamityāha—<strong>uktāṅgānāṁ</strong> iti</strong> | **kāni punastāni ṣaṭprayojanāni—</p>
<p><strong>iṣṭasyārthasya racanā gopyaguptiḥ prakāśanam |</strong></p>
<p>**rāgaḥ prayogasyāścaryaṁ vṛttāntasyānupakṣayaḥ ||55|| **</p>
<p>**dhanikaḥ: **vivakṣitārthanibandhanaṁ gopyārthagopanaṁ prakāśyārthaprakāśanamabhineyarāgavṛdhiścamatkāritvaṁ ca kāvyasyetivṛttasya vistara ityaṅgaiḥ ṣaṭprayojanāni saṁpādyanta iti ||55||</p>
<p><strong>dvedhā vibhāgaḥ kartavyaḥ sarvasyāpīha vastunaḥ |</strong></p>
<p>**sūcyameva bhavetkiñciddṛśyaśravyamathāparam ||56|| **</p>
<p><strong>dhanikaḥ: <strong>punarvastuvibhāgamāha—</strong> dvedhā</strong> iti |** **kīdṛksūcyaṁ kīdṛgdṛśyaśravyamityāha—</p>
<p><strong>nīraso&rsquo;nucitastatra saṁsūcyo vastuvistaraḥ |</strong></p>
<p>**dṛśyastu madhurodāttarasabhāvanirantaraḥ ||57|| **</p>
<p><strong>arthopakṣepakaiḥ sūcyaṁ pañcabhiḥ pratipādayet |</strong></p>
<p>**viṣkambhacūlikāṅkāsyāṅkāvatārapraveśakaiḥ ||58|| **</p>
<p>**dhanikaḥ: **sūcyasya pratipādanaprakāramāha—<strong>arthopakṣepakaiḥ</strong> iti ||58||</p>
<p><strong>vṛtta-vartiṣyamāṇānāṁ kathāṁśānāṁ nidarśakaḥ |</strong></p>
<p><strong>saṅkṣepārthas tu viṣkambho madhya-pātra-prayojitaḥ ||59||</strong></p>
<p><strong>dhanikaḥ: <strong>atha viṣkambhakaḥ</strong>—vṛtta-vartiṣyamāṇānāṁ</strong> iti | atītānāṁ bhāvināṁ ca kathāvayavānāṁ jñāpako madhyamena madhyamābhyāṁ vā pātrābhyāṁ prayojito viṣkambhaka iti ||59||</p>
<p><strong>ekāneka-kṛtaḥ śuddhaḥ saṅkīrṇo nīca-madhyamaiḥ ||60a||</strong></p>
<p>**dhanikaḥ: <strong>sa dvividhaḥ śuddhaḥ saṅkīrṇaś cety āha—<strong>ekāneka-kṛtaḥ</strong> iti |</strong> **ekena dvābhyāṁ vā madhyama-pātrābhyāṁ śuddho bhavati, madhyamādhama-pātrair yugapat prayojitaḥ saṅkīrṇa iti ||60a||</p>
<p><strong>tadvad evānudāttoktyā nīca-pātra-prayojitaḥ ||60b||</strong></p>
<p><strong>praveśo’ṅka-dvayasyāntaḥ śeṣārthasyopasūcakaḥ |61a|</strong></p>
<p>**dhanikaḥ : **atha praveśakaḥ | tadvad eveti bhūta-bhaviṣyad-artha-jñāpakatvam atidiśyate | anudāttoktyā nīcena nīcair vā pātraiḥ prayojita iti viṣkambha-lakṣaṇāpavādaḥ | aṅka-dvayasyānta iti prathamāṅke pratiṣedha iti ||60b-61a||</p>
<p>**bhāvātmahetūttarūnāṁparam-mātriti śeṣaḥrūpātmānand: **</p>
<p><strong>antar-javanikā-saṁsthaiś cūlikārthasya sūcanā ||61b||</strong></p>
<p>**dhanikaḥ : **atha cūlikā | nepathya-pātreṇārtha-sūcanaṁ cūlikā | yathottara-caritre dvitīyāṅkasyādau—</p>
<pre><code>(nepathye) svāgataṁ tapodhanāyāḥ (tataḥ praviśati tapodhanāḥ) |
</code></pre>
<p>iti nepathya-pātreṇa vāsantikayātreyī-sūcanāc cūlikā | yathā vā vīra-carite caturthāṅkasyādau—</p>
<pre><code>nepathye—bho bho vaimānikāḥ, pravartyantāṁ pravartyantāṁ maṅgalāni—


kṛśāśvāntevāsī jayati bhagavān kauśika-muniḥ


sahasrāṁśor vaśe jagati vijayi kṣatram adhunā |


vinetā kṣatrārer jagad-abhaya-dāna-vrata-dharaḥ


śaraṇyo lokānāṁ dinakara-kulendur vijayate || (4.2)
</code></pre>
<p>ity atra nepathya-pātrair devaiḥ “rāmeṇa paraśurāmo jitaḥ” iti sūcanāc cūlikā ||61b||</p>
<p><strong>aṅkānta-pātrair aṅkāsyaṁ chinnāṅkasyārtha</strong><sup id="fnref:1"><a href="#fn:1" class="footnote-ref" role="doc-noteref">1</a></sup><strong>-sūcanāt |62a|</strong></p>
<p><strong>dhanikaḥ :</strong> bhāvātmahetūttarūnāṁparam-mātriti śeṣaḥrūpātmānand—<strong>aṅkānta</strong> iti |</p>
<p>atha aṅkāsyam | aṅkānta eva pātram aṅkānta-pātraṁ tena viśiṣṭasyottarāṅka-mukhasya sūcanaṁ tad-veśenottarāṅkāvatāro’ṅkāsyam iti | yathā vīra-carite dvitīyāṅkānte—</p>
<pre><code>(praviśya) **sumantraḥ**—bhagavantau vaśiṣṭa-viśvāmitrau bhavataḥ sa-bhārgavān āhvayataḥ |


**itare**—kva bhagavantau ?


**sumantraḥ**—mahārāja-daśarathasyāntike |


**itare**—tad-anurodhāt tatraiva[^2] gacchāmaḥ | 
</code></pre>
<p>ity aṅka-samāptau | “tataḥ praviśanty upaviṣṭā vaśiṣṭa-viśvāmitra-paraśurāmāḥ |” ity atra pūrvāṅkānta eva praviṣṭena sumantra-pātreṇa śatānanda-janaka-kathārtha-vicchede uttarāṅka-mukha-sūcanād aṅkāsyam iti ||62a||</p>
<p><strong>bahurūpa-miśraḥ :</strong> aṅkāsyaṁ lakṣayati | chinna uktaḥ, aṅkārtho yasottarāṅkārthasya tasya chinnoktārthasya aṅkāvasāna-praviṣṭaiḥ pātraiḥ sūcanam aṅkāsyam iti | etad uktaṁ bhavati—uttarāṅkārthasya pūrvāṅkārthāviccheda-karaṇena yā sūcanā tad aṅkāsyam iti | yathā vīra-carite dvitīyāṅkāvasāne rāma-paraśurāmayoḥ kalahe sañjāte— [<em>yathopari dṛṣṭam</em>] (iti niṣkrāntāḥ sarve |)</p>
<p>dvitīyo’ṅkaḥ—tataḥ praviśato vasiṣṭha-viśvāmitrau jāmadagnya-śatānandau ca |) vasiṣṭha-viśvāmitrau jāmadagnyaṁ prati—</p>
<pre><code>iṣṭāpūrta-vidheḥ sapatna-gamanāt preyān maghonaḥ sakhā


yena dyaur iva vajriṇā vasumatī vīreṇa rājanvatī |


tasyaite vayam agrataḥ kim aparaṁ vaṁśasya vaivasvataḥ


so’yaṁ tvāṁ tanaya-priyaḥ pariṇato rājā śamaṁ yācate ||
</code></pre>
<p>tad viramatu śuṣka-kalahāti-prasaṅgāt |</p>
<p>iti pūrvokta-rāma-paraśurāma-kalaha-vicchedena tṛtīyāṅkopakramārthasya sūcanā aṅkāvasāna-praviṣṭena sumantreṇa sūcanād aṅkāsyam iti |</p>
<p>sūtraṇaṁ sakalāṅkānāṁ jñeyam aṅka-mukhaṁ budhaiḥ iti ṣaṭ-sāhasrī-kāraḥ | tad evātrāpy uktam ity eke |</p>
<pre><code>aṅka-mukhaṁ viśliṣṭaṁ yatorpaśliṣyate striyā vākyaiḥ |


puruṣasya vā tad aṅka-mukham iti santo vyapadiśanti || ||62a||
</code></pre>
<p><strong>aṅkāvatāras tv aṅkānte pāto’ṅkasyāvibhāgataḥ ||62b||</strong></p>
<p><strong>ebhiḥ saṁsūcayet sūcyaṁ dṛśyam aṅkaiḥ pradarśayet |63a|</strong></p>
<p>**dhanikaḥ : **atha aṅkāvatāraḥ ||62b-63a||</p>
<p>**bahurūpa-miśraḥ : **aṅkāvatāraṁ lakṣayati | uparitanasyāṅkasya pūrvāṅkāvasāne kathārthāvicchedenaiva pātaḥ praveśo’ṅkāvatāra ity arthaḥ |</p>
<pre><code>samāpyamāna etasminn itarāṅkārtha-sūcanam |


samāsato hi nāṭyajñair aṅkāvatāra iṣyate || iti dvādaśa-sāhasrī-kāraḥ ||
</code></pre>
<p>yathā mālavikāgni-mitre prathamāṅkāvasāne—</p>
<pre><code>**vidūṣakaḥ**—teṇa hi dubebi baggā pakkhāghare saṅgīda-raṇaṁ kadua attahodo dūaṁ pesaṁtu ahaba miaṁgasaddo ebba ṇo uṭṭhāba{i}ssadi | 


[_tena hi dvāv api vargau prekṣā-gṛhe saṅgīta-racanāṁ kṛtvātra-bhagavato dūtaṁ preṣayatām athavā mṛdaṅga-śabda eva na utthāpayiṣyati |_]
</code></pre>
<p>ity anantarāṅkādau pravekṣyamāṇe pātre abhihite—</p>
<pre><code>(nepathye mṛdaṅga-śabdaḥ, sarve karṇaṁ dadati) parivrājikā—hanta ! pravṛttaṁ saṅgītam | tathā hy eṣā—


jīmūta-stanita-viśaṅkibhir mayūrair 


udagrīvair anurasitasya puṣkarasya |


nirhrādiny upahita-madhyama-svarotthā


māyūrī madayati majjanā manāṁsi ||
</code></pre>
<p>iti mṛdaṅga-śabda-śravaṇena saṅgītaṁ pravṛttam ity avagate niṣkrāntāḥ sarve prathamo’ṅkaḥ |</p>
<pre><code>(tataḥ praviśati saṅgīta-racanāyāṁ kṛtāyām āsanasthaḥ savasyo rājā dhāriṇī parivrājikā vibhavataś ca parivāraḥ |) 


**rājā**—bhagavati ! atrabhavator ācāryayoḥ katarasya prathamam upadeśaṁ drakṣyāmaḥ | 
</code></pre>
<p>iti pūrvāṅka-pravṛtta-haradatta-gaṇadāsa-vivādāvicchedenaiva viṣkambhādy-anantaritam aṅkāntara-bhavatāritam iti |</p>
<p>eṣu viṣkambhādiṣu pañcasu viṣkambha-praveśakayor evāṅka-bahir-bhāvaḥ | cūlikāyās tu kvacid bahir-bhāvaḥ kvacid aṅka-madhye niveśa ity aniyamaḥ | praveśa-viṣkambhayor ivāṅkād bahir eva sanniveśa ity anuktatvāl lakṣyeṣu ca veṇī-saṁhārādi-pañcamāṅkādiṣu madhye darśanāc ca | aṅka-mukha-garbhāṅkābhyām aṅkād bahiṣṭhābhyāṁ saha iti vṛttāviccheda-hetutayā bhojarājena lakṣitatvāc ca |</p>
<p>tathā nāṭakānuvṛttau—</p>
<pre><code>aṅka-mukhaṁ garbhāṅkaḥ kāryo’smin cūlikāthavā kuśalaiḥ |


mā bhūd iti vṛttānāṁ vicchedo vistaro vāpi ||62b|||
</code></pre>
<p>aṅka-mukhāṅkāvasārayoḥ svabhāvād evāṅkābahirbhāvaḥ ity anusandhātavyam ity upasaṁharati—ebhir iti | iyanto’ṅkā nāṭakādau īdṛśāś ceti turīye vakṣyāmaḥ ||63a||</p>
<p><strong>nāṭya-dharmam apekṣyaitat punar vastu tridheṣyate ||63b||</strong></p>
<p><strong>dhanikaḥ :</strong> punas tridhā vastu-vibhāgam āha ||63b||</p>
<p><strong>bahurūpa-miśraḥ :</strong> punaś ca nāṭya-dharmāpekṣayā vastu-traividhyaṁ bhavatīty āha ||63b||</p>
<p><strong>sarveṣāṁ niyatasyaiva śrāvyam aśrāvyam eva ca |64a|</strong></p>
<p>**dhanikaḥ : **kena prakāreṇa traidhaṁ tad āha ||64a||</p>
<p><strong>bahurūpa-miśraḥ :</strong> tā eva tisro vidhā darśayati ||64a||</p>
<p><strong>sarva-śrāvyaṁ prakāśaṁ syād aśrāvyaṁ svagataṁ matam ||64b||</strong></p>
<p><strong>dhanikaḥ :</strong> tatra—sarveti | sarva-śrāvyaṁ yad vastu tat prakāśam ity ucyate | yat tu sarvasyāśrāvyaṁ tat svagatam iti śabdābhdheyam ||64b||</p>
<p>**bahurūpa-miśraḥ : **tatra sarveṣāṁ śrāvyam aśrāvyaṁ ca lakṣayati—sarveti ||64b||</p>
<p><strong>dvedhānyan nāṭya-dharmākhyaṁ janāntam apavāritam |65a|</strong></p>
<p><strong>dhanikaḥ :</strong> niyata-śrāvyam āha | anyat tu niyata-śrāvyaṁ dvi-prakāraṁ janāntikāpavārita-bhedena ||65a||</p>
<p>**bahurūpa-miśraḥ : **niyatasyaiva śrāvyam api nāṭya-dharmam avekṣya janāntam apavāritam iti dvedhā bhidyata ity āha—dvedhānyam iti ||65a||</p>
<p><strong>tripatākākareṇānyān apavāryāntarā kathām ||65b||</strong></p>
<p><strong>anyonyāmantraṇaṁ yat syāj janānte taj janāntikam |66a|</strong></p>
<p><strong>dhanikaḥ :</strong> tatra janāntikam āha—trīti | yasya na śrāvyaṁ tasyāntara ūrdvha-sarvāṅgulaṁ vakrānāmika-tripatākā-lakṣaṇaṁ karaṁ kṛtvānyena saha yan mantyate, taj janāntikam iti ||65b-66a||</p>
<p>**bahurūpa-miśraḥ : **tatra yathā-kramaṁ dvayam api lakṣayati | yasya na śrāvyaṁ tasyāntarata ūrdhva-sarvāṅulikaṁ vakrānāmikaṁ tripatākā-lakṣaṇaṁ karaṁ kṛtvā anyena saha yad āmantraṇaṁ taj janāntikam iti ||65b-66a||</p>
<p><strong>rahasyaṁ kathyate’nyasya parāvṛttyāpavāritam ||66b||</strong></p>
<p><strong>dhanikaḥ :</strong> athāpavāritam | parāvṛttyānyasya rahasya-kathanam apavāritam iti ||66b||</p>
<p>**bahurūpa-miśraḥ : **parāvṛttyānyasya rahasya-kathanam apavāritam iti ||66b||</p>
<p><strong>kiṁ bravīṣy evam ity-ādi vinā pātraṁ bravīti yat |</strong></p>
<p><strong>śrutvevānuktam apy ekas tat syād ākāśa-bhāṣitam ||67||</strong></p>
<p><strong>dhanikaḥ :</strong> nāṭya-dharma-prasaṅgād ākāśa-bhāṣitam āha | spaṣṭārthaḥ ||67||</p>
<p>**bahurūpa-miśraḥ : **nāṭya-dharma-prasaṅgād vastu-nirvāhakatvāc cākāśa-bhāṣitaṁ vyutpādayati ||67||</p>
<p><strong>ity-ādy-aśeṣam iha vastu-vibheda-jātaṁ</strong></p>
<p><strong>rāmāyaṇādi ca vibhāvya bṛhat-kathāṁ ca |</strong></p>
<p><strong>āsūtrayet tad anu netṛ-rasānuguṇyāc</strong></p>
<p><strong>citrāṁ kathām ucita-cāru-vacaḥ-prapañcaiḥ ||68||</strong></p>
<p>**iti dhanañjaya-kṛta-daśa-rūpakasya **</p>
<p><strong>prathamaḥ prakāśaḥ samāptaḥ</strong></p>
<p><strong>||1||</strong></p>
<p>**dhanikaḥ: **anyāny api nāṭya-dharmāṇi prathama-kalpādīni kaiścid udāhṛtāni | teṣām abhāratīyatvān nāma-mālā-prasiddhānāṁ keṣāṁcid deśa-bhāṣātmakatvān nāṭya-dharmatvābhāvāl lakṣaṇaṁ noktam ity upasaṁharati | vastu-vibheda-jātaṁ vastu varṇanīyam, tasya vibheda-jātaṁ nānā-bhedāḥ | rāmāyaṇādi bṛhatkathāṁ ca guṇāḍhya-nirmitāṁ vibhāvya ālocya, tad-anu etad-uttaram | netr iti netā vakṣyamāṇa-lakṣaṇaḥ | rasāś ca teṣām ānuguṇyāc citrāṁ citra-rūpām | kathām ākhyāyikām | cārūṇi yāni vacāṁsi teṣāṁ prapañcair vistārair āsūtrayed anugrathayet | tatra bṛhat-kathā-mūlaṁ mudrā-rākṣasam—</p>
<pre><code>cāṇakya-nāmnā trenātha śakaṭāla-gṛhe rahaḥ


kṛtyāṁ vidhāya sahasā sa-putro nihato nṛpaḥ |


yogānanda-yaśaḥ-śeṣe pūrva-nanda-sutas tataḥ


candraguptaḥ kṛto rājñā cāṇakyena mahaujasā || [2.216]
</code></pre>
<p>iti bṛhatkathāyāṁ sūcitam | śrī-rāmāyaṇoktaṁ rāma-kathādi jñeyam |</p>
<p>iti śrī-viṣṇusūnor dhanikasya kṛtau daśarūpāvaloke prathamaḥ prakāśaḥ samāptaḥ ||</p>
<p>**bahurūpa-miśraḥ : **evaṁ vyutpāditaṁ vastu-vibhāgam ālocya rāmāyaṇa-bṛhatkathādy-abhiyuktaṁ lakṣyaṁ ca yathāvan nirūpya ucita-cāru-vacaḥ-prapañcaḥ kavir vicitrāṁ kathām āracayed ity abhidadhāna upasaṁharati | na kevalaṁ rasa evānusaraṇīyaḥ, na ca vacaś caraṇayatiam eva, na ca nāyakotkarṣa eva, na ca lakṣaṇam eva, na ca lakṣyam eva | ato sarveṣāṁ parasparam ānuguṇyaṁ bhavet tathā kathā-śarīram ārabheteti |</p>
<p>prajñā-mayena netreṇa rūpaṁ draṣṭuṁ ya icchati |</p>
<p>tat-kṛte bahu-rūpeṇa racitā rūpa-dīpikā || ||68||</p>
<p>iti mahā-mahopādhyāya-bahurūpa-miśra-viracitāyāṁ daśarūpa-dīpikāyāṁ</p>
<p>vastu vicāro nāma prathamaḥ prakāśaḥ ||</p>
<p>…</p>
<p>(2)</p>
<h2 id="dvitīyaḥ-prakāśaḥ-">dvitīyaḥ prakāśaḥ |</h2>
<p><strong>netā vinīto madhuras tyāgī dakṣaḥ priyaṁvadaḥ |</strong></p>
<p><strong>rakta-lokaḥ śucir vāgmī rūḍha-vaṁśaḥ sthiro yuvā ||1||</strong></p>
<p><strong>buddhy-utsāha-smṛti-prajñā-kalāmāna-samanvitaḥ |</strong></p>
<p><strong>śūro dṛḍhaś ca tejasvī śāstra-cakṣuś ca dhārmikāḥ ||2||</strong></p>
<p>**dhanikaḥ: **netā nāyako vinayādiguṇasaṁpanno bhavatīti |</p>
<p>tatra vinītaḥ | yathā vīracarite—</p>
<pre><code>yadbrahmavādibhirupāsitavandyapāde


vidyātapovratanidhau tapatāṁ variṣṭhe | 


daivātkṛtastvayi mayā vinayāpacāras


tatra prasīda bhagavannayamañjaliste || 
</code></pre>
<p>madhuraḥ priyadarśanaḥ | yathā tatraiva—</p>
<pre><code>rāma rāma nayanābhirāmatāmāśayasya sadṛśīṁ samudvahan |


apratarkyaguṇarāmaṇīyakaḥ sarvathaiva hṛdayaṁgamo'si me || 
</code></pre>
<p>tyāgī sarvasvadāyakaḥ | yathā—</p>
<pre><code>tvacaṁ karṇaḥ śivirmāsaṁ jīvaṁ jīmūtavāhanaḥ |


dadau dadhīcirasthīni nāstyadeyaṁ mahātmanām || 
</code></pre>
<p>dakṣaḥ kṣiprakārī | yathā vīracarite—</p>
<pre><code>sphūrjadvajrasahasranirmitamiva prādurbhavatyagrato


rāmasya tripurāntakṛddiviṣadāṁ tejobhiriddhaṁ dhanuḥ | 


śuṇḍāraḥ kalabhena yadvadacale vatsena dordaṇḍaka


stasminnāhita eva garjitaguṇaṁ kṛṣṭaṁ ca bhagnaṁ ca tat || 
</code></pre>
<p>priyaṁvadaḥ priyabhāṣī | yathā tatraiva—</p>
<pre><code>utpattirjamadagnitaḥ sa bhagavāndevaḥ pinākī gurur


vīryaṁ yattu na tadgirāṁ pathi nanu vyaktaṁ hi tatkarmabhiḥ | 


tyāgaḥ saptasamudramudritamahīnirvyājadānāvadhiḥ


satyabrahmataponidherbhagavataḥ kiṁ vā na lokottaram ||
</code></pre>
<p>raktalokaḥ | yathā tatraiva—</p>
<pre><code>trayyāstrātā yastavāyaṁ tanūjas


tenādyaiva svāminaste prasādāt | 


rājanvanto rāmabhadreṇa rājñā


labdhakṣemāḥ pūrṇakāmāścarāmaḥ || 
</code></pre>
<p>evaṁ śaucādiṣvapyudāhāryam | tatra śaucaṁ nāma manonaimalyādinā kāmādyanabhibhūtatvam | yathā raghau—</p>
<pre><code>kā tvaṁ śubhe kasya parigraho vā kiṁ vā madabhyāgamakāraṇaṁ te |


ācakṣva matvā vaśināṁ raghūṇāṁ manaḥ parastrīvimukhapravṛtti || 
</code></pre>
<p>vāḍmī | yathā hanumannāṭake—</p>
<pre><code>bāhvorbalaṁ na viditaṁ na ca kārmukasya


traiyambakasya tanimā tata eṣa doṣaḥ | 


taccāpalaṁ paraśurāma mama kṣamasva


ḍimbhasya durvilasitāni mude gurūṇām || 
</code></pre>
<p>rūḍhavaṁśo yathā—</p>
<pre><code>ye catvāro dinakarakulakṣatrasaṁtānamallī


mālāmlānastabakamadhupā jajñire rājaputrāḥ | 


rāmasteṣāmacaramabhavastāṅakākālarātri


pratyūṣo'yaṁ sucaritakathākandalīmūlakandaḥ ||
</code></pre>
<p>sthiro vāṅmanaḥkriyābhiracañcalaḥ | yathā vīracarite—</p>
<pre><code>prāyaścittaṁ cariṣyāmi pūjyānāṁ vo vyatikramāt |


na tveva dūṣayiṣyāmi śastragrahamahāvratam || 
</code></pre>
<p>yathā vā bhartṛhariśatake—</p>
<pre><code>prārabhyate na khalu vighnabhayena nīcaiḥ


prārabhya vighnavihatā viramanti madhyāḥ | 


vighnaiḥ punaḥ punar api pratihanyamānāḥ |


prārabdhamuttamaguṇāstvamivodvahanti || 
</code></pre>
<p>yuvā prasiddhaḥ | buddhirjñānam | gṛhītaviśeṣakarī tu prajñā | yathā mālavikāgnimitre—</p>
<pre><code>yadyatprayogaviṣaye bhāvikamupadiśyate mayā tasyai ||


tattadviśeṣakaraṇātpratyupadiśatīva me bālā || 
</code></pre>
<p>spaṣṭamanyat ||1-2||</p>
<p><strong>bhedaiś caturdhā lalita-śāntodāttoddhatair ayam |</strong></p>
<p><strong>niścinto dhīra-lalitaḥ kalāsaktaḥ sukhī mṛduḥ ||3||</strong></p>
<p>**dhanikaḥ: **netṛviśeṣānāha—<strong>bhedaiś caturdhā</strong> iti | yathoddeśaṁ lakṣaṇam āha—niścinta iti | sacivādi-vihita-yoga-kṣematvāc cintā-rahitaḥ | ata eva gītādi-kalāviṣṭo bhoga-pravaṇaś ca śṛṅgāra-pradhānatvāc ca sukumāra-sattvācāro mṛdur iti lalitaḥ|</p>
<p>yathā ratnāvalyāṁ (1.9)—</p>
<pre><code>rājyaṁ nirjita-śatru yogya-sacive nyastaḥ samasto bharaḥ


samyak-pālana-lālitāḥ praśamitāśeṣopasargāḥ prajāḥ |


pradyotasya sutā vasanta-samayas tvaṁ ceti nāmnā dhṛtiṁ


kāmaḥ kāmam upaitv ayaṁ mama punar manye mahān utsavaḥ ||3b||
</code></pre>
<p><strong>bahuguṇa-miśraḥ:</strong> lalitaḥ śāntaḥ udātta uddhata iti caturdhā bhidyate | tatra dhīra-lalitaṁ lakṣayati—niścinta iti ||3||</p>
<p><strong>sāmānya-guṇa-yuktas tu dhīra-śānto dvijādikaḥ |4a|</strong></p>
<p><strong>dhanikaḥ:</strong> vinayādinetṛsāmānyaguṇayogī dhīraśānto dvijādika iti vipravaṇiksacivādīnāṁ prakaraṇanetṛṇāmupalakṣaṇam | vivikṣitaṁ caitat | tena naiścintyādiguṇasaṁbhave‘pi viprādīnāṁ śāntataiva na lālityam | yathā mālatīmādhava-mṛcchakaṭikādau mādhava-cāruttādiḥ |</p>
<pre><code>tata udayagirerivaika eva


sphuritaguṇadyutisundaraḥ kalāvān |


iha jagati mahotsavasya hetur


nayanavatāmudiyāya bālacandraḥ ||
</code></pre>
<p>ityādi | yahtā vā—</p>
<pre><code>makhaśataparipūtaṁ gotramudbhāsitaṁ yat


sadasi nibiḍacaityabrahmaghoṣaiḥ purastāt |


mama nidhanadaśāyāṁ vartamānasya pāpais
</code></pre>
<p>tadadṛśamanuṣyairghuṣyate ghoṣaṇāyām ||</p>
<p>**bahuguṇa-miśraḥ: **dhīra-śāntaṁ lakṣayati—sāmānyeti | saty api caturṇāṁ sāmānya-guṇa-yoge, dhīra-śānte’vaśyam-bhāvaṁ sūcayitum ity eke | anyeṣāṁ dhīra-lalitādīnām api pradarśanārtham ity eke | dvijādika iti vipra-vaṇik-sacivānāṁ śama-pradhānānāṁ grahaṇam | tathā coktam—dhīra-śāntāś ca vijñeyā brāhmaṇā vaṇijaś ca ye ity-ādi |</p>
<p>bhoja-rājena dhīra-śānta-nāyaka-prakaraṇaṁ lakṣayatoktaṁ—</p>
<pre><code>vipra-vaṇik-sacivānāṁ purohitāmātya-sārthavāhānām |


caritaṁ yatnaika-vidhaṁ taj jñeyaṁ prakaraṇaṁ kṛtibhiḥ || iti | 
</code></pre>
<p>yasyāpi kalāsaktyādir ekaiko dhīra-lalita-guṇo’sty eva lakṣyeṣu dṛṣṭatvād aviruddhatvāc ca | tad-guṇa-samudāyas tu nodbhūta iti vivekaḥ ||4a||</p>
<p><strong>mahā-sattvo’tigambhīraḥ kṣamāvān avikatthanaḥ ||4b||</strong></p>
<p><strong>sthiro nigūḍhāhaṅkāro dhīrodātto dṛḍhavrataḥ |5a|</strong></p>
<p>**dhanikaḥ: <strong>atha</strong> **dhīrodāttaḥ  | mahāsattvaḥ śokakrodhādyanabhibhūtāntaḥsattvaḥ | avikatthano&rsquo;nātmaślāghanaḥ | nigūḍhāhaṁkāro vinayacchannāvalepaḥ | dṛḍhavrato&rsquo;ṅgīkṛtanirvāhako dhīrodāttaḥ | yathā nāgānande—</p>
<p><strong>jīmūtavāhanaḥ</strong>—</p>
<pre><code>śirāmukhaiḥ syandata eva raktamadyāpi dehe mama māṁsamasti |


tṛptiṁ na paśyāmi tavaiva tāvatkiṁ bhakṣaṇāttvaṁ virato garutman || 
</code></pre>
<p>yathā ca rāmaṁ prati—</p>
<pre><code>āhūtasyābhiṣekāya visṛṣṭasya vanāya ca |


na mayā lakṣitastasya svalpo'pyākāravibhramaḥ || 
</code></pre>
<p>yacca keṣāñcitsthairyādīnāṁ sāmānyaguṇānām api viśeṣalakṣaṇe kvacitsaṁkīrtanaṁ | tatteṣāṁ tatrādhikyapratipādanārtham | nanu ca kathaṁ jīmūtavāhanādirnāgānandādāvudātta ityucyate | audāttyaṁ hi nāma sarvotkarṣeṇa vṛttiḥ | tac ca vijigīṣutva evopapadyate | jīmūtavāhanastu nirjigīṣutayaiva kavinā pratipāditaḥ | yathā—</p>
<pre><code>tiṣṭhanbhāti pituḥ puro bhuvi yathā siṁhāsane kiṁ tathā


yatsaṁvāhayataḥ sukhaṁ hi caraṇau tātasya kiṁ rājyataḥ | 


kiṁ bhukte bhuvanatraye dhṛtirasau bhuktojjhite yā guro


rāyāsaḥ khalu rājyamujjhitagurostatrāsti kaścidguṇaḥ || 
</code></pre>
<p>ityanena |</p>
<pre><code>pitrorvidhātuṁ śuśrūṣāṁ tyaktvaiśvaryaṁ kramāgatam |


vanaṁ yāmyahamapyeṣa yathā jīmūtavāhanaḥ || 
</code></pre>
<p>ityanena ca | ato&rsquo;syātyantaśamapradhānatvātparamakāruṇikatvācca vītarāgavacchāntatā | anyaccānāyuktaṁ yattathābhūtaṁ rājyasukhādau nirabhilāṣaṁ nāyakamupādāyāntarā tathābhūtamalayavatyanurāgopavarṇanam, yaccoktaṁ sāmānyaguṇayogī dvijādirdhīraśānta iti, tadapi pāribhāṣikatvādavāstavamityabhedakam | ato vastusthityā buddha-yudhiṣṭhira-jīmūtavāhanādivyavahārāḥ śāntatāmāvirbhāvayanti | atrocyate—yattāvaduktaṁ sarvotkarṣeṇa vṛttirodāttyamiti, na tajjīmūtavāhanādau parihīyate | na hyekarūpaiva vijigīṣutā | yaḥ kenāpi śauryatyāgadayādinānyānatiśete sa vijigīṣuḥ, na yaḥ parāpakāreṇārthagrahādipravṛttaḥ | tathātve ca mārgadūṣakāder api dhīrodāttatvaprasaktiḥ | rāmāder api jagatpālanīyamiti duṣṭanigrahe pravṛttasya nāntarīyakatvena bhūmyādilābhaḥ | jīmūtavāhanādistu prāṇair api parārthasaṁpādanādviśvamapyatiśeta ityudāttatamaḥ | yathoktam—tiṣṭhanbhāti ityādinā viṣayasukhaparāṅmukhateti, tatsatyam | kārpaṇyahetuṣu svasukhatṛṣṇāsu nirabhilāṣā eva jigīṣavaḥ | yaduktam—</p>
<pre><code>vasukhanirabhilāṣaḥ khidyase lokahetoḥ


pratidinamathavā te vṛttirevaṁvidhaiva | 


anubhavati hi mūrdhnā pādapastīvramuṣṇaṁ


śamayati paritāpaṁ chāyayopāśritānām || 
</code></pre>
<p>ityādinā malayavatyanurāgopavarṇanaṁ tvaśāntarasāśrayaṁ śāntanāyakatāṁ pratyuta | niṣedhati | śāntatvaṁ cānahaṁkṛtatvaṁ tac ca viprāderaucityaprāptamiti vastusthityā viprādeḥ śāntatā na svaparibhāṣāmātreṇa | buddhajīmūtavāhanayostu kāruṇikatvāviśepe&rsquo;pi sakāmaniṣkāmakaruṇatvādidharmatvādbhedaḥ | ato jīmūtavāhanāderdhīrodāttatvamiti ||4b-5a||</p>
<p><strong>darpa-mātsarya-bhūyiṣṭho māyā-cchadma-parāyaṇaḥ ||5b||</strong></p>
<p><strong>dhīroddhatas tv ahaṅkārī calaś caṇḍo vikatthanaḥ |6a|</strong></p>
<p>**dhanikaḥ: **atha dhīroddhataḥ—<strong>darpa-mātsarya</strong> iti | darpaḥ śauryādimadaḥ | mātsaryamasahanatā | mantrabalenāvidyamānavastuprakāśanaṁ māyā | chadma vañcanāmātram | calo&rsquo;navasthitaścaṇḍo raudraḥ svaguṇaśaṁsī vikatthano dhīroddhato bhavati | yathā jāmadagyaḥ—kailāsoddhārasāratribhuvanavijaya ityādi | yathā ca rāvaṇaḥ—</p>
<p>trailokyaiśvaryalakṣmīhaṭhaharaṇasahā bāhavo rāvaṇasya ||</p>
<p>dhīralalitādiśabdāś ca yathoktaguṇasamāropitāvasthābhidhāyino vatsavṛṣabhamahokṣādivanna jātyā kaścidavasthitarūpo lalitādirasti | tadā hi mahākaviprabandheṣu viruddhānekarūpābhidhānamasaṁgatameva syāt, jāteranapāyitvāt | tathā ca bhavabhūtinaika eva jāmadagnyaḥ—</p>
<pre><code>brāhmaṇātikramatyāgo bhavatāmeva bhūtaye |


jāmadagnyaś ca vo mitramanyathā durmanāyate || 
</code></pre>
<p>ityādinā rāvaṇaṁ prati dhīrodāttatvena kailāsoddhārasāra ityādibhiś ca rāmādīnprati prathamaṁ dhīroddhatatvena punaḥ puṇyā brāhmaṇajātiḥ ityādibhiś ca dhīraśāntatvenopavarṇitaḥ | na cāvasthāntarābhidhānamanucitamaṅgabhūtanāyakānāṁ nāyakāntarāpekṣayā mahāsattvāderavyavasthitatvādaṅginastu rāmāderekaprabandhopāttānpratyekarūpatvādārambhopāttāvasthāto&rsquo;vasthāntaropādānamanyāyyam | yathodāttatvābhimatasya rāmasya chādmanā bālivadhādamahāsattvatayā svāvasthāparityāga iti | vakṣyamāṇānāṁ ca dakṣiṇādyavasthānāṁ pūrvīṁ pratyanyayāhṛta iti nityasāpekṣatvenāvirbhāvādupāttāvasthāto&rsquo;vasthāntarābhidhānamaṅgāṅginorapyaviruddham ||5b-6a||</p>
<p><strong>sa dakṣiṇaḥ śaṭho dhṛṣṭaḥ pūrvā pratyanyayā hṛtaḥ ||6b||</strong></p>
<p>**dhanikaḥ: <strong>atha śṛṅgāranetravasthāḥ—<strong>sa dakṣiṇaḥ</strong> iti |</strong> **nāyakaprakaraṇātpūrvāṁ nāyikāṁ pratyanyayāpūrvanāyikayāpahṛtacittakhyavastho vakṣyamāṇabhedena sa caturavasthaḥ | tadevaṁ pūrvoktānāṁ caturṇāṁ pratyekaṁ caturavasthatvena ṣoḍaśadhā nāyakaḥ ||6b||</p>
<p><strong>dakṣiṇo’syāṁ sahṛdayaḥ… |7a|</strong></p>
<p>**dhanikaḥ: **tatra—<strong>dakṣiṇo’syāṁ</strong> iti | yo&rsquo;syā jyeṣṭhāyāṁ hṛdayena saha vyavaharati sa dakṣiṇaḥ | yathā mamaiva—</p>
<pre><code>prasīdatyāloke kim api kim api premaguravo


ratikrīḍāḥ ko'pi pratidinamapūrvo'sya vinayaḥ | 


saviśrambhaḥ kaścitkathayati ca kiñcitparijano


na cāhaṁ pratyemi priyasakhi kimapyasya vikṛtim || 
</code></pre>
<p>yathā vā—</p>
<pre><code>ucitaḥ praṇayo varaṁ vihantuṁ bahavaḥ khaṇḍanahetavo hi dṛṣṭāḥ | 


upacāravidhirmanasvinīnāṁ nanu pūrvābhyadhiko'pi bhāvaśūnyaḥ || ||7a||
</code></pre>
<p><strong>…gūḍha-vipriya-kṛc chaṭhaḥ |7b|</strong></p>
<p>**dhanikaḥ: **atha śaṭhaḥ—<strong>gūḍha-vipriya</strong> iti | dakṣiṇasyāpi nāyikāntarāpahṛtacittatayā vipriyakāritvāviśeṣe&rsquo;pi sahṛdayatvena śaṭhādviśeṣaḥ | yathā—</p>
<pre><code>śaṭho'nyasyāḥ kāñcīmaṇiraṇitamākarṇya sahasā


yadāśli.ayanneva praśithilabhujagranthirabhavaḥ | 


tadetatkvācakṣe ghṛtamadhumayatvabahuvaco


viṣeṇāghūrṇantī kim api na sakhī me gaṇayati || ||7b||
</code></pre>
<p><strong>vyaktāṅga-vaikṛto dhṛṣṭo… |7c|</strong></p>
<p>**dhanikaḥ: <strong>atha dhṛṣṭaḥ—<strong>vyaktāṅga</strong> iti |</strong> **yathāmaruśatake—</p>
<pre><code>lākṣālakṣma lalāṭapaṭṭamabhitaḥ keyūramudrā gale


vaktre kajjalakālimā nayanayostāmbūlarāgo'paraḥ | 


dṛṣṭvā kopavidhāyimaṇḍanamidaṁ prātaściraṁ preyaso


līlātāmarasodare mṛgadṛśaḥ śvāsāḥ samāptiṁ gatāḥ || ||7c||
</code></pre>
<p><strong>… ’nukūlas tv eka-nāyikaḥ ||7d||</strong></p>
<p><strong>dhanikaḥ: <strong>bhedāntaramāha—</strong>’nukūlas tv</strong> iti |** **bhedāntaram āha anukūla iti | yathā—</p>
<pre><code>advaitaṁ sukha-duḥkhayor anuguṇaṁ sarvāsv avasthāsu yad 


viśrāmo hṛdayasya yatra jarasā yasminn ahāryo rasaḥ |


kālenāvaraṇātyayāt pariṇate yat sneha-sāre sthitaṁ 


bhadraṁ tasya sumānuṣasya katham apy ekaṁ hi tat prāpyate || (u.rā.ca.1.38) 
</code></pre>
<p>kim avasthaḥ punar eṣāṁ vatsa-rājādir nāṭikā-nāyakaḥ syāt | ity ucyate—pūrvam anupajāta-nāyikāntarānurāgo’nukūlaḥ | paratas tu dakṣiṇaḥ | nanu ca gūḍha-vipriya-kāritvād vyaktatara-vipriyatvāc ca śāṭhya-dhārṣṭye’pi kamān na bhavataḥ ? na tathāvidha-vipriyatve’pi vatsa-rājāder āprabandha-samāpter jyeṣṭhāṁ nāyikāṁ prati sahṛdayatvād dakṣiṇataiva, na cobhayor jyeṣṭhā-kaniṣṭhayor nāyakasya snehena na bhavitavyam iti vācyam, avirodhāt | mahākavi-prabandheṣu ca—</p>
<pre><code>snātā tiṣṭhati kuntaleśvara-sutā vāro’ṅga-rāja-svasur


dyūte rātrir iyaṁ jitā kamalayā devī prasādyādya ca |


ity antaḥ-pura-sundarīḥ prati mayā vijñāya vijñāpite


devenāpratipatti-mūḍha-manasā dvitrāḥ sthitaṁ nāḍikāḥ || (bhoja 302)
</code></pre>
<p>ity-ādāv apakṣa-pātena sarva-nāyikāsu pratipatty-upanibandhanāt | tathā ca bharataḥ—</p>
<pre><code>madhuras tyāgī rāgaṁ na yāti madanasya nāpi vaśam eti |


avamānitaś ca nāryā virajyate sa tu bhavej jyeṣṭhaḥ || [nā.śā. 23.56]
</code></pre>
<p>ity atra na rāgaṁ yāti na madanasya vaśam eti ity anenāsādhāraṇa ekasyāṁ sneho niṣiddho dakṣiṇasyeti | ato vatsarājāder āprabandha-samāpti-sthitaṁ dākṣiṇyam eti | ṣoṣaśānām api pratyekaṁ jyeṣṭha-madhyamādhamatvenāṣṭācatvariṁśan-nāyaka-bhedā bhavanti ||7d||</p>
<p><strong>patākā-nāyakas tv anyaḥ pīṭha-mardo vicakṣaṇaḥ |</strong></p>
<p><strong>tasyaivānucaro bhaktaḥ kiñcid ūnaś ca tad-guṇaiḥ ||8||</strong></p>
<p><strong>dhanikaḥ: <strong>sahāyān āha</strong>—patākā-nāyakas tv</strong> iti |** **prāg-ukta-prāsaṅgiketivṛtta-viśeṣaḥ patākā | tan-nāyakaḥ pīṭha-mardaḥ pradhānetivṛtta-nāyakasya sahāyaḥ | yathā mālatī-mādhave makarandaḥ, rāmāyaṇe sugrīvaḥ ||8||</p>
<p><strong>eka-vidho viṭaś cānyo viṭaś cānyo hāsya-kṛc ca vidūṣakaḥ |9a|</strong></p>
<p><strong>dhanikaḥ: sahāyāntaram ā</strong>ha—<strong>eka-vidho</strong> iti | gītādi-vidyānāṁ nāyakopayoginīnām ekasyā vidyāyā veditā viṭaḥ | hāsyakārī vidūṣakaḥ | asya vikṛtākāra-veṣāditvaṁ hāsya-kāritvenaiva labhyate | yathā śekharako nāgānande viṭaḥ | vidūṣakaḥ prasiddha eva ||9a||</p>
<p><strong>lubdho dhīroddhataḥ stabdhaḥ pāpa-kṛd vyasanī ripuḥ ||9b||</strong></p>
<p>**dhanikaḥ: **atha pratināyakaḥ—<strong>lubdho dhīroddhataḥ</strong> iti | tasya nāyakasyetthaṁbhūtaḥ pratipakṣa-nāyako bhavati | yathā rāma-yudhiṣṭhirayoḥ rāvaṇa-duryodhanau ||9b||</p>
<p><strong>śobhā vilāso mādhuryaṁ gāmbhīryaṁ sthairya-tejasī |</strong></p>
<pre><code>**lalitaudāryam ity aṣṭau sāttvikāḥ pauruṣā guṇāḥ ||10||**
</code></pre>
<p>**dhanikaḥ: **atha sāttvikā nāyaka-guṇāḥ ||10||</p>
<p><strong>nīce ghṛṇādhike spardhā śobhāyāṁ śaurya-dakṣate |11a|</strong></p>
<p>**dhanikaḥ: <strong>tatra (śobhā, yathā)—<strong>nīce ghṛṇādhike</strong> iti |</strong> **nīca ghṛṇā | yathā vīra-carite—</p>
<pre><code>uttāla-tāḍakotpāta-darśane’py aprakampitaḥ |


niyuktas tat-pramāthāya straiṇyena vicikitsati || [ma.vī. 1.37]
</code></pre>
<p>guṇādhikaiḥ spardhā, yathā—</p>
<pre><code>etāṁ paśya puraḥ-sthalīm iha kila krīḍā-kirāto haraḥ


kodaṇḍena kirīṭinā sarabhasaṁ cūḍāntare tāḍitaḥ |


ity ākarṇya kathādbhutaṁ hima-nidhāv adrau subhadrā-pater


mandaṁ mandam akāri yena nijayor dordaṇḍayor maṇḍalam ||
</code></pre>
<p>śaurya-śobhā, yathā mamaiva—</p>
<pre><code>antraiḥ svair api saṁyatāgra-carānao mūrcchā-virāma-kṣaṇe


svādhīna-vraṇitāṅga-śastra-nicito romodgamaṁ varmayan |


bhagnānudvalayan nijān para-bhaṭān santarjayan niṣṭhuraṁ


dhanyo dhāma jaya-śriyaḥ pṛthu-raṇa-stambhe patākāyate ||
</code></pre>
<p>dakṣa-śobhā, yathā vīra-carite—</p>
<pre><code>sphūrjitadvajrasahasranirmitamiva prādurbhavatyagrato


rāmasya tripurāntakṛddiviṣadāṁ tejobhiriddhaṁ dhanuḥ |


śuṇḍāraḥ kalabhena yadvadacale vatsena dirdaṇḍakas


tasminnāhita eva garjitaguṇaṁ kṛṣṭaṁ ca bhagnaṁ ca tat || ||11a||
</code></pre>
<p><strong>gatiḥ sadhairyā dṛṣṭiś ca vilāse sasmitaṁ vacaḥ ||11b||</strong></p>
<p>**dhanikaḥ: **atha vilāsaḥ—<strong>gatiḥ</strong> iti | yathā—</p>
<pre><code>dṛṣṭistṛṇīkṛtajagastrayasattvasārā


dhīroddhatā namayatīva gatirdharitrīm | 


kaumārake'pi girivadgurutāṁ dadhāno


vīro rasaḥ kimayametyuta darpa eva || ||11b||
</code></pre>
<p><strong>ślakṣṇo vikāro mādhuryaṁ saṁkṣobhe sumahaty api |12a|</strong></p>
<p>**dhanikaḥ: <strong>atha mādhuryam—<strong>ślakṣṇo</strong> iti</strong> <strong>|</strong> **mahatyapi vikārahetau madhuro vikāro mādhuryam | yathā—</p>
<pre><code>kapole jānakyāḥ karikalabhadantadyutimuṣi


smarasmeraṁ gaṇḍoddrumarapulakaṁ vakrakamalam |


muhuḥ paśyaśṛṇvanrajanicarasenākalakalaṁ


jaṭājūṭagranthiṁ draḍhayati raghūṇāṁ parivṛḍhaḥ || ||12a||
</code></pre>
<p><strong>gāmbhīryaṁ yat prabhāvena vikāro nopalakṣate ||12b||</strong></p>
<p>**dhanikaḥ: <strong>atha gāmbhīryam—<strong>gāmbhīryaṁ</strong> iti |</strong> **mṛduvikāropalambhādvikārānupalabdhiranyeti mādhuryādanyadgāmbhīryam yathā—</p>
<pre><code>āhūtasyābhiṣekāya visṛṣṭasya vanāya ca |


na mayā lakṣitastasya svalpo'pyākāravibhramaḥ || ||12b||
</code></pre>
<p><strong>vyavasāyād acalanaṁ sthairyaṁ vighna-kulād api |13a|</strong></p>
<p>**dhanikaḥ: **atha sthairyam—<strong>vyavasāyād</strong> iti | yathā vīracarite—</p>
<pre><code>prāyaścittaṁ cariṣyāmi pūjyānāṁ vo vyatikramāt |


na tvevaṁ dūṣayiṣyāmi śastragrahamahāvratam || ||13a||
</code></pre>
<p><strong>adhikṣepādy-asahanaṁ tejaḥ prāṇātyayeṣv api ||13b||</strong></p>
<p>**dhanikaḥ: <strong>atha tejaḥ—<strong>adhikṣepādy-asahanaṁ</strong> iti |</strong> **yathā—</p>
<pre><code>brūta nūtanakūṣmāṇḍaphalānāṁ ke bhavantyamī |


aṅgulīdarśanādyena na jīvanti manasvinaḥ || ||13b||
</code></pre>
<p><strong>śṛṅgārākāra-ceṣṭātvaṁ sahajaṁ lalitaṁ mṛdu |14a|</strong></p>
<p>**dhanikaḥ: <strong>atha lalitam—<strong>śṛṅgārākāra-ceṣṭātvaṁ</strong> iti |</strong> **svābhāvikaḥ śṛṅgāro mṛduḥ | tathāvidhā śṛṅgāraceṣṭā ca lalitam | yathā mamaiva—</p>
<pre><code>lāvaṇyamanmathavilāsavijṛmbhitena


svābhāvikena sukumāramanohareṇa | 


kiṁvā mameva sakhi yo'pi mamopadeṣṭā


tasyaiva kiṁ na viṣamaṁ vidadhīta tāpam || ||14a||
</code></pre>
<p><strong>priyoktyājīvitād dānam audāryaṁ sad-upagrahaḥ ||14b||</strong></p>
<p>**dhanikaḥ: **athaudāryam—**priyoktyājīvitād **iti | priyavacanena sahājīvitāvadherdānamaudāryaṁ satāmupagrahaś ca | yathā nāgānande—</p>
<pre><code>śirāmukhaiḥ syandata eva raktamadyāpi dehe mama māṁsamasti |


tṛptiṁ na paśyāmi tavaiva tāvatkiṁ bhakṣaṇāttvaṁ virato garutman || 
</code></pre>
<p>sadupagraho yathā—</p>
<pre><code>ete vayamamī dārāḥ kanyeyaṁ kulajīvitam |


brūta yenātra vaḥ kāryamanāsthā bāhyavastuṣu || ||14b||
</code></pre>
<p><strong>svānyā sādhāraṇa-strīti tad-guṇā nāyikā tridhā |15a|</strong></p>
<p>**dhanikaḥ: **atha nāyikā—<strong>svānyā</strong> iti | tadguṇeti yathoktasaṁbhave nāyakasāmānyaguṇayoginī nāyiketi | vastrī parastrī sādhāraṇastrītyanena vibhāgena tridhā ||15a||</p>
<p><strong>mugdhā madhyā pragalbheti svīyā śīlārjavādi-yuk ||15b||</strong></p>
<p>**dhanikaḥ: **tatra svīyāyā vibhāgagarbhaṁ sāmānya-lakṣaṇamāha—<strong>mugdhā</strong> iti | śīlaṁ suvṛttam | pativratākuṭilā lajjāvatī puruṣopacāranipuṇā svīyā nāyikā |</p>
<p>tatra śīlavatī yathā—</p>
<pre><code>kulabāliāe pecchaha jovvaṇalāaṇṇavibbhamavilāsā |


pavasanti vva pavasie enti vva piye gharaṁ ette || 
</code></pre>
<p>ārjavādiyoginī yathā—</p>
<pre><code>hasiamaviāramuddhaṁ bhamiaṁ virahiavilāsasucchāam |


bhaṇiaṁ sahāvasaralaṁ dhaṇṇāṇa ghare kalattāṇam || 
</code></pre>
<p>lajjāvatī yathā—</p>
<pre><code>lajjāpajjattapasāhaṇāīṁ paratittiṇippivāsāīṁ | 


aviṇaadummehāiṁ dhaṇṇāṇa ghare kalattāīṁ || 
</code></pre>
<p>sā caivaṁvidhā svīyā mugdhā-madhyā-pragalbhābhedātrividhā ||15b||</p>
<pre><code>**mugdhā nava-vayaḥ kāmā ratau vāmā mṛdu krudhi |16a|**
</code></pre>
<p>**dhanikaḥ: **tatra—<strong>mugdhā nava-vayaḥ</strong> iti | prathamāvatīrṇa-tāruṇya-manmathā ramaṇe vāma-śīlā sukhopāya-prasādanā mugdha-nāyikā | tatra <strong>vayo-mugdhā,</strong> yathā—</p>
<pre><code>vistārī stana-bhāra eva gamito na svocitām unnatiṁ


rekhodbhāsi-kṛtaṁ bali-trayam idaṁ na spaṣṭa-nimnonnatam |


madhye’syā ṛjur āyatārdha-kapiśā romāvalī nirmitā 


ramyaṁ yauvana-śaiśava-vyatikaronmiśraṁ vayo vartate ||a||
</code></pre>
<p>yathā ca mamaiva—</p>
<pre><code>ucchvasan maṇḍala-prānta-rekham ābaddha-kuḍmalam |


aparyāptam uro vṛddheḥ śaṁsaty asyāḥ stana-dvayam ||b||
</code></pre>
<p><strong>kāma-mugdhā</strong>, yathā—</p>
<pre><code>dṛṣṭiḥ sālasatāṁ bibharti na śiśu-krīḍāsu baddhādarā 


śrotre preṣayati pravartita-sukhī-sambhoga-vārtāsv api |


puṁsām aṅkam apeta-śaṅkam adhunā nārohati prāg yathā


bālā nūtana-yauvana-vyatikarāvaṣṭabhyamānā śanaiḥ ||c||
</code></pre>
<p><strong>ratau vāmā</strong>, yathā—</p>
<pre><code>vyāhṛtā prativaco na sandadhe 


gantum aicchad avalambitāṁśukā |


sevate sma śayanaṁ parāṅmukhī 


sā tathāpi rataye pinākinaḥ || [ku.saṁ. 8.2] d||
</code></pre>
<p><strong>mṛduḥ kope</strong>, yathā—</p>
<pre><code>prathama-janite bālā manyau vikāram ajānatī


kitava-caritenāsajyāṅke vinamra-mukhaiva sā |


cibukam alikaṁ connamyoccair akṛtrima-vibhramā


nayana-salila-syandinyoṣṭhe rudanty api cumbitā ||e||
</code></pre>
<p>evam anye’pi lajjā-saṁvṛtānurāga-nibandhanā mugdhā-vyavahārā nibandhanīyāḥ | yathā—</p>
<pre><code>na madhye saṁskāraṁ kusumam api bālā viṣahate


na niḥśvāsaiḥ subhrūr janayati taraṅga-vyatikaram |


navoḍhā paśyantī likhitam iva bhartuḥ pratimukhaṁ


prarhad romāñcā na pibati na pātra calayati || ||16a||


**madhyodyad-yauvanānaṅgā mohānta-surata-kṣamā ||16b||**
</code></pre>
<p>**dhanikaḥ: **atha madhyā—<strong>madhyodyad</strong> iti | saṁprāptatāruṇyakāmā mohāntaratayogyā madhyā |</p>
<p>tatra yauvanavatī yathā—</p>
<pre><code>ālāpānbhrūvilāso viralayati lasadbāhuvikṣiptiyātaṁ


nīvīgranthiṁ prathimnā pratanayati manāṅmadhyanimno nitambaḥ | utpuṣpatpārśvamūcrchatkucaśikharamuro nūnamantaḥ smareṇa


spṛṣṭā kodaṇḍakoṭyā hariṇaśiśudṛśo dṛśyate yauvanaśrīḥ || 
</code></pre>
<p>kāmavatī yathā—</p>
<pre><code>smaranavanadīpūreṇoḍhāḥ punargurusetubhir


yadapi vidhṛtāstiṣṭhantyārādapūrṇamanorathāḥ | 


tadapi likhitaprakhyairaṅgaiḥ parasparamunmukhā


nayananalinīnālākṛṣṭaṁ pibanti rasaṁ priyāḥ || 
</code></pre>
<p>madhyāsaṁbhogo yathā—</p>
<pre><code>tāva ccia raisamae mahilāṇaṁ vibbhamā virāanti |


jāva ṇa kuvalayadalasacchahāi maulenti ṇaaṇāīṁ || 
</code></pre>
<p>evaṁ dhīrāyāmadhīrāyāṁ dhīrādhīrāyāmapyudāhāryam |||16b||</p>
<p><strong>dhīrā sotprāsa-vakroktyā madhyā sāśru kṛtāgasam |</strong></p>
<pre><code>**khedayed dayitaṁ kopād adhīrā paruṣākṣaram ||17||**
</code></pre>
<p>**dhanikaḥ: **athāsyā mānavṛttiḥ—<strong>dhīrā</strong> iti | madhyādhīrā kṛtāparādhaṁ priyaṁ sotprāsavakroktyā khedayet | yathā māghe—</p>
<pre><code>na khalu vayamamuṣya dānayogyāḥ


pibati ca pāti ca yāsakaurahastvām | 


vraja viṭapamamuṁ dadasva tasyai


bhavatu yataḥ saddṛśościrāya yogaḥ ||
</code></pre>
<p>dhīrādhīrā sāśru sotprāsavakroktyā khedayet | yathāmaruśatake—</p>
<pre><code>bāle nātha vimuñca mānini ruṣaṁ roṣānmayā kiṁ kṛtaṁ


khedo'smāsu na me'parādhyati bhavānsarve'parādhā mayi | 


tatkiṁ rodiṣi gadgadena vacasā kasyāgrato rudyate |


nanvatanmama kā tavāsmi dayitā nāsmītyato rudyate || 
</code></pre>
<p>adhīrā sāśru paruṣākṣaram | yathā—</p>
<pre><code>yātu yātu kimanena tiṣṭhatā muñca muñca sakhi mādaraṁ kṛthāḥ | 


khaṇḍitādharakalaṅkitaṁ priyaṁ śaknumo na nayanairnirīkṣitum || 
</code></pre>
<p>evamapare&rsquo;pi vrīḍānupahitāḥ svayamanabhiyogakāriṇo madhyāvyavahārā bhavanti | yathā—</p>
<pre><code>svedāmbhaḥkaṇikāñcite'pi vadane jāte'pi romodgame


viśrambhe'pi gurau payodharabharotkampe'pi vṛddhiṁ gate | 


durvārasmaranirbhare'pi hṛdaye naivābhiyuktaḥ priya


stanvaṅgyā haṭhakeśakarṣaṇaghanāśleṣāmṛte lubdhayā || 
</code></pre>
<p>svato&rsquo;nabhiyojakatvaṁ haṭhakeśakarṣaṇaghanāśleṣāmṛte lubdhayevetyutprekṣāpratīteḥ ||17||</p>
<p><strong>yauvanāndhā smaronmattā pragalbhā dayitāṅgake |</strong></p>
<p><strong>vilīyamānevānandād ratārambhe’py acetanā ||18||</strong></p>
<p>**dhanikaḥ: <strong>atha pragalbhā—<strong>yauvanāndhā</strong> iti |</strong> **gāḍhayauvanā | yathā mamaiva—</p>
<pre><code>abhyunnatastanamuro nayane ca dīrghe


vakre bhruvāvatitarāṁ vacanaṁ tato'pi | 


madhyo'dhikaṁ tanuratīvagururnitambo


mandā gatiḥ kim api cādbhutayauvanāyāḥ || 
</code></pre>
<p>yathā ca—</p>
<pre><code>stanataṭamidamuttaṅgaṁ nimno madhyaḥ samunnataṁ jaghanam |


viṣame mṛgaśāvākṣyā vapuṣi nave ka iva na skhalati || 
</code></pre>
<p>bhāvapragalbhā yathā—</p>
<pre><code>na jāne saṁmukhāyāte priyāṇi vadati priye | 


sarvāṇyaṅgāni kiṁ yānti netratāmuta karṇatām ||
</code></pre>
<p>ratapragalbhā yathā—</p>
<pre><code>kānte talpamupāgate vigalitā nīvī svayaṁ bandhanā


dvāsaḥ praślathamekhalāguṇadhṛtaṁ kiñcinnitambe sthitam | 


etāvatsakhi vedmi kevalamahaṁ tasyāṅgasaṅge punaḥ


ko'sau kāsmi rataṁ nu kiṁ kathamiti svalpāpi me na smṛtiḥ || 
</code></pre>
<p>evamanye&rsquo;pi parityaktahīyantraṇāvaidagdhyaprāyāḥ pragalbhā vyavahārā veditavyāḥ | yathā—</p>
<pre><code>kvacittāmbūlāktaḥ kvacidagarupaṅkāṅkamalinaḥ


kvaciccūrṇodgārī kvacidapi ca sālaktakapadaḥ | 


valībhaṅgābhogairalakapatitaiḥ śīrṇakusumaiḥ


striyāḥ sarvāvasthaṁ kathayati rataṁ pracchadapaṭaḥ || ||18||


**sāvahitthādarodās te rataui dhīretarā krudhā |**


**santyajya tāḍayet madhyā madhyādhīreva taṁ vadet ||19||**
</code></pre>
<p>**dhanikaḥ: **athāsyāḥ kopaceṣṭā—<strong>sāvahitthādarodās</strong> iti | sahāvahitthena ākāra-saṁvaraṇena | ādareṇa ca upacārādhikyena vartate sā sāvahitthādarā | ratād udāsīnā krudhā kopena bhavati |</p>
<p>sāvahitthādarā**,** yathā amaru-śatake <strong>(18)—</strong></p>
<pre><code>ekatrāsana-saṁsthitiḥ parihatā pratudgamād dūratas


tāmbūlānayana-cchalena rabhasāśelṣo’pi saṁvighnitaḥ |


ālāpo’pi na miśritaḥ parijanaṁ vyāpārayanty āntike


kāntaṁ pratyupacārataś caturayā kopaḥ kṛtārthīkṛtaḥ ||a||
</code></pre>
<p>itarā tv adhīra-pragalbhā kupitā satī santarjya tāḍayati | yathā amaru-śatake –</p>
<pre><code>kopāt kiñcid upānato’pi rabhasād ākṛṣya keśeṣv alaṁ


nītvā mohana-mandiraṁ dayitayā hāreṇa bahvā dṛḍham |


bhūyo yāsyasi tad-gṛhān iti muhuḥ kaṇṭhāruddhākṣaraṁ


jalpantyā śravaṇotpalena sukṛtī kaścid rahas tāḍyate ||c|| (amaru 9, dṛśaś 2.19)
</code></pre>
<p>ratāv udāsīnā, yathā (tatra, 106)</p>
<pre><code>āyastā kalahaṁ pureva kurute na sraṁsanaṁ vāsaso


bhagna-bhrū-gati-khaṇḍyamānam adharaṁ dhatte na keśāgrahe |


aṅgāny arpayati svayaṁ bhavati no vāmā haṭhāliṅgane


tanvyā śikṣita eṣa samprati kutaḥ kopa-prakāro’paraḥ || [amaru 106?]
</code></pre>
<p>itarā tv adhīra-pragalbhā kupitā satī santarjya tāḍayati, yathāmaru-śatake—</p>
<pre><code>kopāt komala-lola-bāhu-latikā-pāśena baddhā dṛḍhaṁ


nītvā keli-niketanaṁ dayitayā sāyaṁ sakhīnāṁ puraḥ |


bhūyo'py evam iti skhalan mṛdu-girā saṁsūcya duśceṣṭitaṁ


dhanyo hanyata eva nihnuti-paraḥ preyān rudatyā hasan ||8|| (9)
</code></pre>
<p>dhīrādhīra-pragalbhā madhyā-dhīreva taṁ vadati sotprāsa-vakroktyā | yathā tatraiva—</p>
<pre><code>kopo yatra bhrū-kuṭi-racanā nigraho yatra maunaṁ 


yatrānyonya-smitam anunayo yatra dṛṣṭiḥ prasādaḥ |


tasya premṇas tad idam adhunā vaiṣamaṁ paśya jātaṁ


tvaṁ pādānte luṭhasi nahi me manyu-mokṣaḥ khalāyāḥ || [amaru 38] ||19||


**dvedhā jyeṣṭhā kaniṣṭhā cety amugdhā dvādaśoditāḥ |20a|**
</code></pre>
<p>**dhanikaḥ: **punaś ca—<strong>dvedhā</strong> iti | madhyā-pragalbhā-bhedānāṁ pratyekaṁ jyeṣṭhā-kaniṣṭhātva-bhedena dvādaśa bhedā bhavanti | mugdhā tv eka-rūpaiva | jyeṣṭhā-kaniṣṭhe, yathāmaru-śatake—</p>
<pre><code>dṛṣṭvaikāsana-saṁshtite priyatame paścād upetyādarād


ekasyā nayane pidyāya vihita-krīḍānubandha-cchalaḥ |


īṣad-vakrima-kandharaḥ sa-pulakaḥ premollasan-mānasām


antar-hāsa-lasat-kapola-phalakāṁ dhūrto’parāṁ cumbati ||a|| [amaru 19]
</code></pre>
<p>na cānayordākṣiṇyapremabhyāmeva vyavahāraḥ | api tu premṇāpi | yathā caitattathoktaṁ dakṣilakṣaṇāvasare | eṣāṁ ca dhīramadhyāādhīramadhyā-dhīradhīramadhyā-dhīrapraglabhāādhīrapragalbhā-dhīrādhīrapragalbhābhedānāṁ pratyekaṁ jyeṣṭhākaniṣṭhābhedāddvādaśānāṁ vāsavadattā-ratnāvalīvatprabandhanāyikānāmudāharaṇāni mahākaviprabandheṣvanusartavyāpi |||20a||</p>
<p><strong>anya-strī kanyakoḍhā ca nānyoḍhāṅgi-rase kvacit ||20b||</strong></p>
<p><strong>kanyānurāgam icchātaḥ kuryād aṅgāṅgi-saṁśrayam |21a|</strong></p>
<p>**dhanikaḥ: **athānya-strī {parakīyā nāyikā}—<strong>anya-strī</strong> iti | nāyakāntara-sambandhiny anyoḍhā, yathā—</p>
<pre><code>dṛṣṭiṁ he prativeśini kṣaṇam ihāpy asmin gṛhe dāsyati 


prāyeṇāsya śiśoḥ pitā na virasāḥ kaupīr apaḥ pāsyati |


ekākiny api yāmi tad varam itaḥ srotas-tamālākulaṁ


nīrandhrās tanum ālikhantu jaraṭha-cchedānala-granthayaḥ ||[^3]
</code></pre>
<p>iyaṁ tv aṅgini pradhāne rase na kvacit nibandhanīyeti na prapañcitā | kanyakā tu pitrādy-āyattatvād apariṇītatāpy anya-strīty ucyate, tasyāṁ pitrādibhyo’labhya-mānāyāṁ sulabhāyām api paroparodha-svakāntābhayāt pracchannaṁ kāmitvaṁ pravartate | yathā mālatyāṁ mādhavasya sāgarikāyāṁ ca vatsarājasyeti | tad-anurāgaś ca svecchayā pradhānāpradhāna-rasa-samāśrayo nibandhanīyaḥ | yathā ratnāvalī-nāgānandayoḥ sāgarikā-malayavaty-anurāga iti ||20b-21a||</p>
<p><strong>sādharaṇa-strī gaṇikā kalā-prāgalbhya-dhaurtya-yuk ||21b||</strong></p>
<p>**dhanikaḥ: **tad-vyavahāro vistarataḥ śāstrāntare nidarśitaḥ ||21b||</p>
<p><strong>channa-kāma-sukhārthajña-svatantrāhaṁyu-paṇḍakān |</strong></p>
<p><strong>rakteva rañjayed āḍhyān niḥsvān mātrā vivāsayet ||22||</strong></p>
<p>**dhanikaḥ: **diṅ-mātraṁ tu—<strong>channa-kāma</strong> iti | channaṁ ye kāmayante te channa-kāmāḥ śrotriya-vaṇig-liṅgi-prabhṛtayaḥ | sukhārthaḥ aprayāsāvāpta-dhanaḥ | sukha-prayojano vā, ajño mūrkhaḥ svatantro niraṅkuśaḥ ahaṁyur ahaṅkṛtaḥ paṇḍako vātaṣaṇḍādiḥ, etān bahu-vidhān rakteva rañjayed arthārtham, tat-pradhānatvāt tad-vṛtteḥ | gṛhītārthān kuṭṭiny-ādinā niṣkāsayet punaḥ pratisandhānāya | idaṁ tāsām autsargikaṁ rūpam ||22||</p>
<p><strong>raktaiva tv aprahasane naiṣā divya-nṛpāśraye |23a|</strong></p>
<p>**dhanikaḥ: **rūpakeṣu tu—<strong>raktaiva tv</strong> iti | prahasana-varjite prakaraṇādau raktaivaiṣā vidheyā | yathā mṛcchakaṭikāyāṁ vasantasenā cārudattasya | prahasane tv araktāpi hāsya-hetutvāt | nāṭakādau tu divya-nṛpa-nāyake naiva vidheyā |||23a||</p>
<p><strong>āsām aṣṭāv avasthāḥ syuḥ svādhīna-patikādikāḥ ||23b||</strong></p>
<p>**dhanikaḥ: <strong>atha bhedāntarāṇi—<strong>āsām aṣṭāv</strong> iti</strong> | **svādhīnapatikā vāsakasajjā virahotkaṇṭhitā khaṇḍitā kalahāntaritā vipralabdhā proṣitapriyā abhisāriketyaṣṭau svastrīprabhṛtīnāmavasthāḥ | nāyikāprabhṛtīnāmapyavasthārūpatve satyavasthāntarābhidhānaṁ pūrvāsāṁ dharmitvapratipādanāyāṣṭāviti nyūnādhikavyavacchedaḥ | na ca vāsakasajjādeḥ svādhīnapatikādāvantarbhāvaḥ | anāsannapriyatvādvāsakasajjāyā na svādhīnapatikātvam | yadi caipyatpriyāpi svādhīnapatikā proṣitapriyāpi na pṛthagvācyā | na ceyatā vyavadhānenāsattiriti niyantuṁ śakyam | na cāviditapriyavyalīkāyāḥ khaṇḍitātvaṁ nāpi pravṛttaratibhogecchāyāḥ proṣitapriyātvaṁ svayamagamanānnāyakaṁ pratyaprayojakatvānnābhisārikātvam | evamutkaṇṭhitāpyanyaiva pūrvābhyaḥ | aucityaprāptapriyāgamanasamayātivṛttividhurā na vāsakasajjā | tathā vipralabdhāpi vāsakasajjāvadanyaiva pūrvābhyaḥ | uktvā nāyāta iti pratāraṇādhikyācca vāsakasajjotkaṇṭhitayoḥ pṛthak | kalahāntaritā tu yadyapi viditavyalīkā tathāpyagṛhītapriyānunayā paścāttāpaprakāśitaprasādā pṛthageva khaṇḍitāyāḥ | tatsthitametadaṣṭāvavasthā iti ||23b||</p>
<p><strong>āsannāyatta-ramaṇā hṛṣṭā svādhīna-bhartṛkā |24a|</strong></p>
<p>**dhanikaḥ: <strong>tatra—<strong>āsannāyatta</strong> iti |</strong> **yathā—</p>
<pre><code>mā garvamudvaha kapolatale cakāsti


kāntasvahastalikhitā mama mañjarīti | 


anyāpi kiṁ na sakhi bhājanamīdṛśānāṁ


vairī na cedbhavati vepathurantarāyaḥ || ||24a||
</code></pre>
<p><strong>mudā vāsakasajjā svaṁ maṇḍayaty eṣyati priye ||24b||</strong></p>
<p>**dhanikaḥ: **atha vāsakasajjā—<strong>mudā vāsakasajjā</strong> iti | svam ātmānaṁ veśma ca harṣeṇa bhūṣayaty eṣyati priye vāsakasajjā | yathā—</p>
<pre><code>nija-pāṇi-pallava-tala-skhalanād


abhināsika-vivaram utpatitaiḥ |


aparā parīkṣya śanakair mumude 


mukha-vāsam āsya-kamala-śvasanaiḥ || [śi.va. 9.52] ||24b||
</code></pre>
<p><strong>cirayaty avyalīke tu virahotkaṇṭhitonmanāḥ |25a|</strong></p>
<p>**dhanikaḥ: **atha virahotkaṇṭhitā—<strong>cirayaty avyalīke</strong> iti | yathā—</p>
<pre><code>sakhi sa vijito vīṇā-vādyaiḥ kayāpy apara-striyā


paṇitam abhavat tābhyāṁ tava kṣapā-lalitaṁ dhruvam |


katham itarathā śephālīṣu skhalat-kusumāsv api 


prasarati nabho-madhye’pīndau priyeṇa vilambaye ||213|| ||25a||
</code></pre>
<p>(sarvkarṁ 2.39.3 rudraṭasya; dṛśaśarūpaka 2.23; sarvsthit 1.78ad)</p>
<p><strong>jñāte’nyāsaṅga-vikṛte khaṇḍiterṣyā-kaṣāyitā ||25b||</strong></p>
<p><strong>dhanikaḥ:</strong> atha khaṇḍitā—</p>
<pre><code>nava-nakha-padam aṅgaṁ gopayasy aṁśukena 


sthagayasi punar oṣṭhaṁ pāṇinā danta-daṣṭam |


prati-diśam apara-strī-saṅga-śaṁsī visarpan


nava-parimala-gandhaḥ kena śakyo varītum || [śi.va. 11.34] ||25b||
</code></pre>
<p><strong>kalahāntaritāmarṣād vidhūte’nuśayārti-yuk |26a|</strong></p>
<p>**dhanikaḥ: **atha kalahāntaritā—<strong>kalahāntaritā</strong> iti | yathā—</p>
<pre><code>niḥśvāsā vadanaṁ dahanti hṛdayaṁ nirmūlam unmathyate


nidrā neti na dṛśyate priya-mukhaṁ rātrindivaṁ rudyate |


aṅgaṁ śoṣam upaiti pāda-patitaḥ preyāṁs tathopekṣitaḥ 


sakhyaḥ kaṁ guṇam ākalayya dayite mānaṁ vayaṁ kāritāḥ || [amaru. 92] ||26a||
</code></pre>
<p><strong>vipralabdhokta-samaya-prāpte’tivimānitā ||26b||</strong></p>
<p>**dhanikaḥ: **atha <strong>vipralabdhā—vipralabdhokta</strong> iti | yathā—</p>
<pre><code>uttiṣṭha dūti yāmo yāmo yātastathāpi nāyātaḥ |


yātaḥ param api jīvej jīvitanātho bhavet tasyāḥ || ||26b||
</code></pre>
<p><strong>dūra-deśāntarasthe tu kāryataḥ proṣita-priyā |27a|</strong></p>
<p>**dhanikaḥ: **atha <strong>proṣita-priyā</strong>—<strong>dūra-deśāntarasthe</strong> iti ||27a||</p>
<p><strong>kāmārtābhisaret kāntaṁ sārayed vābhisārikā ||27b||</strong></p>
<p>**dhanikaḥ: <strong>athābhisārikā—<strong>kāmārtābhisaret</strong> iti |</strong> **yathāmaru-śatake—</p>
<pre><code>urasi nihitas tāro hāraḥ kṛtā jaghane ghane


kalakalavatī kāñcī pādau kvaṇan-maṇi-nūpurau |


priyam abhisarasy evaṁ mugdhe samāhata-ḍiṇḍimā


yadi kim adhika-trāsotkampaṁ diśaḥ samudīkṣase || [amaru 31][^4] 
</code></pre>
<p>yathā ca—</p>
<pre><code>na ca me’vagacchati yathā laghutāṁ 


karuṇāṁ yathā ca kurute sa mayi |


nipuṇaṁ tathainam upagamya 


vader abhidūti kācid iti sandidiśe || [śi.va. 9.56] ||27b||
</code></pre>
<p>tatra—</p>
<p><strong>cintā-niḥśvāsa-khedāśru-vaivarṇya-glāny-abhūṣaṇaiḥ |</strong></p>
<p><strong>yuktāḥ ṣaḍ-antyā dve cādye krīḍaujjvalya-praharṣitaiḥ ||28||</strong></p>
<p>**dhanikaḥ: **para-striyau tu kanyakoḍhe | saṅketāt pūrvaṁ virahotkaṇṭhite, paścād vidūṣakādinā sahābhisarantyāv abhisārike, kuto’pi saṅketa-sthānam aprāpte nāyake vipralabdhe iti try-avasthataivānayor iti | asvādhīna-priyayor avasthāntarāyogāt |</p>
<p>yat tu mālāvikāgni-mitrādau, yo’py evaṁ dhīraḥ so’pi dṛṣṭo devyāḥ purataḥ iti mālavikā-vacanānantaraṁ, rājā—</p>
<pre><code>dākṣiṇyaṁ nāma bimboṣṭhi nāyakānāṁ kula-vratam |


tan me dīrghākṣi ye prāṇās te tvad-āśā-nibandhanāḥ || [mā.a.mi. 4.14] ity-ādi |
</code></pre>
<p>tan na khaṇḍitānunayābhiprāyeṇa, api tu sarvathā mama devy-adhīnatvam āśaṅkya nirāśā mā bhūd iti kanyā-viśrambhaṇāyeti |</p>
<p>sthitātmanupasañjāta-nāyaka-samāgamāyā deśāntara-vyavadhāne’py utkaṇṭhitātvam eveti, na proṣita-priyātvam anāyatta-priyatvād eveti |||28||</p>
<p><strong>dūtyo dāsi sakhī kārūr dhātreyī prativeśikā |</strong></p>
<p><strong>liṅginī śilpinī svaṁ ca netṛ-mitra-guṇānvitā ||29||</strong></p>
<p>**dhanikaḥ: **athāsāṁ sahāyinyaḥ—<strong>dūtyo dāsi</strong> iti | dāsī—paricārikā | sakhī—sneha-nibaddhā | kārūḥ—rajakī-prabhṛtiḥ | dhātreyī—upamātṛ-sutā | prativeśikā—pratigṛhiṇī | liṅginī—bhikṣuky-ādikā | śilpinī—cirakārādi-strī | svaṁ ceti dūtī-viśeṣā | nāyaka-mitrāṇāṁ pīṭhamardādīnāṁ nisṛṣṭārthatvādinā guṇena yuktāḥ | sthitātma ca mālatī-mādhave kāmandakīṁ prati—</p>
<pre><code>śāstreṣu niṣṭhā sahajaś ca bodhaḥ prāgalbhyam abhyasta-guṇā ca vāṇī |


kālānurodhaḥ pratibhānavattvam ete guṇāḥ kāma-dughāḥ kriyāsu || (3.11)
</code></pre>
<p>tatra sakhī, yathā—</p>
<pre><code>mṛga-śiśu-dṛśas tasyās tāpaṁ kathaṁ kathayāmi te


dahana-patitā dṛṣṭā mūrtir mayā na hi vaidhavī |


iti tu niyataṁ nārī-rūpaḥ sa loka-dṛśāṁ priya-


stava śaṭhatayā śilpotkarṣo vidher vighaṭiṣyate ||[^5]
</code></pre>
<p>yathā ca—</p>
<pre><code>saccaṁ cāṇāi daṭṭhuṁ sarisammi jaṇammi jurrae rāo |


mara{u} ṇa tumaṁ bhaṇissaṁ maraṇaṁ pi salāhaṇijjaṁ se || [gāthā 1.12]


_satyaṁ jānāti draṣṭuṁ sadṛśe jane yujyate rāgaḥ |_


_mriyatāṁ na tvaṁ bhaṇiṣyāmi maraṇam api ślāghanīyam asyāḥ ||_
</code></pre>
<p>svayaṁ dūtī, yathā—</p>
<pre><code>mahu ehi kiṁ ṇibāla harasi ṇiaṁ bāu ja{i} bi me sicam |


sāhemi kassa sundara dūre gāmo aham ekkā || 


_muhur ehi kiṁ nivāraka harasi nijaṁ vāyo yadyapi me sicayam |_


_sādhayāmi kasya sundara dūre grāmo’ham ekā ||_
</code></pre>
<p>ity-ādy ūhyam ||29||</p>
<p><strong>yauvane sattvajāḥ strīṇām alaṅkārās tu viṁśatiḥ |30a|</strong></p>
<p>**dhanikaḥ: <strong>atha yoṣid-alaṅkārāḥ—<strong>yauvane</strong> iti |</strong> **yauvane sattvodbhūtā viṁśatir alaṅkārāḥ strīṇāṁ bhavanti ||30a||</p>
<p>tatra—</p>
<p><strong>bhāvo hāvaś ca helā ca trayas tatra śarīrajāḥ ||30b||</strong></p>
<p><strong>śobhā kāntiś ca dīptiś ca mādhuryaṁ ca pragalbhatā |</strong></p>
<p><strong>audāryaṁ dhairyam ity ete sapta bhāvā ayatnajāḥ |31a|</strong></p>
<p>**dhanikaḥ: **tatra bhāva-hāva-helās trayo’ṅgajāḥ | śobhā kāntir dīptir mādhuryaṁ prāgalbhyam audaryaṁ dhairyam ity ayatnajāḥ sapta ||30b-31a||</p>
<p><strong>līlā vilāso vicchittir vibhramaḥ kilakiñcitam |</strong></p>
<p><strong>moṭṭāyitaṁ kuṭṭamitaṁ bibboko lalitaṁ tathā ||32||</strong></p>
<p><strong>vihṛtaṁ ceti vijñeyā daśa bhāvāḥ svabhāvajāḥ |</strong></p>
<p><strong>nirvikārātmakāt sattvād bhāvas tatrādy-avikriyā ||33||</strong></p>
<p>**dhanikaḥ: **tān eva nirdiśati—<strong>līlā vilāso</strong> iti | tatra vikāra-hetau saty apy avikāraṁ sattvam | yathā kumāra-sambhave—</p>
<pre><code>śrutāpsaro-gītir api kṣaṇe'smin


haraḥ prasaṁkhyāna-paro babhūva |


ātmeśvarāṇāṁ na hi jātu vighnāḥ


samādhi-bheda-prabhavo bhavanti || [ku.saṁ. 3.40]
</code></pre>
<p>tasmād avikāra-rūpāt sattvāt yaḥ prathamo vikāro’ntar-viparivartī bījasyocchūnateva, sa bhāvaḥ | yathā—</p>
<pre><code>dṛṣṭiḥ sālasatāṁ bibharti na śiśu-krīḍāsu baddhādarā


śrotre preṣayati pravartita-sakhī-sambhoga-vārtāsv api |


puṁsām aṅkam apeta-śaṅkam adhunā nārohati prāg yathā


bālā nūtana-yauvana-vyatikarāvaṣṭabhyamānā śanaiḥ ||
</code></pre>
<p>yathā vā kumāra-sambhave—</p>
<pre><code>haras tu kiñcit parilupta-dhairyaś


candrodayārambha ivāmburāśiḥ |


umā-mukhe bimba-phalādharoṣṭhe


vyāpārayām āsa vilocanāni || [ku.saṁ. 3.67]
</code></pre>
<p>yathā vā mamaiva—</p>
<pre><code>taṁ ccia baṇaṁ ccea loaṇe jobbaṇaṁ pi taṁ ccea |


aṇṇā aṇaṅga-lacchī aṇṇaṁ ccia kiṁ pi sohei ||


_tad eva vacanaṁ te caiva locane yauvanam api tad eva |_


_anyā anaṅga-lakṣmīr anyad eva kim api sādhayati || _||33||
</code></pre>
<p><strong>alpālāpaḥ sa-śṛṅgāro hāvo’kṣi-bhrū-vikāra-kṛt |34a|</strong></p>
<p><strong>dhanikaḥ: <strong>atha hāvaḥ</strong>—alpālāpaḥ</strong> iti |** **pratiniyatāṅga-vikāra-kārī śṛṅgāraḥ svabhāva-viśeṣo hāvaḥ | yathā mamaiva—</p>
<pre><code>jaṁ kiṁ pi pecchamāṇaṁ bhaṇamāṇaṁ re jaha taha ccea |


ṇijjha ṇeha-muddhaṁ bassa muddhaṁ giaccheha ||


_yat kim api prekṣamāṇāṁ bhaṇamāṇāṁ re yathā tathaiva |_


_nirdhāya sneha-mugdhāṁ vayasya mugdhāṁ paśya || _||34a||
</code></pre>
<p><strong>sa eva helā suvyakta-śṛṅgāra-rasa-sūcikā ||34b||</strong></p>
<p><strong>dhanikaḥ: <strong>atha helā—</strong> sa eva helā</strong> iti | hāva eva spaṣṭa-bhūyo-vikāratvāt suvyakta-śṛṅgāra-rasa-sūcako helā | yathā mamaiva—</p>
<pre><code>taha jhatti se pattā sabbaṅgaṁ bibbhamā thaṇubbhae |


saṁsa{i}abāla-bhāvā ha{i} ciraṁ jaha sahīṇaṁ pi ||


_tathā jhaṭity asyāḥ pravṛttāḥ sarvāṅgaṁ vibhramāḥ stanodbhede |_


_saṁśayita-bāla-bhāvā bhavati ciraṁ yathā sakhīnām api || _
</code></pre>
<p>atha **ayatnajāḥ **sapta ||34b||</p>
<p><strong>rūpopabhoga-tāruṇyaiḥ śobhāṅganānāṁ vibhūṣaṇam |35a|</strong></p>
<p>**dhanikaḥ: <strong>tatra <strong>śobhā</strong>—<strong>rūpopabhoga</strong> iti |</strong> **yathā kumāra-sambhave—</p>
<pre><code>tāṁ prāṅ-mukhīṁ tatra niveśya tanvīṁ 


kṣaṇaṁ vyalambanta puro niṣaṇṇāḥ |


bhūtārtha-śobhā-hriyamāṇa-netrāḥ 


prasādhane sannihite 'pi nāryaḥ || [ku.saṁ. 7.13] ity-ādi |
</code></pre>
<p>yathā ca śākuntale—</p>
<pre><code>anāghrātaṁ puṣpaṁ kisalayam alūnaṁ kararuhair 


anāviddhaṁ ratnaṁ madhu navam anāsvāditarasam |


akhaṇḍaṁ puṣyānāṁ phalam iva ca tadrūpam anaghaṁ 


na jāne bhoktāraṁ kam iha samupasthāsyati vidhiḥ || [a.śā. 2.10] ||35a||
</code></pre>
<p><strong>manmathāpita-cchāyā saiva kāntir iti smṛtā ||35b||</strong></p>
<p>**dhanikaḥ: **atha kāntiḥ—<strong>manmathāpita</strong> iti | śobhaiva rāgāvatāra-ghanīkṛtā kāntiḥ, yathā—</p>
<pre><code>unmīlad-vadanendu-kānti-visarair dūraṁ samutsāritaṁ \
</code></pre>
<p>bhagnaṁ pīna-kuca-sthalasya ca rucā hasta-prabhābhir hatam |</p>
<pre><code>etasyāḥ kalaviṁka-kaṇṭha-kadalī-kalpaṁ milat-kautukād \
</code></pre>
<p>aprāptābhimukhaṁ ruṣeva sahasā keśeṣu lagnaṁ tamaḥ ||</p>
<p>yathā hi mahāśvetāvarṇāvasare bhaṭṭa-bāṇasya ||35b||</p>
<p>**anulbaṇatvaṁ mādhuryaṁ… |36a| **</p>
<p><strong>dhanikaḥ: <strong>atha mādhuryam</strong>—anulbaṇatvaṁ</strong> iti | yathā śākuntale—</p>
<pre><code>sarasijam anuviddhaṁ śaivalenāpi ramyaṁ


malinam api himāṁśor lakṣma lakṣmīṁ tanoti |


iyam adhika-manojñā valkalenāpi tanvī 


kim iva hi madhurāṇāṁ maṇḍanaṁ nākṛtīnām || [a.śā. 1.18] ||36a||


**…dīptiḥ kāntes tu vistaraḥ |36b|**
</code></pre>
<p>**dhanikaḥ: **atha <strong>dīptiḥ—dīptiḥ</strong> iti | yathā—</p>
<pre><code>deā pasia ṇiantasu muha-sasijoṇhāviluttatamaṇivahe |


ahisāriāṇa vigghaṁ karesi aṇṇāṇaṁ vi hāse || [gāthā 962]


[_prārthaye tāvat prasīda nivartasva mukha-śaśi-jyotsnā-vilupta-tamo nivahe |_


_abhisārikāṇāṁ vighnaṁ karoṣy anyāsām api hatāśe ||_] ||36b||
</code></pre>
<p><strong>niḥsādhvasatvaṁ prāgalbhyaṁ… |36c|</strong></p>
<p>**dhanikaḥ: **atha prāgalbhyam—<strong>niḥsādhvasatvaṁ</strong> iti | manaḥ-kṣobha-pūrvako’ṅgasādaḥ sādhvasaṁ, tad-abhāvaḥ prāgalbhyam | yathā mamaiva—</p>
<pre><code>tathā vrīḍā vidheyāpi tathā mugdhāpi sundarī |


kalā-prayoga-cāturye sabhāsv ācāryakaṁ gatā || ||36c||
</code></pre>
<p><strong>…audāryaṁ praśrayaḥ sadā ||36d||</strong></p>
<p>**dhanikaḥ: <strong>atha audāryam—<strong>audāryaṁ</strong> iti |</strong> **yathā—</p>
<pre><code>diahaṁ khu dukkhiāe salaṁ kāūṇa geha-vāvaram |


gurue bi maṇṇu-dukkhe marimo panta-suttassa ||


[_divasaṁ khalu duḥkhitāyāḥ sakalaṁ kṛtvā gṛha-vyāpāram |_


_guruṇy api manyu-duḥkhe smarāmaḥ pādānta-suptāyāḥ _||] ||36d||
</code></pre>
<p><strong>cāpalā’vihatā dhairyaṁ cid-vṛttir avikatthanā |37a|</strong></p>
<p>**dhanikaḥ: **atha dhairyam—<strong>cāpalā’vihatā</strong> iti | cāpalānupahatā mano-vṛttir ātma-guṇānām anākhyāyikā dhairyam iti | yathā mālatī-mādhave—</p>
<pre><code>jvalatu gagane rātrau rātrāv akhaṇḍa-kalaḥ śaśī


dahatu madanaḥ kiṁ vā mṛtyoḥ pareṇa vidhāsyati |


mama tu dayitaḥ ślāghyās tāto janany amalānvayāṁ


kulam amalinaṁ na tv evāyaṁ jano na ca jīvitam || [mā.mā. 2.2] 
</code></pre>
<p>atha **svābhāvikā **daśa ||37a||</p>
<p><strong>priyānukaraṇaṁ līlā madhurāṅga-viceṣṭitaiḥ ||37b||</strong></p>
<p>**dhanikaḥ: <strong>tatra—<strong>priyānukaraṇaṁ</strong> iti |</strong> **priya-kṛtānāṁ vāg-veṣa-ceṣṭānāṁ śṛṅgāriṇīnām aṅganābhir anukaraṇaṁ līlā | yathā mamaiva—</p>
<pre><code>taha diṭṭhaṁ taha bhaṇiaṁ tāe ṇiadaṁ tahā tahāsīṇam |


avalohaṁ sa{i}ṇhaṁ sabibbhamaṁ jaha savattīhim ||


[_tathā dṛṣṭaṁ tathā bhaṇitaṁ tathā niyataṁ tathā tathāsīnam |_


_avalokitaṁ sa-tṛṣṇaṁ sa-vibhramaṁ yathā sapatnībhiḥ_ ||]
</code></pre>
<p>yathā vā, tenehitaṁ vadati yāti tathā yathāsau ity-ādi ||37b||</p>
<p><strong>tātkāliko viṣeṣas tu vilāso’ṅga-kriyoktiṣu |38a|</strong></p>
<p>**dhanikaḥ: <strong>atha <strong>vilāsaḥ</strong>—<strong>tātkāliko</strong> iti</strong> | **dayitāvalokanādikāle’ṅge kriyāyāṁ vacane ca sātiśaya-viśeṣotpattir vilāsaḥ | yathā mālatī-mādhave—</p>
<pre><code>atrāntare kim api vāg-vibhavātivṛtta-


vaicitryam ullasita-vibhramam āyatākṣyāḥ |


tad-bhūri-sāttvika-vikāram apāsta-dhairyaṁ 


ācāryakaṁ vijayi mānmatham āvirāsīt || [mā.mā. 1.29] ||38a||
</code></pre>
<p><strong>ākalpa-racanālpāpi vicchittiḥ kānti-poṣa-kṛt ||38b||</strong></p>
<p>**dhanikaḥ: <strong>atha <strong>vicchittiḥ</strong>—<strong>ākalpa</strong> iti |</strong> **stoko’pi veṣo bahutara-kamanīyatā-kārī vicchittiḥ | yathā kumāra-sambhave—</p>
<pre><code>karṇārpito lodhra-kaṣāya-rūkṣe 


gorocanākṣepa-nitānta-gaure |


tasyāḥ kapole para-bhāga-lābhād 


babandha cakṣūṁṣi yava-prarohaḥ || [ku.saṁ. 7.17] ||38b||
</code></pre>
<p><strong>vibhramas tvarayā kāle bhūṣā-sthāna-viparyayaḥ |39a|</strong></p>
<p>**dhanikaḥ: **atha <strong>vibhramaḥ</strong>—<strong>vibhramas</strong> iti | yathā—</p>
<pre><code>abhyudgate śaśini peśala-kānta-dūtī


saṁlāpa-saṁvalita-locana-mānasābhiḥ |


agrāhi maṇḍana-vidhir viparīta-bhūṣā-


vinyāsa-hāsita-sakhī-janam aṅganābhiḥ ||
</code></pre>
<p>yathā vā mamaiva—</p>
<pre><code>śrutvāyātaṁ bahiḥ kāntam asamāpta-vibhūṣaṇā |


bhāle’ñjanaṁ dṛśor lākṣā kapole tilakaḥ kṛtaḥ || ||39a||


**krodhāśru-harṣa-bhīty-ādeḥ saṅkaraḥ kila-kiñcitam ||39b||**
</code></pre>
<p>**dhanikaḥ: <strong>atha kilakiñcitam—<strong>krodhāśru</strong> iti |</strong> **yathā mamaiva—</p>
<pre><code>rati-krīḍā-dyūte katham api samāsādya samayaṁ


mayā labdhe tasyāḥ kvaṇita-kala-kaṇṭhārdham adhare |


kṛta-bhrū-bhaṅgāsau prakaṭita-vilakṣārdha-rudita-


smita-krodhodbhrāntaṁ punar api vidadhyān mayi mukham || 
</code></pre>
<p><strong>bahurūpa-miśraḥ</strong> : kilakiñcitam āha—krodheti | rudita-harṣādīnāṁ saṅkaraḥ ekīkaraṇaṁ kilakiñcitam iti | yathā—(yathā dhanika-vṛttyām) ||39b||</p>
<p><strong>moṭṭāyitaṁ tu tad-bhāva-bhāvaneṣṭa-kathādiṣu |40a|</strong></p>
<p><strong>dhanikaḥ: <strong>atha moṭṭāyitaṁ</strong>—moṭṭāyitaṁ</strong> iti | iṣṭa-kathādiṣu priyatama-kathānukaraṇādiṣu priyānurāgeṇa bhāvitāntaḥkaraṇatvaṁ moṭṭāyitam | yathā padma-guptasya—</p>
<pre><code>citra-vartiny api nṛpe tattvāveśena cetasi |


vrīḍārdha-valitaṁ cakre mukhendum avaśaiva sā || [navasāha. 6.45]
</code></pre>
<p>yathā vā—</p>
<pre><code>mātaḥ kaṁ hṛdaye nidhāya suciraṁ romāñcitāṅgī muhur


jṛmbhāmanthara-tārakāṁ sulalitāpāṅgāṁ dadhānā dṛśam |


suptevālikhiteva śūnya-hṛdayā lekhāvaśeṣībhavasy


ātma-drohiṇi kiṁ hriyā kathaya me gūḍho nihanti smaraḥ || ||40a||
</code></pre>
<p><strong>sānandāntaḥ kuṭṭamitaṁ kupyet keśādhara-grahe ||40b||</strong></p>
<p>**dhanikaḥ: **yathā vā, mamaiva—<strong>sānandāntaḥ</strong> iti | yathā—</p>
<pre><code>nāndī-padāni rati-nāṭaka-vibhramāṇāṁ


ājñākṣarāṇi paramāṇy athavā smarasya |


daṣṭe’dhare praṇayinā vidhūtāgra-pāṇeḥ


sītkāra-śuṣka-ruditāni jayanti nāryāḥ ||2.40b||[^6] ||40b||
</code></pre>
<p><strong>garvābhimānād iṣṭe’pi bibboko’nādara-kriyā |41a|</strong></p>
<p>**dhanikaḥ: **atha bibbokaḥ—<strong>garvābhimānād</strong> iti | yathā mamaiva—</p>
<pre><code>sa-vyājaṁ tilakālakānviralayaṁl lolāṅguliḥ saṁspṛśan


vāraṁ vāram udañcayan kuca-yuga-prodañci-nīlāñcalam |


yad-bhrū-bhaṅga-taraṅgita-dṛśā sāvajñam ālokitaṁ


tad-garvād avadhīrito’smi na punaḥ kānte kṛtārthīkṛtaḥ || ||41a||
</code></pre>
<p><strong>sukumārāṅga-vinyāso masṛṇo lalitaṁ bhavet ||41b||</strong></p>
<p><strong>dhanikaḥ: <strong>atha lalitam</strong>—sukumārāṅga</strong> iti | yathā mamaiva—</p>
<pre><code>sa-bhrū-bhaṅgaṁ kara-kisalayāvartanair ālapantī 


sā paśyantī lalita-lalitaṁ locanasyāñcalena 


vinyasyantī caraṇa-kamale līlayā svaira-yātair


niḥsaṅgītaṁ prathama-vayasā nartitā paṅkajākṣī || ||41b||
</code></pre>
<p><strong>prāpta-kālaṁ na yad brūyād vrīḍayā vihṛtaṁ hi tat |42a|</strong></p>
<p>**dhanikaḥ: **atha vihṛtam—<strong>prāpta-kālaṁ</strong> iti | prāptāvasarasyāpi vākyasya lajjayā yad avacanaṁ tad vihṛtam, yathā—</p>
<pre><code>pādāṅguṣṭhena bhūmiṁ kisalaya-rucinā sāpadeśaṁ likhantī


bhūyo bhūyaḥ kṣipantī mayi sita-śabale locane lola-tāre |


vakraṁ hrīnamram īṣat-sphurad-adhara-puṭaṁ vākya-garbhaṁ dadhānā


yan māṁ novāca kiñcit sthitam api hṛdaye mānasaṁ tad dunoti || [amaru 136?] ||42a||
</code></pre>
<p><strong>mantrī svaṁ vobhayaṁ vāpi sakhā tasyārtha-cintane ||42b||</strong></p>
<p>**dhanikaḥ: **atha netuḥ kāryāntara-sahāyān āha—<strong>mantrī svaṁ</strong> iti | tasya neturarthacintāyāṁ tantrāvāpādilakṣaṇāyāṁ mantrī vātmā vobhayaṁ vā sahāyaḥ ||42b||</p>
<p><strong>mantriṇā lalitaḥ śeṣā mantri-svāyatta-siddhayaḥ |43a|</strong></p>
<p>**dhanikaḥ: <strong>tatra vibhāgamāha <strong>mantriṇā</strong> iti |</strong> **uktalakṣaṇo lalito netā mantryāyattasiddhiḥ | śeṣā dhīrodāttādayaḥ | aniyamena mantriṇā svena vobhayena vāṅgīkṛtasiddhaya iti |||43a||</p>
<p><strong>ṛtvik-purohitau dharme tapasvi-brahma-vādinaḥ ||43b||</strong></p>
<p>**dhanikaḥ: <strong>dharmasahāyāstu—<strong>ṛtvik-purohitau</strong> iti</strong> | **brahma vedastaṁ vadanti vyācakṣate vā tacchīlā brahmavādinaḥ | ātmajñānino vā | śeṣāḥ pratītāḥ ||43b||</p>
<p><strong>suhṛt-kumārāṭavikā daṇḍe sāmanta-sainikāḥ |44a|</strong></p>
<p>**dhanikaḥ: <strong>duṣṭadamanaṁ daṇḍaḥ | tatsahāyāstu—<strong>suhṛt</strong> iti |</strong> **spaṣṭam | evaṁ tattatkāryāntareṣu sahāyāntarāṇi yojyāni ||44a||</p>
<p><strong>antaḥpure varṣa-varāḥ kirātā mūka-vāmanāḥ ||44b||</strong></p>
<p><strong>mlecchābhīra-śakārādyāḥ sva-sva-kāryopayoginaḥ |45a|</strong></p>
<p>**dhanikaḥ: **yadāha—<strong>antaḥpure</strong> iti | śakāro rājñaḥ śyālo hīnajātiḥ ||44b-45a||</p>
<p><strong>jyeṣṭha-madhyādhamatvena sarveṣāṁ ca trirūpatā ||45b||</strong></p>
<p><strong>tāratamyād yathoktānāṁ guṇānāṁ cottamāditā |46a|</strong></p>
<p>**dhanikaḥ: **viśeṣāntaramāha—<strong>jyeṣṭha</strong> iti | evaṁ prāguktānāṁ nāyakanāyikādūtadūtīmantripurohitādīnāmuttamamadhyamādhamabhāvena trirūpatā | uttamādibhāvaś ca na guṇasaṅkhyopacayāpacayena kiṁ tarhi guṇātiśayatāratamyena ||45b-46a||</p>
<p><strong>evaṁ nāṭye vidhātavyo nāyakaḥ saparicchadaḥ ||46b||</strong></p>
<p><strong>tad-vyāpārātmikā vṛttiś caturdhā tatra kaiśikī |</strong></p>
<p><strong>gīta-nṛtya-vilāsādyair mṛduḥ śṛṅgāra-ceṣṭitaiḥ ||47||</strong></p>
<p>**dhanikaḥ: dhanikaḥ: <strong>ukto nāyakaḥ | tadvyāpārastūcyate—<strong>evaṁ nāṭye</strong> iti</strong> | **pravṛttirūpo netṛvyāpārasvabhāvo vṛttiḥ | sā ca kaiśikī-sātvatī-ārabhaṭī-bhāratībhedāccaturvidhā | tāsāṁ gītanṛtyavilāsakāmopabhogādyupalakṣyamāṇo mṛduḥ śṛṅgārī kāmaphalāvacchinno vyāpāraḥ kaiśikī ||47||</p>
<p><strong>narma-tat-sphiñja-tat-sphoṭa-tad-garbhaś caturaṅgikā |48a|</strong></p>
<p>**dhanikaḥ: **sā tu—<strong>narma-tat</strong> iti | tadityanena sarvatra narma parāmṛśyate ||48a||</p>
<p><strong>vaidagdhya-krīḍitaṁ narma priyopacchandanātmakam ||48b||</strong></p>
<p><strong>hāsyenaiva sa-śṛṅgāra-bhayena vihitaṁ tridhā |</strong></p>
<p><strong>ātmopakṣepa-sambhoga-mānaiḥ śṛṅgāry api tridhā ||49||</strong></p>
<pre><code>**śuddham aṅgaṁ bhayaṁ dvedhā tredhā vāg-veṣa-ceṣṭitaiḥ |**


**sarvaṁ sahāsyam ity evaṁ narmāṣṭādaśadhoditam ||50||**
</code></pre>
<p>**dhanikaḥ: <strong>tatra—<strong>vaidagdhya</strong> iti</strong> | **agrāmya iṣṭajanāvarjanarūpaḥ parihāso narma | tac ca śuddhahāsyena saśṛṅgārahāsyena sabhayahāsyena ca racitaṁ trividham | śṛṅgāravadapi svānurāganivedanasaṁmogecchāprakāśana-sāparādhapriyapratibhedanaistrividhameva | bhayanarmāpi śuddharasāntarāṅgabhāvāddvividham | evaṁ ṣaḍvidhasya pratyekaṁ vāgveṣaceṣṭāvyatikareṇāṣṭādaśavidhatvam |</p>
<p>tatra vacohāsyanarma yathā—</p>
<pre><code>patyuḥ śiraścandrakalāmanena spṛśeti sakhyā parihāsapūrvam |


sā rañjayitvā caraṇau kṛtāśīrmālyena tāṁ nirvacanaṁ jaghāna || 
</code></pre>
<p>veṣanarma yathā nāgānande vidūṣakaśekharakavyatikare | kriyānarma yathā mālavikāgnimitra utsvapnāyamānasya vidūṣakasyopari nipuṇikā sarpabhramakāraṇaṁ daṇḍakāṣṭhaṁ pātayati | evaṁ vakṣyamāṇeṣvapi vāgveṣaceṣṭāparatvamudāhāryam |</p>
<p>śṛṅgāravadātmopakṣepanarma yathā—</p>
<pre><code>madhyāhaṁ gamaya tyaja śramajalaṁ sthitvā payaḥ pīyatāṁ


mā śūnyeti vimuñca pāntha vivaśaḥ śītaḥ prapāmaṇḍapaḥ | 


tāmeva smara ghasmarasmaraśaratrastāṁ nijapreyasīṁ


tvaccittaṁ tu na rañjayanti pathika prāyaḥ prapāpālikāḥ ||
</code></pre>
<p>saṁbhoganarma yathā—</p>
<pre><code>sāloe ccia sūre ghariṇī gharasāmiassa ghettūṇa |


ṇecchantassa vi pāe dhuai hasantī hasantassa ||
</code></pre>
<p>mānanarma yathā—</p>
<pre><code>tadavitathamavādīryanmama tvaṁ priyeti


priyajanaparibhuktaṁ yaddukūlaṁ dadhānaḥ | 


madadhivasati māgāḥ kāmināṁ maṇḍanaśrīr


vrajati hi saphalatvaṁ vallabhālokanena ||
</code></pre>
<p>bhayanarma yathā ratnāvalyāmālekhyadarśanāvasare—<strong>susaṁgatā</strong>—jāṇido mae eso savvo vuttanto samaṁ cittaphalahaeṇa | tā devīe ṇivedaissam | ityādi |</p>
<p>śṛṅgārāṅgaṁ bhayanarma | yathā mamaiva—</p>
<pre><code>abhivyaktālīkaḥ sakalaviphalopāyavibhavaś


ciraṁ dhyātvā sadyaḥ kṛtakṛtakasaṁrambhanipuṇam |  


itaḥ pṛṣṭhe pṛṣṭhe kimidamiti saṁtrāsya sahasā
</code></pre>
<p>kṛtāśleṣaṁ dhūrtaḥ smitamadhuramāliṅgati badhūm || ||48b-50||</p>
<pre><code>**narma-sphiñjaḥ sukhārambho bhayānto nava-saṅgame |51a|**
</code></pre>
<p>**dhanikaḥ: <strong>atha narmasphiñjaḥ—<strong>narma-sphiñjaḥ</strong> iti</strong> | **yathā mālavikāgnimitre saṅkete nāyakamabhisṛtāyāṁ nāyikāyāṁ nāyakaḥ—</p>
<pre><code>visṛja sundari saṁgamasādhvasaṁ nanu cirātprabhṛti praṇayonmukhe | 


parigṛhāṇa gate sahakāratāṁ tvamatimuktalatācaritaṁ mayi || 
</code></pre>
<p><strong>mālavikā</strong>—bhaṭṭā, devīe bhayeṇa attaṇo vi piaṁ kāuṁ ṇa pāremi ityādi ||51a||</p>
<pre><code>**narma-sphoṭas tu bhāvānāṁ sūcito’lpa-rase lavaiḥ ||51b||**
</code></pre>
<p>**dhanikaḥ: <strong>atha narmasphoṭaḥ—<strong>narma-sphoṭas</strong> iti |</strong> **yathā mālatīmādhave—<strong>makarandaḥ</strong>—</p>
<pre><code>gamanamalasaṁ śūnyā dṛṣṭiḥ śarīramasauṣṭhavaṁ


śvasitamadhikaṁ kiṁ nvetatsyātkimanyadato'tha vā | 


bhramati bhuvane kandarpājñā vikāri ca yauvanaṁ


lalitamadhurāste te bhāvāḥ kṣipanti ca dhīratām ||
</code></pre>
<p>ityatra gamanādibhirbhāvaleśairmādhavasya mālatyāmanurāgaḥ stokaḥ prakāśyate ||51b||</p>
<pre><code>**channa-netṛ-pratīcāro narma-garbho’rtha-hetave |**


**aṅgaiḥ sahāsya-nirhāsyair ebhir eṣo’tra kaiśikī ||52||**
</code></pre>
<p>**dhanikaḥ: **atha narmagarbhaḥ—<strong>channa-netṛ</strong> iti | yathāmaru-śatake—</p>
<pre><code>dṛṣṭvaikāsana-saṁsthite priyatame paścād upetyādarād


ekasyā nayane nimīlya vihita-krīḍānubandha-cchalaḥ |


īṣad-vakrima-kandharaḥ sapulakaḥ premollasan-mānasām
</code></pre>
<p>antar-hāsa-lasat-kapola-phalakāṁ dhūrto&rsquo;parāṁ cumbati || [amaru 19]<sup id="fnref:2"><a href="#fn:2" class="footnote-ref" role="doc-noteref">2</a></sup> ||52||</p>
<pre><code>**viśokā sāttvatī sattva-śaurya-tyāga-dayārjavaiḥ |**


**saṁlāpotthāpakāvasthāṁ sāṅghātyaḥ parivartakaḥ ||53||**
</code></pre>
<p>**dhanikaḥ: **śokahīnaḥ sattvaśauryatyāgadayāharṣādibhāvottaro nāyakavyāpāraḥ sāttvatī | tadaṅgāni ca saṁlāpotthāpakasāṅghātyaparivartakākhyāni ||53||</p>
<pre><code>**saṁlāpako gabhīroktir nānā-bhāva-rasā mithaḥ |54a|**
</code></pre>
<p>**dhanikaḥ: <strong>tatra—<strong>saṁlāpako</strong> iti |</strong> **yathā vīracarite—</p>
<p><strong>rāmaḥ</strong>—ayaṁ sa yaḥ kila saparivārakārttikeyavijayāvarjitena bhagavatā nīlalohitena parivatsarasahasrāntevāsine tubhyaṁ prasādīkṛtaḥ paraśuḥ |</p>
<p><strong>paraśurāmaḥ</strong>—rāma rāma dāśarathe, sa evāyamācāryapādānāṁ priyaḥ paraśuḥ—</p>
<pre><code>śastraprayogakhuralīkalahe gaṇānāṁ


sainyairvṛto vijita eva mayā kumāraḥ | 


etāvatāpi parirabhya kṛtaprasādaḥ


prādādamuṁ priyaguṇo bhagavāngururme ||
</code></pre>
<p>ityādinānāprakārabhāvarasena rāmaparaśurāmayoranyonyagabhīravacasā saṁlāpa iti ||54a||</p>
<pre><code>**utthāpakas tu yatrādau yuddhāyotthāpayet param ||54b||**
</code></pre>
<p>**dhanikaḥ: **athotthāpakaḥ—<strong>utthāpakas</strong> iti | yathā vīracarite—</p>
<pre><code>ānandāya ca vismayāya ca mayā dṛṣṭo'si duḥkhāya vā


vaitṛṣṇyaṁ nu kuto'dya saṁprati mama tvadarśane cakṣuṣaḥ | 


tvatsāṅgatyasukhasya nāsmi viṣayaḥ kiṁ vā bahuvyāhṛtair


asminviśrutajāmadagnyavijaye bāhau dhanurjṛmbhatām || ||54b||


**mantrārtha-daiva-śaktyādeḥ sāṅghātyaḥ saṅgha-bhedanam |55a|**
</code></pre>
<p>**dhanikaḥ: <strong>atha sāṅghātyaḥ—<strong>mantrārtha</strong> iti |</strong> **mantraśaktyā | yathā mudrārākṣase rākṣasasahāyādīnāṁ cāṇakyena svabuddhyā bhedanam | arthaśaktyā tatraiva | yathā parvatakābharaṇasya rākṣasahastagamanena malayaketusahotthāyibhedanam | daivaśatyā tu | yathā rāmāyaṇe rāmasya daivaśaktyā rāvaṇādvibhīṣaṇasya bheda ityādi ||55a||</p>
<pre><code>**prārabdhotthāna-kāryānya-karaṇāt parivartakaḥ ||55b||**
</code></pre>
<p>**dhanikaḥ: <strong>atha parivartakaḥ—<strong>prārabdhotthāna</strong> iti |</strong> **prastutasyodyogakāryasya parityāgena kāryāntarakaraṇaṁ parivartakaḥ | yathā vīracarite—</p>
<pre><code>herambadantamusalollikhitaikabhitti


vakṣo viśākhaviśikhabraṇalāñchanaṁ me | 


romāñcakañcukitamadbhutavīralābhā


dyatsatyamadya parirabdhumivecchati tvām || 
</code></pre>
<p><strong>rāmaḥ</strong>—bhagavan, parirambhaṇamiti prastutapratīpametat | ityādi ||55b||</p>
<pre><code>**ebhir aṅgaiś caturdheyaṁ sāttvaty ārabhaṭī punaḥ |**


**māyendrajāla-saṅgrāma-krodhodbhrāntādi-ceṣṭitaiḥ ||56||**
</code></pre>
<p>**dhanikaḥ: <strong>sātvatīmupasaṁharannārabhaṭīlakṣaṇamāha—<strong>ebhir</strong> iti</strong> | **māyāmantrabalenāvidyamānavastuprakāśanam | tantrabalādindrajālam ||56||</p>
<pre><code>**saṅkṣiptikā syāt saṁpheṭo vastūtthānāvapātane |**


**saṅkṣipta-vastu-racanā saṅkṣiptiḥ śilpa-yogataḥ ||57||**
</code></pre>
<p>**dhanikaḥ: <strong>tatra—<strong>saṅkṣiptikā</strong> iti |</strong> **mṛdvaṁśadalacarmādidravyayogena vastūtthāpanaṁ saṁkṣiptiḥ | yathodayanacarite kiliñjahastiprayogaḥ | pūrvanāyakāvasthānivṛttyāvasthāntaraparigrahamanye saṁkṣiptikāṁ manyante | yathā vālinivṛttyā sugrīvaḥ | yathā ca paraśurāmasyauddhatyanivṛttyā śāntatvāpādanaṁ puṇyā brāhmaṇajātiḥ ityādinā ||57||</p>
<pre><code>**pūrva-netṛ-nivṛttyānye netrantara-parigrahaḥ |**


**sampheṭas tu samāghātaḥ kruddha-saṁrabdhayor dvayoḥ ||58||**
</code></pre>
<p>**dhanikaḥ: <strong>atha saṁpheṭaḥ—<strong>pūrva-netṛ</strong> iti</strong> | **yathā mādhavāghoraghaṇṭayormālatīmādhave | indrajillakṣmaṇayoś ca rāmāyaṇapratibaddhavastuṣu ||58||</p>
<pre><code>**māyādy-utthāpitaṁ vastu vastūtthāpanam iṣyate |59a|**
</code></pre>
<p>**dhanikaḥ: <strong>atha vastūtthāpanam—<strong>māyādi</strong> iti</strong> | **yathodāttarāghave—</p>
<pre><code>jīyante jayino'pi sāndratimiravrātairviyadvyāpibhir


bhāsvantaḥ sakalā raver api rucaḥ kasmādakasmādamī | etāścograkabandharandhrarudhirairādhmāyamānodarā


muñcantyānanakandarānalamucastīvrā ravāḥ pheravāḥ || ityādi | ||59a||


**avapātas tu niṣkrāma-praveśa-trāsa-vidravaiḥ ||59b||**
</code></pre>
<p>**dhanikaḥ: <strong>athāvapātaḥ—<strong>avapātas tu</strong> iti</strong> | **yathā ratnāvalyām—</p>
<pre><code>kaṇṭhe kṛtvāvaśeṣaṁ kanakamayamadhaḥ śṛṅkhalādāma karṣan


krāntvā dvārāṇi helāvalacaraṇavalatkiṅkiṇīcakravālaḥ | 


dattātaṅko gajānāmanusṛtasaraṇiḥ saṁbhramādaśvapālaiḥ


prabhraṣṭo'yaṁ plavaṅgaḥ praviśati nṛpatermandiraṁ mandurātaḥ || 


naṣṭaṁ varṣavarairmanuṣyagaṇanābhāvādakṛtvā trapām


antaḥ kañcukikañcukasya viśati trāsādayaṁ vāmanaḥ | 


paryantāśrayibhirnijasya sadṛśaṁ nāmnaḥ kirātaiḥ kṛtaṁ


kubjā nīcatayaiva yānti śanakairātmekṣaṇāśaṅkinaḥ || 
</code></pre>
<p>yathā ca priyadarśanāyāṁ prathame&rsquo;ṅke vindhyaketvavaskande ||59b||</p>
<pre><code>**ebhir aṅgaiś catardheyaṁ nārtha-vṛttir ataḥ parā |**


**caturthī bhāratī sāpi vācyā nāṭaka-lakṣaṇe ||60||**


**kaiśikī sāttvatī cārtha-vṛttim ārabhaṭīm iti |**


**paṭhantaḥ pañcamīṁ vṛttim audbhaṭāḥ pratijānate ||61||**
</code></pre>
<p>**dhanikaḥ: **upasaṁharati—**ebhir aṅgaiḥ <strong>iti</strong> | **sā tu lakṣye kvacidapi na dṛśyate na copapadyate raseṣu hāsyādīnāṁ bhāratyātmakatvāt | nīrasasya ca kāvyārthasya cābhāvāt | tisra evaitā arthavṛttayaḥ | bhāratī tu śabdavṛttirāmukhasaṅgatvāttatraiva vācyā ||60-61||</p>
<pre><code>**śṛṅgāre kaiśikī vīre sāttvaty ārabhaṭī punaḥ |**


**rase raudre ca bībhatse vṛttiḥ sarvatra bhāratī ||62||**
</code></pre>
<p>**dhanikaḥ: <strong>vṛttiniyamamāha—<strong>śṛṅgāre</strong> iti</strong> | **deśabhedabhinnaveṣādistu nāyakādivyāpāraḥ pravṛttirityāha—</p>
<pre><code>**deśa-bhāṣā-kriyā-veṣa-lakṣaṇāḥ syuḥ pravṛttayaḥ |**


**lokād evāvagamyaitā yathaucityaṁ prayojayet ||63||**


**pāṭhyaṁ tu saṁskṛtaṁ nṛṇām anīcānāṁ kṛtātmanām |**


**liṅginīnāṁ mahādevyā mantrajā-veśyayoḥ kvacit ||64||**
</code></pre>
<p>**dhanikaḥ: <strong>tatra pāṭhyaṁ prati viśeṣaḥ—<strong>deśa-bhāṣā</strong> iti |</strong> **kvaciditi devīprabhṛtīnāṁ saṁbandhaḥ ||64|| |</p>
<pre><code>**strīṇāṁ tu prākṛtaṁ prāyaḥ śauraseny-adhameṣu ca |65a|**
</code></pre>
<p>**dhanikaḥ: **prakṛterāgataṁ prākṛtam | prakṛtiḥ saṁskṛtaṁ tadbhavaṁ tatsamaṁ deśītyanekaprakāram | saurasenī māgadhī ca svaśāstraniyate ||65a||</p>
<pre><code>**piśācātyanta-nīcādau paiśācaṁ māgadhaṁ tathā ||65b||**


**yad deśaṁ nīca-pātraṁ yat tad deśaṁ tasya bhāṣitam |**


**kāryataś cottamādīnāṁ kāryo bhāṣā-vyatikramaḥ ||66||**
</code></pre>
<p>**dhanikaḥ: **spaṣṭārthametat ||65b-66||</p>
<pre><code>**bhagavanto varair vācyā vidvad-devarṣi-liṅginaḥ |**


**viprāmātyāgrajāś cārthā naṭī-sūtra-bhūtau mithaḥ ||67||**
</code></pre>
<p>**dhanikaḥ: <strong>āmantryāmantrakaucityenāmantraṇamāha—<strong>bhagavanto</strong> iti</strong> | **āryāviti saṁbandhaḥ ||67||</p>
<pre><code>**rathī sūtena cāuṣmān pūjyaiḥ śiṣyātmajānujāḥ |**


**vatseti tātaḥ pūjyo’pi sugṛhītābhidhas tu taiḥ ||68||**
</code></pre>
<p>**dhanikaḥ: **apiśabdātpūjyena śiṣyātmajānujāstāteti vācyāḥ | so&rsquo;pi taistāteti sugṛhītanāmā ceti ||68||</p>
<pre><code>**bhāvo’nugena sūtrī ca mārṣety etena so’pi ca |69a|**
</code></pre>
<p>**dhanikaḥ: **sūtradhāraḥ pāripārśvakena bhāva iti vaktavyaḥ | sa ca sūtriṇā mārṣa iti ||69a||</p>
<pre><code>**devaḥ svāmīti nṛpatir bhṛtyair bhaṭṭeti cādhamaiḥ ||69b||**


**āmantraṇīyāḥ pativaj jyeṣṭha-madhyādhamaiḥ striyaḥ |70a|**
</code></pre>
<p>**dhanikaḥ: **vidvaddevādistriyo bhartṛvadeva devarādibhirvācyāḥ ||69b-70a||</p>
<p><strong>samā haleti preṣyā ca hañje veśyājjukā tathā ||70b||</strong></p>
<p><strong>kuṭṭiny attety anugataiḥ pūjyāmbā jaratī-janaiḥ |</strong></p>
<p><strong>vidūṣakeṇa bhavatī rājñī ceṭīti śabdyate ||71||</strong></p>
<p>**dhanikaḥ: **tatra striyaṁ prati viśeṣaḥ |</p>
<p>pūjyā jaratī ambeti | spaṣṭamanyat ||70b-71||</p>
<p><strong>ceṣṭā-guṇodāhṛti-sattva-bhāvān</strong></p>
<p><strong>aśeṣato netṛ-daśā-vibhinnān |</strong></p>
<p><strong>ko vaktum īśo bharato na yo vā</strong></p>
<p><strong>yo vā na devaḥ śaśi-khaṇḍa-mauliḥ ||72||</strong></p>
<p>**dhanikaḥ: **diṅmātraṁ darśitamityarthaḥ | ceṣṭā līlādyāḥ, guṇā vinayādyāḥ, udāhṛtayaḥ saṁskṛtaprākṛtādyā uktayaḥ, sattvaṁ nirvikārātmakaṁ manobhāvaḥ sattvasya prathamo vikārastena hāvādayo hyupalakṣitāḥ ||72||</p>
<p>iti śrīviṣṇusūnordhanikasya kṛtau daśarūpāvaloke</p>
<p>netṛprakāśo nāma dvitīyaḥ prakāśaḥ samāptaḥ |</p>
<p><strong>||2||</strong></p>
<p>…</p>
<p>(3)</p>
<h2 id="tṛtīyaḥ-prakāśaḥ-">tṛtīyaḥ prakāśaḥ |</h2>
<p><strong>prakṛtivādathānyeṣāṁ bhūyo rasaparigrahāt |</strong></p>
<p><strong>saṁpūrṇalakṣaṇatvācca pūrvaṁ nāṭakamucyate ||1||</strong></p>
<p>**dhanikaḥ: **bahuvaktavyatayā rasavicārātilaṅghanena vastunetṛrasānāṁ vibhajya nāṭakādiṣūpayogaḥ pratipādyate—<strong>prakṛtivād</strong> iti | uddiṣṭadharmakaṁ hi nāṭakamanuddiṣṭadharmāṇāṁ prakaraṇādīnāṁ prakṛtiḥ | śeṣaṁ pratītam ||1||</p>
<p><strong>pūrvaraṅgaṁ vidhāyādau sūtradhāre vinirgate |</strong></p>
<p><strong>praviśya tadvadaparaḥ kāvyamāsthāpayennaṭaḥ ||2||</strong></p>
<p>**dhanikaḥ: <strong>tatra—<strong>pūrvaraṅgaṁ</strong> iti</strong> | **pūrvaṁ rajyate&rsquo;sminniti pūrvaraṅgo nāṭyaśālā | tatsthaprathamaprayogavyutthāpanādau pūrvaraṅgatā | taṁ vidhāya vinirgate prathamaṁ sūtradhāre tadvadeva vaiṣṇavasthānakādinā praviśyānyo naṭaḥ kāvyārthaṁ sthāpayet | sa ca kāvyārthasthāpanātsūcanātsthāpakaḥ ||2||</p>
<p><strong>divyamartye sa tadrūpo miśramanyatarastayoḥ |</strong></p>
<p><strong>sūcayedvastu bījaṁ vā mukhaṁ pātramathāpi vā ||3||</strong></p>
<p>**dhanikaḥ: **sa sthāpako divyaṁ vastu divyo bhūtvā martyaṁ ca martyarūpo bhūtvā miśraṁ ca divyamartyeyoranyataro bhūtvā sūcayet | vastu bījaṁ mukhaṁ pātraṁ vā | vastu yathodāttarāghave—</p>
<pre><code>rāmo mūrdhni nidhāya kānanamagānmālāmivājñāṁ guros


tadbhaktyā bharatena rājyamakhilaṁ mātrā sahaivojjhitam | 


tau sugrīvavibhīṣaṇāvanugatau nītau parāṁ saṁpadaṁ


prodvṛttā daśakandharaprabhṛtayo dhvastāḥ samastā dviṣaḥ ||
</code></pre>
<p>bījaṁ yathā ratnāvalyām—</p>
<pre><code>dvīpādanyasmādapi madhyādapi jalanidherdiśo'pyantāt |


ānīya jhaṭiti ghaṭayati vidhirabhimatamabhimukhībhūtaḥ || 
</code></pre>
<p>mukhaṁ yathā—</p>
<pre><code>āsāditaprakaṭanirmalacandrahāsaḥ


prāptaḥ śaratsamaya eṣa viśuddhakāntaḥ |


utkhāya gāḍhatamasaṁ ghanakālamugraṁ


rāmo daśāsyamiva saṁbhṛtabandhujīvaḥ || 
</code></pre>
<p>pātraṁ yathā śākuntale—</p>
<pre><code>tavāsmi gītarāgeṇa hāriṇā prasabhaṁ hṛtaḥ |


eṣa rājeva duṣyantaḥ sāraṅgeṇātiraṁhasā || ||3||
</code></pre>
<p><strong>raṅgaṁ prasādya madhuraiḥ ślokaiḥ kāvyārthasūcakaiḥ |</strong></p>
<p><strong>ṛtuṁ kañcidupādāya bhāratīṁ vṛttimāśrayet ||4||</strong></p>
<p>**dhanikaḥ: **raṅgasya praśaṁsti kāvyārthānugatārthaiḥ ślokaiḥ kṛtvā—</p>
<pre><code>autsukyena kṛtatvarā sahabhuvā vyāvartamānā hriyā


taistairbandhuvadhūjanasya vacanairnītābhimukhyaṁ punaḥ | 


dṛṣṭvāgre varamāttasādhvasarasā gaurī nave saṅgame


saṁrohatpulakā hareṇa hasatā śliṣṭā śivā pātu vaḥ ||[^8] ||4||
</code></pre>
<p><strong>bhāratī saṁskṛtaprāyo vāgvyāpāro naṭāśrayaḥ |</strong></p>
<p><strong>bhedaiḥ prarocanāyuktairvīthīprahasanāmukhaiḥ ||5||</strong></p>
<p>**dhanikaḥ: <strong>ityādibhireva bhāratīṁ vṛttimāśrayet | sā tu—<strong>bhāratī</strong> iti |</strong> **puruṣaviśeṣaprayojyaḥ saṁskṛtabahulo vākpradhāno naṭāśrayo vyāpāro bhāratī | prarocanā vīthīprahasanāmukhāni cāsyāmaṅgāni ||5||</p>
<p><strong>unmukhīkaraṇaṁ tatra praśaṁsātaḥ prarocanā |6a|</strong></p>
<p>**dhanikaḥ: <strong>yathāddeśaṁ lakṣaṇamāha—<strong>unmukhī</strong> iti |</strong> **prastutārthapraśaṁsanena śrotṛṇāṁ pravṛttyunmukhīkaraṇaṁ prarocanā | yathā ratnāvalyām—</p>
<pre><code>śrīharṣo nipuṇaḥ kaviḥ pariṣadapyeṣā guṇagrāhiṇī


loke hāri ca vatsarājacaritaṁ nāṭye ca dakṣā vayam | 


vastvekaikamapīha vāñchitaphalaprāpteḥ padaṁ kiṁ punar


madbhāgyopacayādayaṁ samuditaḥ sarvo guṇānāṁ gaṇaḥ || ||6a||
</code></pre>
<p><strong>vīthī prahasanaṁ cāpi svaprasaṅge&rsquo;bhidhāsyate ||6b||</strong></p>
<p><strong>vīthyaṅgānyāmukhāṅgatvāducyante&rsquo;traiva tatpunaḥ |</strong></p>
<p><strong>sūtradhāro naṭīṁ brūte mārṣaṁ vātha vidūṣakam ||7||</strong></p>
<p>**svakāryaṁ prastutākṣepi citroktyā yattadāmukham | **</p>
<p><strong>prastāvanā vā tatra syuḥ kathoddhātaḥ pravṛttakam ||8||</strong></p>
<p>**prayogātiśayaścātha vīthyaṅgāni trayodaśa | **</p>
<p><strong>svetivṛttasamaṁ vākyamarthaṁ vā yatra sūtriṇaḥ ||9||</strong></p>
<p>**gṛhītvā praviśetpātraṁ kathoddhāto dvidhaiva saḥ |10a| **</p>
<p><strong>dhanikaḥ: <strong>tatra kathoddhātaḥ—</strong> vīthī prahasanaṁ</strong> iti | vākyaṁ yathā ratnāvalyām—yaugandharāyaṇaḥ—dvīpādanyasmādapi iti | vākyārthaṁ yathā veṇīsaṁhāre—<strong>bhīmaḥ</strong>—</p>
<pre><code>nirvāṇavairidahanāḥ praśamādarīṇāṁ


nandantu pāṇḍutanayāḥ saha keśavena | 


raktaprasādhitabhuvaḥ kṣatavigrahāśca


svasthā bhavantu kururājasutāḥ sabhṛtyāḥ || 
</code></pre>
<p>tato&rsquo;rthenāha—<strong>bhīmaḥ</strong>—</p>
<pre><code>lākṣāgṛhānalaviṣānnasabhāpraveśaiḥ


prāṇeṣu vittanicayeṣu ca naḥ prahṛtya | 


ākṛṣṭapāṇḍavavadhūparidhānakeśāḥ |


svasthā bhavantu mayi jīvati dhārtarāṣṭrāḥ || ||6b-10a||
</code></pre>
<p><strong>kālasāmyasamākṣiptapraveśaḥ syātpravṛttakam ||10b||</strong></p>
<p>**dhanikaḥ: <strong>atha pravṛttakam—<strong>kālasāmya</strong> iti</strong> | **pravṛttakālasamānaguṇavarṇanayā sūcitapātrapraveśaḥ pravṛttakam | yathā—-</p>
<pre><code>āsāditaprakaṭanirmalacandrahāsaḥ


prāptaḥ śaratsamaya eṣa viśuddhakāntaḥ | 


utkhāya gāḍhatamasaṁ ghanakālamugraṁ


rāmo daśāsyamiva saṁbhṛtabandhujīvaḥ || 
</code></pre>
<p>(tataḥ praviśati yathānirdiṣṭo rāmaḥ |) ||10b||</p>
<p>**eṣo&rsquo;yamityupakṣepātsūtradhāraprayogataḥ | **</p>
<p><strong>pātrapraveśo yatraiṣa prayogātiśayo mataḥ ||11||</strong></p>
<p>**dhanikaḥ: <strong>atha prayogātiśayaḥ—<strong>eṣo&rsquo;yam</strong> iti</strong> | **yathā—eṣa rājeva duṣyantaḥ iti ||11||</p>
<p>**uddhātyakāvalagite prapañcatrigate chalam | **</p>
<p><strong>vākkelyadhibale gaṇḍamavasyanditanālike ||12||</strong></p>
<p>**asatpralāpavyāhāramṛdavāni trayodaśa |13a| **</p>
<p>**dhanikaḥ: **atha vīthyaṅgāni—<strong>uddhātyakāvalagite</strong> iti ||12-13a||</p>
<p><strong>gūḍhārthapadaparyāyamālā praśnottarasya vā ||13b||</strong></p>
<p>**yatrānyonyaṁ samālāpo dvedhoddhātyaṁ taducyate |14a| **</p>
<p>**dhanikaḥ: **tatra—<strong>gūḍhārthapada</strong> iti | gūḍhārthaṁ padaṁ tatparyāyaścetyevaṁ mālā | praśnottaraṁ cetyevaṁ vā mālā | dvayoruktipratyuktau taddvividhamuddhātyakam | tatrādyaṁ vikramorvaśyāṁ yathā—</p>
<p><strong>vidūṣakaḥ</strong>—bho vaassa, ko eso kāmo jeṇa tumaṁ pi dūmijjase | so kiṁ puriso ādu itthia tti | <strong>rājā</strong>—sakhe—</p>
<pre><code>manojātiranādhīnā sukheṣveva pravartate | 


snehasya lalito mārgaḥ kāma ityabhidhīyate ||
</code></pre>
<p><strong>vidūṣakaḥ</strong>—evaṁ pi ṇa jāṇe |</p>
<p><strong>rājā</strong>—vayasya, icchāprabhavaḥ sa iti |</p>
<p><strong>vidūṣakaḥ</strong>—kiṁ jo jaṁ icchadi so taṁ kāmeditti |</p>
<p><strong>rājā</strong>—atha kim |</p>
<p><strong>vidūṣakaḥ</strong>—to jāṇidaṁ jaha ahaṁ sūaārasālāe bhoaṇaṁ icchāmi ||</p>
<p>dvitīyaṁ yathā pāṇḍavānande—</p>
<pre><code>kā ślāghyā guṇināṁ kṣamā paribhavaḥ ko yaḥ svakulyaiḥ kṛtaḥ


kiṁ duḥkhaṁ parasaṁśrayo jagati kaḥ ślāghyo ya āśrīyate |


ko mṛtyurvyasanaṁ śucaṁ jahati ke yairnirjitāḥ śatravaḥ


kairvijñātamidaṁ virāṭanagare channasthitaiḥ pāṇḍavaiḥ || ||13b-14a||
</code></pre>
<p><strong>yatraikatra samāveśātkāryamanyatprasādhyate ||14b||</strong></p>
<p>**prastute&rsquo;nyatra vānyatsyāttaccāvalagitaṁ dvidhā |15a| **</p>
<p>**dhanikaḥ: <strong>athāvalagitam—<strong>yatraikatra</strong> iti |</strong> **tatrādyaṁ yathottaracarite samutpannavanavihāragarbhadohadāyāḥ sītāyā dohadakārye&rsquo;nupraviśya janāpavādādaraṇye tyāgaḥ | dvitīyaṁ yathā chalitarāme—</p>
<p><strong>rāmaḥ</strong>—lakṣmaṇa, tāta viyuktāmayodhyāṁ vimānastho nāhaṁ praveṣṭuṁ śaknomi | tadavatīrya gacchāmi—</p>
<pre><code>ko'pi siṁhāsanasyādhaḥ sthitaḥ pādukayoḥ puraḥ |


jaṭāvānakṣamālī ca cāmarī ca virājate || 
</code></pre>
<p>iti bharatadarśanakāryasiddhiḥ ||14b-15a||</p>
<p><strong>asadbhūtaṁ mithaḥstotraṁ prapañco hāsyakṛnmataḥ ||15b||</strong></p>
<p>**dhanikaḥ: <strong>atha prapañcaḥ—<strong>asadbhūtaṁ</strong> iti</strong> | **asadbhūtenārthena pāradāryādinaipuṇyādinā yānyonyastutiḥ sa prapañcaḥ | yathā karpūramañjaryām—</p>
<p><strong>bhairavānandaḥ</strong>—</p>
<pre><code>reṇḍā caṇḍā dikkhidā dhammadārā majjaṁ maṁsaṁ pijjae khajjae a | 


bhikkhā bhojjaṁ cammakhaṇḍaṁ ca sejjā kolo dhammo kassa ṇo hoi rammo || ||15b||
</code></pre>
<p><strong>śrutisāmyādanekārthayojanaṁ trigataṁ tviha |</strong></p>
<p><strong>naṭāditritayālāpaḥ pūrvaraṅge tadiṣyate ||16||</strong></p>
<p>**dhanikaḥ: <strong>atha trigatam—<strong>śrutisāmyād</strong> iti</strong> | **yathā vikramorvaśyām—</p>
<pre><code>mattānāṁ kusumarasena ṣaṭpadānāṁ


śabdo'yaṁ parabhṛtanāda eṣa dhīraḥ | 


kailāse suragaṇasevite samantāt


kinnaryaḥ kalamadhurākṣaraṁ pragītāḥ || ||16||
</code></pre>
<p>**priyābhairapriyairvākyairvilobhya chalanācchalam |17a| **</p>
<p>**dhanikaḥ: <strong>atha chalanam—<strong>priyābhair</strong> iti</strong> | **yathā veṇīsaṁhāre—</p>
<p><strong>bhīmārjunau</strong>—</p>
<pre><code>kartā dyūtacchalānāṁ jatumayaśaraṇoddīpanaḥ so'bhimānī


rājā duḥśāsanādergururanujaśatasyāṅgarājasya mitram | 


kṛṣṇākeśottarīyavyapanayanapaṭuḥ pāṇḍavā yasya dāsāḥ


kvāste duryodhano'sau kathayata puruṣā draṣṭumabhyāgatau svaḥ || ||17a||
</code></pre>
<p><strong>vinivṛttyāsya vākkelī dvistriḥ pratyuktito&rsquo;pi vā ||17b||</strong></p>
<p>**dhanikaḥ: <strong>atha vākkelī—<strong>vinivṛttyāsya</strong> iti |</strong> **asyeti vākyasya prakrāntasya sākāṅkṣasya vinivartanaṁ vākkelī | dvitrirvā uktipratyuktayaḥ | tatrādyā yathottaracarite—</p>
<p><strong>vāsantī</strong>—</p>
<pre><code>tvaṁ jīvitaṁ tvamasi me hṛdayaṁ dvitīyaṁ


tvaṁ kaumudī nayanayoramṛtaṁ tvamaṅge | 


ityādibhiḥ priyaśatairanurudhya mugdhāṁ


tāmeva śāntamathavā kimataḥ pareṇa || 
</code></pre>
<p>uktipratyuktito yathā ratnāvalyām—</p>
<p><strong>vidūṣakaḥ</strong>—bhodi maaṇie, maṁ pi edaṁ caccariṁ sikkhāvehi |</p>
<p><strong>madanikā</strong>—hadāsa, ṇa kkhu esā caccarī | duvadikhaṇḍaaṁ kkhu edam |</p>
<p><strong>vidūṣakaḥ</strong>—bhodi, kiṁ ediṇā khaṇḍeṇa modaā karīanti |</p>
<p><strong>madanikā</strong>—ṇahi | paḍhīadi kkhu edam | ityādi ||17b||</p>
<p>**anyonyavākyādhikyoktiḥ spardhayādhibalaṁ bhavet |18a| **</p>
<p>**dhanikaḥ: <strong>athādhibalam—<strong>anyonyavākyā</strong> iti |</strong> **yathā veṇīsaṁhāre—</p>
<p><strong>arjunaḥ</strong>—</p>
<pre><code>sakalaripujayāśā yatra baddhā sutaiste


tṛṇamiva paribhūto yasya garveṇa lokaḥ | 


raṇaśirasi nihantā tasya rādhāsutasya


praṇamati pitarau vāṁ madhyamaḥ pāṇḍuputraḥ || 
</code></pre>
<p>ityupakrame—</p>
<p><strong>rājā</strong>—are, nāhaṁ bhavāniva vikatthanāpragalbhaḥ | kintu |</p>
<pre><code>drakṣyanti na cirātsuptaṁ bāndhavāstvāṁ raṇāṅgaṇe |


madgadābhinnavakṣo'sthiveṇikābhaṅgabhīṣaṇam || 
</code></pre>
<p>ityantena bhīmaduryodhanayoranyonyavākyasyādhikyoktiradhibalam ||18a||</p>
<p><strong>gaṇḍaḥ prastutasaṁbandhibhinnārthaṁ sahasoditam ||18b||</strong></p>
<p><strong>dhanikaḥ: <strong>atha gaṇḍaḥ—</strong> gaṇḍaḥ</strong> iti |** **yathottaracarite—</p>
<p><strong>rāmaḥ</strong>—</p>
<pre><code>iyaṁ gehe lakṣmīriyamamṛtavartirnayanayo


rasāvasyāḥ sparśo vapuṣi bahalaścandanarasaḥ | 


ayaṁ bāhuḥ kaṇṭhe śiśiramasṛṇo mauktikasaraḥ


kimasyā na preyo yadi paramasahyastu virahaḥ || 
</code></pre>
<p>(praviśya |)</p>
<p><strong>pratīhārī</strong>—deva, uatthido |</p>
<p><strong>rāmaḥ</strong>—ayi, kaḥ |</p>
<p><strong>pratīhārī</strong>—devassa āsaṇṇaparicārao dummuho | iti ||18b||</p>
<p>**rasoktasyānyathā vyākhyā yatrāvasyanditaṁ hi tat |19a| **</p>
<p>**dhanikaḥ: <strong>athāvasyanditam—<strong>rasoktasyā</strong> iti |</strong> **yathā chalitarāme—</p>
<p><strong>sītā</strong>—jāda, kallaṁ kkhu tuhyehiṁ ajujjhāe gantavvam | tahiṁ so rāā viṇaeṇa ṇamidavvo | <strong>lavaḥ</strong>—amba, kimāvābhyāṁ rājopajīvibhyāṁ bhavitavyam |</p>
<p><strong>sītā</strong>—jāda, so kkhu tumhāṇaṁ pidā |</p>
<p><strong>lavaḥ</strong>—kimāvayo raghupatiḥ pitā |</p>
<p><strong>sītā</strong>—(sāśaṅkam |) jāda, ṇa kkhu paraṁ tuhyāṇam | saalāe jjevva puhavīe | iti ||19a||</p>
<p><strong>sopahāsā nigūḍhārthā nālikaiva prahelikā ||19b||</strong></p>
<p>**dhanikaḥ: <strong>atha nālikā—<strong>sopahāsā</strong> iti |</strong> **yathā mudrārākṣase—</p>
<p><strong>caraḥ</strong>—haṁho bahmaṇa, mā kuppa | kiṁ pi tuha uajjhāo jāṇādi | kiṁ pi ahmārisā jaṇā jāṇanti | <strong>śiṣyaḥ</strong>—kimasmadupādhyāyasya sarvajñatvamapahartumicchasi |</p>
<p><strong>caraḥ</strong>—yadi de uvajjhāo savvaṁ jāṇādi tā jāṇādu dāva kassa cando aṇabhippedo tti |</p>
<p><strong>śiṣyaḥ</strong>—kimanena jñātena bhavati |</p>
<p>ityupakrame—</p>
<p><strong>cāṇakyaḥ</strong>—candraguptādaparaktānpuruṣāñjānāmi | ityuktaṁ bhavati ||19b||</p>
<p>**asaṁbaddhakathāprāyo&rsquo;satpalāpo yathottaraḥ |20a| **</p>
<p>**dhanikaḥ: <strong>athāsatpralāpaḥ—<strong>asaṁbaddha</strong> iti |</strong> **nanu cāsaṁbaddhārthatve&rsquo;saṅgatirna vākyadoṣa uktaḥ | tanna | utsvapnāyitamadonmādaśaiśavādīnāmasaṁbaddhapralāpitaiva vibhāvaḥ | yathā—</p>
<pre><code>arciṣmanti vidārya vaktrakuharāṇyāsṛkkato vāsuke


raṅgulyā viṣakarvurāngaṇayataḥ saṁspṛśya dantāṅkurān | 


ekaṁ trīṇi navāṣṭa sapta ṣaḍiti pradhvastasaṅkhyākramā


vācaḥ krauñcaripoḥ śiśutvavikalāḥ śreyāṁsi puṣṇantu vaḥ || 
</code></pre>
<p>yathā ca—</p>
<pre><code>haṁsa prayaccha me kāntāṁ gatistasyāstvayā hṛtā |


vibhāvitaikadeśena deyaṁ yadabhiyujyate || 
</code></pre>
<p>yathā vā—</p>
<pre><code>bhuktā hi mayā girayaḥ snāto'haṁ vahninā pibāmi viyat |


hariharahiraṇyagarbhā matputrāstena nṛtyāmi || ||20a||
</code></pre>
<p><strong>anyārthameva vyāhāro hāsyalobhakaraṁ vacaḥ ||20b||</strong></p>
<p>**dhanikaḥ: <strong>atha vyāhāraḥ—<strong>anyārtham</strong> iti |</strong> **yathā mālavikāgnimitre lāsyaprayogāvasāne—(mālavikā nirgantumicchati |) vidūṣakaḥ—mā dāva | uvaesasuddhā gamissasi | ityupakrame—</p>
<p><strong>gaṇadāsaḥ</strong>—(vidūṣakaṁ prati |) ārya, ucyatāṁ yastvayā kramabhedo lakṣitaḥ |</p>
<p><strong>vidūṣakaḥ</strong>— paḍhamaṁ paccūse bahmaṇassa pūā bhodi | sā tae laṅghidā | (mālavikā smayate |) |</p>
<p>ityādinā nāyakasya viśrabdhanāyikādarśanaprayuktena hāsyalobhakāriṇā vacanena vyāhāraḥ ||20b||</p>
<p>**doṣā guṇā guṇā doṣā yatra syurmṛdavaṁ hi tat |21a| **</p>
<p>**dhanikaḥ: <strong>atha mṛdavam—<strong>doṣā guṇā</strong> iti |</strong> **yathā śākuntale—</p>
<pre><code>medaśchedakṛśodaraṁ laghu bhavatyutthānayogyaṁ vapuḥ


sattvānāmupalakṣyate vikṛtimaccittaṁ bhayakrodhayoḥ | 


utkarṣaḥ sa ca dhanvināṁ yadiṣavaḥ sidhyanti lakṣye cale


mithyaiva vyasanaṁ vadanti mṛgayāmīdṛgvinodaḥ kutaḥ || 
</code></pre>
<p>iti mṛgayādoṣasya guṇīkāraḥ |</p>
<p>yathā ca—</p>
<pre><code>satatamanirvṛtamānasamāyāsasahasrasaṁkulakliṣṭam |


gatanidramaviśvāsaṁ jīvati rājā jigīpurayam || 
</code></pre>
<p>iti rājyaguṇasya doṣībhāvaḥ | ubhayaṁ vā—</p>
<pre><code>santaḥ saccaritodayavyasaninaḥ prādurbhavadyantraṇāḥ


sarvatraiva janāpavādacakitā jīvanti duḥkhaṁ sadā | 


avyutpannamatiḥ kṛtena na satā naivāsatā vyākulo


yuktāyuktavivekaśūnyahṛdayo dhanyo janaḥ prākṛtaḥ || ||21a||
</code></pre>
<p><strong>eṣāmanyatamenārthaṁ pātraṁ cākṣipya sūtrabhṛt ||21b||</strong></p>
<p><strong>prastāvanānte nirgacchettato vastu prapañcayet |22a|</strong></p>
<p>**dhanikaḥ: **iti prastāvanāṅgāni ||21b-22a||</p>
<p><strong>abhigamyaguṇairyukto dhīrodāttaḥ pratāpavān ||22b||</strong></p>
<p>**kīrtikāmo mahotsāhastrayyāstrātā mahīpatiḥ | **</p>
<p><strong>prakhyātavaṁśo rājarṣidivyo vā yatra nāyakaḥ ||23||</strong></p>
<p>**tatprakhyātaṁ vidhātavyaṁ vṛttamatrādhikārikam |24a| **</p>
<p><strong>dhanikaḥ:</strong> tatra—<strong>abhigamyaguṇair</strong> iti |** **yatretivṛtte satyavāgasaṁvādakārinītiśāstraprasiddhābhigāmikādiguṇayukto rāmāyaṇamahābhāratādiprasiddho dhīrodātto rājarṣirdivyo vā nāyakastatprakhyātamevātra nāṭaka ādhikārikaṁ vastu vidheyamiti ||22b-24a|||</p>
<p><strong>yattatrānucitaṁ kiṁcinnāyakasya rasasya vā ||24b||</strong></p>
<p>**viruddhaṁ tatparityājyamanyathā vā prakalpayet |25a| **</p>
<p>**dhanikaḥ: **yathā chadmanā vālivadho māyurājenodāttarāghave parityaktaḥ | vīracarite tu rāvaṇasauhṛdena vālī rāmavadhārthamāgato rāmeṇa hata ityanyathā kṛtaḥ ||24b-25a||</p>
<p><strong>ādyantamevaṁ niścitya pañcadhā tadvibhajya ca ||25b||</strong></p>
<p>**khaṇḍaśaḥ saṁdhisaṁjñāṁś ca vibhāgānapi khaṇḍayet |26a| **</p>
<p>**dhanikaḥ: **anaucityarasavirodhaparihārapariśuddhīkṛtasūcanīyadarśanīyavastuvibhāgaphalānusāreṇopakḷptabījabindupatākāprakarīkāryalakṣaṇārthaprakṛtikaṁ pañcāvasthānuguṇyena pañcadhā vibhajet | punar api caikaikasya bhāgasya dvādaśa trayodaśa caturdaśetyevamaṅgasaṁjñānāṁ sandhīnāṁ vibhāgānkuryāt ||25b-26a||</p>
<p><strong>catuḥṣaṣṭistu tāni syuraṅgānītyaparaṁ tathā ||26b||</strong></p>
<p><strong>patākāṣṭattamapyūnamekādyairanusaṁdhibhiḥ |</strong></p>
<p><strong>aṅgānyatra yathālābhamasaṁdhiṁ prakarīṁ nyaset ||27||</strong></p>
<p>**dhanikaḥ: **aparam api prāsaṅgikamitivṛttamekādyairanusaṁdhibhinyūnamiti pradhānetivṛttādekadvitricaturbhiranusaṁdhibhirnenaṁ patāketivṛttaṁ nyasanīyam | aṅgāni ca pradhānāvirodhe yathālābhaṁ nyasanīyāni | prakarītivṛttaṁ tvaparipūrṇasaṁdhi vidheyam ||26b-27||</p>
<p>**ādau viṣkambhakaṁ kuryādaṅkaṁ vā kāryayuktitaḥ |28a| **</p>
<p>**dhanikaḥ: **tatraivaṁ vibhakte—<strong>ādau viṣkambhakaṁ</strong> iti ||28a||</p>
<p><strong>apekṣitaṁ parityajya nīrasaṁ vastuvistaram ||28b||</strong></p>
<p>**yadā saṁdarśayeccheṣaṁ kuryādviṣkambhakaṁ tadā | **</p>
<p><strong>yadā tu sarasaṁ vastu mūlādeva pravartate ||29||</strong></p>
<p><strong>ādāveva tadāṅkaḥ syādāmukhākṣepasaṁśrayaḥ |30a|</strong></p>
<p>**dhanikaḥ: **iyamatra kāryayuktiḥ ||28b-30a||</p>
<p><strong>pratyakṣanetṛcarito binduvyāptipuraskṛtaḥ ||30b||</strong></p>
<p><strong>aṅko nānāprakārārthasaṁvidhānarasāśrayaḥ |31a|</strong></p>
<p>**dhanikaḥ: <strong>sa ca—<strong>pratyakṣanetṛ</strong> iti |</strong> **raṅgapraveśe sākṣānnirdiśyamānanāyakavyāpāro bindūpakṣepārthaparimito&rsquo;nekaprayojanasaṁvidhānarasādhikaraṇa utsaṅga ivāṅkaḥ ||30b-31a||</p>
<p><strong>anubhāvavibhāvābhyāṁ sthāyinā vyabhicāribhiḥ ||31b||</strong></p>
<p>**gṛhītamuktaiḥ kartavyamaṅginaḥ paripoṣaṇam |32a| **</p>
<p>**dhanikaḥ: <strong>tatra ca—<strong>anubhāva</strong> iti |</strong> **aṅgina evāṅgirasasthāyinaḥ saṁgrahātsthāyineti rasāntarasthāyino grahaṇam | gṛhītamuktaiḥ parasparavyatikīrṇairityarthaḥ ||31b-32a||</p>
<p><strong>na cātirasato vastu dūraṁ vicchinnatāṁ nayet ||32b||</strong></p>
<p>**rasaṁ vā na tirodadhyādvastvalaṅkāralakṣaṇaiḥ |33a| **</p>
<p>**dhanikaḥ: **kathāsandhyaṅgopamādilakṣaṇairbhūṣaṇādibhiḥ ||32b-33a||</p>
<p><strong>eko raso&rsquo;ṅgīkartavyo vīraḥ śṛṅgāra eva vā ||33b||</strong></p>
<p>**aṅgamanye rasāḥ sarve kuryānnirvahaṇe&rsquo;dbhutam |34a| **</p>
<p>**dhanikaḥ: **nanu ca rasāntarasthāyinetyanenaiva rasāntarāṇāmaṅgatvamuktam | tanna | yatra rasāntarasthāyī svānubhāvavibhāvavyabhicāriyukto bhūyasopanibadhyate tatra rasāntarāṇāmaṅgatvam | kevalasthāyupanibandhe tu sthāyino vyabhicāritaiva ||33b-34a||</p>
<p><strong>dūrādhvānaṁ vadhaṁ yuddhaṁ rājyadeśādiviplavam ||34b||</strong></p>
<p><strong>saṁrodhaṁ bhojanaṁ snānaṁ surataṁ cānulepanam |</strong></p>
<p>**ambaragrahaṇādīni pratyakṣāṇi na nirdiśet ||35|| **</p>
<p>**dhanikaḥ: **aṅkairnaivopanibadhnīta praveśakādibhireva sūcayedityarthaḥ ||34b-35||</p>
<p>**nādhikārivadhaṁ kvāpi tyājyamāvaśyakaṁ na ca |36a| **</p>
<p>**dhanikaḥ: **adhikṛtanāyakavadhaṁ praveśakādināpi na sūcayet | āvaśyakaṁ tu devapinṛkāryādyavaśyameva kvacitkuryāt ||36a||</p>
<p><strong>ekāhācaritaikārthamitthamāsannanāyakam ||36b||</strong></p>
<p>**pātraistricaturairaṅkaṁ teṣāmante&rsquo;sya nirgamaḥ |37a| **</p>
<p>**dhanikaḥ: **ekadivasapravṛttaikaprayojanasaṁbaddhamāsannanāyakamabahupātrapraveśamaṅkaṁ kuryāt | teṣāṁ pātrāṇāmavaśyamaṅkasyānte nirgamaḥ kāryaḥ |||36b-37a||</p>
<p>**patākāsthānakānyatra bindurante ca bījavat ||37b|| **</p>
<p><strong>evamaṅkāḥ prakartavyāḥ praveśādipuraskṛtāḥ |</strong></p>
<p><strong>pañcāṅkametadavaraṁ daśāṅkaṁ nāṭakaṁ param ||38||</strong></p>
<p>**dhanikaḥ: **ityuktaṁ nāṭakalakṣaṇam ||37b-38||</p>
<p>**atha prakaraṇe vṛttamutpādyaṁ lokasaṁśrayam | **</p>
<p><strong>amātyavipravaṇijāmekaṁ kuryācca nāyakam ||39||</strong></p>
<p><strong>dhīrapraśāntaṁ sāpāyaṁ dharmakāmārthatatparam |</strong></p>
<p><strong>śeṣaṁ nāṭakavatsaṁdhipraveśakarasādikam ||40||</strong></p>
<p>**dhanikaḥ: **kavibuddhiviracitamitivṛttam | lokasaṁśrayamanudāttamamātyādyanyatamadhīrapraśāntanāyakaṁ vipadantaritārthasiddhiṁ kuryāt | prakaraṇe mantrī amātya eva | sārthavāho vaṇigviśeṣa eveti | spaṣṭamanyat ||39-40||</p>
<p>**nāyikā tu dvidhā netuḥ kulastrī gaṇikā tathā | **</p>
<p><strong>kvacidekaiva kulajā veśyā kvāpi dvayaṁ kvacit ||41||</strong></p>
<p><strong>kulajābhyantarā bāhyā veśyā nātikramo&rsquo;nayoḥ |</strong></p>
<p><strong>ābhiḥ prakaraṇaṁ tredhā saṁkīrṇe dhūrtasaṁkulam ||42||</strong></p>
<p><strong>dhanikaḥ:</strong> veśo bhṛtiḥ so&rsquo;syā jīvanamiti veśyā | tadviśeṣo gaṇikā | yaduktam—</p>
<pre><code>ābhirabhyarthitā veśyā rūpaśīlaguṇānvitā |


labhate gaṇikāśabdaṁ sthānaṁ ca janasaṁsadi || 
</code></pre>
<p>evaṁ ca kulajā veśyā ubhayamiti tredhā prakaraṇe nāyikā | yathā veśyaiva taraṅgadatte kulajaiva puṣpadūṣitake | te dve&rsquo;pi mṛcchakaṭikāyāmiti | kitavadyūtakārādidhūrtasaṁkulaṁ tu mṛcchakaṭikādivatsaṁkīrṇaprakaraṇamiti ||41-42||</p>
<p>**lakṣyate nāṭikāpyatra saṁkīrṇānyanivṛttaye |43a| **</p>
<p>**dhanikaḥ: <strong>atha nāṭikā—<strong>lakṣyate</strong> iti |</strong> **atra kecit—</p>
<pre><code>anayoś ca bandhayogādeko bhedaḥ prayoktṛbhirjñeyaḥ |


prakhyātastvitaro vā nāṭīsaṁjñāśrite kāvye || 
</code></pre>
<p>ityamuṁ bharatīyaṁ ślokameko bhedaḥ prakhyāto nāṭikākhya itarastvaprakhyātaḥ prakaraṇikāsaṁjño nāṭīsaṁjñayā he kāvye āśrite iti vyācakṣāṇāḥ prakaraṇikām api manyante | tadasat | uddeśalakṣaṇayoranabhidhānātsamānalakṣaṇatve vā bhedābhāvāt | vasturasanāyakānāṁ prakaraṇābhedātprakaraṇikāyāḥ | ato&rsquo;nuddiṣṭāyā nāṭikāyā yanmuninā lakṣaṇaṁ kṛtaṁ tatrāyamabhiprāyaḥ | śuddhalakṣaṇasaṁkarādeva tallakṣaṇe siddhe lakṣaṇakaraṇaṁ saṁkīrṇānāṁ nāṭikaiva kartavyeti niyamārthaṁ vijñāyate ||43a||</p>
<p><strong>tatra vastu prakaraṇānnāṭakānnāyako nṛpaḥ ||43b||</strong></p>
<p>**prakhyāto dhīralalitaḥ śṛṅgāro’ṅgī salakṣaṇaḥ |44a| **</p>
<p>**dhanikaḥ: <strong>tameva saṁkaraṁ darśayati—<strong>tatra vastu</strong> iti |</strong> **utpādyetivṛttatvaṁ prakaraṇadharmaḥ prakhyātanṛpanāyakāditvaṁ tu nāṭakadharma iti | evaṁ ca nāṭakaprakaraṇanāṭikātirekeṇa vastvādeḥ prakaraṇikāyāmabhāvādaṅkapātrabhedādyadi bhedaḥ ||43b-44a||</p>
<p><strong>strīprāyacaturaṅkādibhedakaṁ yadi ceṣyate ||44b||</strong></p>
<p>**ekadvitryaṅkapātrādibhedenānantarūpatā |45a| **</p>
<p>**dhanikaḥ: <strong>tatra—<strong>strīprāya</strong> iti |</strong> **tatra nāṭiketi strīsamākhyayaucityaprāptaṁ strīpradhānatvam | kaiśikīvṛttyāśrayatvācca tadaṅgasaṅkhyayālpāvamarśatvena caturaṅkatvamapyaucityaprāptameva ||44b-45a||</p>
<p><strong>devī tatra bhavejjyeṣṭhā pragalbhā nṛpavaṁśajā ||45b||</strong></p>
<p>**gambhīrā māninī kṛcchrāttadvaśānnetṛsaṅgamaḥ |46a| **</p>
<p>**dhanikaḥ: **viśeṣastu—<strong>devī tatra</strong> iti ||45b-46a||</p>
<p>**nāyikā tādṛśī mugdhā divyā cātimanoharā ||46b|| **</p>
<p>**dhanikaḥ: <strong>prāpyā tu—<strong>nāyikā</strong> iti |</strong> **tādṛśīti nṛpavaṁśajatvādidharmātideśaḥ ||46b||</p>
<p>**antaḥpurādisaṁbandhādāsannā śrutidarśanaiḥ | **</p>
<p><strong>anurāgo navāvastho netustasyāṁ yathottaram ||47||</strong></p>
<p><strong>netā tatra pravarteta devītrāsena śaṅkitaḥ |48a|</strong></p>
<p>**dhanikaḥ: **tasyāṁ mugdhanāyikāyāmantaḥpurasaṁbandhasaṁgītakasaṁbandhādinā pratyāsannāyāṁ nāyakasya devīpratibandhāntarita uttarottaro navāvasthānurāgo nibandhanīyaḥ ||47-48a||</p>
<p><strong>kaiśikyaṅgaiścaturbhiś ca yuktāṅkairiva nāṭikā ||48b||</strong></p>
<p>**dhanikaḥ: **pratyaṅkopanibaddhābhihitalakṣaṇakaiśikyaṅgacatuṣṭayavatī nāṭiketi |||48b||</p>
<p>**bhāṇastu dhūrtacaritaṁ svānubhūtaṁ pareṇa vā | **</p>
<p><strong>yatropavarṇayedeko nipuṇaḥ paṇḍito viṭaḥ ||49||</strong></p>
<p>**saṁbodhanoktipratyuktī kuryādākāśabhāṣitaiḥ | **</p>
<p><strong>sūcayedvīraśṛṅgārau śauryasaubhāgyasaṁstavaiḥ ||50||</strong></p>
<p>**bhūyasā bhāratī vṛttirekāṅkaṁ vastu kalpitam | **</p>
<p><strong>mukhanirvahaṇe sāṅge lāsyāṅgāni daśāpi ca ||51||</strong></p>
<p>**dhanikaḥ: **atha bhāṇaḥ—**bhāṇastu <strong>iti |</strong> **dhūrtāścauradyūtakārādayasteṣāṁ caritaṁ yatraika eva viṭaḥ svakṛtaṁ parakṛtaṁ vopavarṇayati sa bhāratīvṛttipradhānatvādbhāṇaḥ | ekasya coktipratyuktaya ākāśabhāṣitairāśaṅkitottaratvena bhavanti | aspaṣṭatvācca vīraśṛṅgārau saubhāgyaśauryopavarṇanayā sūcanīyau ||49-51||</p>
<p>**geyaṁ padaṁ sthitaṁ pāṭhyamāsīnaṁ puṣpagaṇḍikā | **</p>
<p><strong>pracchedakastrigūḍhaṁ ca saindhavākhyaṁ dvigūḍhakam ||52||</strong></p>
<p>**uttamottamakaṁ caiva uktapratyuktameva ca | **</p>
<p><strong>lāsye daśavidhaṁ hyetadaṅganirdeśakalpanam ||53||</strong></p>
<p>**dhanikaḥ: **lāsyāṅgāni—**geyaṁ <strong>iti |</strong> **śeṣaṁ spaṣṭamiti ||52-53||</p>
<p>**tadvatprahasanaṁ tredhā śuddhavaikṛtasaṁkaraiḥ |54a| **</p>
<p>**dhanikaḥ: **atha prahasanam—<strong>tadvat</strong> iti | tadvaditi bhāṇavadvastusaṁdhisaṁdhyaṅgalāsyādīnāmatideśaḥ ||54a||</p>
<p><strong>pākhaṇḍivipraprabhṛticeṭaceṭīviṭākulam ||54b||</strong></p>
<p>**ceṣṭitaṁ veṣabhāṣābhiḥ śuddhaṁ hāsyavaconvitam |55a| **</p>
<p>**dhanikaḥ: **tatra śuddhaṁ tāvat—<strong>pākhaṇḍivipra</strong> iti | pākhaṇḍinaḥ śākyanirgranthaprabhṛtayaḥ | viprāścātyantamṛjavaḥ | jātimātropajīvino vā | prahasanāṅgihāsyavibhāvāsteṣāṁ ca yathāvatsvavyāpāropanibandhanaṁ ceṭaceṭīvyavahārayuktaṁ śuddhaṁ prahasanam ||54b-55a||</p>
<p>**kāmukādivacoveṣaiḥ ṣaṇḍhakañcakitāpasaiḥ ||55b|| **</p>
<p>**vikṛtaṁ saṁkarādvīthyā saṁkīrṇa dhūrtasaṁkulam |56a| **</p>
<p>**dhanikaḥ: <strong>vikṛtaṁ tu—<strong>kāmukādi</strong> iti |</strong> **kāmukādayo bhujaṅgacārabhaṭādyāḥ | tadveṣabhāṣādiyogino yatra ṣaṇḍhakañcakitāpasavṛddhādayastadvikṛtam | svasvarūpapracyutavibhāvatvāt | vīthyaṅgaistu saṁkīrṇatvātsaṁkīrṇam ||55b-556a||</p>
<p><strong>rasastu bhūyasā kāryaḥ paḍvidho hāsya eva tu ||56b||</strong></p>
<p>**dhanikaḥ: **iti spaṣṭam ||56b||</p>
<p>**ḍime vastu prasiddhaṁ syādvṛttayaḥ kaiśikīṁ vinā | **</p>
<p>**netāro devagandharvayakṣarakṣomahoragāḥ ||57|| **</p>
<p>**bhūtapretapiśācādyāḥ ṣoḍaśātyantamuddhatāḥ | **</p>
<p><strong>rasairahāsyaśṛṅgāraiḥ ṣaḍbhirdīptaiḥ samanvitaḥ ||58||</strong></p>
<p>**māyendrajālasaṁgrāmakrodhodbrāntādiceṣṭitaiḥ | **</p>
<p><strong>candrasūryoparāgaiś ca nyāyye raudrarase&rsquo;ṅgini ||59||</strong></p>
<p><strong>caturaṅkaścatuḥsaṁdhirnirvimarśo ḍimaḥ smṛtaḥ |60a|</strong></p>
<p>**dhanikaḥ: <strong>atha ḍimaḥ—<strong>ḍime vastu</strong> iti |</strong> **ḍimasaṅghāta iti nāyakasaṅghātavyāpārātmakatvāḍḍimaḥ | tatretihāsaprasiddhamitivṛttam | vṛttayaś ca kaiśikīvarjāstisraḥ | rasāś ca vīraraudrabībhatsādbhutakaruṇabhayānakāḥ ṣaṭ | sthāyī tu raudro nyāyapradhāno vimarśarahitā mukhapratimukhagarbhanirvahaṇākhyāścatvāraḥ saṁdhayaḥ sāṅgāḥ | māyendrajālādyanubhāvasamāśrayāḥ | śeṣaṁ prastāvādināṭakavat | etacca—</p>
<pre><code>idaṁ tripuradāhe tu lakṣaṇaṁ brahmaṇoditam |


tatastripuradāhaś ca ḍimasaṁjñaḥ prayojitaḥ ||
</code></pre>
<p>iti bharatamuninā svayameva tripuradāhetivṛttasya tulyatvaṁ darśitam ||57-60a||</p>
<p><strong>khyātetivṛtto vyāyogaḥ khyātoddhatanarāśrayaḥ ||60b||</strong></p>
<p>**hīno garbhavimarśābhyāṁ dīptāḥ syurḍimavadrasāḥ | **</p>
<p><strong>astrīnimittasaṁgrāmo jāmadagnyajaye yathā ||61||</strong></p>
<p>**ekāhācaritaikāṅko vyāyogo bahubhirnaraiḥ |62a| **</p>
<p>**dhanikaḥ: <strong>atha vyāyogaḥ—<strong>khyātetivṛtto</strong> iti |</strong> **vyāyujyante&rsquo;sminbahavaḥ puruṣā iti vyāyogaḥ | tatra ḍimavadrasāḥ ṣaṭ hāsyaśṛṅgārarahitāḥ | vṛttyātmakatvācca rasānāmavacane&rsquo;pi kaiśikīrahitetaravṛttitvaṁ rasavadeva labhyate | astrīnimittaścātra saṁgrāmaḥ | yathā paraśurāmeṇa pitṛvadhakopātsahasrārjunavadhaḥ kṛtaḥ | śeṣaṁ spaṣṭam ||60b-62a||</p>
<p><strong>kāryaṁ samavakāre&rsquo;pi āmukhaṁ nāṭakādivat ||62b||</strong></p>
<p>**khyātaṁ devāsuraṁ vastu nirvimarśāstu saṁdhayaḥ | **</p>
<p><strong>vṛttayo mandakaiśikyo netāro devadānavāḥ ||63||</strong></p>
<p>**dvādaśodāttavikhyātāḥ phalaṁ teṣāṁ pṛthakpṛthak | **</p>
<p>**bahuvīrarasāḥ sarve yadvadambhodhimanthane ||64|| **</p>
<p>**aṅkaistribhistrikapaṭastriśṛṅgārastrividravaḥ | **</p>
<p><strong>dvisaṁdhiraṅkaḥ prathamaḥ kāryo dvādaśarnālikaḥ ||65||</strong></p>
<p>**caturdvinālikāvantyau nālikā ghaṭikādvayam | **</p>
<p><strong>vastusvabhāvadaivārikṛtāḥ syuḥ kapaṭāstrayaḥ ||66||</strong></p>
<p>**nagaroparodhayuddhe vātāgnyādikavidravāḥ | **</p>
<p><strong>dharmārthakāmaiḥ śṛṅgāro nātra bindupraveśakau ||67||</strong></p>
<p>**vīthyaṅgāni yathālābhaṁ kuryātprahasane yathā |68a| **</p>
<p>**dhanikaḥ: <strong>atha samavakāraḥ—<strong>kāryaṁ</strong> iti |</strong> **samavakīryante&rsquo;sminnarthā iti samavakāraḥ | tatra nāṭakādivadāmukhamiti</p>
<p>samastarūpakāṇāmāmukhaprāpaṇam | vimarśavarjitāścatvāraḥ saṁdhayaḥ | devāsurādayo dvādaśanāyakāḥ | teṣāṁ ca phalāni pṛthakpṛthagbhavanti | yathā samudramanthane vāsudevādīnāṁ lakṣmyādilābhāḥ | vīraścāṅgī | aṅgabhūtāḥ sarve rasāḥ | trayo&rsquo;ṅkāḥ | teṣāṁ prathamo dvādaśanālikānirvṛtteti vṛttapramāṇaḥ | yathāsaṅkhya caturdvinālikāvantyau nālikā ca ghaṭikādvayam | pratyaṅkaṁ ca yathāsaṅkhyaṁ kapaṭāḥ | tathā nagaroparodhayuddhavātāgnyādividravāṇāṁ madhya ekaiko vidravaḥ kāryaḥ | dharmārthakāmaśṛṅgārāṇāmekaikaḥ śṛṅgāraḥ | pratyaṅkameva vidhātavyaḥ | vīthyaṅgāni ca yathālābhaṁ kāryāṇi | bindupraveśakau nāṭakoktāvapi na vidhātavyau | ityayaṁ samavakāraḥ ||62b-68a||</p>
<p><strong>vīthī tu kaiśikīvṛttau saṁdhyaṅgāṅkaistu bhāṇavat ||68b||</strong></p>
<p>**rasaḥ mūcyastu śṛṅgāraḥ spṛśedapi rasāntaram | **</p>
<p><strong>yuktā prastāvanākhyātairaṅgairuddhātyakādibhiḥ ||69||</strong></p>
<p>**evaṁ vīthī vidhātavyā dvyekapātraprayojitā |70a| **</p>
<p>**dhanikaḥ: <strong>atha vīthī—<strong>vīthī tu</strong> iti |</strong> **vīthīvadvīthīmārgo&rsquo;ṅgānāṁ paṅktirvā bhāṇavatkāryā | viśeṣastu rasaḥ śṛṅgāro&rsquo;paripūrṇatvādbhūyasā sūcyaḥ | rasāntarāṇyapi stokaṁ sparśanīyāni | kaiśikī vṛttī rasaucityādeveti | śeṣaṁ spaṣṭam ||68b-70a||</p>
<p><strong>utsṛṣṭikāṅke prakhyātaṁ vṛttaṁ buddhyā prapañcayet ||70b||</strong></p>
<p>**rasastu karuṇaḥ sthāyī netāraḥ prākṛtā narāḥ | **</p>
<p><strong>bhāṇavatsaṁdhivṛttyaṅgairyuktaḥ strīparidevitaiḥ ||71||</strong></p>
<p>**vācā yuddhaṁ vidhātavyaṁ tathā jayaparājayau |72a| **</p>
<p>**dhanikaḥ: <strong>athāṅkaḥ—<strong>utsṛṣṭikāṅke</strong> iti |</strong> **utsṛṣṭikāṅka iti nāṭakāntargatāṅkavyavacchedārtham | śeṣaṁ pratītamiti ||70b-72a||</p>
<p><strong>miśram īhāmṛge vṛttaṁ caturaṅkaṁ trisaṁdhimat ||72b||</strong></p>
<p>**nara-divyāvaniyamān nāyaka-pratināyakau | **</p>
<p><strong>khyātau dhīroddhatāv antyo viparyāsād ayukta-kṛt ||73||</strong></p>
<p><strong>divya-striyam anicchantīm apahārādinecchataḥ |</strong></p>
<p><strong>śṛṅgārābhāsam apy asya kiñcit kiñcit pradarśayet ||74||</strong></p>
<p>**saṁrambhaṁ param ānīya yuddhaṁ vyājān nivārayet | **</p>
<p><strong>vadha-prāptasya kurvīta vadhaṁ naiva mahātmanaḥ ||75||</strong></p>
<p>**dhanikaḥ: <strong>athehāmṛgaḥ—<strong>miśramīhāmṛge</strong> iti |</strong> **mṛgavadalabhyāṁ nāyikāṁ nāyako&rsquo;sminnīhate itīhāmṛgaḥ | khyātākhyātaṁ vastv-antyaḥ pratināyako viparyāsād viparyaya-jñānād ayukta-kārī vidheyaḥ ||72b-75|| spaṣṭam anyat |</p>
<p><strong>itthaṁ vicintya daśarūpaka-lakṣma-mārgam</strong></p>
<p>**ālokya vastu paribhāvya kavi-prabandhān | **</p>
<p><strong>kuryād ayatnavad alaṅkṛtibhiḥ prabandhaṁ</strong></p>
<p><strong>vākyair udāra-madhuraiḥ sphuṭa-manda-vṛttaiḥ ||76||</strong></p>
<p>**dhanikaḥ: **spaṣṭam ||76||</p>
<p>iti śrīviṣṇu-sūnor dhanikasya kṛtau daśarūpāvaloke</p>
<p>rūpaka-lakṣaṇa-prakāśo nāma tṛtīyaḥ prakāśaḥ samāptaḥ |</p>
<p>…</p>
<p>(4)</p>
<h2 id="caturthaḥ-prakāśaḥ-">caturthaḥ prakāśaḥ |</h2>
<p>**vibhāvair anubhāvaiś ca sāttvikair vyabhicāribhiḥ | **</p>
<p><strong>ānīyamānaḥ svādyatvaṁ sthāyī bhāvo rasaḥ smṛtaḥ ||1||</strong></p>
<p>**dhanikaḥ: <strong>athedānīṁ rasa-bhedaḥ pradarśyate—<strong>vibhāvair</strong> iti |</strong>  **vakṣyamāṇa-svabhāvair vibhāvānubhāva-vyabhicāri-sāttvikaiḥ kāvyopāttair abhinayopadarśitair vā śrotṛ-prekṣakāṇām antar viparivartamāno raty-ādir vakṣyamāṇa-lakṣaṇaḥ sthāyī svāda-gocaratāṁ nirbharānanda-saṁvid-ātmatām ānīyamāno rasaḥ | tena rasikāḥ sāmājikāḥ | kāvyaṁ tu tathā-vidhānanda-saṁvid-unmīlana-hetu-bhāvena rasavad &ldquo;āyur ghṛtam&rdquo; ity ādi vyapadeśavat ||1||</p>
<p><strong>jñāyamānatayā tatra vibhāvo bhāva-poṣakṛt |</strong></p>
<p><strong>ālambanoddīpanatva-prabhedena sa ca dvidhā</strong><sup id="fnref:3"><a href="#fn:3" class="footnote-ref" role="doc-noteref">3</a></sup>** ||2||**</p>
<p>**dhanikaḥ: <strong>tata vibhāvaḥ—<strong>jñāyamānatayā</strong> iti |</strong> **evam ayam evam iyam ity atiśayokti-rūpa-kāvya-vyāpārāhita-viśiṣṭa-rūpatayā jñāyamāno vibhāvyamānaḥ sann ālambanatvenoddīpanatvena vā yo nāyakādir abhimata-deśa-kālādir vā sa vibhāvaḥ | yad uktaṁ vibhāva iti vijñātārtha iti, tāṁś ca yathāsvaṁ yathāvasaraṁ ca raseṣūpapādayiṣyāmaḥ | amīṣāṁ cānapekṣita-bāhya-sattvānāṁ śabdopadhānād evāsādita-tad-bhāvānāṁ sāmānyātmanāṁ sva-sva-saṁbandhitvena vibhāvitānāṁ sākṣād bhāvaka-cetasi viparivartamānānām ālambanādi-bhāva iti na vastu-śūnyatā | tad uktaṁ bhartṛhariṇā—</p>
<pre><code>śabdopahita-rūpāṁs tān buddher viṣayatāṁ gatān | 


pratyakṣam iva kaṁsādīn sādhanatvena manyate || iti | 
</code></pre>
<p>ṣaṭsahasrīkṛtāpy uktam—ebhyaś ca sāmānya-guṇa-yogena rasā niṣpadyante iti |</p>
<p>tatrālambana-vibhāvo yathā—</p>
<pre><code>asyāḥ sarga-vidhau prajāpatir abhūc candro nu kānti-pradaḥ


śṛṅgāraika-nidhiḥ svayaṁ nu madano māso nu puṣpākaraḥ | 


vedābhyāsa-jaḍaḥ kathaṁ nu viṣaya-vyāvṛtta-kautūhalo 


nirmātuṁ prabhaven manoharam idaṁ rūpaṁ purāṇo muniḥ ||
</code></pre>
<p>uddīpana-vibhāvo yathā—</p>
<pre><code>ayam udayati candraś candrikā-dhauta-viśvaḥ


pariṇata-vimalimni vyomni karpūra-gauraḥ | 


ṛjur ajataśalākāspardhibhir yasya pādair


jagad-amala-mṛṇālī-pañjarasthaṁ vibhāti || ||2||
</code></pre>
<p>**anubhāvo vikāras tu bhāva-saṁsūcanātmakaḥ |3a| **</p>
<p>**dhanikaḥ: **sthāyi-bhāvānanubhāvayataḥ sāmājikān sa-bhrū-vikṣepa-kaṭākṣādayo rasa-poṣa-kāriṇo&rsquo;nubhāvāḥ | ete cābhinaya-kāvyayor apy anubhāvayatāṁ sākṣād-bhāvakānubhava-karmatayānubhūyanta ity anubhavanam iti cānubhāvā rasikeṣu vyapadiśyante | vikāro bhāva-saṁsūcanātmaka iti tu laukika-rasāpekṣayā iha tu teṣāṁ kāraṇatvam eva | yathā mamaiva—</p>
<pre><code>ujjṛmbhānanam ullasat-kuca-taṭaṁ lola-bhramad-bhrū-lataṁ


svedāmbhaḥ-snapitāṅga-yaṣṭi-vigalad-vrīḍaṁ sa-romāñcayā |


dhanyaḥ ko'pi yuvā sa yasya vadane vyāpāritāḥ sa-spṛhaṁ


mugdhe dugdha-mahābdhi-phena-paṭala-prakhyāḥ kaṭākṣa-cchaṭāḥ || 
</code></pre>
<p>ity-ādi yathā-rasam udāhariṣyāmaḥ ||3a||</p>
<p><strong>hetu-kāryātmanoḥ siddhis tayoḥ saṁvyavahārataḥ ||3b||</strong></p>
<p>**dhanikaḥ: **tayor vibhāvānubhāvayor laukika-rasaṁ pratihetu-kārya-bhūtayoḥ saṁvyavahārād eva siddhatvān na pṛthag-lakṣaṇam upayujyate | tad uktam—</p>
<pre><code>vibhāvānubhāvau loka-saṁsiddhau loka-yātrānugāminau |


loka-svabhāvopagatatvāc ca na pṛthag lakṣaṇam ucyate || iti ||3b||
</code></pre>
<p>**sukha-duḥkhādikair bhāvair bhāvas tad-bhāva-bhāvanam |4a|  **</p>
<p>**dhanikaḥ: <strong>atha bhāvaḥ—<strong>sukha-duḥkhādikair</strong> iti |</strong> **anukāryāśrayatvenopanibadhyamānaiḥ sukha-duḥkhādi-rūpair bhāvais tad-bhāvasya bhāvaka-cetaso bhāvanaṁ vāsanaṁ bhāvaḥ | tad uktam—aho hy anena rasena gandhena vā sarvam etad bhāvitaṁ vāsitam iti | yat tu rasān bhāvayan bhāva iti, kaver antar-gataṁ bhāvaṁ bhāvayan bhāva iti ca, tad abhinaya-kāvyayoḥ pravartamānasya bhāva-śabdasya pravṛtti-nimitta-kathanam |</p>
<p>te ca sthāyino vyabhicāriṇaś ceti vakṣyamāṇāḥ ||4a||</p>
<p><strong>pṛthag-bhāvā bhavanty anye&rsquo;nubhāvatve&rsquo;pi sāttvikāḥ ||4b||</strong></p>
<p>**sattvād eva samutpattes tac ca tad-bhāva-bhāvanam |5a| **</p>
<p>**dhanikaḥ: **para-gata-duḥkha-harṣodi-bhāvanāyām atyantānukūlāntaḥkaraṇatvaṁ sattvam | yad āha—sattvaṁ nāma manaḥ-prabhavam | tac ca samāhita-manastvād utpadyate | etad evāsya sattvaṁ yataḥ khinnena praharṣitena cāśru-romāñcādayo nirvartyante | tena sattvena nirvṛttāḥ sāttvikās ta eva bhāvās tata utpadyamānatvād aśru-prabhṛtayo&rsquo;pi bhāvā bhāva-saṁsūcanātmaka-vikāra-rūpatvāc cānubhāvā iti dvairūpyam eṣām ||4b-5a||</p>
<p><strong>stambha-pralaya-romāñcāḥ svedo vaivarṇya-vepathū ||5b||</strong></p>
<p>**aśru-vaisvaryam ity aṣṭau stambho&rsquo;smin niṣkriyāṅgatā| **</p>
<p><strong>pralayo naṣṭa-saṁjñatvaṁ śeṣāḥ suvyakta-lakṣaṇāḥ ||6||</strong></p>
<p>**dhanikaḥ: <strong>te ca—<strong>stambha-pralaya</strong> iti |</strong> **yathā—</p>
<pre><code>vevei seadavadanī romañcia gattie vavai | 


vilalullu tu valaa lahu vāhoallīe raṇetti || 


muhaū sāmali hoī khaṇe vimucchai viaggheṇa |


muddhā muhaallī tua pemmeṇa sāvi ṇa dhijjai || ||5b-6||
</code></pre>
<p><strong>viśeṣād ābhimukhyena caranto vyabhicāriṇaḥ |</strong></p>
<p><strong>sthāyiny unmagna-nirmagnāḥ kallolā iva vāridhau ||7||</strong></p>
<p>**dhanikaḥ: <strong>atha vyabhicāriṇaḥ | tatra sāmānya-lakṣaṇam—<strong>viśeṣādābhimukhyena</strong> iti |</strong> **yathā vāridhau satyeva kallolā udbhavanti vilīyante ca tadvadeva ratyādau sthāyini satyevāvirbhāvatirobhāvābhyāmābhimukhyena caranto vartamānā nirvedādayo vyabhicāriṇo bhāvāḥ ||7||</p>
<p><strong>nirveda-glāni-śaṅkāśram adhṛti-jaḍatā-harṣa-dainyaugrya-cintās</strong></p>
<p>**trāserṣyāmarṣa-garvāḥ smṛti-maraṇa-madāḥ supta-nidrā-vibodhāḥ | vrīḍāpasmāra-mohāḥ sa-matir alasatā-vega-tarkāvahitthā **</p>
<p><strong>vyādhy-unmādau viṣādotsuka-capala-yutās triṁśad ete trayaś ca ||8||</strong></p>
<p><strong>tattva-jñānāpad-īrṣyāder nirvedaḥ svāvamānanam |</strong></p>
<p><strong>tatra cintāśru-niḥśvāsa-vaivarṇyocchrvāsadīnatāḥ ||9||</strong></p>
<p>**dhanikaḥ: **tatra nirvedaḥ—<strong>nirveda-glāni</strong> iti |</p>
<p>tattva-jñānān nirvedo yathā—</p>
<pre><code>prāptāḥ śriyaḥ sakala-kāma-dughās tataḥ kiṁ


dattaṁ padaṁ śirasi vidviṣatāṁ tataḥ kim | 


saṁprīṇitāḥ praṇayino vibhavais tataḥ kiṁ |


kalpaṁ sthitaṁ tanubhṛtāṁ tanubhis tataḥ kim || 
</code></pre>
<p>āpado yathā—</p>
<pre><code>rājño vipad bandhu-viyoga-duḥkhaṁ 


deśa-cyutir durgama-mārga-khedaḥ |


āsvādyate'syāḥ kaṭu-niṣphalāyāḥ 


phalaṁ mayaitac cira-jīvitāyāḥ || 
</code></pre>
<p>īrṣyāto yathā—</p>
<pre><code>dhig dhik śakra-jitaṁ prabodhitavatā kiṁ kumbhakarṇena vā


svarga-grāmaṭikā-viluṇṭhana-paraiḥ pīnaiḥ kim ebhir bhujaiḥ | 


nyak-kāro hy ayam eva me yad arayas tatrāpy asau tāpasaḥ


so'py atraiva nihanti rākṣasa-bhaṭāñ jīvaty aho rāvaṇaḥ || 
</code></pre>
<p>vīra-śṛṅgārayor vyabhicārī nirvedo yathā—</p>
<pre><code>ye bāhavo na yudhi vairi-kaṭhora-kaṇṭha


pīṭhocchalad-rudhira-rāji-virājitāṁsāḥ | 


nāpi priyā-pṛthu-payodhara-patra-bhaṅga-


saṁkrānta-kuṅkuma-rasāḥ khalu niṣphalāste || 
</code></pre>
<p>ātmānurūpaṁ ripuṁ ramaṇīṁ vālabhamānasya nirvedād iyam uktiḥ | evaṁ rasāntarāṇām apy aṅga-bhāva udāhāryaḥ |</p>
<p>rasānaṅgaḥ svatantro nirvedo yathā—</p>
<pre><code>kas tvaṁ bhoḥ kathayāmi daiva-hatakaṁ māṁ viddhi śākhoṭakaṁ


vairāgyād iva vakṣi sādhu viditaṁ kasmād yataḥ śrūyatām | 


vāmenātra vaṭas tam adhvaga-janaḥ sarvātmanā sevate


na cchāyāpi paropakāra-karaṇī mārga-sthitasyāpi me ||[^10] 
</code></pre>
<p>vibhāvānubhāva-rasāṅgān aṅga-bhedād aneka-śākho nirvedo nidarśanīyaḥ ||8-9||</p>
<p><strong>raty-ādy-āyāsa-tṛṭ-kṣudbhir glānir niṣprāṇateha ca |</strong></p>
<p><strong>vaivarṇya-kampānutsāha-kṣāmāṅga-vacana-kriyāḥ ||10||</strong></p>
<p>**dhanikaḥ: **atha glāniḥ&ndash;<strong>ratyādyāyāsatṛṭ</strong> iti | nidhuvana-kalābhyāsādi-śrama-tṛṭ-kṣud-vamanādibhir niṣprāṇatā-rūpā glāniḥ | asyāṁ ca vaivarṇya-kampānutsāhādayo&rsquo;nubhāvāḥ |</p>
<p>yathā māghe—</p>
<pre><code>lulita-nayana-tārāḥ kṣāma-vaktrendu-bimbā


rajanaya iva nidrā-klānta-nīlotpalākṣyaḥ | 


timiram iva dadhānāḥ sraṁsinaḥ keśa-pāśā


navani-pati-gṛhebhyo yānty amūr vāra-vadhvaḥ || 
</code></pre>
<p>śeṣaṁ nirvedavad ūhyam ||10||</p>
<p>**anartha-pratibhā śaṅkā para-krauryāt sva-durnayāt | **</p>
<p><strong>kampa-śoṣābhivīkṣādir atra varṇa-svarānyatā ||11||</strong></p>
<p>**dhanikaḥ: <strong>atha śaṅkā—<strong>anarthapratibhā</strong> iti |</strong> **tatra para-krauryād yathā ratnāvalyām—</p>
<pre><code>hriyā sarvasyāsau harati viditāsmīti vadanaṁ


dvayor dṛṣṭvālāpaṁ kalayati kathām ātma-viṣayām | 


sakhīṣu smerāsu prakaṭayati vailakṣyam adhikaṁ |


priyā prāyeṇāste hṛdaya-nihitātaṅka-vidhurā || 
</code></pre>
<p>sva-durnayād yathā vīracarite—</p>
<pre><code>dūrād davīyo dharaṇī-dharābhaṁ yas tāṭakeyaṁ tṛṇavad vyadhūnot |


hantā subāhor api tāḍakāriḥ sa rāja-putro hṛdi bādhate mām || 
</code></pre>
<p>anayā diśānyad anusartavyam ||11||</p>
<p>**śramaḥ khedo&rsquo;dhvaraty ādeḥ khedo&rsquo;smin mardanādayaḥ |12a| **</p>
<p>**dhanikaḥ: ** atha śramaḥ—<strong>śramaḥ</strong> iti | adhvato yathottararāma-carite—</p>
<pre><code>alasalulitamugdhānyadhvasaṁjātakhedā


daśithilaparirambhairdattasaṁvāhanāni | 


parimṛditamṛṇālīdurbalānyaṅgakāni


tvamurasi mama kṛtvā yatra nidrāmavāptā || 
</code></pre>
<p>ratiśramo yathā māghe—</p>
<pre><code>prāpya manmatharasādatibhūmiṁ durvahastanabharāḥ suratasya |


śaśramuḥ śramajalārdralalāṭaśliṣṭakeśamasitāyatakeśyaḥ || 
</code></pre>
<p>ityādyutprekṣyam ||12a||</p>
<p><strong>santoṣo jñāna-śakty-āder dhṛtir avyagra-bhoga-kṛt ||12b||</strong></p>
<p><strong>dhanikaḥ:</strong> atha dhṛtiḥ—<strong>saṁtoṣo</strong> iti |** **jñānādyathā bhartṛhariśatake—</p>
<pre><code>vayamiha parituṣṭā valkalaistvaṁ ca lakṣmyā


sama iha paritoṣo nirviśeṣo viśeṣaḥ | 


sa tu bhavatu daridro yasya tṛṣṇā viśālā


manasi ca parituṣṭe ko'rthavānko daridraḥ || 
</code></pre>
<p>śaktito yathā ratnāvalyām—</p>
<pre><code>rājyaṁ nirjita-śatru yogya-sacive nyastaḥ samasto bharaḥ


samyak pālana-pālitāḥ praśamitāśeṣopasargāḥ prajāḥ | 


pradyotasya sutā vasanta-samayas tvaṁ ceti nāmnā dhṛtiṁ


kāmaḥ kāmam upaitv ayaṁ mama punar manye mahān utsavaḥ || 
</code></pre>
<p>ity-ādy ūhyam ||12b||</p>
<p><strong>apratipattir jaḍatā syād iṣṭāniṣṭa-darśana-śrutibhiḥ |</strong></p>
<p><strong>animiṣa-nayana-nirīkṣaṇa-tūṣṇīṁbhāvādayas tatra ||13||</strong></p>
<p>**dhanikaḥ: <strong>atha jaḍatā—<strong>apratipattir</strong> iti |</strong> **iṣṭa-darśanād yathā—</p>
<pre><code>evam āli nigṛhīta-sādhvasaṁ śaṅkaro rahasi sevyatām iti |


sā sakhībhir upadiṣṭam ākulā nāsmarat pramukha-vartini priye || 
</code></pre>
<p>aniṣṭa-śravaṇād yathodātta-rāghave—</p>
<p><strong>rākṣasaḥ</strong>—</p>
<pre><code>tāvantas te mahātmāno nihatāḥ kena rākṣasāḥ | 


yeṣāṁ nāyakatāṁ yātās triśiraḥ-khara-dūṣaṇāḥ ||
</code></pre>
<p><strong>dvitīyaḥ</strong>—gṛhīta-dhanuṣā rāma-hatakena |</p>
<p><strong>prathamaḥ</strong>—kim ekākinaiva |</p>
<p><strong>dvitīyaḥ</strong>—adṛṣṭvā kaḥ pratyeti | paśya tāvato&rsquo;smad-balasya—</p>
<pre><code>sadyaśchinnaśiraḥśvabhramajjatkaṅkakulākulāḥ |


kabandhāḥ kevalaṁ jātāstālottālā raṇāṅgaṇe || 
</code></pre>
<p><strong>prathamaḥ</strong>—sakhe, yadyevaṁ tadāhamevaṁvidhaḥ kiṁ karavāṇi | iti ||13||</p>
<p>**prasattir utsavādibhyo harṣo&rsquo;śrus kheda-gadgadāḥ |14a| **</p>
<p>**dhanikaḥ: <strong>atha harṣaḥ—<strong>prasattir</strong> iti |</strong> **priyāgamana-putra-jananotsavādi-vibhāvaiś cetaḥ-prasādo harṣaḥ | tatra cāśru-sveda-gadgadādayo&rsquo;nubhāvāḥ | yathā—</p>
<pre><code>āyāte dayite marusthala-bhuvām utprekṣya durlaṅghyatāṁ


gehinyā paritoṣa-bāṣpa-kalilām āsajya dṛṣṭiṁ mukhe | 


dattvā pīlu-śamīkarīra-kavalān svenāñcalenādarād


unmṛṣṭaṁ karabhasya kesara-saṭā-bhārāgra-lagnaṁ rajaḥ || 
</code></pre>
<p>nirvedavad itarad unneyam ||14a||</p>
<p><strong>daurgatyādyair anaujasyaṁ dainyaṁ kārṣṇyāmṛjādimat ||14b||</strong></p>
<p>**dhanikaḥ: <strong>atha dainyam—<strong>daurgatyādyair</strong> iti |</strong> **dāridryanyakkārādivibhāvairanaujaskatā cetaso dainyam | tatra ca kṛṣṇatāmalinavasanadarśanādayo&rsquo;nubhāvāḥ | yathā—</p>
<pre><code>vṛddho'ndhaḥ patir eṣa mañcaka-gataḥ sthūṇāvaśeṣaṁ 


gṛhaṁ kālo'bhyarṇa-jalāgamaḥ kuśalinī vatsasya vārtāpi no | 


yatnāt saṁcita-taila-bindu-ghaṭikā bhagneti paryākulā


dṛṣṭvā garbha-bharālasāṁ suta-vadhūṁ śvaśrūś ciraṁ roditi || 
</code></pre>
<p>śeṣaṁ pūrvavat ||14b||</p>
<p><strong>duṣṭe&rsquo;parādha-daurmukhya-krauryaiś caṇḍatvam ugratā |</strong></p>
<p><strong>tatra sveda-śiraḥ-kampa-tarjanā-tāḍanādayaḥ ||15||</strong></p>
<p>**dhanikaḥ: <strong>athaugryam—<strong>duṣṭe&rsquo;parā</strong> iti |</strong> **yathā vīracarite—</p>
<p><strong>jāmadagnyaḥ</strong>—</p>
<pre><code>utkṛtyotkṛtya garbhān api śakalayataḥ kṣatra-santāna-roṣād


uddāmasyaika-viṁśaty avadhi viśesataḥ sarvato rājavaṁśyān | 


pitryaṁ tad-rakta-pūrṇa-hrada-savana-mahānandam andāyamāna


krodhāgneḥ kurvato me na khalu na viditaḥ sarvabhūtaiḥ svabhāvaḥ || ||15||
</code></pre>
<p>**dhyānaṁ cintehitānāpteḥ śūnyatāśvāsatāpakṛt |16a| **</p>
<p><strong>dhanikaḥ: ** atha cintā—<strong>dhyānaṁ</strong> iti |</strong> **yathā—</p>
<pre><code>pakṣmāgragrathitāśrubindunikarairmuktāphalaspardhibhiḥ


kurvantyā harahāsahāri hṛdaye hārāvalībhūṣaṇam | 


bāle bālamṛṇālanālavalayālaṅkārakānte kare


vinyasyānanamāyatākṣi sukṛtī ko'yaṁ tvayā smaryate || 
</code></pre>
<p>yathā vā—</p>
<pre><code>astamitaviṣayasaṅgā mukulitanayanotpalā bahuśvasitā |


dhyāyati kimapyalakṣyaṁ bālā yogābhiyukteva || ||16a||
</code></pre>
<p><strong>garjitādermanaḥkṣobhastrāso&rsquo;trotkampitādayaḥ ||16b||</strong></p>
<p>**dhanikaḥ: <strong>atha trāsaḥ—<strong>garjitāder</strong> iti |</strong> **yathā māghe—</p>
<pre><code>trasyantī calaśapharīvighaṭṭitorūr


vāmorūratiśayamāpa vibhramasya | 


kṣubhyanti prasabhamaho vināpi hetor


līlābhiḥ kimu sati kāraṇe ramaṇyaḥ || ||16b||
</code></pre>
<p>**parotkarṣākṣamāsūyā garvadaurjanyamanyujā | **</p>
<p><strong>doṣoktyavajñe bhukuṭimanyukrodheṅgitāni ca ||17||</strong></p>
<p><strong>dhanikaḥ:</strong> athāsūyā—<strong>parotkarṣa</strong> iti |** **garve yathā vīracarite—</p>
<pre><code>arthitve prakaṭīkṛte'pi na phalaprāptiḥ prabhoḥ pratyuta


druhyandāśarathirviruddhacarito yuktastayā kanyayā


utkarṣaṁ ca parasya mānayaśasorvisraṁsanaṁ cātmanaḥ


strīratnaṁ ca jagatpatirdaśamukho dṛptaḥ kathaṁ mṛṣyate || 
</code></pre>
<p>daurjanyādyathā—</p>
<pre><code>yadi paraguṇā na kṣamyante yatasva guṇārjane


nahi parayaśo nindāvyājairalaṁ parimārjitum | 


viramasi na cedicchādveṣaprasaktamanoratho


dinakarakarānpāṇicchatrairnudañśramameṣyasi || 
</code></pre>
<p>manyujā yathāmaruśatake—</p>
<pre><code>purastanvyā gotraskhalanacakito'haṁ natamukhaḥ


pravṛtto vailakṣyātkim api likhituṁ daivahatakaḥ | 


sphuṭo rekhānyāsaḥ katham api sa tādṛkpariṇato


gatā yena vyaktiṁ punaravayavaiḥ saiva taruṇī || 


tataścābhijñāya sphuradaruṇagaṇḍasthalarucā


manasvinyā roṣapraṇayarabhasādgadgadagirā | 


aho citraṁ citraṁ sphuṭamiti nigadyāśrukaluṣaṁ


ruṣā brahmāstraṁ me śirasi nihito vāmacaraṇaḥ || ||17||
</code></pre>
<p>**adhikṣepāpamānāderamarṣo&rsquo;bhiniviṣṭatā | **</p>
<p><strong>tatra svedaśiraḥkampatarjanātāḍanādayaḥ ||18||</strong></p>
<p>**dhanikaḥ: <strong>athāmarṣaḥ—<strong>adhikṣepā</strong> iti |</strong> **yathā vīracarite—</p>
<pre><code>prāyaścittaṁ cariṣyāmi pūjyānāṁ vo vyatikramāt |


na tvevaṁ dūṣayiṣyāmi śastragrahamahāvratam || 
</code></pre>
<p>yathā vā veṇīsaṁhāre—</p>
<pre><code>yuṣmacchāsanalaṅghanāmbhasi mayā magnena nāma sthitaṁ


prāptā nāma vigarhaṇā sthitimatāṁ madhye'nujānām api | krodhollāsitaśoṇitāruṇagadasyocchindataḥ kauravā


nadyaikaṁ divasaṁ mamāsi na gururnāhaṁ vidheyastava || ||18||
</code></pre>
<p>**garvo&rsquo;bhijanalāvaṇyabalaiśvaryādibhirmadaḥ | **</p>
<p><strong>karmāṇyādharṣaṇāvajñā savilāsāṅgavīkṣaṇam ||19||</strong></p>
<p><strong>dhanikaḥ:</strong> atha garvaḥ—<strong>garvo&rsquo;bhijana</strong> iti |** **yathā vīracarite—</p>
<pre><code>munirayamatha vīrastādṛśastatpriyaṁ me


viramatu parikampaḥ kātare kṣatriyāsi | 


tapasi vitatakīrtedarpaikaṇḍūladoṣṇaḥ


paricaraṇasamartho rāghavaḥ kṣatriyo'ham || 
</code></pre>
<p>yathā vā tatraiva—</p>
<pre><code>brāhmaṇātikramatyāgo bhavatāmeva bhūtaye |


jāmadagnyaś ca vo mitramanyathā durmanāyate || ||19||
</code></pre>
<p>**sadṛśajñānacintādyaiḥ saṁskārātsmṛtiratra ca | **</p>
<p><strong>jñātatvenārthabhāsinyāṁ bhrūsamunnayanādayaḥ ||20||</strong></p>
<p>**dhanikaḥ: <strong>atha smṛtiḥ—<strong>sadṛśajñāna</strong> iti |</strong> **yathā—</p>
<pre><code>mainākaḥ kimayaṁ ruṇaddhi gagane manmārgamavyāhataṁ


śaktistasya kutaḥ sa vajrapatanādbhīto mahendrādapi | 


tārkṣyaḥ so'pi samaṁ nijena vibhunā jānāti māṁ rāvaṇa


mā jñātaṁ sa jaṭāyureṣa jarasā kliṣṭo vadhaṁ vāñchati || 
</code></pre>
<p>yathā vā mālatīmādhave—<strong>mādhavaḥ</strong>—mama hi prāktanopalambhasaṁbhāvitātmajanmanaḥ saṁskārasyānavarataprabodhātpratāyamānastadvisadṛśaiḥ pratyayāntarairatiraskṛtapravāhaḥ priyatamāsmṛtipratyayotpattisaṁtānastanmayamiva karoti vṛttisārūpyataścaitanyam |</p>
<pre><code>līneva pratibimbiteva likhitevotkīrṇarūpeva ca


pratyupteva ca vajrasāraghaṭitavāntarnikhāteva ca | 


sā naścetasi kīliteva viśikhaiścetobhuvaḥ pañcabhiś


cintāsaṁtatitantujālanibiḍasyūteva lagnā priyā || ||20||
</code></pre>
<p>**maraṇaṁ suprasiddhatvādanarthatvācca nocyate |21a| **</p>
<p>**dhanikaḥ: <strong>atha maraṇam—<strong>maraṇaṁ</strong> iti |</strong> **yathā—</p>
<pre><code>saṁprāpte'vadhivāsare kṣaṇamanu tvadvartmavātāyanaṁ


vāraṁvāramupetya niṣkriyatayā niścitya kiñcicciram |


saṁpratyeva nivedya kelikurarīṁ sāsraṁ sakhībhyaḥ śiśor


mādhavyāḥ sahakārakeṇa karuṇaḥ pāṇigraho nirmitaḥ || 
</code></pre>
<p>ityādivacchṛṅgārāśrayālambanatvena maraṇe vyavasāyamātramupanibandhanīyam | anyatra kāmacāraḥ | yathā vīracarite—paśyantu bhavantastāḍakām |</p>
<pre><code>hṛnmarmabhedipatadutkaṭakaṅkapatra


saṁvegatatkṣaṇakṛtasphuradaṅgabhaṅgā | 


nāsākuṭīrakuharadvayatulyanirya


dudbudbudadhvanadasṛkprasarā mṛtaiva || ||21a||
</code></pre>
<p><strong>harṣotkarṣo madaḥ pānātskhaladaṅgavacogatiḥ ||21b||</strong></p>
<p>**nidrā hāso&rsquo;tra ruditaṁ jyeṣṭhamadhyādhamādiṣu |22a| **</p>
<p>**dhanikaḥ: <strong>atha madaḥ—<strong>harṣotkarṣo</strong> iti |</strong> **yathā māghe—</p>
<pre><code>hāvahāri hasitaṁ vacanānāṁ kauśalaṁ dṛśi vikāraviśeṣāḥ |


cakrire bhṛśamṛjor api badhvāḥ kāmineva taruṇena madena || 
</code></pre>
<p>ityādi ||21b-22a||</p>
<p><strong>suptaṁ nidrodbhavaṁ tatra śvāsocchvāsakriyāparam ||22b||</strong></p>
<p>**dhanikaḥ: <strong>atha suptam—<strong>suptaṁ</strong> iti |</strong> **yathā—</p>
<pre><code>laghuni tṛṇakuṭīre kṣetrakoṇe yavānāṁ


navakalamapalālasrastare sopadhāne | 


pariharati suṣuptaṁ hālikadvandvamārāt


kucakalaśamahoṣmābaddharekhastuṣāraḥ ||[^11] ||22b||
</code></pre>
<p><strong>manaḥsaṁmīlanaṁ nidrā cintālasyaklamādibhiḥ |</strong></p>
<p><strong>tatra jṛmbhāṅgabhaṅgākṣimīlanotsvapnatādayaḥ ||23||</strong></p>
<p>**dhanikaḥ: **atha nidrā—<strong>manaḥsaṁmīlanaṁ</strong> iti | yathā—</p>
<pre><code>nidrārdhamīlitadṛśo madamantharāṇi


nāpyarthavanti na ca yāni nirarthakāni |


adyāpi me mṛgadṛśo madhurāṇi tasyā


stānyakṣarāṇi hṛdaye kim api dhvananti || 
</code></pre>
<p>yathā ca māghe—</p>
<pre><code>praharakamapanīya svaṁ nididrāsatoccaiḥ


pratipadamupahūtaḥ kenacijjāgṛhīti | 


muhuraviśadavarṇāṁ nidrayā śūnyaśūnyāṁ


dadadapi giramantarbudhyate no manuṣyaḥ || 
</code></pre>
<p>atha vibodhaḥ—</p>
<p>vibodhaḥ pariṇāmādestatra jṛmbhākṣimardane |</p>
<p>yathā māghe—</p>
<pre><code>ciraratiparikhedaprāptanidrāsukhānāṁ


caramam api śayitvā pūrvameva prabuddhāḥ | 


aparicalitagātrāḥ kurvate na priyāṇām


aśithilabhujacakrāśleṣabhedaṁ taruṇyaḥ || ||23||
</code></pre>
<p><strong>durācārādibhirvrīḍā dhārṣṭyābhāvastamunnayet |</strong></p>
<p><strong>sācīkṛtāṅgāvaraṇavaivarṇyādhomukhādibhiḥ ||24||</strong></p>
<p>**dhanikaḥ: <strong>atha vrīḍā—<strong>durācārādibhir</strong> iti |</strong> **yathāmaruśatake—</p>
<pre><code>paṭālagne patyau namayati mukhaṁ jātavinayā


haṭhāśleṣaṁ vāñchatyapaharati gātrāṇi nibhṛtam | 


na śaknotyākhyātuṁ smitamukhasakhīdattanayanā


hriyā tāmyatyantaḥ prathamaparihāse navavadhūḥ || ||24||
</code></pre>
<p><strong>āveśo grahaduḥkhādyairapasmāro yathāvidhiḥ |</strong></p>
<p><strong>bhūpātakampaprasvedalālāphenodgamādayaḥ ||25||</strong></p>
<p>**dhanikaḥ: <strong>athāpasmāraḥ—<strong>āveśo</strong> iti |</strong> **yathā māghe—</p>
<pre><code>āśliṣṭabhūmiṁ rasitāramuccairloladbhujākārabṛhattaraṅgam | 


phenāyamānaṁ patimāpagānāmasāvapasmāriṇamāśaśaṅke || ||25||
</code></pre>
<p><strong>moho vicittatā bhītiduḥkhāveśānucintanaiḥ | tatrājñānabhramāghātaghūrṇanādarśanādayaḥ ||26||</strong></p>
<p>**dhanikaḥ: <strong>atha mohaḥ—<strong>moho vicittatā</strong> iti |</strong> **yathā kumārasaṁbhave—</p>
<pre><code>tīvrābhiṣaṅgaprabhavena vṛttiṁ mohena saṁstambhayatendriyāṇām | | ajñātabhartṛvyasanā muhūrtaṁ kṛtopakāreva ratirbabhūva || 
</code></pre>
<p>yathā cottararāmacarite—</p>
<pre><code>viniścetuṁ śakyo na sukhamiti vā duḥkhamiti vā


pramoho nidrā vā kimu viṣavisarpaḥ kimu madaḥ | 


tava sparśe sparśe mama hi parimūḍhendriyagaṇo 


vikāraḥ ko'pyantarjaḍayati ca tāpaṁ ca kurute || ||26||
</code></pre>
<p>**bhānticchedopadeśābhyāṁ śāstrādestattvadhīrmatiḥ |27a| **</p>
<p>**dhanikaḥ: <strong>atha matiḥ—<strong>bhāntiḥ</strong> iti |</strong> **yathā kirāte—</p>
<pre><code>sahasā vidadhīta na kriyāmavivekaḥ paramāpadāṁ padam |


vṛṇute hi vimṛśyakāriṇaṁ guṇalubdhāḥ svayameva saṁpadaḥ || 
</code></pre>
<p>yathā ca—</p>
<pre><code>na paṇḍitāḥ sāhasikā bhavanti śrutvāpi te saṁtulayanti tattvam | 


tattvaṁ samādāya samācaranti svārthaṁ prakurvanti parasya cārtham || ||27a||
</code></pre>
<p><strong>ālasyaṁ śramagarbhādejahyajṛmbhāsitādimat ||27b||</strong></p>
<p>**dhanikaḥ: <strong>athālasyam—<strong>ālasyaṁ</strong> iti |</strong> **yathā mamaiva—</p>
<pre><code>calati kathañcitpṛṣṭā yacchati vacanaṁ kathañcidālīnām |


āsitumeva hi manute gurugarbhabharālasā sutanuḥ || ||27b||
</code></pre>
<p><strong>āvegaḥ saṁbhramo&rsquo;sminnabhisarajanite śastranāgābhiyogo</strong></p>
<p>**vātātpāṁsūpadigdhastvaritapadgativarṣaje piṇḍitāṅgaḥ | **</p>
<p><strong>utpātātsrastatāṅgeṣvahitahitakṛte śokaharṣānubhāvā</strong></p>
<p><strong>vahnerdhūmākulāsyaḥ karijamanu bhayastambhakampāpasārāḥ ||28||</strong></p>
<p>**dhanikaḥ: <strong>athāvegaḥ—<strong>āvegaḥ</strong> iti |</strong> **abhisaro rājavidravādiḥ | taddheturāvegaḥ | yathā mamaiva—</p>
<pre><code>āgacchāgaccha sajjaṁ kuru varaturagaṁ saṁnidhehi drutaṁ me 


khaṅgaḥ kvāso kṛpāṇīmupanaya dhanuṣā kiṁ kimaṅgapraviṣṭām 


saṁrambhonnidritānāṁ kṣitibhṛti gahane'nyonyamevaṁ pratīcchan


vādaḥ svapnābhidṛṣṭe tvayi cakitadṛśāṁ vidviṣāmāvirāsīt || 
</code></pre>
<p>ityādi |</p>
<pre><code>tanutrāṇaṁ tanutrāṇaṁ śastraṁ śastraṁ ratho rathaḥ ||


iti śuśruvire viṣvagudbhaṭāḥ subhaṭoktayaḥ || 
</code></pre>
<p>yathā vā—</p>
<pre><code>prārabdhāṁ taruputrakeṣu sahasā saṁtyajya sekakriyām


etāstāpasakanyakāḥ kimidamityālokayantyākulāḥ | 


ārohantyuṭajadrumāṁś ca baṭavo vācaṁyamā apyamī


sadyo muktasamādhayo nijavṛṣīṣvevoccapādaṁ sthitāḥ || 
</code></pre>
<p>vātāvego yathā—vātāhataṁ vasanamākulamuttarīyam ityādi | varṣajo yathā—</p>
<pre><code>deve varṣatyaśanapavanavyāpṛtā vahnihetor


gehādgehaṁ phalakanicitaiḥ setubhiḥ paṅkabhītāḥ | 


nīdhraprāntānaviralajalānpāṇibhistāḍayitvā


śūrpacchatrasthagitaśiraso yoṣitaḥ saṁcaranti || 
</code></pre>
<p>utpātajo yathā—</p>
<pre><code>paulastyapīnabhujasaṁpadudasyamāna


kailāsasaṁbhramaviloladṛśaḥ priyāyāḥ | 


śreyāṁsi vo diśatu nihnutakopacihna


māliṅganotpulakamāsitamindumauleḥ || 
</code></pre>
<p>ahitakṛtastvaniṣṭadarśanaśravaṇābhyām | tadyathodāttarāghave—</p>
<p><strong>citramāyaḥ</strong>—(sasaṁbhramam |) bhagavan kulapate rāmabhadra, paritrāyatāṁ paritrāyatām | (ityākulatāṁ nāṭayati |) ityādi | punaḥ—</p>
<p><strong>citramāyaḥ</strong>—</p>
<pre><code>mṛgarūpaṁ parityajya vidhāya vikaṭaṁ vapuḥ | 


nīyate rakṣasānena lakṣmaṇo yudhi saṁśayam ||
</code></pre>
<p><strong>rāmaḥ</strong>—</p>
<pre><code>vatsasyābhayavāridheḥ pratibhayaṁ manye kathaṁ rākṣasā


trastaścaiṣa munirvirauti manasaścāstyeva me saṁbhramaḥ | 


māhāsīrjanakātmajāmiti muhuḥ snehādgururyācate


na sthātuṁ na ca gantumākulamatermūḍhasya me niścayaḥ || 
</code></pre>
<p>ityantenāniṣṭaprāptikṛtasaṁbhramaḥ |</p>
<p>iṣṭaprāptikṛto yathātraiva—</p>
<p>(praviśya paṭākṣepeṇa saṁbhrānto vānaraḥ |)</p>
<p><strong>vānaraḥ</strong>—mahārāa, edaṁ khu pavaṇaṇandaṇāgamaṇeṇa paharisa—ityādi devassa hiaāṇandajaṇaṇaṁ vialidaṁ mahuvaṇam | ityantam |</p>
<p>yathā vā vīracarite—</p>
<pre><code>ehyehi vatsa raghunandana pūrṇacandra


cumbāmi mūrdhani cirasya pariṣvaje tvām | 


āropya vā hṛdi divāniśamudvahāmi


vande'thavā caraṇapuṣkarakadvayaṁ te || 
</code></pre>
<p>vahnijo yathāmaruśatake—</p>
<pre><code>kṣipto hastāvalagnaḥ prasabhamabhihato'pyādadāno’ṁśukāntaṁ


gṛhṇankeśeṣvapāstaścaraṇanipatito nekṣitaḥ saṁbhrameṇa | 


āliṅganyo'vadhūtastripurayuvatibhiḥ sāśrunetrotpalābhiḥ


kāmīvārdrāparādhaḥ sa dahatu duritaṁ śāṁbhavo vaḥ śarāgniḥ || 
</code></pre>
<p>yathā vā ratnāvalyām—</p>
<pre><code>virama virama vahne muñca dhūmākulatvaṁ


prasarayasi kimuccairarciṣāṁ cakravālam | 


virahahutabhujāhaṁ yo na dagdhaḥ priyāyāḥ


pralayadahanabhāsā tasya kiṁ tvaṁ karoṣi || 
</code></pre>
<p>karijo yathā raghuvaṁśe—</p>
<pre><code>sa cchinnabandhadbhutayugyaśūnyaṁ bhagnākṣaparyastarathaṁ kṣaṇena |


rāmānāretrāṇavihastayodhaṁ senāniveśaṁ tumulaṁ cakāra || 
</code></pre>
<p>karigrahaṇaṁ vyālopalakṣaṇārtham | tena vyāghraśūkaravānarādiprabhavā āvegā vyākhyātāḥ |</p>
<p>atha vitarkaḥ—</p>
<p>tarko vicāraḥ saṁdehādbrūśiro&rsquo;ṅgulinartakaḥ |</p>
<p>yathā—</p>
<pre><code>kiṁ lobhena vilaṅghitaḥ sa bharato yenaitadevaṁ kṛtaṁ


sadyaḥ strīlaghutāṁ gatā kimathavā mātaiva me madhyamā | 


mithyaitanmama cintitaṁ dvitayamapyāryānujo'sau gurur


rmātā tātakalatramityanucitaṁ manye vidhātrā kṛtam || 
</code></pre>
<p>athavā |</p>
<pre><code>kaḥ samucitābhiṣekādāryaṁ pracyāvayedguṇajyeṣṭham |


manye mamaiṣa puṇyaiḥ sevāvasaraḥ kṛto vidhinā || ||28||
</code></pre>
<p>**lajjādyairvikriyāguptāvavahitthāṅgavikriyā |29a| **</p>
<p>**dhanikaḥ: <strong>athāvahittham—<strong>lajjādyair</strong> iti |</strong> **yathā kumārasaṁbhave—</p>
<pre><code>evaṁvādini devarṣau pārśve pituradhomukhī |


līlākamalapatrāṇi gaṇayāmāsa pārvatī || ||29a||
</code></pre>
<p><strong>vyādhayaḥ sannipātādyāsteṣāmanyatra vistaraḥ ||29b||</strong></p>
<p>**dhanikaḥ: <strong>atha vyādhiḥ—<strong>vyādhayaḥ</strong> iti |</strong> **diṅmātraṁ tu yathā—</p>
<pre><code>acchinnaṁ nayanāmbu bandhuṣu kṛtaṁ cintā gurubhyo'rpitā


dattaṁ dainyamaśeṣataḥ parijane tāpaḥ sakhīṣvāhitaḥ | 


adya śvaḥ parinirvṛtiṁ vrajati sā śvāsaiḥ paraṁ khidyate


viśrabdho bhava viprayogajanitaṁ duḥkhaṁ vibhaktaṁ tayā || ||29b||
</code></pre>
<p><strong>aprekṣākāritonmādaḥ sannipātagrahādibhiḥ |</strong></p>
<p>**asminnavasthā ruditagītahāsāsitādayaḥ ||30|| **</p>
<p>**dhanikaḥ: <strong>athonmādaḥ—<strong>aprekṣākārita</strong> iti |</strong> **yathā—āḥ kṣudrarākṣasa, tiṣṭha tiṣṭha | kva me priyatamāmādāya gacchasi ityupakrame katham |</p>
<pre><code>navajaladharaḥ sannaddho'yaṁ na dṛptaniśācaraḥ


suradhanuridaṁ dūrākṛṣṭaṁ na tasya śarāsanam | 


ayam api paṭurdhārāsāro na bāṇaparamparā


kanakanikaṣasnigdhā vidyutpriyā na mamorvaśī || 
</code></pre>
<p>ityādi ||30||</p>
<p><strong>prārabdhakāryāsiddhyāderviṣādaḥ sattvasaṁkṣayaḥ | niḥśvāsocchvāsahṛttāpasahāyānveṣaṇādikṛt ||31||</strong></p>
<p>**dhanikaḥ: <strong>atha viṣādaḥ—<strong>prārabdhakāryā</strong> iti |</strong> **yathā vīracarite—hā ārye tāḍake, kiṁ hi nāmaitat | ambuni majjantyalābūni, grāvāṇaḥ plavante |</p>
<pre><code>nanveṣa rākṣasapateḥ skhalitaḥ pratāpaḥ


prāpto'dbhutaḥ paribhavo hi manuṣyapotāt | 


dṛṣṭaḥ sthitena ca mayā svajanapramātho


dainyaṁ jarā ca niruṇaddhi kathaṁ karomi || ||31||
</code></pre>
<p><strong>kālākṣamatvamautsukyaṁ ramyecchāratisaṁbhramaiḥ |</strong></p>
<p>**tatrocchvāsatvaniḥśvāsahṛttāpasvedavibhramāḥ ||32|| **</p>
<p>**dhanikaḥ: <strong>athautsukyam—<strong>kālākṣamatvam</strong> iti |</strong> **yathā kumārasaṁbhave—</p>
<pre><code>ātmānamālokya ca śobhamānamādarśabimbe stimitāyatākṣī | 


haropayāne tvaritā babhūva strīṇāṁ priyālokaphalo hi veṣaḥ || 
</code></pre>
<p>yathā vā tatraiva—</p>
<pre><code>paśupatir api tānyahāni kṛcchrādaninayadadrisutāsamāgamotkaḥ | 


kamaparamavaśaṁ na viprakuryurvibhum api taṁ yadamī spṛśanti bhāvāḥ || ||32||
</code></pre>
<p><strong>mātsaryadveṣarāgādeścāpalaṁ tvanavasthitiḥ |</strong></p>
<p><strong>tatra bhartsanapāruṣyasvacchandācaraṇādayaḥ ||33||</strong></p>
<p>**dhanikaḥ: <strong>atha cāpalā—<strong>mātsaryadveṣa</strong> iti |</strong> **yathā vikaṭanitambāyāḥ—</p>
<pre><code>anyāsu tāvadupamardasahāsu bhṛṅga


lolaṁ vinodaya manaḥ sumanolatāsu | 


bālāmajātarajasaṁ kalikāmakāle


vyarthaṁ kadarthayasi kiṁ navamallikāyāḥ || 
</code></pre>
<p>yathā vā—</p>
<pre><code>vinikaṣaṇaraṇatkaṭhoradaṁṣṭrākrakacaviśaṅkaṭakandarodarāṇi |


ahamahamikayā patantu kopātsamamadhunaiva kimatra manmukhāni || 
</code></pre>
<p>athavā prastutameva tāvatsuvihitaṁ kariṣye | iti |</p>
<p>anye ca cittavṛttiviśeṣā eteṣāmeva vibhāvānubhāvasvarūpānupraveśānna pṛthagvācyāḥ ||33||</p>
<p><strong>viruddhairaviruddhairvā bhāvairvicchidyate na yaḥ |</strong></p>
<p>**ātmabhāvaṁ nayatyanyānsa sthāyī lavaṇākaraḥ ||34|| **</p>
<p>**dhanikaḥ: <strong>atha sthāyī—<strong>viruddhair</strong> iti |</strong> **sajātīyavijātīyabhāvāntarairatiraskṛtatvenopanibadhyamāno ratyādiḥ sthāyī | yathā bṛhatkathāyāṁ naravāhanadattasya madanamañjūṣāyāmanurāgaḥ | tattadavāntarānekanāyikānurāgairatiraskṛtaḥ sthāyī | yathā ca mālatīmādhave śmaśānāṅke bībhatsena mālatyanurāgasyātiraskāro mama hi prāktanopalambhasaṁbhāvitātmajanmanaḥ saṁskārasyānavarataprabodhātpratīyamānastadvisadṛśaiḥ pratyayāntarairatiraskṛtapravāhaḥ priyatamāsmṛtipratyayotpattisaṁtānastanmayamiva karotyantarvṛttisārūpyataścaitanyamityādinopanibaddhaḥ | tadanena prakāreṇa virodhināmavirodhināṁ ca samāveśo na virodhī | tathāhi | virodhaḥ sahānavasthānaṁ bādhyabādhakabhāvo vā | ubhayarūpeṇāpi na tāvattādātmyamasyaikarūpatvenaivāvirbhāvāt | sthāyināṁ ca vibhāvādīnāṁ yadi virodhastatrāpi na tāvatsahānavasthānaṁ ratyādyuparakte cetasi sraksūtranyāyenāvirodhināṁ vyabhicāriṇāṁ copanibandhaḥ samastabhāvakasvasaṁvedanasiddhaḥ | yathaiva svasaṁvedanasiddhastathaiva kāvyavyāpārasaṁrambheṇānukārye&rsquo;pyāveśyamānaḥ svacetaḥsaṁbhedena tathāvidhānandasaṁvidunmīlanahetuḥ saṁpadyate | tasmānna tāvadbhāvānāṁ sahānavasthānam | bādhyabādhakabhāvastu bhāvāntarairbhāvāntaratiraskāraḥ | sa ca vyabhicāriṇāṁ sthāyināmaviruddhavyabhicāribhiḥ sthāyino&rsquo;viruddhāsteṣāmaṅgatvātpradhānaviruddhasya cāṅgatvāyogādānantaryavirodhitvamapyanena prakāreṇāpāstaṁ bhavati | tathā ca mālatīmādhave śṛṅgārānantaraṁ bībhatsopanibandhe&rsquo;pi na kiṁcidvairasyaṁ tadevameva sthite viruddharasaikāvalambanatvameva virodhe hetuḥ | sattvaviruddharasāntaravyavadhānenopanibadhyamāno na virodhī | yathā—</p>
<pre><code>aṇṇahuṇāhumaheliahujuhuparimalususuandhu |


muhukantaha agatthaṇahaaṅga ṇa phiṭṭa̮i gandhu || 
</code></pre>
<p>ityatra bībhatsarasasyāṅgabhūtarasāntaravyavadhānena śṛṅgārasamāveśo na viruddhaḥ prakārāntareṇaikāśrayavirodhī parihartavyaḥ | nanu yatraikatātparyeṇetareṣāṁ viruddhānāmaviruddhānāṁ ca nyagbhūtatvenopādānaṁ tatra bhavatvaṅgatvenāvirodhaḥ | yatra tu samapradhānatvenānekasya bhāvasyopanibandhanaṁ tatra katham | yathā—</p>
<pre><code>ekkatto ruai piā aṇṇatto samaratūraṇigghoso |


pemmeṇa raṇaraseṇa a bhaḍassa ḍolāiaṁ hiaam || 
</code></pre>
<p>ityādau ratyutsāhayoḥ | yathā vā—</p>
<pre><code>mātsaryamutsārya vicārya kāryamāryāḥ samaryādamidaṁ vadantu |


sevyā nitambāḥ kimu bhūdharāṇāmuta smarasmeravilāsinīnām || 
</code></pre>
<p>ityādau ratiśamayoḥ | yathā ca—</p>
<pre><code>iyaṁ sā lolākṣī tribhuvanalalāmaikavasatiḥ


sa cāyaṁ duṣṭātmā svasurapakṛtaṁ yena mama tat | 


itastīvraḥ kāmo gururayamitaḥ krodhadahanaḥ


kṛto veṣaścāyaṁ kathamidamiti bhrāmyati manaḥ || 
</code></pre>
<p>ityādau tu ratikrodhayoḥ |</p>
<pre><code>antraiḥ kalpitamaṅgalapratisarāḥ strīhastaraktotpala


vyaktottaṁsabhṛtaḥ pinaddhaśirasā hṛtpuṇḍarīkasrajaḥ | 


etāḥ śoṇitapaṅkakuṅkumajuṣaḥ saṁbhūya kāntaiḥ piban


tyasthisnehasurāṁ kapālacaṣakaiḥ prītāḥ piśācāṅganāḥ || 
</code></pre>
<p>ityādāvekāśrayatvena ratijugupsayoḥ |</p>
<pre><code>ekaṁ dhyānanimīlanānmukulitaṁ cakṣurdvitīyaṁ punaḥ


pārvatyā vadanāmbujastanataṭe śṛṅgārabhārālasam | 


anyaddūravikṛṣṭacāpamadanakrodhānaloddīpitaṁ


śaṁbhorbhinnarasaṁ samādhisamaye netratrayaṁ pātu vaḥ || 
</code></pre>
<p>ityādau śamaratikrodhānām ||</p>
<pre><code>ekenākṣṇā pravitataruṣā vīkṣate vyomasaṁsthaṁ


bhānorbimbaṁ sajalalulitenāpareṇātmakāntam | 


ahnaśchede dayitavirahāśaṅkinī cakravākī


dvau saṁkīrṇau racayati rasau nartakīva pragalbhā || 
</code></pre>
<p>ityādau ratiśokakrodhānāṁ samaprādhānyenopanibandhastatkathaṁ na virodhaḥ | atrocyate—atrāpyeka eva sthāyī | tathāhi | ekatto ruai piā ityādau sthāyibhūtotsāhavyabhicārilakṣaṇavitarkabhāvahetusaṁdehakāraṇatayā karuṇasaṅgrāmatūryayorupādānaṁ vīrameva puṣṇātīti bhaṭasyetyanena padena pratipāditam | na ca dvayoḥ samapradhānayoranyonyamupakāryopakārakabhāvarahitayorekavākyabhāvo yujyate | kiñcopakrānte saṅgrāme subhaṭānāṁ kāryāntarakaraṇena prastutasaṅgrāmaudāsīnyena mahadanaucityam | ato bhartuḥ saṅgrāmaikarasikatayā śauryameva prakāśayanpriyatamākaruṇo vīrameva puṣṇāti | evam mātsaryam—ityādāvapi cirapravṛttarativāsanāyā heyatayopādānācchamaikaparatvam āryāḥ samaryādam ityanena prakāśitam | evam iyaṁ sā lolākṣī ityādāvapi rāvaṇasya pratipakṣanāyakatayā niśācaratvena māyāpradhānatayā ca raudravyabhicāriviṣādavibhāvavitarkahetutayā ratikrodhayorupādānaṁ raudraparameva | antraiḥ kalpitamaṅgalapratisarāḥ ityādau hāsyarasaikaparatvameva | ekaṁ dhyānanimīlanāt ityādau śaṁbhorbhāvāntarairanākṣiptatayā śamasthasyāpi yogyantaraśamādvailakṣaṇyapratipādanena śamaikaparataiva samādhisamaye ityanena sphuṭīkṛtā | ekenākṣṇā ityādau tu samastam api vākyaṁ bhaviṣyadvipralambhaviṣayamiti na kvacidanekatātparyam | yatra tu śleṣādivākyeṣvanekatātparyam api tatra vākyārthabhedena svatantratayā cārthadvayaparatetyadoṣaḥ | yathā—</p>
<pre><code>ślāghyāśeṣatanuṁ sudarśanakaraḥ sarvāṅgalīlājita


trailokyāṁ caraṇāravindalalitenākrāntaloko hariḥ | 


bibhrāṇāṁ mukhamindusundararucaṁ candrātmacakṣurdadha


sthāne yāṁ svatanorapaśyadadhikāṁ sā rukmiṇī vo'vatāt ||
</code></pre>
<p>ityādau | tadevamuktaprakāreṇa ratyādyupanibandhe sarvatrāvirodhaḥ | yathā vā śrūyamāṇaratyādipadeṣvapi vākyeṣu tatraiva tātparyaṁ tathāgre darśayiṣyāmaḥ ||34||</p>
<p><strong>ratyutsāhajugupsāḥ krodho hāsaḥ smayo bhayaṁ śokaḥ |</strong></p>
<p><strong>śamam api kecitprāhuḥ puṣṭirnāṭyeṣu naitasya ||35||</strong></p>
<p>**dhanikaḥ: <strong>te ca—<strong>ratyutsāha</strong> iti |</strong> **iha śāntarasaṁ prati vādināmanekavidhā vipratipattayaḥ | tatra kecidāhuḥ—nāstyeva śānto rasaḥ | tasyācāryeṇa vibhāvādyapratipādanāllakṣaṇākaraṇāt | anye tu vastutastasyābhāvaṁ varṇayanti | anādikālapravāhāyātarāgadveṣayorucchettumaśakyatvāt | anye tu vīrabībhatsādāvantarbhāvaṁ varṇayanti | evaṁ vadantaḥ śamam api necchanti | yathā tathāstu | sarvathā nāṭakādāvabhinayātmani sthāyitvamasmābhiḥ śamasya niṣidhyate | tasya samastavyāpārapravilayarūpasyābhinayāyogāt | yattu kaiścinnāgānandādau śamasya sthāyitvamupavarṇitam, tattu malayavatyanurāgeṇāprabandhapravṛttena vidyādharacakravartitvaprātyāviruddham | na hyekānukāryavibhāvālambanau viṣayānurāgāparāgāvupalabdhau | ato dayāvīrotsāhasyaiva tatra sthāyitvam | tatraiva śṛṅgārasyāṅgatvena cakravartitvāvāpteś ca phalatvenāvirodhādīpsitameva ca sarvatra kartavyamiti paropakārapravṛttasya vijigīṣornāntarīyakatvena phalaṁ saṁpadyata ityāveditameva prāk | ato&rsquo;ṣṭāveva sthāyinaḥ | nanu ca—</p>
<pre><code>rasanādrasatvameteṣāṁ madhurādīnāmivoktamācāryaḥ | 


nirvedādiṣvapi tatprakāmamastīti te'pi rasāḥ || 
</code></pre>
<p>ityādinā rasāntarāṇāmapyanyairabhyupagatatvātsthāyino&rsquo;pyanye kalpitā ityavadhāraṇānupapattiḥ ||35||</p>
<p><strong>nirvedādiratādbhūpyādasthāyī svadate katham |</strong></p>
<p>**vairasyāyaiva tatpoṣastenāṣṭau sthāyino matāḥ ||36|| **</p>
<p>**dhanikaḥ: <strong>atrocyate—<strong>nirvedādi</strong> iti |</strong> **viruddhāviruddhāviccheditvasya nirvedādīnāmabhāvādasthāyitvam | ata eva te cintādisvasvavyabhicāryantaritā api paritoṣaṁ nīyamānā vairasyamāvahanti | na ca niṣphalāvasānatvameteṣāmasthāyitvanibandhanaṁ hāsyādīnāmapyasthāyitvaprasaṅgāt | pāramparyeṇa tu nirvedādīnām api phalavattvāt | ato niṣphalatvamasthāyitve prayojakaṁ na bhavati | kintu viruddhairaviruddhairbhāvairatiraskṛtatvam | na ca nirvedādīnāmiti na te sthāyinaḥ | tato rasatvam api na teṣāmucyate | ato&rsquo;sthāyitvādevaiteṣāmarasatā | kaḥ punareteṣāṁ kāvyenāpi saṁbandhaḥ |</p>
<p>na tāvadvācyavācakabhāvaḥ svaśabdairanāveditatvāt | na hi śṛṅgārādiraseṣu kāvyeṣu śṛṅgārādiśabdā ratyādiśabdā vā śrūyante | yena teṣāṁ tatparipoṣasya vābhidheyatvaṁ syāt | yatrāpi ca śrūyante tatrāpi vibhāvādidvārakameva rasatvameteṣāṁ na svaśabdābhidheyatvamātreṇa | nāpi lakṣyalakṣakabhāvastatsāmānyābhidhāyinastu lakṣakasya padasyāprayogāt | nāpi lakṣitalakṣaṇayā tatpratipattiḥ | yathā gaṅgāyāṁ ghoṣaḥ ityādau | tatra hi svārthe srotolakṣaṇe ghoṣasyāvasthānāsaṁbhavātsvārthe skhaladgatirgaṅgāśabdaḥ svārthaṁ vinā bhūtārthopalakṣitaṁ taṭamupalakṣayati | atra tu nāyakādiśabdāḥ svārthe&rsquo;skhaladgatayaḥ kathamivārthāntaramupalakṣayeyuḥ | ko vā nimittaprayojanābhyāṁ vinā mukhye satyupacaritaṁ prayuñjīta | siṁho māṇavakaḥ ityādivat | ataeva guṇavṛttyāpi neyaṁ pratītiḥ | yadi vācyatvena rasapratipattiḥ syāttadā kevalavācyavācakabhāvamātravyutpannacetasāmapyarasikānāṁ rasāsvādo bhavet | na ca kālpanikatvamavigānena sarvasahṛdayānāṁ rasāsvādodbhūteḥ | ataḥ kecidabhidhālakṣaṇāgauṇībhyo vācyāntaraparikalpitaśaktibhyo vyatiriktaṁ vyañjakatvalakṣaṇaṁ śabdavyāpāraṁ rasālaṅkāravastuviṣayamicchanti | tathāhi | vibhāvānubhāvavyabhicārimukhena rasādipratipattirupajāyamānā kathamiva vācyā syāt | yathā kumārasaṁbhave—</p>
<pre><code>vivṛṇvatī śailasutāpi bhāvamaṅgaiḥ sphuradbālakadambakalpaiḥ | \
</code></pre>
<p>sācīkṛtā cārutareṇa tasthau mukhena paryastavilocanena ||</p>
<p>ityādāvanurāgajanyāvasthāviśeṣānubhāvavadgirijālakṣaṇavibhāvopavarṇanādevāśabdāpi śṛṅgārapratītirudeti | rasāntareṣvapyayameva nyāyaḥ | na kevalaṁ raseṣveva yāvadvastumātre&rsquo;pi | yathā—</p>
<pre><code>bhama dhammia vīsaddho so suṇaho ajja mārio teṇa |


golāṇa̮ikacchakuḍaṅgavāsiṇā dariasīheṇa || 
</code></pre>
<p>ityādau niṣedhapratipattiraśabdāpi vyañjakaśaktimūlaiva | tathālaṅkāreṣvapi—</p>
<pre><code>lāvaṇyakāntiparipūritadiṅmukhe'smin


smere'dhunā tava mukhe taralāyatākṣi | 


kṣobhaṁ yadeti na manāgapi tena manye


suvyaktameva jalarāśirayaṁ payodhiḥ ||
</code></pre>
<p>ityādiṣu candratulyaṁ tanvīvadanāravindamityādyupamādyalaṅkārapratipattirvyañjakatvanibandhanīti | na cāsāvarthāpattijanyā | anupapadyamānārthāpekṣābhāvāt | nāpi vākyārthatvaṁ vyaṅgyasya tṛtīyakakṣāviṣayatvāt | tathāhi—bhrama dhārmika ityādau padārthaviṣayābhidhālakṣaṇaprathamakakṣātikrāntakriyākārakasaṁsargātmakavidhiviṣayavākyārthakakṣātikrāntatṛtīyakakṣākrānto niṣedhātmā vyaṅgyalakṣaṇo&rsquo;rtho vyañjakaśaktayadhīnaḥ sphuṭamevāvabhāsate | ato nāsau vākyārthaḥ | nanu ca tṛtīyakakṣāviṣayatvamaśrūyamāṇapadārthatātparyeṣu viṣaṁ bhuṅkṣva ityādivākyeṣu niṣedhārthaviṣayeṣu pratīyata eva vākyārthaḥ | na cātra vyañjakatvavādināpi vākyārthatvaṁ neṣyate tātparyādanyatvāddhvaneḥ | tatra svārthasya dvitīyakakṣāyāmaviśrāntasya tṛtīyakakṣābhāvāt | saiva niṣedhakakṣā tatra dvitīyakakṣāvidhau kriyākārakasaṁsargānupapatteḥ | prakaraṇātpitari vaktari putrasya viṣabhakṣaṇaniyogābhāvāt | rasavadvākyeṣu ca vibhāvapratipattilakṣaṇadvitīyakakṣāyāṁ rasānavagamāt | tad uktam—</p>
<pre><code>apratiṣṭhamaviśrāntaṁ svārthe yatparatāmidam | 


vākyaṁ vigāhate tatra nyāyyā tatparatāsya sā || 


yatra tu svārthaviśrāntaṁ pratiṣṭhāṁ tāvadāgatam |


tatprasarpati tatra syātsarvatra dhvaninā sthitiḥ || 
</code></pre>
<p>ityevaṁ sarvatra rasānāṁ vyaṅgyatvameva | vastvalaṅkārayostu kvacidvācyatvaṁ kvacidvyaṅgyatvam | tatrāpi yatra vyaṅgyasya prādhānyena pratipattistatraiva dhvaniḥ, anyatra guṇībhūtavyaṅgyatvam | tad uktam—</p>
<pre><code>yatrārthaḥ śabdo vā yamarthamupasarjanīkṛtasvārthau | 


vyaktaḥ kāvyaviśeṣaḥ sa dhvaniriti sūribhiḥ kathitaḥ ||


pradhāne'nyatra vākyārthe yatrāṅgaṁ tu rasādayaḥ |


kāvye tasminnalaṅkāro rasādiriti me matiḥ || 
</code></pre>
<p>yathā—upoḍharāgeṇa ityādi | tasya ca dhvanervivakṣitavācyāvivakṣitavācyatvena dvaividhyam | avivakṣitavācyo&rsquo;pyatyantatiraskṛtasvārtho&rsquo;rthāntarasaṁkramitavācyaśceti dvidhā | vivakṣitavācyaś ca asaṁlakṣikramaḥ kramadyotyaśceti dvividhaḥ | tatra rasādīnāmasaṁlakṣyakrame dhvanitvaṁ prādhānyapratītau satyāmaṅgatvena pratītau rasavadalaṅkāra iti ||36||</p>
<p><strong>vācyā prakaraṇādibhyo buddhisthā vā yathā kriyā |</strong></p>
<p>**vākyārthaḥ kārakairyuktā sthāyī bhāvastathetaraiḥ ||37|| **</p>
<p>**dhanikaḥ: <strong>atrocyate—<strong>vācyā</strong> iti |</strong> **yathā laukikavākyeṣu śrūyamāṇakriyeṣu gāmabhyāja ityādiṣvaśrūyamāṇakriyeṣu ca dvāraṁ dvāram ityādiṣu svaśabdopādānātprakaraṇādivaśādbuddhisaṁniveśinī kriyaiva kārakopacitā vākyārthastathā kāvyeṣvapi svaśabdopādānātkvacit prītyai navoḍhā priyā ityevamādau, kvacicca prakaraṇādivaśānniyatāvihitavibhāvādyavinābhāvādvā sākṣādbhāvakacetasi viparivartamāno ratyādiḥ sthāyī svasvavibhāvānubhāvavyabhicāribhistattacchabdopanītaiḥ saṁskāraparamparayā paraṁ prauḍhimānīyamāno ratyādivākyārthaḥ | na cāpadārthasya vākyārthatvaṁ nāstīti vācyam | kāryaparyavasāyitvāttātparyaśakteḥ | tathāhi pauruṣeyamapauruṣeyaṁ vākyaṁ sarvaṁ kāryaparam | atatparatve&rsquo;nupādeyatvādunmattādivākyavatkāvyaśabdānāṁ cānvayavyatirekābhyāṁ niratiśayasukhāsvādavyatirekeṇa pratipādyapratipādakayoḥ pravṛttiviṣayayoḥ prayojanāntarānupalabdheḥ svānandodbhatireva kāryatvenāvadhāryate | tadudbhūtinimittatvaṁ ca vibhāvādisaṁsṛṣṭasya sthāyina evāvagamyate | ato vākyasyābhidhānaśaktistena tena rasenākṛṣyamāṇā tattatsvārthāpekṣitāvāntaravibhāvādipratipādanadvārā svaparyavasāyitāmānīyate | tatra vibhāvādayaḥ padārthasthānīyāstatsaṁsṛṣṭo ratyādirvākyārthaḥ | tadetatkāvyavākyam | yadīyaṁ tāvimau padārthavākyārthau | na caivaṁ sati gītādivatsukhajanakatve&rsquo;pi vācyavācakabhāvānupayogaḥ | viśiṣṭavibhāvādisāmagrīviduṣāmeva tathāvidharatyādibhāvanāvatāmeva svādodbhūtestadanenātiprasaṅgo&rsquo;pi nirastaḥ | īdṛśi ca vākyārthanirūpaṇe parikalpitābhidhādiśaktivaśenaiva samastavākyārthāvagataḥ śaktyantaraparikalpanaṁ prayāsaḥ | yathāvocāma kāvyanirṇaye—</p>
<pre><code>tātparyānatirekācca vyañjakatvasya na dhvaniḥ | 


kimuktaṁ syādaśrutārthatātparye'nyoktirūpiṇi || 


viṣaṁ bhakṣaya pūrvo yaścaivaṁ parasutādiṣu | 


prasahyate pradhānatvāddhvanitvaṁ kena vāryate || 


dhvaniścetsvārthaviśrāntaṁ vākyamarthāntarāśrayam | 


tatparatvaṁ tvaviśrāntau tanna viśrāntyasaṁbhavāt ||


etāvatyeva viśrāntistātparyasyeti kiṁ kṛtam | 


yāvatkāryaprasāritvāttātparyaṁ na tulādhṛtam || 


bhrama dhārmika viśrabdhamiti bhramikṛtāspade | 


nirvyāvṛtti kathaṁ vākyaṁ niṣedhamupasarpati || 


pratipādyasya viśrāntirapekṣāpūraṇādyadi | 


vakturvivakṣitaprāpteraviśrāntirna vā katham || 


pauruṣeyasya vākyasya vivakṣā paratantratā |


vaktrabhipretatātparyamataḥ kāvyasya yujyate || 
</code></pre>
<p>iti | ato na rasādīnāṁ kāvyena saha vyaṅgyavyañjakabhāvaḥ | kiṁ tarhi bhāvyabhāvakasaṁbandhaḥ kāvyaṁ hi bhāvakam | bhāvyā rasādayaḥ | te hi svato bhavanta eva bhāvakeṣu viśiṣṭavibhāvādimatā kāvyena bhāvyante na cānyatra śabdāntareṣu bhāvyabhāvakalakṣaṇasaṁbandhābhāvātkāvyaśabdeṣvapi tathā bhāvyamiti vācyam | bhāvanākriyāvādibhistathāṅgīkṛtatvāt | kiñca mā cānyatra tathāstvanvayavyatirekābhyāmiha tathāvagamāt | tad uktam—</p>
<pre><code>bhāvābhinayasaṁbandhānbhāvayanti rasānimān |


yasmāttasmādamī bhāvā vijñeyā nāṭyayoktṛbhiḥ ||
</code></pre>
<p>iti | kathaṁ punaragṛhītasaṁbandhebhyaḥ padebhyaḥ sthāyyādipratipattiriti celloke tathāvidhaceṣṭāyuktastrīpuṁsādiṣu ratyādyavinābhāvadarśanādihāpi tathopanibandhe sati ratyādyavinābhūtaceṣṭādipratipādakaśabdaśravaṇādabhidheyā vinābhāvena lākṣaṇikī ratyādipratītiḥ | yathā ca kāvyārthasya rasabhāvakatvaṁ tathāgre vakṣyāmaḥ ||37||</p>
<p>**rasaḥ sa eva svādyatvādrasikasyaiva vartanāt | **</p>
<p>**nānukāryasya vṛttatvātkāvyasyātatparatvataḥ ||38|| **</p>
<p><strong>draṣṭuḥ pratītirvrīḍerṣyārāgadveṣaprasaṅgataḥ |</strong></p>
<p><strong>laukikasya svaramaṇīsaṁyuktasyeva darśanāt ||39||</strong></p>
<p>**dhanikaḥ: **kāvyārthopaplāvito rasikavartī ratyādiḥ sthāyībhāvaḥ sa iti pratinirdiśyate | sa ca svādyatāṁ nirbharānandasaṁvidātmatāmāpādyamāno raso rasikavartīti vartamānatvānnānukāryarāmādivartī vṛttatvāttasya | atha śabdopahitarūpatvenāvartamānasyāpi vartamānavadavabhāsanamiṣyata eva | tathāpi tadavabhāsasyāsmadādibhiranubhūyamānatvādasatsamataikāsvādaṁ prati vibhāvatvena tu rāmādervartamānavadavabhāsanamiṣyata eva | kiñca na kāvyaṁ rāmādīnāṁ rasopajananāya kavibhiḥ pravartyate | api tu sahṛdayānānandayitum | sa ca samastabhāvakasvasaṁvedya eva | yadi cānukāryasya rāmādeḥ śṛṅgāraḥ syāttato nāṭakādau taddarśane laukika iva nāyake śṛṅgāriṇi svakāntāsaṁyukte dṛśyamāne śṛṅgāravānayamiti prekṣakāṇāṁ pratītimātraṁ bhavenna rasānāṁ svādaḥ satpuruṣāṇāṁ ca lajjetareṣāṁ tvasūyānurāgāpahārecchādayaḥ prasajyeran | evaṁ ca sati rasādīnāṁ vyaṅgyatvamapāstam | anyato labdhasattākaṁ vastvanyenāpi vyajyate | pradīpeneva ghaṭādi | na tu tadānīmevābhivyañjakatvābhimatairāpādya svabhāvam | bhāvyante ca vibhāvādibhiḥ prekṣakeṣu rasā ityāveditameva |</p>
<p>nanu ca sāmājikāśrayeṣu raseṣu ko vibhāvaḥ | kathaṁ ca sītādīnāṁ ca devīnāṁ vibhāvatvenāvirodha ucyate ||38-39||</p>
<p>**dhīrodāttādyavasthānāṁ rāmādiḥ pratipādakaḥ | **</p>
<p><strong>vibhāvayati ratyādīnsvadante rasikasya te ||40||</strong></p>
<p>**dhanikaḥ: **na hi kavayo yogina iva dhyānacakṣuṣā dhyātvā prātisvikīṁ rāmādīnāmavasthāṁ itihāsavadupanibadhnanti | kiṁ tarhi sarvalokasādhāraṇāḥ svotprekṣākṛtasannidhayo dhīrodāttādyavasthāḥ kvacidāśrayamātradāyinyo dadhati ||40||</p>
<p>**tā eva ca parityaktaviśeṣā rasahetavaḥ |41a| **</p>
<p>**dhanikaḥ: **tatra sītādiśabdāḥ parityaktajanakatanayādiviśeṣāḥ strīmātravācinaḥ kimivāniṣṭaṁ kuryuḥ ||41a||</p>
<p><strong>krīḍatāṁ mṛṇmayairyadvaddālānāṁ dviradādibhiḥ ||41b||</strong></p>
<p>**svotsāhaḥ svadate tadvacchrotṛṇāmarjunādibhiḥ |42a| **</p>
<p>**dhanikaḥ: <strong>kimarthaṁ tarhyupādīyanta iti ceducyate—<strong>krīḍatāṁ</strong> iti |</strong> **etad uktaṁ bhavati | nātra laukikaśṛṅgārādivatstryādivibhāvādīnāmupayogaḥ | kiṁ tarhi pratipāditaprakāreṇa laukikarasavilakṣaṇatvaṁ nāṭyarasānām | yadāha—aṣṭau nāṭyarasāḥ smṛtāḥ iti ||41b-42a||</p>
<p><strong>kāvyārthabhāvanāsvādo nartakasya na vāryate ||42b||</strong></p>
<p>**dhanikaḥ: **nartako&rsquo;pi na laukikarasena rasavānbhavati | tadānīṁ bhogyatvena svamahilāderagrahaṇātkāvyārthabhāvanayā tvasmadādivatkāvyarasāsvādo&rsquo;syāpi na vāryate |||42b||</p>
<p><strong>svādaḥ kāvyārthasaṁbhedādātmānandasamudbhavaḥ | vikāśavistarakṣobhavikṣepaiḥ sa caturvidhaḥ ||43||</strong></p>
<p><strong>śṛṅgāravīravībhatsaraudreṣu manasaḥ kramāt | hāsyādbhutabhayotkarṣakaruṇānāṁ ta eva hi ||44||</strong></p>
<p>**atastajjanyatā teṣāmata evāvadhāraṇam |45a| **</p>
<p>**dhanikaḥ: **kathaṁ ca kāvyātsvādodbhūtiḥ kimātmā cāsāviti vyutpādyate—</p>
<p>kāvyārthena vibhāvādi saṁsṛṣṭasthāyyātmakena bhāvakacetasaḥ saṁbhede&rsquo;nyonyasaṁcalane pratyastamitasvaparavibhāge sati prabalatarasvānandodbhūtiḥ svādaḥ | tasya ca sāmānyātmakatve&rsquo;pi pratiniyatavibhāvādikāraṇajanyatvena saṁbhedena caturdhā cittabhūmayo bhavanti | tadyathā—śṛṅgāre vikāsaḥ, vīre vistaraḥ, bībhatse kṣobhaḥ, raudre vikṣepa iti | tadanyeṣāṁ caturṇāṁ hāsyādbhutabhayānakakaruṇānāṁ svasāmagrīlabdhaparipoṣāṇāṁ ta eva catvāro vikāsādyāścetasaḥ saṁbhedāḥ | ata eva—</p>
<pre><code>śṛṅgārāddhi bhaveddhāsyo raudrācca karuṇo rasaḥ |


vīrāccaivādbhutotpattirbībhatsācca bhayānakaḥ ||
</code></pre>
<p>iti | hetuhetumadbhāva eva saṁbhedāpekṣayā darśito na kāryakāraṇabhāvābhiprāyeṇa teṣāṁ kāraṇāntarajanyatvāt |</p>
<p>śṛṅgārānukṛtiryā tu sa hāsya iti kīrtitaḥ |</p>
<p>ityādinā vikāsādisaṁbhedaikatvasyaiva sphuṭīkaraṇādavadhāraṇamapyata evāṣṭāviti saṁbhedānāṁ bhāvāt | nanu ca yuktaṁ śṛṅgāravīrahāsyādiṣu pramodātmakeṣu vākyārthasaṁbhedādānandodbhava iti | karuṇādau tu duḥkhātmakatve kathamivāsau prāduṣyāt | tathāhi | tatra karuṇātmakakāvyaśravaṇādduḥkhāvibhāvo&rsquo;śrupātādayaś ca rasikānām api prādurbhavanti | na caitadānandātmakatve sati yujyate | satyametat | kintu tādṛśa evāsāvānandaḥ sukhaduḥkhātmako yathā praharaṇādiṣu saṁbhogāvasthāyāṁ kuṭṭamite strīṇāmanyaś ca laukikātkaruṇātkāvyakaruṇaḥ | tathāhyatrottarottarā rasikānāṁ pravṛttayaḥ | yadi vā laukikakaruṇavaduḥkhātmakatvameveha syāttadā na kaścittatra pravarteta | tataḥ kāruṇyaikarasānāṁ rāmāyaṇādimahāprabandhānāmuccheda eva bhavedaśrupātādayaśceti vṛttavarṇanākarṇanena vinipātiteṣu laukikavaiklavyadarśanādivatprekṣakāṇāṁ prādurbhavanto na virudhyante | tasmādrasāntaravatkaruṇasyāpyānandātmakatvameva |</p>
<p>nanu śāntarasasyānabhidheyatvādyadyapi nāṭye&rsquo;nupraveśo nāsti tathāpi sūkṣmātītādivastūnāṁ sarveṣām api śabdapratipādyatāyā vidyamānatvātkāvyaviṣayatvaṁ na nivāryate ||43-45a||</p>
<p><strong>śamaprakarṣo nirvācyo muditādestadātmatā ||45b||</strong></p>
<p>**dhanikaḥ: <strong>atastaducyate—<strong>śamaprakarṣo</strong> iti |</strong> **śānto hi yadi tāvat—</p>
<pre><code>na yatra duḥkhaṁ na sukhaṁ na cintā na dveṣarāgau na ca kācidicchā |


rasastu śāntaḥ kathito munīndraiḥ sarveṣu bhāveṣu śamapradhānaḥ || 
</code></pre>
<p>ityevaṁlakṣaṇaḥ, tadā tasya mokṣāvasthāyāmevātmasvarūpāpattilakṣaṇāyāṁ prādurbhāvāttasya ca svarūpeṇānirvacanīyatā | tathāhi śrutir api sa eṣa neti netyanyāpoharūpeṇāha na ca tathābhūtasya śāntarasasya sahṛdayāḥ svādayitāraḥ santyatha tadupāyabhūto muditāmaitrīkaruṇopekṣādilakṣaṇastasya ca vikāśavistārakṣobhavikṣeparūpataiveti | tad uktyaiva śāntarasāsvādo nirūpitaḥ |||45b||</p>
<p><strong>padārthairindunirvedaromāñcādisvarūpakaiḥ | kāvyādvibhāvasaṁcāryanubhāvaprakhyatāṁ gataiḥ ||46||</strong></p>
<p>**bhāvitaḥ svadate sthāyī rasaḥ sa parikīrtitaḥ |47a| **</p>
<p>**dhanikaḥ: <strong>idānīṁ vibhāvādiviṣayāvāntarakāvyavyāpārapradarśanapūrvakaḥ prakaraṇenopasaṁhāraḥ pratipādyate—<strong>padārthair</strong> iti |</strong> **atiśayoktirūpakāvyavyāpārāhitaviśeṣaiścandrādyairuddīpanavibhāvaiḥ pramadāprabhṛtibhirālambanavibhāvairnirvedādibhirvyabhicāribhāvai romāñcāśrubhrūkṣepakaṭākṣādyairanubhāvairavāntaravyāpāratayā padārthībhūtairvākyārthaḥ sthāyībhāvo vibhāvito bhāvarūpatāmānītaḥ svadate sa rasa iti prākprakaraṇe tātparyam |</p>
<p>viśeṣalakṣaṇānyucyante—tatrācāryeṇa sthāyināṁ ratyādīnāṁ śṛṅgārādīnāṁ ca pṛthaglakṣaṇāni vibhāvādipratipādanenoditāni ||45-47a||</p>
<p><strong>lakṣaṇaikyaṁ vibhāvaikyādabhedādrasabhāvayoḥ ||47b||</strong></p>
<p>**dhanikaḥ: **atra tu—<strong>lakṣaṇaikyaṁ</strong> iti | kriyata iti vākyaśeṣaḥ ||47b||</p>
<p>**ramyadeśakalākālaveṣabhogādisevanaiḥ | **</p>
<p>**pramodātmā ratiḥ saiva yūnoranyonyaraktayoḥ | **</p>
<p><strong>prahṛṣyamāṇā śṛṅgāro madhurāṅgaviceṣṭitaiḥ ||48||</strong></p>
<p>**dhanikaḥ: <strong>tatra tāvacchṛṅgāraḥ—<strong>ramyadeśa</strong> iti |</strong> **itthamupanibadhyamānaṁ kāvyaṁ śṛṅgārāsvādāya prabhavatīti | kavyupadeśaparametat |</p>
<p>tatra deśavibhāvo yathottararāmacarite—</p>
<pre><code>smarasi sutanu tasminparvate lakṣmaṇena


prativihitasaparyāsusthayostānyahāni | 


smarasi sarasatīrāṁ tatra godāvarīṁ  vā


smarasi ca tadupānteṣvāvayorvartanāni || 
</code></pre>
<p>kalāvibhāvo yathā—</p>
<pre><code>hastairantarnihitavacanaiḥ sūcitaḥ samyagarthaḥ


pādanyāsairlayamupagatastanmayatvaṁ raseṣu | 


śākhāyonirmṛdurabhinayaḥ ṣaḍvikalpo'nuvṛttair


bhāve bhāve nudati viṣayānrāgabandhaḥ sa eva || 
</code></pre>
<p>yathā ca—</p>
<pre><code>vyaktirvyañjanadhātunā daśavidhenāpyatra labdhāmunā


vispaṣṭo drutamadhyalambitaparicchinnastridhāyaṁ layaḥ | 


gopucchapramukhāḥ krameṇa gatayastisro'pi saṁpāditās


tattvaughānugatāś ca vādyavidhayaḥ samyaktrayo darśitāḥ || 
</code></pre>
<p>kālavibhāvo yathā kumārasaṁbhave—</p>
<pre><code>asūta sadyaḥ kusumānyaśokaḥ skandhātprabhṛtyeva sapallavāni |


pādena cāpaikṣata sundarīṇāṁ saṁparkamāsiñjitanūpureṇa || 
</code></pre>
<p>ityupakrame—</p>
<pre><code>madhu dvirephaḥ kusumaikapātre papau priyāṁ svāmanuvartamānaḥ |


śṛṅgeṇa saṁsparśanimīlitākṣīṁ mṛgīmakaṇḍūyata kṛṣṇasāraḥ || 
</code></pre>
<p>veṣavibhāvo yathā tatraiva—</p>
<pre><code>aśokanirbhartsitapadmarāgamākṛṣṭahemadyutikarṇikāram |


muktākalāpīkṛtasinduvāraṁ vasantapuṣpābharaṇaṁ vahanti || 
</code></pre>
<p>upabhogavibhāvo yathā—</p>
<pre><code>cakṣurluptamaṣīkaṇaṁ kavalitastāmbūlarāgo'dhare


viśrāntā kabarī kapolaphalake lupteva gātradyutiḥ |


jāne saṁprati mānini praṇayinā kairapyupāyakramair


bhagno mānamahātarustaruṇi te cetaḥsthalīvardhitaḥ || 
</code></pre>
<p>pramodātmā ratiryathā mālatīmādhave—</p>
<pre><code>jagati jayinaste te bhāvā navendukalādayaḥ 


prakṛtimadhurāḥ santyevānye mano madayanti ye | 


mama tu yadiyaṁ yātā loke vilocanacandrikā


nayanaviṣayaṁ janmanyekaḥ sa eva mahotsavaḥ || 
</code></pre>
<p>yuvativibhāvo yathā mālavikāgnimitre—</p>
<pre><code>dīrghākṣaṁ śaradindukānti vadanaṁ bāhū natāvaṁsayoḥ


saṁkṣiptaṁ nibiḍonnatastanamuraḥ pārśve pramṛṣṭe iva | 


madhyaḥ pāṇimito nitamba jaghanaṁ pādāvarālāṅgulī


chando nartayituryathaiva manasaḥ spaṣṭaṁ tathāsyā vapuḥ || 
</code></pre>
<p>yūnorvibhāvo yathā mālatīmādhave—</p>
<pre><code>bhūyo bhūyaḥ savidhanagarīrathyayā paryaṭantaṁ


dṛṣṭvā dṛṣṭvā bhavanavalabhītuṅgavātāyanasthā | 


sākṣātkāmaṁ navamiva ratirmālatī mādhavaṁ yad


gāḍhotkaṇṭhā lulitalalitairaṅgakaistāmyatīti || 
</code></pre>
<p>anyonyānurāgo yathā tatraiva—</p>
<pre><code>yāntyā muhurvalitakandharamānanaṁ ta


dāvṛttavṛttaśatapatranibhaṁ vahantyā | 


digdho'mṛtena ca viṣeṇa ca pakṣmalākṣyā


gāḍhaṁ nikhāta iva me hṛdaye kaṭākṣaḥ || 
</code></pre>
<p>madhurāṅgaviceṣṭitaṁ yathā tatraiva—</p>
<pre><code>stimitavikasitānāmullasadbhrūlatānāṁ


masṛṇamukulitānāṁ prāntavistārabhājām | 


pratinayananipāte kiñcidākuñcitānāṁ 


vividhamahamabhūvaṁ pātramālokitānām || ||48||
</code></pre>
<p>**ye sattvajāḥ sthāyina eva cāṣṭau **</p>
<p><strong>triṁśattrayo ye vyabhicāriṇaś ca |</strong></p>
<p><strong>ekonapañcāśadamī hi bhāvā</strong></p>
<p>**yuktyā nibaddhāḥ paripoṣayanti | **</p>
<p><strong>ālasyamaugryaṁ maraṇaṁ jugupsā</strong></p>
<p><strong>tasyāśrayādvaitaviruddhamiṣṭam ||49||</strong></p>
<p>**dhanikaḥ: **trayastriṁśadvyabhicāriṇaścāṣṭau sthāyina aṣṭau sāttvikāścetyekonapañcāśat | yuktāṅgatvenopanibadhyamānāḥ śṛṅgāraṁ saṁpādayantyālasyaugryajugupsāmaraṇādīnyekālambanavibhāvāśrayatvena sākṣādaṅgatvena copanibadhyamānāni virudhyante | prakārāntareṇa cāvirodhaḥ prākpratipādita eva ||49||</p>
<p><strong>ayogo viprayogaś ca saṁbhogaśceti sa tridhā |50a|</strong></p>
<p>**dhanikaḥ: **vibhāgastu—<strong>ayogo</strong> iti | ayogaviprayogaviśeṣatvādvipralambhasyaitatsāmānyābhidhāyitvena vipralambha śabda upacaritavṛttirmā bhūditi na prayuktaḥ | tathāhi | dattvā saṁketamaprāpte&rsquo;vadhyatikrame sādhyena nāyikāntarānusaraṇācca vipralambhaśabdasya mukhyaprayogo vañcanārthatvāt ||50a||</p>
<p><strong>tatrāyogo&rsquo;nurāge&rsquo;pi navayorekacittayoḥ ||50b||</strong></p>
<p>**pāratantryeṇa daivādvā viprakarṣādasaṁgamaḥ |51a| **</p>
<p>**dhanikaḥ: **yogo&rsquo;nyonyasvīkārastadabhāvastvayogaḥ | pāratantryeṇa viprakarṣāddaivapitrādyāyattatvātsāgarikāmālatyorvatsarājamādhavābhyāmiva daivādgaurīśivayorivāsamāgamo&rsquo;yogaḥ ||50-51a||</p>
<p><strong>daśāvasthaḥ sa tatrādāvabhilāṣo&rsquo;tha cintanam ||51b||</strong></p>
<p>**smṛtirguṇakathodvegapralāponmādasaṁjvarāḥ | **</p>
<p><strong>jaḍatā maraṇaṁ ceti duravasthaṁ yathottaram ||52||</strong></p>
<p>**abhilāpaḥ spṛhā tatra kānte sarvāṅgasundare | **</p>
<p><strong>dṛṣṭe śrute vā tatrāpi vismayānandasādhvasāḥ ||53||</strong></p>
<p><strong>sākṣātpratikṛtisvapnacchāyāmāyāsu darśanam | śrutirvyājātsakhīgītamāgadhādiguṇastuteḥ ||54||</strong></p>
<p>**dhanikaḥ: **abhilāṣo yathā śākuntale—</p>
<pre><code>asaṁśayaṁ kṣatraparigrahakṣamā yadāryamasyāmabhilāṣi me manaḥ |


satāṁ hi saṁdehapadeṣu vastuṣu pramāṇamantaḥkaraṇapravṛttayaḥ || 
</code></pre>
<p>vismayo yathā—</p>
<pre><code>stanāvālokya tanvaṅgyāḥ śiraḥ kampayate yuvā |


tayorantaranirmagnāṁ dṛṣṭimutpāṭayanniva || 
</code></pre>
<p>ānando yathā viddhaśālabhañjikāyām—</p>
<pre><code>sudhābaddhagrāsairupavanacakoraiḥ kavalitāṁ


kirañjyotsnāmacchāṁ lavaliphalapākapraṇayinīm | 


upaprākārāgraṁ prahiṇu nayane tarkaya manā


ganākāśe ko'yaṁ galitahariṇaḥ śītakiraṇaḥ || 
</code></pre>
<p>sādhvasaṁ yathā kumārasaṁbhave—</p>
<pre><code>taṁ vīkṣya vepathumatī sarasāṅgayaṣṭir


nikṣepaṇāya padamuddhṛtamudvahantī | 


mārgācalavyatikarākuliteva sindhuḥ


śailādhirājatanayā na yayau na tasthau || 
</code></pre>
<p>yathā vā—</p>
<pre><code>vyāhṛtā prativaco na saṁdadhe gantumaicchadavalambitāṁśukā | 


sevate sma śayanaṁ parāṅmukhī sā tathāpi rataye pinākinaḥ || ||51b-54||
</code></pre>
<p>**sānubhāvavibhāvāstu cintādyāḥ pūrvadarśitāḥ |55a| **</p>
<p>**dhanikaḥ: **guṇakīrtanaṁ tu spaṣṭatvānna vyākhyātam ||55a||</p>
<p><strong>daśāvasthatvamācāryaiḥ prāyo vṛttyā nidarśitam ||55b||</strong></p>
<p><strong>mahākaviprabandheṣu dṛśyate tadanantatā |</strong></p>
<p><strong>dṛṣṭe śrute&rsquo;bhilāṣācca kiṁ nautsukyaṁ prajāyate ||56||</strong></p>
<p>**aprāptau kiṁ na nirvedo glāniḥ kiṁ nāticintanāt |57a| **</p>
<p>**dhanikaḥ: <strong>diṅmātraṁ tu—<strong>daśāvasthatvam</strong> iti |</strong> **śeṣaṁ pracchannakāmitādi kāmasūtrādavagantavyam ||56b-57a||</p>
<p><strong>viprayogastu viśleṣo rūḍhavisrambhayordvidhā ||57b||</strong></p>
<p>**mānapravāsabhedena māno&rsquo;pi praṇayerṣyayoḥ |58a| **</p>
<p>**dhanikaḥ: <strong>atha viprayogaḥ—<strong>viprayogastu</strong> iti |</strong> **prāptayoraprāptirviprayogaḥ | tasya dvau bhedau—mānaḥ pravāsaś ca | mānaviprayogo&rsquo;pi dvividhaḥ—praṇayamāna īrṣyāmānaśceti ||57b-58a||</p>
<p><strong>tatra praṇayamānaḥ syātkopāvasitayordvayoḥ ||58b||</strong></p>
<p>**dhanikaḥ: **premapūrvako vaśīkāraḥ praṇayaḥ | tadbhaṅgo mānaḥ praṇayamānaḥ | sa ca dvayornāyakayorbhavati | tatra nāyakasya yathottararāmacarite—</p>
<pre><code>asminneva latāgṛhe tvamabhavastanmārgadattekṣaṇaḥ


sā haṁsaiḥ kṛtakautukā ciramabhūdgodāvarīsaikate | 


āyāntyā paridurmanāyitamiva tvāṁ vīkṣya baddhastayā


kātaryādaravindakuḍmalanibho mugdhaḥ praṇāmāñjaliḥ || 
</code></pre>
<p>nāyikāyā yathā śrīvākpatirājadevasya—</p>
<pre><code>praṇayakupitāṁ dṛṣṭvā devīṁ sasaṁbhramavismitas


tribhuvanagururbhītyā sadyaḥ praṇāmaparo'bhavat | 


namitaśiraso gaṅgāloke tayā caraṇāhatā


vavatu bhavatastryakṣasyaitadvilakṣamavasthitam || 
</code></pre>
<p>ubhayoḥ praṇayamāno yathā—</p>
<pre><code>peṇaakuviāṇa dohṇavi aliapasuttāṇa māṇaintāṇam | 


ṇiccalaṇiruddhaṇīsāsadiṇṇaaṇṇāṇa ko mallo || ||58b||
</code></pre>
<p>**strīṇāmīrṣyākṛto mānaḥ kopo&rsquo;nyāsaṅgini priye | **</p>
<p><strong>śrute vānumite dṛṣṭe śrutistatra sakhīmukhāt ||59|| utsvapnāyitabhogāṅkagotraskhalanakalpitaḥ |</strong></p>
<p>**tridhānumāniko dṛṣṭaḥ sākṣādindriyagocaraḥ ||60|| **</p>
<p>**dhanikaḥ: **īrṣymānaḥ punaḥ strīṇāmeva nāyikāntarasaṅgini svakānte upalabdhe satyanyāsaṅgaḥ śruto vānumito dṛṣṭo vā syāt | tatra śravaṇaṁ sakhīvacanāttasyā viśvāsyatvāt | yathā mamaiva—</p>
<pre><code>subhru tvaṁ navanītakalpahṛdayā kenāpi durmantriṇā


mithyaiva priyakāriṇā madhumukhenāsmāsu caṇḍīkṛtā | 


kiṁ tvetadvimṛśa kṣaṇaṁ praṇayināmeṇākṣi kaste hitaḥ


kiṁ dhātrītanayā vayaṁ kimu sakhī kiṁ vā kimasmatsuhṛt || 
</code></pre>
<p>utsvapnāyito yathā rudrasya—</p>
<pre><code>nirmagnena mayāmbhasi smarabharādālī samāliṅgitā


kenālīkamidaṁ tavādya kathitaṁ rādhe mudhā tāmyasi | 


ityutsvapnaparamparāsu śayane śrutvā vacaḥ śārṅgiṇaḥ


savyājaṁ śithilīkṛtaḥ kamalayā kaṇṭhagrahaḥ pātu vaḥ || 
</code></pre>
<p>bhogāṅkānumito yathā—</p>
<pre><code>navanakhapadabhaṅgaṁ gopayasyaṁśukena


sthagayasi punaroṣṭhaṁ pāṇinā dantadaṣṭam | 


pratidiśamaparastrīsaṅgaśaṁsī visarpan


navaparimalagandhaḥ kena śakyo varītum || 
</code></pre>
<p>gotraskhalanakalpito yathā—</p>
<pre><code>kelīgottakkhalaṇe vikuppae keavaṁ aāṇantī |


duṭṭha uasu parihāsaṁ jāā saccaṁ via paruṇṇā || 
</code></pre>
<p>dṛṣṭo yathā śrīmuñjasya—</p>
<pre><code>praṇayakupitāṁ dṛṣṭvā devīṁ sasaṁbhramavismitas


tribhuvanagururmītyā sadyaḥ praṇāmaparo'bhavat | 


namitaśiraso gaṅgāloke tayā caraṇāhatā


vavatu bhavatastryakṣasyaitadvilakṣamavasthitam || ||59-60||
</code></pre>
<p>**yathottaraṁ guruḥ ṣaḍbhirūpāyaistamupācaret | **</p>
<p><strong>sāmnā bhedena dānena natyupekṣārasāntaraiḥ ||61||</strong></p>
<p>**tatra priyavacaḥ sāma bhedastatsakhyupārjanam | **</p>
<p><strong>dānaṁ vyājena bhūṣādeḥ pādayoḥ patanaṁ natiḥ ||62||</strong></p>
<p>**sāmādau tu parikṣīṇe syādupekṣāvadhīraṇam | **</p>
<p><strong>rabhasatrāsaharṣādeḥ kopabhraṁśo rasāntaram ||63||</strong></p>
<p>**kopaceṣṭāś ca nārīṇāṁ prāgeva pratipāditāḥ |64a| **</p>
<p>**dhanikaḥ: <strong>eṣām—<strong>yathottaraṁ</strong> iti |</strong> **tatra priyavacaḥ sāma yathā mamaiva—</p>
<pre><code>smitajyotsnābhiste dhavalayati viśvaṁ mukhaśaśī


dṛśaste pīyūṣadravamiva vimuñcanti paritaḥ | 


vapuste lāvaṇyaṁ kirati madhuraṁ dikṣu tadidaṁ


kutaste pāruṣyaṁ sutanu hṛdayenādya guṇitam || 
</code></pre>
<p>yathā vā—</p>
<pre><code>indīvareṇa nayanaṁ mukhamambujena kundena dantamadharaṁ navapallavena | 


aṅgāni campakadalaiḥ sa vidhāya vedhāḥ kānte kathaṁ racitavānupalena cetaḥ ||[^12] 
</code></pre>
<p>nāyikāsakhīsamāvarjanabhedo yathā mamaiva—</p>
<pre><code>kṛte'pyājñābhaṅge kathamiva mayā te praṇatayo


dhatāḥ smitvā haste visṛjasi ruṣaṁ subhru bahuśaḥ | 


prakopaḥ ko'pyanyaḥ punarayamasīmādya guṇito


vṛthā yatra snigdhāḥ priyasahacarīṇām api giraḥ || 
</code></pre>
<p>dānaṁ vyājena bhūṣāderyathā māghe—</p>
<pre><code>muhurupahasitāmivālinādair


vitarasi naḥ kalikāṁ kimarthamenām | 


adhirajani gatena[^13] dhāmni tasyāḥ


śaṭha kalireva mahāṁstvayādya dattaḥ || 
</code></pre>
<p>pādayoḥ patanaṁ natiryathā—</p>
<pre><code>ṇeurakoḍivilaggaṁ cihuraṁ daiassa pāapaḍiassa |


hiaaṁ māṇapautthaṁ ummoaṁ tti ccia kahei || 
</code></pre>
<p>upekṣā tadavadhīraṇaṁ yathā—</p>
<pre><code>kiṁ gatena na hi yuktamupaituṁ neśvare paruṣatā sakhi sādhvī |


ānayainamanunīya kathaṁ vā vipriyāṇi janayannanuneyaḥ || 
</code></pre>
<p>rabhasatrāsaharṣāde rasāntarātkopabhraṁśo yathā mamaiva—</p>
<pre><code>abhivyaktālīkaḥ sakalaviphalopāyavibhavaś


ciraṁ dhyātvā sadyaḥ kṛtakṛtakasaṁrambhanipuṇam | 


itaḥ pṛṣṭhe pṛṣṭhe kimidamiti saṁtrāsya sahasā


kṛtāśleṣāṁ dhūrtaḥ smitamadhuramāliṅgati vadhūm || ||61-64a||
</code></pre>
<p><strong>kāryataḥ saṁbhramācchāpātpravāso bhinnadeśatā ||64b||</strong></p>
<p><strong>dvayostatrāśruniḥśvāsakāryalambālakāditā |</strong></p>
<p><strong>sa ca bhāvī bhavanbhūtastridhādyo buddhipūrvakaḥ ||65||</strong></p>
<p>**dhanikaḥ: <strong>atha pravāsaviprayogaḥ—<strong>kāryataḥ</strong> iti |</strong> **ādyaḥ kāryajaḥ samudragamanasevādikāryavaśapravṛttau buddhipūrvakatvādbhūtabhavipyadvartamānatayā trividhaḥ |</p>
<p>tatra yāsyatpravāso yathā—</p>
<pre><code>hontapahiassa jāā āucchaṇajīadhāraṇarahassam |


pucchantī bhamai gharaṁ gharesu piavirahasahirīā || 
</code></pre>
<p>gacchatpravāso yathāmaruśatake—</p>
<pre><code>praharaviratau madhye vāhnastato'pi pare'thavā


dinakṛti gate vāstaṁ nātha tvamadya sameṣyasi | 


iti dinaśataprāpyaṁ deśaṁ priyasya yiyāsato


harati gamanaṁ bālālāpaiḥ sabāṣpagalajjalaiḥ || 
</code></pre>
<p>yathā vā tatraiva—</p>
<pre><code>deśairantaritā śataiś ca saritāmurvībhṛtāṁ kānanair


yatnenāpi na yāti locanapathaṁ kānteti jānannapi | 


udgrīvaścaraṇārdharuddhavasudhaḥ kṛtvāśrupūrṇe dṛśau


tāmāśāṁ pathikastathāpi kim api dhyātvā ciraṁ tiṣṭhati || 
</code></pre>
<p>gatapravāso yathā meghadūte—</p>
<pre><code>utsaṅge vā malinavasane saumya nikṣipya vīṇāṁ


madgotrāṅkaṁ viracitapadaṁ geyamudgātukāmā | 


tantrīmārdrāṁ nayanasalilaiḥ sārayitvā kathañcid


bhūyo bhūyaḥ svayam api kṛtāṁ mūrcchanāṁ vismarantī || 
</code></pre>
<p>āgacchadāgatayostu pravāsābhāvādeṣyatpravāsasya ca gatapravāsāviśeṣāstraividhyameva yuktam ||64b-65||</p>
<p>**dvitīyaḥ sahasotpanno divyamānuṣaviplavāt |66a| **</p>
<p>**dhanikaḥ: **utpātanirghātavātādijanyaviplavātparacakrādijanyaviplavādvābuddhipūrvakatvādekarūpa eva saṁbhramajaḥ pravāsaḥ | yathorvaśīpurūravasorvikramorvaśyām | yathā ca kapālakuṇḍalāpahṛtāyāṁ mālatyāṁ mālatīmādhavayoḥ ||66a||</p>
<p><strong>svarūpānyatvakaraṇācchāpajaḥ sannidhāvapi ||66b||</strong></p>
<p>**dhanikaḥ: **yathā kādambaryāṁ vaiśaṁpāyanasyeti ||66b||</p>
<p><strong>mṛte tvekatra yatrānyaḥ pralapecchoka eva saḥ |</strong></p>
<p><strong>vyāśrayatvānna śṛṅgāraḥ pratyāpanne tu netaraḥ ||67||</strong></p>
<p>**dhanikaḥ: **yathendumatīmaraṇādajasya karuṇa eva raghuvaṁśe | kādambaryāṁ tu prathamaṁ karuṇa ākāśasarasvatīvacanādūrdhvaṁ pravāsaśṛṅgāra eveti ||67||</p>
<p>**praṇayāyogayorutkā pravāse proṣitapriyā | **</p>
<p><strong>kalahāntariterṣyāyāṁ vipralabdhā ca khaṇḍitā ||68||</strong></p>
<p>**dhanikaḥ: **tatra nāyikāṁ prati niyamaḥ—<strong>praṇayā</strong> iti ||68||</p>
<p>**anukūlau niṣevete yatrānyonyaṁ vilāsinau | **</p>
<p><strong>darśanasparśanādīni sa saṁbhogo mudānvitaḥ ||69||</strong></p>
<p>**dhanikaḥ: <strong>atha saṁbhogaḥ—<strong>anukūlau</strong> iti |</strong> **yathottararāmacarite—</p>
<pre><code>kim api kim api mandaṁ mandamāsattiyogā


daviralitakapolaṁ jalpatorakrameṇa | 


sapulakaparirambhavyāpṛtaikaikadoṣṇo


raviditagatayāmā rātrireva vyaraṁsīt || 
</code></pre>
<p>athavā | priye, kimetat |</p>
<pre><code>viniścetuṁ śakyo na sukhamiti vā duḥkhamiti vā


pramoho nidrā vā kimu viṣavisarpaḥ kimu madaḥ | 


tava sparśe sparśe mama hi parimūḍhendriyagaṇo


vikāraḥ ko'pyantarjaḍayati ca tāpaṁ ca kurute || 
</code></pre>
<p>yathā ca mamaiva—</p>
<pre><code>lāvaṇyāmṛtavarṣiṇi pratidiśaṁ kṛṣṇāgaruśyāmale


varṣāṇāmiva te payodharabhare tanvaṅgi dūronnate | nāsāvaṁśamanojñaketakatanurbhrūpatragarbhollasat


puṣpaśrīstilakaḥ sahelamalakairbhṛṅgairivāpīyate || ||69||
</code></pre>
<p><strong>ceṣṭāstatra pravartante līlādyā daśa yoṣitām |</strong></p>
<p><strong>dākṣiṇyamārdavapremṇāmanurūpāḥ priyaṁ prati ||70||</strong></p>
<p>**dhanikaḥ: **tāś ca sodāhṛtayo nāyakaprakāśe darśitāḥ ||70||</p>
<p><strong>ramayeccāṭukṛtkāntaḥ kalākrīḍādibhiś ca tām |</strong></p>
<p><strong>na grāmyamācaretkiñcinnarmabhraṁśakaraṁ na ca ||71||</strong></p>
<p>**dhanikaḥ: **grāmyaḥ saṁbhogo raṅge niṣiddho&rsquo;pi kāvye&rsquo;pi na kartavya iti punarniṣidhyate | yathā ratnāvalyām—</p>
<pre><code>spṛṣṭastvayaiṣa dayite smarapūjāvyāpṛtena hastena |


udbhinnāparamṛdutarakisalaya iva lakṣyate'śokaḥ || 
</code></pre>
<p>ityādi | nāyakanāyikākaiśikīvṛttināṭakanāṭikālakṣaṇāyuktaṁ kaviparamparāvagataṁ svayamaucityasaṁbhāvanānuguṇyenotprekṣitaṁ cānusaṁdadhānaḥ sukaviḥ śṛṅgāramupanibadhnīyāt ||71||</p>
<p><strong>vīraḥ pratāpavinayādhyavasāyasattva</strong></p>
<p>**mohāviṣādanayavismayavikramādyaiḥ | **</p>
<p><strong>utsāhabhūḥ sa ca dayāraṇadānayogās</strong></p>
<p><strong>tredhā kilātra matigarvadhṛtipraharṣāḥ ||72||</strong></p>
<p>**dhanikaḥ: <strong>atha vīraḥ—<strong>vīraḥ</strong> iti |</strong> **pratāpavinayādibhirvibhāvitaḥ karuṇāyuddhadānādyairanubhāvito garvadhṛtiharṣāmarṣasmṛtimativitarkaprabhṛtibhirbhāvita utsāhaḥ sthāyī svadate bhāvakamanovistārānandāya prabhavatītyeṣa vīraḥ | tatra dayāvīro yathā nāgānande jīmūtavāhanasya | yuddhavīro vīracarite rāmasya | dānavīraḥ paraśurāmabaliprabhṛtīnām | tyāgaḥ saptasamudramudritamahīnirvyājadānāvadhiḥ iti |</p>
<pre><code>kharvagranthivimuktasaṁdhi vikasadvakṣaḥsphuratkaustubhaṁ


niryannābhisarojakuḍmalakuṭīgambhīrasāmadhvani | 


pātrāvāptisamutsukena balinā sānandamālokitaṁ


pāyādvaḥ kramavardhamānamahimāścaryaṁ murārervapuḥ || 
</code></pre>
<p>yathā ca mamaiva—</p>
<pre><code>lakṣmīpayodharotsaṅgakuṅkamāruṇito hareḥ |


balireṣa sa yenāsya bhikṣāpātrīkṛtaḥ karaḥ || 
</code></pre>
<p>vinayādiṣu pūrvamudāhṛtamanusaṁdheyam | pratāpaguṇāvarjanādinā vīrāṇām api bhāvāstraidhaṁ prāyovādaḥ | prasvedaraktavadananayanādikrodhānubhāvarahito yuddhavīro&rsquo;nyathā raudraḥ ||72||</p>
<p><strong>bībhatsaḥ kṛmipūtigandhivamathuprāyairjugupsaikabhūr</strong></p>
<p><strong>udvegī rudhirāntrakīkasavasāmāṁsādibhiḥ kṣobhaṇaḥ | vairāgyājjaghanastanādiṣu ghṛṇāśuddho&rsquo;nubhāvairvṛto</strong></p>
<p>**nāsāvaktravikūṇanādibhirihāvegārtiśaṅkādayaḥ ||73|| **</p>
<p>**dhanikaḥ: <strong>atha bībhatsaḥ—<strong>bībhatsaḥ</strong> iti |</strong> **atyantāhṛdyaiḥ kṛmipūtigandhiprāyavibhāvairudbhūto jugupsāsthāyibhāvaparipoṣaṇalakṣaṇa udvegī bībhatsaḥ | yathā mālatīmādhave—</p>
<pre><code>utkṛtyotkṛtya kṛttiṁ prathamamatha pṛthūcchopabhūyāṁsi māṁsā


nyaṁsasphikpṛṣṭhapiṇḍādyavayavasulabhānyugrapūtīni jagdhvā | 


ārtaḥ paryastanetraḥ prakaṭitadaśanaḥ pretaraṅkaḥ karaṅkā


daṅkasthādasthisaṁsthaṁ sthapuṭagatam api kravyamavyagramatti ||[^14] 
</code></pre>
<p>rudhirāntravasākīkasamāṁsādivibhāvaḥ kṣobhaṇo bībhatsaḥ |</p>
<p>yathā vīracarite—</p>
<pre><code>āntraprotabṛhatkapālanalakakrūrakvaṇatkaṅkaṇa


prāyapreṅkhitabhūribhūṣaṇaravairāghoṣayantyambaram | 


pītoccharditaraktakardamaghanaprāgbhāraghorollasad


vyālolastanabhārabhairavavapurbandhoddhataṁ dhāvati || 
</code></pre>
<p>ramyeṣvapi ramaṇīyajaghanastanādiṣu vairāgyāddhṛṇāśuddho bībhatsaḥ | yathā—</p>
<pre><code>lālāṁ vaktrāsavaṁ vetti māṁsapiṇḍau payodharau |


māṁsāsthikūṭaṁ jaghanaṁ janaḥ kāmagrahāturaḥ || 
</code></pre>
<p>na cāyaṁ śānta eva virakto yato bībhatsamāno virajyate ||73||</p>
<p>**krodho matsaravairivaikṛtamayaiḥ poṣo&rsquo;sya raudro&rsquo;nujaḥ **</p>
<p><strong>kṣobhaḥ svādharadaṁśakampabhrukuṭisvedāsyarāgairyutaḥ | śastrollāsavikatthanāṁsadharaṇīghātapratijñāgrahair</strong></p>
<p><strong>atrāmarṣamadau smṛtiścapalatāsūyaugryavegādayaḥ ||74||</strong></p>
<p>**dhanikaḥ: <strong>atha raudraḥ—<strong>krodho</strong> iti |</strong> **mātsaryavibhāvo raudro yathā vīracarite—</p>
<pre><code>tvaṁ brahmavarcasadharo yadi vartamāno


yadvā svajātisamayena dhanurdharaḥ syāḥ | 


ugreṇa bhostava tapastapasā dahāmi


pakṣāntarasya sadṛśaṁ paraśuḥ karoti || 
</code></pre>
<p>vairivaikṛtādiryathā veṇīsaṁhāre—</p>
<pre><code>lākṣāgṛhānalaviṣānnasabhāpraveśaiḥ  


prāṇeṣu vittanicayeṣu ca naḥ prahṛtya | 


ākṛṣṭapāṇḍavavadhūparidhānakeśāḥ


svasthā bhavantu mayi jīvati dhārtarāṣṭrāḥ || 
</code></pre>
<p>ityevamādivibhāvaiḥ prasvedaraktavadananayanādyanubhāvairamarṣādivyabhicāribhiḥ krodhaparipoṣo raudraḥ | paraśurāmabhīmasenaduryodhanādivyavahāreṣu vīracarita-veṇīsaṁhārāderanugantavyaḥ ||74||</p>
<p>**vikṛtākṛtivāgveṣairātmano&rsquo;tha parasya vā | **</p>
<p><strong>hāsaḥ syātparipoṣo&rsquo;sya hāsyastriprakṛtiḥ smṛtaḥ ||75||</strong></p>
<p>**dhanikaḥ: <strong>atha hāsyaḥ—<strong>vikṛtākṛti</strong> iti |</strong> **ātmasthānvikṛtaveṣabhāṣādīnparasthānvā vibhāvānavalambamāno hāsastatparipoṣātmā hāsyo raso dvyadhiṣṭhāno bhavati | sa cottamamadhyamādhamaprakṛtibhedātṣaḍvidhaḥ |</p>
<p>ātmastho yathā rāvaṇaḥ—</p>
<pre><code>jātaṁ me paruṣeṇa bhasmarajasā taccandanoddhūlanaṁ


hāro vakṣasi yajñasūtramucitaṁ kliṣṭā jaṭāḥ kuntalāḥ | 


rudrākṣaiḥ sakalaiḥ saratnavalayaṁ citrāṁśukaṁ valkalaṁ


sītālocanahāri kalpitamaho ramyaṁ vapuḥ kāminaḥ || 
</code></pre>
<p>parastho yathā—</p>
<pre><code>bhikṣo māṁsaniṣevaṇaṁ prakuruṣe kiṁ tena madyaṁ vinā


kiṁ te madyam api priyaṁ priyamaho vārāṅganābhiḥ saha | 


veśyā dravyaruciḥ kutastava dhanaṁ dyūtena cauryeṇa vā


cauryadyūtaparigraho'pi bhavato dāsasya kānyā gatiḥ || ||75||
</code></pre>
<p>**smitamiha vikāsinayanaṁ kiñcillakṣyadvijaṁ tu hasitaṁ syāt | **</p>
<p><strong>madhurasvaraṁ vihasitaṁ saśiraḥkampamidamupahasitam ||76||</strong></p>
<p>**apahasitaṁ sāsrākṣaṁ vikṣiptāṅgaṁ bhavatyatihasitam | **</p>
<p><strong>dve dve hasite caiṣāṁ jyeṣṭhe madhye&rsquo;dhame kramaśaḥ ||77||</strong></p>
<p>**dhanikaḥ: **uttamasya svaparasthavikāradarśanāsmitahasite madhyamasya vihasitopahasite&rsquo;dhamasyāpahasitātihasite | udāhṛtayaḥ svayamutprekṣyāḥ ||76-77||</p>
<p>**nidrālasyaśramaglānimūrchāś ca sahacāriṇaḥ | **</p>
<p>**dhanikaḥ: **vyabhicāriṇaścāsya—<strong>nidrālasya</strong> iti ||78a||</p>
<p><strong>atilokaiḥ padārthaiḥ syādvismayātmā raso&rsquo;dbhutaḥ ||78||</strong></p>
<p>**karmāsya sādhuvādāśruvepathusvedagadgadāḥ | **</p>
<p><strong>harṣāvegadhṛtiprāyā bhavanti vyabhicāriṇaḥ ||79||</strong></p>
<p>**dhanikaḥ: <strong>athādbhutaḥ—<strong>atilokaiḥ</strong> iti |</strong> **lokasīmātivṛttapadārthavarṇanādivibhāvitaḥ sādhuvādādyanubhāvaparipuṣṭo vismayaḥ sthāyibhāvo harṣovegādibhāvito raso&rsquo;dbhutaḥ | yathā—</p>
<pre><code>dordaṇḍāñcitacandraśekharadhanurdaṇḍāvabhaṅgoddhata


ṣṭaṅkāradhvanirāryabālacaritaprastāvanāḍiṇḍimaḥ | drākparyāptakapālasaṁpuṭamiladbrahmāṇḍabhāṇḍodara


bhrāmyatpiṇḍitacaṇḍimā kathamasau nādyāpi viśrāmyati ||[^15] 
</code></pre>
<p>ityādi ||78-79||</p>
<p><strong>vikṛtasvarasattvāderbhayabhāvo bhayānakaḥ | sarvāṅgavepathusvedaśoṣavaicittyalakṣaṇaḥ |</strong></p>
<p><strong>dainyasaṁbhramasaṁmohatrāsādistatsahodaraḥ ||80||</strong></p>
<p>**dhanikaḥ: **atha bhayānakaḥ—<strong>vikṛtasvara</strong> iti | raudraśabdaśravaṇādraudrasattvadarśanācca bhayasthāyibhāvaprabhavo bhayānako rasaḥ | tatra sarvāṅgavepathuprabhṛtayo&rsquo;nubhāvāḥ | dainyādayastu vyabhicāriṇaḥ | bhayānako yathā prāgudāhṛtaḥ—</p>
<pre><code>śastrametatsamutsṛjya kubjībhūya śanaiḥ śanaiḥ |


yathāyathāgatenaiva yadi śaknoṣi gamyatām || 
</code></pre>
<p>yathā ca ratnāvalyām—naṣṭaṁ varṣavaraiḥ ityādi |</p>
<p>yathā ca—</p>
<pre><code>svagehātpanthānaṁ tata upacitaṁ kānanamatho


giriṁ tasmātsāndradrumagahanamasmādapi guhām || 


tadanvaṅgānyaṅgairabhiniviśamāno na gaṇaya


tyarātiḥ kvālīye tava vijayayātrācakitadhīḥ || ||80||
</code></pre>
<p><strong>iṣṭanāśādaniṣṭāptau śokātmā karuṇo&rsquo;nu tam | niḥśvāsocchvāsaruditastambhapralapitādayaḥ ||81||</strong></p>
<p>**svāpāpasmāradainyādhimaraṇālasyasaṁbhramāḥ | **</p>
<p><strong>viṣādajaḍatonmādacintādyā vyabhicāriṇaḥ ||82||</strong></p>
<p>**dhanikaḥ: <strong>atha karuṇaḥ—<strong>iṣṭanāśādaniṣṭāptau</strong> iti |</strong> **iṣṭasya bandhuprabhṛtervināśādaniṣṭasya tu bandhanādeḥ prāptyā śokaprakarṣajaḥ karuṇaḥ | tamanviti tadanubhāvaniḥśvāsādikathanam | vyabhicāriṇaś ca svāpāpasmārādayaḥ | iṣṭanāśātkaruṇo yathā kumārasaṁbhave—</p>
<pre><code>ayi jīvitanātha jīvasītyabhidhāyotthitayā tayā puraḥ |


dadṛśe puruṣākṛti kṣitau harakopānalabhasma kevalam || 
</code></pre>
<p>ityādi ratipralāpaḥ | aniṣṭāvāpteḥ sāgarikāyā bandhanādyathā ratnāvalyām ||81-82||</p>
<p>**prītibhaktyādayo bhāvā mṛgayākṣādayo rasāḥ | **</p>
<p><strong>harṣotsāhādiṣu spaṣṭamantarbhāvānna kīrtitāḥ ||83||</strong></p>
<p>**dhanikaḥ: **spaṣṭam ||83 ||</p>
<p><strong>ṣaṭtriṁśadbhūṣaṇādīni sāmādīnyekaviṁśatiḥ |</strong></p>
<p><strong>lakṣyasaṁdhyantarāṅgāni sālaṅkāreṣu teṣu ca ||84||</strong></p>
<p>**dhanikaḥ: **vibhūṣaṇaṁ cākṣarasaṁhatiś ca śobhābhimānau guṇakīrtanaṁ ca ityevamādīni ṣaṭtriṁśatkāvyalakṣaṇāni | sāma bhedaḥ pradānaṁ ca ityevamādīni saṁdhyantarāṇyekaviṁśatirupamādiṣvivālaṅkāreṣu harṣotsāhādiṣvantarbhāvānna pṛthaguktāni ||84||</p>
<p><strong>ramyaṁ jugupsitamudāramathāpi nīcam</strong></p>
<p>**ugraṁ prasādi gahanaṁ vikṛtaṁ ca vastu | **</p>
<p><strong>yadvāpyavastu kavibhāvakabhāvyamānaṁ</strong></p>
<p><strong>tannāsti yanna rasabhāvamupaiti loke ||85||</strong></p>
<p>**viṣṇoḥ sutenāpi dhanañjayena vidvanmanorāganibandhahetuḥ | **</p>
<p>**āviṣkṛtaṁ muñjamahīśagoṣṭhīvaidagdhyabhājā daśarūpametat ||86|| **</p>
<p>iti śrīviṣṇusūnordhanikasya kṛtau daśarūpāvaloke</p>
<p>rasavicāro nāma caturthaḥ prakāśaḥ samāptaḥ |</p>
<p>samāptaścāryaṁ granthaḥ |</p>
<p>…</p>
<!-- Footnotes themselves at the bottom. -->
<h2 id="notes">Notes</h2>
<div class="footnotes" role="doc-endnotes">
<hr>
<ol>
<li id="fn:1">
<p>chinnoktārthasya iti ka-granthe |&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>(śaṭhanāyakaḥ, su. 603, sad. 881)&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>This second line not found in all editions.&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-laxaNam_kathA_pAtrANi_articles_dhananjaya-dasharUpakam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/pAtrANi/articles/dhananjaya-dasharUpakam/">धनञ्जय-दशरूपकम् </a>
            <a data-toggle="collapse" href="#section-tree-item-body-laxaNam_kathA_pAtrANi_articles_dhananjaya-dasharUpakam_md" role="button" aria-expanded="false" aria-controls="section-tree-item-body-laxaNam_kathA_pAtrANi_articles_dhananjaya-dasharUpakam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_pAtrANi_articles_dhananjaya-dasharUpakam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: धनञ्जय-दशरूपकम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
