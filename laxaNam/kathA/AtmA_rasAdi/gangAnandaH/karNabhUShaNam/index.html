<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | कर्णभूषणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/gangAnandaH/karNabhUShaNam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/gangAnandaH/karNabhUShaNam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="कर्णभूषणम्">
  <meta property="og:description" content="[[कर्णभूषणम्	Source: EB]]
[
[TABLE]
[TABLE]
[TABLE]
काव्यमाला।
&lt;MISSING_FIG href=&#34;../books_images/U-IMG-1697269860Screenshot(45&#34;/&gt;.png)
श्रीमद्गङ्गानन्दकविराजप्रणीतं
कर्णभूषणम्।1 वत्सरे बीकानेरमहीमण्डलं मण्डयति सति श्रीमद्गङ्गानन्दकविराजद्वारा कारितवान् ५६ पत्रात्मकं पुस्तकं चास्य ग्रन्थस्य जयपुरमहाराजमन्त्रगुरुभट्टरूपदत्तशर्मणां सरस्वतीसदनत उपलब्धम्.&#34;)
&lt;MISSING_FIG href=&#34;../books_images/U-IMG-1697273170Screenshot(46&#34;/&gt;.png)
प्रथमः परिच्छेदः।
कस्ते वक्षसि वारिराशिमथनोत्पन्नो मणिः कौस्तुभः
सोऽयं मत्सहजस्ततः सुतनु ते वासस्थले स्थापितः।
इत्थं व्याहरतोः परस्परमुखप्रेक्षानमन्नेत्रयो-
र्लक्ष्मीकैटभवैरिणोर्विहसितं त्वामापदस्त्रायताम्॥१॥
अस्ति स्वस्तिवहादृशां निवसतिर्लक्ष्म्या भुवोभूषणं
बीकानेरिपुरी कुबेरनगरीसौभाग्यनिन्दाकरी।
कैलासाचलचारुभास्वरपृथुप्रसादपालिद्युति-
व्याजेनोपहसत्युपर्युपगतां या राजधानीं हरेः॥२॥
तत्रास्ते धरणीपतिः पृथुयशाः श्रीकर्ण इत्याख्यया
गोविन्दाङ्घ्रियुगारविन्दविलसच्चित्तालिरत्युन्नतः।
राधेयभ्रममात्मनि त्रिजगतां चिते स्थिरीकुर्वता
दीयन्तेऽर्थिगणाय येन सततं हेमाश्वहस्त्यादयः॥३॥
आज्ञया तस्य भूमीन्दोर्न्यायकाव्यकलाविदः।
गङ्गानन्दकवीन्द्रेण क्रियते कर्णभूषणम्॥४॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="कर्णभूषणम्">
  <meta itemprop="description" content="[[कर्णभूषणम्	Source: EB]]
[
[TABLE]
[TABLE]
[TABLE]
काव्यमाला।
&lt;MISSING_FIG href=&#34;../books_images/U-IMG-1697269860Screenshot(45&#34;/&gt;.png)
श्रीमद्गङ्गानन्दकविराजप्रणीतं
कर्णभूषणम्।1 वत्सरे बीकानेरमहीमण्डलं मण्डयति सति श्रीमद्गङ्गानन्दकविराजद्वारा कारितवान् ५६ पत्रात्मकं पुस्तकं चास्य ग्रन्थस्य जयपुरमहाराजमन्त्रगुरुभट्टरूपदत्तशर्मणां सरस्वतीसदनत उपलब्धम्.&#34;)
&lt;MISSING_FIG href=&#34;../books_images/U-IMG-1697273170Screenshot(46&#34;/&gt;.png)
प्रथमः परिच्छेदः।
कस्ते वक्षसि वारिराशिमथनोत्पन्नो मणिः कौस्तुभः
सोऽयं मत्सहजस्ततः सुतनु ते वासस्थले स्थापितः।
इत्थं व्याहरतोः परस्परमुखप्रेक्षानमन्नेत्रयो-
र्लक्ष्मीकैटभवैरिणोर्विहसितं त्वामापदस्त्रायताम्॥१॥
अस्ति स्वस्तिवहादृशां निवसतिर्लक्ष्म्या भुवोभूषणं
बीकानेरिपुरी कुबेरनगरीसौभाग्यनिन्दाकरी।
कैलासाचलचारुभास्वरपृथुप्रसादपालिद्युति-
व्याजेनोपहसत्युपर्युपगतां या राजधानीं हरेः॥२॥
तत्रास्ते धरणीपतिः पृथुयशाः श्रीकर्ण इत्याख्यया
गोविन्दाङ्घ्रियुगारविन्दविलसच्चित्तालिरत्युन्नतः।
राधेयभ्रममात्मनि त्रिजगतां चिते स्थिरीकुर्वता
दीयन्तेऽर्थिगणाय येन सततं हेमाश्वहस्त्यादयः॥३॥
आज्ञया तस्य भूमीन्दोर्न्यायकाव्यकलाविदः।
गङ्गानन्दकवीन्द्रेण क्रियते कर्णभूषणम्॥४॥">
  <meta itemprop="wordCount" content="6566">
  <meta name="twitter:card" content="summary">
  <meta name="twitter:title" content="कर्णभूषणम्">
  <meta name="twitter:description" content="[[कर्णभूषणम्	Source: EB]]
[
[TABLE]
[TABLE]
[TABLE]
काव्यमाला।
&lt;MISSING_FIG href=&#34;../books_images/U-IMG-1697269860Screenshot(45&#34;/&gt;.png)
श्रीमद्गङ्गानन्दकविराजप्रणीतं
कर्णभूषणम्।1 वत्सरे बीकानेरमहीमण्डलं मण्डयति सति श्रीमद्गङ्गानन्दकविराजद्वारा कारितवान् ५६ पत्रात्मकं पुस्तकं चास्य ग्रन्थस्य जयपुरमहाराजमन्त्रगुरुभट्टरूपदत्तशर्मणां सरस्वतीसदनत उपलब्धम्.&#34;)
&lt;MISSING_FIG href=&#34;../books_images/U-IMG-1697273170Screenshot(46&#34;/&gt;.png)
प्रथमः परिच्छेदः।
कस्ते वक्षसि वारिराशिमथनोत्पन्नो मणिः कौस्तुभः
सोऽयं मत्सहजस्ततः सुतनु ते वासस्थले स्थापितः।
इत्थं व्याहरतोः परस्परमुखप्रेक्षानमन्नेत्रयो-
र्लक्ष्मीकैटभवैरिणोर्विहसितं त्वामापदस्त्रायताम्॥१॥
अस्ति स्वस्तिवहादृशां निवसतिर्लक्ष्म्या भुवोभूषणं
बीकानेरिपुरी कुबेरनगरीसौभाग्यनिन्दाकरी।
कैलासाचलचारुभास्वरपृथुप्रसादपालिद्युति-
व्याजेनोपहसत्युपर्युपगतां या राजधानीं हरेः॥२॥
तत्रास्ते धरणीपतिः पृथुयशाः श्रीकर्ण इत्याख्यया
गोविन्दाङ्घ्रियुगारविन्दविलसच्चित्तालिरत्युन्नतः।
राधेयभ्रममात्मनि त्रिजगतां चिते स्थिरीकुर्वता
दीयन्तेऽर्थिगणाय येन सततं हेमाश्वहस्त्यादयः॥३॥
आज्ञया तस्य भूमीन्दोर्न्यायकाव्यकलाविदः।
गङ्गानन्दकवीन्द्रेण क्रियते कर्णभूषणम्॥४॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/gangAnandaH\/karNabhUShaNam\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/gangAnandaH\/karNabhUShaNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> कर्णभूषणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="कर्णभूषणम्">कर्णभूषणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/gangAnandaH/karNabhUShaNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[कर्णभूषणम्	Source: <a href="https://www.ebharatisampat.in/readbook3.php?bookid=NjE2NzcwNTI3NTYwOTY1&amp;pageno=MjI0MjQyNjk5NTk=">EB</a>]]</p>
<p>[</p>
<p>[TABLE]</p>
<p>[TABLE]</p>
<p>[TABLE]</p>
<p><strong>काव्यमाला।</strong><br>
<strong>&lt;MISSING_FIG href=&quot;../books_images/U-IMG-1697269860Screenshot(45&quot;/&gt;.png)</strong><br>
<strong>श्रीमद्गङ्गानन्दकविराजप्रणीतं</strong><br>
<strong>कर्णभूषणम्।<sup id="fnref:1"><a href="#fn:1" class="footnote-ref" role="doc-noteref">1</a></sup> वत्सरे बीकानेरमहीमण्डलं मण्डयति सति श्रीमद्गङ्गानन्दकविराजद्वारा कारितवान् ५६ पत्रात्मकं पुस्तकं चास्य ग्रन्थस्य जयपुरमहाराजमन्त्रगुरुभट्टरूपदत्तशर्मणां सरस्वतीसदनत उपलब्धम्.&quot;)</strong><br>
<strong>&lt;MISSING_FIG href=&quot;../books_images/U-IMG-1697273170Screenshot(46&quot;/&gt;.png)<br>
प्रथमः परिच्छेदः।</strong></p>
<p><strong>कस्ते वक्षसि वारिराशिमथनोत्पन्नो मणिः कौस्तुभः<br>
सोऽयं मत्सहजस्ततः सुतनु ते वासस्थले स्थापितः।<br>
इत्थं व्याहरतोः परस्परमुखप्रेक्षानमन्नेत्रयो-<br>
र्लक्ष्मीकैटभवैरिणोर्विहसितं त्वामापदस्त्रायताम्॥१॥</strong></p>
<p><strong>अस्ति स्वस्तिवहादृशां निवसतिर्लक्ष्म्या भुवोभूषणं<br>
बीकानेरिपुरी कुबेरनगरीसौभाग्यनिन्दाकरी।<br>
कैलासाचलचारुभास्वरपृथुप्रसादपालिद्युति-<br>
व्याजेनोपहसत्युपर्युपगतां या राजधानीं हरेः॥२॥</strong></p>
<p><strong>तत्रास्ते धरणीपतिः पृथुयशाः श्रीकर्ण इत्याख्यया<br>
गोविन्दाङ्घ्रियुगारविन्दविलसच्चित्तालिरत्युन्नतः।<br>
राधेयभ्रममात्मनि त्रिजगतां चिते स्थिरीकुर्वता<br>
दीयन्तेऽर्थिगणाय येन सततं हेमाश्वहस्त्यादयः॥३॥</strong></p>
<p><strong>आज्ञया तस्य भूमीन्दोर्न्यायकाव्यकलाविदः।<br>
गङ्गानन्दकवीन्द्रेण क्रियते कर्णभूषणम्॥४॥</strong></p>
<p><strong>नाहमभ्यर्थये तावदिह सज्जनदुर्जनौ।<br>
तयोर्गुणागुणाख्यानं स्वभावो नापगच्छति॥५॥</strong></p>
<p><strong>करोति श्रोसाफल्यं यत्सुवर्णविनिर्मितम्।<br>
तस्मिन्निह कृती कर्णभूषणे को न रज्यति॥६॥</strong></p>
<p>तत्र रसाः कथ्यन्ते—</p>
<p><strong>शृङ्गारहस्याकरुणरौद्रवीरभयानकाः।<br>
बीभत्साद्भुतशान्ताख्यारसा नव समीरिताः॥१॥</strong></p>
<p>एषां रसानां मध्ये रसः शृङ्गार एव मुख्यत्वेन गीयते। तत्र श्लोकः—</p>
<p><strong>‘कृष्णाधिदैवते कृष्णे मुख्यकृष्णावलम्बने।<br>
उत्तमप्रकृतौ लोके शृङ्गारे को न रज्यति॥’</strong> <strong>इति।</strong></p>
<p>**  **सर्वात्मना कृष्णाधिष्ठितत्वेनाभ्यर्हितस्य शृङ्गाररसस्य निष्पादकजिज्ञासायां विभावानुभावव्यभिचारिण एव निरूप्या भवन्ति। तदुक्तं भरतेन—</p>
<p><strong>‘विभावानुभावव्यभिचारिसंयोगाद्रसनिष्पत्तिः’</strong> <strong>इति।</strong></p>
<p>तेषां च पुरःस्फूर्तिकतया विभावा निरूप्यन्ते—</p>
<p><strong>लोके कारणनामानो भावयन्ति विशेषतः।<br>
ये रसान्ते (स्ते) निगदिता विभावाः काव्यनाट्ययोः॥२॥</strong></p>
<p>**  **भावयन्ति आविर्भावयन्ति। आविर्भावस्तु विभावनरूपव्यापारद्वारैव।</p>
<p><strong>विभावनं तु बीजादिश्लथीभावाङ्कुरत्ववत्।<br>
सामाजिकात्मरत्यादेरुन्मुखीकरणं विदुः॥३॥</strong></p>
<p>**  **विभावनं रत्यादेरुन्मुखीकरणमित्यन्वयः। दृष्टान्तमाह—बीजादीति। बीजादेः श्लथीभाववदङ्करत्वदशाप्राप्तिवदित्यर्थः।</p>
<p><strong>उद्दीपनालम्बनाख्या विभावा द्विविधा मताः।</strong></p>
<p>उद्दीपनाख्या आलम्बनाख्याः।</p>
<p><strong>उद्दीपनविभावास्ते ये रसोद्दीपका मताः॥४॥<br>
आलम्बन विभावास्ते यानालम्ब्य रसोद्गमः।</strong></p>
<p>अथ शृङ्गारस्योद्दीपनमाह—</p>
<p><strong>उद्दीपनं चञ्चरीकरवचन्द्रघनादिकम्॥५ ॥</strong></p>
<p>आदिशब्दात्कोकिलालापमलयानिलादयः। एतेषामुद्दीपनानां मध्ये श्रेष्टाभगवतः श्रीकृष्णस्य रासक्रीडाबाराः शरन्निशा उदाहियन्ते। यथा—</p>
<p><strong>दृष्ट्वा निशां विकचकैरवशोभिताशां<br>
कृष्णः स्वयं शरदि रन्तुमना बभूव।<br>
आलोकितुं रमणमिन्दुमिषेण तस्य<br>
पूर्वा हरिद्वदनगुन्नमयांचकार॥७॥</strong></p>
<p><strong>चन्द्रे रमावदनविभ्रममादधानः<br>
स्पर्शं तदीयतनुवत्सुखमिन्दुधाम्नः।<br>
संशील्य तत्र विपिने कमलाहितान्तः<br>
कृष्णो मनोभववशो रमणेच्छुरासीत्॥८॥</strong></p>
<p><strong>आहृत्य गाढतिमिरावरणाम्बराणि<br>
दिक्सुभ्रुवामुदयभूमिधराधिरूढः।<br>
कृष्णं कदम्बशिखराभिगतं सुधांशु-<br>
रस्मानयन्निखिलवस्त्रहरं व्रजस्त्रीः॥९॥</strong></p>
<p><strong>ये ये मुरारिविपिने न कदाचिदेव<br>
भूमीरुहाः प्रसुवते कुसुमानि तत्र।<br>
शीतद्युतेः किरणयोगवशेन दृष्टा-<br>
स्ते पुष्पिता इव कुलैर्व्रजसुन्दरीणाम्॥१०॥</strong></p>
<p><strong>आकृष्य तत्र विपिने नवमल्लिकानां<br>
कोषाद्रजांसि मलयानिलकम्पितानाम्।<br>
चिक्षेप भृङ्गरवमन्त्रमुदीर्य दूरा-<br>
द्गोपीविमोहकरणाय करैरिवेन्दुः॥११॥</strong></p>
<p><strong>तत्र क्षणे व्रजनिवासिविलासिनीभि-<br>
र्नाक्षत्रमौक्तिकगणावृतमण्डलश्रीः।<br>
जेतुं जगज्जिगमिषोर्मदनाधिपस्य<br>
श्वेतातपत्रमिव शीतकरो व्यलोकि॥१२॥</strong></p>
<p><strong>दूर्वाभिरामतनुकामनृपः कलङ्क-<br>
व्याजेन शीतकिरणं पृथुलोपधानम्।<br>
आलम्ब्य शास्ति जगदेतदिति व्यतर्कि<br>
चित्ते तदा व्रजसरोजविलोचनाभिः॥१३॥</strong></p>
<p><strong>श्वेतान्तरीयमिह किं विभुना व्यधायि<br>
कृष्णेन योगपतिना निजवासहेतोः।<br>
इत्थं वितर्कशतमाविरभूद्व्रजस्त्री-<br>
वृन्दस्य तां शरदि वीक्ष्य निशां सचन्द्राम्॥१४॥</strong></p>
<p><strong>आयातः किं विधुवलयिताहीशतल्पं गृहीत्वा<br>
क्षीराम्भोधिर्मम परिसरे रन्तुकामस्य विष्णोः।<br>
इत्थं तर्कः समजनि तदा मानसे श्रीमुरारे-<br>
दृष्ट्वा शीतद्युतिरुचिचयव्याचिताकाशमुच्चैः॥१५॥</strong></p>
<p>** ** इत्याद्युद्दीपनविभावाः।</p>
<p>शृङ्गारस्यालम्बनविभावास्तु नायकनायिकादयस्तेषां मध्ये भगवान्कृष्णो गोप्यश्चाभ्यर्हितत्वेनाभिमताः। अतस्तदुदाहरणमेवोचितम्। यथा—</p>
<p><strong>आलोक्य तां रजनिमिन्दुकराचिताशां<br>
मन्दानिलोल्लसितमल्लिसुगन्धिसौम्याम्।<br>
योगीश्वरोऽपि मदनेन वशीकृतान्त-<br>
र्वंशीमवादयत गोपशशी स कृष्णः॥१६॥</strong></p>
<p><strong>उद्गायतो यदुपतेरमृतस्वरेण<br>
कामोऽपि लब्धपुरास स रासहेतोः।<br>
मन्ये तदा कुसुममार्गणगोपपत्यो-<br>
रन्योन्यमेव वशवश्यकभाव आसीत्॥१७॥</strong></p>
<p><strong>तत्र क्षणे भगवतो मधुरस्वरेण<br>
चौरेण वेणुचिवरं विनिविश्य तेन।<br>
चित्तं धनं भवनकृत्यपरायणानां<br>
गोपारविन्ददलहारिदृशामहारि॥१८॥</strong></p>
<p><strong>गोप्योऽपि तं मधुरवेणुनिनादमुच्चैः<br>
श्रुत्वा तदा मनसि विस्मृतसद्मकृत्याः।<br>
स्विद्यद्वपुःपुलकपालिपरीतगात्राः<br>
कृष्णस्य चारु चरितं ललितं जगुस्ताः॥१९॥</strong></p>
<p><strong>काश्चिद्विभिद्य पतिबद्धपुटं कपाटं<br>
कामोद्धुरा मधुरिपुं सहसाभिजग्मुः।<br>
भित्त्वा जनेन रचितं महतः प्रयत्ना-<br>
त्सेतुं समुद्रमिव तीव्रजवास्तटिन्यः॥२०॥</strong></p>
<p><strong>वेणुस्वरे श्रवणसीम्नि गते स्मरार्ता<br>
काचित्तदा मुरजितः सविधं प्रतस्थे।<br>
मेघागमे जलधरस्य निनादमादा-<br>
वाकर्ण्य मानसमिव स्थलराजहंसी॥२१॥</strong></p>
<p><strong>कस्याश्चिदम्बुजविलोचनसंनिधानं<br>
तस्मिन्क्षणे जिगमिषोर्व्रजवारिजाक्ष्याः।<br>
दत्तः प्रियेण बहुशोऽपि हितोपदेशः<br>
कामेषुजर्जरतरे हृदये न तस्थौ॥२२॥</strong></p>
<p><strong>गाढं विभिन्नहृदया मदनाशुगेन<br>
काचित्तदा यदुपतेर्निकटं व्रजन्ती।<br>
प्रीत्यान्धतामुपगता व्रजवारिजाक्षी<br>
वात्येव मण्डलमितस्तत आततान॥२३॥</strong></p>
<p><strong>वंशीरवश्रवणकम्पितदेहयष्टेः<br>
कस्याश्चिदम्बुरुहसुन्दरलोचनायाः।<br>
अङ्कात्पपात तनयोऽल्पतनुर्लताया<br>
वृन्तान्नवं फलमिवानिलदोलितायाः॥२४॥</strong></p>
<p><strong>तत्याज काचिदशनं विषवद्विखिन्ना<br>
भिन्ना शरेण मदनस्य ततः प्रतीमः।</strong></p>
<p><strong>उच्चाटको मनुरिव व्रजसुन्दरीषु<br>
पीताम्बरेण मुरलीनिनदः प्रयुक्तः॥२५॥</strong></p>
<p><strong>कस्याश्चिदश्रुपरिपूरितलोचनाया<br>
गात्रेषु तत्र पुलका वलयो विरेजुः।<br>
जानीमहे कुसुममार्गणमग्नबाण<br>
श्रेणीसमुल्लसितपक्षशिखा स्फुरन्ति॥२६॥</strong></p>
<p><strong>कंसद्विषा भगवता रचिता तदानी-<br>
माभीरवारिरुहसुन्दरलोचनानाम्।<br>
चेतांसि चारुमुरलीध्वनिधोरणी सा<br>
लौहा निचुम्बकशिलेव समाचकर्ष॥२७॥</strong></p>
<p><strong>तं शृण्वतोमुरलिकानिनदं व्रजस्त्री-<br>
वृन्दस्य बाष्पनिवहाः परितो निपेतुः।<br>
मन्ये तदीयहृदयैश्चपलैस्तदानीं<br>
धैर्यापहं न सलिलाञ्जलयो वितीर्णाः॥२८॥</strong></p>
<p><strong>चन्द्रांशुभिर्धवलिते भुवने व्रजस्त्री<br>
काचिन्मुरारिसविधं सहसा व्रजन्ती।<br>
रेजे गलद्वसनविस्फुटदेहकान्तिः<br>
सौदामिनीव शरदम्बुधरस्य मध्ये॥२९॥</strong></p>
<p><strong>काश्वित्तदा यदुपतेः सविधं विमुक्त-<br>
दोलायमानचिकुरप्रकराव्रजन्त्यः।<br>
रेजुश्चलद्भ्रमरपङ्क्त्यनुगम्यमाना<br>
वातोद्धता इव लता व्रजबन्धुराक्ष्यः॥३०॥</strong></p>
<p><strong>काचित्तदा प्रतिपदं पथिविस्त्व (भिश्च) लन्ती<br>
गायन्त्यनुद्धतपदं स्वरभङ्गयुक्तम्।<br>
यान्ती सरोजनयनस्य समीपदेशं<br>
मत्तेव सीधुमिरतीव रराज गोपी॥३१॥</strong></p>
<p><strong>इत्थं हरेः सविधमेत्य मृगीदृशस्ता<br>
आरेभिरे बहुविधाः किल कामचेष्टाः।<br>
वंशीधरोऽथ कुशलं व्रजवासिनां स<br>
पप्रच्छ विच्छवियुता अभवन्न तस्याः॥३२॥</strong></p>
<p><strong>उद्भाव्यते न कुलपांशुलतादिदोषा-<br>
न्कंसद्विषा भगवता विनिषेव्यमानम्।<br>
नैव न्यवर्तत ततो व्रजवारिजाक्षी<br>
वृन्दं विमुक्त इव शाश्वतविष्णुलोकात्॥३३॥</strong></p>
<p><strong>तासामवेत्य हृदयेषु विनिश्चयं तं<br>
कृष्णः सदा शरणवर्तिजने दयालुः।<br>
मन्दानिलै रविसुतापुलिने तदानीं<br>
चिक्रीड ताभिरभितो व्रजसुन्दरीभिः॥३४॥</strong></p>
<p><strong>अथ प्रार्थितं वेणुमादातुकामं करं केशवः पङ्कजाताभिरामम्।<br>
स कस्याश्चिदाकृष्य गोपाङ्गनायाश्चुचुम्बाननं चारुचन्द्राननायाः॥३५॥</strong></p>
<p><strong>नभस्वत्समुद्वेल्लिताम्भोजसृष्टा निरीक्ष्यान्यतो गोपिका कापि दृष्टा।<br>
कृते पुष्पजातैर्निशानाथकल्पे हरिं प्रेरयामास संकेततल्पे॥३६॥</strong></p>
<p><strong>कयाचित्समं वीक्ष्य कृष्णं वदन्तं कयाचिच्च साकं सलासं हसन्तम्।<br>
समुद्भाव्य कोपं व्रजन्त्याः सहर्षः स पाणिं परस्याः प्रियायाश्चकर्ष॥३७॥</strong></p>
<p><strong>मुरारिः कयाचित्समालिङ्ग्यमानः स्फुरद्रोमहर्षेण विभ्राजमानः।<br>
यथा वीरुदालिङ्गितः स्वच्छशाखी लसत्कोरको दीव्यति स्माभिलाषी॥३८॥</strong></p>
<p><strong>मुखं वीक्ष्य कस्याश्चिदिन्दुप्रकाशं व्रजन्तं हरिं गोपिकायाः सकाशम्।<br>
अथान्वग्ययुर्गोपवध्वः समस्तः करिण्यो यथा नागमुत्तालहस्ताः॥३९॥</strong></p>
<p><strong>लपन्ती मृदुस्मेरवक्राभिरामा क्षिपन्ती दृशौ दिक्षु लोले सकामा।<br>
व्रजन्ती समीपं हरिं गोपकन्या पुरस्तात्समुल्लासयामास धन्या॥४०॥</strong></p>
<p><strong>सुगानं तदा तन्वतीकिं च काचिन्नटन्ती च काचिद्धसन्ती च काचित्।<br>
उपेत्याच्युतस्यान्तिकं लोलदृष्टिर्मनो मोहयामास संजातदृष्टिः॥४१॥</strong></p>
<p><strong>पिबन्ती मुरारेर्मुखं लोचनाभ्यां स्मितं कुर्वती स्मेरपद्मोपमाभ्याम्।<br>
निरीक्ष्यागतास्ता अभूत्कामजूर्तिर्हरेर्गोपिका संख्यका तत्र मूर्तिः॥४२॥</strong></p>
<p><strong>शुभंयुस्वरं गीतमुच्चारयन्त्या कयाचित्समं स्मेरमास्यं वहन्त्या।<br>
ननर्ताच्युतश्चारुचाणूरजैत्रः समुत्फुल्लपाथोरुहद्रोहिनेत्रः॥४३॥</strong></p>
<p><strong>सनालं कराभ्यां वितन्वन्नुदारं दृशालोकयन्सुस्तनीर्लोलतारम्।<br>
हरन्तीर्मनो नाट्यदोषैर्निरस्ता हरिर्नर्तयामास गोपीः समस्ताः॥४४॥</strong></p>
<p><strong>स कस्याश्चिदास्यं समाघ्राय हृष्टः प्रयातः कयाचित्करेणातिकृष्टः।<br>
कयाचित्कटाक्षैः पुनर्वीक्ष्यमाणः शशाक प्रयातुं न पक्षीन्द्रयानः॥४५॥</strong></p>
<p><strong>समुल्लास्य सर्वाः स्मितैर्गोपनारीर्दृशा लोलया कौतुकी वीक्ष्य हीरीः।<br>
पुनर्वंशिकां वादयित्वा स कृष्णस्तिरोऽभूद्व्रजस्त्रीविवृद्धातितृणः॥४६॥</strong></p>
<p><strong>अन्तर्हिते भगवति व्यथमानचित्ता<br>
गोपाम्बुजातनयना गलदश्रुपूराः।<br>
मेघावलीभिरभितः पिहिते निशायां<br>
चन्द्रे चकोरवनिता इव चुक्रुशुस्ताः॥४७॥</strong></p>
<p><strong>काचित्तदीयचरणाङ्कपथे व्रजन्ती<br>
निश्वासशुष्यदधरा करुणार्तनादा।<br>
तद्यापनं व्रजसरोरुहसुन्दराक्षी<br>
तत्र स्वकान्तमिव रात्रिषु चक्रवाकी॥४८॥</strong></p>
<p><strong>भो वृक्षराज वद कुत्र तवास्ति मित्रं<br>
यः कृष्ण इत्यभिहितस्तव कान्तियोगात्।<br>
इत्यूचिरे व्रजसरोजदृशस्तमाल-<br>
भूमीरुहं कृतकराञ्जलयः प्रणम्य॥४९॥</strong></p>
<p><strong>हे मल्लिके कथय नीरधराभिरामो<br>
दृष्टस्त्वयेह विचरन्नरविन्दनेत्रः।<br>
नालोकितः स च मयेति समीरयोग-<br>
संचाल्यमानविटपच्छलतो ब्रवीषि॥५०॥</strong></p>
<p><strong>कङ्केल्लिपादप हरेः कथय प्रवृत्तिं<br>
मन्येऽथवा स भवता विचरन्न दृष्टः।<br>
पश्येर्यदा भगवतः करकान्तिमुच्चै-<br>
र्व्यक्तीकरिष्यसि तदा किमु पल्लवानि॥५१॥</strong></p>
<p><strong>भ्रातर्द्विरेफ पदवीं वद पार्थबन्धो-<br>
र्नूनं न वा तव दृशोः स च गोचरोऽभूत्।<br>
आलोकयेर्यदि हरेर्वदनारविन्दं<br>
किं ते तदा विपिनपुष्पचये रतिः स्यात्॥५२॥</strong></p>
<p><strong>इत्थं प्रलप्य बहुशो व्रजसुन्दरीणां<br>
वृन्दानि लोचनगलत्सलिलोच्चयानि।<br>
चन्द्रांशुभिर्धवलिते गगने तदानी-<br>
मारेभिरे भगवतोऽनुकृतं मुरारेः॥५३॥ (कुलकस)</strong></p>
<p><strong>काचित्करेण मुरलीं दधती वहन्ती<br>
मस्ते शिखण्डमरविन्ददृगायमाना।<br>
आरादचारयदरण्यधरासु शष्प-<br>
युक्तासु काश्चिदथ धेनुकुलायमानाः॥५४॥</strong></p>
<p><strong>कृष्णायमानतनुरम्बुविगाहिनीनां<br>
कन्यायमानवपुषां व्रजसुन्दरीणाम्।<br>
कासांचिदम्बरचयानपहृत्य कूला-<br>
त्काचित्कदम्बशिखराणि समारुरोह॥५५॥</strong></p>
<p><strong>याशोदरूपमनुकृत्य कयापि दाम्ना<br>
बद्धोदरे तमनुहत्य शिशुं चलन्ती।<br>
तालद्वयानुकरणं सुदृशौ दधत्यौ<br>
केचित्तदा झटिति पातयति स्म काचित्॥५६॥</strong></p>
<p><strong>काचित्रिभङ्गिवलितं विरचय्य देहं<br>
कण्ठे निधाय ललितां वनमालिकां च।</strong><br>
<strong>कृष्णाकृतिं विदधती व्रजवारिजाक्षी<br>
धारस्वरेण बत वादयति स्म वंशीम्॥५७॥</strong></p>
<p><strong>इत्थं व्रजाम्बुजदृशामतिभक्तिभाजां<br>
विज्ञाय भावमखिलं करुणार्द्रचेताः।<br>
तासां पुरः कनककुण्डलशोभिगण्डो<br>
मन्दस्मितो विधिरिवाविरभून्मुकुन्दः॥५८॥</strong></p>
<p><strong>नीलोत्पलद्युति मनोहरमग्रतस्तं</strong><br>
**  संवीक्ष्य पीतवसनं स शिखण्डमुच्चैः।<br>
सेन्द्रायुधं सतडितं व्रजयोषितस्ता<br>
मेघं मयूरवनिता इव मोदमापुः॥५९॥**</p>
<p><strong>संपश्य तत्कमलसोदरलोचनानि<br>
तासां मुखानि शरदिन्दुसमप्रभाणि।<br>
यावत्य एणनयना हरिणा तदानीं<br>
तावत्य एव रचिताः किल मूर्तयस्ताः॥६०॥</strong></p>
<p><strong>एकां तदा रसमये स्म तदेकमूर्ति-<br>
रन्यां सरोजनयनां च तदन्यमूर्तिः।<br>
इत्थं विलासमवलोक्य मुरारिगोप्यो-<br>
र्देवासुरा नभसि विस्मयमापुरन्तः॥६१॥</strong></p>
<p><strong>मामेव केवलमयं भजते विलासी<br>
नान्यासु गच्छति मनागपि मां विहाय।<br>
इत्यात्मनः कलयति स्म कृतार्थतां स्म<br>
क्रीडां यया सह चकार सरोजनेत्रः॥६२॥</strong></p>
<p><strong>कृष्णः कयापि सह संविलसन्निकामं<br>
तन्मानकालमवगम्य तिरोबभूव।<br>
मत्वाथ तां स गलदश्रुविनिश्वसन्ती-<br>
माविर्भवत्पुरत एत पुनश्चुचुम्ब॥६३॥</strong></p>
<p><strong>कृष्णः स्पृशन्करतलेन कठोरमुच्चैः<br>
कस्याश्चिदुन्नतपयोधरमण्डलं सः।<br>
सस्मार पाणिकमले बत वर्गमानं<br>
गोवर्धनक्षितिधरं पृथु बाहुवीर्यः॥६४॥</strong></p>
<p><strong>संजातमाननमिताननमुद्वहन्त्याः<br>
कस्याश्चिदम्बुरुहसुन्दरलोचनायाः।<br>
वंशीधरो मृदुकथाकथनच्छलेन<br>
गत्वा श्रवः परिसरं वदनं चुचुम्ब॥६५॥</strong></p>
<p>इत्याद्यालम्बनम्॥</p>
<p>यद्यप्येतत्संभोगविप्रलम्भयोरुदाहरणमुचितम्, तथापि आलम्बनं विना तयोरुदाहरणं दातुमशक्यत्वादिति॥ अथ हास्यादीनां विभावानाह—</p>
<p><strong>विकृताकृतिवचोवेषं विपरीतविभूषणम्।<br>
हास्यस्यालम्बनं प्राहुस्तच्चेष्टोद्दीपनं मतम्॥६॥</strong></p>
<p>विकृताभिधानादय ऊह्याः। यथा—</p>
<p><strong>चन्द्रे दृष्ट्वा नृत्यन्मायाशिशुरुत्क्षिपन्बाहुम्।<br>
नय मम हस्ते विधुमिति रुदन्यशोदापदे पतति॥६६॥</strong></p>
<p>अत्र चन्द्रदर्शनेन नर्तनशाली मायाशिशुरालम्बनम्, बाहूत्क्षेपरोदनाद्युद्दीपनम्॥</p>
<p><strong>करुणालम्बनं प्राहुर्विनष्टसुहृदादयः।<br>
उद्दीपनं पुनस्तस्य दाहादि विनिगद्यते॥७॥</strong></p>
<p>अत्र प्रथमादिशब्दात् बन्धुदारिद्र्यतद्बन्धनादयः, द्वितीयादिशब्दात्तु तन्नयनमुद्रणाद्यवस्थां गृह्यन्ते। यथा—</p>
<p><strong>तात त्वयीदृशदशे सति यद्भवामि<br>
नाहं पुनर्भवदवस्थ इतः प्रतीमः।<br>
आत्मैव पुत्र इति यन्निगदन्ति वेदाः<br>
प्रामाणिकाः सकलमेव तदप्रमाणम्॥६७॥</strong></p>
<p>अत्र गतासुः पिता आलम्बनम्, तन्नयननिमीलनादिदशाविशेष उद्दीपनम्॥</p>
<p><strong>रौद्रस्यालम्बनं शत्रुमाहुस्तस्य क्रियाः पुनः।<br>
रूक्षोक्तिमुष्टिपाताद्या उद्दीपनमुदाहृतम्॥८॥</strong></p>
<p>आदिशब्देन पौरुषप्रकाशादयः कथ्यन्ते। यथा—</p>
<p><strong>उद्दामद्युतिदुर्दिनीकृतसमिद्युद्धावरुद्धद्विष-<br>
त्संदत्तद्रुतचित्तसाध्वसरसा सेयं गदा निर्दया।<br>
वस्त्रं कृष्टवतः पतत्वधिशिरो दुःशासनस्याद्य त-<br>
पाञ्चाली चिकुरं चिराय विततं बध्नातु निर्बन्धनः॥६८॥</strong></p>
<p>अत्र दुःशासन आलम्बनम्, द्रौपदीवस्त्रकर्षणमुद्दीपनम्॥</p>
<p><strong>विजेतव्यादयो वीररसस्यालम्बनं मतम्।<br>
विजेतव्यादिचेष्टाद्यास्तस्योद्दीपनतां गताः॥९॥</strong></p>
<p>** ** विजेतव्यः प्रतिपक्षः। आदिशब्दात्संप्रदानीभूतो द्विजादिः, दुर्गतश्च गृह्यते। तेन युद्धवीरस्यालम्बनं विपक्षः। दानवीरस्यालम्बनं द्विजादिः। दयावीरस्यालम्बनं दुर्गतभक्त्यादयः। वीरस्यैषां चेष्टादारिद्र्याद्युद्दीपनम्॥</p>
<p>युद्धवीरस्य विभावो यथा—</p>
<p><strong>त्रयं त्रिलोकीजयदीर्घदर्षो दशाननोऽभ्येति कृतान्तकल्पः।<br>
इतीरितं वालिनसुतेनरामो निशम्य तत्राश्रुतवच्चकार॥६९॥</strong></p>
<p><strong>अत्रालम्बनं दशाननः, त्रिलोकीजयाद्युद्दीपनम्॥</strong></p>
<p>दानवीरस्य विभावो यथा—</p>
<p><strong>पायाद्वो भृगुनन्दनः स भगवान्संप्रान्तरीयान्वितं<br>
विप्रो याति विपश्चितो वितरतः सर्वसहो मण्डलम्।<br>
क्व स्थातासि कुतश्चरिष्यसि धरां दत्त्वेति बन्धूक्तयः<br>
प्रापुः पूर्णतरप्रमोदपिहिते चित्ते न यस्य स्थितिः॥७०॥</strong></p>
<p>अत्रालम्बनं विप्रः, तस्य पाण्डित्याद्युद्दीपनम्॥ दयावीरविभावो यथा—</p>
<p><strong>कपालुता यस्य निकामदीनसुदामसौधावलिकैतवेन।<br>
सुपुष्पिता सर्वजनैर्व्यलोकि नमोऽस्तु तस्मै गरुडध्वजाय॥७१॥</strong></p>
<p><strong>अत्रालम्बनं सुदामा, तस्य दैन्यमुद्दीपनम्॥</strong></p>
<p>केचित्तु—</p>
<p><strong>‘राज्यं च वसु देहश्च भार्याभ्रातृसुताश्च ये।<br>
यच्च लोके ममायत्तं तद्धर्माय सदोद्यतम्॥’</strong></p>
<p>इति युधिष्ठिरवाक्ये वीररसचतुर्थं भेदं धर्मवीररूपमुदाहरन्ति, तच्चिन्त्यम्। धर्मवीरस्य देवादिविधय रतावन्तर्भावादन्यथा भक्त्तत्यादीनां सर्वेषां भावानामतिरिक्तरसत्वापत्तेः। किं च निरहंकारदशायां धर्मवीरस्य शान्तरसेऽन्तर्भावात्।</p>
<p><strong>न यत्र दुःखं न सुखं न चिन्ता न द्वेषरागौ न च काचिदीहा।<br>
रसः स शान्तः कथितो मुनीन्द्रैः सर्वेषु भावेषु शमः प्रधानः॥७२॥</strong></p>
<p>इत्येवंरूपः शान्तरसः सुखाभावोऽत्र वैशेषिकसुखाभावः, न तु तृष्णाक्षयसुखाभावः उक्तं हि—</p>
<p><strong>‘यच्च कामसुखं लोके यच्च दिव्यं महत्सुखम्।<br>
तृष्णाक्षयसुखस्यैते नार्हतः षोडशीं कलाम्॥’</strong> इति॥</p>
<p><strong>यतः पदार्थाद्भयमाविरस्ति भयानकालम्बनमूचिरे तम्।<br>
उद्दीपनं तस्य पुनर्वदन्ति चेष्टां महाघोरतरां सुधीराः॥१०॥</strong></p>
<p>यथा—</p>
<p><strong>दैत्यद्रोहप्रयुक्तप्रलयघनघटाघोरनिर्घोषरोष-<br>
व्यक्तव्यात्ताननान्तप्रचलहुतवहज्वालजालाभजिह्वा।<br>
वेगावेशोत्थवातोद्धतधरणिधरालोकनोत्कम्पितान्तः<br>
सिद्धश्रेणीकृतातिस्तुतिनतिरवताद्भद्रदा भद्रकाली॥७३॥</strong></p>
<p>**  **अत्रालम्बनं भद्रकाली, मुखव्यादानाद्युद्दीपनम्॥</p>
<p><strong>दुर्गन्धिक्रव्यमेदांसि वीभत्सालम्बनं मतम्।<br>
उद्दीपनं पुनस्तस्य कृमिपातादि कथ्यते॥११॥</strong></p>
<p>यथा—</p>
<p><strong>दन्ताकृष्टविदष्टसास्थिपललव्रातानि निर्यन्त्रण-<br>
क्रूराक्रान्तिसमुद्भवत्कटकटत्कारक्रियाभैरवः।<br>
हस्तव्यस्तशवालिमस्तकसरन्मज्जाम्बुनिर्वापित-<br>
प्रौढिप्राप्तचिताग्निरुद्भटतमः प्रेतोऽयमुज्जृम्भते॥७४॥</strong></p>
<p>अत्र पललमालम्बनम्। दन्ताकृष्ट्याद्युद्दीपनम्॥</p>
<p><strong>लोकातिगः पदार्थः स्यादद्भुतस्यावलम्बनम्।<br>
उद्दीपनं भवेदस्य तद्गुणातिशयः पुनः॥१२॥</strong></p>
<p>मायेन्द्रजालादय ऊहनीयाः। यथा—</p>
<p><strong>दंष्ट्राकोटिप्रविष्टक्षितिधरणिधरव्यूहनिष्पातलोक-<br>
व्यक्तव्यालोपशङ्कानिभृततरपरित्यक्तनिश्वासवातः।<br>
बालाग्राविद्धतारागणजनितलसन्मौक्तिकश्रेणिबुद्धि-<br>
र्दुष्टद्रोहव्रतीवः कलयतु कुशलं कोऽपि कोलावतारः॥७५॥</strong></p>
<p>अत्र कोलावतार आलम्बनम् तस्य दंष्ट्रामहत्त्वाद्यतिशय उद्दीपनम्॥ इन्द्रजालं यथा—</p>
<p><strong>शरदिन्द्रजालिवेषा प्रतिनिशमेषा वियद्वलयम्।<br>
फलयति हिमकरकपटात्ताराव्याजेन पुष्पयति॥७६॥</strong></p>
<p><strong>अनित्यत्वेन निःसारं शान्तस्यालम्बनं जगत्।<br>
उद्दीपनं पुनस्तीर्थपुण्यारण्यनगादयः॥१३॥</strong></p>
<p>आदिपदान्महापुरुषोपदेशादयः। यथा—</p>
<p><strong>संसारे सकले विनाशिविषयाधारे परिभ्राम्यता<br>
हा धिक्कष्टमनिष्टब्धिविषयः कालो मया यापितः।<br>
नो जाने परिहृत्य सङ्गमखिलं चित्ते परं ध्यायतः<br>
पुण्यारण्यनिकेतने वद कदा यास्यन्ति मे वासराः॥७७॥</strong></p>
<p>अत्रानित्यविषयाधारत्वेनासारं जगदालम्बनम्, पुण्यारण्याद्युद्दीपनम्॥</p>
<p>केचित्तु—</p>
<p><strong>‘यदाह धात्र्या प्रथमोदितं वचो ययौ तदीयामवलम्ब्य चाङ्गुलिम्।<br>
अभूच्च नम्रः प्रणिपातशिक्षया पितुर्मुदं तेन ततान सोऽर्भकः॥’</strong></p>
<p>इत्यत्र दशमं वत्सलाख्यं रसमुदाहरन्ति तच्चिन्त्यम्। पुत्रादिविषयरतिभावे तस्यान्तर्भावात्। न च स्थायिभावभेदेन रसो भिद्यते। तस्मादस्य स्थायीभावः स्नेहस्तद्भेदाद्भेदोऽस्येति वाच्यम्। स्नेहस्यापि रत्यात्मकत्वादिति दिक्॥</p>
<p><strong>इति श्रीमहाराजाधिराजश्रीकर्णसिंहकारिते मैथिलश्रीगङ्गानन्दविरचिते<br>
कर्णभूषणे विभावनिरूपणो नाम प्रथमः परिच्छेदः।</strong><br>
<strong>——————————</strong></p>
<p><strong>द्वितीयः परिच्छेदः।</strong></p>
<p>अथानुभावा निरूप्यन्ते—</p>
<p><strong>बहिः प्रकाशयन्भावमुद्बुद्धं स्वस्वकारणैः।<br>
लोके कार्याभिधो यः सोऽनुभावः काव्यनाट्ययोः॥१॥</strong></p>
<p>स्वैः स्वैः कारणैरालम्बनोद्दीपनरूपैरुद्बुद्धं रत्यादिकं भावं बहिः प्रकाशयन् लोके यः कार्यमित्यभिधीयते स पुनरनुभावरूपव्यापारवत्त्वाकाव्ये नाट्ये चानुभावः कथ्यते॥</p>
<p><strong>धरणीधामसंयोगादक्षुण्णां कुरु काण्डवत्।<br>
विषयीकरणां व्यक्तेरनुभावनमुच्यते॥२॥</strong></p>
<p><strong>स चानुभावो धीरेण चतुर्भेदो निगद्यते।<br>
कायिको मानसश्च स्यादाहार्यः सात्त्विकोऽपरः॥३॥</strong></p>
<p><strong>कायिकश्च कटाक्षादिः प्रमोदादिश्चमानसः।<br>
नाट्ये चतुर्भुजत्वादि ज्ञानमाहार्य उच्यते॥४॥</strong></p>
<p><strong>सात्त्विकः स्वेदरोमाञ्चस्तम्भादिः कथ्यते बुधैः।<br>
अथानुभावाः कथ्यन्ते शृङ्गारस्य स्मितादयः॥५॥</strong></p>
<p>आदिशब्दात्कटाक्षभ्रूविक्षेपादयः। यथा—</p>
<p><strong>किंचित्किंचिदुदञ्चितस्मितसुधाधौताधरोपान्तया<br>
तिर्यक्पर्यवचालिताञ्चलपटी सुव्यक्तवक्षस्त्विषा।</strong><br>
<strong>मुक्तास्तत्र तया कलिन्दतनयाकल्लोलहिन्दोलन-<br>
क्षुब्धक्षीरसमुद्रलोललहरीस्पर्धा समृद्धा दृशः॥१॥</strong></p>
<p>अत्र स्मितादयः।<br>
ननु वीक्षितेषु कटाक्षादिषु कामिनो रसोत्पत्तिर्भवतीत्यनुभवसिद्धमेतत्। अतस्तेऽप्युद्दीपनविभावा भवितुमर्हन्तीति चेत्, सत्यम्। नायिकायाः स्वात्मनि रसानुभवकरणत्वेन कटाक्षादयोऽनुभावा नायकस्य पुनर्दृष्टिपथगता मनो विकारयन्ति, अतस्तं प्रति ते च विषयत्वेनोद्दीपनविभावाः। तथाच कटाक्षादीनां करणत्वेनानुभावकता विषयत्वेनोद्दीपकता चेति ध्येयम्॥<br>
अथाष्टाविंशतिसंख्याकान्भावादीननुभावलक्षणयोगादनुभावानाह—</p>
<p><strong>हावभावौ तया हेला त्रयस्तेऽङ्गसमुद्भवाः।<br>
शोभा कान्तिश्च दीप्तिश्च प्रगल्भत्वमुदारताः॥६॥</strong></p>
<p><strong>माधुर्यं धैर्यमित्येतान्सप्त प्राहुरयत्नजान्।<br>
तथा लीलाविलासश्च विम्बोकः किलकिञ्चितम्॥७॥</strong></p>
<p><strong>विच्छित्तिर्विभ्रमो मौग्ध्यं विकृतं तपनं मदः।<br>
मोट्टायितं कुट्टमितं ललितं च कुतूहलम्॥८॥</strong></p>
<p><strong>विक्षेपो हसितं केलिस्तथा चकितमित्यपि।<br>
भावादयो धैर्यान्ता नायकेष्वपि ते दश॥९॥</strong></p>
<p>एषां क्रमेण लक्षणमाह—</p>
<p><strong>जन्मतः प्रभृति स्वान्ते विकारपरिवर्जिते।<br>
उद्बद्धमात्रः प्रथमं विकारो भाव उच्यते॥१०॥</strong></p>
<p>यथा—</p>
<p><strong>स एव यमुनातीरसङ्गीसखि समीरणः।<br>
तदेवोपवनं चित्तमन्यादृशमिदं कुतः॥२॥</strong></p>
<p><strong>विकारैर्लोचनादीनां संभोगेच्छाप्रकाशकः।<br>
अल्पसंलक्ष्यवैकृत्यो भावो हावः प्रकीर्तितः॥११॥</strong></p>
<p>यथा—</p>
<p><strong>अनिमिषदृशा सरस्यां पश्यन्ती चक्रवाकमिथुनानि।<br>
किंचिदुदञ्चित्पुलकैर्मुग्धवधूर्भावमाख्याति॥३॥</strong></p>
<p><strong>हेलात्यर्थसमालक्ष्यविकारो भाव एव च।</strong></p>
<p>यथा—</p>
<p><strong>रेखाञ्जनस्य सरलापि कृतातियत्ना-<br>
त्कौटिल्यमेव भजते नयने यदस्याः।<br>
वाच्येषु यद्भणितयः सकलेषु वक्रा<br>
जानीमहे मदनजीवनमम्बुजाक्षी॥४॥</strong></p>
<p>ननु भावादयस्त्रय आन्तरा धर्माः कथमतीन्द्रियस्य रसस्यानुभावत्वेन ज्ञापका भविष्यन्ति, शारीरा धर्माः कटाक्षादयस्तस्यानुभावकत्वेनोक्ता इति वेन्न।&hellip;&hellip;&hellip;&hellip;.<sup id="fnref:2"><a href="#fn:2" class="footnote-ref" role="doc-noteref">2</a></sup>&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;.</p>
<p>आन्तरोऽप्यनुभावः कथितोऽस्ति। प्रमोदादिस्तस्य ज्ञानमेवानुभावकम्। तच्चैन्द्रियकं मानसं वेति न कश्चिद्विशेषः।<br>
उक्तं हि भरतेन—</p>
<p><strong>‘नयनवदनप्रसादैः स्मितमधुरवचोधृतिप्रमोदैश्च।<br>
विविधैरङ्गविकारैस्तस्याभिनयः प्रयोक्तव्यः॥’</strong> इति॥</p>
<p><strong>रूपलालित्यतारुण्यभोगैः शोभाङ्गभूषणम्॥१२॥</strong></p>
<p>यथा—</p>
<p><strong>पाणिः प्रवालसुभगस्तव कुन्दवृन्द-<br>
निन्दाकरी जयति सुन्दरि दन्तपङ्क्तिः।<br>
चक्षुः सरोजसुषमं मुखमिन्दुबन्धु-<br>
र्जीवी जनो भवति कस्तव नैव वश्यः॥५॥</strong></p>
<p><strong>कामोन्मेषातिविस्तीर्णा शोभा कान्तिर्निगद्यते।</strong></p>
<p>यथा—</p>
<p><strong>हरसि कुचयोः कान्त्या हेमाचलश्रियमुन्नतां<br>
सुमुखि वदनं लक्ष्मीमिन्दोर्बलादिह कर्षति।<br>
नयनयुगलं गृह्णात्यम्भोरुहद्युतिसंपदं<br>
भुवनविजये कामः कोषं किमालि समीहते॥६॥</strong></p>
<p><strong>अत्यन्तविस्तृता कान्तिः सैव दीप्तिरुदीरिता॥१३॥</strong></p>
<p>यथा—</p>
<p><strong>एतस्याः करपल्लव&hellip; मिथुनं संध्या धिया सीदति<br>
किं च प्राञ्चति यत्र यत्र सुमुखी तत्राङ्गदीप्त्यापुनः।<br>
&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;<br>
&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;.॥७॥</strong></p>
<p>सर्ववस्तुषु रसोद्दीप्तिर्भवति। अत उद्दीपनविभावत्वमासां युक्तम्, न पुनरनुभावत्वमिति चेत्, सत्यम्।</p>
<p>दृष्टे हि शोभादौ कामिनां रसोद्दीपकत्वान्न उद्दीपनविभावा भवन्ति। ना&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;<sup id="fnref:3"><a href="#fn:3" class="footnote-ref" role="doc-noteref">3</a></sup>&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;&hellip;..णादयः।</p>
<p>यथा—</p>
<p><strong>गोप्योऽपि तं मधुरवेणुनिनादमुच्चैः<br>
श्रुत्वा तदा मनसि विस्मृतसंद्मकृत्याः।<br>
स्विद्यद्वपुः प्रलकपालिपरीतगात्राः<br>
कृष्णस्य चारु चरितं ललितं जगुस्ताः॥८॥</strong></p>
<p>यथा वा—</p>
<p><strong>वंशीरवश्रवणकम्पितदेहयष्टेः<br>
कस्याश्चिदम्बुरुहसुन्दरलोचनायाः।</strong><br>
<strong>अङ्कात्पपात तनयोऽल्पतनुर्लताया<br>
वृन्तान्नवं फलमिबानिलदोलितायाः॥९॥</strong></p>
<p>यथा वा—</p>
<p><strong>काश्चित्तदा यदुपतेः स&hellip;&hellip;.. विमुक्त-<br>
व्यालोलचारुचिकुरप्रकरा व्रजन्त्यः।<br>
रेजुश्चलद्भ्रमरपङ्क्त्यनुगम्यमाना<br>
वातोद्धता इव लता व्रजबन्धुराक्ष्यः॥१०॥</strong></p>
<p><strong>सविध कोऽतिगर्वेण पापीष्टेऽर्थे तिरस्कृतिः।</strong></p>
<p>यथा—</p>
<p><strong>मानापनोदनकृते किलदीयमानं<br>
कृष्णेन कौस्तुभमणिं तमनर्ध्यमूल्यम्।<br>
ईषद्विलोक्य नयनाम्बुरुहेण गोपी<br>
काचित्पुरोगतमवीक्षितवच्चकार॥११॥</strong></p>
<p><strong>स्मितक्रोधश्रमत्रासशुष्करोदनकर्मणाम्॥१४॥<br>
प्रियसंगमजाद्धर्षात्सांकर्यं किलकिञ्चितम्।</strong></p>
<p>यथा—</p>
<p><strong>त्रसन्ती हसन्ती वृथा संरुदन्ती स्मितं कुर्वती कोपमुद्भावयन्ती।<br>
परीरम्भणायाथ शौरेस्तदानीं मनो मोहयामास काचित्सुवाणी॥१२॥</strong></p>
<p><strong>नेपथ्यरचनाल्पापि विच्छित्तिः कान्तिपोषिका॥१५॥</strong></p>
<p>यथा—</p>
<p><strong>हारो नोरसि नाञ्जनं नयनयोः कर्णे न वा कुण्डलं<br>
शोभाधिक्यमियं तथापि स परीधत्ते कपोले तव।<br>
जानीमः कुसुमायुधस्य नृपतेस्त्वं केतुयष्टिस्ततः<br>
केतुस्ते न सुलोचने त्वदुपरि स्वीयः समारोपितः॥१३॥</strong></p>
<p><strong>प्रयागमनकर्मादौ स्वरा हर्षादिसंभवः।<br>
अलंकारादिविन्यासः प्रस्थाने विभ्रमः स्मृतः॥१६॥</strong></p>
<p>** ** विपर्यस्तो न्यासो विन्यासः। यथा—</p>
<p><strong>आयाति प्रणयी तपेति वचनं श्रुत्वा सखीभाषितं<br>
भूषान्यासविधिं तनौ मृगदृशासंपादयन्त्यातया।<br>
केयूरं पदपङ्कजेपरिहितं वाहौ धृतं नूपुरं<br>
काञ्ची कण्ठतटे न्यधायि जघने न्यन्ताश्च पुष्पस्रजः॥१४॥</strong></p>
<p><strong>अज्ञानादिव कामिन्या ज्ञातस्यापि हि वस्तुनः।<br>
यः प्रश्नः क्रियते पत्युः पुरस्तन्मौग्घ्यमुच्यते॥१७॥</strong></p>
<p>यथा—</p>
<p><strong>किं सरस्तत्क्वावा भूमौकृष्ण केन विनिर्जितम्।<br>
यत्पद्ममेतदत्रास्ति पञ्चशाखे पदे तव॥१५॥</strong></p>
<p><strong>वक्तव्यसमयेऽपि स्यादवचो विकृतं ह्रिया।</strong></p>
<p>यथा—</p>
<p><strong>कान्ते तं तंकथय यमुनातीरवानीरकुञ्जे<br>
वृतान्तं मे त्वमिति कुतुकात्पृच्छ्यमाना मया सा।<br>
न ब्रूते स्म स्वयमवनता किं तु सर्वं तदानीं<br>
गात्रप्रोद्यत्पुलकपटली पङ्कजाक्षी जगाद॥१६॥</strong></p>
<p><strong>तपनं प्रियविश्लेषे कामवेगोत्थित क्रिया॥१८॥</strong></p>
<p>यथा—</p>
<p><strong>विलुठति बहुशः क्षितौ निकामं क्षिपति यतस्तत एव बाहुवल्लीम्।<br>
श्वसिति समधिकं सरोरुहाक्षी बत करुणाविमुखो विधेर्विलासः॥१७॥</strong></p>
<p><strong>मदो विकारः सौभाग्यतारुण्याव्य (द्य) वलेपजः।</strong></p>
<p>यथा—</p>
<p><strong>घनमलयजपङ्कलेपमङ्गे विरचय मा मम केलिकारणेन।<br>
सुमुखि यमुपगूहनान्तरायं पतिरवगम्य वियोगिवद्बिभेति॥१८॥</strong></p>
<p>यथा वा—</p>
<p><strong>उपवनकुसुमावलोकनेषु प्रियसखि नैव समुत्सुकाहमस्मि।<br>
युगपदभिमुखं निपत्य तस्मिन्विदधति वीक्षणवारणानि भृङ्गाः॥१९॥</strong></p>
<p>यथा वा—</p>
<p><strong>मामेव केवलमयं भजते विलासी<br>
नान्यासु गच्छति मनागपि मां विहाय।<br>
इत्यात्मनः कलयति स्म कृतार्थतां सा<br>
क्रीडां यया सह चकार सरोजनेत्रः॥२०॥</strong></p>
<p><strong>दयितस्य कथारम्भे चित्ते तद्भावभाविते॥१९॥<br>
तन्मोट्टायितमाचख्युः कर्णकण्डूयनादि यत्।</strong></p>
<p>यथा—</p>
<p><strong>आलीजनेन दयितस्य कथासु तासु<br>
संचारितासु सुदृशः करपद्ममस्याः।<br>
आरोपितुं प्रियकथामिव कर्णसीम्नि<br>
कण्डूयनस्य कपटेन करोति स्वातम्॥२१॥</strong></p>
<p><strong>ग्रहे<sup id="fnref:4"><a href="#fn:4" class="footnote-ref" role="doc-noteref">4</a></sup> कचस्तनादीनां हर्षे सत्यपि संभ्रमात्॥२०॥<br>
ऊचुः कुट्टमितं नेति मस्तकम्पनधूननम्।</strong></p>
<p>यथा—</p>
<p><strong>अधरमघुरसे निपीयमाने सति हरिणा व्रजबल्लवाङ्गनायाः।<br>
चिकुरमधुकरालिरीर्षयेव क्षणधुतस्तकवौधिता चचाल॥२२॥</strong></p>
<p><strong>अङ्गानां सौकुमार्येण विन्यासो ललितं भवेत्॥२१॥</strong></p>
<p>यथा—</p>
<p><strong>हरन्त्यो मत्तकुम्भीन्द्रदर्पं हंसोपहासिकाः।<br>
राधिकागतयोऽत्यर्थं रेजुर्मन्मथमन्थराः॥२३॥</strong></p>
<p><strong>रम्यार्थस्यावलोकेन चाञ्चल्यं स्यात्कुतूहलम्।</strong></p>
<p>यथा—</p>
<p><strong>अजानन्ती कचात्पुष्पं पतत्पादाच्च नूपुरम्।<br>
गोवर्धनं दधानं तं द्रष्टुं काचिद्ययौ द्रुतम्॥२४॥</strong></p>
<p><strong>भूषणस्थार्धनिर्माणं वृथा विष्वग्निरीक्षणम्॥२२॥<br>
ईषद्वचो रहस्यस्य विक्षेपो दयितान्तिके।</strong></p>
<p>यथा–</p>
<p><strong>वदति रहस्यं किंचिञ्चकितां सर्वत्र दृष्टिमाधत्ते।<br>
अर्धविनिर्मितमक्ष्णोःकज्जलमेषा करोति तन्वङ्गी॥२५॥</strong></p>
<p><strong>हसितं तु वृथाहासो यौवनोद्भेदसंभवः॥२३॥</strong></p>
<p>यथा—</p>
<p><strong>अकस्मादेव हासोऽस्या यन्मुखादेव निर्ययौ।<br>
तन्मन्ये तूर्णतः पुष्पबाणः कामेन दर्शितः॥२६॥</strong></p>
<p><strong>क्रीडितं सह कान्तेन विहारे केलिरुच्यते।</strong></p>
<p>यथा—</p>
<p><strong>कृष्णः कयापि सह संविलसन्निकामं<br>
तन्मानकालमवगम्य तिरोबभूव।<br>
मत्वाथ तां स गलदश्रु विनिश्वसन्ती-<br>
माविर्भवन्पुरत एव पुनश्चुचुम्ब॥२७॥</strong></p>
<p><strong>चकितं भयसंभ्रान्तिः कुतोऽपि दयिताग्रतः॥२४॥</strong></p>
<p>यथा—</p>
<p><strong>वासापुष्पं<sup id="fnref:5"><a href="#fn:5" class="footnote-ref" role="doc-noteref">5</a></sup> वने वीक्ष्य व्यात्तसर्पाननभ्रमात्।<br>
बिभ्यती चकितं गाढमालिलिङ्गाङ्गना प्रियम्॥२८॥</strong></p>
<p>एतेषामनुभावानां मध्ये दश भावादयः पुंसागपि भवन्ति, नायिकानां तु सर्वे।</p>
<p>ननु भावादयः सर्वे नायिकानामलंकारत्वेन गणितास्तत्कथमनुभावा भवन्ति, इति चेत् सत्यम्। अलंक्रियतेऽनेनेत्यलंकारो रसानुभवगोचरतां नयतीत्यनुभावश्चेत्युभयलक्षणयोगादेतेषां भावादीनामुभयात्मकत्वमविरुद्धम्। उक्तं हि—</p>
<p><strong>‘उक्ताः स्त्रीणामलंकारा अङ्गजाश्च स्वभावजाः।<br>
तद्रूपाःसात्त्विका भावास्तथा चेष्टाः परा अपि॥’</strong> इति।</p>
<p>तद्रूपा अनुभावरूपाः।</p>
<p>केचित्तु नायिकानां शृङ्गारचेष्टा हावः। स च स्वभावजः। तासां कः पुनरसावित्याह भरतः—</p>
<p><strong>‘लीला विलासो विच्छित्तिर्विभ्रमः किलकिञ्चितम्।<br>
मोट्टायितं कुट्टमितं बिब्बोको ललितं तथा।</strong></p>
<p>विकृतं च–’ इति।</p>
<p>विभ्रमाः पुंसामपि सोपाधिका भवन्ति, स्त्रीणां पुनः स्वभावजा एव। इयान्विशेषः। उद्दीपने सति स्त्रीणां तेषामाविर्भाव उद्दीपनाभावे तिरोभाव इति वदन्ति। उदाहरणं तु पूर्वोक्तमेव। हावत्वमनुभावत्वमविरुद्धम्, अनुभावत्वस्य व्यापकधर्मत्वात् अलंकारत्वस्य च व्याप्यधर्मवादिति संक्षेपः—</p>
<p>अथ सात्त्विकभावा निरूप्यन्ते—</p>
<p><strong>स्वेदः स्तम्भोऽथ रोमाञ्चः स्वरभङ्गोऽथ वेपथुः।<br>
वैवर्ण्यमश्रुप्रलय इत्यष्टौसात्त्विका मताः॥२५॥</strong></p>
<p>सत्त्वं नामात्मविश्रामप्रकाशकारी आन्तरः कश्चन धर्मविशेषः। तत्संभूताः सात्त्विकाः। केचित्तु ‘सत्त्वं जीवच्छरीरं तस्य धर्माः सात्त्विका भावाः’ इति वदन्ति। व्यभिचारिणः स्थायिनश्चान्तरा धर्मा न तु शारीराः।</p>
<p>क्रमेण लक्षणम्—</p>
<p><strong>मनस्तापभयक्रोधहर्षलज्जाश्रमादिना।<br>
वपुर्जलोद्गमः स्वेदः सुधीभिःपरिकीर्तितः॥२६॥</strong></p>
<p>यथा—</p>
<p><strong>एतद्भूषणकौशलं तव तनौ पश्येत्तदा माधवो<br>
राधे तत्सविधे तु चेतसि चले चेद्धैर्यमाधास्यति।<br>
इत्थं जल्पति शिल्पकारिणि जने तस्याः स्मरन्त्या हरिं<br>
सद्यः स्वेदसारिव्द्यलुम्पदमलं पत्रावलीमण्डलम्॥२९॥</strong></p>
<p><strong>विषादविस्मयक्रोधहर्षरागभयादिभिः।<br>
गतेर्निरोधः सत्यङ्गधर्मत्वेस्तम्भ उच्यते॥२७॥</strong></p>
<p>अङ्गधर्मत्वे सतीति विशेषणदानादपस्मारनिद्रादीनां व्यावर्तनम्। प्रलये तु चेष्टानिरोधो न तु गतिनिरोधः। यथा—</p>
<p><strong>परस्परोदञ्चितरोमकण्टकैः परस्परं कीलितनेत्रपात्रयोः।<br>
परस्परस्तम्भनिबद्धदेहयोरभूत्प्रयासो विफलायितस्तयोः॥३०॥</strong></p>
<p><strong>हर्षक्रोधभयाश्लेषतुहिनाद्भुततसंभवम्।<br>
रोमोत्थानं तु रोमाञ्चः कथ्यते सर्वकोविदैः॥२८॥</strong></p>
<p>यथा—</p>
<p><strong>कस्याश्चिद्श्रुपरिपूर्णविलोचनाया<br>
गात्रेषु तत्र पुलकावलयो विरेजुः।<br>
जानीमहे कुसुममार्गणमग्रबाण-<br>
श्रेणीसमुल्लसितपक्षशिखाः स्फुरन्ति॥३१॥</strong></p>
<p><strong>वैस्वर्यं स्वरभङ्गः स्यात्क्रोधहर्षमदादिभिः।</strong></p>
<p>यथा—</p>
<p><strong>प्रच्छादयसि किं तन्वि पुलकं वसनाञ्चलैः।<br>
कथयत्यखिलंभावं स्वरभङ्गो मनोगतम्॥३२॥</strong></p>
<p><strong>भावत्वे प्रति हर्षादेः स्पन्दो देहस्यवेपथुः॥२९॥</strong></p>
<p>भावत्वे सति विशेषणं सूचकस्पन्दव्यावर्तनाय। यथा—</p>
<p><strong>आदायाश्रुजलंदृशाभिमिलितः पत्युः पुरो धावितं<br>
दत्तं चारु तमोः स्तनेन विदलात्कुर्यात्सरूप्यासनम्।<br>
चक्रेभ्यर्चनमङ्गकेन विलसद्रोमाञ्चदूर्वाङ्कुरैः<br>
प्रापृच्छद्रसनारवेण कुशलं कम्पः कुरङ्गीदृशः॥३३॥</strong></p>
<p><strong>मोहक्रोधमनस्तापभयश्रममदादिजः।<br>
वर्णानामन्यथाभावोवैवर्ण्यंकथ्यते बुधैः॥३०॥</strong></p>
<p>यथा—</p>
<p><strong>धारावलीमौक्तिकहारहीनस्त्यक्तस्तडित्कान्तिचयेन दीनः।<br>
व्यधत्तदेहे खलु पाण्डिमानं प्रावृड्वियोगव्यथयाम्बुवाहः॥३४॥</strong></p>
<p><strong>दुःखक्रोधप्रहर्षादेरश्रु नेत्रोद्भवं पयः।</strong></p>
<p>यथा—</p>
<p><strong>तं श्रृण्वतो मुरलिकानिनदं व्रजस्त्री-<br>
वृन्दस्य बाष्पनिवहाः परितो निपेतुः।<br>
मन्ये तदीयहृदयैश्चपलैस्तदानीं<br>
धैर्याय हन्त सलिलाञ्जल्यो वितीर्णः॥३५॥</strong></p>
<p><strong>प्रलयः सुखदुःखाभ्यां चेष्टाज्ञाननिराकृतिः॥३१॥</strong></p>
<p>यथा—</p>
<p><strong>अन्योन्यनिबिडाश्लेषनिचेष्टसकलाङ्गयोः।<br>
यूनोर्जीवनमाख्याति वपुषःपुलकोद्गमः॥३६॥</strong></p>
<p><strong>जृम्भापि नवमो भावः प्रोक्तो भानुकवीश्वरैः।</strong></p>
<p>** ** भावः सात्त्विक इति शेषः। न चाङ्गाकृष्ट्यादेः सात्त्विकभावत्वापत्तिरिति वाच्यम्। तस्य भावलक्षणाभावात्। जृम्भातु विकारजन्या। विकारनिवृत्तौ जृम्भानिवृत्तिः। अङ्गाकृष्टिनेत्रमर्दनायो लोकैःस्वेच्छया क्रियन्ते। तेषां विकारजन्यत्वाभावात्।</p>
<p>यथा—</p>
<p><strong>मानावसानसमये वदने प्रियाया<br>
जृम्भां विलोक्य कुसुमालिमिवाकिरन्तीम्।<br>
हस्ताङ्गुलीध्वनिमिषेण मृदङ्गशब्दं<br>
प्राक्केलिताण्डवविधेरकरोन्मुरारिः॥३७॥</strong></p>
<p><strong>अथ हास्यानुभावाः स्युर्वदनस्मेरतादयः॥३२॥</strong></p>
<p>**  आदिशब्दान्नासाकपोलस्पन्ददृष्टिकुञ्चनादयः।**</p>
<p>यथा—</p>
<p><strong>स्त्रीवासः परिधाय लोचनयुगेन्यसाञ्जनं कर्णयो-<br>
स्ताटङ्के च निवेश्य बिल्वयुगलं वक्षःस्थले स्थापितम्।<br>
तत्पश्यन्नसकृत्पतन्मुहुरुरोदेशे तदा योजय-<br>
न्नाकुञ्चन्नयनं जनेन हसता मायाशिशुर्वीक्षितः॥३८॥</strong></p>
<p>अत्राक्षिसंकोचः॥</p>
<p><strong>करुणस्थानुभावाः स्युर्वैवर्ण्यंपरिदेवनम्।<br>
भूमिपातो दैवनिन्दा निश्वासो मुखशोषणम्॥३३॥</strong></p>
<p><strong>प्रलापः क्रन्दनं मोहागमोरस्ताडनादयः।</strong></p>
<p>यथा—</p>
<p><strong>शक्तया विद्धं समिति पतितं लक्ष्मण त्वां विलोक्य<br>
व्यातन्वानः स्तनितनिचयच्छद्मनाक्रन्दमुच्चैः।</strong><br>
<strong>विद्युव्द्याजादयमपि धनः पश्य संतापवाह्निं<br>
बिभ्रद्वाष्पं सृजति नितरां वारिधाराच्छलेन॥३९॥</strong></p>
<p>**  **अत्राक्रन्दनादयः॥</p>
<p><strong>रौद्रेऽनुभावा भ्रूभङ्गो दन्तैरधरपीडनम्॥३४॥</strong></p>
<p><strong>आत्मावदातकथनं शस्त्रक्षेपश्च तर्जनम्।<br>
बाहुस्फोटनवैवर्ण्य एवमाद्याः प्रकीर्तिताः॥३५॥</strong></p>
<p>यथा—</p>
<p><strong>भीमोऽहं राजपुत्रीचिकुरपरिकराकृष्टिदृष्टिप्रवृद्ध-<br>
द्रोहो दुःशासनोरःस्थलरुधिरपयः पानबद्धप्रतिज्ञः।<br>
यद्दोर्दण्डप्रतापे प्रतपति परितः कौरवीनां चमूनां<br>
गोपुर्दुर्योधनस्य व्रजति पृथुतरः शुष्कतां गर्वपङ्कः॥४०॥</strong></p>
<p>अत्र प्रतिज्ञादयः॥</p>
<p><strong>अथ वीरानुभावाः स्युः स्थैर्यधैर्यपराक्रमाः।</strong></p>
<p><strong>विनयदानप्रभावविक्षेपान्वेषणादय ऊहनीयाः।</strong></p>
<p>युद्धवीरानुभावो यथा—</p>
<p><strong>आयात्येष कृतान्तभीषणतनुर्दिव्यास्रपारंगमो<br>
दोर्दण्डेन वशीकृतत्रिभुवनः श्रीदीप्तदर्पोद्धुरः।<br>
इत्युक्त्वाङ्गुलिसंज्ञया परिजनैर्विज्ञापितं रावणं<br>
वीक्ष्यावीक्षितवच्चकार निभृतं दृष्ट्यारघूणां पतिः॥४१॥</strong></p>
<p>**  **अत्र स्थैर्यधैर्ये॥<br>
**  **दानवीरानुभावो यथा—</p>
<p><strong>पश्यन्वामनरूपिणं, क्षितिसुरं वैरोचनिःकौतुक-<br>
व्यग्रान्तःकरणो न तस्य सहसा सस्मार संभाषणम्।<br>
मह्यं देहि पदप्रमाणधरणीमित्युक्तिकर्त्रे पुन-<br>
स्तस्मै लोचनयोः प्रमोदसलिलव्याजेन सोऽर्धं ददौ॥४२॥</strong></p>
<p>**  **अत्राश्रु॥</p>
<p>दयावीरानुभावो यथा—</p>
<p><strong>कण्ठान्तिकं यावदुपैति कृष्णनामार्तिभाजः करटीश्वरस्य।<br>
तावन्महाकोमलमानसस्तं ग्राहाननान्मोचयति स्म कृष्णः॥४३॥</strong></p>
<p>अत्र प्रभावः॥</p>
<p><strong>भयानकानुभावाःस्युर्गद्गदस्वरभाषणम्॥३६॥<br>
वैवर्ण्यपुलकाश्रूणि स्वेददिक्प्रेक्षणादयः।</strong></p>
<p>यथा—</p>
<p><strong>गीतं कुण्डलिकन्यया तव यशः श्रीकर्ण शेषान्तिके<br>
संतोषेण विधूतमूर्धनि पुनस्तस्मिन्भवद्वैरिणः।<br>
त्वत्सेनागमनानमत्क्षितितलक्षोभाशया कुर्वते<br>
गुप्ताः कुञ्जगृहोदरेष्वशरणं हारावगर्भा गिरः॥४४॥</strong></p>
<p>अत्र हाहाकारः॥</p>
<p><strong>बीभत्सस्यानुभावाः स्युर्दृगा (?) स्याच्छादनायः॥३७॥</strong></p>
<p>आदिपदात्सर्वाङ्गसंहारनिष्ठीवनादयः।</p>
<p>यथा—</p>
<p><strong>हन्त दुःशासनासृञ्जिपिबन्तं भीममाहुवे।<br>
वीक्ष्य प्रच्छादयामासुः करैर्नेत्राणि सैनिकाः॥४५॥</strong></p>
<p>**  **स्पष्टम्॥</p>
<p><strong>स्वेदः स्तम्भोऽथ रोमाञ्चः स्वरभङ्गश्च संभ्रमः।<br>
विलोचनविकाराद्या अनुभावा रसोऽद्भुतो॥३८॥</strong></p>
<p>यथा—</p>
<p><strong>पयोधावतलस्पर्शे सेतुं रामेण निर्मितम्।<br>
संवीक्ष्य राक्षसाः सर्वे तस्थुश्चित्रार्पिता इव॥॥४६॥</strong></p>
<p>अत्र सम्भः॥</p>
<p><strong>अनुभावोरसे शान्ते सर्वत्र समदृष्टिता।</strong></p>
<p>रोमाञ्चादय ऊहनीयाः।<br>
यथा—</p>
<p><strong>मुरारे कंसारे भवजलधितारे हिततरे<br>
हरे शौरे लक्ष्मीरमण रघुवीरेति जपतः।</strong><br>
<strong>समीकृत्य प्रेक्षां जगति सकले संकलयतः<br>
कदा गोदातीरे कथय मम यास्यन्ति दिवसाः॥४७॥</strong></p>
<p>अत्र समदृष्टित्वम्॥<br>
प्रसङ्गादाह—</p>
<p><strong>द्रष्टा दर्शयति व्रीडां नैव संमुखमीक्षते॥३९॥</strong></p>
<p><strong>अतिक्रान्तं भ्रमन्तं वा प्रच्छन्नं पश्यति प्रियम्।<br>
पृच्छ्यमानापि बहुशो मन्दं मन्दं नतानना॥४०॥</strong></p>
<p><strong>किंचित्सगद्गदं प्राणनाथं प्रायेण भाषते।<br>
अन्यैः प्रियकथां शश्वत्प्रारब्धामेकमानसा॥४१॥</strong></p>
<p><strong>अन्यत्र न्यस्तनयना कर्णयन्त्वनुरागिणी।<br>
इत्यादीनि&hellip;.गीतानि कन्यकामुग्धयोः&hellip;.॥४२॥</strong></p>
<p>शृङ्गारानुभावाः दिङ्मात्रमुदाह्रियन्ते।<br>
यथा—</p>
<p><strong>मत्संमुखे मृगाक्षी तस्थौवदनं परावर्त्य।<br>
अथ निर्याते मयि सा पथि मे निदधे दृशौ दीने॥४८॥</strong></p>
<p>** ** अथ सकलकामिनामनुरागेङ्गितान्यनुभावाः कथ्यन्ते—</p>
<p><strong>प्रियस्य निकटे वासं चिराय बहु मन्यते।<br>
प्रियस्याक्षिपथं याति न कदाप्यनलंकृता॥४३॥</strong></p>
<p><strong>काचिदूर्ध्वस्थवस्तूनां ग्रहणव्यपदेशतः।<br>
बहुमूलं कुचौ नाभीपङ्कजं परिदर्शयेत्॥४४॥</strong></p>
<p><strong>आनन्दयति सूक्तेन प्रियस्य परिचारकम्।<br>
अस्य मित्रेषु विश्वासमादरं च करोति सा॥४५॥</strong></p>
<p><strong>ब्रूते गुणान्सखीमध्ये ददाति स्वधनान्यपि।<br>
प्रिये सुप्ते स्वपित्यस्यदुःखे दुःखं दधाति च॥४६॥</strong></p>
<p><strong>सुखेऽस्य सुखमाधत्ते म्लानेऽस्मिन्मलिना भवेत्।<br>
तिष्ठत्यक्षिपथे शश्वत्प्रिये पश्यति दूरतः॥४७॥</strong></p>
<p><strong>आभाषते परिजनं प्रियसाप्यनुरागिणी।<br>
यत्किंचिदपि संवीक्ष्य हसितं कुरुते मुधा॥४८॥</strong></p>
<p><strong>कर्णकण्डूयनं बाला कुरुतेऽस्य कथासु च।<br>
संमार्ज्य चिकुरं गेहे बध्नात्यागच्छति प्रिये॥४९॥</strong></p>
<p><strong>जृम्भते स्फोटयत्यङ्गं बालमाकृष्य चुम्बति।<br>
वयस्यायास्तथा भाले कुरुते तिलकक्रियाम्॥५०॥</strong></p>
<p><strong>निरीक्षते कटाक्षेण लिखत्यङ्गुष्ठकोटितः।<br>
स्वाधरं दशति ब्रूते प्राणनाथमधोमुखी॥५१॥</strong></p>
<p><strong>विमुञ्चति न तं देशं दृश्यते यत्र नायकः।<br>
कार्यव्याजेन कान्तस्य गृहमागच्छति स्वयम्॥५२॥</strong></p>
<p><strong>दत्तं व प्रेयसा वस्तु निधायोरसि वीक्षते।<br>
हृष्यति प्रेयसो योगे वियोगेऽतिकृशा भवेत्॥५३॥</strong></p>
<p><strong>तच्छीलं साधु मनुते तत्प्रियं मन्यते प्रियम्।<br>
अल्पमूल्यानि वस्तूनि प्रार्थयत्यात्मनः प्रियम्॥५४॥</strong></p>
<p><strong>विकारं सात्त्विकं तस्य संमुखी नाधिगच्छति।<br>
सुनृतं भाषते नित्यमजुरागयुता वधूः॥५५॥</strong></p>
<p><strong>एतेषु च प्रगल्भाया हतलज्जंविचेष्टितम्।<br>
मध्यलज्जं तु मध्याया बहुलज्जं नवस्त्रियः।<br>
तथापि गतलज्जं तु वेश्यायाश्च परस्त्रियाः॥५६॥</strong></p>
<p>इत्यादीन्यनुरागेङ्गितानि सकलकामिनीनां शृङ्गारानुभावा दिङ्मात्रमुदाह्रियन्ते।<br>
यथा—</p>
<p><strong>कर्षन्ती शिरसो वासः करेणाच्छादितुं मुखम्।<br>
व्रजन्ती पङ्कजाक्षी मां पथि दर्शयति स्तनौ॥४९॥</strong></p>
<p><strong>इति श्रीमहाराजाधिराजश्रीकर्णसिंहकारिते कर्णभूषणे मैथिलश्रीगङ्गा-<br>
नन्दकविराजविरचितेऽनुभावनिरूपणो नाम द्वितीयः परिष्छेदः।</strong><br>
<strong>———————————</strong></p>
<p><strong>तृतीयःपरिच्छेदः।</strong></p>
<p>अथ व्यभिचारिणो निरूप्यन्ते—</p>
<p><strong>विशेषेणाभितः काये स्थायिनं चारयन्ति ये।<br>
अनुभावादिहेतूंस्तान्वदन्ति व्यभिचारिणः।</strong></p>
<p>यद्वा—</p>
<p><strong>व्यभिचारणयोगित्वाद्व्यभिचारिण ईरिताः॥१॥</strong></p>
<p>व्यभिचारणंव्यापारः। रत्यादेरीषद्व्यक्तस्य प्रकट्यं हि तत्। रसेषु इतस्ततोगामित्वं वा व्यभिचारित्वम्। स्थिरे हि रत्यादौ निर्वेदादयः प्रादुर्भावतिरोभावाभ्यामाभिमुख्येन चरन्तीति व्यभिचारिणो वा।</p>
<p>के ते पुनरित्याह—</p>
<p><strong>निर्वेदग्लानिशङ्कामदधृतिसहितापस्मृतिस्वप्नहर्षा-<br>
सूयावेगावहित्थाः समरणजडतात्रासनिद्राविबोधाः।<br>
चिन्तौत्सुक्यौग्र्यमोहाःश्रममतिसहितामर्षलज्जाविषादा<br>
उन्मादव्याधितर्काःस्मरणचपलतादीनतालस्यगर्वाः॥२॥</strong></p>
<p>** ** एतेषां क्रमेण लक्षणमाह—</p>
<p><strong>निर्वेदः स्वावमानः स्यात्—</strong></p>
<p><strong>तत्त्वज्ञानाञ्जिहीर्षादिर्विभावाऽस्यसमीरितः।<br>
चिन्तास्वेदप्रकाशाद्या अनुभावाः प्रकीर्तिताः॥३॥</strong></p>
<p>**  **यथा—</p>
<p><strong>पठितं न विवेकवाञ्छया भुवने पर्यटितं दुराशया।<br>
रघुवीरपदानुचिन्तया सफलं नैव जनुः कृतं मया॥१॥</strong></p>
<p><strong>—ग्लानिर्निर्बलता मता।</strong></p>
<p><strong>रत्यायासो वियोगोऽस्या विभावास्तृट् क्षुधादयः।<br>
अनुभावस्तु कार्श्यादिः पुनरस्याःप्रकीर्तितः॥४॥</strong></p>
<p>**  **यथा—</p>
<p><strong>वियोगेनापचीयन्ते तनवोऽस्याः प्रतिक्षणम्।<br>
दिवाकरकरकान्ताः कला इव कलानिधेः॥२॥</strong></p>
<p><strong>शङ्कानिष्टानुसंधानम्—</strong></p>
<p><strong>विभावोऽस्याः परक्रौर्यदुर्णयादिः समीरितः।<br>
अनुभावाः पुनः कम्पस्वक्रियागोपनादयः॥५॥</strong></p>
<p>यथा—</p>
<p><strong>मिथ्याकल्पनशिल्पिनः परिजनाः कान्तः कृतान्तोपमः<br>
किं चेयं प्रतिवेशिनी मम महाकुत्साभिरुत्साहिनी।<br>
सख्यो नापि तथा कथासु कुशलाः किं स्यादिति व्याग्रया<br>
विन्यस्तोऽधरपल्लवे मृगदृशा निश्वस्य लाक्षारसः॥३॥</strong></p>
<p><strong>—हर्षोत्कर्षो मदः स्मृतः॥६॥</strong></p>
<p>**  ** उत्कर्षस्तु दुःखासंभिन्नसुखानुभावः।</p>
<p><strong>विभावो मदिरापानमस्य धीरेण कथ्यते।<br>
निद्रोत्तमस्य हसितं मध्यमस्याधमस्यच॥७॥<br>
रोदनादीनिविद्वद्भिरनुभावाः प्रकीर्तिताः।</strong></p>
<p>**  ** निद्रात्र इन्द्रियसंमोहरूपा घूर्णनादिसादृश्येन निद्रेव निद्रा। हर्षव्यभिचारिभावे नातिव्याप्तिः। तत्र उत्कृष्टनिष्ठाया जातेरभावात्। स तु मनःप्रसादरूपः, मदस्तु मनोमोहस्वरूपः। हर्षे पुलकादयोऽनुभावाः, मदे तु रोदनादय इति जातिस्वरूपानुभावानां भैदादस्य भेदः।</p>
<p>यद्यपि ‘तिष्ठ तिष्ठ क्षणं मूढ मधु यावत्पिबाम्यहम्’ इत्यादौ वीररसे मदोऽन्ति, च पुनस्तत्र रोदनादयो दृश्यन्ते, तथापि शृङ्गारे रोदनादयोऽनुभावाः। वीरे तु नयनारुण्यचमत्कारादय इत्यनुभावभेदो रसभेदेन सामान्ये च मदे नेत्रघूर्णनवाक्स्स्वलनादयश्चानुभावा इति दिक्।</p>
<p>यथा—</p>
<p><strong>चन्द्रानुबिम्बमभितश्चषके निरीक्ष्य<br>
वाराङ्गनाः परिणतामृतधाममुख्यः।<br>
निर्विश्य मृद्वदनमत्र पिबत्यजस्रं<br>
सीधुवानिति हसन्ति परस्परेण॥४॥</strong></p>
<p><strong>संतोषो मानसे दुःखा बुद्धिर्वा धृतिरुच्यते॥८॥</strong></p>
<p><strong>ज्ञानेष्टाधिगमादिस्तु विभावोऽस्याःनिगद्यते।<br>
अनुभावस्तु निर्व्यग्रभोगास्योल्लासनादयः॥९॥</strong></p>
<p>**  **यथा—</p>
<p><strong>वाञ्छन्ति केचिदवनीधवतां धनेषु<br>
सौख्यानि कश्चिदनुविन्दतु वन्दनीयः।<br>
अस्माकमुन्नततपः फलमेतदेव<br>
यद्भिक्षयापि मितया भरणं तनूनाम्॥५॥</strong></p>
<p><strong>अपस्मृतिर्मनःक्षेपः—</strong></p>
<p><strong>शून्यस्थितिरपावित्र्यं धातुवैषम्यमेव च।<br>
दुःखाधिक्यं ग्रहावेशो विभावस्याःप्रकीर्तितः॥१०॥</strong></p>
<p><strong>निश्वासफेनभूपातरसनाचालनानि च।<br>
लालादयस्तु विद्वद्भिरनुभावाः प्रकीर्तिताः॥११॥</strong></p>
<p>** ** यथा—</p>
<p><strong>खे खेलद्बककैतवेन परितो मुञ्जन्ति फेनोच्चयं<br>
स्यन्दन्ते प्रविलोल्यन्ति रसनाः सौदामिनीच्छद्मना।<br>
लालाः किं च समुद्गिरन्ति पयसां धारापदेशादमी<br>
मूर्च्छन्ति ग्रहवर्त्मनिग्रहकृता वेशा इवाम्भोधराः॥६॥</strong></p>
<p>अत्रैव मूर्च्छान्तर्भावः॥</p>
<p><strong>—निद्रां प्राप्तस्य देहिनः।</strong></p>
<p><strong>विषयानुभावोऽस्तु स स्वप्नः संकथ्यते बुधैः।<br>
त्यक्त्वान्यदिन्द्रियं मनस्त्वचि यदा वर्तते तदा स्वप्नः।<br>
विभावोऽत्र क्लमालस्ये स्वभावपरिचिन्तनम्॥१२॥</strong></p>
<p><strong>अनुभावाःपुनर्नेत्रस्पन्दो भ्रूचलनं तथा।<br>
भ्रमोक्तिः पार्श्वकरणं स्वप्नालोकादयो मताः॥१३॥</strong></p>
<p>यथा—</p>
<p><strong>उपायातस्तल्पं मम कुसुमकल्पं मधुरिपुः<br>
समारेभेवाचा मधुरसमुचा चटुशतकम्।</strong><br>
<strong>अथारब्धे माने सहचरि मयानेककपटा-<br>
द्विधाता मन्निद्रामहरत तदानीमसहनः॥७॥</strong></p>
<p><strong>मनःप्रसादो हर्षः स्यात्—</strong></p>
<p><strong>विभावोऽत्र प्रियालोकपुत्रजन्मादिरेव च।<br>
अनुभावास्तु धीरेण रोमाञ्जादय ईरिताः॥१४॥</strong></p>
<p>यथा—</p>
<p><strong>गोप्येऽपि तं मधुरवेणुनिनादमुच्चैः<br>
श्रुत्वा तदा मनसि विस्मृतसद्मकृत्याः।<br>
स्विद्यद्वपुः पुलकपालिपरीतगात्राः<br>
कृष्णस्य चारु चरितं ललितं जगुस्ताः॥८॥</strong></p>
<p><strong>—परोत्कर्षासहिष्णुता॥१५॥</strong></p>
<p><strong>परानिष्टचिकीर्षा वासूयाधीरेण कथ्यते।<br>
विभावोऽस्यास्तु दौर्जन्यं मदादिः कथ्यते॥१६॥<br>
अनुभावा भ्रुवो भेदो दोषोद्धोषादयो मताः।</strong></p>
<p>**  **यथा—</p>
<p><strong>प्रतिपक्षमृगीदृशा समं रममाणं दयितं शरन्निशि।<br>
समुदीक्ष्य वधूःकुरु ध्वनीनिति वेत्रेण निहन्ति कुक्कुटम्॥९॥</strong></p>
<p><strong>आकसिकेष्टानिष्टाप्तेरावेगः संभ्रमो मतः॥१७॥<br>
तद्विभावा अभीष्टार्थश्रुत्यरिप्रेक्षणादयः।<br>
अनुभावास्त्वरा देहवसनस्खलनादयः॥१८॥</strong></p>
<p>** ** यथा—</p>
<p><strong>श्रुत्वा सूर्यसुतनिकुञ्जकुहरोद्भूतं मुरद्रोहिणः<br>
संकेतागमनाय वेणुनिनदं न प्रेक्षितो दुर्जनः।<br>
वासो विस्खलितं न संवृतमथ व्यस्तोंऽसमूलद्वये<br>
बद्धो नैव कचः पुरः प्रचलितं प्रेमान्धयाराधया॥१०॥</strong></p>
<p><strong>अवहित्थाकारगुप्तिः—</strong></p>
<p><strong>विभावोऽत्र भयंलज्जा गौरवादिः प्रकीर्तितः।<br>
अनुभावोऽन्यसंभाषान्यथाकारोऽन्यदर्शनम्॥१९॥</strong></p>
<p>**  **यथा—</p>
<p><strong>भीमो भीमपराक्रमो मुरजिता संबद्धसख्योऽर्जुन-<br>
स्तस्माद्भूमिरियं विभज्य भवता धर्मात्मने दीयताम्।<br>
इत्युक्तिं विनिशम्य संसदि गुरोर्द्रोणस्य दुर्योधनः<br>
स्मेरस्मेरमुखः शिखण्डिनिवहं नृत्यन्तमालोकते॥११॥</strong></p>
<p><strong>—मरणं प्राणनिर्गमः।</strong></p>
<p><strong>विभावा अत्र धीरेण शरपातादयो मताः।<br>
अनुभावाः पुनः प्रोक्ताः पृथिवीपतनादयः॥२०॥</strong></p>
<p>** ** यथा—</p>
<p><strong>कृष्णेन पातितां भूमौ पूतनां वीक्ष्यबल्लवाः।<br>
मानसे मेनिरे भ्रष्टामिव कंसजयश्रियम्॥१२॥</strong></p>
<p><strong>जडताशेषकर्तव्याक्षमज्ञानत्वमुच्यते।</strong></p>
<p>**  **कर्तव्येति व्यवहारेत्यर्थः।</p>
<p><strong>विभावास्तत्र गदिता इष्टानिष्टेक्षणादयः॥२१॥<br>
इष्टानिष्टापरिच्छेदनिर्निमेषेक्षणादयः।<br>
अनुभावा निगदितास्तत्रालंकारवेदिभिः॥२२॥</strong></p>
<p>**  **मूर्च्छापस्मारनिद्राभ्यो ज्ञानविरहादस्या भेदः। त्रासालस्यमीतिभ्यः कतिपयव्यवहारसतत्त्वादस्याः पुनर्भेदः। यथा—</p>
<p><strong>कुम्भकर्णवपुषोऽतिमहत्त्वं वृद्धविन्ध्यधरणीधरतुल्यम्।<br>
निर्निमेषनयनाः कपिवर्गा वीक्ष्य चित्रलिखिता इव तस्थुः॥१३॥</strong></p>
<p><strong>त्रासो मानसविक्षोभः—</strong></p>
<p>** ** आकस्मिको मनोविक्षोभस्रासः। विचारेण मनोविक्षोभो मीरिति विशेषः। तत्र—</p>
<p><strong>विभावा घोरसत्त्वादिदर्शनश्रवणादयः।<br>
अनुभावास्तु रोमाञ्चकम्पस्तम्भादयो मताः॥२३॥</strong></p>
<p>यथा—</p>
<p><strong>कर्णोऽभ्येत्ययमित्युदीर्य सुखितां मे त्वद्गुणाकर्णना-<br>
दित्यादिस्तुतिमाचरन्ति कवयो यावद्भवद्वैरिणाम्।</strong><br>
<strong>तावत्ते भवदागमभ्रमभृतः श्रीकर्ण भूमीपते<br>
वेपन्तेगमने स्खलन्ति बहुशो गच्छन्ति कुञ्जोदरम्॥१४॥</strong></p>
<p><strong>—निद्रा चेतोनिमीलनम्॥२४॥</strong></p>
<p><strong>विभावास्तत्र कथिताः श्रमालस्यमदादयः।<br>
अनुभावाः समुच्छ्वासजृम्भाक्षिमिलनादयः॥२५॥</strong></p>
<p>** ** यथा—</p>
<p><strong>जृम्भारम्भविजृम्भमानदशनज्योत्स्नाभिरामानना-<br>
मीषद्गात्रविवर्तविश्लथभुजावल्लीमुदञ्चद्वलीम्।<br>
अर्धोन्मीलितलोचनामनिभृतं निश्वासमातन्वती-<br>
मुत्स्वप्नयितविभ्रमं विदधती तां संस्मरामि प्रियाम्॥१५॥</strong></p>
<p><strong>विबोधश्चेतनावाप्तिः—</strong></p>
<p><strong>निद्राभ्रंशो विभावोऽत्रनुाभावाःकथिताः पुनः।<br>
जृम्भाङ्गाकृष्टिदृङ्भर्दा अङ्गुलिस्फोटनादयः॥२६॥</strong></p>
<p>** ** यथा—</p>
<p><strong>जृम्भाविसर्पितसुगन्धसुवासिताश-<br>
मङ्गुष्ठमूलपरिमर्दितनेत्रयुग्मम्।<br>
प्रातर्मुरारिपरिदर्शितदर्पणं वः<br>
क्षेमं करोतु वदनंकमलालयायः॥१६॥</strong></p>
<p><strong>—चिन्ता ध्यानं निगद्यते।</strong></p>
<p>ध्यानं चितैकाग्रता। तेन स्मृतौ नातिव्या।</p>
<p><strong>इष्टानशादयस्तत्र विभावाः परिकीर्तिताः।<br>
अनुभावाः पुनस्तापपाण्डुताशून्यतादयः॥२७॥</strong></p>
<p>यथा—</p>
<p><strong>तापो गात्रं ग्लपयति तव श्वासधाराधिका ते<br>
ज्ञातेऽप्यर्थे न च परिचयोद्भावनं दृश्यते ते।<br>
किं च क्षामा भवति भवती प्रत्यहं पाण्डुकान्ति-<br>
र्जानीमस्ते वपुरुपगता कापि चिन्तापिशाची॥१७॥</strong></p>
<p><strong>कालासहिष्णुतौत्सुक्यम्—</strong></p>
<p><strong>प्रियस्मृत्यादयस्तत्र विभावाः कथिता बुधैः।<br>
चित्रतापत्वरादीर्धनिश्वासस्वेदबिन्दवः।<br>
वपुर्गौरवतन्द्राद्या अनुभावाः प्रकीर्तिताः॥२८॥</strong></p>
<p>यथा—</p>
<p><strong>न नितम्बगुरो गतिक्रियायां कुरु विघ्नं हरिरस्ति कुञ्जभूमौ।<br>
यदि तस्य मुखं विलोकयेयं त्वयि धास्ये रसनां तदा सरत्नाम्॥१८॥</strong></p>
<p><strong>—औग्र्यंनिष्कृपता मता॥२९॥</strong></p>
<p><strong>तत्र शौर्यापराधाद्या विभावाः परिकीर्तिताः।<br>
अनुभावाः शिरःकम्पतर्जनादय ईरिताः॥३०॥</strong></p>
<p>**  **यथा—</p>
<p><strong>उद्दामद्युतिदुर्दिनीकृतसमिद्युद्धावरुद्धद्विष-<br>
त्संदत्तद्रुतचित्तसाध्वसरसा सेयं गदा निर्दया।<br>
वस्त्रंकृष्टवतः पतत्वधिशिरो दुःशासनस्याद्यत-<br>
त्पाञ्चालीचिकुरं चिराय विततं बघ्नातु निर्बन्धतः॥१९॥</strong></p>
<p><strong>मोहो विचित्रता—</strong></p>
<p><strong>दुःखावेगोर्थचिन्ताद्या विभावास्तत्र भाषिताः॥३१॥<br>
अनुभावाः पुनर्गात्रघूर्णनादर्शनादयः।</strong></p>
<p>यथा—</p>
<p><strong>यामीत्यप्रियवादिनि प्रियतमे कम्पैर्वपुर्व्याचितं<br>
पादादेकपदावलम्बिनि पुनर्भ्रष्टं करात्कङ्कणम्।<br>
दृग्विच्छेदपथं गते पुनरविज्ञातात्मदुःखोद्गते-<br>
र्वात्येवाङ्गलता जुघूर्ण सहसा तस्याः कुरङ्गीदृशः॥२०॥</strong></p>
<p><strong>—खेद आयासप्रभवः श्रमः।</strong></p>
<p><strong>रतिगत्यादयस्तत्र विभावा गदिता बुधैः॥३२॥<br>
अनुभावाः पुनर्दीर्घश्वासस्वेदादयो मताः।</strong></p>
<p>**  **यथा—</p>
<p><strong>माला म्लानरुचिर्विलोचनयुगं निष्पन्दतामागतं<br>
व्यस्तोऽसौ परितः सरोरुदृशो धम्मिल्लमल्लोत्तमः।</strong><br>
<strong>भग्नं कङ्कणमङ्कतस्तु कुचयोः श्रीखण्डलेपो गतः<br>
साधु श्वास सखे तदेव हि तव प्राखर्यमुज्जृम्भते॥२१॥</strong></p>
<p><strong>नयमार्गानुसरणादर्थनिर्धारणं रतिः॥३३॥<br>
शास्त्रचिन्तादयस्तत्र विभावाः पण्डितैर्मताः।<br>
करचालनशिक्षाद्या अनुभावाः प्रकीर्तिताः॥३४॥</strong></p>
<p>** ** यथा—</p>
<p><strong>त एव जगदाराध्यास्त एव सदनं श्रियः।<br>
ये मुरारिपदाम्भोजचिन्तयागमयन्त्यहः॥२२॥</strong></p>
<p><strong>उपदेशोपालम्भनयविनयानुनया (?) मतावन्तर्भवन्ति।</strong></p>
<p><strong>हितैषितयाज्ञातज्ञापनमुपदेशः।</strong></p>
<p>** ** यथा—</p>
<p><strong>भक्तिर्गुरौ विधेया गेया कीर्तिः सदा विष्णोः।<br>
अपवादादवधेयं खलसंगमनं त्वया हेयः॥२३॥</strong></p>
<p><strong>अपराधज्ञानमुपालम्भः।</strong></p>
<p>**  **यथा—</p>
<p><strong>अङ्गे वह्निस्फुलिङ्गप्रतिमशरशतं वर्षतः प्रौढहर्षा-<br>
द्वात्सल्यं मीनकेतोर्मयि नियतिहते मास्तु ते निर्दयस्य।<br>
अस्त्रं सर्वस्वभूतं भुवनजयकृते यत्र वास्ति प्रसूतं<br>
तस्मिन्देहेषु भस्मीभवति तव कथं नानुकम्पाप्रकाशः॥२४॥</strong></p>
<p>**  **यथा वा—</p>
<p><strong>मोञ्छा<sup id="fnref:6"><a href="#fn:6" class="footnote-ref" role="doc-noteref">6</a></sup> हेउ त्तण मिह जुज्जइ विस सोअरम्मि चन्दम्मि।<br>
सिरिहंडरण वधूतं सि कहं पुण पवण तावेसि॥२५॥</strong></p>
<p>इत्यनेकदिशोपालम्भस्य बहवोभेदा भवन्ति। ते च ग्रन्थगौरवभयादिह नोक्ताः।</p>
<p><strong>सामदानाद्युपायव्यवस्थितिर्नयः।</strong></p>
<p>** ** यथा—</p>
<p><strong>यदपि स्तुतोसि साम्ना तदपि न चेन्द्रो जहासि तापकताम्।<br>
जीवधनं प्रियविरहे लज्जाकरमेतदादत्स्व॥२६॥</strong></p>
<p><strong>संतोषप्रकाशकःक्रियाविशेषो विनयः।</strong></p>
<p>यथा—</p>
<p><strong>मा संभावय मां गिरा मधुरया कुर्यां न चित्तोत्सवं<br>
वातान्दोलविलोलपङ्कजदलद्रोहस्पृशा वा दृशा।<br>
आयाते मयि यच्चकार भवती कृत्यौचिती संभ्रमं<br>
तेनैवाद्य ममेन्दुसुन्दरमुखि स्वात्मा महेन्द्रीयति॥२७॥</strong></p>
<p><strong>अपराधक्षमापनमनुनयः।</strong></p>
<p>यथा—</p>
<p><strong>कान्ते स्वान्ते कथय विहितः कोऽपराधो मया ते<br>
यस्मान्नालीजनहितवचः कर्णपालीमुपैति।<br>
मानम्लानं न कुरु वदनं पश्य नो कस्य चित्ते<br>
धत्ते मोदं मनसिजमहासिद्धिरम्भोधरश्रीः॥२८॥</strong></p>
<p><strong>परगर्वक्षयप्रौढसमीहामर्ष उच्यते॥३५॥<br>
निन्दाक्षेपापमानादिविभावोऽत्र समीरितः।<br>
अनुभावः शिरःकम्पनयनारुण्यतादयः॥३६॥</strong></p>
<p>**  **यथा—</p>
<p><strong>भवेदाज्ञा भर्तुर्यदि समरदीक्षागुरुरहं<br>
त्रसत्पौरारब्धप्रखरतरहाहाध्वनिमतीम्।<br>
तदा लङ्कांशङ्काकुलदशमुखाश्लेषसहितां<br>
पयोधौ प्रक्षिप्य प्रलयमिह कुर्यां पलभुजाम्॥२९॥</strong></p>
<p><strong>धार्ष्ट्याभावो भवेल्लज्जा—</strong></p>
<p><strong>दुराचारादयस्तत्र विभावाः कथिता बुधैः।<br>
अनुभवाः पुनः प्रोक्तास्तत्राक्षिमनादयः॥२७॥</strong></p>
<p>** ** यथा—</p>
<p><strong>पृष्टायाःकुतुकवशात्किमपि रहस्यं सरोजनेत्रायाः।<br>
नमितविलोचनंयुग्मं स्मरामि निभृतस्मितं बदनम्॥३०॥</strong></p>
<p><strong>—विषादः सत्त्वसंक्षयः।</strong></p>
<p><strong>विभावास्तत्र कथिता उपायागमनादयः।<br>
उपायचिन्तनं श्रेष्ठे मध्यमे विमनस्कता॥३८॥<br>
अधमे मुखशोषादिरनुभावः समीरितः।</strong></p>
<p>यथा—</p>
<p><strong>गेहाद्बहिर्यदि मनागपि संचलामि<br>
श्वश्रूस्तदा मयि करिष्यति दुष्टतर्कम्।<br>
तिष्ठामि चेदिह उदा यमुनानिकुञ्ज<br>
वर्ती हरिर्मम वचांस्यनृतानि वेत्ति॥३१॥</strong></p>
<p><strong>चेतसो भ्रम उन्मादः—</strong></p>
<p><strong>विभावाः कान्तविश्लेषसंपन्नाशादयो मताः।<br>
अनुभावा वृथाक्रन्दवृथाहास्यादयो मताः॥३९॥</strong></p>
<p>यथा—</p>
<p><strong>उन्मीलत्कुसुमानि पश्यति मुहुस्तस्याःस्मितस्याशया<br>
वीरुत्पल्लवमुल्लसत्करधिया धर्तुंपुनर्धावति।<br>
बुद्ध्या तद्वचसः पिकस्य विरुते दत्ते तदैवोत्तरं<br>
सङ्गःकिं न करोति भिन्नहृदयः पञ्चोषुपञ्चेषुभिः॥३२॥</strong></p>
<p><strong>—ज्वरादिर्व्याधिरुच्यते॥४०॥</strong></p>
<p><strong>धातुप्रकोपकामोत्थक्लेशमीत्यादयो मताः।<br>
विभावा अनुभावास्तु शरीरोत्कम्पनादयः॥४१॥</strong></p>
<p>** ** यथा—</p>
<p><strong>मा शीतोदकशीतलैर्मलयजक्षोदैर्मनोजानल-<br>
ज्वालां दीपय किं च वार्धय नवा तां तालवृन्तानिलैः।<br>
सोऽयं निर्दयमानसोयदुपतिर्लब्धावकाशोऽधुना<br>
संतापज्वरजर्जरात्सखि हृदो हान्त निर्यास्यति॥२३॥</strong></p>
<p><strong>तर्कोविचारः।</strong></p>
<p><strong>तत्र विप्रतिपत्त्यादेःसमुद्भावनमुच्यते।<br>
विभावोऽथानुभावश्च भ्रूशिरोऽङ्गुलिनर्तनम्॥४२॥</strong></p>
<p>**  **आदिशब्दात्संशयसाधकबाधकसमुद्भावनादयौ गृह्यन्ते। वितर्कश्चतुर्विधः–विप्रतिपत्त्यात्मा संशयात्मा विचारात्मा अनध्यवसायात्मा चेति।</p>
<p><strong>उत्कटकोटिकः संशयोऽनध्यवसायात्मा।</strong></p>
<p><strong>क्रमेणोदाहरणं यथा—</strong></p>
<p><strong>किं कल्पद्रुमपल्लवं भुजजयस्तम्भस्य किं तोरणं<br>
किं वा लोकदृशां रसायनपुटं किंवा कुटीरं त्विषाम्।<br>
श्रीमत्कर्णमहेन्द्र [देव] भवतः किं कीर्तिमुक्ताखानिः<br>
किं वा बाहुभुजङ्गमाधिफणा किं वा करस्तावकः॥३४॥</strong></p>
<p><strong>अयं कः कोदण्डं वहति परिपूर्ण हिमकरः<br>
कुरङ्गस्तत्रायं कथय हृदयं मोहयति कः।<br>
इदं किं वा चक्रद्वयमुपरि धत्ते सुरधुनी-<br>
मधस्तस्येयं का वद मधुपपङ्क्तिर्विजयते॥३५॥</strong></p>
<p><strong>राधाचक्रमिदं धनुर्धरधराधीशातिगर्वापहं<br>
दायादव्यसनोपशान्तविशिस्वाभ्यासोऽधुना फाल्गुनः।<br>
एते कर्णमुखाः खलाः परिसरे तिष्ठन्ति तत्केवलं<br>
बीभत्सोरिह साहसस्य फलदं भावि द्विजाशीर्वचः॥३६॥</strong></p>
<p><strong>एतद्वारिरुहंभवेदिह पुनः पाथो न संदृश्यते<br>
चन्द्रोऽयं हरते दृशौ दिशि सरत्यस्यप्रकाशोऽहनि।<br>
आनन्दः प्रकटीभवत्ययमितः सोऽमूर्तिमान्विश्रुतः<br>
कान्तालम्बिमुखं किमेतदिति मे चेतो मुहुर्मुह्यति॥३७॥</strong></p>
<p><strong>—संस्कारजन्यं ज्ञानं स्मृतिर्भवेत्।</strong></p>
<p><strong>सदृशज्ञानचिन्ताद्या विभावास्तत्र कीर्तिताः।<br>
अनुभावाः पुनः प्रोक्ताभ्रूसमुन्नयनादयः॥४३॥</strong></p>
<p>** ** संस्कारजन्यत्वेन प्रत्यभिज्ञायास्तु संग्रहः।<br>
प्रत्यभिज्ञा यथा—</p>
<p><strong>उन्नमति भ्रूयुगलं तव पुलकं गात्रमुद्वहति।<br>
तस्मादिह ,सखि कंचित्पुरानुभूतं विलोकयसि॥३८॥</strong></p>
<p>** ** स्मृतिर्यथा—</p>
<p><strong>गन्तुं तावत्परवशतयानो तयाहं निषिद्धः<br>
प्रत्यावृत्त्यै छलविरचितप्रार्थनं चिन्तयन्त्याः।<br>
यत्ताम्बूलोपहरणमिषादञ्जलिर्मञ्जुलाक्ष्याः<br>
प्रारब्धो मे गमनसमये शल्यतुल्यं तदन्तः॥३९॥</strong></p>
<p><strong>क्रियाशैघ्य्रंचपलता—</strong></p>
<p><strong>द्वेषरागादयस्तत्र विभावाः परिकीर्तिताः।<br>
अनुभावास्तु पारुष्यस्वच्छन्दाचरणादयः॥४४॥</strong></p>
<p>यथा—</p>
<p><strong>तृष्णा तुङ्गतरङ्गसङ्गगहने संसारवारांनिधौ<br>
दुष्पारे प्लवनात्सदैव भवता खेदः परं लभ्यते।<br>
दुष्कर्माचरणावलीकृतमहासंतापसंतापिनी<br>
रे चित्ता रऽऽ&hellip;.च (?) डिकाचरणयोश्चिन्ताः किमुत्ताम्यसि॥४०॥</strong></p>
<p><strong>—दुःखाधिक्यं तु दीनता॥४५॥</strong></p>
<p><strong>विभावास्तत्र विश्लेषदुर्गतत्वादयो मताः।<br>
अनुभावाः समाख्याताः कायक्लेशादयः पुनः॥४६॥</strong></p>
<p>यथा—</p>
<p><strong>असुशरणमकाण्ड एवकण्ठस्तनुशरणं नवपल्लवं हिमं च।<br>
शिव शिव शरणं न किंचिदक्ष्णोर्भवति भवत्पथमन्तरेण तस्याः॥१॥</strong></p>
<p><strong>कर्तव्याशक्तिरालस्यं—</strong></p>
<p><strong>गर्भादयो निगदिता विभावास्तत्र सूरिभिः।<br>
अनुभावाः पुनः ख्याताः क्रियाकातरतादयः॥४७॥</strong></p>
<p>** ** यथा—</p>
<p><strong>प्रेरयति नैव हस्तं समीपमानेतुमिष्टमपि वस्तु।<br>
पश्यति निभृतनिमेषं गर्भवती कातरा गौरी॥४२॥</strong></p>
<p><strong>—गर्वः सर्वाधिकत्वधीः।</strong></p>
<p><strong>विभावास्तत्र लावण्यबलैश्वर्यादयो मताः।<br>
अनुभावाः पुनः प्रोक्ताः पौरुषख्यापनादयः॥४८॥</strong></p>
<p>यथा—</p>
<p><strong>यावच्छ्वाससमीरणो बहिरितो निर्याति नासापुटा-<br>
ल्लोकानां नयनाम्बुजेषु वलते यावन्निमेषोदयः।<br>
द्रोणद्रोणिविकर्णकर्णनिखिलक्षोणीश्वरै रक्षितं<br>
तावत्पश्य सुयोधनस्य सकलं व्यापादयामो वयम्॥४३॥</strong></p>
<p>कस्मिन्रसे केव्यभिचारिण इत्याकाङ्क्षायामाह—</p>
<p><strong>न संभोगे जुगुप्सा तु न चालस्यं न चोग्रता।<br>
विप्रलम्भेश्रमग्लानिनिर्वेदाः स्मृत्यपस्मृती॥४९॥</strong></p>
<p><strong>शङ्कानिद्रा तथौत्सुक्यमुन्मादो जडता तथा।<br>
सुप्तं विबोध आलस्यविषादव्याधस्तथा॥५०॥</strong></p>
<p><strong>दैन्यमोहौ तथा त्रास एते स्युर्व्यभिचारिणः।<br>
हास्येवाहित्थालसता प्रबोधा व्यभिचारिणः॥५१॥</strong></p>
<p><strong>करुणे मोहनिर्वेददैन्याजाड्यान्यस्मृतिः।<br>
विषादश्च तथा व्याधिर्भ्रम उन्माद एवं च॥५२॥</strong></p>
<p><strong>स्मरणं च तथालस्य भवति व्यभिचारिणः।<br>
रौद्रे स्मृतिश्चपलतावेगामर्षादयोग्रदा॥५३॥</strong></p>
<p><strong>उत्साहस्मृतिगर्वाख्या भवन्ति व्यभिचारिणः।<br>
वीरेऽमर्षस्तथावेगगर्वाौग्र्यादिमतिस्तथा॥५४॥</strong></p>
<p><strong>वृत्तिस्तथैव धीरेण कथिता व्यभिचारिणः।<br>
भयानके चपलतास्वेदस्तम्भाविवर्णतः॥५५॥</strong></p>
<p><strong>शङ्कागद्गदतामोहावेगप्रलयमूर्च्छनाः।<br>
रोमाञ्चापस्मृती दैन्यासौ स्युर्व्यभिचारिणः॥५६॥</strong></p>
<p><strong>बीभत्सेऽपस्मृतिर्व्याधिरावेगोऽपि मतिस्तथा।<br>
तथा ग्लानिश्च मोहश्च विज्ञेया व्यभिचारिणः॥५७॥</strong></p>
<p><strong>हर्षादयोऽद्भुते ज्ञेयाः शान्तेऽपि व्यभिचारिणः।<br>
यस्मिन्नसे येऽनुकूलास्तेज्ञेया व्यभिचारिणः॥५८॥</strong></p>
<p><strong>स्थायिपदव्यपदेश्या शृङ्गारे रतिनुच्छिन्ना।<br>
हासःपुनरुत्पाद्यो व्यभिचारी तत्र कथ्यते धीरैः॥५९॥</strong></p>
<p>तदुक्तम्—</p>
<p><strong>‘रसावस्थः परं भावः स्थायितां प्रतिपद्यते।’</strong></p>
<p>**  **हासः पुनरुपाद्यमानो व्यभिचार्येव। व्यभिचारिलक्षणयोगात्।<br>
तत्राह—</p>
<p><strong>स्थायिनोऽपिरसे क्वापि भवन्ति व्यभिचारिणः।<br>
क्रोधो वीरे रतिः शान्ते हास्येऽपि करुणे तथा॥६०॥</strong></p>
<p><strong>हासो भयं तथा शोकः शृङ्गारे परिकीर्तितः।<br>
भयानके जुगुप्सा स्यादुत्साहो रौद्रहास्ययोः॥६१॥</strong></p>
<p><strong>शान्ते जुगुप्सा कथिता हासो वीरे प्रकीर्तितः।<br>
उत्साहविस्मयौ सर्वरसेषु व्यभिचारिणौ॥६२॥</strong></p>
<p>अथ दशाः—</p>
<p><strong>अभिलाषः स्मृतिश्चिन्ता प्रलापोगुणकीर्तनम्।<br>
उन्मादो जडता व्याधिरुद्वेगो मृतिरेव च॥६३॥</strong></p>
<p><strong>विपश्चिता निगदिता एताः कामदशा दश।<br>
औत्सुक्येनाभिलाषस्तु गतार्थः कथितो बुधैः॥६४॥</strong></p>
<p><strong>गुणाख्यानात्मकस्मृत्या गतार्थं गुणकीर्तनम्।<br>
उन्मादेन प्रलापस्तु व्याप्तोऽन्यत्प्रागुदाहृतम्॥६५॥</strong></p>
<p><strong>इति श्रीमहाराजाधिराजश्रीकर्णसिंहकारितेमैथिलश्रीगङ्गानन्दकविराजवि-<br>
रचितेकर्णभूषणे व्यभिचारिभावनिरूपणो नाम तृतीयः परिच्छेदः॥</strong><br>
<strong>——————————</strong></p>
<p><strong>चतुर्थः परिच्छेदः।</strong></p>
<p><strong>रसानामनुकूलो यो विकारोभाव एव सः।<br>
विकारस्त्वन्यथा भावः स पुनर्द्विविधो मतः॥१॥</strong></p>
<p>अन्यञ्च।</p>
<p><strong>नानाभिनयसंबद्धान्भावयन्ति रसान्यतः।<br>
तस्माद्भावा अमी प्रोक्ताः स्थायिसंचारिसात्त्विकाः॥२॥</strong></p>
<p>** ** तदुक्तम्—</p>
<p><strong>‘सुखदुःखादिभिर्भावैर्भावस्तद्भावभावनम्।’</strong></p>
<p>सात्त्विकव्यभिचारिभावौ प्रागुक्तौ। इदानीं स्थायिभावमाह—</p>
<p>यद्वा—</p>
<p><strong>विरुद्धैरविरुद्धैर्वा यो भावैर्न पिधीयते।<br>
आस्वादाङ्कुरकन्दः स स्थायिभावः प्रकीर्तितः॥३॥</strong></p>
<p>** **यद्वा—</p>
<p><strong>सजातीयविजातीयैर्भावैर्यो न पिधीयते।<br>
सोऽन्यभावात्मभावात्वग्राहकःस्थायिशब्दभाक्॥४॥</strong></p>
<p>**  **अन्येति। अन्येषां भावानामात्मीयभावत्वग्राहक इत्यर्थः। रत्यादीनां स्थायिनां निर्वेदादयो व्यभिचारिणः, पुलकादयः सात्विकाश्च भावाः, इति सर्वजनसिद्धा प्रतीतिः। ननु निर्वेदादीनां पुलकादीनां सात्त्विकादीनां वा रत्यादयो भावाः। नन्वेवं हर्षादावतिव्याप्तिरिति चेत्, न। तस्य सजातीयविजातीयैस्रासादिभिरभिभाव्यत्वात्।</p>
<p>तद्भेदानाह—</p>
<p><strong>रतिर्हासश्च शोकश्च क्रोधोत्साहौ भयं तथा।<br>
जुगुप्सा विस्मयश्चाष्टौस्थायिनो नवमः शमः॥५॥<br>
अभिव्यञ्चकवैकल्पादसंपूर्णा रसा अमी।</strong></p>
<p>**  **अमीरत्यादयः। अभिव्यञ्जका विभावानुभावव्यभिचारिणः प्रागुक्ताः।
क्रमेणैषां लक्षणमाह—</p>
<p><strong>मनोऽनुकूलेष्वर्थेषु सुखसंवेदनं रतिः॥६॥</strong></p>
<p>** ** यथा—</p>
<p><strong>सत्पात्रस्थोऽप्युपचितवपुःस्नेहसंभारयोगा-<br>
दुद्यन्नेव प्रतिहतमनोदुःखदीर्घान्धकारः।</strong><br>
<strong>दोलाखेलां पिशुनपवनैर्नीयमानः कियन्तं<br>
कालं तिष्ठेत्परिमितदशः सुभ्रुवः प्रेमदीपः॥१॥</strong></p>
<p>** ** अत्र परिमितदशत्वादपूर्तिः॥</p>
<p><strong>वागादिवैकृतैश्चेतोविकासो हास इष्यते।</strong></p>
<p>**  **यथा—</p>
<p><strong>बालोऽयं चारुलोत्पलमृदुलतनुश्चेत्पदस्य हस्ता-<br>
त्तुङ्गो गोवर्धनोऽसौ वयमिह हि तदा चूर्णिताः स्याम सर्वाः।<br>
इत्थंप्रोद्यद्भयानां व्रजहरिणदृशांमानसाश्वासनाय<br>
प्रोदञ्चत्किंचिदुक्तंचिरमवतु दरस्मेरमास्यंहरेर्वः॥२॥</strong></p>
<p>**  **अत्र दरशब्दोपादानादपूर्णः॥</p>
<p><strong>इष्टनाशादिभिश्चेतो वैक्लव्यं शोक उच्यते॥७॥</strong></p>
<p>** ** यथा—</p>
<p><strong>अवलोकयतो धरां विदूरात्तरणेरुग्रकरावलीविदीर्णाम्।<br>
जलबिन्दुमिषेण वारिदानां बत बाष्पस्य कणः समुज्जिहीते॥३॥</strong></p>
<p>अत्र कणपदादपरिणतः॥</p>
<p><strong>प्रतिकूलेषु तैक्ष्णस्य विबोधः क्रोध उच्यते।</strong></p>
<p>यथा—</p>
<p><strong>उत्क्षिप्योच्चैः सकलसलिलान्यम्बुराशेः कराभ्यां<br>
सेनामेनां गमनसरणिं दर्शयन्नेत्यलङ्काम्।<br>
किंचिद्बद्धभ्रकुटिकुटिलो राक्षसाधीशवक्षः<br>
सोऽहं हेलाविजितपविना मुष्टिना स्फोटयामि॥४॥</strong></p>
<p>** ** अत्र किंचिद्बद्धभ्रकुटीति विशेषणादपूर्णः॥</p>
<p><strong>कार्यारम्भेषु संरम्भः स्थेयानुत्साह इष्यते॥८॥</strong></p>
<p>युद्धवीरोत्साहो यथा—</p>
<p><strong>पुत्रभ्रातृसुहृद्गणैः सह समायान्तं रणे रावणं<br>
कोषोत्पाटितचन्द्रहासरुचिभिर्विध्वंसयन्तं तमः।</strong><br>
<strong>तं दृष्ट्वा पुलकोच्चयाञ्चिततनुःकिंचिद्धृणाधूर्णिता-</strong><br>
**  मानन्दाश्रुपरिप्लुतांरघुपतिश्चिक्षेप चापे दृशम्॥५॥**</p>
<p>** ** अत्र किंचित् घृणाघूर्णितामिति विशेषणादपूर्णः॥<br>
दानवीरोत्साहो यथा—</p>
<p><strong>सप्तद्वीपवती त्वया भगवता दत्ता धरित्री पुनः</strong><br>
**  सप्ताधो भुवनानि देहि सपदीत्याकर्ण्य विप्रोदितम्।<br>
मीमांतिवसाशीकृतेन मनसा हस्तेन जग्राह त-<br>
त्संकल्पाय दृशोः प्रमोदसलिलं देवो भृगूणां पतिः॥६॥**</p>
<p>**  **अत्र मीमांसोपन्यांसादपरिपूर्णः॥<br>
दयावीरोत्साहो यथा—</p>
<p><strong>दारिद्र्यदर्शनपयःप्रतिवर्धिताया<br>
दीनं दृशा कलयतो भृगुनन्दनस्य।<br>
स्नेहस्मितद्युतिमिषेण कृपालुतायाः<br>
प्रादुर्बभूव कुसुमस्तबकप्ररोहः॥७॥</strong></p>
<p>अत्र प्ररोहाशब्दपूर्णः॥</p>
<p><strong>भयं चित्तस्य वैक्लव्यं रौद्रादिजनितं विधुः।</strong></p>
<p>** ** रौद्रः सिंहादिः। यथा—</p>
<p><strong>करी शोणे समुद्वीक्ष्य कण्ठीरवशिशोर्दृशौ।<br>
स्वल्पशुष्यन्मदश्चक्रेपलायितुमुपक्रमम्॥८॥</strong></p>
<p>अत्र स्वल्पपदादपरिणतम्॥</p>
<p><strong>जुगुप्सा गर्हितार्थानां दोषसंदर्शनादिजा॥९॥</strong></p>
<p>**  **यथा—</p>
<p><strong>संध्यापयोदपललं समुदीक्ष्य दुरा-<br>
त्तारास्थिखण्डपटलं च नभो विकीर्णम्।<br>
गर्हायुता इव हरिद्वनिताः पिधातुं<br>
प्रारेभिरेनिजमुखानि तमोंशुकेन॥९॥</strong></p>
<p>**  **अत्र इवपदादसंपूर्णः॥</p>
<p><strong>विस्मयश्चित्तविस्तारः पदार्थातिशयादिभिः।</strong></p>
<p>**  **यथा—</p>
<p><strong>वीर्योद्रेकैस्त्रिभुवनमिदं शक्यते यैर्विजेतुं<br>
तेषां राज्याद्वननिवसतिंपाण्डवानां निरीक्ष्य।<br>
आसीच्चित्रार्पित इव गुरुर्द्रोणमुख्यो न तादृ-<br>
ग्जातोभीष्मः श्रुतिगतहरिश्चन्द्रभूभृच्चरित्रः॥१०॥</strong></p>
<p>**  **अत्र न तादृक्पदादपूर्णः॥</p>
<p><strong>शमो निरीहावस्थायां स्वात्मविश्रामजं सुखम्॥१०॥</strong></p>
<p>यथा—</p>
<p><strong>ध्यायंस्तेजः परं हेम्नि मूत्खण्डे समदर्शनः।<br>
निर्विण्ण इव लोकेषु नयामि समयं कदा॥११॥</strong></p>
<p>अत्र निर्विण्ण इति पदादपरिपूर्णः॥<br>
शृङ्गारादौचमत्कारदर्शनानुमीयते। किं तदित्याह—</p>
<p><strong>मनोविकारोमुख्योऽस्ति यत्र तत्राद्भुतो रसः।<br>
यत्रामुख्यः पुनस्तत्र शृङ्गाराख्यो रसो भवेत्॥११॥</strong></p>
<p>**  **मुख्यो यथा—</p>
<p><strong>अपूर्णोऽयं राकारमणरुनिराकारविजयी<br>
विधुः स्वाङ्के रङ्गीनटयति कुरङ्गीयुगमिदम्।<br>
धुनोत्याहो पाशं प्रचलमधुपाशङ्कनकरं<br>
न जानीमो मायामतनुरयमायाति कियतीम्॥१२॥</strong></p>
<p>अत्र विस्मयस्य प्राधान्यादद्भुतोऽङ्गी,शृङ्गारोऽङ्गम्॥</p>
<p>अमुख्यो यथा—</p>
<p><strong>नटयति नयनं वरोरुचेतो हरति परं मम कोऽपि खञ्जरीटः।<br>
वदनमभिमुखीकरोमि बाले कलयति कोऽपि कुतूहलं कलावान्॥१३॥</strong></p>
<p>अत्र शृङ्गाराङ्गमद्भुतो गौणः॥</p>
<p><strong>इति श्रीमहाराजाधिराजश्रीकर्णसिंहकारिते मैथिलश्रीगङ्गानन्दकविराजविरचिते<br>
कर्णभूषणे स्थायिभावविरूपणो नाम चतुर्थः परिच्छेदः।</strong><br>
<strong>———————————</strong></p>
<p>** ** अथ रसो निरूप्यते—</p>
<p><strong>विभावेनानुभावेन तथैव व्यभिचारिणा।<br>
अभिव्यक्तीकृतस्थायी रस इत्यभिधीयते॥१॥</strong></p>
<p>**  **लोके ये कारणकार्यसहकारिणोऽभिधीयन्ते त एवं विभावानुभावव्यभिचारणरूपव्यापारवन्तः, काव्ये नाट्येचालौकिकविभावा-नुभावव्यभिचारिशब्दव्यपदेश्या भवन्ति, तैरभिव्यक्तीकृतो रत्यादिः स्थायिभावो रस इति संज्ञां लभते इत्यर्थः॥</p>
<p>ननु किंनिष्ठो रस इत्याह—</p>
<p><strong>साधारण्याद्विभावाद्यैः प्रतीतैः सभ्यचेतसि।<br>
अभिव्यक्तो दधिन्यायात्स्थायी रत्यादिको रसः॥२॥</strong></p>
<p>** ** साधारण्यात् प्रतीतैः प्रतीयमानैः सभ्यचेतसि सभ्यात्मनि दधिन्यायात् यथा दुग्धमेवाम्लसंयोगेन दधिसंज्ञां भजते, तथा विभावादिसंयोगेन स्थायी रत्यादिरेव रसपदाभिधेयतां लभते। अयमर्थः–विभावादिज्ञानदशायां रत्यादेः स्थौल्यमाविर्भावो रसपदव्यवहार्यत्वात्। विभावाद्यज्ञानदशायां सौक्ष्म्यं तिरोभावः॥</p>
<p>स्थायिपदव्यपदेश्यत्वाच्च साधारण्यमाह—</p>
<p><strong>स्वीयत्वपरकीयत्वतटस्थीयत्वबुद्धयः।<br>
यदा तेषु न जायन्ते साधारण्यं तदा मतम्॥३॥</strong></p>
<p>** ** तेषु विभावादिषु। अयमर्थः–एते विभावादयो मदीया एव न मदीया एव, परकीया एव न परकीया एव, तटस्थीया एव न तटस्थीया एवेति नियतसंबन्धापरिचयात्साधारण्यम्॥</p>
<p><strong>काव्याभिनयरूपाणामुपायानां स्वभावतः।<br>
साधारण्यं विभावादेरसाधारणतावतः॥४॥</strong></p>
<p><strong>साधारण्ये त्वनुभवः प्रमाणं सभ्यचेतसि।<br>
अलौकिकविभावादिशब्दवाच्या अतोऽप्यमी॥५॥</strong></p>
<p>यतो माधवादिगता एवासाधारण अभी कारणादयः सभ्येन सकलसाधारण्येन प्रतीयन्ते, अतश्चालौकिकविभावादिशब्दव्यपदेश्या भवन्तीत्यर्थः॥</p>
<p>स्थायिनां साधारण्यमाह—</p>
<p><strong>रत्यादिना विभावादिसाधारण्यधियः क्षणे।<br>
सभ्यमात्रात्मनिष्ठत्वाभावात्साधारणेन च॥६॥</strong></p>
<p><strong>स्वगोचरीकृतो ब्रह्मास्वादसौख्यसहोदरः।<br>
अलौकिकचमत्कारः स्वप्रकाशसुखात्मकः॥७॥</strong></p>
<p><strong>प्रपानकरसन्यायाच्चर्व्यमाणो रसो मतः।<br>
विविच्य ग्रहणं यस्माद्विभावादेर्न जायते॥८॥</strong></p>
<p><strong>अलक्षक्रमव्यङ्गत्वमत एवरसे मतम्।<br>
रसोऽतः पानकरसं दृष्टान्तीकृत्य साधितः॥९॥</strong></p>
<p><strong>पानके तु मरीचादेर्न विशिष्य ग्रहो भवेत्।<br>
तथैवात्र विभावादेर्न विशिष्य ग्रहक्रमः॥१०॥</strong></p>
<p><strong>अजन्यता रसे प्रोक्तायदि स्याज्जन्यता पुनः।<br>
निमित्तस्य विभावादेस्तदा नाशादनाशिता॥११॥</strong></p>
<p><strong>निमित्तदण्डनाशेन घटनाशोन हि क्वचित्।<br>
विभावादिपरामर्शात्प्रागसिद्धोरसो यतः॥१२॥</strong></p>
<p><strong>अनुमातुं न शक्योऽस्ति तस्मान्न ज्ञाप्यता रसे।<br>
पूर्वसिद्धोव्याप्तिबलाद्वह्न्यादिर्ह्यनुमीयते॥१३॥</strong></p>
<p><strong>व्यञ्जितस्तु विभावाद्यैश्चर्वणीयो भवेद्रसः।<br>
अलौकिकविभावाद्यैर्व्यञ्जितस्य रसस्ययत्॥१४॥</strong></p>
<p><strong>अलौकिकत्वमाहुस्तद्भूषणम् न तु दूषणम्।<br>
यच्चर्वणविनिष्पत्त्या निष्पत्तिरुपचर्यते॥१५॥</strong></p>
<p><strong>तस्माद्रसस्य कार्यत्वमुपचारेणकथ्यताम्।<br>
स्वसंवेदनवेद्यत्वाद्रसो ज्ञेयोऽपि कथ्यताम्॥१६॥</strong></p>
<p><strong>वैशिष्ट्यभाननियमाद्विभावप्रभृतेरिह।<br>
रसज्ञाने च तज्ज्ञानं तस्मान्नो निर्विकल्पकम्॥१७॥</strong></p>
<p><strong>स्वसंवेद्यत्वान्न तज्ज्ञानं स्वभिन्नसविकल्पकम्।<br>
उभयाभावरूपत्वमुभयात्मत्वमस्य च॥१८॥</strong></p>
<p><strong>लोकोत्तरचमत्कारकारित्वान्न विरोधिना।<br>
निर्विकल्पकता तस्य स्थायित्वसमये भवेत्।<br>
सविकल्पकता तस्य रसत्वसमये पुनः॥१९॥</strong></p>
<p><strong>अतो विरोधो नैवास्योभयाभावो भयात्मनः।<br>
केचिदाहुर्नटे पक्षे रामत्वारोपयोगिनि॥२०॥</strong></p>
<p><strong>रसस्यानुमितिर्हेतुविभावाद्यैःसभासदाम्।<br>
तेषां मते भवेद्दोषः स पुनः श्रूयतां यथा॥२१॥</strong></p>
<p><strong>रसस्यानुमितेर्नास्ति चमत्कारः सभासदाम्।<br>
चन्दनानुमितिर्नैव कस्याप्याह्लादकारिणी॥२२॥</strong></p>
<p><strong>केचिन्नटगतो नैव नानुकार्यगतो रसः।<br>
किं तु काव्ये तथा नाट्ये भावकत्वाभिधेंन च॥२३॥</strong></p>
<p><strong>व्यापारेण विभावादिसाधारण्यं प्रकुर्वताम्।<br>
साधारणीकृतः स्थायिभावः सामाजिकात्मनि॥२४॥</strong></p>
<p><strong>सत्त्वोद्रेकचिदानन्दविश्रान्तिसदृशेन च।<br>
भोगेन सचमत्कारमनुभूयत ऊचिरे॥२५॥</strong></p>
<p><strong>एतन्मते भवेद्दोषो व्यापारद्वयकल्पनम्।<br>
मिलितैस्तु विभावाद्यै रसोपस्थितिरिष्यते॥२६॥</strong></p>
<p><strong>एकैकस्मिन्विभावादौ तदन्यद्वययोः सति।<br>
आक्षेपेण रसोद्बोधो मिलितैस्तैरिति स्थितिः॥२७॥</strong></p>
<p><strong>असाधारण एकापि विभावादिर्भवेद्यदि।<br>
रसस्तदा न चाक्षेपः कष्टकल्पनदोषतः॥२८॥</strong></p>
<p><strong>साधारणो विभावादिर्यत्रैको द्वितयोऽथ वा।<br>
संनिबद्धो भवेत्तत्र विरोधान्न रसस्थितिः॥२९॥</strong></p>
<p><strong>आक्षेपापेक्षणंतत्र विरोधसेय विनाशकम्।<br>
भवेदेव रसोद्बोध इति कैश्चिन्निगद्यते॥३०॥</strong></p>
<p>ननु करुणभयानकबीभत्सानां दुःखमयत्वाद्रसत्वं न स्यादिति चेन्न, काव्योपनिबद्धानां तेषां सुखमयत्वात्। यदि च तेषां दुःखमयत्वं स्यात्तदा तदुपस्थापके काव्यादौ न कोऽपि प्रवर्तेत, सचेतसां दुःखहेतौ प्रवृत्त्यभावदर्शनात्।</p>
<p>यद्यपि दुःखहेतवो रामवनवासादयो न सुखोत्पादका भवितुमर्हन्ति, तथापि लौकिकास्ते लौकिकदुःखहेतवो भवन्ति। काव्ये नाट्ये पुनरलौकिकविभावादिशब्दवाच्यतां लभमानास्त एवालौकिकरसनिष्पादका भवन्तीत्यविरुद्धम्।</p>
<p>किं च तेषामलौकिकत्वमिदमेव यद्दुःखकारणत्वेन प्रसिद्धानां काव्यादौ सुखोत्पादकता भवति। अन्यच्च दुःखहेतुभ्यो दुःखं सुखहेतुभ्यश्च सुखं जायत इति व्यवस्थितिर्लोक एव, न तु काव्यादाविति संक्षेपः॥</p>
<p>सामान्यतो रसे ज्ञाते तद्विशेषजिज्ञासायां शृङ्गारादय एव विशेषा निरूप्या भवन्ति। अतस्त एव क्रमेण निरूप्यन्ते—</p>
<p><strong>शृङ्गं हि मन्मथोद्भेदस्तस्यागमनहेतुकः।<br>
उत्तमप्रकृतिः प्रायो रसः शृङ्गार उच्यते॥३१॥</strong></p>
<p><strong>स्थायिभावो रतिर्यस्य स वा शृङ्गार उच्यते।<br>
वर्णः श्यामो भवेदस्य दैवतं विष्णुरुच्यते॥३२॥</strong></p>
<p><strong>स्वकीया कन्यका वास्य नायिकालम्बनं मतम्।<br>
नायको दक्षिणादिस्तु तदालम्बनमिष्यते॥३३॥</strong></p>
<p>यदि कन्यका शृङ्गाररसालम्बनं न स्यात्तदा सकलजनसिद्धस्य मालत्यादिरतिशृङ्गारस्याभासतापत्तेः। परोढायाः शृङ्गाररसस्यानालम्बनत्वेयुक्तिं वक्ष्यामः॥</p>
<p><strong>संभोगो विप्रलम्भश्च शृङ्गारो द्विविधो मतः।<br>
दर्शनस्पर्शनालापचुम्बनादिक्रियोद्भवम्।<br>
अन्योन्यं यत्सुखं यूनोः संभोगः स समीरितः॥३४॥</strong></p>
<p>** ** यद्यपि चुम्बनालिङ्गनादिक्रियाणामानन्त्येन संभोगस्य बहवो भेद भवितुमर्हन्ति, तथापि तत्संख्यां कर्तुमशक्यतया संभोगत्वमेकमुपाधिमादाय एक एव संभोगो गण्यते। स चादौ नारीगतो वर्णितः सन्नधिकहृदयंगमो भवति। तदुक्तम्—</p>
<p><strong>‘पूर्वंं नारी भवेद्रक्ता पुमान्पश्चात्तदिङ्गितैः।’</strong> इति।</p>
<p>**  **इङ्गितानि प्रागुक्तानि। स पुनः प्रथमं पुरुषगतो वर्ण्यते चेत्तदा दोषो न भवति। किं त्वस्य तादृशहृदयंगमत्वे संशयः।</p>
<p>यथा रासक्रीडायाम्—</p>
<p><strong>लपन्ती मृदुस्मेरवक्राभिरामा क्षिपन्ती दृशौ दिक्षु लोले सकामा।<br>
व्रजन्तीसमीपं हरिं गोपकन्या पुरस्तात्समुल्लासयामास धन्या॥१॥</strong></p>
<p>**  **अत्र गोपकन्या आलम्बनम्। प्रकरणप्राप्तश्चन्द्र उद्दीपनम्।स्मेरेत्यादिना स्मितमनुभावः। दिक्प्रेक्षणादिना व्यञ्जिता शङ्का व्यभिचारी एतरभिव्यक्तः सामाजिकरतिभावः शृङ्गाररसरूपतां भजते। विप्रलम्भं विनान संभोगः पुष्टिमाप्नोति। तदुक्तम्—</p>
<p><strong>न विना विप्रलम्भेन संभोगः पुष्टिमश्नुते।<br>
काषायिते च वस्त्रादौ भूयान्रागोऽनुषज्जते॥’</strong> इति।</p>
<p>यथा—</p>
<p><strong>कृष्णः कयापि सह संविलसन्निकामं<br>
तन्मानकालभवगम्य तिरोबभूव।<br>
मत्वाथ तां स गलदश्रु विनिश्वसन्ती-<br>
माविर्भवन्पुरत एव पुनश्चुचुम्ब॥२॥</strong></p>
<p>** ** पुष्टिः पुनरस्य रासक्रीडायां प्रागुदाहृतायां द्रष्टव्या॥</p>
<p><strong>भावो यत्र रतिर्नाम प्रकर्षमधिगच्छति।<br>
नाधिगच्छति वाभीष्टं विप्रलम्भः स उच्यते॥३५॥</strong></p>
<p>प्रकर्षोऽत्र विभावादिसंबन्धः॥</p>
<p><strong>विप्रलम्भो बुधैः पञ्च प्रकाराः समुदीरिताः।<br>
आद्योऽभिलाषहेतुः स्यादन्यो विरहहेतुकः॥३६॥</strong></p>
<p><strong>तृतीयः शापहेतुः स्यादीर्ष्याहेतुश्चतुर्थकः।<br>
प्रवासहेतुकः प्रोक्तः पञ्चमं शास्त्रवेदिभिः॥३७॥</strong></p>
<p>**  **क्रमेण यथा—</p>
<p><strong>भूयादत्र सखे स कोऽपि समयो यत्रारविन्देक्षणां<br>
मज्जीवातुमिवेन्दुबन्धुवदनामालोकयेयं प्रियाम्।<br>
यस्याः क्रूरकटाक्षबाणनिवहैर्विद्धोऽधुनाहं पुन-<br>
र्दीर्घश्वासशरीरतापसुलभां मूर्छां लभेऽनुक्षणम्॥६॥</strong></p>
<p>**  **अत्राभिलाषहेतुकः।</p>
<p><strong>किं कस्मिन्नपि यौवने पथि रतो नैतद्विचारक्षमं<br>
यत्सक्तं मयि तस्य मानसमहो कस्मादसौ नागतः।<br>
इत्थं चन्द्रमुखी विचिन्त्य दयितोदन्तं सबाष्पेक्षणा<br>
दीर्घश्वाससमीरशुष्यदधरा दैवज्ञकं पृच्छति॥४॥</strong></p>
<p>**  **अत्र विरहेणोत्कण्ठिताया विरहहेतुकः।</p>
<p><strong>नेत्रे संयोजिते पाण्डौ मद्रराजतनूजया।<br>
तद्गतः पाण्डुतां धत्तेशापपापमवाप्नुहि॥५॥</strong></p>
<p>**  **अत्र माद्र्याः पाण्डोर्दर्शनं जायते। परंतु शापत्रासात् स्पर्शनादिरूपसंभोगो न भवतीति शापहेतुको विप्रलम्भः।</p>
<p><strong>चेन्नम्रीकुरुषे मुखं कुरु तदा किंचिन्न च ब्रूमहे<br>
सोऽयं ते कठिने हनिष्यति हठं प्राप्तप्रसादो विधुः।<br>
मौनं चेद्भजसे तदा भज पुनर्लब्धावकाशा स्वयं<br>
वाणीभिर्विवशां करिष्यति सखि त्वामद्य सद्यः पिकी॥६॥</strong></p>
<p>**  **अत्रेर्ष्याहेतुकः॥</p>
<p><strong>प्रवासो भिन्नदेशत्वमुक्तं तरुणयोर्बुधैः।<br>
भवन्भावी च भूतश्चप्रवासस्त्रिविधो मतः॥३८॥</strong></p>
<p>**  **भवन् यथा—</p>
<p><strong>प्रस्थानहेतोर्भवतो विशुद्धा यात्राधुना ते न बभूव धीरः।<br>
यदेष धारानिकरेण वारामकालवर्षी नयनाम्बुदोऽस्याः॥७॥</strong></p>
<p>भावी यथा—</p>
<p><strong>गच्छामीति प्रिय ब्रूहि मा यामीति कदाचन।<br>
स्मरणोपस्थिता यामी यातना बाधते ध्रुवम्॥८॥</strong></p>
<p>भूतो यथा—</p>
<p><strong>स्वैरं स्वैरं गमनपदवीमागते शीतमानौ<br>
दूरादेव क्षितिधरदरीमभ्यगादन्धकारः।<br>
तापस्तावन्निखिलजगतां वर्तुलीभूय भूयः<br>
शङ्के पङ्केरुहदलदृशो मानसे निर्विवेश॥९॥</strong></p>
<p>यथा वा—</p>
<p><strong>सुधांशुः संतापी न खलु ममता पीतवसने<br>
शरैः कामो हन्ता प्रतिपलमहं तावदबला।<br>
शरत्सेयं जाता विकचजलजातालिविषमा<br>
ममानर्थापातादिह जगति पाता भवतु कः॥१०॥</strong></p>
<p>** ** एषु प्रवासहेतुकः॥</p>
<p><strong>प्रवासे तनुवस्त्राणां मालिन्यं तनुता तथा।<br>
एकवेणीधरं मस्तं निश्वासरुदिते तथा॥३९॥</strong></p>
<p><strong>उच्छ्वासो भूमिपतनं तथा कम्पादि जायते।<br>
अरुचिर्वस्तुवैराग्यं तापस्तु विरहज्वरः॥४०॥</strong></p>
<p><strong>असौष्ठवमनाय त्रिः(?) सर्वत्रारागिता धृतिः।<br>
शून्यता मानसस्य स्यादनालम्बनतापि च।</strong><br>
<strong>तन्मयत्वं तत्प्रकाशो बाह्याभ्यन्तरतस्तथा॥४१॥</strong></p>
<p>अन्यच्च—</p>
<p><strong>असौष्ठवं तनौ तापः पाण्डुता कृशतारुचिः।<br>
अनालम्बत्वमधृतिस्तन्मयोन्माद एव च॥४२॥</strong></p>
<p><strong>मूर्च्छना च मृतिश्चैव दश स्मरदशा इह।<br>
पूर्वरागात्मको मानः प्रवासकरुणात्मकः।<br>
विप्रलम्भरसः कैश्चिच्चतुर्धा परिकीर्तितः॥४३॥</strong></p>
<p>**  **तत्र—</p>
<p><strong>दर्शनश्रवणाभ्यां यो यूनोरुत्पन्नरागयोः।<br>
दशाविशेषोऽप्राप्तौ स पूर्वरागः समीरितः॥४४॥</strong></p>
<p><strong>स्वप्नेन्द्रजालचित्रेषु प्रोक्तं साक्षाच्चदर्शनम्।<br>
वयस्यावन्दिदूतादिमुखेभ्यः श्रवणं भवेत्॥४५॥</strong></p>
<p><strong>अभिलाषः स्मृतिश्चिन्ता प्रलापो गुणकीर्तनम्।<br>
उन्मादोजडता व्याधिरुद्वेगो मृतिरेव च॥४६॥</strong></p>
<p>**  **इत्यत्र दश कामदशाः। उदाहरणं तु प्रागुक्तम्॥</p>
<p><strong>रसभङ्गभिया नैव मृतिरत्र प्रवर्ण्यते।<br>
वर्ण्यते जातसदृशी चेतसावगता तथा॥४७॥</strong></p>
<p>**  **क्रमेण यथा—</p>
<p><strong>आकर्ण्य मत्तमधुपावलिझांकृतानि<br>
कष्टेन जीवमबला बत सा वहन्ती।<br>
पाटीरकाननसमीरमथानुभूय<br>
किं वा भवेत्प्रियतमेति न निश्चिनोमि॥११॥</strong></p>
<p><strong>कामः क्रूरशरैर्निहन्तुसकलं देहं सुधादीधिति-<br>
र्दाहं मे वितनोतु षट्पदरवो निर्मातुकर्णज्वरम्।<br>
कुर्यान्मन्दतरं वहन्मरुदसौ मर्मव्यथां सर्वथा<br>
प्राणाः पञ्चधराधरातिगुरवो निर्यातु निर्यान्तु मे॥१२॥</strong></p>
<p>**  **अदूरभाविप्रत्युज्जीवनरूपस्तृतीयो भेदो नात्रोदाहृतः युक्तिं तत्र वक्ष्यामः।</p>
<p><strong>‘नयनप्रीतिः प्रथमं चित्तासङ्गस्ततोऽथ संकल्पः।<br>
निद्राच्छेदस्तनुता विषयनिवृत्तिस्त्रपानाशः।<br>
उन्मादो मूर्च्छा मृतिरित्येताः स्मरदशा दशैव स्युः॥’</strong></p>
<p>इति केचिद्वदन्ति।<br>
**  **‘पूर्वं नारी भवेद्रक्ता पुमान्पश्चात्—’इत्यादिना पूर्वरागः प्रथमं स्त्रियाएव वर्णितश्चमत्काराधायक इति प्रायिकम्। संभवतः प्रथमं पुरुषानुरागस्य वर्णनेऽपि न कापि क्षितिः, तस्यापि चमत्कारित्वात्। किं तु विरलप्रचार इति विशेषः॥</p>
<p><strong>त्रिधा कुसुम्भमञ्जिष्ठानीलीरागात्स भिद्यते।</strong></p>
<p>** ** स पूर्वरागस्त्रिविधो भवति—कुसुम्भरागः, मञ्जिष्ठारागः, नीलीरागश्चेति॥</p>
<p><strong>कुसुम्भरागः स प्रोक्तः शोभते यश्च नश्यति॥४८॥</strong></p>
<p><strong>मञ्जिष्ठराग उक्तः स यो नापैत्यतिशोभते।</strong><br>
<strong>नीलीरागोऽचलो व्यूढः सुशोभो रामसीतयोः॥४९॥</strong></p>
<p>अथ मानः—<br>
** ** मानः कोपः। स च द्विविधः—ईर्ष्यामानः, प्रणयमानश्चेति भेदात्</p>
<p><strong>भर्तुरन्यप्रियासङ्गो दृश्यतेऽथानुमीयते।</strong><br>
<strong>श्रूयते वा यदा स्त्रीणामीर्ष्यामानस्तदा भवेत्॥५०॥</strong></p>
<p>**  **भर्तुरन्याबलासङ्गानुमितिः स्त्रीणां तदुत्स्वप्नायितगोत्रस्खलनभोगचिह्नैर्हेतुभिर्भवतीति॥</p>
<p><strong>उपाया मानभङ्गाय षडेव परिकीर्तिताः।</strong><br>
<strong>सामभेदश्च दानं च नत्युपेक्षे रसान्तरम्॥५१॥</strong></p>
<p><strong>सामप्रियवचो भेदः सख्योपार्जनमुच्यते।</strong><br>
<strong>भूषादेर्ष्याजतो दानं पतनं पादयोर्नतिः॥५२॥</strong></p>
<p><strong>परिक्षीणे तु सामादौ स्यादुपेक्षावधीरणम्।<br>
त्रासकौतुकहर्षादेरीर्ष्यानाशो रसान्तरम्॥५३॥</strong></p>
<p>**  **एषामुदाहरणमूह्यम्।</p>
<p><strong>कौटिल्यगामिना प्रेम्णा कोपो यस्मादहेतुकः।</strong><br>
<strong>यूनोः प्रणयमानः स प्रोक्तः सानन्दयोरपि॥५४॥</strong></p>
<p>**  **स च त्रिविधः—नायकगतः, नायिकागतः, तदुभयगतश्चेति। दिक्मात्रमुदाह्रियते। यथा—</p>
<p><strong>स्थितयोर्विमुखीभूय यूनोर्नतमुखाब्जयोः।</strong><br>
<strong>अन्योन्यं वक्रितग्रीवं पश्यतोः कुपितं कुतः॥१३॥</strong></p>
<p>एष उभयगतः। अस्य भेदस्यानुनयपर्यन्तासहत्वान्न विप्रलम्भत्वम्,किंतु संभोगव्यभिचारीर्ष्याभावत्वम्।</p>
<p>यथा—</p>
<p><strong>विनिवारितापि दृष्टिस्तत्र जने सखि पुनः पतति।<br>
वक्रोक्तिवचनसमये भवति पुनर्वाच्यविस्मरणम्॥१४॥</strong></p>
<p>अथ प्रवासः। स तु प्रागुक्त एव॥<br>
अथ करुणविप्रलम्भाख्यः—</p>
<p><strong>एकतरस्मिन्यूनोर्निर्गतजीवे पुनर्लभ्ये।</strong><br>
<strong>अथवेतरतनुलभ्ये भवेत्करुणविप्रलम्भाख्यः॥५५॥</strong></p>
<p>उदाहरणं तु कादम्बर्यां पुण्डरीकमहाश्वेतावृत्तान्तः। तत्र प्रथमं करुण एवाकाशवाणीश्रवणसमनन्तरमेव संगमप्रत्याशायां रतेरुद्भवात्करुणाख्यविप्रलम्भशृङ्गारः। न चायं प्रवासात्मको भेदः, संगमप्रत्याशानन्तरमेव भवतो विप्रलम्भशृङ्गारस्य तत्त्वादिति वाच्यम्। जीवतोर्यूनोरेव प्रवासो न त्वेकतरस्मिन्मृते मरणरूपविच्छित्तिविशेषात्तद्भिन्न एवायमिति। अत्र विचार्यते—पूर्वरागात्मकस्याभिलाषहेतुके विप्रलम्भे मानात्मकत्येर्ष्याहेतुके विप्रलम्भेऽन्तर्भावः। महाश्वेतापुण्डरीकवृत्तान्तस्तु शुद्धकरुणरसविषयो न तु विप्रलम्भशृङ्गारविषयः। रतेस्तु करुणव्यभिचारित्वेनोद्भासनात्, न तु विप्रलम्भस्थायित्वेन। अन्यथा—</p>
<p><strong>‘सतीव योषित्प्रकृतिश्च निश्चला पुमांसमभ्येति भवान्तरेष्वपि’</strong></p>
<p>इति निश्चयवत्याः सत्याः पत्यौ मृते विलापस्य विप्रलम्भशृङ्गारत्वापत्तिः। तत्रापि शरीरान्तरलभ्यत्वनिश्चयोऽस्तीति संक्षेपः।</p>
<p><strong>हास्यो हासस्थायिभावः शुक्लः प्रमथदैवतः।</strong><br>
<strong>ईषद्हसितं हसितं विहसितमपरं तथान्यदवहसितम्।</strong><br>
<strong>अपहसितं पुनरतिशयहसितं हास्यस्य षड्भेदाः॥५६॥</strong></p>
<p><strong>ईषद्हसितं हसितं भवति मुखे शिष्टलोकस्य।<br>
मध्यमवदने विहसितमवहसितं चापि संभवतः॥५७॥</strong></p>
<p><strong>अपहसितं पुनरतिशयहसितं नीचानने भवति।<br>
स्वनिष्ठपरनिष्ठत्वभेदाद्भेदा अमी द्विधा तेन॥५८॥</strong></p>
<p><strong>तेन द्वादश भेदोऽयं रसो हास्यः समीरितः॥५९॥</strong></p>
<p>ईषद्हसितं स्वनिष्ठपरनिष्ठं चेत्यादिक्रमेण गणितो द्वादशभेदो हास्यः।</p>
<p><strong>अव्यक्तदशनं किंचिद्विकस्वरकपोलकम्।<br>
यत्किंचित्कुञ्चितापाङ्गमीषद्हसितमुच्यते॥६०॥</strong></p>
<p><strong>ईषत्संलक्ष्यदशनमुत्फुल्लवदनाम्बुजम्।<br>
प्रविकाशि कपोलं च हसितं गदितं बुधैः॥६१॥</strong></p>
<p><strong>कुञ्चितास्यंविहसितं मञ्जुखानं विदुर्युधाः।<br>
अवहसितं कुटिलाक्षं स्फुटितस्वनकुञ्चितग्रीवम्।<br>
उद्धतमुद्गतबाष्पं स्फुटतरनिस्वानमपहसितम्॥६२॥</strong></p>
<p><strong>अत्युद्धतमतिबाष्पं स्फुटतरनिस्वानमतिहसितम्।</strong></p>
<p>स्वनिष्ठमीषद्हसितं यथा—</p>
<p><strong>मुक्ताधिया पुटकीनीगतवारिबिन्दु-<br>
माहर्तुमीरितकरः प्रथमं बभूव।<br>
पश्चाद्विलोक्य सरसं शयमम्बुयोगा-<br>
दीषज्जहास सुजनो विकसत्कपोलः॥१५॥</strong></p>
<p>स्वनिष्ठं परनिष्ठं चेषद्धसितं यथा—</p>
<p><strong>कृष्णानुकारं विरचय्य राधा विधाय राधानुकृतिं मुकुन्दः।<br>
उभौ व्रजन्तौ पथि दृष्टवन्तावन्योन्यमव्यक्तरदं हसेते॥१६॥</strong></p>
<p>परनिष्ठं हसितं यथा—</p>
<p><strong>मध्येह्नि मेघपिहिता हिमवाग्मिभुक्त्वा<br>
सुप्तोत्थितं द्विजवरं करनीतदर्भम्।<br>
संध्याभ्रमेण तदुपासनमाचरन्तं<br>
दृष्ट्वा जहास विकसद्दशनालिधीरः॥१७॥</strong></p>
<p>परनिष्ठं विहसितं यथा—</p>
<p><strong>आदौ सुतोपनयनं विरचय्य पश्चा-<br>
न्नक्षत्रराशिगुरुभास्करशुद्धिवार्ताम्।<br>
ज्योतिर्विदं द्विजवरः परिपृच्छ्यमानो<br>
विद्यावता विहसितो मधुरस्वनाद्यम्॥१८॥</strong></p>
<p>एवमन्यदप्यूहनीयम्॥</p>
<p><strong>यमदैवतस्तु करुणः शोकस्थायी कपोतवर्णः स्यात्॥६३॥</strong></p>
<p>यथा—</p>
<p><strong>शक्त्या विद्धं समिति पतितं लक्ष्मण त्वां समीक्ष्य</strong><br>
<strong>व्यातन्वानः स्तनितनिकरच्छद्मनाक्रन्दमुच्चैः।<br>
विद्युद्व्याजादयमपि मनः पश्य संतापवह्निं</strong><br>
<strong>बिभ्रम्बाष्पं त्यजति नितरां वारिधाराच्छलेन॥१९॥</strong></p>
<p><strong>रक्तः क्रोधः स्थायिभावो रौद्रो रुद्राधिदैवतः॥६४॥</strong></p>
<p>यथा—</p>
<p><strong>उत्क्षिप्योच्चैः सकलसलिलान्यम्बुराशेः कराभ्यां</strong><br>
<strong>सेनाभेनां गमनसरणिं दर्शयन्नेत्य लङ्काम्।<br>
गाढं बद्धभृकुटिकुटिलो राक्षसाधीशवक्षः</strong><br>
<strong>सोऽहं हेलाविजितपविना मुष्टिना स्फोटयामि॥२०॥</strong></p>
<p><strong>रौद्रस्य भेदिका युद्धवीरादीक्षणरक्तता।<br>
उत्साहस्थायिभावस्तु स्वर्णाभः शक्रदैवतः॥६५॥</strong></p>
<p><strong>उत्तमप्रकृतिर्वीररसो निगदितो बुधैः।<br>
युद्धदानदयामेदात्रिविधो वीर ईरितः॥६६॥</strong></p>
<p>युद्धवीरो यथा—</p>
<p><strong>पुत्राभ्रातृसुहृद्गणैः सह समायातं रणे रावणं<br>
कोषोत्पाटितचन्द्रहासरुचिभिर्विध्वंसयन्तं तमः।<br>
तं दृष्ट्वा पुलकोच्चयाञ्चिततनुः सद्यः प्रमोदोद्भव-<br>
द्बाष्पौधेन परिप्लुतां रघुपतिश्चिक्षेप चापे दृशन्॥२१॥</strong></p>
<p>दानवीरो यथा—</p>
<p><strong>पश्यन्वामनरूपिणं क्षितिसुरं वैरोचनिः कौतुक-</strong><br>
<strong>व्यग्रान्तःकरणो न तस्य सहसा सस्मार संभाषणम्।<br>
मह्यं देहि पदप्रमाणधरणीमित्युक्तिकर्त्रे पुन-</strong><br>
<strong>स्तस्मै लोचनयोः प्रमोदसलिलव्याजेन सोऽर्धंं ददौ॥२२॥</strong></p>
<p>दयावीरो यथा—</p>
<p><strong>कण्ठान्तिकं यावदुपैति कृष्णनामार्तिभाजः करटीश्वरस्य।<br>
तावन्महाकोमलमानसस्तं ग्राहाननान्मोचयति स्म कृष्णः॥२३॥<br>
उत्साहस्थायिभावत्वाद्भिन्नोऽयं करुणाद्रसः।</strong></p>
<p>अयं दयावीरः करुणे शोकः स्थायिभाव इति भावः।</p>
<p><strong>कालाधिदैवतः स्थायिभावभीतिर्भयानकः॥६७॥<br>
नारी नीचप्रकृतिकः कृष्णवर्णः स चेरितः।</strong></p>
<p>यथा—</p>
<p><strong>करी शोणे समुद्वीक्ष्य कण्ठीरवशिशोर्दृशौ।<br>
परिशुष्यन्मदश्चक्रेपलायितुमुपक्रमम्॥२४॥</strong></p>
<p><strong>नीलवर्णो महाकालो दैवतं यस्य भण्यते॥६८॥<br>
जुगुप्सास्थायिभावस्तु स बीभत्सरसः स्मृतः।</strong></p>
<p>यथा—</p>
<p><strong>संध्यापयोदपललं समुदीक्ष्य दूरा-</strong><br>
<strong>न्नारास्थिखण्डपटलं च नभो विकीर्णम्।<br>
जानीमहे निखिलदिग्वनिताः पिधातुं</strong><br>
<strong>प्रारेभिरे निजमुखानि तमोंऽशुकेन॥२५॥</strong></p>
<p><strong>विस्मयस्थायिभावो यो दैवतं यस्य मन्मथः॥६९॥<br>
यस्य पीतो भवेद्वर्णः कथितः सोऽद्भुतो रसः।</strong></p>
<p>यथा—</p>
<p><strong>दंष्ट्राकोटिप्रविष्टक्षितिधरणिधरव्यूहनिष्पातलोक-<br>
व्यक्तव्यालोपशङ्कानिवृततरपरित्यक्तनिश्वासवातः।</strong><br>
<strong>बालाग्राविद्धतारागणजनितलसन्मौक्तिकश्रेणिबुद्धि-<br>
र्दुष्टद्रोहव्रती वः कलयतु कुशलं कोऽपि कोलावतारः॥२६॥</strong></p>
<p><strong>शान्तः शमस्थायिभावः कुन्देन्दुधवलद्युतिः॥७०॥<br>
उत्तमप्रकृतिः प्रोक्तः श्रीनारायणदैवतः।</strong></p>
<p>यथा—</p>
<p><strong>मुरारे कंसारे भवजलधितारे हिततरे<br>
हरे शौरे लक्ष्मीरमण रघुवीरेति जपतः।<br>
समीकृत्य प्रेक्षां जगति सकले संकलयतः<br>
कदा गोदातीरे कथय मम यास्यन्ति दिवसाः॥२७॥</strong></p>
<p>अथ स्थायिभावदृष्टयः—</p>
<p><strong>सिग्धा हृष्टा तथा दीना क्रुद्धा दीप्ता भयातुरा॥७१॥</strong></p>
<p><strong>जुगुप्सिता विस्मिता च शान्ता च नव दृष्टयः।<br>
शून्या च मलिना श्रान्ता लज्जिता शङ्किता तथा॥७२॥</strong></p>
<p><strong>भ्रुकुला चार्धभ्रुकुला ग्लाना जिह्वाच कुञ्चिता।<br>
क्रुद्धा वितर्किता च स्वादभितप्ता तथैव च॥७३॥</strong></p>
<p><strong>विषण्णा च भवेदन्या ललिता केकरा तथा।<br>
विकोषा विच्युता त्रस्ता मदिरा चेति विंशतिः॥७४॥</strong></p>
<p>अथ रसदृष्टयः—</p>
<p><strong>कान्ता हास्या च करुणा रौद्री वीरा भयानका।<br>
बीभत्सा चाद्भुता शान्ता नव स्यू रसदृष्टयः॥७५॥</strong></p>
<p><strong>अर्धप्रकाशिता सुप्ता घूर्णिता कूणितालसा।<br>
विवर्तिता विकसिता वर्तिता चार्धनर्तिताः।<br>
पर्यस्ता स्तिमिता चैव शून्येत्याद्यास्तु दृष्टयः॥७६॥</strong></p>
<p>अर्धनर्तिता यथा—</p>
<p><strong>कान्ते किंचिदुदञ्चयाक्षियुगलं कञ्जायतं जायतां<br>
खेलत्खञ्जनचण्डताण्डवसमारम्भैर्नभो मण्डितम्।</strong><br>
<strong>दूरादुन्नमयाननेन्दुमवनीभूषायिते भ्रूलते<br>
भूयांल्लोकपथावलोकदमनं विष्वग्विदीर्णंं तमः॥२८॥</strong></p>
<p>अन्या अप्येवमुदाहरणीयाः।<br>
अथ रसाभासः—</p>
<p><strong>एकस्या एव कामिन्या अनेक पुरुषे रतिः।<br>
रसाभासः स्मृतो धीरैरनौचित्यप्रवर्तितः॥७७॥</strong></p>
<p>परस्त्रीविषयतया श्रोतॄणामधर्मपरिणामेन वैरस्याधायकत्वमत्रानौचित्यम्। यथा—</p>
<p><strong>स्नातं केन सितासिते भवति ते तापस्तनौ यं विना<br>
तुष्टः कस्य महेश्वरो विधुमुखि द्रष्टुं यमाकाङ्क्षसि।<br>
तीव्रं केन कृतं तपस्तव मनो यच्चिन्तया न स्थिरं<br>
पादौ केन निषेवितौ यदुपतेर्यत्तु त्वमालिङ्गसि॥२९॥</strong></p>
<p>अत्रानेकक्रियोपादानेनानेकविषया रतिः प्रतीयते॥</p>
<p>यद्यपि परकीयायां न रसाभासः स्वीयायामिव तद्वर्णनं निर्विगानं महाकविभिः क्रियते। तच्चमत्कारोऽपि तादृश एव। तथापि ममैवेयमहमस्या एवेति स्नेहाख्या रतिः, सा च परकीयायामाभासस्वरूपैव भ्रमत्वात्।</p>
<p>चमत्कारस्तु रसाभासादपि जायते। अन्यथा परकीयावर्णने न कोऽपि प्रवर्तेत। एवमेव वक्ष्यमाणभावाभासस्य समाधिर्बोद्धव्यः।</p>
<p>यत्राङ्गाङ्गिभावापत्तौ रसौ तत्र रससंकरः। तमाह—<br>
यथा—</p>
<p><strong>विधाय दिव्यं निजरूपमुच्चैर्विनिक्षिपन्ती नयने सलीलम्।<br>
पुरोगतां शूर्पनखां विलोक्य जहास धीरध्वनिरामभद्रः॥३०॥</strong></p>
<p>अत्र हास्यस्याङ्गं शृङ्गारः।</p>
<p><strong>व्याप्तां विलोक्य मधुकैटभदानवेन्द्र-<br>
भेदः प्रवाहपटलैर्धरणी समस्ताम्।</strong><br>
<strong>वैमानिकाः पुलकपुञ्जपरीतगात्रा<br>
नेत्रप्रकाशसहिताः स्थगिता बभूवुः॥३१॥</strong></p>
<p>अत्राद्भुतस्य बीभत्सोऽङ्गम्॥</p>
<p><strong>अरुणनयनभासा भीषणे जामदग्न्ये<br>
कलयति करपद्मे तीक्ष्णधारं कुठारम्।<br>
वपुरविदितपीडं बालकं वीक्ष्य रामं<br>
दशरथनरपालो निश्वसन्मोहमाप॥३२॥</strong></p>
<p>अत्र करुणस्य रौद्रोऽङ्गम्॥</p>
<p><strong>कालीरदालिपरिचर्वितरक्तबीज-<br>
देहास्थिखण्डपटलोत्थितशब्दमुच्चैः।<br>
आकर्ण्य लोचनविनिर्गतवारिधारा<br>
जग्मुः सुरा भगवतः शरणं मुरारेः॥३३॥</strong></p>
<p>अत्र भयानकस्य बीभत्सोऽङ्गम्॥<br>
अत्र केचिद्रसानां जन्यजनकभावं वदन्ति। तदाह भरत**:—**</p>
<p><strong>‘शृङ्गारात्तु भवेद्हासो रौद्राश्चकरुणो रसः।<br>
बीभत्सादद्भुतोत्पत्तिर्वीभत्साश्चभयानकः॥’</strong></p>
<p>अयमुत्सर्गः इतरेषामपि रसानां कार्यकारणभावो बोध्यः। वस्तुतस्तु जन्यजनकभाव इत्यस्यार्थः। पोष्यपोषकभाव इति रसानामजन्यत्वव्यवस्थापनात्। यत्र रसो गौणः स रसवदलंकारस्योदाहरणमिदमेव।</p>
<p>अथ रसानां परस्परविरोधमाह—<br>
तत्र भरत**:—**</p>
<p><strong>‘ज्ञेयौ शृङ्गारबीभत्सौतथा वीरभयानकौ।<br>
रौद्राद्भुतौ तथा हास्यकरुणौ वैरिणौ मिथः॥’</strong></p>
<p>केचित्तु—</p>
<p><strong>आद्यः करुणबीभत्सरौद्रवीरभयानकैः।<br>
भयानकेन करुणेनापि हास्यो विरोधभाक्॥७८॥</strong></p>
<p><strong>करुणो हास्यशृङ्गाररसाभ्यामपि तादृशः।<br>
रौद्रस्तु हास्यशृङ्गारभयानकरसैरपि॥७९॥</strong></p>
<p><strong>भयानकेन शान्तेन तथा वीररसः स्मृतः।<br>
शृङ्गारवीररौद्राख्यहास्यशान्तैर्भयानकः॥८०॥</strong></p>
<p><strong>शान्तस्तु वीरशृङ्गाररौद्रहास्यभयानकैः।<br>
शृङ्गारेण तु बीभत्स इत्याख्याता विरोधिता॥८१॥</strong></p>
<p>आद्यः शृङ्गार इत्याहुः। यथा रसानां परस्परविरोधः, तथा वैरिरसविभावानुभावव्यभिचारिणामपि रसविरोधो ज्ञेयः।</p>
<p><strong>अङ्गाङ्गिभावमापन्नावेकदापि न वैरिणौ।</strong></p>
<p>रसाविति शेषः।<br>
यथा—</p>
<p><strong>कामेनालिङ्ग्यमानाया रदेन परिखण्डिते।<br>
अधरे मृगनेत्राया रुधिरं यावकायते॥३४॥</strong></p>
<p>अत्र शृङ्गारबीभत्सौ न रसहानिकरौ।</p>
<p><strong>रसयोर्देशभेदेऽपि न विरोधो विरुद्धयोः॥८२॥</strong></p>
<p>यथा—</p>
<p><strong>एकं सीतामुखे न्यस्तमपरं रक्तसंचिते।<br>
गतासौ रावणे द्वे वः शिवे स्तां रामचक्षुषी॥३५॥</strong></p>
<p>अत्र शृङ्गारबीभत्सयोर्न विरोधः॥</p>
<p><strong>विरुद्धानां न वैरं स्यात्क्वचित्समयभेदतः।</strong></p>
<p>यथा—</p>
<p><strong>राधाचक्रमभेदि सा द्रुपदजा लब्धा वने शोच्यव-<br>
द्भ्रान्तं मांसमभोक्षिचान्नरहितं क्लीबत्वमासादितम्।<br>
खर्गे देहवता गतं विरचितं तीव्रं तपो बिभ्यता<br>
क्रुद्धं धर्मसुताय किं न विहितं पार्थेन कीर्त्यर्थिना॥३६॥</strong></p>
<p>अत्र वीरशृङ्गारकरुणबीभत्सहास्याद्भुतशान्तभयानकरौद्राणां न विरोधः।रससबलतोदाहरणमेतदेव ज्ञेयम्।</p>
<p><strong>सत्यङ्गयोर्विरोधेऽपि रसहानिर्न दृश्यते॥८३॥</strong></p>
<p>यथा—</p>
<p><strong>छद्मद्यूते वीक्ष्य गान्धारभर्तुः शोच्यावस्था धर्मसूनोर्विदित्वा।<br>
भीमो वद्धभ्रूविकारोऽरुणाक्षो हन्तुं सर्वानुद्यतो धार्तराष्ट्रान्॥३७॥</strong></p>
<p>अत्र हास्यकरुणयोर्वैरेऽपि रौद्राङ्गत्वेन न रसहानिः।</p>
<p>वस्तुतस्तु वैरं तत्र यत्र रसयोः समं प्राधान्यम्। यत्र पुनरङ्गत्वेनाङ्गाङ्गत्वेन वा विरोधिनो रसयोर्भानं तत्र तत्र विरोधः। अनौचित्यं तु न वर्णनीयम्। उक्तं हि प्राचीनैः—</p>
<p><strong>‘अनौचित्यादृते नान्यद्रसभङ्गस्य कारणम्।<br>
प्रसिद्धौचित्यबन्धस्तु रसस्योपनिषत्परा॥’ इति।</strong></p>
<p><strong>बाध्यत्वेनोदितो वैरी संचार्यादिर्न दोषभाक्।</strong></p>
<p>आदिशब्दादनुभावविभावौ। यथा—</p>
<p><strong>संन्यासो वरमत्र मे विधुमुखी जायेत नेत्रातिथि-<br>
श्चन्द्रं चूर्णय तप्तकाञ्चनलतातुल्यं तदीयं वपुः।<br>
क्वाहं कुत्र पयोधरः स्वलवचो दुर्वारमाचक्षते<br>
चाञ्चल्यं त्यज चित्त चञ्चलदृशोऽवस्था भवेत्कीदृशी॥३८॥</strong></p>
<p>अत्र निर्वेदौत्सुक्यामर्षस्मृतिवितर्कशङ्काधृतिचिन्तानां वैराग्यहेतूनामपि बाध्यत्वावगमाच्छृङ्गाराविरोधिनां भवेत्कीदृशीति चिन्तायामेव विश्रामः।</p>
<p><strong>मुहुर्मुहुः कम्पमानं कृशं पाण्डु वपुस्तव।<br>
कथयत्यत्र तत्त्वं गिरोऽङ्ग कंचिद्भवद्गतम्॥३९॥</strong></p>
<p>अत्र रामानुभावानां कम्पकार्यादीनां बाध्यत्वेनोपात्तानामनुपात्तानां वा प्रकृतरससाधारण्यान्न रसविघातकता।</p>
<p>यत्र त्वनुभावस्वासासाधारण्यं तत्र बाध्यत्वानवगमे दोषः। यथा—</p>
<p><strong>ममास्ति सर्वथा तन्वि सर्वत्र समदृष्टिता।<br>
परिहृत्य दृढं मानं प्रयच्छालिङ्गनानि मे॥४०॥</strong></p>
<p>इत्यादि शान्तानुभावस्य शृङ्गारविरुद्धस्य शृङ्गारे वर्णनमनुचितम्।</p>
<p><strong>सरोजनयनाः सौम्याः सत्यं सौम्यास्तु संपदः।<br>
मृणाली लतिकातन्तु नश्वरं किंतु जीवनम्॥४१॥</strong></p>
<p>अत्र जीवनास्थैर्यं शान्तमेव पुष्णातीत्यतो बोध्यत्वेनोक्तः शृङ्गारविभावस्तमेव पुष्णाति। तथा चात्र विरुद्धविभावोपादाने न दोषः।</p>
<p><strong>व्यभिचारी रसान्मुख्यो देवादिविषयोपि च॥८४॥<br>
रतिर्देवादिविषया भावः प्रोक्तो मनीषिभिः।</strong></p>
<p>सर्वत्र रसभावयोर्नियता स्थितिः। तदुक्तम्—</p>
<p><strong>‘न भावहीनोऽस्ति रसो न भावो रसवर्जितः।<br>
परस्परकृता सिद्धिरनयो रसभावयोः॥&rsquo; इति।</strong></p>
<p>रसानुचरी व्यभिचारी यत्र प्राधान्येनाभिव्यज्यते तत्र रसो गौणः।व्यभिचारी मुख्यः राजानुगतराजभृत्यवत्।</p>
<p>देवादिविषयश्च भावपदवाच्यः। देवादिविषया रतिर्भावपदवाच्या। तत्र भावशान्ति-भावोदय-भावशबलता-भावसंधिभेदान्मुख्यश्चतुर्विधः। क्रमेण यथा—</p>
<p><strong>कान्ते पदान्तपतिते विनिबद्धमौना<br>
नेयं प्रसादमकरोत्कमलायताक्षी।<br>
अत्रान्तरे जलघरध्वनिभीतभाजा–<br>
श्लिष्टस्तथा स खलु जीवपतिः सकम्पम्॥४२॥</strong></p>
<p>अत्रेर्ष्याख्यव्यभिचारिभावस्य शान्तिः।</p>
<p><strong>भावी कालः स खलु तृषितं हन्त चक्षुश्चकोरं<br>
श्रीकृष्णस्यामृतकररुचिं पाययिष्यामि यत्र।<br>
इत्थं चित्ते कुवलयदृशश्चिन्तयन्त्यास्तदानीं<br>
प्राप्ते तस्मिन्नयनयुगलं नम्रतामाससाद॥४३॥</strong></p>
<p>अत्र व्रीडाया उदयः॥</p>
<p><strong>श्वश्रूरिङ्गितवेत्री कथयति मिथ्यैव दुर्वादम्।<br>
त्वरयति मामिह मधुरिपुमुरलीनिनदो निकुञ्जगमनाय॥४४॥</strong></p>
<p>अत्र शङ्कौत्सुक्ययोः संधिः। उपमर्द्योपमर्दकभावाभावादनयोर्भावशबलतायां नातिव्याप्तिः।</p>
<p><strong>संन्यासो वरमत्र मे विधुमुखि जायेत नेत्रातिथि-</strong><br>
<strong>श्चन्द्रं चूर्णय तप्तकाञ्चनलतातुल्यं तदीयं वपुः।<br>
काहं कुत्र पयोधरः खलवचो दुर्वारमाचक्षते</strong><br>
<strong>चाञ्चल्यं त्यज चित्त चञ्चलदृशोऽवस्था भवेत्कीदृशी॥४५॥</strong></p>
<p>अत्र निर्वेदौत्सुक्यामर्षस्मृतिवितर्कशङ्काधृतिचिन्तानां शबलता॥<br>
देवविषयो व्यभिचारी यथा—</p>
<p><strong>उपायातस्तल्पं मम कुसुमकल्पं मधुरिपुः</strong><br>
<strong>समारेभे वाचा मधुरसमुचा चाटुशतकम्।</strong><br>
<strong>अथारब्धे माने सहचरि मयानेककपटा-</strong><br>
<strong>द्विधाता मन्निद्रामहरत तदानीमसहनः॥४६॥</strong></p>
<p>अत्र विधिं प्रत्यसूया भावपदवाच्या। एवं मुनिगुर्वादिविषयेऽप्युदाहरणीयम्।<br>
देवविषया रतिर्यथा—</p>
<p><strong>मुरलीसंवलितकरे ललिततरे दीनदुःखहरे।</strong><br>
<strong>नवनीरदकान्तिधरे मानस रे निश्चलं भूयाः॥४७॥</strong></p>
<p>अत्र कृष्णविषया रतिर्भावः॥<br>
अथ भावाभासाः—</p>
<p><strong>पीनस्तनी कमलपत्र समाननेत्रा</strong><br>
<strong>संपूर्णशीतकरचारुमुखी नताङ्गी।</strong><br>
<strong>अङ्गीकरिष्यति कदापि मदीयमैत्री-</strong><br>
<strong>मित्याकुलो नयति वासरमेष मूर्खः॥४८॥</strong></p>
<p>अत्र चिन्ता। यथा वा—</p>
<p><strong>इयं कमलपत्राक्षी पश्यति त्वामितस्ततः।</strong><br>
<strong>तथापि प्रेम नाधत्से सेव्यतां मूढ मन्मथः॥४९॥</strong></p>
<p>अत्र नायिकागतौत्सुक्यम्॥</p>
<p>नृपविषयो भावाभासो यथा—</p>
<p><strong>पृथिवीपाल यत्रेतां राजन् जीयाः शतं समाः।<br>
त्वां परित्यज्य गच्छामि यत्रास्ति भवनं मम॥५०॥</strong></p>
<p>अत्र निरपराधे राज्ञि कस्यचिदमर्षो भावाभासः। एवं देवादौ ज्ञेयम्।<br>
अथ नवानां रसाभासानामालम्बनानि—</p>
<p><strong>गुरुपत्नी मुनेः पत्नी परकीयोपनागरः॥८५॥</strong></p>
<p><strong>प्रतिनायक एवास्या बहवो वल्लभाः पुनः।</strong><br>
<strong>एकाश्रितरतिर्योषित्पुमान्वा भिल्ल तत्प्रियाः॥८६॥</strong></p>
<p><strong>तिर्यगादिश्चशृङ्गाराभासस्यालम्बनानि च।</strong></p>
<p>भिल्ल इत्युपलक्षणं किरातादयो ज्ञेयाः। आदिपदात्तापसादयः।</p>
<p><strong>हास्याभासे च गुर्वादिः शत्रुः स्यात्करुणात्मके॥८७॥</strong></p>
<p><strong>रौद्राभासे च गुर्वादिर्वीराभासे द्विजोत्तमः।<br>
तथा भयानकाभासे ज्ञेय उत्तमनायकः॥८८॥</strong></p>
<p><strong>बीभत्से वस्तु श्रद्धेयमद्भुते निशयोज्झितः।<br>
शान्ताभासे जनो हीन आभासालम्बनानि वै॥८९॥</strong></p>
<p>दिङ्मात्रमुदाह्रियते—<br>
बहुषु नायकेषु यथा—</p>
<p><strong>त एव पुरुषा धन्या वसन्ति भुवनत्रये।<br>
येषां कृते सरोजाक्षि समुत्पतति ते मनः॥५१॥</strong></p>
<p>एवमेवान्येषामुदाहरणीयमिति।</p>
<p><strong>तैरभुक्तेन धीरेण गङ्गानन्देन निर्मितम्।<br>
सरस्वतीवतंसाय स्पर्द्धते कर्णभूषणम्॥९०॥</strong></p>
<p><strong>अनधीत्य रसग्रन्थं निखिलं कर्णभूषणे।<br>
दूषणं धीरमादेयमिति मे विनिवेदनम्॥९१॥</strong></p>
<p>**इति श्रीमहाराजाधिराजश्रीकर्णसिंहकारिते मैथिलश्रीगङ्गानन्दकविराज विरचिते<br>
कर्णभूषणे रसनिरूपणो नामपञ्चमः परिच्छेदः।<br>
**समाप्तं चैतत्कर्णभूषणम्।<br>
<strong>———————</strong></p>
<p>]</p>
<div class="footnotes" role="doc-endnotes">
<hr>
<ol>
<li id="fn:1">
<p>&ldquo;इमं ग्रन्थं बीकानेरधरामण्डलाधीशवीकाजीमहाराजात्मजश्रीलूणकर्णमहाराजनामैकदेशश्रीकर्णमहाराजो वैक्रमे १५६२-१५८३ (AD 1506-1527&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>&ldquo;अत्र कियान्पाठस्त्रुटित इति न ज्ञायते.&rdquo;&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>&ldquo;अत्र कियान्पाठस्त्रुटित इति न ज्ञायते&rdquo;&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>&ldquo;ग्रहणे इत्यर्थः , ३ कर्णभू०&rdquo;&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>&ldquo;अटरूषपुष्पम्&rdquo;&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>&ldquo;अस्याश्छाया स्फुटा&rdquo;&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_gangAnandaH_karNabhUShaNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/gangAnandaH/karNabhUShaNam/">कर्णभूषणम् </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_gangAnandaH_karNabhUShaNam_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_gangAnandaH_karNabhUShaNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_gangAnandaH_karNabhUShaNam_md" class="card-body p-0 collapse">
            
            <li>author: गङ्गानन्दः</li>
            
            <li>domain: साहित्यम्</li>
            
            <li>draft: false</li>
            
            <li>editor: भवदत्तशर्मा काशीनाथशर्मा</li>
            
            <li>iscjklanguage: false</li>
            
            <li>language: संस्कृतम्</li>
            
            <li>pages: 71</li>
            
            <li>printer: निर्णयसागर-यन्त्रालयः</li>
            
            <li>publish year: 1926</li>
            
            <li>publisher: पाण्डुरङ्गजावजी</li>
            
            <li>serial no.: Ebharati-5928</li>
            
            <li>source_url: https://www.ebharatisampat.in/readbook3.php?bookid=NjE2NzcwNTI3NTYwOTY1&amp;pageno=MjI0MjQyNjk5NTk=</li>
            
            <li>sub-domain: साहित्येतिहासः</li>
            
            <li>title: कर्णभूषणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
