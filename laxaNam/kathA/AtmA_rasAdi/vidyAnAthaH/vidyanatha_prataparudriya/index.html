<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | विद्यानाथः - प्रतापरुद्रीयम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="विद्यानाथः - प्रतापरुद्रीयम्">
  <meta property="og:description" content="विस्तारः (द्रष्टुं नोद्यम्) Vidyanatha: Prataparudriya, or Prataparudrayasobhusana,
with Kumarasvamin’s Ratnapana commentary
(Source of electronic text unknown)
श्रीमद्विद्यानाथप्रणीतं प्रतापरुद्रीयम्
श्रीमत्कुमारस्वामिकृतरत्नापणसहितम्
अथ नायकप्रकरणम् ।
विद्याकैरवकौमुदीं श्रुतिशिरः सीमन्तमुक्तामणिं दारान् पद्मभुवस्त्रिलोकजननीं वन्दे गिरां देवताम् ।
यत्पादाब्जनमस्क्रियाः सुकृतिनां सारस्वतप्रक्रियाबीजन्यासभुवो भवन्ति कवितानाट्यैकजीवातवः ॥ १,१ ॥
पूर्वेभ्यो भामहादिभ्यः सादरं विहताञ्जलिः ।
वक्ष्ये सम्यगलङ्कारशास्त्रसर्वस्वसङ्ग्रहम् ॥ १,२ ॥
चिरेण चरितार्थो ऽभूत् काव्यालङ्कारसङ्ग्रहः ।
प्रतापरुद्रदेवस्य कीर्तिर्येन प्रकाश्यते ॥ १,३ ॥
रसप्रधानाः शब्दार्था गुणालङ्कारवृत्तयः ।
रीतयश्चेयती शास्त्रप्रमेयं काव्यपद्धतिः ॥ विप्रुद्_१।४ ॥
यद्यप्यसौ प्रबन्धेषु प्राचां साधु निरूपिता ।
तथाप्यस्याः समं नेतुर्नोदाहरणमादृतम् ॥ विप्रुद्_१।५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="विद्यानाथः - प्रतापरुद्रीयम्">
  <meta itemprop="description" content="विस्तारः (द्रष्टुं नोद्यम्) Vidyanatha: Prataparudriya, or Prataparudrayasobhusana,
with Kumarasvamin’s Ratnapana commentary
(Source of electronic text unknown)
श्रीमद्विद्यानाथप्रणीतं प्रतापरुद्रीयम्
श्रीमत्कुमारस्वामिकृतरत्नापणसहितम्
अथ नायकप्रकरणम् ।
विद्याकैरवकौमुदीं श्रुतिशिरः सीमन्तमुक्तामणिं दारान् पद्मभुवस्त्रिलोकजननीं वन्दे गिरां देवताम् ।
यत्पादाब्जनमस्क्रियाः सुकृतिनां सारस्वतप्रक्रियाबीजन्यासभुवो भवन्ति कवितानाट्यैकजीवातवः ॥ १,१ ॥
पूर्वेभ्यो भामहादिभ्यः सादरं विहताञ्जलिः ।
वक्ष्ये सम्यगलङ्कारशास्त्रसर्वस्वसङ्ग्रहम् ॥ १,२ ॥
चिरेण चरितार्थो ऽभूत् काव्यालङ्कारसङ्ग्रहः ।
प्रतापरुद्रदेवस्य कीर्तिर्येन प्रकाश्यते ॥ १,३ ॥
रसप्रधानाः शब्दार्था गुणालङ्कारवृत्तयः ।
रीतयश्चेयती शास्त्रप्रमेयं काव्यपद्धतिः ॥ विप्रुद्_१।४ ॥
यद्यप्यसौ प्रबन्धेषु प्राचां साधु निरूपिता ।
तथाप्यस्याः समं नेतुर्नोदाहरणमादृतम् ॥ विप्रुद्_१।५ ॥">
  <meta itemprop="wordCount" content="25895">
  <meta name="twitter:card" content="summary">
  <meta name="twitter:title" content="विद्यानाथः - प्रतापरुद्रीयम्">
  <meta name="twitter:description" content="विस्तारः (द्रष्टुं नोद्यम्) Vidyanatha: Prataparudriya, or Prataparudrayasobhusana,
with Kumarasvamin’s Ratnapana commentary
(Source of electronic text unknown)
श्रीमद्विद्यानाथप्रणीतं प्रतापरुद्रीयम्
श्रीमत्कुमारस्वामिकृतरत्नापणसहितम्
अथ नायकप्रकरणम् ।
विद्याकैरवकौमुदीं श्रुतिशिरः सीमन्तमुक्तामणिं दारान् पद्मभुवस्त्रिलोकजननीं वन्दे गिरां देवताम् ।
यत्पादाब्जनमस्क्रियाः सुकृतिनां सारस्वतप्रक्रियाबीजन्यासभुवो भवन्ति कवितानाट्यैकजीवातवः ॥ १,१ ॥
पूर्वेभ्यो भामहादिभ्यः सादरं विहताञ्जलिः ।
वक्ष्ये सम्यगलङ्कारशास्त्रसर्वस्वसङ्ग्रहम् ॥ १,२ ॥
चिरेण चरितार्थो ऽभूत् काव्यालङ्कारसङ्ग्रहः ।
प्रतापरुद्रदेवस्य कीर्तिर्येन प्रकाश्यते ॥ १,३ ॥
रसप्रधानाः शब्दार्था गुणालङ्कारवृत्तयः ।
रीतयश्चेयती शास्त्रप्रमेयं काव्यपद्धतिः ॥ विप्रुद्_१।४ ॥
यद्यप्यसौ प्रबन्धेषु प्राचां साधु निरूपिता ।
तथाप्यस्याः समं नेतुर्नोदाहरणमादृतम् ॥ विप्रुद्_१।५ ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vidyAnAthaH\/vidyanatha_prataparudriya\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vidyAnAthaH\/vidyanatha_prataparudriya.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> विद्यानाथः - प्रतापरुद्रीयम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="विद्यानाथः - प्रतापरुद्रीयम्">विद्यानाथः - प्रतापरुद्रीयम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vidyAnAthaH/vidyanatha_prataparudriya.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>विस्तारः (द्रष्टुं नोद्यम्)</summary>
<p>Vidyanatha: Prataparudriya, or Prataparudrayasobhusana,<br>
with Kumarasvamin&rsquo;s Ratnapana commentary<br>
(Source of electronic text unknown)</p>
</details>
<p>श्रीमद्विद्यानाथप्रणीतं प्रतापरुद्रीयम्<br>
श्रीमत्कुमारस्वामिकृतरत्नापणसहितम्</p>
<p>अथ नायकप्रकरणम् ।</p>
<p>विद्याकैरवकौमुदीं श्रुतिशिरः सीमन्तमुक्तामणिं दारान् पद्मभुवस्त्रिलोकजननीं वन्दे गिरां देवताम् ।<br>
यत्पादाब्जनमस्क्रियाः सुकृतिनां सारस्वतप्रक्रियाबीजन्यासभुवो भवन्ति कवितानाट्यैकजीवातवः ॥ १,१ ॥</p>
<p>पूर्वेभ्यो भामहादिभ्यः सादरं विहताञ्जलिः ।<br>
वक्ष्ये सम्यगलङ्कारशास्त्रसर्वस्वसङ्ग्रहम् ॥ १,२ ॥</p>
<p>चिरेण चरितार्थो ऽभूत् काव्यालङ्कारसङ्ग्रहः ।<br>
प्रतापरुद्रदेवस्य कीर्तिर्येन प्रकाश्यते ॥ १,३ ॥</p>
<p>रसप्रधानाः शब्दार्था गुणालङ्कारवृत्तयः ।<br>
रीतयश्चेयती शास्त्रप्रमेयं काव्यपद्धतिः ॥ विप्रुद्_१।४ ॥</p>
<p>यद्यप्यसौ प्रबन्धेषु प्राचां साधु निरूपिता ।<br>
तथाप्यस्याः समं नेतुर्नोदाहरणमादृतम् ॥ विप्रुद्_१।५ ॥</p>
<p>पुण्यश्लोकस्य चरितमुदाहरणमर्हति ।<br>
न कश्चित् तादृशः पूर्वैः प्रबन्धाभरणीकृतः ॥ विप्रुद्_१।६ ॥</p>
<p>प्रबन्धानां प्रबन्धॄणामपि कीर्त्तिप्रतिष्ठयोः ।<br>
मूलं विषयभूतस्य नेतुर्गुणनिरूपणम् ॥ विप्रुद्_१।७ ॥</p>
<p>यथा रामगुणवर्णनं रामायणवल्मीकजन्मनोर्महाप्रतिष्ठाकरणम्, तथा महापुरुषवर्णनेन हि श्रेयस्करी प्रबन्धस्थितिः ।<br>
यथा वेदशास्त्रपुराणादेर्हितप्राप्तिः अहितनिवृत्तिश्च, तथा सदाश्रयात् काव्यादपि ।<br>
इयान् विशेषः&mdash;काव्यात् कर्तव्यताधीः सरसा, अन्यत्र न तथा ।<br>
तथा हि&mdash;</p>
<p>यद्वेदात् प्रभुसम्मितादधिगतं शब्दप्रधानाच्चिरं यच्चार्थप्रवणात् पुराणवचनादिष्टं सुहृत्सम्मितात् ।<br>
कान्तासम्मितया यया सरसतामापाद्य काव्यश्रिया कर्तव्ये कुतुकी बुधो विरचितस्तस्यै स्पृहां कुर्महे ॥ विप्रुद्_१।८ ॥</p>
<p>ततः काव्यं दृष्टादृष्टफलजनकतया बहूपयुक्तम् ।<br>
तच्चोक्तं काव्यप्रकाशे&mdash;</p>
<p>&ldquo;काव्यं यशसे ऽर्थकृते व्यवहारविदे शिवेतरक्षतये ।<br>
सद्यः परनिर्वृतये कान्तासम्मिततयोपदेशयुजे&rdquo; ॥<br>
इति ।</p>
<p>प्रसिद्धं चैतन्महाप्रबन्धेषु&mdash;</p>
<p>&ldquo;परिवड्ढै विण्णाणं सम्भाविज्जै जसो विडप्पन्दि गुणा ।<br>
सुत्रै सुपुरुसचरिअं किं तज्जेण ण हरन्ति कव्वाठ्ठावा&rdquo; ॥</p>
<p>(परिवर्धते विज्ञानं सम्भाव्यते यशो ऽर्ज्यन्ते गुणाः ।<br>
श्रूयते सुपुरुषचरितं किं तद् येन न हरन्ति काव्यालापाः) ॥</p>
<p>यत्र पुनरुत्तमपुरषचरितं न निबध्यते, तत् काव्यं परित्याज्यमेव ।<br>
तन्मूला चेयं</p>
<p>स्मृतिः&mdash;&ldquo;काव्यालापांश्च वर्जयेत्ऽ; इति ।<br>
न केवलं काव्यस्यायं पन्थाः ।<br>
किन्तु शास्तरजातस्यापि सदाश्रयत्वेन महान् लोकादरः ।<br>
तथा वैशेषिकादेरीश्वरप्रतिष्ठापकतया जगत्पूज्यता ।<br>
तथा महाभारतादीनामपि महापुरुषवर्णनपरतयैव विश्वातिशायित्वम् ।</p>
<p>किं बहुना? वेदान्ता अपि ब्रह्मप्रतिपादकतया परमुत्कृष्यन्ते ।<br>
ऽअथातो धर्मजिज्ञासाऽ; इत्युपक्रममाणेन सूत्रकृता महर्षिणापि पुरुषाश्रितस्य गुणश्रेष्ठस्य धर्मस्य जिज्ञासाद्वारेण महापुरुषगुणवर्णनमेव शास्त्रस्य प्राण इत्युररीकृतम् ।<br>
तत्तन्न्यायनिरूपणपरस्यापि प्रबन्धराशेर्महापुरुषगुणवर्णनं हेम्नः परमामोदः ।<br>
अतश्च,</p>
<p>प्रतापरुद्रदेवस्य गुणानाश्रित्य निर्मितः ।<br>
अलङ्कारप्रबन्धो ऽयं सन्तः कर्णोत्सवो ऽस्तु वः ॥ विप्रुद्_१।९ ॥</p>
<p>काकतीयनरेन्द्रस्य यशो भूषयितुं कृता ।<br>
विद्यानाथकृतिश्चेयं स्वयं तेन विभूष्यते ॥ विप्रुद्_१।१० ॥</p>
<p>तदुक्तं दण्डिना&mdash;</p>
<p>&ldquo;आदिराजयशोबिम्बमादर्शं प्राप्य वाङ्मयम् ।<br>
तेषामसन्निधाने ऽपि न स्वयं पश्य नश्यति&rdquo; ॥<br>
इति ।</p>
<p>सूक्तैव प्रतिपाद्यमहिम्ना प्रबन्धमहत्ता ।</p>
<p>तदुक्तं प्राचा भामहेन&mdash;<br>
&ldquo;उपश्लोक्यस्य माहात्म्यादुज्ज्वलाः काव्यसम्पदः&rdquo; ।<br>
इति ।</p>
<p>प्रतिपादितं ऽचोद्भटेनऽ&mdash;</p>
<p>&ldquo;गुणालङ्कारचारुत्वयुक्तमप्यधिकोज्ज्वलम् ।<br>
काव्यमाश्रयसम्पत्त्या मेरुणेवामरद्रुमः&rdquo; ॥<br>
इति ।</p>
<p>रुद्रभट्टेनापि कथितम्&mdash;&ldquo;उदारचरितनिबन्धना प्रबन्धप्रतिष्ठाऽ; इति ।<br>
प्रपञ्चितं च साहित्यमीमांसायाम्&mdash;&ldquo;नायकगुणग्रथिताः सूक्तिस्रजः सुकृतिनामाकल्पमाकल्पन्तिऽ; इति ।<br>
निरूपितं च ऽभोजराजेनऽ&mdash;</p>
<p>&ldquo;कवेरल्पापि वाग्वृत्तिर्विद्वत्कर्णावतंसति ।<br>
नायको यदि वर्ण्येत लोकोत्तरगुणोत्तरः&rdquo; ॥<br>
इति ।</p>
<p>॥ महाकुलीनत्वादिनायकगुणाः ॥</p>
<p>अत्रैते नायकगुणाः ।</p>
<p>महाकुलीनतौज्ज्वल्यं महाभाग्यमुदारता ।<br>
तेजस्विता विदग्धत्वं धार्मिकत्वादयो गुणाः ॥ विप्रुद्_१।११ ॥</p>
<p>पूर्वशास्त्रानुसारेण कतिचित् कथिता इमे ।<br>
प्रतापरुद्रदेवस्य गुणा वाचामगोचराः ॥ विप्रुद्_१।१२ ॥</p>
<p>अथैतेषां स्वरूपमुदाहरणं च ।<br>
तत्र</p>
<p>[१।१।१ महाकुलीनता]</p>
<p>महाकुलीनता नाम कुले महति सम्भवः ।</p>
<p>यथा&mdash;</p>
<p>तादृङ्मध्यमलोकभाग्यविभवादिन्द्रादिबृन्दारकैः क्षोण्यां क्रीडितुमिच्छुभिश्चिरतरं सम्प्रार्थितः पद्मभूः ।<br>
अत्यर्केन्दुकुलप्रशस्तिमसृजद् यं काकतीयान्वयं तस्मिन् सम्प्रति वीररुद्रवपुषा जागर्ति लक्ष्मीपतिः ॥ विप्रुद्_१।१३ ॥</p>
<p>[१।१।२ औज्ज्वल्यम्]</p>
<p>अथौज्ज्वल्यम्&mdash;</p>
<p>रूपसम्पन्नदेहत्वमौज्ज्वल्यं परिकीर्त्यते ॥ विप्रुद्_१।१४ ॥</p>
<p>यथा&mdash;</p>
<p>मुरारेर्यः पूर्वं जलनिधिसुतायामुदभवन्महादेवाज्जातः स पुनरवनीभृद्दुहितरि ।<br>
वपुष्मान् कामो ऽयं जयति जगतीभाग्यविभवैः प्रतापश्रीरुद्रः स्वयमिति मनीषा मृगादृशाम् ॥ विप्रुद्_१।१५ ॥</p>
<p>[१।१।३ महाभाग्यम्]</p>
<p>अथ महाभाग्यम्&mdash;</p>
<p>विश्वम्भराधिपत्यं यत् तन्महाभाग्यमुच्यते ।</p>
<p>यथा&mdash;</p>
<p>सेवानम्रनरेन्द्रमौलिविलसद्रत्नंशुनीराजितं राज्यश्रीप्रथमावतारपदवीमारुह्य सिंहासनम् ।<br>
क्षोणीं रक्षति विक्रमैरनुपमैः प्रत्यर्थिपृथ्वीपतिश्लाघालङ्घनजाङ्घिकैर्गुणनिधिः श्रीवीररुद्रो नृपः ॥ विप्रुद्_१।१६ ॥</p>
<p>[१।१।४ औदार्यम्]</p>
<p>अथौदार्यम्&mdash;</p>
<p>यद् विश्राणनताच्छील्यमौदार्यं तन्निगद्यते ॥ विप्रुद्_१।१७ ॥</p>
<p>यथा&mdash;</p>
<p>वदान्यो नान्यो ऽस्ति त्रिजगति समो रुद्रनृपतेर्गुणश्रेणीश्लाघापिहितहरिदीशानयशसः ।<br>
समन्तादुद्भूतैर्द्विरदमदगन्धैः सुरभयः क्रियन्ते यद्विद्वज्जनमणिगृहप्राङ्गणभुवः ॥ विप्रुद्_१।१८ ॥</p>
<p>[१।१।५ तेजस्विताः]</p>
<p>अथ तेजस्विता&mdash;</p>
<p>जगत्प्रकाशकत्वं यत् तेजस्वित्वं तदुच्यते ।</p>
<p>यथा&mdash;</p>
<p>सदा तेजोभानौ स्फुरति जयिनः काकतिविभोररिक्ष्माभृत्कान्ताचिकुरतिमिराहङ्कृतिमुषि ।<br>
प्रकाशव्युत्पत्तिर्भवति जरदुद्दामतमसामसूर्यम्पश्यानामवधिगिरिपाश्चात्त्यदृषदाम् ॥ विप्रुद्_१।१९ ॥</p>
<p>[१।१।६ वैदग्ध्यम्]</p>
<p>अथ वैदग्ध्यम्&mdash;</p>
<p>कृत्यवस्तुषु चातुर्यं वैदग्ध्यं परिकीर्त्यते ॥ विप्रुद्_१।२० ॥</p>
<p>यथा&mdash;</p>
<p>चातुर्यं किमु वर्ण्यते गुणनिधेः श्रीवीररुद्रप्रभोर्यत्रान्योन्यविरुद्धयोरपि महद्वाणीश्रियोरार्जवम् ।<br>
किं चाभ्यां सदृशोपचारललितां तत्तादृशैरुत्सवैर्निः सापत्न्यमिमां भुवं स नृपतिर्धत्ते दिशां जित्वरः ॥ विप्रुद्_१।२१ ॥</p>
<p>[१।१।७ धार्मिकत्वम्]</p>
<p>अथ धार्मिकत्वम्&mdash;</p>
<p>धर्मैकायत्तचित्तत्वं धार्मिकत्वमुदीर्यते ।</p>
<p>यथा&mdash;</p>
<p>परिहासे ऽप्यनौचित्यं स्वप्ने ऽप्यन्यवधूकथाम् ।<br>
शत्रावप्यगुणारोपं काकतीन्द्रो न मृष्यति ॥ विप्रुद्_१।२२ ॥</p>
<p>आदिग्रहणान्महामहिमत्वपाण्डित्यप्रभृतयः ।<br>
तन्महामहिमत्वं स्याद् या पुनर्देवतात्मता ॥ विप्रुद्_१।२३ ॥</p>
<p>[१।१।८ महामहीतात्मता]</p>
<p>यथा&mdash;</p>
<p>कौसल्याऽसीत् प्रथमजननी, देवकी च द्वितीया विष्णोर्माता तदनु महिता मुम्मडाम्बा तृतीया ।<br>
यस्त्रेतायां रघुपतिरभूद् द्वापरे शौरिरासीत् त्रातुं क्षोणीं स जयति कलौ वीररुद्रावतारः ॥ विप्रुद्_१।२४ ॥</p>
<p>अत्र गरुडध्वजात्मकतया महामहिमतोक्ता ।</p>
<p>[१।१।९ पाण्डित्यम्]</p>
<p>अथ पाण्डित्यम्&mdash;</p>
<p>सर्वविद्याधिकत्वं यत् पाण्डित्यं तदुदाहृतम् ।</p>
<p>यथा&mdash;</p>
<p>गोष्ठीभिः परितोषयन् बुधगणान् षड्दर्शनीसीमभिः सत्सारस्वतमार्गदर्शनचणैः सूक्तैः कवीन् प्रीणयन् ।<br>
सङ्गीतोपनिषद्रहस्यपिशुनैरातोद्ययोग्यक्रमैर्धिन्वन् संसदि वैणिकान् विहरते श्रीकाकतीन्द्रो नृपः ॥ विप्रुद्_१।२५ ॥</p>
<p>अथ नायकगुणनिरूपणानन्तरं नायकस्वरूपं निरूप्यते ।</p>
<p>यशः प्रतापसुभगो धर्मकामार्थतत्परः ।<br>
धुरन्धरो गुणाढ्यश्च नायकः परिकीर्त्तितः ॥ विप्रुद्_१।२६ ॥</p>
<p>यशः प्रतापाभ्यां</p>
<p>[१।२।१ सुभगत्वम्ः]</p>
<p>सुभगत्वं यथा&mdash;</p>
<p>धर्मालम्बसमुच्छ्रितां त्रिभुवनस्यैकातपत्रश्रियं धत्ते काकतिवीररुद्रनृपतेः स्फारं यशोमण्डलम् ।<br>
छायेवास्य नभः स्थली कुवलयश्यामेयमालोक्यते तन्मन्ये नियतं प्रतापतपनस्तस्योपरि द्योतते ॥ विप्रुद्_१।२७ ॥</p>
<p>[१।२।२ धर्मकामार्थतत्परत्वम्]</p>
<p>धर्मकामार्थतत्परत्वं यथा&mdash;</p>
<p>धर्मो ऽर्थ इव पूर्णश्रीरर्थो धर्म इव स्थितः ।<br>
कामस्ताविव तौ काम इव रुद्रनरेश्वरे ॥ विप्रुद्_१।२८ ॥</p>
<p>[१।२।३ धरीणका]</p>
<p>धुरीणता यथा&mdash;</p>
<p>गायन्तीरनुमोदते निजवधूः शेषः शिरः कम्पनैर्लक्ष्मीं प्रीणयते ऽद्य कच्छपपतिर्वक्षः स्थलीदर्शनात् ।<br>
दिङ्नागाश्च करेणुकाशुचमपाकुर्वन्त्यनुव्रज्यया दोष्णा काकतिवीररुद्रनृपतौ विश्वम्भरां बिभ्रति ॥ विप्रुद्_१।२९ ॥</p>
<p>[१।२।४ गुणाढ्यत्वम्]</p>
<p>गुणाढ्यत्वं यथा&mdash;</p>
<p>मुखैः सहस्त्रेण फणी वदेच्चेत् करैः सहस्रेण लिखेद्विवस्वान् ।<br>
नेत्रैः सहस्रेण हरिश्च पश्येत् स्थाने गुणान् काकतिवीरभुर्तुः ॥ विप्रुद्_१।३० ॥</p>
<p>अथ नायकविशेषा निरूप्यन्ते ।<br>
उदात्त उद्धतश्चैव ललितः शान्त इत्यपि ।<br>
धीरपूर्वा इमे पूर्वैश्चत्वारो नायकाः स्मृताः ॥ विप्रुद्_१।३१ ॥</p>
<p>तत्र सर्वरससाधारणाश्चत्वारो नायकाः धीरोदात्तधीरोद्धतधीरललितधीरशान्ताः ।<br>
एतेषां स्वरूपमुदाहरणं च ।</p>
<p>[१।३।१ धीरोदात्तः]</p>
<p>महासत्त्वो ऽतिगम्भीरः कृपावानविकत्थनः ।<br>
प्रतापरुद्रवद धीरो धीरोदात्तः स सम्मतः ॥ विप्रुद्_१।३२ ॥</p>
<p>यथा&mdash;</p>
<p>सन्दिग्धे कृपया मृदुः क्षणमरीन् हन्तुं धृतासिः पुरः शौर्यश्रीप्रणयप्रशंसिषु नमद्भ्रूर्लज्जते वन्दिषु ।<br>
आकारान् सुखरोषहर्षपिशुनान् वक्त्रे न धत्ते मनाक् त्रैलोक्यातिशयालुकीर्त्तिसुभगः श्रीवीररुद्रो नृपः ॥ विप्रुद्_१।३३ ॥</p>
<p>दर्पमात्सर्यभूयिष्ठश्चण्डवृत्तिर्विकत्थनः ।<br>
मायावी सुलभक्रोधः स धीरोद्धत उच्यते ॥ विप्रुद्_१।३४ ॥</p>
<p>[१।३।२ धीरोध्दतः]</p>
<p>यथा&mdash;</p>
<p>रे रे घूर्जर जर्झरो ऽसि समरे लम्पाक किं कम्पसे वङ्ग त्वङ्गसि किं मुधा बलरजः काणो ऽसि किं कोङ्कण ।<br>
हूण प्राणपरायणो भव महाराष्ट्रापराष्ट्रो ऽस्यमी योद्धारो वयमित्यरीनभिभवन्त्यन्ध्रक्षमाभृद्भटाः ॥ विप्रुद्_१।३५ ॥</p>
<p>अत्र भटानां धीरोद्धतत्वम् ।</p>
<p>[१।३।३ धीरललितः]</p>
<p>ऽसुरवैकभूःऽ; इति पाठान्तरम् ।</p>
<p>निश्चिन्तो धीरललितः कलासक्तः ।<br>
सुखी मृदुः ।</p>
<p>इ ।<br>
सुखैकभूः इति पाठान्तरम्]</p>
<p>यथा&mdash;</p>
<p>शौर्योष्मा निरवग्रहः प्रतिनृपाः सर्वे ऽपि नम्रीकृताः पातिव्रत्यमुपैति भूरियमयं नाथः स्वयम्भूः शिवः ।<br>
धीरो ऽयं युवराज एव वहति श्रीवीररुद्रो धुरं सर्वामित्यनुमोदते प्रतिकलं श्रीकाकतीन्द्रो नृपः ॥ विप्रुद्_१।३६ ॥</p>
<p>[१।३।४ धीरशान्तः]</p>
<p>धीरः शान्तः प्रसन्नात्मा धीरशान्तो द्विजादिकः ॥ विप्रुद्_१।३७ ॥</p>
<p>यथा&mdash;</p>
<p>वीरं रुद्रनृपालरत्नमभितः प्राप्तोदयं मोदते सङ्ख्यावदरण एष पूषणमिव प्रत्यग्रमब्जाकरः ।<br>
उन्मीलत्कमलाविहारवसतिर्भूत्वा विकासैर्निजैर्विश्वामोदमुदञ्चयन्नविरतं दोषावसानोत्सुकः ॥ विप्रुद्_१।३८ ॥</p>
<p>अत्र विप्राणां धीरशान्तत्वम् ।</p>
<p>॥ शृङ्गारनायका निरूप्यन्ते ।</p>
<p>अथ शृङ्गारविषयाश्चत्वारो नायका इमे ।<br>
अनुकूलो दक्षिणश्च धृष्टः शठ इति स्मृताः ॥ विप्रुद्_१।३९ ॥</p>
<p>एषां स्वरूपमुदाहरणं च ।</p>
<p>[१।४।१अनुकूलः]</p>
<p>एकायत्तो ऽनुकूलः स्यात्</p>
<p>एकस्यां नायिकायां विशेषानुरक्तो ऽनुकूलो नायकः ।</p>
<p>यथा&mdash;</p>
<p>किं नामाचरितं तपः सखि ! भुवा यस्याः पतिर्गीयते वीरो रुद्रनृपः क्व तत् सुचरितं तस्य प्रिया स्यां यतः ।<br>
जाने मानिनि मा विषीद पुरतः प्रख्याप्य नाम स्थिरां त्वां रत्नाकरमेखलां त्वयि सदा सक्तं विधास्ये नृपम् ॥ विप्रुद्_१।४० ॥</p>
<p>अत्र प्रतापरुद्रस्य क्षोण्यां विशेषानुरागो व्यज्यते, येन वध्वा स्थिरा रत्नाकरमेखलेति तन्नामग्रहणेन स्नेहप्रख्यापनं क्रियते ।</p>
<p>[१।४।२ दक्षिणः]</p>
<p>तुल्यो ऽनेकत्र दक्षिणः ।</p>
<p>अनेकासु नायिकासु अवैषम्येण स्नेहानुवर्ती दक्षिणो नायकः ।</p>
<p>यथा&mdash;</p>
<p>नर्मोक्त्यैव नियन्त्रिता स्मरकलाकेलीषु काचिन्मया साकूतेन विलोकनेन हृदयं कस्यैचिदाविष्कृतम् ।<br>
कस्याश्चित् प्रहितः प्रसाधननिधिर्दूतीकरेण, क्व वा गन्तास्मीत्यनुचिन्तयैव नृपतेरासीत् प्रभाता निशा ॥ विप्रुद्_१।४१ ॥</p>
<p>तथा च &mdash;</p>
<p>वाणीं मुखेन, नेत्राभ्यां श्रियम्, दोष्णा च मेदिनीम् ।<br>
मानयंस्तुल्यतां धत्ते तासु रुद्रनरेश्वरः ॥ विप्रुद्_१।४२ ॥</p>
<p>[१।४।३ धृष्टः]</p>
<p>व्यक्तागा गतभीर्धृष्टः</p>
<p>यथा&mdash;</p>
<p>राज्यश्रीपरिभोगशंसि भवतः सर्वाङ्गमालोक्यते कस्तत्राविनयो ऽस्ति साहसमिदं तन्नाम मय्यर्पितम् ।<br>
जाने त्वां बहुवल्लभं किमपरं वक्तव्यमल्पा वयं तस्यां प्रेम तवाधिकं वसुमती या नाम किं जल्पितैः ॥ विप्रुद्_१।४३ ॥</p>
<p>[१।४।४ शठः]</p>
<p>गूढविप्रियकृच्छठः ॥ विप्रुद्_१।४४ ॥</p>
<p>नायिकामात्रविदितविप्रियकारी शठः ।</p>
<p>यथा&mdash;</p>
<p>दृष्ट्या पश्यसि केवलं न मनसा वाचा प्रियं भाषसे नो भावेन भुजान्तरं प्रकटयस्यग्रे न चाभ्यन्तरम् ।<br>
ज्ञातं काकतिनाथ ! भूस्तव परं प्राणेश्वरी ध्यायतो मादृक्षेषु विडम्बनैव ; तदलं व्यर्थैर्बहिस्सम्भ्रमैः ॥ विप्रुद्_१।४५ ॥</p>
<p>अत्र तत्तन्नायकविषयतया काकतीश्वराणामुदाहरणेन वीररुद्रस्यैव वर्णनम् ।<br>
एषां नायिकानुकूलने पीठमर्दविटचेटविदूषकनामानः सहायाः ।<br>
तेषां स्वरूपं निरूप्यते ।</p>
<p>किञ्चिदूनः पीठमर्द एकविद्यो विटः स्मृतः ।<br>
सन्धानकुशलश्चेटो हास्यप्रायो विदूषकः ॥ विप्रुद्_१।४६ ॥</p>
<p>स्पष्टमेषामुदाहरणम् ।</p>
<p>अथाष्टविधाः शृङ्गारनायिकाः ।</p>
<p>स्वाधीनपतिका चैव तथा वासकसज्जिका ।<br>
विरहोत्कण्ठिता चैव विप्रलब्धा च खण्डिता ॥ विप्रुद्_१।४७ ॥</p>
<p>कलहान्तरिता चैव तथा प्रोषितभर्तृका ।<br>
तथाभिसारिका चेति क्रमाल्लक्षणमुच्यते ॥ विप्रुद्_१।४८ ॥</p>
<p>प्रियोपलालिता नित्यं स्वाधीनपतिका मता ।</p>
<p>[१।५।१ स्वधीनपतिका]</p>
<p>यथा&mdash;</p>
<p>प्रियां सर्वंसहां तैस्तैर्विशेषैरुपलालयन् ।<br>
प्रतापरुद्रनृपतिः प्रतिक्षणमवेक्षते ॥ विप्रुद्_१।४९ ॥</p>
<p>प्रियागमनवेलायां मण्डयन्ती मुहुर्मुहुः ।<br>
केलीगृहं तथात्मानं सा स्याद्वासकसज्जिका ॥ विप्रुद्_१।५० ॥</p>
<p>[१।५।२ वासकासज्निका]</p>
<p>यथा&mdash;</p>
<p>स्वतेजसा परिष्कृत्य प्रधानागारमुत्कया ।<br>
श्रियाभिषेकवेलायां वीररुद्रः प्रतीक्षितः ॥ विप्रुद्_१।५१ ॥</p>
<p>चिरयत्यधिकं कान्ते विरहोत्कण्ठितोन्मनाः ॥ विप्रुद्_१।५२ ॥</p>
<p>[१।५।३ विरहोत्कण्ठिता]</p>
<p>यथा&mdash;</p>
<p>न शङ्कान्या तादृग्गुणपरिमले रुद्रनृपतौ कया वा गोष्ठ्यासौ चिरयति सखीभिर्न सुलभः ।<br>
समानेतुं कान्तं व्रज मदन बद्धो ऽञ्जलिरयं यतो विष्वद्रीचः किरति किरणांस्त्वत्प्रियसखः ॥ विप्रुद्_१।५३ ॥</p>
<p>क्वचित् सङ्केतमावेद्य दयितेनाथ वञ्चिता ।<br>
स्मरार्ता विप्रलब्धेति कलाविद्भिः प्रकीर्त्यते ॥ विप्रुद्_१।५४ ॥</p>
<p>[१।५।४ विप्रलब्धा]</p>
<p>यथा&mdash;</p>
<p>गच्छाग्रे सखि ! का प्रियागमकथा प्राप्तो निशीथः परं सङ्केतालय ! मोक्ष्यसे मम वृथा जातो ऽश्रुभिः पङ्किलः ।<br>
यद्वा रुद्रनरेश्वरे प्रियतमे राज्यश्रियो वल्लभे भारत्या दयिते भुवः कृतपदाः प्रायो वयं वञ्चिताः ॥ विप्रुद्_१।५५ ॥</p>
<p>नीत्वान्यत्र निशां प्रातरागते प्राणवल्लभे ।<br>
अन्यासम्भोगचिह्नैस्तु कुपिता खण्डिता मता ॥ विप्रुद्_१।५६ ॥</p>
<p>[१।५।५ खण्डिता]</p>
<p>यथा&mdash;</p>
<p>रात्रिर्यामत्रयपरिमिता वल्लभास्ते सहस्रं मार्गासक्त्या मम गृहमपि प्रातरेवागतो ऽसि ।<br>
किं कर्तव्यं वद नृपतिभिर्वीक्षणीया हि सर्वाः को वा दोषस्तव पुनरहं काममायासयित्री ॥ विप्रुद्_१।५७ ॥</p>
<p>कोपात् प्रियं पराणुद्य पश्चात्तापसमन्विता ।<br>
कलहान्तरिता नाम सूरिभिः परिकीर्तिता ॥ विप्रुद्_१।५८ ॥</p>
<p>[१।५।६ कलहान्तरिता]</p>
<p>यथा&mdash;</p>
<p>तह तह अणुणअन्तो पिओ तुए हिअअ रोसकलुसेण ।<br>
अवहीरिदो ण मुणिअं राएति विओअवेअणं सहसु ॥ विप्रुद्_१।५९ ॥</p>
<p>(तथा तथा अनुनयन् प्रियस्त्वया हृदय ! रोष कलुषेण ।<br>
अवधीरितो न ज्ञातो राजेति वियोगवेदनां सहस्व) ॥ ॥</p>
<p>देशान्तरगते कान्ते खिन्ना प्रोषितभर्तृका ।</p>
<p>[१।५।७ प्रोषितभर्तृका]</p>
<p>यथा&mdash;</p>
<p>त्रैलोक्यप्रथमानकीर्त्तिमहसः श्रीवीररुद्रप्रभोः सेवार्थं चिरयत्सु काकतिपुरे भूपेषु तद्योषितः ।<br>
द्वारासक्तदृशो नयन्ति दिवसान् व्युष्टाशया च क्षपास्तद्ध्यानप्रतिबद्धसान्द्रपुलकव्याकीर्णकामेषवः ॥ विप्रुद्_१।६० ॥</p>
<p>कान्ताभिसरणोद्युक्ता स्मरार्ता साभिसारिका ॥ विप्रुद्_१।६१ ॥</p>
<p>[१।५।८ अभिसारिका]</p>
<p>यथा&mdash;</p>
<p>सम्भ्रमैरलमल्पज्ञे ! प्रेयानस्तु महीपतिः ।<br>
करेणुस्थां न पश्यामि न शृणोम्यभिसारिकाम् ॥ विप्रुद्_१।६२ ॥</p>
<p>॥ आसां नायिकानुकूलने सहायाः ॥</p>
<p>दूत्यो दासी सखी कारूर्धात्रेयी प्रातिवेशिनी ।<br>
लिङ्गिनी शिल्पिनी स्वा च सहायाः परिकीर्तिताः ॥ विप्रुद्_१।६३ ॥</p>
<p>एतासां स्वरूपमुदाहरणं च स्पष्टम् ।<br>
कामशास्त्रप्रसिद्धाः पद्मनीचित्रिणीप्रभृतयो जातिविशेषा ज्ञातव्याः ।<br>
सङ्क्षेपेण नायिका त्रिविधा&mdash;मुग्धा मध्या प्रौढा चेति ।</p>
<p>उदयद्यौवना मुग्धा लजाविजितमन्मथा ।<br>
लजामन्मथमध्यस्था मध्यमोदितयौवना ।<br>
स्मरमन्दीकृतव्रीडा प्रौढा सम्पूर्णयौवना ॥ विप्रुद्_१।६४ ॥</p>
<p>यथाक्रममुदाहरणानि ।<br>
मुग्धा यथा&mdash;</p>
<p>मुग्धे ! यन्मनसो ऽपि गोप्यमखिलं तन्मह्यमावेद्यते किं या काचिदहं तव प्रियसखि प्रच्छाद्य किं ताम्यसि ।<br>
आसक्तिस्तव रुद्रदेवनृपतावाशास्यते किं भवेदित्याल्यां प्रणयैकवाचि सुतनुर्दत्तोत्तरा व्रीडया ॥ विप्रुद्_१।६५ ॥</p>
<p>मध्या यथा&mdash;</p>
<p>लीलाविभ्रमपूर्वरङ्गमुदितं तारुण्यमेत्य त्रपानेपथ्यान्तरबिम्बितस्मरकलालास्यप्रपञ्चश्रियः ।<br>
सख्यः पश्यत काकतीयनृपतौ भावानुबन्धोज्ज्वलः को ऽप्यस्यास्तरलभ्रुवो विजयते शृङ्गारनाट्यक्रमः ॥ विप्रुद्_१।६६ ॥</p>
<p>प्रौढा यथा&mdash;</p>
<p>सहेलं पश्यन्त्याः प्रकृतिसुभगं रुद्रनृपतिं तदात्वप्रत्युद्यद्विविधललिताटोपमधुरम् ।<br>
रसप्रादुर्भावाद् युगपदुदयत्सात्त्विकमहो मृगाक्ष्यास्तारुण्ये कुसुमशरशिल्पं विजयते ॥ विप्रुद्_१।६७ ॥</p>
<p>भेदान्तरं यथासम्भवमुदाहार्यम् ।</p>
<p>गुणालङ्काराणां रसमहति काव्ये विलसितं स्फुरच्छब्दार्थाभ्यां तदपि हृदयानन्दि भवति ।<br>
तयोरप्युन्मेषः स्रवदमृतमाधुर्यसुभगः परं पुण्यश्लोकं चरितमनुबध्नन् विजयते ॥ विप्रुद्_१।६८ ॥</p>
<p>एष सङ्ग्रहश्लोकः ।<br>
उपस्कारहेतूनां गुणालङ्काराणां सदृऽशेङार्ये सति चरितार्थत्वम् ।<br>
यस्यालङ्काराश्रयत्वं तदेव लोकन्यायेनालङ्कार्यम् ।<br>
तेन गुणालङ्काराणां काव्यमेवाश्रयभूतमिति तदेवालङ्कार्यम् ।<br>
रसादेरलङ्कार्यत्वोक्तिः प्राधान्येनात्मन इव हारनूपुराद्यलङ्कार्यत्वम् ।<br>
जीवितभूतत्वाद्रसादेः काव्यात्मता ।<br>
क्वचिद्रसस्य प्राधान्यम् ।<br>
क्वचिदलङअकारस्य प्राधान्यम् ।<br>
क्वचिद्वस्तुनः प्राधान्यं च ।</p>
<p>(उपस्कारहेतूनामित्यादिः अतिश्लाघाकारणमित्यन्तो ग्रन्थो बहुषु कोशेषु न दृश्यते, नापि व्याख्यातः कुमारस्वामिसोमपीथिना) ।</p>
<p>रसप्राधान्यं यथा&mdash;</p>
<p>ईषदङ्कुरितविभ्रमचारौ देहपल्लवितकान्तिनि तन्व्याः ।<br>
यौवने मुकुलितस्तनमात्रे पुष्पितश्च फलितश्च मनोभूः ॥ विप्रुद्_१।६९ ॥</p>
<p>एतत् काञ्चिद्बालामालोक्य सस्पृहस्य प्रतापरुद्रस्य वचनम् ।<br>
अत्र शृङ्गाररसो व्यज्यते ॥</p>
<p>अलङ्कारप्राधान्यं यथा&mdash;</p>
<p>कीर्त्तौ प्रतापरुद्रस्य विहरन्त्यां दिगन्तरे ।<br>
लोकालोकतटाः शश्वद्द्रवच्चन्द्रोपलाङ्किताः ॥ विप्रुद्_१।७० ॥</p>
<p>अत्र चन्द्रकान्तकुट्टिमानां लोकालोकाचलतटानां रुद्रदेवकीर्त्तौ चन्द्रिकाबुद्ध्या शश्वत् द्रवो ऽभूदिति भ्रान्तिमदलङारो व्यज्यते ।<br>
व्यङ्ग्यावस्थायामलङ्कारस्यापि प्राधान्यमस्त्येव ॥</p>
<p>वस्तुप्राधान्यं यथा&mdash;</p>
<p>अवतरति वीररुद्रे काकतिवंशे त्रिलोकमहनीये ।<br>
त्यक्त्वा दुग्धपयोधिं तल्पफणीशः स्वमन्दिरं प्राप्तः ॥ विप्रुद्_१।७१ ॥</p>
<p>अत्र तल्पफणीशः दुग्धाब्धिं विहाय स्वगृहं प्राप्तः इत्यनेन क्षीरसमुद्रे हरिर्नास्तीति व्यज्यते ।<br>
अनेन पुरुषोत्तमः प्रतापरुद्ररूपेण काकतीयकुले ऽवततारेति वस्तु व्यज्यते ।<br>
इति त्रिविधं व्यङ्ग्यप्राधान्यम् ॥</p>
<p>काव्यमाश्रित्य गुणालङ्काराणां विलासः ।<br>
तच्च काव्यं शब्दस्फुरणेनार्थस्फुरणेन तदुभयस्फुरणेन च सहृदयहृदयानन्दि भवति ॥</p>
<p>[१।६।१ शब्दस्पुरणम्]</p>
<p>शब्दस्य स्फुरणं नाम प्रौढबन्धस्य डम्बरः ।</p>
<p>यो बन्धाडम्बर आरभट्यां प्रतिपादयिष्यते तच्छब्दस्फुरणम् ।</p>
<p>यथा&mdash;</p>
<p>क्षोणीरक्षणदक्षिणाः क्षतजगत्क्षोभा दुरीक्षक्रमाः क्षुद्रक्षत्रियपक्षशिक्षणविधौ प्रोत्क्षिप्तकौक्षेयकाः ।<br>
उद्दामोद्यमनस्य रुद्रनृपतेर्देर्दण्डयोश्चण्डयोर्गर्जद्दुर्जनगर्वपर्वतभिदादम्भोलयः केलयः ॥ विप्रुद्_१।७२ ॥</p>
<p>[१।६।२ अर्थस्पुरणम्]</p>
<p>अचुम्बितार्थसम्पत्तिरर्थस्फुरणमिष्यते ॥ विप्रुद्_१।७३ ॥</p>
<p>यथा&mdash;</p>
<p>खग्गे जुज्ज्ञविजिम्भिए रिवुमहीणाहञ्जलिं बिम्बिअं पेक्खन्तो जअलच्छिवासकमलं मण्णन्ति विण्णाणिणो ।<br>
मण्णे वीरपआवरुद्दविहुणो जण्णेसु घेत्तुं उणो सिठ्ठीए रिपुजीविआइ विहिणो पत्तस्स पीढम्बुअम् ॥ विप्रुद्_१।७४ ॥</p>
<p>(खड्गे युद्धविजृम्भिते रिपुमहीनाथाञ्जलिं बिम्बितं प्रेक्षमाणाः जयलक्ष्मीवासकमलं मन्यन्ते विज्ञानिनः ।<br>
मन्ये वीरप्रतापरुद्रविभोर्जन्येषु ग्रहीतुं पुनः सृष्ट्यै रिपुजीवितानि विधेः प्राप्तस्य पीठाम्बुजम्) ॥ ॥</p>
<p>[१।६।३ उभयस्पुरणम्]</p>
<p>उभयस्फुरणं यथा&mdash;</p>
<p>उद्यद्बृंहितगर्जितैः करिघटाकादम्बिनीडम्बरैः क्षोणीभृत्कटकोपरोधपटुभिः सद्यः स्फुर(ट?) द्दिक्तटैः ।<br>
प्रावृटसम्भ्रमशंसिनो रिपुवधूबाष्पोद्गमैर्दुर्दिनं कुर्वन्तश्चलमर्तिगण्डनृपतेर्जैत्रप्रयाणोद्यमाः ॥ विप्रुद्_१।७५ ॥</p>
<p>एवंविधशब्दार्थस्फुरणाभ्यां काव्यस्य चारुत्वम् ।<br>
शब्दार्थयोरपि पुण्यश्लोकचरितवर्णनेन सहृदयहृदयानन्दित्वम् ।<br>
अतो नायकस्यैव काव्ये प्राधान्यम् ।</p>
<p>[१।६।४ नायकप्रधान्यम्]</p>
<p>कुलाचारयशः शौर्यश्रुतशीलादिवर्णनम् ।<br>
क्रियते नेतुरेवं यत्तदेव बहुसम्मतम् ॥ विप्रुद्_१।७६ ॥</p>
<p>अथवा प्रतिपक्षस्य वर्णयित्वा गुणान् बहून् ।<br>
तज्जयान्नायकोत्कर्षवर्णनं च मतं क्वचित् ॥ विप्रुद्_१।७७ ॥</p>
<p>यथाक्रममुदाहरणम्&mdash;</p>
<p>तत्त्वं यस्स परः पुमानवतरो यस्यान्वये काकतिक्ष्मापानां चरितं च यस्य भुवनक्षेमङ्करप्रक्रमम् ।<br>
श्लघा यस्य लघूकृतामरतरुस्वर्धेनुचिन्तामणिः सो ऽयं विश्वधुरन्धरो विजयते श्रीवीररुद्रो नृपः ॥ विप्रुद्_१।७८ ॥</p>
<p>यत्तेजः प्रतिपक्षभूपविहरद्गर्वान्धकारातपो यद्दोरर्गलविक्रमस्त्रिजगतीशुद्धान्तदौवारिकः ।<br>
सो ऽप्यासीद् युधि सेवणक्षितिपतिः सन्नाहभेरीध्वनिं श्रुत्वा रुद्रनरेश्वरस्य महतो भीतः पलाय्याकुलः ॥ विप्रुद्_१।७९ ॥</p>
<p>एवंविधवर्णनमुत्पाद्ये नायके न घटते ।<br>
तस्य लोकप्रसिद्ध्यर्थं कुलव्यपदेशादयो बहुधा वर्णयितुमेवोचिताः ।</p>
<p>स्वतः सिद्धे तु नायके द्वैविध्यमपि सम्भवति ।<br>
तस्य कुलव्यपदेशादीनां लोकप्रसिद्धत्वात् कविभिर्बलवत्प्रतिपक्षविजयवर्णनं युक्तम् ।<br>
एवं स्वतः सिध्दोत्पाद्यत्वभेदेन नायकस्य द्वैविध्यम् ।<br>
तत्र च-</p>
<p>[१।६।५ नायक-गुणयोर्वर्गीकरणम्]</p>
<p>धीरोद्धते यथा रौद्रो वर्ण्यते बाह्यसम्भ्रमः ।<br>
यथा च धीरललिते शृङ्गारो बहुभावकृत् ॥ विप्रुद्_१।८० ॥</p>
<p>न धीरोदात्तविषये तथा वर्णनमिष्यते ।<br>
कार्यतो रससम्पूर्तिस्तस्मिन्नप्युचितक्रमा ॥ विप्रुद्_१।८१ ॥</p>
<p>हास्यादीनां तथान्येषां रसानामपि कीर्तनम् ।<br>
मन्दोद्यमानुभावं स्याद्धीरोदात्ते तु नेतरि ॥ विप्रुद्_१।८२ ॥</p>
<p>सर्वनायकातिशायित्वाद्धीरोदात्तस्य तद्विषयत्वं प्रबन्धानामतिश्लाघाकारणम् ॥</p>
<p>इति श्रीविद्यानाथकृतौ प्रतापरुद्रयशोभृषणे ऽलङ्कारशास्त्रे</p>
<p>नायकप्रकरणं समाप्तम् ॥</p>
<p>इति पदवाक्यप्रमाणपारावारपारीणश्रीमहोपाध्यायकोलचलमल्लिनाथसूरिसूनुना विश्वजनीनविद्यस्य विद्वन्मणेः पेद्दयार्यस्यानुजेन कुमारस्वामिसोमपीथिना विरचिते प्रतापरुद्रीयव्याख्याने रत्नापणाख्याने नायकनिरूपणं नाम प्रथमं प्रकरणम् ॥</p>
<hr>
<p>[इइ।१। अथ काव्यप्रकरणम्]</p>
<p>॥ अथ काव्यस्वरूपनिरूपणम् ॥</p>
<p>[इइ।१ काव्यस्वरूरपम्]</p>
<p>गुणालङ्कारसहितौ शब्दार्थौ दोषवर्जितौ ।<br>
गद्यपद्योभयमयं काव्यं काव्यविदो विदुः ॥ विप्रुद्_२।१ ॥</p>
<p>[इइ।२ काव्यसामान्यलक्षणम्]</p>
<p>&ldquo;अदोषौ सगुणौ सालङ्कारौ शब्दार्थौ काव्यम्&quot;इति काव्यसामान्यलक्षणम् ।</p>
<p>शब्दार्थौ मूर्तिराख्यातौ जीवितं व्यङ्ग्यवैभवम् ।<br>
हारादिवदलङ्कारास्तत्र स्युरुपमादयः ॥ विप्रुद्_२।२ ॥</p>
<p>श्लेषादयो गुणास्तत्र शौर्यादय इव स्थिताः ।<br>
आत्मोत्कर्षावहास्तत्र स्वभावा इव रीतयः ॥ विप्रुद्_२।३ ॥</p>
<p>शोभामाहार्थिकीं प्राप्ता वृत्तयो वृत्तयो यथा ।<br>
पदानुगुण्यविश्रान्तिः शय्या शय्येव सम्मता ॥ विप्रुद्_२।४ ॥</p>
<p>रसास्वादप्रभेदाः स्युः पाकाः पाका इव स्थिताः ।<br>
प्रख्याता लोकवदियं सामग्री काव्यसम्पदः ॥ विप्रुद्_२।५ ॥</p>
<p>[इइ।३ वाचक-लक्षक-व्यञ्जकरूपेण शब्दत्रैविध्यम्]</p>
<p>वाचकलक्षकव्यञ्जकत्वेन त्रिविधं शब्दजातम् ।<br>
वाच्यलक्ष्यव्यङ्ग्यत्वेनार्थजातमपि त्रिविधम् ।<br>
तात्पर्यार्थो ऽपि व्यङ्ग्यार्थ एव, न पृथग्भूतः ।</p>
<p>[इइ।४ वृत्तित्रैविध्यम्]</p>
<p>अभिधालक्षणाव्यञ्जनाख्यास्तिस्रः शब्दवृत्तयः ।</p>
<p>[इइ।५ लक्षणायाश्चातुर्विध्यम्]</p>
<p>गौणवृत्तिरपि लक्षणाप्रभेद एव, सम्बन्धानुपपत्तिमूलकत्वात् ।<br>
यथाग्निर्माणवक इत्यत्राग्निसादृश्यविशिष्टमाणवकप्रतिपत्तिर्विवक्षिता, तथैव गङ्गायां घोष इत्यत्र गङ्गासम्बन्धविशिष्टतीरप्रतिपत्तिर्विवक्षिता ।<br>
गङ्गासम्बन्धस्योपलक्षणत्वे घोषगतपवित्रत्वाद्यसिद्धेः ।<br>
अत एव सादृश्यनिबन्धना सम्बन्धनिबन्धना चेति द्विविधा लक्षणा ।<br>
सम्बन्धनिबन्धना जहद्वाच्या अजहद्वाच्या चेति द्विविधा ।<br>
सादृश्यनिबन्धना सारोपा साध्यवसाया चेति व्दिविधा ।<br>
एवं लक्षणा चतुर्विधा ।</p>
<p>[इइ।६ काशिक्यादित्तयस्त्वन्या]</p>
<p>कैशिक्यारभटी सात्त्वती भारती चेति रचनाश्रितत्वेन रसावस्थानंसूचकाश्चतस्नो वृत्तयः ।<br>
तथा चोक्तं ऽदशरूपकेऽ&mdash;</p>
<p>&ldquo;कैशिक्यारभटी चैव सात्त्वती भारती तथा ।<br>
चतस्रो वृत्तयो ज्ञेया रसावस्थानसूचकाः ॥<br>
ऽ; इति ।</p>
<p>रचनाया अपि रसव्यञ्जकत्वं प्रसिद्धम् ।<br>
रसाननुगुणवर्णरचनाया दोषत्वमुक्तम् ।<br>
वैदर्भीप्रभृतयो रीतिविशेषा न वृत्तिष्वन्तर्भूताः ।</p>
<p>[इइ।७ अभिधानिरूपणम्]</p>
<p>तत्र सङ्केतितार्थगोचरः शब्दव्यापारो ऽभिधा ।<br>
सा द्विविधा&mdash;रूढिपूर्विका योगपूर्विका चेति ।<br>
रूढिपूर्विका यथा&mdash;</p>
<p>तपोविशेषैः प्रथितैः प्रजानां शुभैश्चरित्रैर्जगतीमहिष्याः ।<br>
भाग्यैः प्रभूतैर्भुवनस्य चास्य बिभर्ति राज्यं वरवीररुद्रः ॥ विप्रुद्_२।६ ॥</p>
<p>अत्र सर्वे शब्दा रूढाः ।<br>
योगपूर्विका यथा&mdash;</p>
<p>राज्ञि रुद्रनराधीशे रञ्जयत्यखिलाः प्रजाः ।<br>
भूरन्वर्था वसुमती रत्नगर्भा स्थिरेति च ॥ विप्रुद्_२।७ ॥</p>
<p>अत्र वसुमतीरत्नगर्भेत्येवमादयो यौगिकाः ।</p>
<p>[इइ।८ लक्षणनिरूपणम्]</p>
<p>वाच्यार्थानुपपत्त्या तत्सम्बन्धिन्यारोपितः शब्दव्यापारो लक्षणा ।</p>
<p>[इइ।९जहल्लक्षणानिरूपणम्]</p>
<p>तत्र जहल्लक्षणा यथा&mdash;</p>
<p>जेतुः काकतिभूभर्तुराकर्ण्य पटहध्वनिम् ।<br>
सामन्तनगराण्युच्चैराक्रोशन्ति समन्ततः ॥ विप्रुद्_२।८ ॥</p>
<p>अत्र नगराण्युच्चैराक्रोशन्तीति वाच्यस्यानन्वयः ।<br>
अचेतनानामाक्रोशस्यासम्भवात् तत्रत्या जना लक्ष्यन्ते ।</p>
<p>[इइ।१०अजहल्लक्षणानिरूपणम्]</p>
<p>अजहल्लक्षणा यथा&mdash;</p>
<p>पत्युः काकतिनाथस्य पादपीठीमनारतम् ।<br>
स्फुरद्रत्नप्रभाजालैरलङ्कुर्वन्ति मौलयः ॥ विप्रुद्_२।९ ॥</p>
<p>अत्रालङ्कारसिद्ध्यर्थं मौलिभिस्तदाश्रयभूता नृपतयो लक्ष्यन्ते ।</p>
<p>[इइ।११सरोपलक्षणानिरूपणम्]</p>
<p>सारोपलक्षणा यथा&mdash;</p>
<p>मन्थानाचलमूलमेचकशिलासङ्घट्टनश्यामिका-<br>
कारं यत्तुहिनद्युतौ स्फुरति तत् सारङ्गमाचक्षते ।<br>
मन्ये नन्विह वीररुद्रनृपतेः कीर्त्तिश्रिया निर्जित-<br>
स्तन्मुद्राङ्कवराहमिन्दुरुरसा बिभ्रत् समुज्जृम्भते ॥ विप्रुद्_२।१० ॥</p>
<p>अत्र चन्द्रकलङ्करूपे कुरङ्गे वराहत्वमारोप्यते ।<br>
विषयविषयिणोरभिहितयोरभेदप्रतिपत्तिरारोपः ।<br>
विषयनिगरणेनाभेदप्रतिपत्तिरध्यवसायः ।</p>
<p>[इइ।१२ साध्यवसानलक्षणानिरूपणम्]</p>
<p>साध्यवसायलक्षणा यथा&mdash;</p>
<p>काकतीयकुलाम्भोधेः प्रभवत्येष चन्द्रमाः ।<br>
कृतः कुवलयोल्लासो येनोदयमुपेयुषा ॥ विप्रुद्_२।११ ॥</p>
<p>अत्र प्रतापरुद्रश्चन्द्रतयाध्यवसीयते ।<br>
काकतीयकुलाम्भोधेरित्यत्रारोपः ॥</p>
<p>[इइ।१३ व्यञ्जनावृत्ति]</p>
<p>अथ व्यञ्जनावृत्तिः</p>
<p>अन्वितेषु पदार्थेषु वाक्यार्थोपस्कारार्थमर्थान्तरविषयः शब्दव्यापारो व्यञ्जनावृत्तिः ।</p>
<p>सा त्रिविधा शब्दार्थोभयशक्तिमूलत्वेन ।</p>
<p>[इइ।१४ शब्दशक्तिमूलाव्यञ्जना]</p>
<p>तत्र शब्दशक्तिमूला यथा&mdash;</p>
<p>वाहिन्यः काकतीन्द्रस्य सर्वतोमुखसम्भ्रमाः ।<br>
कुर्वन्त्युद्यत्कबन्धाढ्यं प्रतिपक्षबलार्णवम् ॥ विप्रुद्_२।१२ ॥</p>
<p>अत्र वाहिनीसर्वतोमुखकबन्धशब्दानामर्थप्रकरणादिना सैन्यसर्वव्यापित्वलूनमस्तकदेहपराणां वाचकत्वे नियन्त्रिते ऽपि शब्दशक्तिमूला नदीजलप्रतिपत्तिर्यतो जायते सा व्यञ्जनावृत्तिः ।<br>
प्राकरणिकार्थपर्यवसिताभिधा न शक्नोत्यप्राकरणिकार्थप्रतिपत्तिं कर्तुम् ।<br>
अप्राकरणिकार्थस्यापि वाक्यार्थशोभार्थं वक्तुर्विवक्षितत्वात् ।<br>
अन्यतस्तदप्रतीतेर्व्यञ्जनाख्यं शब्दस्यैव व्यापारान्तरं कल्प्यते ।<br>
नात्र लक्षणावृत्तिः सम्भवति, वाच्यानुपपत्त्यभावात् ।<br>
नात्र व्यापारद्वयेनार्थप्रतिपादने वाक्यभेदः, प्रयोक्तुर्विवक्षापरतन्त्रत्वाल्लौकिकवाक्यानाम् ॥</p>
<p>[इइ।१५अर्थशवतिमूलाव्यञ्जना]</p>
<p>अर्थशक्तिमूला व्यञ्जनावृत्तिर्यथा&mdash;</p>
<p>श्रुत्वा काकतिभूभर्तुः क्षोणीपाणिग्रहोत्सवम् ।<br>
अङ्गुष्ठेनालिखन् भूपाः पादपीठीं नताननाः ॥ विप्रुद्_२।१३ ॥</p>
<p>अत्र भूपा विषण्णा इत्यर्थशक्त्या व्यज्यते ।<br>
न चार्थशक्तिमूले व्यञ्जने ऽनुमानशङ्का ।<br>
व्यङ्ग्यव्यञ्जकयोरविनाभावाभावात् ।<br>
नम्राननत्वादिकार्यस्यानेककारणकत्वात् ।<br>
नियतकारणप्रतीतिर्विवक्षानुगृहीताच्छब्दादेव ।<br>
किञ्चैकस्मादेव व्यञ्जकात् तत्तद्व्यङ्ग्यार्थप्रतीतिर्वक्तविवक्षानुसारेण भवति, इयमनेकव्यङ्ग्यार्थप्रतीतिरनुमानपरिपाटीविरुद्धा ।<br>
न चाभिधावृत्तिः ।<br>
सङ्केतितार्थ एव तस्याः परिचय इतीयती गमनिका ।</p>
<p>[इइ।१६उभयशक्तिमूलाव्यञ्जना]</p>
<p>उभयशक्तिमूला यथा&mdash;</p>
<p>विजितारिपुरो मूर्तौ विलसत्सर्वमड्गलः ।<br>
राजमौलिरसौ भाति रुद्रदेवो जगत्पतिः ॥ विप्रुद्_२।१४ ॥</p>
<p>अत्र विजितारिपुर इत्यर्थशक्तिमूलत्वम्, विलसत्सर्वमङ्गलो राजमौलिरिति शब्दशक्तिमूलत्वमित्युभयशक्तिमूलत्वम् ।<br>
अत्र प्रतापरुद्रशङ्करयोरुपमालङ्कारध्वनिः ॥</p>
<p>[इइ।१७कैशिक्यादिस्वरूपनिरूपणम्]</p>
<p>अथ कैशिक्यादीनां स्वरूपं निरूप्यते ।</p>
<p>अत्यर्थसुकुमारार्थसन्दर्भा कैशिकी मता ।<br>
अत्युद्धातार्थसन्दर्भा वृत्तिरारभटी स्मृतार् ॥ विप्रुद्_२।१५ ॥</p>
<p>ईषन्मृद्वर्थसन्दर्भा भारती वृत्तिरिष्यतेर् ।<br>
ईषत्प्रौढार्थसन्दर्भा सात्त्वती वृत्तिरिष्यते ॥ विप्रुद्_२।१६ ॥</p>
<p>तत्र</p>
<p>अत्यन्तसुकुमारौ द्वौ शृङ्गारकरुणौ मतौ ।<br>
अत्युद्धतरसौ रौद्रबीभत्सौ परिकीर्त्तितौ ॥ विप्रुद्_२।१७ ॥</p>
<p>हास्यशान्ताद्भुताः किञ्चित्सुकुमाराः प्रकीर्त्तितार्ः ।<br>
ईषत्प्रौढौ समाख्यातौ रसौ वीरभयानकौ ॥ विप्रुद्_२।१८ ॥</p>
<p>यत्र शृङ्गारकरुणावतिकोमलेन सन्दर्भेण वर्ण्येते तत्र कैशिकी ।<br>
यत्र रौद्रबीभत्सावतिप्रौढेन सन्दर्भेण प्रतिपाद्येते तत्रारभटी ।<br>
यत्र नातिसुकुमारा हास्यशान्ताद्भुता नातिसुकुमारेण सन्दर्भेण सङ्ग्रथ्यन्ते तत्र भारती ।<br>
यत्र नातिप्रौढौ वीरभयानकौ नातिप्रौढेन सन्दर्भेण निर्वाह्येते तत्र सात्त्वती ।</p>
<p>[इइ।१८कौशिक्युदाहरणम्]</p>
<p>कैशिकी यथा&mdash;</p>
<p>जितमदनविलासं काकतीयान्वयेन्दु<br>
नरपतिमनिमेषं द्रष्टुमाशंसिनीनाम् ।<br>
सपदि विरचिताऽसीदङ्गनानामपाङ्गैर्<br>
दिव कुवलयदामश्यामला तोरणश्रीः ॥ विप्रुद्_२।१९ ॥</p>
<p>[इइ।१९ आरभट्युदाहरणम्]</p>
<p>आरभटी यथा-</p>
<p>खड्गाघातनिकृत्तशात्रवशिरोनिष्ठ्यूतरक्तच्छटा-<br>
ज्वालैरुद्भटशस्त्रघट्टनभवत्स्फारस्फुलिङ्गोत्करैः ।<br>
स्त्यानासृक्पिशितास्थिखण्डविकटस्थूलोज्ज्वलाङ्गारकै-<br>
रुच्चण्डश्चलमर्तिगण्डनृपतेः क्रोधाग्निरायोधने ॥ विप्रुद्_२।२० ॥</p>
<p>[इइ।२० भारत्युदाहरणम्]</p>
<p>भारती यथा&mdash;</p>
<p>औन्नत्यं महदन्यदेव, महितः को ऽप्येष गम्भीरिमा<br>
काप्यन्या सरणिः प्रतापयशसोरन्यैव बाह्वोः प्रथा ।<br>
सर्वं नूतनमेव रुद्रनृपतेर्जाने न तन्निर्मितौ<br>
सामग्री चतुराननेन कियती कीदृक् क्व वा कल्पिता ॥ विप्रुद्_२।२१ ॥</p>
<p>[इइ।२१ सात्त्वत्युदाहरणम्]</p>
<p>सात्त्वती यथा&mdash;</p>
<p>दूरादाकर्ण्य विश्वप्रसृमरमहसौ वीररुद्रस्य जैत्र-<br>
प्रस्थानारम्भभेरीनिनदमरिनृपाः पूर्णकर्णज्वरार्ताः ।<br>
आरुह्याद्रीन् विशन्तो गहनमतिमहत्कण्टकाकृष्टकेशा-<br>
स्त्रायध्वं मुञ्चतेति प्रतिनृपतिधिया पादपान् प्रार्थयन्ते ॥ विप्रुद्_२।२२ ॥</p>
<p>मध्यमारभटी त्वन्या तथा मध्यमकैशिकी ।<br>
वृत्ती इमे उभे सर्वरससाधारणे मते ॥ विप्रुद्_२।२३ ॥</p>
<p>अनयोः स्वरूपम्&mdash;</p>
<p>मृद्वर्थे ऽप्यनतिप्रौढबन्धा मध्यमकैशिकी ॥ विप्रुद्_२।२४अब् ॥</p>
<p>शृङ्गारकरुणयोरतिसुकुमारयोरल्पप्रौढत्वं न दूष्यते ।<br>
किं त्वतिप्रौढसन्दर्भो नेष्यते, प्रतिकूलवर्णरूपदोषापत्तेः ॥</p>
<p>मध्यमारभटी प्रौढे ऽप्यर्थे नातिमृदुक्रमा ॥ विप्रुद्_२।२४च्द् ॥</p>
<p>अतिप्रौढयोरपि रौद्रबीभत्सयोरीषन्मृदुबन्धो न दूष्यते ।<br>
अतिमृदुसन्दर्भस्तु विरुद्धः ।</p>
<p>[इइ।२२ मध्यमकैशिकी]</p>
<p>मध्यमकैशिकी यथा&mdash;</p>
<p>आसन्ने ऽपि महोत्सवे कथमितस्त्यक्त्वा प्रवासं व्रजेर्<br>
धिक् धिक् साहसमावयोर्विघटनं को वा विधिः काङ्क्षति ।<br>
इत्थं स्वप्ननिवारितप्रियतमप्रस्थानबुद्धिस्ततो<br>
बुद्ध्वा मूर्च्छति काकतीयनृपते त्वद्वैरिनारीजनः ॥ विप्रुद्_२।२५ ॥</p>
<p>[इइ।२३मध्यमारभटि]</p>
<p>मध्यमारभटी यथा&mdash;</p>
<p>मांसकीकससङ्कीर्णाः प्रसरद्रुधिरापगाः ।<br>
वसाकर्दमिता युद्धे भुवो ऽन्ध्रसुभटैः कृताः ॥ विप्रुद्_२।२६ ॥</p>
<p>एवं रसान्तरेष्वप्युदाहरणं द्रष्टव्यम् ॥</p>
<p>वैदर्भ्यादिरीतीनां शब्दगुणाश्रितानामर्थविशेषनिरपेक्षतया केवलसन्दर्भसौकुमार्यप्रौढत्वमात्रविषयत्वात् कैशिक्यादिभ्यो भेदः ।<br>
सन्दर्भस्यातिदुमृत्वमसंयुक्तकोमलवर्णबन्धत्वम् ।<br>
अतिप्रौढत्वं परुषवर्णविकटबन्धत्वम् ।<br>
संयुक्तमृदुवर्णेष्वीषन्मृदुत्वम् ।<br>
अविकटबन्धपरुषवर्णेष्वीषत्प्रौढत्वम् ॥</p>
<p>रीतयः</p>
<p>अथ रीतीनां स्वरूपमुदाहरणं च ।</p>
<p>रीतिर्नाम गुणाश्लिष्टपदसङ्घटना मता ।</p>
<p>सा त्रिधा&mdash;वैदर्भी, गौडी, पाञ्चाली चेति ।</p>
<p>[इइ।२।१ वैदर्भी]</p>
<p>बन्धपारुष्यरहिता शब्दकाठिन्यवर्जिता ।<br>
नातिदीर्घसमासा च वैदर्भी रीतिरिष्यते ॥ विप्रुद्_२।२७ ॥</p>
<p>यथा&mdash;</p>
<p>काकतीयनरेन्द्रस्य कीर्त्तिचन्दनचर्चनम् ।<br>
दिगङ्गना वितन्वन्ति वतंसीकृततद्गुणाः ॥ विप्रुद्_२।२८ ॥</p>
<p>यथा वा&mdash;</p>
<p>वितरणगुणलीलातोषिताशेषलोके<br>
विभवति नरनाथे काकतीयान्वयेन्दौ ।<br>
सुरतरुगणनायां कामधेनुप्रसङ्गे<br>
क्षितिसुरजनतेयं वीतकौतूहलाऽसीत् ॥ विप्रुद्_२।२९ ॥</p>
<p>[इइ।२।२गौडी]</p>
<p>ओजः कान्तिगुणोपेता गौडीया रीतिरिष्यते ।</p>
<p>यथा&mdash;</p>
<p>प्रचण्डतरदोर्दण्डखण्डितारातिमण्डलः ।<br>
विभर्त्यर्वीधुरां गुर्वीं प्रभवन्नन्ध्रभूपतिः ॥ विप्रुद्_२।३० ॥</p>
<p>यथा वा &mdash;</p>
<p>उद्यद्दोः स्तम्भखड्गत्रुटदरिमुकुटाटोपसञ्जातराहु-<br>
भ्रान्तिभ्रश्यत्पतङ्गाभयकरणचणस्फारनासीररेणुः ।<br>
अन्ध्रक्ष्माभर्तुरासीदधिकरणधरा भिन्नमत्तेभकुम्भ-<br>
प्रोद्यन्मुक्तौघतारानिकरपरिवृतस्वर्वधूवक्त्रचन्द्रा ॥ विप्रुद्_२।३१ ॥</p>
<p>[इइ।२।३ पाञ्चाली]</p>
<p>पाञ्चालरीतिर्वैदर्भीगौडी इत्युभयात्मिका ॥</p>
<p>यथा&mdash;</p>
<p>जेतुः काकतिवीररुद्रनृपतेर्जैत्रप्रयाणोत्थिते<br>
क्षोणीरेणुभरे नभस्यतिभृशं मूविभ्रमं बिभ्रति ।<br>
जाता मर्त्यनदी विशङ्कटतटीदीर्घा वियद्दीर्घिका<br>
गाढं गूडतमा च गौतमनदी पातालगङ्गायते ॥ विप्रुद्_२।३२ ॥</p>
<p>यथा च&mdash;</p>
<p>स्थाने तच्चलमर्तिगण्डनृपते त्वत्खङ्गभोगी द्विषत्-<br>
प्राणैर्यत् परितोषमेति सततम्, किं त्वेतदत्यद्भुतम् ।<br>
पीतेन प्रतिपक्षपार्थिवयशः क्षीरेण गौरत्विषं<br>
यत् संवर्धयति त्रिलोकभरितां त्वत्कीर्त्तिलक्ष्मीसुधाम् ॥ विप्रुद्_२।३३ ॥</p>
<p>शय्या</p>
<p>अथ शय्या ।</p>
<p>या पदानां परान्योन्यमैत्री शय्येति कथ्यते ।</p>
<p>यथा&mdash;</p>
<p>दातुः काकतिवंशमण्डनमणेर्निस्सीमविश्राणन-<br>
श्लाघालङिघेतकल्पपादपगुणप्रौढेरगाधौजसः ।<br>
बिभ्रच्छारदकौमुदीपरिमलं सामन्तसीमन्तिनी-<br>
गण्डाभोगनिरूढपाण्डिमधुरां धत्ते यशः प्रायशः ॥ विप्रुद्_२।३४ ॥</p>
<p>अत्र पदविनिमयासहिष्णुत्वाद्बन्धस्य पदानुगुण्यरूपा शय्या ॥</p>
<p>पाकाः</p>
<p>अथ द्राक्षादिपाकाः ।</p>
<p>अर्थगम्भीरिमा पाकः स द्विधा हृदयङ्गमः ।<br>
द्राक्षापाको नारिकेलपाकश्च प्रस्फुटान्तरौ ॥ विप्रुद्_२।३५ ॥</p>
<p>यथाक्रमं स्वरूपमुदाहरणं च ।</p>
<p>[इइ।४।१ द्राक्षापाक]</p>
<p>द्राक्षापाकः स कथितो बहिरन्तः स्फुरद्रसः ।</p>
<p>यथा&mdash;</p>
<p>स्मरस्मेरान् मन्दस्मितमधुरसौरभ्यसुभगान्<br>
मनाग्व्रीडाजाड्यान् प्रणयरसकल्लोलभरितान् ।<br>
कृतानेकस्कन्धान् मनसिजसहस्राणि सृजतः<br>
कटाक्षान् वामाक्षी किरति परितो रुद्रनृपतिम् ॥ विप्रुद्_२।३६ ॥</p>
<p>[इइ।४।२नारिकेलपाकः]</p>
<p>सा नारिकेलपाकः स्यादन्तर्गूढरसोदयः ॥</p>
<p>यथा&mdash;</p>
<p>लीलाविभ्रमपूर्वरङ्गमुदितं तारुण्यमेत्य त्रपा-<br>
नेपथ्यान्तरबिम्बितस्मरकलालास्यप्रपञ्चश्रियः ।<br>
सख्यः पश्यत काकतीयनृपतौ भावानुबन्धोज्ज्वलः<br>
को ऽप्यस्यास्तरलभ्रुवो विजयते शृङ्गारनाट्यक्रमः ॥ विप्रुद्_२।३७ ॥</p>
<p>अत्र न द्रागर्थप्रतीतिः ।<br>
एवं वस्त्वलङ्कारप्रतीतावपि द्रष्टव्यम् ।<br>
पाकान्तराणि मधुक्षीरादीनि यथासम्भवमूह्यानि ॥</p>
<p>काव्यविशेषाः</p>
<p>अथ काव्यविशेषाः ।</p>
<p>व्यङ्ग्यस्य प्राधान्याप्राधान्याभ्यामस्फुटत्वेन च त्रिविधं काव्यम् ।<br>
व्यङ्ग्यस्य प्राधान्ये उत्तमं काव्यं ध्वनिरिति व्यपदिश्यते ।<br>
अप्राधान्ये मध्यमं गुणीभूतव्यङ्ग्यमिति गीयते ।<br>
व्यङ्ग्यस्यास्फुटत्वे ऽधमं काव्यं चित्रमिति गीयते ।</p>
<p>[इइ।५।१ध्वनिः]</p>
<p>ध्वनिर्यथा&mdash;</p>
<p>स्वामिन् गोत्रमहीधरान् किमधुना नीचैर्विधत्से, कुतो<br>
गाधानम्बुनिधीन् करोषि, कुरुषे किं दिक्पतीनल्पकान् ।<br>
इत्थं पार्श्वचरानुलापमखिलं न्यक्कृत्य धर्मैषिणा<br>
सृष्टः पद्मभुवा गुणैकवसतिः श्रीवीररुद्रो नृपः ॥ विप्रुद्_२।३८ ॥</p>
<p>अत्र प्रतापरुद्रस्य कुलशैलातिशायि समुन्नतत्वमतिसमुद्रं गाम्भीर्यं लोकपालाधिकमैश्वर्यं च ध्वन्यते ।<br>
तथा कुलशैलपयोनिधिलोकपालनिर्माणसंरम्भातिशायि सर्वविलक्षणं काकतीयनिर्माणवैभवम् इति च व्यज्यते ॥</p>
<p>[इइ।५।२गुणीभूतव्यङयम्]</p>
<p>गुणीभूतव्यङ्ग्यं यथा&mdash;</p>
<p>प्रत्यग्रप्रसरत्प्रतापविभवव्याप्ताखिलाशान्तरे<br>
विश्वत्रातरि वीररुद्रनृपतौ सिंहासनाध्यासिनि ।<br>
आस्थानीं समुपागतैर्नृपवरैस्तास्तास्तथा दर्शिता-<br>
श्चेष्टा याभिरमुष्य काकतिविभोर्दृष्टिः कृपार्द्रीकृता ॥ विप्रुद्_२।३९ ॥</p>
<p>अत्र प्राप्ताभिषेकमहोत्सवस्य प्रतापरुद्रदेवमहाराजस्याग्रे शरणार्थिनां पार्थिवानां तथाविधकार्पण्योक्तिपुनः पुनः प्रणामादिकं व्यङ्ग्यं तास्ताश्चेष्टा दर्शिता इति वाच्यादनतिशायि इति गुणीभूतव्यङ्ग्यता ।</p>
<p>चित्रं त्रिविधम्&mdash;शब्दचित्रमर्थचित्रमुभयचित्रं चेति ।</p>
<p>[इइ।५।३ शब्दचित्रम्]</p>
<p>तत्र शब्दचित्रं यथा&mdash;</p>
<p>क्षोणीरक्षणदक्षिणाः क्षतजगत्क्षोभा दुरीक्षक्रमाः<br>
क्षुद्रक्षत्रियपक्षशिक्षणविधौ प्रोत्क्षिप्तकौक्षेयकाः ।<br>
उद्दामोद्यमनस्य रुद्रनृपतेर्देर्दण्डयोश्चण्डयोर्-<br>
गर्जद्दुर्जनगर्वपर्वतभिदादम्भोलयः केलयः ॥ विप्रुद्_२।४० ॥</p>
<p>[इइ।५।४अर्थचित्रम्]</p>
<p>अर्थचित्रं यथा&mdash;</p>
<p>खग्गे जुज्झविजिम्भिए रिवुमहीणाहञ्जलिं बिम्बिअं<br>
पेक्खन्तो जअऌअच्छिवासकमलं मण्णन्ति विण्णाणिणो ।<br>
मण्णे वीरपआवरुद्दविहुणो जण्णेसु घेत्तुं उणो<br>
सिट्ठीए रिवुजीविआइ विहिणो जत्तस्स पीढम्बुअं ॥ विप्रुद्_२।४१ ॥</p>
<p>(खड्गे युद्धविजृम्भिते रिपुमहीनाथाञ्जलिं बिम्बितं<br>
पश्यन्तो जयलक्ष्मीवासकमलं मन्यन्ते विज्ञानिनः ।<br>
मन्ये वीरप्रतापरुद्रविभोर्जन्येषु ग्रहीतुं पुनः<br>
सृष्ट्यै रिपुजीवितानि विधेर्यातस्य पीठाम्बुजम् ॥)</p>
<p>[इइ।५।५ उभयचित्रम्]</p>
<p>उभयचित्रं यथा&mdash;</p>
<p>विद्यासमुद्रे भुवनैकभद्रे प्रतापरुद्रे जितवैरिभद्रे ।<br>
रक्षाविनिद्रे धृतशौर्यमुद्रे कान्तेव पृथ्वी रमते गुणार्द्रे ॥ विप्रुद्_२।४२ ॥</p>
<p>अत्रानुप्रासोपमाभ्यां चित्रता ॥</p>
<p>[इइ।५।६ ध्वनिविशेषाः]</p>
<p>॥ अथ ध्वनिविशेषाः ॥</p>
<p>अथ ध्वनिविशेषा निरूप्यन्ते ।<br>
अत्र ध्वनेर्लक्षणाभिधामूलत्वेनाविवक्षितवाच्यविवक्षितान्यपरवाच्याख्यौ प्रथमं द्वौ भेदौ ।<br>
अविवक्षितवाच्यस्यार्थान्तरसङ्क्रमितात्यन्ततिरस्कृतवाच्यतया द्विविधस्य वाक्यपदगतत्वेन द्वैविध्ये चातुर्विध्यम् ।<br>
विवक्षितान्यपरवाच्यस्य संलक्ष्यक्रमव्यङ्ग्यासंलक्ष्यक्रमव्यङ्ग्यतया द्वौ भेदौ ।<br>
संलक्ष्यक्रमव्यङ्ग्ये शब्दशक्तिमूले वस्त्वलङकाररूपतया द्वैविध्ये वाक्यपदगतत्वेन चातुर्विध्यम् ।<br>
अर्थशक्तिमूले संलक्ष्यक्रमव्यङ्ग्ये ऽर्थस्य स्वतः सम्भवित्वेन कविप्रौढोक्तिसिद्धत्वेन कविनिबद्धोक्तिसिद्धत्वेन च त्रैविध्यम् ।<br>
त्रिविधस्य वस्त्वलङ्काररूपतया द्वैविध्ये षड्विधत्वम् ।<br>
षड्विधस्यापि व्यङ्ग्यव्यञ्जकतया द्वैविध्ये द्वादशविधत्वम् ।<br>
द्वादशविधस्यापि प्रबन्धगतत्वेन वाक्यगतत्वेन पदगतत्वेन च त्रैविध्ये षट्त्रिंशत्प्रकारो ऽर्थशक्तिमूलो ऽनुरणनध्वनिः ।<br>
उभयशक्तिमूलो वाक्यगतत्वेनैकविध एव ।<br>
एवं संलक्ष्यक्रमव्यङ्ग्यध्वनेरेकचत्वारिंशद्भेदाः ।<br>
असंलक्ष्यक्रमव्यङ्ग्यो रसादिध्वनिः प्रबन्धवाक्यपदपदैकदेशरचनावर्णगतत्वेन षड्विधः ।<br>
एवं विवक्षितान्यपरवाच्यध्वनेः सप्तचत्वारिंशद्भेदाः ।<br>
अविवक्षितवाच्यभेदैश्चतुर्भिः सह ध्वनेः प्रथमं शुद्धा एकपञ्चाशद् भेदाः ।<br>
तेषां प्रत्येकमेकैकस्यैकैकेन सम्बन्धे प्रथमभेदस्यैकपञ्चाशद् भेदाः ।<br>
द्वितीयस्य पञ्चाशद् भेदाः ।<br>
तृतीयस्यैकोनपञ्चाशद् भेदाः ।<br>
अनेन क्रमेणोत्तरोत्तरस्यैककैभेदपरित्यागे षड्विंशत्युत्तरशतत्रयाधिकसहस्रसङ्ख्याकाः (१३२६) मिश्रभेदाः ।<br>
अविवक्षितवाच्यस्य विवक्षितान्यपरवाच्यसम्बन्धे यो भेदस्तस्मिन्नेवान्तर्भूतो विवक्षितान्यपरवाच्यस्याविवक्षितवाच्यसम्बन्धे भेदो न पृथग्भूतः ।<br>
अनेनैव क्रमेण वस्तुध्वनेरलङ्कारध्वनिसम्बन्धभेदो ऽप्यलङ्कारध्वनेर्वस्तुध्वनिसम्बन्धान्न पृथग्भूत इति पूर्वपूर्वस्योत्तरोत्तरसम्बन्धे एकैकभेदन्यूनता ज्ञेया ।<br>
तस्यापि मिश्रणस्य त्रिरूपेण सङ्करेणैकरूपया संसृष्ट्या च पुनश्चतुर्धा योजने</p>
<p>चतुरुत्तरशतत्रयाधिकपञ्चसहस्राणि (५३०४) भेदाः ।</p>
<p>शुद्धाश्चन्द्रशरा मिश्रा ऋतुनेत्रानलेन्दवः ।<br>
संसृष्टिसङ्करायातास्त्वब्धिखाग्निशराभिधाः ॥ विप्रुद्_२।४३ ॥</p>
<p>तत्र</p>
<p>शुद्धानामेकपञ्चाशद्भेदानां नामधेयनि कथ्यन्ते ।<br>
पदगतार्थान्तरसङ्क्रमिताविवक्षितवाच्यध्वनिः ॥ विप्रुद्_२।४३*१ ॥</p>
<p>वाक्यगतार्थान्तरसङ्क्रमिताविवक्षितवाच्यध्वनिः ॥ विप्रुद्_२।४३*२ ॥</p>
<p>पदगतात्यन्ततिरस्कृताविवक्षितवाच्यध्वनिः ॥ विप्रुद्_२।४३*३ ॥</p>
<p>वाक्यगतात्यन्ततिरस्कृताविवक्षितवाच्यध्वनिः ॥ विप्रुद्_२।४३*४ ॥</p>
<p>पदगतशब्दशक्तिमूलसंलक्ष्यक्रमवस्तुध्वनिः ॥ विप्रुद्_२।४३*५ ॥</p>
<p>पदगतशब्दशक्तिमूलसंलक्ष्यक्रमालङ्कारध्वनिः ॥ विप्रुद्_२।४३*६ ॥</p>
<p>वाक्यगतशब्दशक्तिमूलसंलक्ष्यक्रमवस्तुध्वनिः ॥ विप्रुद्_२।४३*७ ॥</p>
<p>वाक्यगतशब्दशक्तिमूलसंलक्ष्यक्रमालङ्कारध्वनिः ॥ विप्रुद्_२।४३*८ ॥</p>
<p>पदगतस्वतः सिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*९ ॥</p>
<p>पदगतस्वतः सिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*१० ॥</p>
<p>पदगतस्वतः सिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*११ ॥</p>
<p>पदगतस्वतः सिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*१२ ॥</p>
<p>वाक्यगतस्वतः सिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*१३ ॥</p>
<p>वाक्यगतस्वतः सिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*१४ ॥</p>
<p>वाक्यगतस्वतः सिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*१५ ॥</p>
<p>वाक्यगतस्वतः सिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*१६ ॥</p>
<p>प्रबन्धगतस्वतः सिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*१७ ॥</p>
<p>प्रबन्धगतस्वतः सिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*१८ ॥</p>
<p>प्रबन्धगतस्वतः सिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*१९ ॥</p>
<p>प्रबन्धगतस्वतः सिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*२० ॥</p>
<p>पदगतकविप्रौढोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*२१ ॥</p>
<p>पदगतकविप्रौढोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*२२ ॥</p>
<p>पदगतकविप्रौढोक्तिसिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*२३ ॥</p>
<p>पदगतकविप्रौढोक्तिसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*२४ ॥</p>
<p>वाक्यगतकविप्रौढोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*२५ ॥</p>
<p>वाक्यगतकविप्रौढोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*२६ ॥</p>
<p>वाक्यगतकविप्रौढोत्किसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*२७ ॥</p>
<p>वाक्यगतक्रविप्रौढोक्तिसिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*२८॥</p>
<p>प्रबन्धगतकविप्रौढोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*२९ ॥</p>
<p>प्रबन्धगतकविप्रौढोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*३०॥</p>
<p>प्रबन्धगतकविप्रौढोक्तिसिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*३१ ॥</p>
<p>प्रबन्धगतकविप्रौढोक्तिसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*३२॥</p>
<p>पदगतकविनिबद्धोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*३३ ॥</p>
<p>पदगतकविनिबद्धोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*३४ ॥</p>
<p>पदगतकविनिबद्धोक्तिसिद्धार्थशक्तिमूलो ऽलङ्कारेणालङ्कारध्वनिः ॥ विप्रुद्_२।४३*३५ ॥</p>
<p>पदगतकविनिबद्धोक्तिसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*३६ ॥</p>
<p>वाक्यगतकविनिबद्धोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*३७ ॥</p>
<p>वाक्यगतकविनिबद्धोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*३८ ॥</p>
<p>वाक्यगतकविनिबद्धोक्तिसिद्धार्थशक्तिमूलो ऽलङ्कारेण अलङ्कारध्वनिः ॥ विप्रुद्_२।४३*३९॥</p>
<p>वाक्यगतकविनिबद्धोक्तिसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*४० ॥</p>
<p>प्रबन्धगतकविनिबद्धोक्तिसिद्धार्थशक्तिमूलो वस्तुना वस्तुध्वनिः ॥ विप्रुद्_२।४३*४१॥</p>
<p>प्रबन्धगतकविनिबद्धोक्तिसिद्धार्थशक्तिमूलो वस्तुनालङ्कारध्वनिः ॥ विप्रुद्_२।४३*४२॥</p>
<p>प्रबन्धगतकविनिबद्धोक्तिसिद्धार्थशक्तिमूलो ऽलङ्कारेणालङ्कारध्वमिः ॥ विप्रुद्_२।४३*४३ ॥</p>
<p>प्रबन्धगतकविनिबद्धोक्तिसिद्धार्थशक्तिमूलो ऽलङ्कारेण वस्तुध्वनिः ॥ विप्रुद्_२।४३*४४ ॥</p>
<p>प्रबन्धगतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*४५ ॥</p>
<p>वाक्यगतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*४६ ॥</p>
<p>पदगतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*४७ ॥</p>
<p>पदैकदेशगतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*४८ ॥</p>
<p>रचनागतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*४९ ॥</p>
<p>वर्णगतासंलक्ष्यक्रमव्यङ्ग्यो रसादिध्वनिः ॥ विप्रुद्_२।४३*५० ॥</p>
<p>वाक्यगतोभयशक्तिमूलो रसादिध्वनिः ॥ विप्रुद्_२।४३*५१ ॥</p>
<p>तत्र दिङ्मात्रमुदाह्रियते ।</p>
<p>[इइ।५।७अर्थान्तरसङ्क्रमिताविवक्षितवाच्यध्वनिः]</p>
<p>अर्थान्तरसङ्क्रमिताविवक्षितवाच्यध्वनिर्यथा&mdash;</p>
<p>मूर्धानो यूयमास्माकाः किमित्यौन्नत्यमिच्छथ ।<br>
इति प्रतापरुद्रस्य प्रणताः प्रतिपार्थिवाः ॥ विप्रुद्_२।४४ ॥<br>
अत्र आस्माका इति सर्वदैन्यभूमयो वयमीदृशानामस्माकं सम्बन्धिनो यूयमित्यर्थान्तरसङ्क्रमिताविवक्षितवाच्यता ।</p>
<p>[इइ।५।८अत्यन्ततिरस्कृतवात्यध्वनिः]</p>
<p>अत्यन्ततिरस्कृतवाच्यो ध्वनिर्यथा&mdash;</p>
<p>विशदिमविलिप्तवियतो धवलिमपरिपूरिताखिलाशान्ताः ।<br>
विहरन्ति यशः पूरा गौराः श्रीकाकतीन्द्रस्य ॥ विप्रुद्_२।४५ ॥</p>
<p>अत्र विशदिमविलिप्तवियत इत्यत्यन्ततिरस्कृतवाच्यत्वम् ।<br>
अनेनैव क्रमेण वाक्यगतत्वेनाप्युदाहार्यम् ।</p>
<p>[इइ।५।९वस्तुनावस्तुध्वनिः]</p>
<p>अथार्थशक्तिमूलो वस्तुना वस्तुध्वनिर्यथा&ndash;</p>
<p>अब्दानृतून् विना मासान् शुक्लपक्षान् विना तिथीन् ।<br>
रात्रीर्विनापि काङ्क्षन्ति काकतीयरिपुस्त्रियः ॥ विप्रुद्_२।४६ ॥</p>
<p>अत्र ऋतुप्रभृतीनां कामोद्दीपकत्वात् तदभावो रिपुस्त्रीभिराकाङ्क्ष्यत इति प्रतीयते ।<br>
तेन तासां प्रियवियोगरूपं वस्तु व्यज्यते ।<br>
अनेन प्रतापरुद्रस्य सर्वे शत्रवो निहता इति वाच्यादतिशयः ।<br>
तथा प्रियविरहविधुराः शत्रुस्त्रियः कतिपयवत्सरान् जीविताशया प्रथममृतूनामभावं वाञ्छन्ति ।<br>
अनन्तरं तानपि गमयितुमशक्ताः कतिपयमासेषु प्राणान् धारयितुमुद्युक्ता ज्योत्स्नावतां पक्षाणां विनाशं वाञ्छन्ति ।<br>
अनन्तरं मासनप्यपनेतुमपारयन्त्यः कतिपयतिथिषु जीविताशया रात्रीणामसृष्टिमभिलषन्तीति बहुवस्तु वस्तुना व्यज्यते ।</p>
<p>[इइ।५।१०वस्तुनालङकारध्वनिः]</p>
<p>वस्तुनालङकारध्वनिर्यथा&mdash;</p>
<p>दृष्ट्वा काकतिवीररुद्रनृपतेः कीर्त्तिं जगद्व्यापिनीं वस्तुं वाञ्छति शम्भुरत्र शयितुं लक्ष्मीपतिः काङ्क्षति ।<br>
स्नातुं धावति दिव्यतापसगणः संवर्धितुं वार्धयश्चेष्टन्ते सविलासमभ्रमुरपि स्प्रष्टुं शनैरीहते ॥ विप्रुद्_२।४७ ॥</p>
<p>अत्र हरस्य कैलासभ्रान्तिः हरेः क्षीरार्णवभ्रान्तिरित्यादिः भ्रान्तिमदलङ्कारो ब्यज्यते ॥<br>
अलङ्कारेण वस्तुध्वनिर्यथा&mdash;</p>
<p>[इइ।५।११अलङ्कारेणवस्तुध्वनिः]</p>
<p>प्रतापरुद्रस्य रणे कृपाणः सद्यः समुद्यद्रुधिरारुणश्रीः ।<br>
आलम्बते रोषकषायितस्य कालीकटाक्षस्य विजृम्भितानि ॥ विप्रुद्_२।४८ ॥</p>
<p>अत्रालम्बत इति निदर्शनालङ्कारेण सकलरिपुक्षयः क्षणात् कृत इति वस्तु व्यज्यते ॥</p>
<p>[इइ।५।१२अलङ्कारेणालङ्कारध्वनिः]</p>
<p>अलङ्कारेणालङ्कारध्वनिर्यथा&mdash;</p>
<p>काकतीयविभोः कीर्त्तिपुण्डरीके विजृम्भिते ।<br>
धत्ते मधुकरक्रीडां तमालश्यामलं नभः ॥ विप्रुद्_२।४९ ॥</p>
<p>अत्र कीर्त्तिपुण्डरीके नभो भ्रमरक्रीडां धत्त इति निदर्शनालङ्कारेणाश्रयाश्रयिणोरनानुगुण्यरूपो ऽधिकालङ्कारो व्यज्यते ।<br>
आश्रयस्य कीर्त्तिपुण्डरीकस्य वैपुल्यं अमरसादृश्यप्रतिपादनेनाल्पत्वं च नभसः प्रतीयते ।<br>
एषु स्वतः सिद्धार्थशक्तिमूलत्वम् ।</p>
<p>अथ कविप्रौढोक्तिसिद्धार्थशक्तिमूलो वस्तुध्वनिर्यथा&mdash;</p>
<p>श्रावं श्रावं खुरलिविहरत्कार्त्तिकेयेषुजातच्-<br>
छिद्रच्छद्मश्रवणपदवीचारिणीं चारणौधैः ।<br>
शश्वद्गीतां भुवनमहितां काकतीन्द्रस्य कीर्त्तिं<br>
कौञ्चक्ष्माभृद् भवति महतो विस्मयान्निश्चलाङ्गः ॥ विप्रुद्_२।५० ॥</p>
<p>अत्र प्रतापरुद्रस्य कीर्त्तिः स्थावराणायपि विस्मयकारिणीति वस्तु व्यज्यते ॥</p>
<p>[इइ।५।१३वस्तुनालङ्कारध्वनिः]</p>
<p>वस्तुनालङ्कारध्वनिर्यथा&mdash;</p>
<p>वीररुद्रभटान् दृष्ट्वा जयलक्ष्मीवृतान् रणे ।<br>
कर्षन्त्यरिवधूकेशान् कानने कण्टकिद्रुमाः ॥ विप्रुद्_२।५१ ॥</p>
<p>अत्र जयलक्ष्मीसमालिङ्गितान् वीररुद्रभटान् दृष्ट्वा समदना इव कण्टकिद्रुमाः शत्रुवधूकेशान् कर्षन्तीवेत्युत्प्रेक्षा व्यज्यते ।</p>
<p>[इइ।५।१४अलङकारेणवस्तुध्वनिः।</p>
<p>अलङ्कारेण वस्तुध्वनिर्यथा&mdash;</p>
<p>ओसरै सहीहि समं लज्जा वहुआए सिढिलमाणाए ।<br>
अप्पग्गहणभयेण व्व सविहगए मणोहरे दैए ॥ विप्रुद्_२।५२ ॥</p>
<p>(अपसरति सखीभिः समं लज्जा वध्वाः शिथिलमानायाः ।<br>
आत्मग्रहणभयेनेव सविधगते मनोहरे दयिते) ॥</p>
<p>अत्रोत्प्रेक्षयाऽलिङ्गनरूपं वस्तु व्यज्यते ॥</p>
<p>[इइ।५।१५अलङ्कारेणालङारध्वनिः]</p>
<p>अलङ्कारेणालङ्कारध्वनिर्यथा&mdash;</p>
<p>अभयं याचमानानां काकतीयेन्द्रविद्विषाम् ।<br>
रक्षां नाङ्गीकरोतीव वनं शाखाग्रकम्पनैः ॥ विप्रुद्_२।५३ ॥</p>
<p>अत्र नाङ्गीकरोतीवेत्युत्प्रेक्षया प्रतापरुद्रशत्रूणां रक्षणं कर्तुं वनमपि बिभेतीवेत्युत्प्रेक्षा व्यज्यते ।</p>
<p>कविनिबद्धवक्तृप्रौढोक्तिसिद्धार्थशक्तिमूलो वस्तुना वस्तुध्वनिर्यथा&mdash;</p>
<p>अजह तह व होदु अज्जा णरणाह करेहि रक्खणं ससिणो ।<br>
जं ताए कडखुक्का आणत्ता तं मसीकादुं ॥ विप्रुद्_२।५४ ॥</p>
<p>(अयथा तथा वा भवत्वार्या नरनाथ कुरु रक्षणं शशिनः ।<br>
यत्तया कटाक्षोल्का आज्ञप्ता तं मषीकर्तुम्) ॥</p>
<p>अत्र विरहातुरा आर्या चन्द्रिकामसहमाना रोषोज्ज्वलितया कटाक्षोल्कया चन्द्रं मषीकरोति स रक्षणीय इत्यनेन वस्तुना इतः परं सा जीवितं धारयितुमशक्ता, अधुनैव त्वया समागन्तव्यमिति वस्तु व्यज्यते ॥</p>
<p>[इइ।५।१६वस्तुवालङ्कारध्वनिः]</p>
<p>वस्तुनालङ्कारध्वनिर्यथा&mdash;</p>
<p>कस्त्वं शुभ्राखिलाङ्गश्चरसि, ननु यशो वीररुद्रस्य वर्त्ते को ऽयं ते दिव्यदेहः स्फुरति परिसरे, मत्सुहृत् तत्प्रतापः ।<br>
प्रच्छाद्यालं स्फुरद्भिः कुमुदसरसिजैः ख्यापितं वः स्वरूपं सोमाकारै स्वागतं वामवधिगिरिरहं कल्पितो निस्तमस्कः ॥ विप्रुद्_२।५५ ॥</p>
<p>अत्र प्रतापरुद्रयशः प्रतापयोः सोमार्कसादृश्यप्रतीतेरुपमा व्यज्यते ।</p>
<p>[इइ।५।१७अलङ्कारेणालङ्कारध्वनिः]</p>
<p>अलङ्कारेणालङ्कारध्वनिर्यथा&mdash;</p>
<p>उवह हऌआ वहुआए तह आरूढो वि णिभ्भरो माणो ।<br>
णिवैसमाअमलम्भमसञ्जाअभओ व्व ओसरै ॥ विप्रुद्_२।५६ ॥</p>
<p>(पश्यत हला वध्वास्तथा रूढो ऽपि निर्भरो मानः ।<br>
नृपतिसमागमसम्भ्रमसञ्जातभय इवापसरति) ॥</p>
<p>अत्रोत्प्रेक्षया प्रियप्रार्थनां विनैव मानिनीमनः प्रसन्नमिति विभावनालङ्कारो व्यज्यते ॥</p>
<p>[इइ।५।१८अलङारेणवस्तुध्वनिः]</p>
<p>अलङ्कारेण वस्तुध्वनिर्यथा&mdash;</p>
<p>अप्राप्य सेवावसरं नाथ कान्तावृतस्य ते ।<br>
त्वत्कीर्त्तिं सेवमानेव श्यामा सर्वाङ्गपाण्डुरा ॥ विप्रुद्_२।५७ ॥</p>
<p>अत्र सेवमानेवेत्युत्प्रेक्षया सर्वथा स्वीकार्यत्वादिरूपं वस्तु व्यज्यते ॥</p>
<p>एवं प्रबन्धादिगतत्वेन यथासम्भवमुदाहरणानि द्रष्टव्यानि ; विस्तरभयादिह नोक्तानि ॥</p>
<p>अथ शब्दशक्तिमूलध्वनिः ।<br>
स च वस्त्वलङ्कारगतत्वेन द्विविधः ।</p>
<p>तथा चोक्तम्&mdash;</p>
<p>&ldquo;अलङ्कारो ऽथ वस्त्वेव शब्दाद्यत्रावभासते ।<br>
प्रधानत्वेन स ज्ञेयः शब्दशक्त्युद्भवो द्विधा ॥<br>
ऽ; इति ।</p>
<p>[इइ।५।१९ अलङ्कारध्वनिः]</p>
<p>तत्रालङ्ङ्कारध्वनिर्यथा&mdash;</p>
<p>एसो सच्चं राओ सामा खु तुमं समाअमो दोण्णं ।<br>
किं उण ण पदोसकहा दीसः एदं खु अच्चरिअं ॥ विप्रुद्_२।५८ ॥</p>
<p>(एष सत्यं राजा श्यामा खलु त्वं समागमो द्वयोः ।<br>
किं पुनर्न प्रदोषकथा दृश्यते एतत्खल्वाश्चर्यम्) ॥</p>
<p>अत्र प्रकरणेन कान्तानृपवाचकाभ्यां श्यामाराजशब्दाभ्यां निशाचन्द्रप्रतीतेरुपमा व्यज्यते ॥</p>
<p>[इइ।५।२०वस्तुध्वनिः]</p>
<p>वस्तुध्वनिर्यथा&mdash;</p>
<p>कान्तारवाससन्तप्ताः संशृणुध्वं हितादितः ।<br>
कुरुध्वमधुना राजपादसेवां नरेश्वराः ॥ विप्रुद्_२।५९ ॥</p>
<p>अत्र राजपादसेवामिति शब्दशक्त्या प्रकृतस्य प्रतापरुद्रस्य प्रतीतिः प्रकरणाज्जायते ।<br>
अनेन प्रतापरुद्रस्य सेवा कर्तव्या किमरण्यवासेन सन्तप्ता इति वस्तु व्यज्यते ॥</p>
<p>[इइ।५।२१उभयशक्तिमूलध्वनिः]</p>
<p>उभयशक्तिमूलध्वनिर्यथा&mdash;</p>
<p>जिष्णुरेष भुजस्तम्भजृम्भमाणाद्भुतायुधः ।<br>
मुञ्चन्तु क्ष्माभृतः सर्वे निजपक्षविजृम्भितम् ॥ विप्रुद्_२।६० ॥</p>
<p>अत्र क्ष्माभृतो निजपक्षविजृम्भितं मुञ्चन्तु, जिष्णुरेष इत्यत्र शब्दशक्तिमूलता ।<br>
भुजस्तम्भजम्भमाणाद्भुतायुध इत्यत्रार्थशक्तिमूलता ॥</p>
<p>असंलक्ष्यक्रमव्यङ्ग्यो रसादिध्वनिः ।<br>
तथा चोक्तं शृङ्गारतिलके&mdash;</p>
<p>&ldquo;रसभावतदाभासभावशान्त्यादिरक्रमः ।<br>
भिन्नो रसाद्यलङ्कारादलङ्कार्यतया स्थितः ॥<br>
ऽ; इति ।</p>
<p>रसभावोदाहरणं तत्स्वरूपनिरूपणप्रपञ्चे रसप्रकरणे भविष्यति ॥</p>
<p>गुणीभूतव्यङ्ग्यम् अष्टविधं निरूप्यते ।<br>
गुणीभूतव्यङ्ग्यं मध्यमं काव्यमष्टविधम् ।</p>
<p>तथा चोक्तं काव्यप्रकाशे&mdash;</p>
<p>&ldquo;अगूढमपरस्याङ्गं वाच्यसिद्ध्यङ्गमस्फुटम् ।<br>
सन्दिग्धतुल्यप्राधान्ये काक्वाक्षिप्तमसुन्दरम् ॥<br>
ऽ; इति ।</p>
<p>[इइ।५।२२ अगूढम्]</p>
<p>कामिनीकुचकलशवद् गूढस्यैव चमत्कारकारित्वादगूढव्यङ्ग्यं मध्यमं काव्यम् ।<br>
यथा&mdash;</p>
<p>औन्नत्यं यदि वर्ण्यते शिखरिणः क्रध्यन्ति नीचैः कृता गाम्भीर्यं यदि कीर्त्त्यते जलधयः क्षुभ्यन्ति गाधीकृताः ।<br>
तत् त्वां वर्णयितुं बिभेमि यदि वा जातो ऽस्म्यगस्त्यः स्थितस्त्वत्पार्श्वे गुणरत्नरोहणगिरे श्रीवीररुद्रप्रभो ॥ विप्रुद्_२।६१ ॥</p>
<p>अत्र &ldquo;यदि वा जातो ऽस्म्यगस्त्यः स्थितःऽ; इत्यनेन जलनिधिपर्वतेभ्यो न बिभेमीति व्यङ्ग्यमगूढम् ॥</p>
<p>[इइ।५।२३ अपरस्याङ्गम्]</p>
<p>अपरस्याङ्गम्, यत्र रसादे रसादिरङ्गं तदपि गुणीभूतव्यङ्ग्यमेव ।</p>
<p>यथा&mdash;</p>
<p>वीतव्रीडमपास्तमानमुदयद्वैस्वर्यमाविर्भवत्स्वेदं निर्भरगात्रवेपथु मिलन्मूर्च्छं गलद्बाष्पकम् ।<br>
सञ्जातप्रलयं च काकतिमहीनाथ ! स्मरोद्वेजिता भूपाः शैलगुहासु यान्ति विजनं भीत्या समालिङ्गिताः ॥ विप्रुद्_२।६२ ॥</p>
<p>अत्र शृङ्गारस्य भयरसाङ्गत्वम् ।</p>
<p>[इइ।५।२४ वाच्यसिध्यङ्गम्]</p>
<p>वाच्यसिद्ध्यङ्गं यथा&mdash;</p>
<p>करालः काकतीन्द्रस्य करवालनवाम्बुदः ।<br>
धारया शमयत्युग्रं प्रतापज्वलनं द्विषाम् ॥ विप्रुद्_२।६३ ॥</p>
<p>अत्र जलधारा व्यङ्ग्या ।<br>
सा च करवालनवाम्बुद इत्यस्य वाच्यभूतस्य रूपकस्य सिद्धिकृदिति गुणीभूतव्यङ्ग्यम् ॥</p>
<p>[इइ।५।२५ अस्फुठम्]</p>
<p>अस्फुटं यथा&mdash;<br>
वीररुद्रकृपाणस्य महिमा को ऽप्यनङ्कुशः ।<br>
प्रसूते कीर्त्तिगङ्गां यः पीत्वा द्विषदसृङ्नदीम् ॥ विप्रुद्_२।६४ ॥</p>
<p>अत्र कृपाणस्य जह्नोराधिक्यप्रतिपादनाद् व्यतिरेकः परमस्फुटः प्रतीयते ॥</p>
<p>[इइ।५।२६ सन्दिग्धप्राधान्यम्]</p>
<p>सन्दिग्धप्रधान्यं यथा&mdash;</p>
<p>काकतिक्ष्मापतेर्दृष्टिरनुरागतरङ्गिता ।<br>
लग्ना कल्हारमालेव वध्वास्तुङ्गे कुचद्वये ॥ विप्रुद्_२।६५ ॥</p>
<p>अत्रालिङ्गनेच्छायां वाक्यविश्रान्तिरथवा स्तनमण्डलालोक एवेति सन्देहः ॥</p>
<p>[इइ।५।२७ तुल्यप्राधान्यम्]</p>
<p>तुल्यप्राधान्यं यथा&mdash;</p>
<p>नृपाः प्रतापरुद्रस्य निषेवध्वं पदाम्बुजे ।<br>
अन्यथास्य मनस्तादृक्प्रसादं कलुषायते ॥ विप्रुद्_२।६६ ॥</p>
<p>अत्र प्रतापरुद्रस्य पादसेवा यदि त्यज्यते तदानीं नगरेषु वासो दुर्लभ इति व्यङ्ग्यार्थस्य वाच्यस्य च समं प्राधान्यम् ॥</p>
<p>[इइ।५।२८ अनुसन्धानम्]</p>
<p>असुन्दरं यथा&mdash;</p>
<p>एअसिलामहिलाणं सोऊण णरेन्ददस्सणामोअं ।<br>
गुरुअणणिअन्तिआए वहुआए सामलं वअणं ॥ विप्रुद्_२।६७ ॥</p>
<p>(एकशिलामहिलानां श्रुत्वा नरेन्द्रदर्शनामोदम् ।<br>
गुरुजननियन्त्रिताया वध्वाः श्यामलं वदनम्) ॥</p>
<p>अत्र नरेन्द्रदर्शननिमित्तं हर्षमुत्पश्यन्त्या वध्वा मुखं श्यामलमिति वाच्यस्यैव चारुत्वम् ।<br>
गुरुजननियन्त्रिताहं नरेन्द्रं द्रष्टुं न गतवत्यस्मि इति व्यङ्ग्यार्थस्याचारुत्वम् ॥</p>
<p>[इइ।५।२८ कावाक्षिप्तम्]</p>
<p>यत्र काक्वार्ऽथान्तरमाक्षिप्यते, तदपि गुणीभूतव्यङ्ग्यमेव ।</p>
<p>यथा&mdash;</p>
<p>पिअसहि कहेहि अहिआ खोणी लच्छी सरस्सई मज्झा ।<br>
जां बहु मण्णै सोअं णरणाहो गुणविसेसण्णो ॥ विप्रुद्_२।६८ ॥</p>
<p>(प्रियसखि कथयाधिका क्षोणी लक्ष्मीः सरस्वती मत्तः ।<br>
यां बहु मन्यते सो ऽयं नरनाथो गुणविशेषज्ञः) ॥</p>
<p>अत्र क्षोणी मदधिकेति काकुकल्पनयाधिका न भवतीति वस्तु व्यज्यते ॥</p>
<p>चित्रं तु काव्यं शब्दार्थालङ्कारचित्रतया बहुविधम् ।<br>
तत्प्रपञ्चो ऽप्यलङ्कारप्रकरणे व्यक्तीभविष्यति ॥</p>
<p>इइ।६ ॥<br>
महाकाव्योपकाव्यादिप्रबन्धनिरूपणम् ॥</p>
<p>अथ महाकाव्यादयः प्रबन्धा निरूप्यन्ते ।</p>
<p>नगरार्णवशैलर्तुचन्द्रार्कोदयवर्णनम् ।<br>
उद्यानसलिलक्रीडामधुपानरतोत्सवाः ॥ विप्रुद्_२।६९ ॥</p>
<p>विप्रलम्भो विवाहश्च कुमारोदयवर्णनम् ।<br>
मन्त्रदूतप्रयाणाजिनायकाभ्युदया अपि ॥ विप्रुद्_२।७० ॥</p>
<p>एतानि यत्र वर्ण्यन्ते तन्महाकाव्यमुच्यते ।<br>
एषामष्टादशानां यैः कौश्चिदूनमपीष्यते ॥ विप्रुद्_२।७१ ॥</p>
<p>तत्त्रिविधम् ।</p>
<p>गद्यमयं पद्यमयमुभयमयं चेति ॥ विप्रुद्_२।७२अब् ॥</p>
<p>अपादः पदसङ्घातो गद्यं ; पद्यं चतुष्पदम् ।</p>
<p>गद्यकाव्यं कादम्बर्यादि ।<br>
पद्यकाव्यं रघुवंशादि ।</p>
<p>असर्गबन्धमपि यदुपकाव्यमुदीर्यते ॥ विप्रुद्_२।७२च्द् ॥</p>
<p>असर्गबन्धं सूर्यशतकादि ।</p>
<p>गद्यपद्यमयं काव्यं चम्पूरित्यभिधीयते ।<br>
वक्त्रं चापरवक्त्रं च सोच्छ्वासत्वं च भेदकम् ॥ विप्रुद्_२।७३ ॥</p>
<p>वर्ण्यते यत्र काव्यज्ञैरसावाख्यायिका मता ।<br>
यत्र वक्त्रापरवक्त्रनामानौ वृत्तविशेषौ वर्ण्येते सोच्छ्रवासपरिच्छिन्नाऽख्यायिका हर्षचरितादि ।</p>
<p>(कोशान्तरे वाक्यमिदं नोपलभ्यते । )</p>
<p>इइ।७ क्षुद्रप्रबन्धनिरूपणम् ॥</p>
<p>अथ क्षुद्राः प्रबन्धा निरूप्यन्ते ।</p>
<p>[इइ।७।१ उदाहरणम्]</p>
<p>येन केनापि तालेन गद्यपद्यसमन्वितम् ॥ विप्रुद्_२।७४ ॥</p>
<p>जयत्युपक्रमं मालिन्यादिप्रासविचित्रितम् ।<br>
तदुदाहरणं नाम विभक्त्यष्टकसंयुतम् ॥ विप्रुद्_२।७५ ॥</p>
<p>यत्रादौ जयत्युपक्रमं मालिन्यादिवृत्तं रम्यं पद्यं निबध्यते, अनन्तरम् &ldquo;अपि चऽ; इत्युपक्रमाण्यष्टवाक्यानि सप्रासानि सतालानि प्रतिविभक्ति निबध्यन्ते, अनन्तरं विभक्त्याभासाः, तत् उदाहरणम् ।</p>
<p>[इइ।७।२ चक्रवालकम्]</p>
<p>सम्बोधनविभक्त्या यत् प्रचुरं पद्यपूर्वकम् ।<br>
विमुक्तपुनराकृष्टशब्दं स्याच्चक्रवालकम् ॥ विप्रुद्_२।७६ ॥</p>
<p>आद्यन्तपद्यसंयुक्ता संस्कृतप्राकृतात्मिका ।<br>
अष्टभिर्वा चतुर्भिर्वा वाक्यैः स्कन्धसमन्विता ॥ विप्रुद्_२।७७ ॥</p>
<p>[इइ।७।३ भोगावली]</p>
<p>प्रतिस्कन्धं भिन्नवाक्यरीतिर्देवनृपोचिता ।<br>
सर्वतो देवशब्दादिरेषा भोगावली मता ॥ विप्रुद्_२।७८ ॥</p>
<p>[इइ।७।४ बिरुदावलि]</p>
<p>वर्ण्यमानाङ्कबिरुदवर्णनप्रचुरोज्ज्वला ।<br>
वाक्याडम्बरसंयुक्ता सा मता बिरुदावली ॥ विप्रुद्_२।७९ ॥</p>
<p>[इइ।७।५ तरावलि]</p>
<p>ताराणां सङ्ख्यया पद्यैर्युक्ता तारावली मता ।</p>
<p>एवं कविप्रौढोक्तिसिद्धाः क्षुद्राः प्रबन्धा यथासम्भवमूह्याः ।<br>
अथैतेषामुदाहरणानि विस्तरभयादिह नोक्तानि ॥</p>
<p>इति श्रीविद्यानाथविरचिते प्रतापरुद्रयशोभूषणे ऽलङ्कारशास्त्रे काव्यप्रकरणं समाप्तम् ॥</p>
<hr>
<p>॥ अथ नाटकप्रकरणम् ॥</p>
<p>॥ अथ नाट्यप्रधानाः प्रबन्धा निरूप्यन्ते ॥</p>
<p>[इइइ।१।१ नाट्यस्वरूपम्]</p>
<p>तत्र नाट्यस्वरूपं निरूप्यते ।</p>
<p>चतुर्विधैरभिनयैः सात्त्विकाङ्गिकपूर्वकैः ।<br>
धीरोदात्ताद्यवस्थानुकृतिर्नाट्यं रसाश्रयम् ॥ विप्रुद्_३।०।१ ॥</p>
<p>भावाश्रयं तु नृत्त्यं स्यान्नृत्तं ताललयान्वितम् ।</p>
<p>एषा दशरूपकोक्ता प्रक्रिया ।<br>
नृत्त्यनृतूयोर्नाटकाद्यङ्गत्वादिह स्वरूपनिरूपणं कृतम् ।</p>
<p>तथोक्तं ऽदशरूपकेऽ&mdash;</p>
<p>&ldquo;मधुरोद्धतभेदेन तद्द्वयं द्विविधं पुनः ।<br>
लास्यताण्डवरूपेण नाटकाद्युपकारकम् ॥<br>
ऽ; इति ।</p>
<p>तेन नाट्येन दश रूपकाणि भवन्ति ।</p>
<p>[इइइ।१।२ दशविधरूपकनिर्देशाः]</p>
<p>नाटकं सप्रकरणं भाणः प्रहसनं डिमः ।<br>
व्यायोगसमवाकारौ वीथ्यङ्केहामृगा दश ॥ विप्रुद्_३।०।२ ॥</p>
<p>नाट्याश्रयत्वेनाभेद इति शङ्का न युज्यते ।<br>
वस्तुनेतृरसास्तेषां रूपकाणां हि भेदकाः ॥ विप्रुद्_३।०।३ ॥</p>
<p>वस्तु त्रिविधम्&mdash;प्रख्यातम्, उत्पाद्यम्, मिश्रं चेति ।<br>
तथोक्तं ऽदशरूपकेऽ&mdash;</p>
<p>&ldquo;प्रख्यातोत्पाद्यमिश्रत्वभेदात् तत्त्रिविधं मतम् ऽ; इति ।</p>
<p>[इइइ।१।३ दशविधरूपरकाण्णां इतिवृत्तादयः]</p>
<p>इतिहासनिबन्धनं प्रख्यातम्, कविकल्पितमुत्पाद्यम्, सङ्करायत्तं मिश्रं चेति एवमादिवस्तुभेदान्नायकभेदात् रूपकाणां परस्परं भेदः ।<br>
तथा हि&mdash;नाटके प्रख्यातमितिवृत्तम्, धीरोदात्तो नायकः, शृङ्गारवीररसयोरन्यतरस्य प्राधान्यम्, अन्येषां रसानामङ्गत्वेनानुप्रवेशः ।<br>
प्रकरणे उत्पाद्यमितिवृत्तम्, धीरशान्तो नायकः, शृङ्गाररसस्यैव प्राधान्यम् ।<br>
भाणे उत्पाद्यमितिवृत्तम्, धूर्तविटो नायकः, शृङ्गारवीरयोः सूचनामात्रसारता ।<br>
प्रहसने कल्प्यमितिवृत्तम्, पाषण्डप्रभृतयो नायकाः, हास्यरसः प्रधानम् ।<br>
डिमे प्रख्यातमितिवृत्तम्, देवगन्धर्वपिशाचादयो धीरोद्धता नायकास्ते षोडश, रौद्ररसः प्रधानम्, वीरशृङ्गारयोरनुप्रवेशः ।<br>
व्यायोगे प्रख्यातमितिवृत्तम्, धीरोद्धतो नायकः, वीररसः प्रधानम् ।<br>
समवकारे देवासुरादयो द्वादश नायकाः, वीररसः प्रधानम्, कल्पितमितिवृत्तं प्रसिद्धं वा ।<br>
वीथ्यां कल्पितमितिवृत्तम्, धीरोद्धतो नायकः, शृङ्गाररसस्य सूचनामात्रसारता ।<br>
अङ्के प्रख्यातमितिवृत्तम्, प्राकृतजनो नायकः, करुणरसः प्रधानम्, ईहामृगे मिश्रमितिवृत्तम्, धीरोद्धतो नायकः, शृङ्गाररसस्याभासत्वम् ।</p>
<p>[इइइ।१।४ द।रू। सामग्री]</p>
<p>अथ तेषां सामग्री निरूप्यते ।<br>
तत्र पञ्च सन्धयः ।<br>
तथा चोक्तं दशरूपके&mdash;</p>
<p>&ldquo;मुखं प्रतिमुखं गर्भः सावमर्शोपसंहृतिःऽ; इति ।</p>
<p>[इइइ।१।५। सन्धिपञ्चकविवेचनम्]</p>
<p>सन्धिर्नामैकेन प्रयोजनेनान्वितानां कथानामवान्तरप्रयोजनसम्बन्धः ।<br>
तत्रारम्भबीजसम्बन्धो मुखसन्धिः ।<br>
प्रयत्नबिन्दुसम्बन्धः प्रतिमुखसन्न्धिः ।<br>
प्राप्त्याशापताकयोः सम्बन्धो गर्भसन्धिः ।<br>
नियताप्तिप्रकर्योः सम्बन्धो विमर्शसन्धिः ।<br>
फलागमकार्ययोः सम्बन्धो निर्वहणसन्धिः ।<br>
तथा चोक्तं दशरूपके&mdash;</p>
<p>&ldquo;बीजबिन्दुपताकाख्यप्रकरीकार्यलक्षणाः ।<br>
आरम्भयत्नप्राप्त्याशानियताप्तिफलागमाः ॥<br>
अर्थप्रकृतयः पञ्च पञ्चावस्थासमन्विताः ।<br>
यथासङ्ख्येन जायन्ते मुखाद्याः पञ्च सन्धयः ॥<br>
ऽ; इति ।</p>
<p>अथारम्भादीनां लक्षणं निरूप्यते&mdash;</p>
<p>औत्सुक्यमात्रमारम्भः फललाभाय भूयसे ।<br>
प्रयत्नस्तु फलप्राप्तौ व्यापारो ऽतित्वरान्वितः ॥ विप्रुद्_३।०।४ ॥</p>
<p>उपायापायङ्काभ्यां प्राप्त्याशा कार्यसम्भवः ।<br>
अपायाभावतः कार्यनिश्चयो नियताप्तिका ॥ विप्रुद्_३।०।५ ॥</p>
<p>समग्रफलसम्पत्तिः फलागम उदाहृतः ।</p>
<p>अथ बीजादिपञ्चकं निरूप्यते&mdash;</p>
<p>स्तोकोद्दिष्टः कार्यहेतुर्बीञ्जं विस्तार्यनेकधा ॥ विप्रुद्_३।०।६ ॥</p>
<p>अवान्तरार्थविच्छेदे बिन्दुरच्छेदकारणम् ।<br>
प्रतिपाद्यकथाङ्गं स्यात् पताका व्यापिनी कथा ॥ विप्रुद्_३।०।७ ॥</p>
<p>अव्यापिनी प्रकरिका कार्यं निर्वाहकृत् फले ॥ विप्रुद्_३।०।८अब् ॥</p>
<p>[इइइ।२ मुखसन्धिः]</p>
<p>अथ मुखं निरूप्यते&mdash;</p>
<p>मुखं बीजसमुत्पत्तिर्नानार्थरससम्भवा ॥ विप्रुद्_३।०।८च्द् ॥</p>
<p>अङ्गानि द्वादशैतस्य बीजारम्भसमन्वयात् ॥ विप्रुद्_३।०।९अब् ॥</p>
<p>बीजारम्भानुगुण्येन मुखसन्धेरङ्गानि प्रयोक्तव्यानि ।</p>
<p>उपक्षेपः परिकरः परिन्यासो विलोभनम् ॥ विप्रुद्_३।०।९च्द् ॥</p>
<p>युक्तिः प्राप्तिः समाधानं विधानं परिभावना ।<br>
उद्भेदभेदकरणान्यन्वर्थानि यथाक्रमम् ॥ विप्रुद्_३।०।१० ॥</p>
<p>यथाक्रममेषां स्वरूपं निरूप्यते&mdash;</p>
<p>बीजन्यास उपक्षेपः ।<br>
बीजस्य बहूकरणं परिकरः ।<br>
बीजनिष्पत्तिः परिन्यासः ।<br>
बीजगुणवर्णनं विलोभनम् ।<br>
बीजानुकूलसङ्घटनप्रयोजनविचारो युक्तिः ।<br>
बीजसुखागमः प्राप्तिः ।<br>
बीजसन्निधानं समाधानम् ।<br>
बीजसुखदुः खहेतुर्विधानम् ।<br>
बीजविषयाश्चर्यावेशः परिभावना ।<br>
गूढबीजप्रकाशनमुद्भेदः ।<br>
बीजानुगुणप्रोत्साहनं भेदः ।<br>
बीजानुगुणप्रस्तुतकार्यारम्भः करणम् ।<br>
एतानि द्वादश मुखसन्धेरङ्गानि ।<br>
एतेषां मध्ये उपक्षेपपरिकरपरिन्यासयुक्त्युद्भेदसमाधानानामावश्यकत्वम् ।</p>
<p>[इइइ।३ प्रतिमुखसन्धिः]</p>
<p>अथ प्रतिमुखसन्धिः&mdash;</p>
<p>लक्ष्यालक्ष्यस्य बीजस्य व्यक्तिः प्रतिमुखं मतम् ।<br>
बिन्दुप्रयत्नानुगमादङ्गान्यस्य त्रयोदश ॥ विप्रुद्_३।०।११ ॥</p>
<p>बिन्दुप्रयत्नानुगुण्येन प्रतिमुखसन्धेरङ्गानि प्रयोक्तव्यानि ।</p>
<p>विलासः परिसर्पश्च विधूतं शमनर्मणी ।<br>
नर्मद्युतिः प्रगमनं निरोधः पर्युपासनम् ॥ विप्रुद्_३।०।१२ ॥</p>
<p>वज्रं पुष्पमुपन्यासो वर्णसंहार इत्यपि ॥ विप्रुद्_३।०।१३अब् ॥</p>
<p>एषां स्वरूपं निरूप्यते&mdash;</p>
<p>सम्भोगविषयमनोरथो विलासः ।<br>
दृष्टनष्टपदार्थानुसरणं परिसर्पः ।<br>
अनिष्टवस्तुविक्षेपो विधूतम् ।<br>
अरत्युपशमनं शमः ।<br>
परिहासवचनं नर्म ।<br>
अनुरागोद्धाटनोत्था प्रीतिर्नर्मद्युतिः ।<br>
उत्तरोत्तरवाक्यैरनुरागबीजप्रकाशनं प्रगमनम् ।<br>
छद्मना हितागमननिरोधनं निरोधः ।<br>
इष्टजनानुनयः पर्युपासनम् ।<br>
प्रमुखनिष्ठुरवचनं वज्रम् ।<br>
अनुरागप्रकाशनविशिष्टवचनं पुष्पम् ।<br>
अनुरागहेतुवाक्यरचनोपन्यासः ।<br>
चतुर्वर्णनिर्वर्णतं वर्णसंहारः ।<br>
एतेषां मध्ये परिसर्पप्रगमनवज्रोपन्यासपुष्पाणां प्राधान्यम् ।</p>
<p>[इइइ।४ गर्भसन्धिः]</p>
<p>अथ गर्भसन्धिः&mdash;</p>
<p>गर्भस्तु दृष्टनष्टस्य बीजस्यान्वेषणं मुहुः ॥ विप्रुद्_३।०।१३च्द् ॥</p>
<p>अस्याप्त्याशापताकानुगुण्येनाङ्गोपकल्पनम् ॥ विप्रुद्_३।०।१४अब् ॥</p>
<p>पताकाप्राप्त्याशानुगुण्येन गर्भसन्धेरङ्गानि प्रयोक्तव्यानि ।</p>
<p>अभूताहरणं मार्गो रूपोदाहरणक्रमाः ॥ विप्रुद्_३।०।१४च्द् ॥</p>
<p>सङ्ग्रहश्चानुमानं च तोटकाधिबधे तथा ।<br>
उद्वेगसम्भ्रमाक्षेपा द्वादशाङ्गान्यनुक्रमात् ॥ विप्रुद्_३।०।१५ ॥</p>
<p>एषां स्वरूपं निरूप्यते&mdash;</p>
<p>प्रस्तुतोपयोगिच्छद्माचरणमभूताहरणम् ।<br>
तत्त्वार्थानुकीर्तनं मार्गः ।<br>
वितर्कप्रतिपादनावाक्यं रूपम् ।<br>
प्रस्तुतोत्कर्षाभिधानमुदाहृतिः ।<br>
सञ्चिन्तितार्थप्राप्तिः क्रमः ॥<br>
प्रस्तुतोपयोगिसामदानवचनं सङ्ग्रहः ।<br>
(प्रस्तुतोपयोगिसमाधानवाक्यमिति पाठान्तरम् ॥)॥<br>
लिङ्गादभ्यूहनमनुमानम् ।<br>
रोषसम्भ्रमवचनं तोटकम् ।<br>
इष्टजनातिसन्धानमधिबलम् ।<br>
अपकारिजनाद् भयमुद्वेगः ।<br>
शङ्कात्रासौ च सम्भ्रमः ।<br>
इष्टार्थोपायानुसरणमाक्षेपः ।<br>
एतेषां मध्ये ऽभूताहरणमार्गतोटकाधिबलाक्षेपाणां प्राधान्यम् ।</p>
<p>[इइइ।५ विमर्शसन्धिः]</p>
<p>अथ विमर्शसन्धिः&mdash;</p>
<p>गर्भसन्धौ प्रसिद्धस्य बीजार्थस्यावमर्शनम् ।<br>
हेतुना येन केनापि विमर्शः सन्धिरिष्यते ॥ विप्रुद्_३।०।१६ ॥</p>
<p>नियताप्तिप्रकर्युक्तेरङ्गान्यत्र त्रयोदश ॥ विप्रुद्_३।०।१७अब् ॥</p>
<p>नियताप्तिप्रकर्यानुगुण्येन विमर्शसन्धेरङ्गानि प्रयोक्तव्यानि ।</p>
<p>तत्रापवादः सम्फेटो विद्रवद्रवशक्तयः ॥ विप्रुद्_३।०।१७च्द् ॥</p>
<p>द्युतिः प्रसङ्गश्चलनं व्यवसायो निरोधनम् ।<br>
प्ररोचनं विचलनमादानं तु त्रयोदश ॥ विप्रुद्_३।०।१८ ॥</p>
<p>एतेषां स्वरूपं निरूप्यते&mdash;</p>
<p>दोषप्रख्यापनमपवादः ।<br>
रोषसम्भाषणं सम्फेटः ।<br>
वधबन्धादिकं विद्रवः ।<br>
गुरुतिरस्कृतिर्द्रवः ।<br>
विरोधशमनं शक्तिः ।<br>
तर्जनोद्वेजने द्युतिः ।<br>
गुरुकीर्तनं प्रसङ्गः ।<br>
उपमानं चलनम् ।<br>
स्वशक्तिप्रशंसनं व्यवसायः ।<br>
क्रोधसंरब्धानामन्योन्यविक्षेपो निरोधनम् ।<br>
सिद्धवद्भाविश्रेयः कथनं प्ररोचनम् ।<br>
स्वगुणाऽविष्करणं विचलनम् ।<br>
कार्यसङ्ग्रह आदानम् ।<br>
एतेषां मध्ये अपवादशक्तिव्यवसायप्ररोचनादानानां प्राधान्यम् ॥</p>
<p>[इइइ।६निर्वहरणसन्धिः]</p>
<p>अथ निर्वहणसन्धिः&mdash;</p>
<p>बीजवन्तो मुखाद्यर्था विप्रकीर्णा यथायथम् ।<br>
ऐकार्थ्यमुपनीयन्ते यत्र निर्वहणं हि तत् ॥ विप्रुद्_३।०।१९ ॥</p>
<p>फलाप्तिकार्यानुगुण्यादङ्गान्यस्य चतुर्दश ॥ विप्रुद्_३।०।२०अब् ॥</p>
<p>फलाप्तिकार्यानुगुण्येन निर्वहणसन्धेरङ्गानि चतुर्दश प्रतिपादनीयानि ।</p>
<p>सन्धिर्विरोधो ग्रथनं निर्णयः परिभाषणम् ॥ विप्रुद्_३।०।२०च्द् ॥</p>
<p>प्रसादानन्दसमयाः कृत्याभाषोपगूहनम् ।<br>
पूर्वभावोपसंहारौ प्रशस्तिश्च चतुर्दश ॥ विप्रुद्_३।०।२१ ॥</p>
<p>एतेषां स्वरूपं निरूप्यते&mdash;</p>
<p>बीजोपशमनं सन्धिः ।<br>
कार्यमार्गणं विरोधः ।<br>
कार्योपक्षेपणं ग्रथनम् ।<br>
बीजानुगुणकार्यप्रख्यापनं निर्णयः ।<br>
मिथो जल्पनं परिभाषा ।<br>
पर्युपासनं प्रसादः ।<br>
वाञ्छितार्थप्राप्तिरानन्दः ।<br>
दुः खप्रशमनं समयः ।<br>
लब्धस्थिरीकरणं</p>
<p>कृतिः ।<br>
प्राप्तकार्यानुमोदनम् आभाषणम् ।<br>
अद्भुतार्थप्राप्तिः उपगूहनम् ।<br>
इष्टकार्यदर्शनं पूर्वभावः ।<br>
कार्यार्थोपसंहृतिः संहारः ।<br>
शुभशंसनं प्रशस्तिः ।</p>
<p>एवं चतुः षष्ट्यङ्गसमन्विताः पञ्च सन्धयः प्रतिपादिताः ।<br>
[इइइ।६।१सन्धिनाम्प्रयोजनानि]एतेषां षट् प्रयोजनानि सम्भवन्ति&mdash;विवक्षितार्थप्रतिपादनम्, गोप्यार्थगोपनम्, प्रकाश्यार्थप्रकाशनम्, अभिनयरागसमृद्धिः, चमत्कारित्वम्, इतिवृत्तविस्तरश्चेति ।<br>
तत्रेतिवृत्तं सूच्यमसूच्यं चेति द्विविधम् ।<br>
असूच्यमपि द्विविधं&mdash;दृश्यं श्राव्यं च ।<br>
तत्र सूच्यस्य सूचनाक्रमः पञ्चविधः ।<br>
तथोक्तं ऽदशरूपकेऽ&mdash;</p>
<p>&ldquo;विष्कम्भचूलिकाङ्कास्यप्रवेशाङ्कावतारणैःऽइति ।</p>
<p>एतेषां स्वरूपं निरूप्यते&mdash;</p>
<p>[इइइ।६।२विष्कम्भिका]</p>
<p>वृत्तवर्तिष्यमाणानां कथांशानां निदर्शकः ।<br>
सङ्क्षेपार्थस्तु विष्कम्भो मध्यपात्रप्रयोजितः ॥ विप्रुद्_३।०।२२ ॥</p>
<p>स द्विविधः-शुद्धः सङ्कीर्णश्चेति ।<br>
केवलसंस्कृतप्रायः शुद्धः ।<br>
संस्कृतप्राकृतमिश्रितः सङ्कीर्णः ।</p>
<p>[इइइ।६।३चूलिका]</p>
<p>अथ चूलिका&mdash;</p>
<p>अन्तर्यवनिकासंस्थैश्चूलिकार्ऽथस्य सूचना ॥ विप्रुद्_३।०।२३अब् ॥</p>
<p>यत्र नेपथ्यगतैः पात्रैरर्थः सूच्यते सा चूलिका ।</p>
<p>[इइइ।६।४अङ्कास्यम्]</p>
<p>अथाङ्कास्यम्&mdash;</p>
<p>अङ्कान्तपात्रैरङ्कास्यमुत्तराङ्कार्थसूचना ॥ विप्रुद्_३।०।२३च्द् ॥</p>
<p>यत्र पूर्वाङ्कान्तपात्रैरुत्तराङ्कार्थः सूच्यते तदङ्कास्यम् ।</p>
<p>[इइइ।६।५प्रवेशकः]</p>
<p>अथ प्रवेशकः&mdash;</p>
<p>वृत्तवर्तिष्यमाणानां कथांशानां निदर्शकः ।<br>
प्रवेशकस्तु नाद्ये ऽङ्के नीचपात्रप्रयोजितः ॥ विप्रुद्_३।०।२४ ॥</p>
<p>नीचपात्रप्रयुक्तः प्रवेशकः आद्ये ऽङ्के न प्रयोक्तव्यः ।</p>
<p>[इइइ।६।६अङ्कावतारः]</p>
<p>अथाङ्कावतारः&mdash;</p>
<p>यत्र स्यादुत्तराङ्कार्थः पूर्वाङ्कार्थानुसङ्गतः ॥ विप्रुद्_३।०।२५अब् ॥</p>
<p>असूचिताङ्कपात्रं तदङ्कावतरणं मतम् ॥</p>
<p>एभिः सूच्यं सूचयित्वा दृश्यमङ्कैः प्रदर्शयेत् ॥ विप्रुद्_३।०।२५च्द् ॥</p>
<p>[इइइ।६।७अङ्कास्वरूपम्]</p>
<p>तत्राङ्कस्वरूपं निरूप्यते&mdash;</p>
<p>प्रत्यक्षनेतृचरितो बिन्दुव्यक्तिपुरस्कृतः ।<br>
अङ्को नानाप्रकारार्थसंविधानरसाश्रयः ॥ विप्रुद्_३।०।२६ ॥</p>
<p>इइइ।७।अथामुखं निरूप्यते&mdash;</p>
<p>सूत्रधारो नटीं ब्रूते मारिषं वा विदूषकम् ।<br>
स्वकार्यप्रस्तुताक्षेपि चित्रोक्त्या यत् तदामुखम् ॥ विप्रुद्_३।०।२७ ॥</p>
<p>प्रस्तावना वा तत्र स्यात् कथोद्घातः प्रवर्तकम् ।<br>
प्रयोगातिशयश्चेति त्रीण्यङ्गान्यामुखस्य तु ॥ विप्रुद्_३।०।२८ ॥</p>
<p>एषामङ्गानां स्वरूपं निरूप्यते&mdash;</p>
<p>स्वेतिवृत्तसमं वाक्यमर्थं वा यत्र सूत्रिणः ।<br>
गृहीत्वा प्रविशेत् पात्रं कथोद्धातो द्विधैव सः ॥ विप्रुद्_३।०।२९ ॥</p>
<p>प्रस्तूयमानकालस्य गुणवर्णनया स्वतः ।<br>
प्रविशेत् सूचितं पात्रं यत्र तत्स्यात् प्रवर्तकम् ॥ विप्रुद्_३।०।३० ॥</p>
<p>एषो ऽयमित्युपक्षेपात् सूत्रधारप्रयोगतः ।<br>
पात्रप्रवेशो यत्रायं प्रयोगातिशयो मतः ॥ विप्रुद्_३।०।३१ ॥</p>
<p>इइइ।८</p>
<p>वीथ्यङ्गान्यामुखाङ्गत्वादुच्यन्ते ऽत्र स्वभावतः ।<br>
उद्धात्यकावलगिते प्रपञ्चत्रिगते छलम् ॥ विप्रुद्_३।०।३२ ॥</p>
<p>वाक्केल्यधिबले गण्डमवस्यन्दितनालिके ।<br>
असत्प्रलापव्याहारमृदवानि त्रयोदश ॥ विप्रुद्_३।०।३३ ॥</p>
<p>एषां स्वरूपं निरूप्यते&mdash;<br>
गूढार्थपदपर्यायमालारूपेण प्रश्नोत्तरमालारूपेण चोद्धात्यकं द्विविधम् ।<br>
अवलगितमपि द्विविधम् ।</p>
<p>यत्रैकत्र समावेशात् कार्यमन्यत्र सिद्ध्यति ।<br>
वस्तुनो ऽन्यत्र वा यत्स्यात् द्विधावलगितं मतम् ॥ विप्रुद्_३।०।३४ ॥</p>
<p>अन्यकार्यच्छद्मना अन्यकार्यकरणम्, अन्यकार्यप्रसङ्गात् प्रकृतकार्यसिद्धिश्च ।<br>
असद्भूतं मिथः ।<br>
स्तोत्रं प्रपञ्चः ।<br>
त्रिगतं द्विविधं&mdash;पूर्वरङ्गाङ्गं प्रस्तावनाङ्गं चेति ।<br>
पूर्वरङ्गे नटादिसंलापः, अत्र तु साम्यादनेकार्थयोजनं त्रिगतम् ।<br>
प्रियसदृशैर्वाक्यैरप्रियैर्विलोभनं छलम् ।<br>
साकाङ्क्षस्यापि वाक्यस्य निवर्तनमुक्तिप्रत्युक्तिः वाक्केलिर्द्विविधा ।<br>
स्पर्धयान्योन्यवाक्याधिक्यमधिबलम् ।<br>
सहसोदितं प्रस्तुतविरोधि गण्डम् ।<br>
रसवशादुक्तान्यथाव्याख्यानमवस्यन्दितम् ।<br>
सोपहासनिगूढार्थप्रहेलिका नालिका ।<br>
असम्बन्धकथाप्रायः प्रलोपो ऽसत्प्रलापः ।<br>
अन्यार्थं हास्यलोभकरं वचनं व्याहारः ।<br>
दोषाणां गुणत्वप्रतिपादनं मृदवम् ।<br>
एतेषां मध्ये यथासम्भवं कानिचित् प्रस्तावनायां प्रयोक्तव्यानि ।</p>
<p>इइइ।९अथ दशरूपकाणां स्वरूपं निरूप्यते ।<br>
तत्र</p>
<p>[इइइ।९नाटकलक्षणम्]</p>
<p>साङ्गैर्मुखप्रतिमुखगर्भमर्शोपसंहृतैः ।<br>
पूर्णं प्रकृतिरन्येषामाधिकारिकवृत्तवत् ॥ विप्रुद्_३।०।३५ ॥</p>
<p>वीरशृङ्गारयोरेकः प्रधानं यत्र वर्ण्यते ।<br>
प्रख्यातनायकोपेतं नाटकं तदुदाहृतम् ॥ विप्रुद्_३।०।३६ ॥</p>
<p>[इइइ।९।१नान्दीस्वरूपम्]</p>
<p>तत्र नान्दीस्वरूपं निरूप्यते&mdash;</p>
<p>अर्थतः शब्दतो वापि मनाक् काव्यार्थसूचनम् ॥ विप्रुद्_३।०।३७अब् ॥</p>
<p>यत्राष्टभिर्द्वादशभिरष्टादशभिरेव वा ॥</p>
<p>द्वाविंशत्या पदैर्वापि सा नान्दी परिकीर्तिता ॥ विप्रुद्_३।०।३७च्द् ॥</p>
<p>नाटकादिरूपकाणामादौ विहितं पद्यं नान्दीत्युच्यते ।<br>
वेणीसंहारे ऽष्टपदा नान्दी ।<br>
अनर्घराघवे द्वादशपदा ।<br>
बालरामायणे द्वाविंशतिपदा ।<br>
कैश्चित् नान्द्यां पदनियमो नाभ्युपगतः ।</p>
<p>नान्द्यनन्तरं प्रविष्टेन सूत्रधारेण रङ्गप्रसाधनपुरः सरं भारतीवृत्त्याश्रयणेन श्लोकैः काव्यार्थः सूचनीयः ।<br>
तथोक्तं ऽदशरूपकेऽ&mdash;</p>
<p>&ldquo;रङ्गं प्रसाध्य मधुरैः श्लोकैः काव्यार्थसूचकैः ।<br>
ऋतुं कञ्चिदुपादाय भारतीं वृत्तिमाश्रयेत् ॥<br>
ऽ; इति ।</p>
<p>एषा प्रक्रिया नाटकस्यैव मुख्या ।</p>
<p>[इइइ।९।२-प्रकतणम्]</p>
<p>अथ प्रकरणम्&mdash;</p>
<p>उत्पाद्येनेतिवृत्तेन धीरशान्तप्रधानकम् ।<br>
शेषं नाटकतुल्याङ्गं भवेत् प्रकरणं हि तत् ॥ विप्रुद्_३।०।३८ ॥</p>
<p>[इइइ।९।३-भाणः]</p>
<p>अथ भाणः&mdash;</p>
<p>भारतीवृत्तिभूयिष्ठं शौर्यसौभाग्यसंस्तवैः ।<br>
सूच्येते वीरशृङ्गारौ विटेन निपुणोक्तिना ॥ विप्रुद्_३।०।३९ ॥</p>
<p>कल्पितेनेतिवृत्तेन धूर्तचारित्रवर्णनम् ।<br>
एको ऽङ्को मुखनिर्वाहौ यत्र भाणः स सम्मतः ॥ विप्रुद्_३।०।४० ॥</p>
<p>[इइइ।९।४-प्रहसनम्]</p>
<p>अथ प्रहसनम्&mdash;</p>
<p>यत्र सन्ध्यङ्गवृत्त्यङ्गवर्णनं भाणवन्मतम् ।<br>
हास्यो रसः प्रधानं स्याद्भवेत् प्रहसनं हि तत् ॥ विप्रुद्_३।०।४१ ॥</p>
<p>तच्च त्रिविधम्&mdash;शुद्धं वैकृतं सङ्कीर्णं चेति ।<br>
तत्र शुद्धम्&mdash;</p>
<p>पाषण्डविप्रप्रभृतिचेटीचेटसमाकुलम् ।<br>
वेषभाषादिसहितं शुद्धं हास्यवचो ऽन्वितम् ॥ विप्रुद्_३।०।४२ ॥</p>
<p>अथ वैकृतम्&mdash;</p>
<p>कामुकादिवचोवेषैः षण्डकञ्चुकितापसैः ।<br>
प्रहासाभिनयप्रायं वैकृतं तत् प्रकीर्त्यते ॥ विप्रुद्_३।०।४३ ॥</p>
<p>अथ सङ्कीर्णम्&mdash;</p>
<p>यद् वीथ्यङ्गैः समाकीर्णं सङ्कीर्णं धूर्तसङ्कुलम् ॥ विप्रुद्_३।०।४४ ॥</p>
<p>[इइइ।९।५-डिमः]</p>
<p>अथ डिमः&mdash;</p>
<p>यत्र वस्तु प्रसिद्धं स्याद् वृत्तयः वैशिकीं विना ।<br>
नेतारो देवगन्धर्वयक्षरक्षोमहोरगाः ॥ विप्रुद्_३।०।४५ ॥</p>
<p>भूतप्रेतपिशाचाद्याः षोडशात्यन्तमुद्धताः ।<br>
हास्यशृङ्गाररहिता रसा रौद्रप्रधानकाः ॥ विप्रुद्_३।०।४६ ॥</p>
<p>चत्वारो ऽङ्काः सन्धयश्च चत्वारो मर्शवर्जिताः ।</p>
<p>मायेन्द्रजालसङ्ग्रामसूर्यचन्द्रग्रहादयः ॥<br>
शेषं नाटकवत् सर्वं स डिमः परिकीर्त्यते ॥ विप्रुद्_३।०।४७ ॥</p>
<p>[इइइ।९।६-व्यायोगः]</p>
<p>अथ व्यायोगः&mdash;</p>
<p>यत्र ख्यातेतिवृत्तं स्यादुद्धतो नायको मतः ।</p>
<p>गर्भावमर्शराहित्यं डिमवद् रसपोषणम् ।<br>
एकवासरकार्यं च स व्यायोगो महारणः ॥ विप्रुद्_३।०।४८ ॥</p>
<p>[इइइ।९।७-समवकारः]</p>
<p>अथ समवकारः&mdash;</p>
<p>यत्रामुखं नाटकवत् सन्धयो मर्शवर्जिताः ।<br>
नेतारो द्वादश पृथक्फला देवासुरादयः ॥ विप्रुद्_३।०।४९ ॥</p>
<p>वीरप्रधानाश्च रसास्त्रयो ऽङ्कास्तेषु च क्रमात् ।<br>
वस्तुस्वभावदैवारिकृताः स्युः कपटास्त्रयः ॥ विप्रुद्_३।०।५० ॥</p>
<p>पुररोधरणाग्न्यादिनिमित्ता विद्रवास्त्रयः ।<br>
धर्मार्थकामानुगुणास्तिस्रः शृङ्गाररीतयः ॥ विप्रुद्_३।०।५१ ॥</p>
<p>प्रथमे ऽङ्के निबद्धव्या कथा यामत्रयावधिः ।<br>
यामावधिर्द्वितीये ऽङ्के तृतीये ऽङ्के ऽर्धयामिका ॥ विप्रुद्_३।०।५२ ॥</p>
<p>असौ समवकारः स्याद् वीथ्यङ्गैः कैश्चिदन्वितः ॥ विप्रुद्_३।०।५३अब् ॥</p>
<p>[इइइ।९।८-वीथी]</p>
<p>अथ वीथी&mdash;</p>
<p>यत्र भाणवदङ्गानां कॢप्तिर्वृत्तिस्तु कैशिकी ॥ विप्रुद्_३।०।५३च्द् ॥</p>
<p>शृङ्गारः परिपूर्णत्वात् सूचनीयो ऽतिभूयसा ।<br>
उद्धात्यकादीन्यङ्गानि सा वीथी वीथिवन्मता ॥ विप्रुद्_३।०।५४ ॥</p>
<p>[इइइ।९।९-अङ्कः]</p>
<p>अथाङ्कः&mdash;</p>
<p>यत्रेतिवृत्तं प्रख्यातं प्रधानं करुणो रसः ।</p>
<p>स्त्रीणां विलासो वाग्युद्धं नेतारः प्राकृता नराः ॥<br>
भाणवत् सन्धिवृत्त्यादि स उत्सृष्टो ऽङ्कसञ्ज्ञकः ॥ विप्रुद्_३।०।५५ ॥</p>
<p>[इइइ।९।१०-ईहामृगः]</p>
<p>अथेहामृगः&mdash;</p>
<p>मिश्रमीहामृगे वृत्तं चतुरङ्कं त्रिसन्धिकम् ।<br>
मर्त्यदिव्यौ च नियमान्नायकप्रतिनायकौ ॥ विप्रुद्_३।०।५६ ॥</p>
<p>धीरोद्धतौ स्त्रियं दिव्यां हर्तुकामौ च कामुकौ ।<br>
अवधं युद्धमन्योन्यमाभासरसयोस्तयोः ॥ विप्रुद्_३।०।५७ ॥</p>
<hr>
<p>एष प्रक्रिया दशरूपकोक्तरीत्यनुसारेण ।</p>
<p>[इइइ।१०-नाटकोदाहरणम्]</p>
<p>नाटकोदाहरणप्रारम्भः ।</p>
<p>तत्र साङ्गं नाटकमुदाह्रियते ।</p>
<p>भद्रां कौतुकवेदिमागतवतोरन्योन्यमासेदुषोः<br>
शैलैर्मेरुहिमाचलप्रभृतिर्भिर्देवैर्हरीन्द्रादिभिः ।<br>
व्याप्तां पार्श्वयुगे पुरो ऽम्बुजभुवा पश्चाच्च मेनादिभिः<br>
साध्वीभिः शिवयोरपाङ्गसरणिर्वैवाहिकी पातु वः ॥ विप्रुद्_३।१।१ ॥</p>
<p>एषा द्वाविंशतिपदा नान्दी ।<br>
अस्यां विवाहप्रवृत्तयोः शिवयोः वर्णनया सकलनरेन्द्रपरिकरस्य प्रतापरुद्रस्य काकतीयराज्यलक्ष्मीप्राप्तिर्नाटकप्रयोजनरूपा किञ्चिदर्थशक्त्या सूच्यते ।</p>
<p>देयात् सिद्धिं महालक्ष्मीर्जगद्रक्षाधुरन्धरा ।<br>
विष्णुवक्षः स्फुरन्मालाविहितालयतोरणा ॥ विप्रुद्_३।१।२ ॥</p>
<p>एषा च नान्दी प्रतापरुद्रराज्यलक्ष्मीमङ्गलविधिलक्षणा ।</p>
<p>नान्द्यन्ते सूत्रधारः (समन्तादवलोक्य सहर्षम्)&mdash;</p>
<p>कथमासूत्रित एव समन्ततो रङ्गमङ्गलविधिः !</p>
<p>तथाहि&mdash;</p>
<p>आविष्कुर्वन्ति मुरजाः सर्वतः शब्दमाधुरीम् ।<br>
सङ्गीतोपनिषद्विद्यां वीणाः प्रस्तावयन्त्यमूः ॥ विप्रुद्_३।१।३ ॥</p>
<p>एतद्रङ्गप्रसाधनम् ।</p>
<p>(सप्रहर्षम्)&mdash;</p>
<p>भूभृत्सुतामहादेवौ पितरौ यस्य विश्रुतौ ।<br>
नरनागाकृतिः श्रीमान् स देवः श्रेयसे ऽस्तु वः ॥ विप्रुद्_३।१।४ ॥</p>
<p>(ऊर्ध्वमवलोक्य)&mdash;चिरादनुकूलेन कालेनापगतदुर्दिनानि दिङ्मुखानि ।</p>
<p>यतः&mdash;</p>
<p>विहरद्राजहंसश्रीर्विलसन्मित्रमण्डलः ।<br>
प्रसाधयति सन्मार्गं प्रसन्नः शरदागमः ॥ विप्रुद्_३।१।५ ॥</p>
<p>काव्यार्थसूचकाभ्यां श्लोकाभ्यामृतुसमाश्रणेन संस्कृतप्रायनराश्रितवाग्व्यवहाररूपा भारती वृत्तिः कथिता ।</p>
<p>(सविनयमुपसृत्य सभाभिमुखमञ्जलिं बद्ध्वा)</p>
<p>भो भो मध्यमभुवनभागधेयविवर्तस्यैकशिलानगरपुण्यराशेः काकतीयकुलदेवतायाः स्वयम्भूदेवस्य सततमहोत्सवमासेदिवांसो विद्धांसः ! कलार्णवनाट्यवेदाचार्यस्य पुत्रमभिनयदर्पणं मामभिमतरूपकप्रयोगानुज्ञया परमनुगृह्णीत ।<br>
(आकाशे कर्णं दत्त्वा) किं ब्रूथ ?</p>
<p>&ldquo;यस्मिञ्जगन्मङ्गलमस्ति वस्तु यस्मै स्वयम्भूः स्पृहयत्यजस्रम् ।<br>
तच्छ्रोत्रयोर्लोचनयोः पथां नः शृङ्गाटकं नाटकमाविरस्तु ॥ विप्रुद्_३।१।६ ॥<br>
ऽ; इति ।</p>
<p>(सहर्षम्) अस्मन्मनोरथसंवाद्येव परिषदादेशः ।<br>
यत् प्रतापरुद्रचरितानुबन्धः प्रबन्धः सामाजिकानां मनसि वर्तते ।<br>
अहो सर्वं सुघटितमनुविधात्रा विधात्रा ! यतः</p>
<p>सभा स्वयम्भूपरमेश्वरस्य प्रतापरुद्रस्य गुणा महार्घाः ।<br>
अहं च नाट्यश्रुतिपारदृश्वा सुधामुचस्तस्य कवेश्च वाचः ॥ विप्रुद्_३।१।७ ॥</p>
<p>एषा प्रशंसयाभिमुखीकरणरूपा भारतीवृत्तेरङ्गं प्ररोचना ।</p>
<p>(सविमर्शम्) कथमस्मत्प्रेयसी सङ्गीतशारिका चिरयति ?<br>
(प्रविश्य) नटी&mdash;(पुरो ऽवलोक्य सस्पृहम्)&mdash;</p>
<p>किं भारईए सुव्वै मञ्जीररवो सहाए विहरन्तीए ।<br>
अह सङ्गीअसुइ व्वा विण्णादं णट्टप्पमुहतूरणिणाओ ॥ विप्रुद्_३।१।८ ॥</p>
<p>( ।किं भारत्याः श्रूयते मञ्जीररवः सभायां विहरन्त्याः ।<br>
अथ सङ्गीतश्रुतिर्वा विज्ञातं नाट्यप्रमुखतूर्यनिनादः ॥)॥</p>
<p>(अपसृत्य)&mdash;अअज्ज इअम्हि ।<br>
आणवेदु को णिओओ अणुट्ठीअदु त्ति ।</p>
<p>(अआर्य इयमस्मि ।<br>
आज्ञापयतु को नियोगो ऽनुष्ठीयतामिति । )</p>
<p>सूत्रधारः&mdash;आर्ये,</p>
<p>यद् गेहे कलकण्ठनादमधुरं गास्यामि गीतिं ध्रुवां<br>
लास्यं चारुभिरङ्गहारललितैराविष्करिष्यामि यत् ।<br>
रम्यं यत् किल रङ्गमङ्गलविधिं सम्पादयिष्याम्यहं<br>
प्रागित्युक्तवती तदद्य निपुणे निर्व्यूढमेवं त्वया ॥ विप्रुद्_३।१।९ ॥</p>
<p>एतत् प्रियसदृशैरप्रियैर्वाक्यैरुपालम्भनाच्छलम् ।</p>
<p>नटी&mdash;(सभयम्)अअणट्टसामग्गिं सज्जीकादुं विलम्बिअं ।<br>
सज्जीकिआ क्खु एसा ।<br>
केण उण रुव्वएण पओओ उअक्कमीअदु ।</p>
<p>(अअनाट्यसामग्रीं सज्जीकर्तुं विलम्बितम् ।<br>
सज्जीकृता खल्वेषा ।<br>
केन पुना रूपकेण प्रयोग उपक्रम्यताम् । )</p>
<p>सूत्रधारः&mdash;नन्विदमेव रूपयतु ।<br>
(इति पत्रिकां ददाति । )</p>
<p>नटी&mdash;(गृहीत्वा संस्कृतमाश्रित्य वाच्यति । )</p>
<p>तेजः पर्यायहरयोः किं किं सम्बोधनं मतम् ।<br>
किमाशीर्वादविषयो विद्यानाथकृतिश्च का ॥ विप्रुद्_३।१।१० ॥</p>
<p>समन्दस्मितं)अणिगूढत्थं खु एदं छेआणं वअणं पडिभादि ।<br>
कीरिसं उत्तरं ? णिरूवेदु अज्जो ।</p>
<p>(अनिगूढार्थं खल्वेतच्छेकानां वचनं प्रतिभाति ।<br>
कीदृशमुत्तरम् ? निरूपयत्वार्यः । )</p>
<p>सूत्रधारः&mdash;अयि सुव्यक्तमेतत् ।<br>
प्रतापरुद्रकल्याणमिति प्रतीयत एव</p>
<p>एषा निगूढार्था नालिका ।</p>
<p>नटी&mdash; ।<br>
कहं कहाणाअअणआमहेआणुबन्धमणोहरं क्खु नाडअम् ।</p>
<p>पआवोववदङ्किअं तस्स रण्णो णाम कहं जाअं ति पुच्छीअदि ।</p>
<p>( ।कथं कथानायकनामधेयानुबन्धमनोहरं खलु नाटकम् ।<br>
प्रतापोपपदाङ्कितं तस्य राज्ञो नाम कथं जातमिति पृच्छ्यते । )</p>
<p>सूत्रधारः&mdash;प्रिये श्रूयताम् ।</p>
<p>तं सुजातं समुद्वीक्ष्य क्षोण्यां रविमिवोदितम् ।<br>
प्रतापरुद्र इत्याख्यामकरोत् काकतीश्वरः ॥ विप्रुद्_३।१।११ ॥</p>
<p>अन्यच्च&mdash;</p>
<p>विष्णोर्विश्वैकवीरस्य काकतीयकुले स्थितम् ।<br>
अवतारममुं ज्ञात्वा वीररुद्रं प्रचक्षते ॥ विप्रुद्_३।१।१२ ॥</p>
<p>नटी&mdash;अलोआणं कण्णजुअलस्य भाअहेएण एदं णामजुअलं सुणीअदि ।<br>
चिरस्स णट्टविज्जणुवट्टणं फलिअम्, जेण लोअमङ्गलं काकैमरिन्दचरिअं अभिणिज्जै ।</p>
<p>(अलोकानां कर्णयुगलस्य भागधेयेन एतन्नामयुगलं श्रूयते ।<br>
चिरस्य नाट्यविद्यानुवर्तनं फलितम्, येन लोकमङ्गलं काकतिनरेन्द्रचरितमभिनीयते ॥)॥</p>
<p>एतन्नाट्यप्रसङ्गेन प्रकृतकार्यावलगनादवलगितं द्वितीयम् ।</p>
<p>सूत्रधारः&mdash;अहो प्रज्ञासंवादो ऽयमायुष्मत्याः, यदियं कवीनां प्रश्नोत्तरमालिका ।<br>
यथा किल&mdash;</p>
<p>किं लोकश्रवसोर्भाग्यं मङ्गलश्रवणं मुहुः ।<br>
किं मङ्गलं प्रतापाङ्करुद्रस्य चरिताद्भुतम् ॥ विप्रुद्_३।१।१३ ॥</p>
<p>एतत्प्रश्नो त्तरमालारूपमुद्धात्यकम् ।</p>
<p>नटी&mdash; ।<br>
अय्यपरिअणेण सव्वं सम्पद्दीअदि ।</p>
<p>( ।<br>
आर्यपरिजनेन सर्वं सम्पाद्यते । )</p>
<p>सूत्रधारः&mdash;आर्ये,</p>
<p>त्वया दारैरुदारश्रीर्नाट्यसम्पदियं मम ।<br>
प्रबन्धलक्ष्मी रीत्येव विदर्भफणितिस्पृशा ॥ विप्रुद्_३।१।१४ ॥</p>
<p>एष मिथः स्तोत्ररूपः प्रपञ्चः ।</p>
<p>नटी&mdash; ॥<br>
एआरिसगुणमहग्घपआवरुद्दचरिअं अहिकरिअन्तो तस्स कैणो सम्पुण्णो सरस्सईपसादो ।</p>
<p>( ॥ एतादृशगुणमहार्घप्रतापरुद्रचरितमधिकुर्वतः तस्य कवेः सम्पूर्णः सरस्वतीप्रसादः । )</p>
<p>सूत्रधारः&mdash;आर्ये, एवमेव ।<br>
नन्वेषा कविभारत्योर्वाक्केलिः ।<br>
यथा</p>
<p>किल&mdash;</p>
<p>मातर्भारति ! वत्स ! किं ? तव कृपां याचे ऽद्य किं प्रस्तुतं ?<br>
जिह्वा काकतिवीररुद्रनृपतेः स्तोत्राय सन्नह्यति ।<br>
ज्ञातं ते विहरन्तु वाग्लहरयः सन्ध्यानटद्धूर्जटि-<br>
त्वङ्गन्मौलितरङ्गिणीकलकलारम्भप्रियम्भावुकाः ॥ विप्रुद्_३।१।१५ ॥</p>
<p>एषान्योन्यसंलापरूपा वाक्केलिः ।</p>
<p>नटी&mdash; ।<br>
अम्हाणं ईरिमणरिन्दचरिआणुऊलो णट्टाडम्बरो होइ ण वे त्ति सज्झसेण वेवै मे हिअअम् ।</p>
<p>( ।<br>
अस्माकमीदृशनरेन्द्रचरितानुकूलो नाट्याडम्बरो भवति न वेति साध्वसेन वेपते मे हृदयम् । )</p>
<p>सूत्रधारः&mdash;(किञ्चित् सासूयम्) आः किमुच्यते ! निरवद्या ननु मन्नाट्यविद्यासामग्री ।<br>
कीदृशी पुनस्तव गीतिर्योग्यतया भविष्यति ?</p>
<p>नटी&mdash;असङ्गीदसारस्स महण्णवो उव्वेल्लिज्जदि ।<br>
अवहाणजाणपत्तं आरूहदु अज्जो ।</p>
<p>(असङ्गीतसारस्य महार्णव उद्वेल्यते ।<br>
अवधानयानपात्रमारोहत्वार्यः । )</p>
<p>एतदन्योन्यवाक्याधिक्यादधिबलम् ।</p>
<p>सूत्रधारः&mdash;चिरमवहित एवास्मि ।<br>
नन्वियमुपक्रम्यते ध्रुवा&mdash;</p>
<p>नटकृतध्रुवागानप्रतिज्ञावचनं सम्भ्रमोदितमिति गण्डम् ।</p>
<p>नटी&mdash;(सस्मितम्) ।<br>
कहं अज्जो धुवं गाऐ !</p>
<p>( । कथमार्यो ध्रुवां गायति !)</p>
<p>सूत्रधारः&mdash;अयि कथमर्धोक्त एव त्वरा, &ldquo;नाट्यविद्याऽ; इति शेषं न जिघ्रति ।</p>
<p>एतदुक्तस्यान्यथायोजनरूपमवस्यन्दितम् ।</p>
<p>आर्ये, नूनं ध्रुवागानोत्सुकं तव चेतः, तदारभ्यतां गीतिः ।</p>
<p>नटी&mdash;(तथा करोति । )</p>
<p>लच्छी सरई अ इमा धवलिअभुवणन्तरा विराअन्ती ।<br>
विलसन्तकुवलअसिरी राअस्स पसाहणं कुणै ॥ विप्रुद्_३।१।१६ ॥</p>
<p>(लक्ष्मीः सरसी चेयं धवलितभुवनान्तरा विराजन्ती ।<br>
विलसत्कुवलयश्री राज्ञः प्रसाधनं कुरुते ॥)॥</p>
<p>सूत्रधारः&mdash;(आकर्ण्य सरसावेशम्)</p>
<p>गाढालिङ्गनसम्मर्दप्रत्यक्षरगलत्सुधाम् ।<br>
ध्रुवां करोमि सर्वाङ्गे श्रोत्रैकामृतवर्षिणीम् ॥ विप्रुद्_३।१।१७ ॥</p>
<p>एष रसवशादसङ्गतार्थव्याहाररूपो ऽसत्प्रलापः ।</p>
<p>नटी&mdash;(सोपहासं)असुउमारा क्खु एसा अय्यस्स णिद्दआलिङ्गणवेल्लणं ण सहै ।</p>
<p>(असुकुमारा खल्वेषार्ऽऽयस्य निर्दयालिङ्गनक्षेपणं न सहते । )</p>
<p>एष हास्यलोभकरो व्याहारः ।</p>
<p>सूत्रधारः&mdash;(सव्रीडम्)</p>
<p>रसास्वादेन तरला ये माद्यन्ति विपश्चितः ।<br>
त एव भावुक्ता लोके भवन्ति हृदयालवः ॥ विप्रुद्_३।१।१८ ॥</p>
<p>एतद्दोषस्य गुणत्वारोपान्मृदवम् ।</p>
<p>नटी&mdash; ॥<br>
अय्यो अणन्तरकरणिज्जं णिरूवेदु ।</p>
<p>( ॥ आर्यः अनन्तरकरणीयं निरूपयतु । )</p>
<p>सूत्रधारः&mdash;नन्वयमिदानीं सभापतिर्देवः स्वयम्भूरुपश्लोक्यते ।</p>
<p>सर्वाङ्गविलस्तसर्वमङ्गलालङ्कृताकृतेः ।<br>
रुद्रस्य महिमा भाति विश्वानुग्रहकारिणः ॥ विप्रुद्_३।१।१९ ॥</p>
<p>नेपथ्ये ।<br>
भोः ! सत्यं सत्यम् ।<br>
सर्वाङ्गविलसत्सर्वमङ्गलालङ्कृताकृतिरेवायं रुद्र इति ।</p>
<p>सूत्रधारः&mdash;(सहर्षम्) कथमुपक्रान्तमेवास्मद्वाक्यानुगुण्येन प्रस्तुतस्यानुगुणं कुशलैः कुशीलवैः, यतः काकतीश्वरगुणवर्णनायोद्यतयोर्वैतालिकयोर्वचनमिवोपक्षिप्यते ।</p>
<p>अयं कथोद्धातः ।<br>
इदमेव गुणवर्णनात् प्रवर्तकं च ।</p>
<p>(पुरो ऽवलोक्य) कथमेतौ वैतालिकावित एवाभिवर्तेते ।</p>
<p>एषो ऽयमित्युपक्षेपात् प्रयोगातिशयः प्रस्तावनाङ्गम् ।</p>
<p>तदेहि ।<br>
आवामप्यनन्तरकरणीयाय सज्जीभवावः ।<br>
(इति निष्क्रान्तौ । )</p>
<p>इति समग्राङ्गा प्रस्तावना ।</p>
<p>(ततः प्रविशतः काम्पिल्यकलूतकौ वैतालिकौ । )</p>
<p>प्रथमः&mdash;(सहर्षम्)</p>
<p>यो ऽयं जातस्त्रिलोकीप्रथितसुचरिते काकतीयान्ववाये<br>
यस्मै श्रेयांस्यजस्रं वितरति भगवान् देवदेवः स्वयम्भूः ।<br>
यस्याज्ञा सर्वपृथ्वीपतिमणिमुकुटश्रेणिकेलीवयस्या<br>
सो ऽयं भूपालमौलिर्जयति गुणमहान् रुद्रदेवो नरेन्द्रः ॥ विप्रुद्_३।१।२० ॥</p>
<p>स्वयम्भूदेवश्रेयोवितरणरूपबीजन्यासादुपक्षेपो ऽङ्गम् ।</p>
<p>द्वितीयः&mdash;सखे ! किमुच्यते,</p>
<p>यो रुद्रो रजताचले स्थितिमगादर्धाङ्गनारिः पुरा<br>
सो ऽयं सम्प्रति काकतीश्वरकुले सर्वाङ्गनारी स्थितः ।<br>
स्थाने यद्विषमावलोकनकलामात्रेण भस्मीकृता-<br>
न्यासन् वैरिपुराणि चित्रमधुना खड्गे विषं धार्यते ॥ विप्रुद्_३।१।२१ ॥</p>
<p>प्रथमः&mdash;सखे साधु समर्थितम् ।<br>
अन्यथा कथमस्मै महाराजाय स्वप्ने कुलगुरुसदृशः स्वयम्भूदेवस्तादृशीं श्रेयः सङ्ग्रहकारिकामुपदिष्टवान् ।</p>
<p>स्वयम्भूदेवप्रसादरूपस्य बीजस्य बहूकरणात् परिकरः ।</p>
<p>द्वितीयः&mdash;(सविमर्शाश्चर्यम्) कथमवगतं राजरहस्यं वयस्येन ?</p>
<p>प्रथमः&mdash;सखे, कस्य वा न विदितमिदम् ।<br>
यत् सर्वस्मिन्नपि निजनगरे महोत्सवमादिशता रुद्रनरेश्वरेण कुलदेवतायाः स्वप्नोपदिष्टाः प्रसादविशेषाः प्रख्याप्यन्त एव ।</p>
<p>कुलदेवताप्रसादरूपस्य बीजस्य प्रख्यापनेन परिनिष्पत्तेः परिन्यासः ।</p>
<p>द्वितीयः&mdash;अहो निरन्तरप्रसादोन्मुखता देवस्य ।<br>
यथा काकतीयप्रसवेषु श्रेयांस्युत्तरोत्तरमनुबध्यन्ते ।</p>
<p>एतत् बीजस्य श्रेयो ऽनुबन्धरूपगुणख्यापनाद् विलोभनम् ।</p>
<p>तदस्मिन्नेव महीयसि महे महीमण्डलाखण्डलं चलमर्तिगण्डमुपश्लोकयितुमावयोरयमेवावसरः ।<br>
तदेहि राजकुलं प्रविशावः ।</p>
<p>प्रथमः&mdash;वयस्य, साम्प्रतं पुरोधः प्रमुखानमात्यवृद्धानपि पुरस्कृत्य कल्याणस्वप्नक्रमं मीमांसमानो नृपतिरभ्यन्तरास्थानीमधितिष्ठति ।<br>
तदावामपि तावदितो गत्वा यथावसरं प्रतीक्षावहे ।</p>
<p>(इति परिक्रम्य निष्क्रान्तौ । )</p>
<p>अयं शुद्धविष्कम्भः</p>
<p>अङ्कारम्भः ॥</p>
<p>(ततः प्रविशति यथानिर्दिष्टवेषो राजा चामरग्राहिणी च । )</p>
<p>राजा&mdash;(सहर्षातिशयम्) अहो प्रसादातिशयः परमेश्वरस्य !</p>
<p>सोमार्काभिजनं तमद्य जयति श्रीकाकतीयान्वयः<br>
पातिव्रत्यमुपैति साम्प्रतममीष्वस्मासु विश्वम्भरा ।<br>
अस्माभिर्निजदोः प्रसूतिमधुना धन्यामजो मन्यते<br>
यत्कर्तव्यमुपादिशत् कुलपतिर्देवः स्वयम्भूः स्वयम् ॥ विप्रुद्_३।१।२२ ॥</p>
<p>पुरोधसः&mdash;महाराज, भवादृशा एव परमार्हन्ति तादृशमहिम्नो देवस्य हितोपदेशान् ।<br>
अथवा किमत्राभिनवम् ।<br>
पुत्राणां हितोपदेशाधिकारः पितुरेव ।<br>
यदित्थं कथयन्ति तद्विदः ।</p>
<p>सैवोमा चेति निर्दिष्टा सोमा चेति प्रथामगात् ।<br>
तव माता शिवा साक्षाद्देवो गणपतिः पिता ॥ विप्रुद्_३।१।२३ ॥</p>
<p>मन्त्रिणः&mdash;एवमेवैतत् ।<br>
अन्यथा कथमीश्वरप्रसादादृते निरङ्कुशं स्त्रीव्यक्तिविशेषस्य लोकाधिपत्यम् ।<br>
एवं मानुषशम्भुना गणपतिमहाराजेनाभ्यन्तरस्यानुभवमहिम्नः सदृशमत्र पुत्र इति व्यवहारः कृतः ।<br>
तदनुगुणा च रुद्र इत्याख्या ।</p>
<p>पुरोधसः&mdash;(सकौतुकम्) कीदृशी देवस्य स्वप्नोपदेशपरिपाटी ?</p>
<p>राजा&mdash;(सादारम्) इदं निवेद्यते ।</p>
<p>कदाचित् कल्याणे रजनीसमये स्मेरवदनं<br>
पुरः प्रादुर्भूतं सयुवतिवपुः साक्षनिटिलम् ।<br>
स्रवन्तीचन्द्राभ्यां महितमुकुटं प्रेक्ष्य किमपि<br>
स्वयम्भूदेवो ऽसावयमिति हठोत्थानमभजम् ॥ विप्रुद्_३।१।२४ ॥</p>
<p>अनन्तरं स्वप्न एव</p>
<p>वपुषा तं नमस्कृत्य स्तुवन् सूनृतया गिरा ।<br>
स्वामिने काकतीयानां रत्नासनमुपाहरम् ॥ विप्रुद्_३।१।२५ ॥</p>
<p>चामरग्राहिणी&mdash; ।<br>
अहो देवस्स अणुसन्धाणं जं सिविणे वि कुलसामिणो समाराहणम् ।</p>
<p>( । अहो देवस्यानुसन्धानं यत् स्वप्ने ऽपि कुलस्वामिनः समाराधनम् । )</p>
<p>पुरोधसः&mdash;किमुच्यते ।<br>
आविष्टभक्तयः खलु स्वयम्भूदेवे काकतीयनरदेवाः ।<br>
ततः ।</p>
<p>राजा&mdash;</p>
<p>शय्याशिरः स्थानकृतस्य पूर्णकुम्भस्य तोयैः परिकल्प्य पाद्यम् ।<br>
अतीन्दुसारैर्मणिभिः किलाहमपूजयं दैवतमस्मदीयम् ॥ विप्रुद्_३।१।२६ ॥</p>
<p>अथ च</p>
<p>विभुः स्वयम्भूरवदच्छुचिस्मितां गिरं स्ववामार्धवधूपलालिताम् ।<br>
स्पृशन् करेणाभयदानशालिना कृताञ्जलिं मां विनयानताननम् ॥ विप्रुद्_३।१।२७ ॥</p>
<p>यत् किल</p>
<p>उन्मस्तकैर्मध्यमलोकभाग्यैस्तपोविशेषैरनघैः पृथिव्याः ।<br>
सम्यक्फलैः सच्चरितैः प्रजानां प्रतापरुद्रो ऽयमिहावतीर्णः ॥ विप्रुद्_३।१।२८ ॥</p>
<p>वत्स काकतीयकुलप्रदीप !</p>
<p>स्वीकृते पुत्रभावेन दौहित्रे प्राङ्ममाज्ञया ।<br>
अस्मिन् निधेहि धौरेये गुर्वीमुर्वीधुरामिति ॥ विप्रुद्_३।१।२९ ॥</p>
<p>पुरोधसः&mdash;(सप्रमोदम्) महाराज, काकतीयकुलयोगक्षेमविधानदक्षिणेन दाक्षायणीपतिना साक्षादेवमादिष्टम् ।<br>
तवाप्ययमेव मनोरथः ।<br>
प्रियङ्करश्चायं महोत्सवः प्रजानाम् ।<br>
तदारोहतु प्रागतिसृष्टयौवराज्यस्य प्रतापरुद्रस्य भुजशिखरं सागरमेखला ।<br>
ततस्ततः ।</p>
<p>इयं प्रयोजननिर्धारणरूपा युक्तिः ।</p>
<p>राजा&mdash;तद्वचनमाकर्णयन्ती निर्भरहर्षविकस्वरलोचना मेदिन्यपि देवस्य पार्श्वे दृष्टा ।</p>
<p>चामरग्राहिणी&mdash; ।<br>
महाराअस्स हिअअं अणुवट्टमाणाए वसुन्धराए उइदो ख्खु हरिसाविभ्भावो ।</p>
<p>एषा स्वयम्भूदेवस्य वचनाकर्णनेन मेदिन्याः सुखागमेन प्राप्तिः ।</p>
<p>( । महाराजस्य हृदयमनुवर्तमानाया वसुन्धराया उचितः खलु हर्षाविर्भावः । )</p>
<p>राजा&mdash;काकतीयकुलश्रेयसां देव एव प्रमाणमिति तस्याज्ञा मया शिरसि धृता ।<br>
देवो ऽपि सप्रसादातिशयमवलोक्यान्तर्हितो ऽभूत् ।</p>
<p>इदं मेदिनीप्राप्तिहेतोर्बीजस्य स्वयम्भूदेवोपदेशस्याङ्गीकरणात् समाधानम् ।</p>
<p>मन्त्रिणः&mdash;विश्वप्रियङ्करः स्वप्नप्रत्ययः ।<br>
किन्तु काकतीयनरेन्द्रवृद्धोचितमाचारमनुवर्तमानस्य देवस्य नगरनिवासवैमुख्यं तथा कुलधुरन्धरस्य वीररुद्रस्य विश्वरक्षाक्षमे बाहुपरिघे राज्यधुराविश्रान्तिरिति च</p>
<p>विषादहर्षयोः सीमानं स्पृशत्यस्माकं मनः ।</p>
<p>एतत्सुखदुः खहेतुभूतं विधानम् ।</p>
<p>चामरग्राहिणी&mdash; ।<br>
अच्चरिअं अच्चरिअं ।<br>
कुलामच्चमुहेणेव्व पव्वईवल्लहेण एव्वमुवदिट्ठम् ।</p>
<p>( ।<br>
आश्चर्यमाश्चर्यम् ।<br>
कुलामात्यमुखेनेव पार्वतीवल्लभेनैवमुपदिष्टम् । )</p>
<p>इयं बीजविषयाऽश्चर्यरूपा परिभावना ।</p>
<p>राजा&mdash;(सहर्षातिशयम्, अमात्यान् प्रति) अयं काकतीयकुलश्रेयः-</p>
<p>कल्पलताप्ररोहः स्वयम्भूदेवानुग्रहः सर्वेषामपि श्रवणमहोत्सवः क्रियताम् ।</p>
<p>एष बीजप्रकाशनादुद्भेदः ।</p>
<p>मन्त्रिणः&mdash;यदाज्ञापयति काकतीयपरमेश्वरः ।</p>
<p>राजा&mdash;किमिदानीं कर्तव्यम् ?</p>
<p>पुरोधसः&mdash;महाराज ! किमन्यत् ? सज्जीक्रियतां प्रतापरुद्रदेवस्य राज्याभिषेकसम्भारः ।</p>
<p>एष बीजानुगुणप्रोत्साहनरूपो भेदः ।</p>
<p>मन्त्रिणः&mdash;दिग्विजययात्रावशीकृतानां सर्वपार्थिवानां वर्गेणानीतैः सकलतीर्थसलिलैः प्रकाशितं स्वयम्भूदेवप्रसादं महाभिषेकमनुभवतु राजपुत्रः ।</p>
<p>पुरोधसः&mdash;उचितमनुमन्त्रितं मन्त्रिभिः ।</p>
<p>राजा&mdash;तर्हि जैत्रयात्रासाधनानि सज्जीक्रियन्तां षड्विधानि बलानि ।</p>
<p>अहमपि सज्जो भवामि ।</p>
<p>एष आरम्भः ।<br>
इदं बीजानुगुणारम्भरूपं करणम् ।<br>
एवमारम्भबीजसम्बन्धरूपः साङ्गो मुखसन्धिः ।</p>
<p>(नेपथ्ये) वैतालिकौ&mdash;सुखाय माध्यन्दिनी सन्ध्या भवतु देवस्य ।</p>
<p>यदिदानीम्&mdash;</p>
<p>लोकालोकगिरीन्द्रकन्दरतमः सन्दोहदर्पापहं<br>
त्वत्तेजः पटलं कियन्ति भुवनान्याक्रम्य सङ्क्रीडते ।<br>
इत्यालोकनकौतुकीव शिथिलस्वीयाधिकारश्रमो<br>
भास्वानेष समग्रदीप्तिरधुना व्योमाग्रमारोहति ॥ विप्रुद्_३।१।३० ॥</p>
<p>अपि च&mdash;</p>
<p>उद्गायन्ति शरन्निशाकरकरस्तोमत्विषस्त्वद्गुणान्<br>
क्रीडन्त्यो मलयाद्रिचन्दनलताकुञ्जे भुजङ्गाङ्गनाः ।<br>
पीत्वा तत्तदुदीर्णवर्णगलितां प्रत्यग्रधारां सुधां<br>
वाताहारतया प्रभूतमयशः प्रक्षालयन्त्यो निजम् ॥ विप्रुद्_३।१।३१ ॥</p>
<p>इदानीं खलु&mdash;</p>
<p>आघ्राय किरणान् भानोर्यजुरामोदमेदुरान् ।<br>
यतन्ते कृतिनः सर्वे कर्तुं माध्याह्निकीं क्रियाम् ॥ विप्रुद्_३।१।३२ ॥</p>
<p>राजा&mdash;(आकर्ण्य, सर्वान् प्रति) साधयत यूयमभिमताचरणाय ।<br>
अहमपि तावदभ्यन्तरं प्रविशामि ।</p>
<p>(इति यथोचितमुत्थाय परिक्रम्य निष्क्रान्ताः सर्वे)</p>
<p>इति नाटकप्रकरणे कल्याणस्वप्नो नाम प्रथमोङ्कः ॥</p>
<hr>
<p>(अथ द्वितीयो ऽङ्कः)</p>
<p>नेपथ्ये)&mdash; ।<br>
इदो इदो अज्जो ।</p>
<p>( ।<br>
इत इत आर्यः । )</p>
<p>(ततः प्रविशति वृद्धकञ्चुकी)</p>
<p>कञ्चुकी&mdash;(सहर्षम्) चिराय यौवनमतिशयानया चरितार्थया जरयानया सञ्चरे ।<br>
यया दीर्घायुषा</p>
<p>प्रतापरुद्रमहाभिषेकमनुभवितास्मि ।</p>
<p>एष मध्याह्नवर्णनया विच्छिन्नस्य प्रकृतार्थस्य पुनरवमर्शाद्बिन्दुः ।</p>
<p>अपि च&mdash;</p>
<p>पदे पदे स्खलन्तं मां वाचा गत्याथ चेष्टया ।<br>
अवलोक्य हसन्नास्ते स्वामी रुद्रनरेश्वरः ॥ विप्रुद्_३।२।१ ॥</p>
<p>(सविमर्शाश्चर्यम्)</p>
<p>काकतीयनरेन्द्रस्य राज्यश्रीर्मूलवेश्मनः ।<br>
युवराजगृहानद्य गवाक्षैः स्वैरमीक्षते ॥ विप्रुद्_३।२।२ ॥</p>
<p>एष राज्यलक्ष्म्याः प्रतापरुद्रगताभिलापाद्विलासः ।</p>
<p>(पुरो ऽवलोक्य)</p>
<p>कथमयं राजपुत्रपरिचारको दारकः ससम्भ्रमं मामभिवर्तते ।</p>
<p>(प्रविश्य) दारकः&mdash; ।<br>
अय्य पणमामि ।</p>
<p>( ।<br>
आर्थ प्रणमामि । )</p>
<p>कञ्चुकी&mdash;भद्र कल्याणास्पदं भूयाः ।<br>
किमनुमतं राजपुत्रस्य दिग्विजयप्रस्थानं रुद्रनरेश्वरेण ।</p>
<p>दारकः&mdash;अकहं कहं वि अणुभदम् ।</p>
<p>(अकथं कथमपि अनुमतम् । )</p>
<p>कञ्चुकी&mdash;स्वनामानुगुणमिदं राजपुत्रस्य यत् सज्जीकृतसाधनं महाराजं सपादोपग्रहं निवार्य स्वयमेव जैत्रयात्रायामुत्तिष्ठते ।</p>
<p>दारकः&mdash;अअअय्य अणणुहूदजुझ्झपरिस्समो जुवराओ ।<br>
दुक्खरो खु दिअन्तजओ कहं भविस्सै ।</p>
<p>(अअआर्य, अननुभूतयुद्धपरिश्रमो युवराजः ।<br>
दुष्करः खुलु दिगन्तजयः कथं भविष्यति । )</p>
<p>कञ्चुकी&mdash;भद्र, निरङ्कुशाः स्वयम्भूदेवप्रवृत्तयः ।<br>
विष्णोरवतारः खल्वयं वीररुद्रो ऽपि अचिन्त्यमहिमा ।</p>
<p>एष दृष्टनष्टबीजानुसरणरूपः परिसर्पः ।</p>
<p>अत्र स्वप्नवृत्तान्तख्यापनाल्लक्ष्यस्य दिग्विजययात्रोद्यमेनालक्ष्यस्य बीजस्योत्पादनादुद्भेद इति प्रतिमुखसन्धिरयम् ।</p>
<p>दारकः&mdash; ।<br>
एव्वं एदम् ।<br>
अमाणुसो खु सो पहावो ।</p>
<p>( ।<br>
एवमेतत् ।<br>
अमानुषः खलु स प्रभावः । )</p>
<p>कञ्चुकी&mdash;कुत्रेदानीं राजपुत्रः ?</p>
<p>दारकः&mdash;अकाअईअकुलदुग्गादेवीसमाराहणेण विअअपत्थाणमङ्गलं काऊण तत्थ हणुमदअलपेरन्तबहिरुज्जाणे णिवेसिअखन्धावारो अमच्चपरिवुदो जुवराओ चिट्ठई ।<br>
ता अणुजाणीहि मम तत्थ पत्थाणं ।</p>
<p>(अकाकतीयकुलदुर्गादेवीसमाराधनेन विजयप्रस्थानमङ्गलं कृत्वा तत्र हनुमदचलपर्यन्तबहिरुद्याने निवेशितस्कन्धावारः अमात्यपरिवृतो युवराजस्तिष्ठति ।<br>
तदनुजानीहि मम तत्र प्रस्थानम् । )</p>
<p>कञ्चुकी&mdash;भद्र ! साधय ।<br>
अहमपि राजकुलं प्रविशामि ।</p>
<p>(इति यथोचितं परिक्रम्य निष्क्रान्तौ । )</p>
<p>इयं चूलिका ।</p>
<p>(ततः प्रविशति यथानिर्दिष्टः प्रतापरुद्रो मन्त्रिणः परिजनश्च । )</p>
<p>प्रतापरुद्रः&mdash;</p>
<p>किं राज्येन शमोन्मुखं रचयता तातं कुलालम्बनं<br>
किं चास्मिन् समुदाहरन्ति महतो दोषान् बहून् सूरयः ।<br>
धर्माध्वा च खिलीकृतो ऽयमधुना कः सञ्चरेदस्खलंस्<br>
तन्नेष्टं किल यौवराज्यमपि मे बाल्योत्सवे क्रीडतः ॥ विप्रुद्_३।२।३ ॥</p>
<p>तद्वयं महाराजभुजपरिघमसृणितेषु दिगन्तेषु विजययात्राविनोदेन विहरामहे ।</p>
<p>एतद्राज्ये ऽनिच्छाभिधानाद्विधूतम् ।</p>
<p>मन्त्रिणः&mdash;राजपुत्र ! सर्वपथीनया काकतीयान्वयभाग्यसम्पदा त्वां धुरन्धुरं लब्ध्वा नरेन्द्रश्चिरमासक्तां धुरं शिथिलयितुमध्यवस्यति ।<br>
आचारश्चायं काकतीश्वराणां यद्धौरेये पुत्रे शमोन्मुखत्वम् ।<br>
कुलस्वामिना स्वयम्भुवाप्येवमेवानुशिष्टम् ।<br>
अनतिक्रमणीया राजपुत्रेण गुर्वोर्गरीयसी खल्वाज्ञा ।<br>
कलिकालदोषशिथिलधर्मप्रतिष्ठां निर्वोढुं वोढुं च महतीं महीधुरमवतीर्णस्य काकतीयविष्णोस्तव न साम्प्रतं प्रत्याख्यातुम् ।</p>
<p>प्रतापरुद्रः&mdash;(सानुरोधम्)</p>
<p>स्वयम्भूस्तात इत्येतावीश्वरौ दिव्यमानुषौ ।<br>
तयोरन्यतरो राजा युवराजो ऽस्मि सर्वथा ॥ विप्रुद्_३।२।४ ॥</p>
<p>मन्त्रिणः&mdash;राजपुत्र ! साधारणो ऽयं विनयः काकतीश्वराणां स्वयम्भुवि महाराजे च ।</p>
<p>एष प्रकृतविषयारत्युपशमाच्छमः ।</p>
<p>परिजनः&mdash; ।<br>
काअईअकुलट्ठविरो तत्तभवन्तो सअम्भूदेवो धुरं धारेदु ।</p>
<p>राऔत्तो उण रज्जसिरिअं अङ्के आरोवेदु ।</p>
<p>(काकतीयकुलस्थविरस्तत्रभवान् स्वयम्भूदेवो धुरं धारयतु ।<br>
राजपुत्रः पुना राज्यश्रियमङ्के आरोपयतु । )</p>
<p>(प्रतापरुद्रः समन्दस्मितं परिजनमवलोकयति । )</p>
<p>एतत् परिहासवचोरूपं नर्म ।</p>
<p>परिजनः&mdash;अचिरेण चरिअत्था मेइणी संवुत्ता ।</p>
<p>(अचिरेण चरितार्था मेदिनी संवृत्ता ।</p>
<p>गोत्रगिरिशिखरनिष्ठुरविकटशिलावसतिबर्बराङ्ग्याः ।</p>
<p>क्षोण्या भवतु वासो बाहौ प्रतापरुद्रस्य ॥)॥</p>
<p>गोत्तगिरिसिहराणिठ्ठुरविअडसिलावसैबब्बरङ्गीए ।<br>
खोणीए होदु वासो बाहुम्मि पआवरुद्दस्स ॥ विप्रुद्_३।२।५ ॥</p>
<p>अजह हरिचन्दस्स भुए जह रहुणाहस्स बाहुफलअम्मि ।<br>
काऐलच्छीपैणो बाहुम्मि तहा मही रमदु ॥ विप्रुद्_३।२।६ ॥</p>
<p>(अयथा हरिश्चन्द्रस्य भुजे यथा रघुनाथस्य बाहुफलके ।</p>
<p>काकतिलक्ष्मीपतेर्बाहौ तथा मही रमताम् ॥)॥</p>
<p>(प्रतापरुद्रः सबाहुस्फुरणमधोमुखस्तिष्ठति । )</p>
<p>एषा परिजनवचनोत्था प्रीतिर्नर्मद्युतिः ।</p>
<p>मन्त्रिणः&mdash;राजपुत्र ! काकतीयपुरुषोत्तमस्य तव पाणिग्रहणाय स्पृहयन्ती राज्यलक्ष्मीर्विलम्बं न सहते ।</p>
<p>परिजनः&mdash; ।</p>
<p>विज्जावहूणं अहिअं दठ्ठूण पैम्मि पणअविस्सम्भं ।<br>
खोणी लच्छी अ कहं विलम्बिअं सहौ जुवराए ॥ विप्रुद्_३।२।७ ॥</p>
<p>(विद्यावधूनामधिकं दृष्ट्रवा पत्यौ प्रणयविस्रम्भम् ।<br>
क्षोणी लक्ष्मीश्च कथं विलम्बितं सहतां युवराजे) ॥ ॥</p>
<p>मन्त्रिणः&mdash;इत्थमेव ।</p>
<p>स्वतेजसा परिष्कृत्य प्रधानागारमुत्सुका ।<br>
प्रतीक्षते ऽद्य राज्यश्रीर्युवराजसमागमम् ॥ विप्रुद्_३।२।८ ॥</p>
<p>एष मन्त्रिणां परिजनस्य च वाक्यैर्बीजानुरागप्रकाशनात् प्रगमः ।</p>
<p>परिदृ&mdash; ॥<br>
कहं अन्दरिओ खु एसो महूसओ दिसाविजअजत्ताए ।</p>
<p>( ॥<br>
कथमन्तरितः खल्वेष महोत्सवो दिग्विजययात्रया । )</p>
<p>एतद्दिगन्तयात्रया प्रकृतकार्यविलम्बनान्निरोधः ।</p>
<p>मन्त्रिणः&mdash;(सावज्ञम्) कथं चिरयन्त्यन्ध्रचमूपतयः ।<br>
अथवा किं तैः ; वयमपि न केवलं मन्त्रशस्त्राः, किन्तु बहुशः समरापदानाराधितस्वामिन एव ।</p>
<p>एतन्निष्ठुरवचनरूपं वज्रम् ।</p>
<p>(प्रविश्य) दौवारिकः&mdash; ।<br>
जेदु जेदु जुअरोओ ।<br>
एदे खु चमूपैणो पडिहारभूमिभाअम्मि सज्जीकिअचौरङ्गबला वट्टन्ति ।</p>
<p>( ।<br>
जयतु जयतु युवराजः ।<br>
एते खलु चमूपतयः प्रतीहारभूमिभागे सज्जीकृतचतुरङ्गबला वर्तन्ते । )</p>
<p>मन्त्रिणः&mdash;अचिरं भोः प्रवेशय ।</p>
<p>दौवारिकः&mdash;तथा ।</p>
<p>(इति निष्क्रम्य सेनाधिपतिभिः सह पुनः प्रविष्टः । )</p>
<p>सेनापतयः&mdash;(यथोचितं प्रणम्य) स्वामिन् काकतीयकुलतिलक ! सर्वतोमुखाटोपा वाहिन्यः शौर्योदन्वन्तं भवन्तमनुप्राप्ता एव ।<br>
तदनुगृहयालुना कटाक्षेण निरीक्ष्यन्ताम् ।</p>
<p>एतदनुनयवचनरूपं पर्युपासनम् ।</p>
<p>मन्त्रिणः&mdash;राजपुत्र ! तर्हि समारुह्यतां प्रतिपक्षनिवारणो वारणः ।<br>
आलोक्यन्तां निरन्तरपरिपन्थिप्रमाथिन्यो वरूथिन्यः ।<br>
प्रस्तूयतां सेनापुरः-सराक्रान्तसकलसामन्तविजयस्थानं प्रस्थानम् ।</p>
<p>प्रतापरुद्रः&mdash;यथाभिरुचितममात्येभ्यः ।</p>
<p>(इति गन्धगजाधिरोहणं नाटयति । )</p>
<p>मन्त्रिणः&mdash;</p>
<p>करोदग्रेण महसा विष्वगाक्रमितुं दिशः ।<br>
आरोहति गजं वीररुद्रो भास्वानिवोदयम् ॥ विप्रुद्_३।२।९ ॥</p>
<p>एतत् प्रकृतानुगुण्येन विशेषबन्धवचनं पुष्पम् ।</p>
<p>(सर्वे युवराजहस्तिनं पुरस्कृत्य ससम्बाधं किञ्चित् परिक्रामन्ति । )</p>
<p>सेनापतयः&mdash;(सोत्साहप्रणामम्) स्वामिन्नितो दीयतां दृष्टिः ।</p>
<p>धावत्पादातपादाहतिदलितमहीरन्ध्रनीरन्ध्रनिर्यद्-<br>
धूलीजालाम्बुदान्तर्विलसदसिलताविद्युदुद्दामदीप्ताः ।<br>
उद्यन्निस्साणराणस्तनितपटपटद्दिक्तटाः प्रारभन्ते<br>
प्रावृट्लक्ष्मीं ध्वजिन्यः करिकरटतटस्यन्दिदानाम्बुधाराः ॥ विप्रुद्_३।२।१० ॥</p>
<p>(अन्यतो निरूप्य)</p>
<p>बले चलति सम्भ्रमप्रतिभये विजेतुं दिशः<br>
पुरन्दरहरिज्जयव्यवसिताः सहायोद्धताः ।<br>
चलन्ति चिरमत्सराः शिखरिणो यथा दन्तिनो<br>
भरावनमदुन्नमद्भुजगराजफक्कत्फणाः ॥ विप्रुद्_३।२।११ ॥</p>
<p>परिजनः&mdash;(विलोक्य साश्चर्यम्) ।<br>
महन्तो खु एसो तिलिङ्गसुभडाणं उस्साहो ।</p>
<p>( ।<br>
महान् खल्वेष त्रिलिङ्गसुभटानामुत्साहः । )</p>
<p>(संस्कृतमाश्रित्य)</p>
<p>उद्यत्तोमरडामराः प्रतिपदप्रोत्क्षिप्तकौक्षेयकाः<br>
स्वैरोद्गीर्णभुसुण्ढयः पटुतराकृष्टध्वनत्कार्मुकाः ।<br>
भ्राम्यद्भीमगदाः समग्रविहरत्प्रासाः स्फुरत्पट्टसाः<br>
खेलन्त्यन्ध्रचमूभटाः सवपुषो रौद्रप्रकारा इव ॥ विप्रुद्_३।२।१२ ॥</p>
<p>मन्त्रिणः&mdash;अहो तुरङ्गतरङ्गास्त्रिलिङ्गाधिपतेः ।</p>
<p>उत्क्षिप्योत्क्षिप्य पादौ रवितुरगशिरस्ताडनायेव पूर्वौ<br>
पाश्चात्त्याभ्यां पदाभ्यामपि धरणिमवष्टभ्य संरब्धनुन्नाम् ।<br>
वालैर्व्याधूयमानैः प्रतिनृपतिहयोत्साहमुन्मार्जयन्तः<br>
क्रामन्त्यश्वाः सहेलक्रमणपरिणमत्पञ्चधाराप्रपञ्चाः ॥ विप्रुद्_३।२।१३ ॥</p>
<p>(विलोक्य) अहो विदलितपरबलमनोरथानां रथानां सभ्रम्मः ।</p>
<p>तथा हि&mdash;</p>
<p>रथाः सरभसं भ्रमन्निबिडहेमनेमिक्षत-<br>
क्षमातलसमुच्चलद्बहुलधूलिजालाम्बुदैः ।<br>
तिरोहितमसूयया सपदि भानवीयं रथं<br>
विधाय मुखरीभवन्त्यनिभृताक्षधूर्निस्वनाः ॥ विप्रुद्_३।२।१४ ॥</p>
<p>प्रतापरुद्रः&mdash;(सर्वतो ऽवलोक्य सप्रमोदम्) कथं समग्रसाधनानि सैन्यानि ।</p>
<p>बृंहमाणगजाकीर्णा ह्रेषमाणहयाकुलाः ।<br>
सङ्क्रीडत्स्यन्दनाः क्ष्वेडसुभटाः सैन्यसम्पदः ॥ विप्रुद्_३।२।१५ ॥</p>
<p>मन्त्रिणः&mdash;युवराजालोकनादुद्वेलः सैन्यसागरो वर्तते ।</p>
<p>अभ्यापतन्तीरभितो महीभृद्वाहिनीर्बहूः ।<br>
काकतीयबलाम्भोधिरेष स्वैरं ग्रसिष्यते ॥ विप्रुद्_३।२।१६ ॥</p>
<p>सेनापतयः&mdash;यदादिशन्त्यमात्याः ।<br>
(इति सप्रणामम्) विजययात्राकुतूहलिन्यो ध्वजिन्यः साम्प्रतं युवराजस्याज्ञां प्रतिपालयन्ति ।</p>
<p>(प्रतापरुद्रः सप्रसादममात्यानालोकयति । )</p>
<p>मन्त्रिणः&mdash;(सोत्साहम्) प्रतिष्ठन्तां प्राचीं प्रति सैन्यानि ।</p>
<p>सेनापतयः&mdash;यथाऽदिशन्त्यमात्याः ।</p>
<p>(इति प्रस्थाननाटितकेन समन्तादवलोक्य सहर्षातिशयम्)</p>
<p>पवनेनानुकूलेन प्रसारितपटाञ्चलाः ।<br>
उद्युञ्जन्त इवाक्रष्टुं ध्वजाः सौत्रामणीं दिशम् ॥ विप्रुद्_३।२।१७ ॥</p>
<p>(सर्वे शकुनमभिनन्दन्ति । )</p>
<p>एष प्रस्थानानुगुणशकुनगुणकथनादुपन्यासः ।</p>
<p>प्रतापरुद्रः&mdash;(पुरो ऽवलोक्य) कथं कराभ्यामुत्क्षिप्तसाक्षतकनकपात्रः समागत एव विप्रवरः ।</p>
<p>विप्रः&mdash;(सविनयमग्रतः स्थित्वा प्राध्वं दक्षिणभुजमुद्यम्य) विजयतां विजयतां वीररुद्रः ।<br>
राजपुत्र ! स्वयम्भूदेवमहोत्सवाद्यनन्तरं महीसुरवराशीर्वादवासिताः काकतीयमहाराजेन प्रेषिताः खल्विमे मङ्गलाक्षताः ।</p>
<p>प्रतापदृ&mdash;(सप्रणामादरं गृहीत्वा तान् निजोत्तमाङ्गे गजमूर्धनि च निधाय)</p>
<p>अमूलात् फलिता प्रसत्तिलतिका पत्युः स्वयम्भूप्रभोर्<br>
आज्ञा क्षत्रियमौलिमण्डनमणेस्तातस्य सानुग्रहा ।<br>
विप्राशीर्वचनानि मन्त्रसुरभीण्याकाङ्क्षितान्यन्वहं<br>
पौराणां च जयोत्तराणि तदमूरीषज्जयाः स्युर्दिशः ॥ विप्रुद्_३।२।१८ ॥</p>
<p>एष ब्राह्मणक्षत्रियादिवर्णकीर्तनाद्वर्णसंहारः ।</p>
<p>मन्त्रिणः&mdash;राजपुत्र ! स्वभावनिरर्गलस्य तव भुजार्गलयोरोजायितस्य कियती भूतलविजयविडम्बना ।</p>
<p>परिजनः&mdash; ।<br>
विअअलच्छीपाणिग्गहणसमअदिण्णा विअ मङ्गलख्खदा जुवराअस्स सीसे दीसन्दि ।</p>
<p>( । विजयलक्ष्मीपाणिग्रहणसमयदत्ता इव मङ्गलाक्षता युवराजस्य शीर्षे दृश्यन्ते । )</p>
<p>विप्रः&mdash;राजपुत्र ! तत्तद्दिग्विजययात्रावार्ताहारिणः पुरुषा नातिचिरादेव प्रेषणीया इति महाराजस्याज्ञा ।</p>
<p>प्रतापरुद्रः&mdash;शिरसि कृतस्तातस्य नियोगः ।<br>
(अमात्यान् प्रति) कतिचन यूयं काकतीश्वरसेवार्थं निवर्तध्वम् ।<br>
कतिपये विजययात्रापराः प्रवर्तध्वम् ।</p>
<p>अमात्याः&mdash;(सप्रणामम्) यदाज्ञापयति युवराजः ।</p>
<p>विप्रः&mdash;स्वस्ति विजयाय शिवाः पन्थानः सन्तु राजपुत्राय ।</p>
<p>प्रतापरुद्रः&mdash;(सप्रश्रयम्) भगवन्ननुजानीहि ।<br>
वयमितः प्रतिष्ठामहे ।</p>
<p>(इति यथोचितं परिक्रम्य निष्क्रान्ताः सर्वे । )<br>
॥ इति विजययात्राविलासो नाम द्वितीयो ऽङ्कः ॥</p>
<hr>
<p>(अथ तृतीयो ऽङ्कः)</p>
<p>(ततः प्रविशतो लेखहस्तौ जाङ्घिकौ । )</p>
<p>एतत्पूर्वाङ्कान्तपात्रेण विप्रेण निर्दिष्टयोः पात्रयोरुत्तराङ्के प्रवेशादङ्कास्यम् ।</p>
<p>प्रथमः&mdash;(सानुसन्धानाश्चर्यम्) अहो प्रतापरुद्रस्य महिमानुभावः, यस्य विजययात्रासम्भ्रमेणैव व्याकुलीकृतानि द्वयेषामपि भूभृतां कटकानि ।</p>
<p>द्वितीयः&mdash;वयस्य, किमुच्यते&mdash;<br>
काकतीयप्रदीपो ऽयमंशश्चातुर्भुजः स्वयम् ।<br>
यद्वज्रकवचायन्ते प्रसादाश्च स्वयम्भुवः ॥ विप्रुद्_३।३।१ ॥</p>
<p>एष स्वयम्भूदेवप्रसादरूपस्य बीजस्यान्वेषणाद् गर्भसन्धिः ।</p>
<p>प्रथमः&mdash;(अध्वक्लममभिनीय पुरो ऽवलोक्य) प्राप्तेयमन्ध्रनगरी ।<br>
(किञ्चित् प्रवेशनाटितकेन समन्ततो निरूप्य) अहो ! निरतिशयमौदार्यं रुद्रनरेश्वरस्य ।<br>
यदेते वैतालिकाः सर्वातो भोगावलीप्रमुखांश्चाटुप्रबन्धानुच्चैः पठन्तः स्वभावरमणीयाः प्रतिरवेण पाठयन्ति च ककुभः ।</p>
<p>द्वितीयः&mdash;(सम्यङ्निर्वण्य सप्रत्यभिज्ञाऽश्चर्यमपवार्य) सखे ! पश्य पश्य ।</p>
<p>सम्यङ्मागधवेषधारणतिरोभूता अपि क्षमाभुजः<br>
सूच्यन्ते प्रभुतारहस्यपिशुनैराविष्कृतैलक्षणैः ।<br>
हस्ताग्रैर्ध्वजचक्रलाञ्छिनतलैर्वक्षः स्थलैर्विस्तृतैर्<br>
आकाररैमनुष्यमात्रसुलभैर्वृत्तैरनीचैरपि ॥ विप्रुद्_३।३।२ ॥</p>
<p>प्रथमः&mdash;नूनमेते प्रतापरुद्रसमरपराङ्मुखा वक्षः स्थलविरचितवराहलक्ष्माणः प्राणत्राणार्थमनया रीत्या काकतीयमहाराजं प्रसादयितुमध्यवस्यन्तीति तर्कयामि ।</p>
<p>एतत् प्रस्तुतोपयोगिप्रतिराजच्छद्माचरणादभूताहरणम् ।<br>
जाङ्घिकेन पुनस्तैस्तैर्लक्षणैर्नरेश्वराभ्यूहनादनुमानं च ।</p>
<p>द्वितीयः&mdash;अहो ! विजययात्राश्रवणकुतूहलिता पौराणाम्, यदावामनुसरन्ति पुनः पुनः प्रश्रमालया ।<br>
तत् सखे ! प्रकाश्यतां प्रतापरुद्रस्य भुजयोर्विजयोदाहरणम् ।</p>
<p>प्रथमः&mdash;(किञ्चिदुच्चैः) भो भोः ! श्रूयतां काकतीयकुलश्लाघाकामधेनुः प्रियोदन्तः ।</p>
<p>जेत्रा काकतिवीररुद्रविभुना सर्वा दिशो निर्जिताः<br>
क्ष्मापालाः करदीकृताः कृतमिदं निर्वीरमुर्वीतलम् ।<br>
यस्योद्यद्भुजवैभवं सरभसारोहद्द्विषत्कामिनी-<br>
मञ्जीरध्वनिपूर्णकन्दरमुखैर्व्याकुर्वते पर्वताः ॥ विप्रुद्_३।३।३ ॥</p>
<p>एष तत्त्वानुकीर्तनरूपो मार्गः ।</p>
<p>द्वितीयः&mdash;सखे ! नूनमेषु दिवसेषु काकतीयमहाराजो निरन्तरं पुरस्कृतपुरोधः प्रवरामात्यवृद्धो युवराजविजयमाशंसमानो गमयति वासराणि ।</p>
<p>प्रथमः&mdash;उचितमनुचिन्तितं वयस्येन ।</p>
<p>द्वितीयः&mdash;(पुरो ऽवलोक्य सहर्षम्) कथमस्मदीयं वचनमाकर्ण्य नूनं महाराजाय निवेदयितुममात्यपुत्रः सहर्षसम्भ्रमं राजकुलाभ्यन्तरं प्रविशति ।<br>
तदावामपि प्रतीहारभूमिमध्यास्य काकतीश्वरावसरं प्रतिपालयिष्यावः ।<br>
(इति</p>
<p>परिक्रामतः । )</p>
<p>एतद् वितर्कप्रतिपादनाद्रूपम् ।</p>
<p>(ततः प्रविशत्यमात्यपुत्रः । )</p>
<p>अमात्यपुत्रः&mdash;(सप्रमोदम्) अहो मम धन्यता, यदीदृशानां महोत्सवानां निवेदयितास्मि संवृत्तः ।<br>
यन्मया विज्ञापितैः श्रवणप्रियङ्करणैर्वार्तामृतैः स्वप्नसाक्षात्कृतादपि स्वयम्भूदेवप्रसादात् प्रमोदयिष्यते काकतीयवृषा ।</p>
<p>एषोत्कर्षवचनरूपोदाहृतिः ।</p>
<p>(पुरो ऽवलोक्य) कथमयं महाराजः पुरोहितैरमात्यैरन्येन परिजनेन च परिवृतो महास्थानमण्टपमधितिष्ठति ।<br>
तदहमुपसर्पामि ।<br>
(इति परिक्रामति । )</p>
<p>(ततः प्रविशति यथानिर्दिष्टो राजा, मन्त्रिणश्च पुरोधसश्च । )</p>
<p>राजा&mdash;(सविमर्शाश्चर्यममात्यान् प्रति)&mdash;अहो शैशवे ऽप्युचितकारित्वं वत्सस्य वीररुद्रस्य ।<br>
यदस्मदनुरोधार्थमिमानमात्यान् निवर्त्य स्वयमेव जिगीषुः प्रस्थितः ।</p>
<p>मन्त्रिणः&mdash;(सबहुमानम्) महाराज ! भवता खलु पितृमान् कुमारः ।</p>
<p>पुरोधसः&mdash;विजयप्रस्थानात्प्रभृति नक्तन्दिवमुन्मिषन्ति कल्याणानि ।<br>
तद्विजिता एव दिशो राजपुत्रेण ।</p>
<p>राजा&mdash;भवतामाशिष एव काकतीयकुलश्रेयांसि स्वयं प्रदुहते ।</p>
<p>परिजनः&mdash; ।<br>
काअईअकुलस्स किं णु ण सम्पुण्णं पुण्णेण, जस्सिं अवैण्णो भुवणेक्कभद्दो पआवरुद्दो ।</p>
<p>(काकतीयकुलस्य किं नु सम्पूर्णं पुण्येन, यस्मिन्नवतीर्णो भुवनैकभद्रः प्रतापरुद्रः । )</p>
<p>राजा&mdash;(सौत्सुक्यम्) कथं चिरयति वत्सस्य विजययात्राश्रवणमहोत्सवः ?</p>
<p>अमात्यपुत्रः&mdash;(सविनयसम्भ्रममुपसृत्य सप्रणामं देव मध्यमलोकपाल ! युवराजप्रष्रेतौ विजयवार्ताहारिणौ प्रघाणप्राङ्गणमधिवसतः ।</p>
<p>एष सञ्चिन्त्यमानार्थप्राप्तिरूपः क्रमः ।</p>
<p>(सर्वे सहर्षातिशयं निरूपयन्ति । )</p>
<p>मन्त्रिणः&ndash;भद्र ! शीघ्रं प्रवेशय ।</p>
<p>अमात्यपुत्रः&mdash;यदादिशन्ति महामन्त्रिणः ।</p>
<p>(इति निष्क्रम्य सह ताभ्यां पुनः प्रविष्टः । )</p>
<p>पुरुषौ&mdash;(प्रणमन्तावुपसृत्य) देव ! विश्वैकविजयिना पुत्रेण वर्धसे ।<br>
बाढमप्रमेयमहिमा प्रतापरुद्रभुजस्थेमा, यच्छैशवे ऽप्यतिशयिततरुणकाकतीयपराक्रमस्तस्य विक्रमः ।</p>
<p>राजा&mdash;(सहर्षातिशयममात्यानवलोक्य) मनोरथाभ्यामिव चिन्तितोपगताभ्यां महार्घं पारितोषिकं प्रतिपाद्यताम् ।</p>
<p>द्विगुणीकृतहर्षयोरनयोर्मुखाद्वत्सस्य विजयलक्ष्मीपरिग्रहवृत्तान्तश्रवणमहोत्सवेन चरितार्थयामः श्रोत्रवृत्तिम् ।</p>
<p>मन्त्रिणः&mdash;यदाज्ञापयति देवः ।<br>
(इति भौरिकमुखात् तथा कुर्वन्ति)</p>
<p>एष सामदानाचरणरूपः सङ्ग्रहः ।</p>
<p>(पुरुषौ सप्रणामं गृहीत्वा मूर्ध्नि निधाय महाराजप्रसादमभिनन्दतः । )</p>
<p>मन्त्रिणः&mdash;भद्रावित एत्य युवराजविजयविहृतयः पराक्रमपल्लविता महाराजसदसः कर्णपूरीक्रियन्ताम् ।</p>
<p>पुरुषौ&mdash;सावधानमवधारयतु महाराजः ।</p>
<p>प्रथमः&mdash;देव ! देवस्य प्रसादेन वाजिनीराजनासमिध्यमानस्य वीतिहोत्रस्य विजयप्रदानेन द्विगुणितोदग्रप्रतापे प्रतापरुद्रे प्रतिष्ठामाने,</p>
<p>यात्रारम्भमहेष्वहम्प्रथमिकानिर्यच्चमूडम्बर-<br>
क्षुण्णक्षोणितलोत्थिते ऽतिबहुले पांसौ वियद्व्यापिनि ।<br>
जेतव्याः सकला दिशः स्वविभुतामन्तः पिधायाधिक-<br>
त्रासात् क्वापि पलायिता इव दृशां नैवाभवन् गोचराः ॥ विप्रुद्_३।३।४ ॥</p>
<p>अनन्तरं च&mdash;</p>
<p>उद्वेल्लच्चतुरर्णवीकलकलो नायं चमूडम्बरो<br>
नेदं दुन्दुभिगर्जितं त्रिपुरजित्कल्पान्तढक्कारवः ।<br>
इत्याटोपपटीयसीषु परितो धाटीषु भारानम-<br>
च्छेषाशेषफणासु विस्मितमथ त्रस्तं दिगीशैरपि ॥ विप्रुद्_३।३।५ ॥</p>
<p>पुरोधसः&mdash;अहो निरङ्कुशमोजायितमन्ध्रचमूपतीनाम् ।</p>
<p>द्वितीयः&mdash;अथ युवराजाज्ञया प्रथमं माघवनीं दिशं प्रचलितानि सैन्यानि ।</p>
<p>रथेनाभिमुख्यातं वीररुद्रो विलोक्य माम् ।<br>
मृष्यते नायमित्यर्कः सैन्यरेणौ तिरोहितः ॥ विप्रुद्_३।३।६ ॥</p>
<p>मन्त्रिणः&mdash;ततस्ततः ।</p>
<p>द्वितीयः&mdash;अनन्तरं सेनाग्रगैरेव पौरस्त्यान् क्षुद्रक्षत्रियान्निर्जित्य सर्वपथीनेनाटोपेन पटीयसि तस्मिन् महति बले प्रचलति,</p>
<p>युद्धाय समनह्यन्त कलिङ्गाः स्फुटपौरुषाः ।<br>
माद्यद्द्विपघटोद्दामसम्भ्रमाडम्बरोद्धताः ॥ विप्रुद्_३।३।७ ॥</p>
<p>तैः सार्धमन्ध्रचमूपतीनां पराक्रमधने महत्यायोधने,</p>
<p>पीत्वा मांसोपदंशं द्विरदगलगलद्रक्तमैरेयधारां<br>
मत्तो मस्तिष्कलग्नैर्दलितनृपवपुः कीकसैः सृष्टदंष्ट्रः ।<br>
बिभ्रद्रौद्रान्त्रमालां जनितजनभयो भैरवाकारघोरः<br>
सङ्ग्रामोर्व्याः कलिङ्गैर्बलिविधिमकरोद्वीररुद्रस्य खङ्गः ॥ विप्रुद्_३।३।८ ॥</p>
<p>पुरोधसः&mdash;मानुषवेषतिरोहितेनापि काकतीयविष्णुना किञ्चिदाविष्कृतो निजप्रभावः ।</p>
<p>मन्त्रिणः&mdash;(सहर्षातिशयाद्भुतम्) अहो पराक्रमातिभूमिः प्रतापरुद्रस्य ।</p>
<p>परिजनः&mdash; ।<br>
सरिसं खु एदम्, जं महाराअरुद्दणरेसरणन्दणेण कादव्वम्, जं काऐकुलप्पसवाणं खमम्, जं कुलदेवदाए सअम्भूदेवस्स प्पसत्तिविसेसाणं जुत्तम्, तं खु किअं जुवराएण ।</p>
<p>( ।<br>
सदृशं खल्वेतत्&mdash;यन्महाराजरुद्रनरेश्वरनन्दनेन कर्तव्यम्, यत् काकतिकुलप्रसवानां क्षमम्, यत् कुलदेवतायाः स्वयम्भूदेवस्य प्रसत्तिविशेषाणां युक्तम्, तत् खलु कृतं युवराजेन । )</p>
<p>राजा&mdash;(सप्रमोदगद्गदम्) ततस्ततः ।</p>
<p>प्रथमः&mdash;अनन्तरम्-</p>
<p>छिन्नोद्यद्वैरिवीरप्रतिभयमुकुटाटोपसञ्जातराहु-<br>
भ्रान्तिभ्रश्यत्पतङ्गाभयकरपृतनारेणुबद्धान्धकारा ।<br>
आसीत् सङ्ग्रामवेला विहरदसिलतोद्भिन्नमत्तेभकुम्भ-<br>
प्रोद्यन्मुक्तौघतारानिकरपरिवृतस्वर्वधूवक्त्रचन्द्रा ॥ विप्रुद्_३।३।९ ॥</p>
<p>अनन्तरं युवराजाज्ञया</p>
<p>वृत्रारातिदिगन्तरालविजयप्रख्यातविक्रान्तयः<br>
पारेपूर्वपयोधि कल्पितजयस्तम्भाः स्फुरत्तेजसः ।<br>
वेलाकाननवासिगीतविभवं देवस्य दोर्विक्रमं<br>
शृण्वन्तो मुहुरन्ध्रसैन्यपतयः प्राप्ता दिशं दक्षिणाम् ॥ विप्रुद्_३।३।१० ॥</p>
<p>तत्र च</p>
<p>मुनौ लोपामुद्रासुहृदि निकटस्थे ऽपि महता<br>
भवन्त्येता नद्यः कलुषपयसः सैन्यरजसा ।<br>
इतीव व्योमाग्रे कलयपवनान्दोलितशिखाः<br>
पताकाः सोत्प्रासाः प्रतिपदमनृत्यन्नतितराम् ॥ विप्रुद्_३।३।११ ॥</p>
<p>अनन्तरं पाण्ड्यप्रमुखान् दाक्षिणात्यान् क्षितीश्वरान् शरणमुपगतान् काकतीयवीररुद्रः स्वचमूपतिनिर्विशेषं सम्भाव्य तैः सह प्रतीचीं दिशं प्रचलितः ।</p>
<p>मन्त्रिणः&mdash;साधु साधु समाचरितमात्मनीनं पाण्ड्यैर्यत् पूर्वमेव देवस्य चरणमूलं प्राप्ताः ।<br>
ततस्ततः ।</p>
<p>द्वितीयः&mdash;तत्र च</p>
<p>पाश्चात्त्यानां ध्वजेषु स्थितमधिकभरस्रस्तदण्डेषु गृध्र-<br>
व्रातैर्यच्चण्डतुण्डाहतिविहतपटेष्वाहतक्षिप्तपक्षैः ।<br>
अस्त्रं गारुत्मतं तत् समजनि विजयप्रार्थिनामन्ध्रसैन्य-<br>
प्रष्ठानां जन्यमन्यन्निजनिबिडभुजादण्डकण्डूविडम्बः ॥ विप्रुद्_३।३।१२ ॥</p>
<p>अनन्तरं&mdash;</p>
<p>जित्वा प्रतीचीमथ वीररुद्रः प्रत्यर्थिनारीनयनाम्बुपूर्णाम् ।<br>
रेवां समुत्तीर्य गजानुबद्धसेतुं विजेतुं गतवानुदीचीम् ॥ विप्रुद्_३।३।१३ ॥</p>
<p>तत्राङ्गवङ्गकलिङ्गमालवप्रभृतयः सर्वे भूपाला मिलित्वा युद्धाय बद्धादराः पुरतः प्रादुरभवन् ।</p>
<p>मन्त्रिणः&mdash;अहो परमनात्मवेदितोदीच्यानां यत्प्रतापरुद्रस्यापि परिपन्थिनो भवन्ति ।</p>
<p>राजा&mdash;ततस्ततः ।</p>
<p>प्रथमः&mdash;अनन्तरं सममनीकिनीभिरापतन्तीभिः राजकानि विलोक्य सगर्वमेवमुक्तं सेनापतिभिः&mdash;</p>
<p>रे रे घूर्जर जर्जरो ऽसि समरे लम्पाक ! किं कम्पसे<br>
वङ्ग ! त्वङ्गसि किं मुधा बलरजः काणो ऽसि किं कोङ्कण ! ।<br>
प्राणत्राणपरायणो भव महाराष्ट्रापराष्ट्रो ऽस्यमी<br>
योद्धारो वयमित्यरीनभिभवन्त्यन्ध्रक्षमाभृद्भटाः ॥ विप्रुद्_३।३।१४ ॥</p>
<p>(।‘वयमन्ध्रनाथसुभटाः प्रत्यर्थिदावानलाःऽ; इति पाठान्तरम् ॥)॥<br>
एतद्रोषसंरब्धवचनरूपं तोटकम् ।<br>
परिजनः&mdash; ॥<br>
साहु साहु चमूवरिणं वअणं ।<br>
एव्वं फणिआ उण कीरिसं उवक्कन्दं तेहिं ।<br>
(॥साधु साधु चमूपतीनां वचनम् ।<br>
एतत् भणित्त्वा पुनः कीदृशमुपक्रान्तं तैः ।)</p>
<p>प्रथमः&mdash;<br>
किं कथ्यते ? सैनिकानां निरुपमः पराक्रमः ।</p>
<p>यस्तत्राभवदाहवस्तमखिलं जानाति भागीरथी<br>
यात्याक्षीत् सुरभूयकारणनिजाहङ्कारमुच्छृङ्खलम् ।<br>
आराद्वीक्ष्य समग्रमन्ध्रसुभटप्रोद्घूर्णखड्रगावली-<br>
धारातीर्थमुपेत्य दिव्यनगरीमारोहतो भूपतीन् ॥ विप्रुद्_३।३।१५ ॥</p>
<p>अनन्तरं तत्र तत्र प्रलीनात्मनः प्रतिपक्षमूलानन्वेष्टुकामास्त्रिलिङ्गसैनिकास्तत्तद्देशवेषभाषादिकमाविष्कुर्वाणाः सर्वतः पर्यटन्ति स्म ।<br>
जीवग्राहं गृहीत्वा समानयन्ति स्म युवराजान्तिकम् ।<br>
मन्त्रिणः&mdash;साधीयान् खलु सैनिकानामुद्यमः ।<br>
एतत् प्रकृतोपयोगित्वेन वञ्चनादधिबलम् ।<br>
राजा&mdash;ततस्ततः ।<br>
द्वितीयः&mdash;अनन्तरं नरपतयो निजपरिजनेष्वप्यकृतविश्वासाः प्रतापरुद्रस्य पादमूलमेव शरणमुपगताः ।<br>
परिजनः&mdash; ।<br>
अहो णरवरिणं जुज्झकाअरत्तणं ।</p>
<p>( । अहो नरपतीनां युद्धकातरत्वम् । )</p>
<p>एष भयप्रतिपादनादुद्वेगः ।<br>
प्रथमः&mdash;किमुच्यते कातर्यमिति ।</p>
<p>अङ्गाः सङ्गरभीरवः समभवंश्चोलाः पलायाकुलाः<br>
काश्मीराः स्मरणीयविक्रमकथा हूणा निरीणश्रियः ।<br>
लम्पाका भयकम्पमानवपुषो वङ्गा निरङ्गीकृता<br>
नेपालाः परिपालनव्यसनिनः सुह्माश्च नीरंहसः ॥ विप्रुद्_३।३।१६ ॥</p>
<p>(अ:‘प्रलापाकुलाःऽ; इति पाठान्तरम् ॥)</p>
<p>अपि च</p>
<p>काम्भोजाः क्षतकुम्भिनीपरिचयाः प्राप्तव्रणाः सेवणाः<br>
गौडाः पीडितविग्रहाः श्रितकुलग्रावाङ्कणाः कोङ्कणाः ।<br>
लाटाः पाटितमूर्तयः परिलस(गल) द्भीविह्वलाः सिंहलाः<br>
कर्णाटाः परिपूर्णवेपथुभृतस्तन्द्रालवो मालवाः ॥ विप्रुद्_३।३।१७ ॥</p>
<p>किं च</p>
<p>भोजा व्यर्थभुजायुधाः क्षतनिजस्त्रीकेलयः केरलाः<br>
पाण्ड्याः खण्डितविक्रमाः प्रकटितह्रीजर्जरा घूर्जराः ।<br>
पाञ्चालाः प्रणतिप्रपञ्चितभियश्चाटूत्कटाः कीकटाः<br>
काम्पिल्याः श्रितपल्लयः कृतयशोभङ्गाः कलिङ्गा अपि ॥ विप्रुद्_३।३।१८ ॥<br>
(सर्वे हर्षातिशयं नाटयन्ति ।)<br>
परिजनः&mdash;(साश्चर्यम्) ।<br>
अहो वीररुद्दस्स ऐसैदतिहुवणाइ जुज्झावदाणाइ ।<br>
(। अहो वीररुद्रस्यातिशयितत्रिभुवनानि युद्धापदानानि ।)</p>
<p>राजा&mdash;(सहर्षम्) महतीं प्रतिष्ठामारोपितं खलु काकतीयकुलं विश्वैकविजयिना वत्सेन ।<br>
पुरोधसः&mdash;आमूलचूडं फलिताः प्रसत्तयः काकतीयान्वयदेवतानाम् ।<br>
राजा&mdash;ततस्ततः ।<br>
प्रथमः&mdash;अनन्तरं सकलदिग्विजयसमुत्तेजितेजोविलासः सर्वनरेश्वराणां तानि तान्युपायनानि स्वीकृत्य समग्रसैन्यैः सपक्षैर्महीभृद्गणैराश्रितेन महता बलार्णवेन न्यवर्तत विश्वैकवीरो वीररुद्रः ।</p>
<p>मन्त्रिणः&mdash;(सहर्षम्) कुत्रेदानीं राजपुत्रः ? द्वितीयः&mdash;साम्प्रतं किङ्कुर्वाणराजलोकः सर्वानपि सेनापतीन् नगरं प्रस्थाप्य कतिपयमौलपरिवृतः काकतीयवीरः स्वैरं गोदावरीपरिसरारण्येषु मृगयाकुतूहली विहरते ।<br>
मन्त्रिणः&mdash;(सविमर्शम्) महाराज ! नूनं त्वय्येव शासति वसुमतीं यौवराज्यमेव बहुमन्यते राजपुत्रः ।<br>
एषा प्राप्त्याशा ।<br>
दिग्विजयाकृष्टनरेश्वरवृत्तान्तस्य व्यापित्वात् पताका निरूपिता ।<br>
राजा&mdash;तदचिरमेव युष्माभिरानेतव्यो वत्सः, अनुनेतव्यश्चराज्याभिषेकाय ।<br>
मन्त्रिणः&mdash;यदाज्ञापयति देवः ।<br>
(इति निष्क्रान्ताः । ) नेपथ्ये&mdash;(ससम्भ्रमम्) भो भो नागरिकाः ! सत्वरमपसरत दूरम् ।</p>
<p>यदिदानीम्-</p>
<p>आलानं तरसा निपाट्य निगलान्युच्छिद्य धूताङ्कुशो<br>
वेगोत्पातितधूर्गतः कटतटीनिर्यन्मदाम्बुस्रुतिः ।<br>
भ्रश्यत्पण्यपथं चलद्गजहयं बिभ्यज्जनौघं पुरं<br>
विष्वग्व्याकुलयत्यमन्दरभसः स्वैरं करिग्रामणीः ॥ विप्रुद्_३।३।१९ ॥</p>
<p>एष शङ्कात्रासरूपः सम्भ्रमः ।<br>
राजा&mdash;(आकर्ण्य सस्मितम्) कथं व्याकुलयति कटकं करीन्द्रः ।<br>
पुरुषः&mdash;महाराज ! नूनमिदानीं नगरं प्रविशतां नरेश्वरोपायनानां द्विपानां गन्धानिलाय सङ्क्रु ध्यन् निरर्गलो जातः प्रधानहस्ती ।<br>
पुरोधसः&mdash;</p>
<p>पित्रा स्वयम्भूपतिनोपदिष्टं प्रतापरुद्रस्य महाभिषेकम् ।<br>
निर्विघ्नमापादयितुं गजास्यः करेणुराजाकृतिरभ्युपैति ॥ विप्रुद्_३।३।२० ॥</p>
<p>एष गर्भबीजोद्भेदनादाक्षेपः ।<br>
राजा&mdash;(सहर्षम्) तर्हि वयमपि प्रमदवनद्वारप्रासादमारुह्य गजेन्द्रमवलोकयिष्यामः ।<br>
(इयुत्थाय परिक्रम्य निष्क्रान्ताः सर्वे । ) ॥</p>
<p>इति वीररुद्रविजयो नाम तृतीयो ऽङ्कः ॥</p>
<p>॥ अथ चतुर्थो ऽङ्कः ॥</p>
<p>(ततः प्रविशति धात्री चेटी च । ) धात्री&mdash;(सरोषम्) ।</p>
<p>हञ्जे एआरिससहस्सकज्जपज्जाउले राऔलमहूसवे वि सअला वि रअणी केण सम तुए णीदार् ।<br>
इरिसमहग्घाइ भूसणाइ कुदो चोरिआइ ।<br>
कहं ण विण्णादं तुए दासीएउत्तीए&mdash;सअला दिसो जेऊण चौरन्तसामन्तपरिवारो पआवरुद्दो णअरं पविठ्ठो ।<br>
कुंलदेवदाए पसत्तीए महाराअस्स अण्णाए पुरोहिदाणं अणुरोहेण अमच्चाणं अणुवट्टणेण पआणं भाअहेएए खोणीए तवोविसेसेण अंहारिसस्स परिअणस्स सुकअपरिपाएण अब्भुपगअमहारज्जाहिसेओ जुवराओ सञ्जाओ ।<br>
एव्वं वि एआइणिं मं महूसवाउलिअं मोत्तूण कहिं ठिदा ।</p>
<p>( ।हञ्जे एतादृशसहस्रकार्यपर्याकुले राजकुलमहोत्सवे ऽपि सकलापि रजनी केन समं त्वया नीतार् ? इदृशमहार्घाणि भूषणानि कुतश्चोरितानि ? कथं न विज्ञातं त्वया दास्याः पुत्र्या&mdash;सकला दिशो जित्वा चतुरन्तसामन्तपरिवारः प्रतापरुद्रो नगरं प्रविष्टः ।<br>
कुलदेवतायाः प्रसत्त्या महाराजस्याज्ञया पुरोहितानामनुरोधेनामात्यानामनुवर्तनेन प्रजानां भागधेयेन क्षोण्यास्तपोविशेषेणास्मादृशस्य परिजनस्य सुकृतपरिपाकेणाभ्युपगतमहाराज्याभिषेको युवराजः सञ्जातः ।<br>
एवमप्येकाकिनीं मां महोत्सवाकुलितां मुक्त्वा कुत्र स्थिता ?) अनेन रोषवशान्नियताप्तिप्रदर्शनमुखेन बीजस्यावमर्शाद्विमर्शसन्धिः ।<br>
चेटीगतदोषप्रख्यापनादपवादो ऽङ्गम् ।<br>
चेटी&mdash; ॥<br>
सामिणि ! अवराहं सहस्स ।</p>
<p>(इति पादयोः पतति । )<br>
( ॥ स्वामिनि ! अपराधं सहस्व ।)<br>
धात्री&mdash;(सभ्रूभङ्गम्) अ दासीएउत्ति, पटञ्चलेण सप्पदंसणं पडिमज्जेसि जं पणामेणर् इरिसापराहं सिढिलेसि ।<br>
(अ दास्याः पुत्रि ! पटाञ्चलेन सर्पदंशनं परिमर्जयसि-यत्प्रणामेनेदृशापराधं शिथिलयसि ।<br>
एष रोषसम्भाषणरूपः सम्फेटः ।<br>
चेटीर्&mdash; ।<br>
इरिससहावा एव्व तुमं ।<br>
ता णिक्कारणकोविणिं होदिं अमुवट्टिउं अहं ण पज्जत्तार् ।<br>
( । इदृशस्वभावैव त्वम् ।<br>
तत् निष्कारणकोपिनीं भवतीमनुवर्तितुमहं न पर्याप्ता ।)</p>
<p>धात्री&mdash;(सरोषशिरः कम्पम्) ॥<br>
वक्कसीलदुल्ललिए ! लूणकण्णासिअं तुमं बन्धिऊण काराघरभाअणं करेमि ।<br>
( ॥ वक्रशीलदुर्ललिते ! लूनकर्णनासिक त्त्वां बद्ध्रवा कारागृहभाजनं करोमि ॥)॥<br>
(इति बाहुबन्धनं नाट्यति । ) एष बन्धनरूपो विद्रवः ।<br>
चेटी&mdash;(सभयकम्पम्) अ सामिणि ! रक्खोहि रक्खेहि असरणं णिरवराह इमं जणं ।<br>
तुह अत्तिआए हिडिम्बस्समं गच्छतीए अहं बलक्कारेण णीदा ।<br>
तद्ध पडिऊलं देव्वं पसादअन्तीए विलम्बिदं ।<br>
किं करेमि ।<br>
(अ स्वामिनि ! रक्ष रक्ष अशरणं निरपराधमिमं जनम् ।<br>
तवात्तिकया हिडिम्बाश्रमं गच्छन्त्याहं बलात्कारेण नीता ।<br>
तत्र प्रतिकूलं दैवं प्रसादयन्त्या विलम्बितम् ।<br>
किं करोमि ?)</p>
<p>धात्री&mdash;(सरोषहुङ्कारम्)<br>
अअ एआरिसं राऔलमहूसवं उज्झिअ हिडिम्बालअगण्डसेलेसु किं त्ति मत्तअं ताडिस्सै मन्दभाइणी ?<br>
(अअ एतादृशं राजकुलमहोत्सवमुज्झित्वा हिडिम्बालयगण्डशैलेषु किमिति मस्तकं ताडयिष्यति मन्दभागिनी । )</p>
<p>एष गुरुतिरस्कृतिरूपो द्रवः ।<br>
चेटी&mdash;दृ सामिणि ! सहेहि विलम्बिअं ।<br>
तुए कादव्वं मङ्गलोवआरं सिग्घं णिव्वट्टेमि ।<br>
(इति वपुषा प्रणमति । ) (दृ स्वामिनि ! सहस्व विलम्बितम् ।<br>
त्वया कर्तव्यं मङ्गलोपचारं शीघ्रं निर्वर्तयामि । ) धात्री&mdash;(सप्रसादम्) ।<br>
हञ्जे ! उठ्ठेहि उट्ठेहि ।<br>
( । सखि ! उत्तिष्ठ उत्तिष्ठ । )<br>
एषा विरोधशमनरूपा शक्तिः ।<br>
चेटी&mdash;(सहर्षमुत्थाय हस्तावलम्बं दत्त्वा) अ इदो इदो तत्तहोदी ।<br>
(अ इत इतस्तत्रभवती । )<br>
धात्री&mdash;(किञ्चित् परिक्रम्य पुरो ऽवलोक्य च) अअ कहं एसो पडिहारप्पवरो ससम्भमं णिग्गओ ।<br>
ता पच्चासण्णो विअ महाहिसेअसमओ ।<br>
तेण राऔत्तस्स मङ्गलणीराअणदीवरिञ्छ्छोलिं णिव्वट्टेदुं अब्भन्तरं पविसह्म ।</p>
<p>(अअ कथमेष प्रतीहारप्रवरः ससम्भ्रमं निर्गतः ।<br>
तत् प्रत्यासन्न इव महाभिषेकसमयः ।<br>
तेन राजपुत्रस्य मङ्गलनीराजनदीपरिञ्छोलिं निर्वर्तयितुमभ्यन्तरं प्रविशावः । ) (इति निष्क्रान्ते । ) प्रवेशकः ।<br>
(ततः प्रविशति प्रतीहारः । ) प्रतीहारः&mdash;(साटोपं परिक्रम्य द्वारि नरपतिकुलकलकलमसहमानः सावमानं कनकवेत्रलतामुद्यम्य) रे रे नरेश्वराः !</p>
<p>दन्तिव्यूहमुपायतीकृतममुं कुर्वन्तु पुर्या बहिर्-<br>
यस्योद्यद्घनबृंहितैर्न घटिकाघण्टाध्वनिः श्रूयते ।<br>
दूरे चास्तु रथाश्वमेतदखिलं यस्यातिसन्दर्दतो<br>
निष्क्रामत् प्रविशच्च नागरकुलं न स्वैरमाचेष्टते ॥ विप्रुद्_३।४।१ ॥</p>
<p>एषा तर्जनोद्वेजनरूपा द्युतिः ।<br>
(किञ्चिदुच्चैः) भो भो कुलामात्यवृद्धाः प्रधानाधिकारिणः परिजनाः पौराश्च संशृणुध्वम् ।<br>
एषा रुद्रदेवस्याज्ञा ।<br>
यथा किल&mdash;</p>
<p>पूर्वैः काकतिवंशजैर्नृपतिभिः सम्यग्धृता या चिरं<br>
यस्या मानुषशम्भुना गणपतिक्षोणीभुजाभूत् प्रथा ।<br>
येयं मद्भुजया कुलाद्रिवसतिं विस्मारिता मेदिनी<br>
सेयं सम्प्रति वीररुद्रभुजयोर्यातु प्रतिष्ठां स्थिराम् ॥ विप्रुद्_३।४।२ ॥</p>
<p>एषा स्ववंशजानां कीर्तनाद् गुरुकीर्तनरूपः प्रसङ्गः ।<br>
(पुनः साटोपं परिक्रम्य) अधिकृताः किमिदानीमारभध्वे ।<br>
किमुपक्रान्तः स्वयम्भूदेवसमाराधनविधिः ।<br>
कच्चिद्दत्ताः पुरदेवताभ्यो बलयः ? किमभ्यर्चिताः सर्वे वर्णवृद्धाः ? कच्चित् प्रसाधिता महाभिषेकवेदिः ? किं सज्जीकृतानि कनककलशेषु पुण्यतीर्थसलिलानि ? कच्चिदभ्यर्णमुपनीतान्युत्तमोपकरणानि ? किं मङ्गलमुहूर्ते कृतावधानना ज्योतिर्विदः ? कच्चिदलङ्कृतास्त्रिलिङ्गनगरीमृगीदृशश्च ? यदिदानीं वसुमतीपाणिग्रहणोचितमङ्गलाचारवेषः प्रतापरुद्रः काकतीयमाराज्यलक्ष्मीमहान्तः पुरे वर्तते ।<br>
तत् त्वरध्वम् ।<br>
(अन्यतो गत्वा सभ्रूक्षेपमवलोक्य) कथं राजानो न विरमन्ति ।<br>
(किञ्चिदुपसृत्य) भो भो भूपालाः ! यथावकाशमाध्वम् ।<br>
सज्जीकुरुध्वमुपायनजातम् ।<br>
न वृया सम्मर्दं सहते मम वेत्रयष्टिः ।<br>
एतदवमानरूपं छलनम् ।<br>
(समन्तादवलोक्य सगर्वा तिशयम्) अहो ! तृणीकृतजगतां क्षितिभृतामुद्वेलं सम्मर्दं निवारयतो मम प्रभावः ।<br>
अथवा काकतीयदौवारिकाणां लिखितपठितमेव राजनिवारणम् ।<br>
एष स्वशक्त्याविष्करणरूपो व्यवसायः ।<br>
(प्रविश्य पटाक्षेपेण दौवारिकः । ) दौवारिकः&mdash;(साक्षेपम्) रे केन खल्वसमयविदा भूपतयो निवारिताः ? महोत्सवदिदृक्षवः सर्वे प्रविशन्तु ।<br>
प्रथमः&mdash;(सरोषम्) रे काकतीयकुलवृध्दप्रतीहारं मामसमयवेदिनमुदाहरसि ।<br>
द्वितीयः&mdash;भवतु यो वा को वा भवान् ।<br>
प्रवेष्टव्या नरपतय इति महाराजस्याज्ञा ।<br>
एतत् प्रतीहारयोरन्योन्यरोषसंरब्धवचनरूपं विरोधनम् ।<br>
प्रथमः&mdash;किमनेन समं शुष्ककलहेन ।<br>
यावत् प्रधानागारद्वारवेदिकामध्यमध्यासीनं पुरोहितपुरस्कृतं युवराजमेवोपसर्पामि ।<br>
(इति परिक्रामति । ) द्वितीयः&mdash;अहमपि यथानिर्दिष्टमनुतिष्ठामि ।<br>
(इति परिक्रामति । ) (ततः प्रविशति यथानिर्दिष्टः प्रतापरुद्रः पुरोधसो मन्त्रिणश्च । ) पुरोधसः&mdash;काकतीयकुलतिलक ! युवराजेन भवता लीलयैव दिशो दश विजिता इत्यमी सम्यगद्य सत्याशिषो वयम् ।<br>
किं च&ndash;</p>
<p>अद्यान्वयः काकतिभूपतीनां प्राप्तस्त्रिलोकीप्रथितां प्रतिष्ठाम् ।<br>
राजन्वती भूरियमद्य जाता वीतोपसर्गाः सकलाः प्रजाश्च ॥ विप्रुद्_३।४।३ ॥</p>
<p>एषा सिद्धवद्भाविश्रेयः कथनात् प्ररोचना ।<br>
मन्त्रिणः&mdash;</p>
<p>सूर्यसोमान्वयामात्यमहत्ताद्याधरीकृता ।<br>
अस्माभिरधिकुर्वाणैः काकतीयकुलस्थितिम् ॥ विप्रुद्_३।४।४ ॥</p>
<p>एतत् प्रकृतानुगुणप्रशंसनाद् विचलनम् ।<br>
पुरोधसः&mdash;राजपुत्र ! सज्जीकृतेयं महाभिषेकसामग्री ।<br>
काकतीयनरेश्वरक्रमाधिष्ठिन्त भद्रासनं भवदधिरोहणं प्रतीक्षते ।<br>
तत् परिपालय स्वयम्भूदेवानुगृहीतां महाराजस्याज्ञाम् ।<br>
एतत् कार्यसङ्ग्रहरूपमादानम् ।<br>
प्रतापरुद्रः&mdash;तर्हि कुलदेवतां स्वयम्भूदेवं नमस्कृत्य, गुर्वाज्ञां वोढुमिच्छामि ।<br>
पुरोधसः&mdash;सदृशो ऽयमाचारः काकतीयकुलप्रदीपस्य भवतः ।<br>
किं तु प्रत्यासीदति महाभिषेकसमयः ।<br>
तदचिरेणैव विहितकर्तव्येन राजपुत्रेणागन्तव्यम् ।<br>
वयमितः करणीयशेषं प्रति (परि) पालयामः ।<br>
प्रतापरुद्रः&mdash;यदादिशन्ति काकतीयान्वयप्रत्याययितारः ।<br>
(इत्युत्थाय यथोचितं परिक्रम्य निष्क्रान्ताः सर्वे । ) ॥ इति त्वरितमहोत्सवो नाम चतुर्थो ऽङ्कः ॥)॥</p>
<p>॥ अथ पञ्चमो ऽङ्कः ॥<br>
(ततः प्रविशन्ति ज्योतिर्विदः । ) ज्योतिर्विदः&mdash;(ससम्भ्रमं परिक्रम्य) भो भोः ! त्वरध्वम् ।<br>
कुत्र पुरोधसः ।<br>
कुत्र वा मन्त्रियाः ? समानीयतां स्वयम्भूदेवसमाराधनासक्तचिततया विलम्बमानो राजपुत्रः ।<br>
येन प्रत्यासन्नतरो वर्तते महाभिषेकमुहूर्तः ।<br>
एतदुत्तराङ्कस्य पूर्वाङ्कार्थानुसङ्गत्वादङ्कावतरणम् ।<br>
(सविमर्शाश्चर्यम्) अहो विश्वातिशायिनी काकतीयकुलप्रतिष्ठा ।<br>
यतः&mdash;</p>
<p>आदेष्टा कुलदेवता स भगवान् यस्य स्वयम्भूः<br>
शिवो यं सज्ज कुरुते पराक्रमजितः क्षोणीपतीनां गणः ।<br>
यस्मै च स्पृहयत्यशेषजगती तं वीररुद्राकृतेर्<br>
विष्णोर्वीक्ष्य महाभिषेवनविधिं नन्दन्ति सर्वे जनाः ॥ विप्रुद्_३।५।१ ॥</p>
<p>एष स्वयम्भूदेवोपदेशनरेश्वरविजयप्रमुखमुखसन्ध्यादिबीजनानार्थानां महाप्रयोजनीभूतमहाभिषेकार्थतया योजनान्निर्वहणसन्धिः ।<br>
(सोल्लासम्) नूनमिदानीं</p>
<p>स्वप्ने ऽप्यासूत्रितामाज्ञां पालयन्तं कुलोद्वहम् ।<br>
न मान्त्यन्तर्मुदः शम्भोर्विभोरप्यभिनन्दतः ॥ विप्रुद्_३।५।२ ॥</p>
<p>एष मुखसन्धौ प्रसिद्धस्य स्वप्नोपदेशरूपस्य बीजस्योपगमात् सन्धिः ।<br>
(किञ्चिदुच्चैः)</p>
<p>कल्याणी सकलापि भूतसरणिः क्षेमप्रदा देवताः<br>
श्रेयः प्रस्रवनिर्भरा द्विजनुषामाशीर्गिरो जाग्रति ।<br>
आरूढा पदमुन्नतं ग्रहगणाः श्रेयान् मुहूर्तः शुभैः<br>
नक्षत्राणि शिवङ्कराणि शुभदाश्चान्ये निमित्तोदयाः ॥ विप्रुद्_३।५।३ ॥</p>
<p>तद्वयमेव राजपुत्रानयनाय प्रयतिष्यामहे ।<br>
एष प्रकृतकार्यमार्गणाद्विरोधः ।<br>
(सत्वरं परिक्रम्य पुरो ऽवलोक्य च सहर्षसम्भ्रम्) नन्वागत एव प्रतापरुद्रः !</p>
<p>विप्रैर्मङ्गलसूक्तिपाठमुखरैरालोकशब्दोद्यतैर्<br>
भूपालैः करसम्भृतोपकरणैराप्तैरमात्यात्मजैः ।<br>
श्लाघ्यैर्वन्दिजनैर्दिगन्तविजयश्लाघासमुद्घोषणैः<br>
स्त्रीवर्गैश्च यथोचितं परिवृतो नीराजनोद्योगिभिः ॥ विप्रुद्_३।५।४ ॥</p>
<p>तद्वयं चास्थानीमेव गत्वा समुचितमाचरिष्यामः ।<br>
(इति परिक्रामन्ति ।) (ततः प्रविशति यथानिर्दिष्टः प्रतापरुद्रो मन्त्रिणश्च । ) मन्त्रिणः&mdash;(सविनयमग्रतो भूत्वा) काकतीयकुलतिलक ! इत इतः ।<br>
इदं राज्यलक्ष्मीशुद्धान्तप्रधानागारं प्रविशतु स्वामी ।<br>
न विलम्बार्हाः कुलदेवताया मनोरथाः ।<br>
एतत् पट्टबन्धरूपकार्यस्योपक्षेपणाद् ग्रथनम् ।<br>
ज्योतिर्विदः&mdash;(किञ्चिदुच्चैः) भोः भोः कुलामात्याः !</p>
<p>सन्नह्यध्वमुपाहरध्वमुचितद्रव्याण्युपाध्वं सुरान्<br>
सम्प्राप्तः सुमुहूर्त एष विजयी कल्याणसम्पत्खनिः ।<br>
यस्मिन् प्राप्य महाभिषेकविभवं क्षोणीं प्रलीनाखिल-<br>
क्ष्मापालां चिरमन्वशाद्गणपतिर्भूभृत्कुलग्रामणीः ॥ विप्रुद्_३।५।५ ॥</p>
<p>एष ज्योतिर्विद्भिरनुभूतार्थख्यापनान्निर्णयः ।<br>
परिजनः&mdash;(श्रुत्वा) ।</p>
<p>पच्चासण्णे वि मुहूते किं विलम्बिअदि महामच्चेहिं ।<br>
( । प्रत्यासन्ने ऽपि मुहूर्ते किं विलम्ब्यते महामात्यैः । )</p>
<p>मन्त्रिणः&mdash;(उपसृत्य) नाथ ! किं विस्मृता गुर्वाज्ञा ।<br>
नायमवसरो नरेश्वरविज्ञापनाकर्णनस्य ।<br>
महास्थान्यामेवानुगृह्यन्ताममी ।<br>
प्रतापरुद्रः&mdash;शिरसि धृतैव खलु तातस्याज्ञा ।<br>
किं तु नोपदिश्यते पुनरनन्तरकरणीयम् ।<br>
एतत् प्रकृतानुगुण्येनान्योन्यपरिभाषणात् परिभाषणम् ।<br>
पुरोधसः&mdash;(सविनयसम्भ्रममुपसृत्य) स्वीकृतमहाभिषेकोचितवेषः कनकवेदिकामारोहतु प्रतापरुद्रः ।<br>
नृपाः&mdash;देव ! महाराजपर्यायेण भवद्भुजशिखरमारोहतु मेदिनी ।<br>
प्रतापरुद्रः&mdash;तथा भवतु ।<br>
(इति वेदिकामारोहति । ) नृपाः&mdash;(सप्रणामं मङ्गलवेदिकां परिवार्य) विजयतां विजयतां काकतीयकुलस्वामी ।<br>
एष नरेश्वरपर्युपासनात् प्रसादः ।<br>
परिजयः&mdash;(विलोक्य सामोदकौतुकम्) अ पुव्वपव्वअकणअसाणुं सहस्सरस्सी विअ सुमेरुकणअतडं महेन्द्रो विअ पख्खिवक्कवट्टिणं चक्कधरो विअ कणअवेदिं आरूढो पआवरुद्दो ।<br>
(अ पूर्वपर्वतकनकसानुं सहस्ररशिम रेव, सुमेरुकनकतटं महेन्द्र इव, पक्षिचक्रवर्तिनं चक्रधर इव, कनकवेदिमारूढः प्रतापरुद्रः । ) मन्त्रिणः&mdash;काकतीश्वर ! समारुह्यतामिदं भद्रासनम् ।<br>
अमी पुरोधसो महाभिषेकाय तीर्थसलिलपूर्णान् कनककलशान् धारयन्ति ।<br>
प्रतापरुद्रः&mdash;तथा भवतु ।<br>
(इति स्वयम्भूदेवं काकतीयकुलवृद्धांश्च प्रणमन् सिंहासने समुपविशति । ) पुरोधसः&mdash;(त्रयीसमभिमन्त्रणसुरभीकृतसलिलान् कनककलशानमात्यहस्तेषु विधाय सादरम् )</p>
<p>प्रतापरुद्रनृपते ! काकतीयकुलोचितैः ।<br>
प्रजानुरञ्जनैः क्षोणीं पालयाचन्द्रतारकम् ॥ विप्रुद्_३।५।६ ॥</p>
<p>(इत्याशीर्वादसाधुवादायमानं पाणिग्रहणकौतुकत्वरमाणराज्यलक्ष्मीमञ्जीरशिञ्जितानुमोदितं स्वयम्भूदेवप्रमोदाट्टहासोपबृंहितं काकतीयकुलश्रेयः प्रस्तावनाडिण्डिमं चिरावलम्बितधरणीभारखिन्नानां फणिपतिप्रभृतीनां प्रहर्षक्ष्वेडाविडम्बितं धर्मप्रतिष्ठामङ्गलकाहलीकोलाहलमनोहरं महाभिषेकमुहूर्तप्रशंसिनं कनकजयघण्टिकानिनादमनुसन्दधानाः सत्वरं प्रतापरुद्रमभिषिञ्चन्ति । ) एष वाञ्छितार्थप्राप्तिरानन्दः ।<br>
एकतो वैतालिकाः&mdash;(सहर्षातिशयमुच्चैः)</p>
<p>हे लोकाः ! पिबत श्रवः प्रसृतिभिः कल्याणवार्तामृतं<br>
जातः काकतिवीररुद्रनृपते राज्याभिषेकोत्सवः ।<br>
अद्यारभ्य कलिः कृतः कृतयुगं राजन्वती मेदिनी<br>
देवाः पूर्णहविर्भुजस्तदधुना यूयं कृतार्थीकृताः ॥ विप्रुद्_३।५।७ ॥</p>
<p>अन्यतो वैतालिकाः&mdash;</p>
<p>आरूढे वरवीररुद्रनृपतौ सिंहासनं शासितुं<br>
तस्याज्ञा क्षितिपालमौलिवलभीः स्वच्छन्दमारोहति ।<br>
लोकांस्त्रीनधिरोहतो निरवधी कीर्त्तिप्रितापौ हठाद्<br>
आरोहन्ति च विन्ध्यभूधरतटान् प्रत्यर्थिनः पार्थिवाः ॥ विप्रुद्_३।५।८ ॥</p>
<p>दक्षिणतो वैतालिकाः&mdash;</p>
<p>गायन्तीरनुमोदते निजवधूः शेषः शिरः कम्पनैर्<br>
लक्ष्मीं प्रीणयते ऽद्य कच्छपपतिर्वक्षस्स्थलीदर्शनात् ।<br>
दिङ्नागाश्च करेणुकाशुचमपाकुर्वन्त्यनुव्रज्यया<br>
दोष्णा काकतिवीररुद्रनृपतौ विश्वम्भरां बिभ्रति ॥ विप्रुद्_३।५।९ ॥</p>
<p>उत्तरतो वैतालिकाः&mdash;<br>
प्रस्थेभ्यः कुलभूभृतामपि हरिद्दन्तावलानां महा-<br>
कुम्भेभ्यो ऽपि फणाभृतामधिपतेर्मूर्ध्नां सहस्रादपि ।<br>
कूर्मेन्द्रस्य च कर्परादपि जगद्विख्यातसारोन्नतौ<br>
बाहौ सम्प्रति वीररुद्रनृपतेः प्राप्तप्रतिष्ठा मही ॥ विप्रुद्_३।५।१० ॥</p>
<p>एष सर्वदुः खशमनात् समयः ।<br>
मन्त्रिणः&mdash;अहो ! प्रभावः काकतीयान्वयस्य ।<br>
यदिदानीं&mdash;</p>
<p>प्रतापरुद्रस्य महाभिषेकपयः कणा ये निपतन्ति राज्ञाम् ।<br>
प्रणामनम्रेषु शिरस्सु तेषां तैः कल्पितः स्वस्वपदाभिषेकः ॥ विप्रुद्_३।५।११ ॥</p>
<p>पुरोधसः&mdash;काकतीयकुलोत्तम्स ! राज्यलक्ष्मीसंवरणस्रगियमुत्तंसीक्रियताम् ।<br>
(इति पट्टबन्धमाचरन्ति । ) सर्वे&mdash;(सप्रमोदातिशयम्) प्रियं नः प्रियं नः ।<br>
एषा प्रकृतकार्यस्थिरीकरणात् कृतिः ।<br>
मन्त्रिणः&mdash;(सर्वतो ऽवलोक्य) कस्को ऽत्र भोः ! आनीयतां छत्रं चामरयुगलं च ।<br>
(प्रविश्य प्रधानप्रतीहारः) प्रतीहारः&mdash;यदाज्ञापयन्ति महामात्याः ।<br>
(इति परिक्रम्य तान्युपानयति । ) (प्रान्तवर्तिनो नरपतयो ऽभ्युपेत्य तानि सादरं गृहीत्वा यथोचितमाचरन्ति । ) पुरोधसः&mdash;(सहर्षातिशयम्)</p>
<p>श्रूयन्ते बहवो महानृपतयः किं तैरनीदृक्क्रमैर्<br>
ईदृग्विश्वजनीनशौर्यगरिमा जागर्ति कः क्ष्मातले ।<br>
बाल्यक्रीडितदिग्जयस्त्रिभुवनक्षेमङ्करप्रक्रियः<br>
किङ्कुर्वाणसमस्तभूपतिगणः श्रीवीररुद्रो यथा ॥ विप्रुद्_३।५।१२ ॥</p>
<p>एतदखिलातिशायित्वकथनमुखेन प्रकृतकार्यानुमोदनादाभाषणम् ।</p>
<p>तदिदानीं खलु&mdash;</p>
<p>यत् काकतीयनृपराज्यविलासचिह्नं यच्छायया वसुमती विजहाति तापम् ।<br>
छत्रेण तेन कृतलक्ष्मणि वीररुद्रे मुक्तातपत्रविभवाः सुहृदो द्विषश्च ॥ विप्रुद्_३।५।१३ ॥</p>
<p>एष राज्यप्राप्तिहेतुभूतच्छत्रारोपणरूपकार्यदर्शनात् पूर्वभावः ।<br>
मन्त्रिणः&mdash;(सविनयमुपसृत्य) नाथ ! काकतीयलक्ष्मीपते ! सनाथाः सर्वाः प्रकृतयः सुराजानं त्वां दिदृक्षन्ते ।<br>
तत् साम्प्रतं महास्थानीं प्रसाधयतु देवः ।<br>
पुरोधसः&mdash;आचारो ऽयं काकतीश्वराणां यन्महाभिषेकानन्तरं प्रजानां योगक्षेमपरीक्षणम् ।<br>
राजा&mdash;यदाज्ञापयन्ति धर्मविदः ।<br>
(इत्युत्तिष्ठति । ) काकतीयकुलवृद्धाः (ससम्भ्रममुच्चैः)</p>
<p>प्रक्रान्तमुर्वीश्चरमौलिरत्नैः कुर्वन्ति नीराजनमम्बुजाक्ष्यः ।<br>
प्रतापरुद्रस्य लसत्प्रतापप्रदीपनीराजितदिङ्मुखस्य ॥ विप्रुद्_३।५।१४ ॥</p>
<p>नृपतयः&mdash;(शिरस्यञ्जलिं बद्ध्वा) अहो ! चरितार्था साम्प्रतमास्माकी चक्षुष्मत्ता, यया खल्वीदृगनुभूयते ।<br>
यतः</p>
<p>नीराजयन्त्यन्ध्रपुरीरमण्यः प्रदीपजालैर्वरवीररुद्रम् ।<br>
चन्द्रानना गोत्रपतिं रजन्यस्तारागणैर्मेरुमिव स्फुरद्भिः ॥ विप्रुद्_३।५।१५ ॥</p>
<p>(सर्वे जयशब्दं कुर्वन्ति । ) मन्त्रिणः&mdash;महाराज ! काकतीश्वर ! सज्जीकृतं सिंहासनं सर्वतः परिष्कृतमिदं महास्थानमण्टपं सनाथीक्रियताम् ।<br>
प्रतीहारः&mdash;(ससम्भ्रमं पुरो भूत्वा) देव ! इत इतः ।<br>
(राजा सगौरवं परिक्रम्य महास्थान्यां सिंहासनमारोहति । ) (सर्वे प्रणम्य यथार्हमुपविशन्ति । ) प्रतीहारः&mdash;(समयोचितं परिक्रम्य वन्दमानान् मूर्धाभिषिक्तान् साभिमानं कनकवेत्रलतया निर्दिशन्)</p>
<p>कालिङ्गात्र निषीद, कोङ्कणपते ! दूरे भवाङ्गेश्वर !<br>
प्रान्तं संश्रय, मालवेन्द्र, शनकैः स्वोपायनं प्रापय ।<br>
पाण्ड्याग्रे भव, सेवणक्षितिपते ! पश्चाद्भवाद्यैव वः<br>
स्वामी काकतिवीररुद्रनृपतिः सर्वान् क्रमादीक्षते ॥ विप्रुद्_३।५।१६ ॥</p>
<p>(नृपतयः प्रणम्य यथार्हमुपविशन्ति । ) पुरोधसः&mdash;स्वस्ति काकतीयकुलावतीर्णाय कुपर्णकेतनाय महामहिम्ने अद्य सुप्रजसा काकतीयान्वयेन सनाथानि त्रीण्यपि जगन्ति ।</p>
<p>शासितर्यविनीतानां नरेन्द्र ! त्वयि शासति ।<br>
मध्यस्थतास्य लोकस्य चिरेणान्वर्थतां गता ॥ विप्रुद्_३।५।१७ ॥</p>
<p>राजा&mdash;(सविनयम्) स्वयम्भूछ देववरानुकूलानां भवदाशीर्वादानां फलमिदं यत्काकतीयक्षात्रं वर्धते ।<br>
मन्त्रिणः&mdash;राजन् ! प्रतापरुद्र !</p>
<p>सर्वेषां काकतीयानां भागधेयविभूतयः ।<br>
एवंरूपा विवर्तन्ते यत्कुलप्रभवो भवान् ॥ विप्रुद्_३।५।१८ ॥</p>
<p>(। ‘यत्कुलालम्बनं भवान्ऽ; इति पाठान्तरम् । ) पुरोधसः&mdash;न केवलं काकतीयानामेष पुण्यपरिपाकः, अपि तु सर्वासामपि प्रजानाम् ।<br>
(प्रविश्य प्रतीहारः) प्रतिहारः&mdash;देव ! सर्वाः प्रकृतयो वर्णवृद्धान् पुरस्कृत्य प्रतीहारमध्यासते ।<br>
मन्त्रिणः&mdash;शीघ्रं प्रवेश्यन्ताम् ।<br>
प्रतीहारः&mdash;यदाज्ञापयन्त्यमात्याः ।<br>
(इति निष्क्रम्य ताभिः सह पुनः प्रविशति । ) (ततः प्रविशन्ति वर्णवृद्धाः । ) वर्णवृद्धाः&mdash;(सहर्षं राजानमवलोक्य)</p>
<p>वरः प्रतापरुद्रो ऽयं वधूरेषा वसुन्धरा ।<br>
तयोर्घटयिता देवः स्वयम्भूः सदृशः क्रमः ॥ विप्रुद्_३।५।१९ ॥</p>
<p>एतत् स्वयम्भूदेवस्य स्वयं सन्धातृत्वादद्भुतप्राप्तेरुपगूहनम् ।<br>
(सविनयमुपसृत्य) स्वामिन् विश्वम्भरावल्लभ प्रतापरुद्र !</p>
<p>सर्वाशीः फलविश्रमैकवसतेः किं वा तवाशास्महे<br>
यद्वा विश्वविभौ स्वयम्भुवि शिवे नस्तन्वतामाशिषः ।<br>
किं चित्रं स विभुर्भवानपि समो गौरीश्रियोर्वल्लभा<br>
वाचन्द्रार्कमिमां क्षमां कृतयशोरक्षौ युवां रक्षतम् ॥ विप्रुद्_३।५।२० ॥</p>
<p>मन्त्रिणः&mdash;स्वामिन्नेते स्वायम्भुवाः सुधियः ।<br>
(राजा सादरं प्रणमति । ) अन्ये&mdash;(सहर्षातिशयमग्रतः स्थित्वा) महाराज काकतीश्वर !</p>
<p>यस्त्वद्गोत्रमहत्तरस्य जगतां त्रातुः स्वयम्भूविभोस् तत्तादृक्चरिताद्भुतैर्महिमभिः स्वीयैर्द्वितीयो ऽभवत् ।<br>
देवो ऽसौ गणपेश्वरः प्रतिकलं स्फारप्रसादोन्मुखो<br>
नुप्तुस्ते कुलमण्डनस्य महतीं पुष्णातु राज्यश्रियम् ॥ विप्रुद्_३।५।२१ ॥</p>
<p>पुरोधसः&mdash;राजन्नेते गाणपेतश्वराः सूरयः ।<br>
(राजा सादरं नमस्करोति । ) अपरे&mdash;(सप्रश्रयप्रमोदम्)<br>
स्वामिंस्त्रिलिङ्गदेशपरमेश्वर !</p>
<p>यैर्देशस्त्रिभिरेष याति महतीं ख्यातिं त्रिलिङ्गाख्यया<br>
येषां काकतिराजकीर्त्तिविभवैः कैलासशैलाः कृताः ।<br>
ते देवाः प्रसरत्प्रसादमधुराः श्रीशैलकालेश्वर-<br>
द्राक्षारामनिवासिनः प्रतिदिनं त्वच्छ्रेयसे जाग्रतु ॥ विप्रुद्_३।५।२२ ॥</p>
<p>पुरोधसः&mdash;(सोल्लासम्) राजन्नेकशिलानगरवासिनो महाद्विजास्त्वेते ।<br>
(राजा यथोचितं वन्दते । ) मन्त्रिणः&mdash;साधीयान् आशीर्वादक्रमः ।<br>
(इति यथोचितं सर्वानुपवेशयन्ति । ) पुरोधसः&mdash;(सोल्लासम्) राजन्नेकशिलानगरीवल्लभ !</p>
<p>साहस्रांशवमैन्दवं च महती ये द्वे कुले निर्मिते<br>
ते जाते लघुनी गुणैर्विजयिनि श्रीकाकतीयान्वये ।<br>
भूपालेषु भवत्प्रतापयशसोः पूर्णार्कचन्द्रश्रियोः<br>
प्राप्यानुग्रहमूर्जितेषु पुनरप्येते लभेते स्थितिम् ॥ विप्रुद्_३।५।२३ ॥</p>
<p>(राजा सर्वान् पश्यति ।<br>
पुरोधसो यथार्हं सर्वानुपवेशयन्ति । ) प्रकृतयः&mdash;विजयतां विजयतां प्रतापरुद्रमहाराजः ।</p>
<p>भूपाः सन्तु चिराय संशृणुमहे भास्वत्कुलालङ्कृती<br>
रामो ऽयं न जगाम लोचनपथं तेनैव खिन्ना वयम् ।<br>
अद्य त्वां वरवीररुद्रनृपते ! तस्यावतारान्तरं<br>
वीक्ष्यैवं चरितार्थतां सुमहतीमह्नाय गाहामहे ॥ विप्रुद्_३।५।२४ ॥</p>
<p>मन्त्रिणः&mdash;स्वामिन् साम्प्रतं यथार्हमर्हणया माननीयाः पौराणां श्रेणयः ।<br>
राजा&mdash;(सानन्दौदार्यम्)</p>
<p>जागर्तु राजशब्दो ऽयं ममैवाज्ञाफलैकभूः ।<br>
राज्योपभोगविभवः सर्वसाधारणो हि नः ॥ विप्रुद्_३।५।२५ ॥</p>
<p>सर्वे&mdash;(सप्रमोदम्) सदृशो ऽयं प्रसादः काकतीयकुलतिलकस्य भवतः ।<br>
राजा&mdash;प्रसीदतु भगवान् स्वयम्भूदेवः ।<br>
(इति पुरोहितावर्जितकनककलशससिलधारापुरः सरं सकलभोगसमग्रान् सप्रश्रयादरं विप्रसात् करोति ।<br>
अन्येषामपि नगरवासिनां यथाप्रधानं सम्भावनामाचरति । ) नृपतयः&mdash;(सामात्यानुरोधमुत्थाय महार्घाणि गजतुरगरथाभरणविशेषरूपाण्युपायनानि यथावकाशमुपनीय विरचिताञ्जलयः) स्वामिन् काकतीयमहाराज !</p>
<p>त्रायस्वेत्यनुवाद एव भुवनत्राणैकबद्धव्रते<br>
त्वद्भृत्या इति सिद्धसादनमिदं विश्वैकनाथे त्वयि ।<br>
त्वद्गर्भे वसतिं गताः स्म इति च स्पष्टार्थमंशे हरेः<br>
कुक्षिस्थाखिलविष्टपस्य सदृशं किं वात्र विज्ञाप्यते ॥ विप्रुद्_३।५।२६ ॥</p>
<p>(राजा सप्रसादममात्यानवलोकयति । ) मन्त्रिणः&mdash;स्वामिन्नेते सोमार्कवंश्या नरपतयो महतीमर्हणामर्हन्ति ।<br>
तेन स्वेषु स्वेषु पदेषु प्रतिष्ठापनीयाः प्रस्थापनीयाश्च ।<br>
राजा&mdash;तथा ।<br>
(इति नरपतीन् यथोचितं सम्भाव्य प्रस्थानमादिशति । ) (राजानः सहर्षातिशयं प्रणम्य काकतीश्वरकृपावलोकननिर्वर्तितप्रयाणमङ्गला दिगन्तविहारणोद्यतया तदाज्ञया कृतसाहाय्या निष्क्रान्ताः । ) प्रकृतयः&mdash;चिरमनुवर्तितव्या काकतीयनरेश्वरपरिपालनपरिपाटी महारोजेन ।<br>
(इति निष्क्रान्ताः । ) पुरोधसः&mdash;(साश्चर्यप्रत्यभिज्ञानम्)</p>
<p>चिह्नान्यस्य पदाब्जयोः पिशुनयन्त्युर्वीश्वरोपास्यतां<br>
पाणी सूचयतः सचापकुलिशावुद्वाहलीलां भुवः ।<br>
नेत्रे शारदपुण्डरीकरुचिनी लीलावतारं हरेर्<br>
आख्यातस्तदितीह सिद्धवचनं प्रत्यक्षमीक्षामहे ॥ विप्रुद्_३।५।२७ ॥</p>
<p>राजा&mdash;(सविनयव्रीडम्) किमसाध्यं स्वयम्भूदेवमूर्त्यन्तराणां भूदेवतानां भवतामनुग्रहस्य ।<br>
पुरोधसः&mdash;(सादरम्) महाराज ! काकतीश्वरकुलवासनावासितया भवदुपासनया परं प्रसेदिवान् परः सहस्रप्रसादोन्मुखः स्वयम्भूनाथः किं ते भूयः प्रियमुपकरोतु ।<br>
एषा वाक्यार्थसमाप्तिरूपा संहृतिः ।<br>
राजा&mdash;(सप्रणामादरम्) काकतीयराज्यधुरायामवहितमेव स्वयम्भूदेवेन; तथापीदमस्तु ।</p>
<p>भूरस्तु सम्पन्नसमस्तसस्या भूदेवताः पूर्णमनोरथाश्च ।<br>
भूपाश्च धर्मप्रवणैकचित्ताः सर्वे जनाः सन्तु निरामयाश्च ॥ विप्रुद्_३।५।२८ ॥</p>
<p>एषां शुभाशंसनरूपा प्रशस्तिः ।<br>
(इति निष्क्रान्ताः सर्वे । ) इति प्रतापरुद्रराज्याभिषेको नाम पञ्चमो ऽङ्कः ॥<br>
एवं साङ्गं नाटकमुदाहृतम् ।</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कारशास्त्रे नाटकप्रकरणं समाप्तम्</p>
<hr>
<p>॥ अथ रसप्रकरणम् ॥</p>
<p>इव्।१।अथ सर्वेषां प्रबन्धानां जीवितभूतस्य रसस्य स्वरूपं निरूप्यते ।</p>
<p>[इव्।१।१-रसस्वरूपम्]</p>
<p>विभावानुभावसात्त्विकव्यभिचारिसामग्रीसमुल्लासितः स्थायी भावो रसः ।</p>
<p>तथा चोक्तं ऽदशरूपकेऽ&mdash;</p>
<p>&ldquo;विभावैरनुभावैश्च सात्त्विकैर्व्यभिचारिभिः ।<br>
आनीयमानः स्वादुत्वं स्थायी भावो रसः स्मृतः&rdquo; ॥<br>
इति ।</p>
<p>भावस्य स्थायित्वं नाम सजातीयविजातीयानभिभूततया यावदनुभवमवस्थानम् ।</p>
<p>तथा चोक्तं ऽदशरूपकेऽ&mdash;</p>
<p>&ldquo;सजातीयैर्विजातीयैरतिरस्कृतमूर्तिमान् ।<br>
यावद्रसं वर्तमानः स्थायी भाव उदाहृतः&rdquo; ॥</p>
<p>[इव्।१।२-रसविशेषः]</p>
<p>अथ रसविशेषाः&mdash;</p>
<p>शृङ्गारहास्यकरुणा रौद्रवीरभयानकाः ।<br>
बीभत्साद्भुतशान्ताश्च रसाः पूर्वैरुदाहृताः ॥</p>
<p>[इव्।१।३-स्थायीभावः]</p>
<p>एषां स्थायिभावाः&mdash;</p>
<p>रतिर्हासश्च शोकश्च क्रोधोत्साहौ भयं तथा ।<br>
जुगुप्साविस्मयशमाः स्थायिभावा नव क्रमात् ॥ विप्रुद्_४।१ ॥</p>
<p>[इव्।१।४-विभावः]</p>
<p>अथ विभावः&mdash;</p>
<p>विभावः कथ्यते तत्र रसोत्पादनकारणम् ।<br>
आलम्बनोद्दीपनात्मा स द्विधा परिकीर्त्यते ॥ विप्रुद्_४।२ ॥</p>
<p>रससमवायिकारणमालम्बनविभावः । इतरत् कारणजातमुद्दीपनविभावः ।</p>
<p>स चतुर्विधः । तथा चोक्तं शृङ्गारतिलके&mdash;</p>
<p>&ldquo;आलम्बनगुणश्चैव तच्चेष्टा तदलङ्कृतिः ।<br>
तटस्थश्चेति विज्ञेयश्चतुर्धोद्दीपनक्रमः ॥</p>
<p>आलम्बनगुणो रूपयौवनादिरुदाहृतः ।<br>
तच्चेष्टा यौवनोद्भूतहावभावादिका मताः ॥</p>
<p>नूपुराङ्गदहारादि तदलङ्करणं मतम् ।<br>
मलयानिलचन्द्राद्यास्तटस्थाः परिकीर्तिताः ॥</p>
<p>[इव्।१।५-अनुभावः]</p>
<p>अथानुभावः&ndash;</p>
<p>कार्यभूतो ऽनुभावः स्यात् कटाक्षादिः शरीरजः ॥ विप्रुद्_४।३ ॥</p>
<p>[इव्।१।६-सात्त्विकभावाः]</p>
<p>अथ सात्त्विकभावाः&mdash;</p>
<p>परगतसुखादिभावनाभावितान्तः करणत्वं सत्त्वम् । ततो भवाः सात्त्विकाः ।</p>
<p>स्तम्भः प्रलयरोमाञ्चौ स्वेदो वैवर्ण्यवेपथू ।<br>
अश्रु वैस्वर्यमित्यष्टौ सात्त्विकाः परिकीर्तिताः ॥ विप्रुद्_४।४ ॥</p>
<p>अथ व्यभिचारिभावाः&mdash;</p>
<p>निर्वेदग्लानिशङ्काख्यास्तथासूयामदश्रमाः ।<br>
आलस्यं चैव दैन्यं च चिन्ता मोहः स्मृतिर्धृतिः ॥ विप्रुद्_४।५ ॥</p>
<p>व्रीडा चपलता हर्ष आवेगो जडता तथा ।<br>
गर्वो विषाद औत्सुक्यं निद्रापस्मार एव च ॥ विप्रुद्_४।६ ॥</p>
<p>सुप्तिर्विबोधो ऽमर्षश्चाप्यवहित्थमथोग्रता ।<br>
मतिर्व्याधिस्तथोन्मादस्तथा मरणमेव च ॥ विप्रुद्_४।७ ॥</p>
<p>त्रासश्चैव वितर्कश्च विज्ञेया व्यभिचारिणः ।<br>
त्रयस्त्रिंशदमी भावा रसस्य सहकारिणः ॥ विप्रुद्_४।८ ॥</p>
<p>तथा चोक्तं काव्यप्रकाशे&mdash;</p>
<p>&ldquo;कारणान्यथ कार्याणि सहकारीणि यानि च ।<br>
रत्यादेः स्थायिनो लोके तानि चेन्नाट्यकाव्ययोः ।<br>
विभावाश्चानुभावाश्च कथ्यन्ते व्यभिचारिणः&rdquo; ॥<br>
इति।</p>
<p>लोके कार्यकारणसहकारिशब्दवाच्या नायिकानायककटाक्षभ्रूविक्षेपनिर्वेदादयः, काव्यनाट्ययोस्तु विभावानुभावव्यभिचारिशब्दव्यपदेश्या भवन्ति । शृङ्गारवीररौद्राद्भुतानां लोकोत्तरनायकाश्रयत्वेन परिपोषातिशयः । अत एव शृङ्गारस्य म्लेच्छादिविषयत्वे त्वाभासत्वम् । तथा चोक्तम्&mdash;</p>
<p>&ldquo;एकत्रैवानुरागश्चेत् तिर्यङ्म्लेच्छगतो ऽपि वा ।<br>
योषितो बहुसक्तिश्चेद्रसाभासस्त्रिधा मतः&rdquo; ॥<br>
इति।</p>
<p>व्यभिचारिभावानामुदयेन, प्रशाम्यदवस्थया, परस्परविरुद्धरसाश्रितयोर्भावयोः स्पर्धया सम्बन्धेन अन्योन्योपमर्दकतया बहूनां समावेशेन च चातुर्विध्यम् । तथा चोक्तं दशरूपके&mdash;</p>
<p>&ldquo;भावस्य शान्तिरुदयः सन्धिः शबलता तथाऽ; ।<br>
इति ।</p>
<p>॥ रत्यादिस्थायिभावलक्षणोदाहरणानि ॥</p>
<p>अथ यथाक्रमं स्थायिभावानां स्वरूपमुदाहरणं च ।</p>
<p>[इव्।१।८-रतिः]</p>
<p>तत्र सम्भोगविषय इच्छाविशेषो रतिः ।</p>
<p>यथा&mdash;</p>
<p>शृङ्गारैकरसः स्मरो ऽस्तु जगदानन्दैकनिष्यन्दभू-<br>
रिन्दुस्तिष्ठतु विभ्रमैकवसतिर्जागर्तु पुष्पाकरः ।<br>
सन्त्वन्ये ऽपि गुणप्रिसादितदृशः किं तैरशेषोन्नतो<br>
जातः काकतिवल्लभो मम पतिः कामस्य कामोत्सवः ॥ विप्रुद्_४।९ ॥</p>
<p>[इव्।१।९-हासः]</p>
<p>विकृतिदर्शनादिजन्यो मनोविकारो हासः ।</p>
<p>यथा&mdash;</p>
<p>बिभ्राणान् कबरीर्धृताञ्जनदृशः कृत्वा कुचौ कृत्रिमौ<br>
स्त्रीवेषान् निशि काकतीन्द्रनगरे प्रच्छन्नरूपान् नृपान् ।<br>
दृष्ट्वा क्षौममपास्य वक्षसि कुचावाकृष्य नीवीस्पृशो<br>
ही ही कष्टमिति त्यजन्ति विपणिश्रेणीषु धूर्ता विटाः ॥ विप्रुद्_४।१० ॥</p>
<p>[इव्।१।१०-शोकः]</p>
<p>इष्टजनवियोगादिनाऽत्मनि दुः खातिभूमिः शोकः ।</p>
<p>यथा&mdash;</p>
<p>धातर्निष्करुणो ऽसि शिक्षयसि किं वन्यां शरीरस्थितिं<br>
तत्तादृग्विभवा गृहाः क्व नु गताः स्थानं मरुः कल्पितम् ।<br>
हा नाथाः पतिताः प्रतापनृपतेः क्रोधार्चिषीति द्विषद्-<br>
योषाणां तदनूपमश्रुभिरहो जातं स्थलं मारवम् ॥ विप्रुद्_४।११ ॥</p>
<p>[इव्।१।११-क्रोधः]</p>
<p>शत्रुकृतापचारेण मनः प्रज्वलनं क्रोधः ।</p>
<p>यथा&mdash;</p>
<p>रे रे सेवण ! कस्तवायमनिदम्पूर्वो ऽद्य गर्वो महान्<br>
उत्तीर्णा किल येन गौतमनदी प्राप्तो ऽसि मृत्योर्मुखम् ।<br>
एषा काकतिवीररुद्र इति किं नाश्रावि सप्ताक्षरी<br>
प्रक्षुभ्यत्प्रतिपक्षपार्थिवमहाभूतग्रहोच्चाटनी ॥ विप्रुद्_४।१२ ॥</p>
<p>[इव्।१।१२-उत्साहः]</p>
<p>लोकोत्तरेषु कार्येषु स्थेयान् प्रयत्न उत्साहः ।</p>
<p>यथा&mdash;</p>
<p>क्षुब्धेष्वब्धिषु सम्भ्रमात् त्रिभुवनग्रासेच्छया सर्वतः<br>
सन्नद्धेष्वपि पर्वतेषु परितो गण्डोपलान् वर्षितुम् ।<br>
शक्ता एव वयं निवारणविधौ क्षुद्रक्षमाभृज्जये<br>
श्लाघा नः कियतीति काकतिविभोर्गर्जन्ति सैन्ये भटाः ॥ विप्रुद्_४।१३ ॥</p>
<p>[इव्।१।१३-भयम्]</p>
<p>रौद्रसन्दर्शनादिभिरनर्थाशङ्कनं भयम् ।</p>
<p>यथा&mdash;</p>
<p>दूरादाकर्ण्य विश्वप्रसृमरमहसो वीररुद्रस्य जैत्र-<br>
प्रस्थानारनमेरीनिनदमरिनृपाः पूर्णकर्णज्वरार्ताः ।<br>
आरुह्याद्रीन् विशन्तो गहनमतिमहत् कण्टकाकृष्टकेशास्<br>
त्रायध्वं मुञ्चतेति प्रतिनृपतिधिया पादपान् प्रार्थयन्ते ॥ विप्रुद्_४।१४ ॥</p>
<p>[इव्।१।१४-जुगिप्सा]</p>
<p>अर्थानां दोषसन्दर्शनादिभिर्गर्हणा जुगुप्सा ।</p>
<p>यथा&mdash;</p>
<p>विष्वङ्मस्तिष्कपङ्के महति निपतितोच्छूनमातङ्गदेह-<br>
श्रेणीलब्धप्रचाराः प्रवहदुरुवसामज्जरक्तप्रवाहाः ।<br>
राशीभूतास्थिकूटस्थपुटितनिकटा निस्सरद्विस्रगन्धाः<br>
कुर्वन्त्यायोधनोर्व्यो भयमवनिभृतां वीररुद्रेण सृष्टाः ॥ विप्रुद्_४।१५ ॥</p>
<p>[इव्।१५-विस्मयः]</p>
<p>अपूर्वार्थसन्दर्शनाच्चित्तविस्तारो विस्मयः ।</p>
<p>यथा&mdash;</p>
<p>औन्नत्यं महदन्यदेव महितः को ऽप्येष गम्भीरिमा<br>
काप्यन्या सरणिः प्रतापयशसोरन्यैव बाह्वोः प्रथा ।<br>
सर्वं नूतनमेव रुद्रनृपतेर्जाने न तन्निर्मितौ<br>
सामग्री चतुराननेन कियती कीदृक्क्रमा कल्पिता ॥ विप्रुद्_४।१६ ॥</p>
<p>[इव्।१६।-शमः]</p>
<p>शमो वैराग्यादिना निर्विकारचित्तत्वम् ।</p>
<p>यथा&mdash;</p>
<p>किं लब्धं चतुराननेन महतीमायुष्प्रथां गच्छता<br>
लब्ध्वा सम्पदमप्यनन्यसुगमामिन्द्रेण किं वा कृतम् ।<br>
इत्यस्तान्तरुपप्लवाः सुकृतिनो नो जानते बाह्यम्<br>
अप्यद्योपप्लवमन्ध्रनाथतिलके विश्वम्भरां बिभ्रति ॥ विप्रुद्_४।१७ ॥</p>
<p>अथ शृङ्गारस्यालम्बनविभावो यथा&mdash;</p>
<p>लावण्यैकखनिर्विधातृरचनाशिल्पप्रतिज्ञावधिः<br>
शृङ्गारप्रतिभूर्विलासविपणिः कन्दर्पघण्टापथः ।<br>
नारीणाम्मधिदेवता च तरुणी सेयं किमन्यैर्गुणैर्<br>
अस्या मन्मथमन्मथः प्रियतमः श्रीवीररुद्रो नृपः ॥ विप्रुद्_४।१८ ॥</p>
<p>उद्दीपनविभावो यथा&mdash;</p>
<p>उरोमात्रोत्सेधं भवदपि विलासैरभिनवै-<br>
मृगाक्ष्यास्तरुण्यं त्रिभुवनमिदं व्याकुलयति ।<br>
स्तनाभोगस्फीतं यदि किल भवेत् का खलु कथा<br>
भवित्री किं वान्यद्विजितमखिलं पुष्पधनुषा ॥ विप्रुद्_४।१९ ॥</p>
<p>अनुभावो यथा&mdash;</p>
<p>स्मरस्मेरान् मन्दस्मितमधुरसौरभ्यसुभगान्<br>
मनाग्व्रीडाजाड्यान् प्रणयरसकल्लोलभरितान् ।<br>
कृतानेकस्कन्धान् मनसिजसहस्राणि सृजतः<br>
कटाक्षान् वामाक्षी किरति परितो रुद्रनृपतिम् ॥ विप्रुद्_४।२० ॥</p>
<p>॥ सात्त्विकानां स्वरूपोदाहरणानि ॥</p>
<p>[इव्।२]अथ सात्त्विकानां स्वरूपमुदाहरणं च ।</p>
<p>[इव्।२।१-स्तम्भः]</p>
<p>स्तम्भः स्यान्निष्क्रियाङ्गत्वं रागभीत्यादिसम्भवम् ।</p>
<p>यथा&mdash;</p>
<p>काऐपुरेत्थिआओ पेख्खन्तीओ णरेन्दकन्दप्पं ।<br>
मअणसरुक्किणणाओ विअ ट्ठिआ णिच्चऌअङ्गीओ ॥ विप्रुद्_४।२१ ॥</p>
<p>(काकतिपुरस्त्रियः पश्यन्त्यो नरेन्द्रकन्दर्पम् ।<br>
मदनशरोत्कीर्णा इव स्थिता निश्चलाङ्ग्यः ॥)</p>
<p>[इव्।२।२-प्रलयः]</p>
<p>प्रलयः सुखदुःखाद्यैर्गाढमिन्द्रियमूर्च्छनम् ॥ विप्रुद्_४।२२ ॥</p>
<p>यथा&mdash;</p>
<p>जिअमअणरूवसारो सहि एसो वीररुद्दणिवचन्दो ।<br>
जं दठ्ठूण णिमज्जै मुच्छाए इन्दिअग्गामो ॥ विप्रुद्_४।२३ ॥</p>
<p>(जितमदनरूपसारः सखि एष वीररुद्रनृपचन्द्रः ।<br>
यं दृष्ट्वा निमज्जति मूर्च्छायामिन्द्रियग्रामः ॥)</p>
<p>[इव्।२।३-रोमाञ्चः वेपथुश्च]</p>
<p>सुखाद्यतिशयाञ्जाता रोमाञ्चो रोमविक्रिया ।<br>
रागरोषभयादिभ्यो वेपथुर्गात्रकम्पनम् ॥ विप्रुद्_४।२४ ॥</p>
<p>द्वयोरुदाहरणं यथा&mdash;</p>
<p>अदैआलिङ्गणणिभ्भकम्पा अ वहू विओअजिण्णङ्गी ।<br>
उग्गिरै अन्तरट्ठिदमअणसरे पुलअचम्मेण ॥ विप्रुद्_४।२५ ॥</p>
<p>(अदयितालिङ्गननिर्भरकम्पा च वधूर्वियोगजीर्णाङ्गी ।<br>
उद्गिरत्यन्तरस्थितमदनशरान् पुलकच्छद्मना ॥)</p>
<p>[इव्।२।४-स्वेदः]</p>
<p>वपुर्जलोद्गमः स्वेदो रतिधर्मश्रमादिभिः ।</p>
<p>यथा&mdash;</p>
<p>शृण्वती प्रियसन्देशं प्रेयसः काकतीशितुः ।<br>
स्मरराज्याभिषिक्तेव स्विन्नाङ्गी वामलोचना ॥ विप्रुद्_४।२६ ॥</p>
<p>[इव्।२।५-विवर्णाता]</p>
<p>विषादमदरोषादेर्वर्णान्यत्वं विवर्णता ॥ विप्रुद्_४।२७ ॥</p>
<p>यथा&mdash;</p>
<p>णरणाह चन्दधवले तुज्झ गुणे साहु सह्मरन्तीए ।<br>
अङ्गाइ पाण्डुराइं एह्णिं जाआइ सामाए ॥ विप्रुद्_४।२८ ॥</p>
<p>(नरनाथ चन्द्रधवलान् तव गुणान् साधु संस्मरन्त्याः ।<br>
अङ्गानि पाण्डुराणि इदानीं जातानि श्यामायाः ॥)</p>
<p>[इव्।२।६-अशृः]</p>
<p>अश्रु नेत्रोद्भवं वारि दुः खरोषप्रहर्षजम् ।</p>
<p>यथा&mdash;</p>
<p>वीररुद्रनृपाद्भीतं पाण्ड्यं मग्नं पयोनिधौ ।<br>
अन्वेष्टुमिव तद्योषिदश्रुधाराऽपगायते ॥ विप्रुद्_४।२९ ॥</p>
<p>[इव्।२।७-वेश्वर्यम्]</p>
<p>मतं गद्गदभाषित्वं वैस्वर्यं प्रमदादिजम् ॥ विप्रुद्_४।३० ॥</p>
<p>यथा&ndash;</p>
<p>अविअणम्मि पिएण समं खामक्खामक्खरं भणन्तीए ।<br>
एक्को मुणै अणङ्गो अत्थं बहुआए भणिआणं ॥ विप्रुद्_४।३१ ॥</p>
<p>(अविजने प्रियेण समं क्षामक्षामाक्षरं भणन्त्याः ।</p>
<p>एको जानात्यनङ्गो ऽर्थं वध्वा भणितानाम् ॥)</p>
<p>इव्।३।॥ व्यभिचारिभावानां स्वरूपोदाहरणे ॥</p>
<p>अथ व्यभिचारिणां निर्वेदादीनां स्वरूपमुदाहरणं च ।</p>
<p>[इव्।३।१-निवेदः]</p>
<p>दुः खेर्ष्यातत्त्वबोधादेर्निर्वेदो निष्फलत्वधीः ।<br>
तत्र चिन्ताश्रुनिः श्वासदीनताः सम्भवन्ति च ॥ विप्रुद्_४।३२ ॥</p>
<p>यथा&mdash;</p>
<p>सहि कप्पूरेण किअं किं कत्थूरीए मलअजो ठाउ ।<br>
गुणसिसिरं जससुरहिं आणेहिअपआवरुद्दं अ ॥ विप्रुद्_४।३३ ॥</p>
<p>(सखि कर्पूरेण कृतं किं कस्तूर्या मलयजस्तिष्ठतु ।<br>
गुणशिशिरं यशः सुरभिमानय प्रतापरुद्रं च ॥)</p>
<p>(अ ठपआवरुद्दणिवचन्दंऽ&mdash;प्रतापरुद्रनृपचन्द्रम् इति पाठान्तरम् ।)</p>
<p>[इव्।३।२-ग्लानिः]</p>
<p>ग्लानिर्बलस्यापचयो वैवर्ण्यारतिकारणम् ।</p>
<p>यथा&mdash;</p>
<p>अअतेऌऌओक्कं वहै मही तं धरै भुओ पआवरुद्दस्स ।<br>
तं हिअएण धरन्ती साहसिई दुब्बलङ्गि म्हि ॥ विप्रुद्_४।३४ ॥</p>
<p>(अअत्रैलोक्यं वहति मही तां धरति भुजः प्रतापरुद्रस्य ।</p>
<p>तं हृदयेन धरन्ती साहसिकी दुर्बलाङ्ग्यस्मि ॥)</p>
<p>[इव्।३।३-शङका]</p>
<p>अथ शङ्का ।</p>
<p>अनिष्टाभ्यागमोत्प्रेक्षा शङ्का रोषादिकारणम् ॥ विप्रुद्_४।३५ ॥</p>
<p>यथा&mdash;</p>
<p>ण मुणदु अण्णो त्ति मए हिअए परिचओ पिअस्स किदो ।<br>
किं पअढ म्हि जणाणं सव्वङ्गीणेहिं पुलएहिं ॥ विप्रुद्_४।३६ ॥</p>
<p>(न जानात्वन्य इति मया हृदये परिचयः प्रियस्य कृतः ।<br>
किं प्रकटास्मि जनानां सर्वाङ्गीणैः पुलकैः ॥)</p>
<p>[इव्।३।४-असुया]</p>
<p>अथासूया ।<br>
परोत्कर्षासहिष्णुत्वमसूया परिकीर्तिता ।</p>
<p>यथा&mdash;<br>
अअहिआईए गुणेहिं रूवेण अ मज्झ किं मही अहिआ ।<br>
जं तं पआवरुद्दो बहुमण्णै भाअहेअं तं ॥ विप्रुद्_४।३७ ॥</p>
<p>(अअभिजात्य गुणै रूपेण च मत्तः किं मही अधिका ?।<br>
यत्तां प्रतापरुद्रो बहुमन्यते भागधेयं तत् ॥)</p>
<p>[इव्।३।५-मदः]</p>
<p>अथ मदः ।</p>
<p>मदिरादिकृतो मोहहर्षव्यतिकरो मदः ॥ विप्रुद्_४।३८ ॥</p>
<p>यथा&mdash;</p>
<p>अअभणै अ असङ्गअत्थं हसै अमन्दं अ राअभरिअच्छी ।<br>
पिअचिन्तामैराए परवसा उवै सामङ्गी ॥ विप्रुद्_४।३९ ॥</p>
<p>(अअभणति चासङ्गतार्थं हसत्यमन्दं च रागभरिताक्षी ।<br>
प्रियचिन्तामदिरया परवशा पश्यत श्यामाङ्गी ॥)</p>
<p>[इव्।३।६-श्रमः]</p>
<p>अथ श्रमः ।</p>
<p>श्रमः खेदो ऽध्वरत्यादेर्जातः स्वेदातिभूमिकृत् ।</p>
<p>यथा&mdash;</p>
<p>आअच्छै एव्व पिए कीस करेन्ती गआगआआसं ।<br>
तम्मसि सेदजलेहिं सुन्दरि लुलिअङ्गराआसि ॥ विप्रुद्_४।४० ॥</p>
<p>(आगच्छत्येव प्रिये कस्मात्कुर्वती गतागतायासम् ।<br>
ताम्यसि स्वेदजलैः सुन्दरि लुलिताङ्गरागासि ॥)</p>
<p>[इव्।३।७-आलस्यम्]</p>
<p>अथालस्यम् ।</p>
<p>मन्दोद्यमत्वमालस्यं कर्तव्येषु प्रकीर्त्यते ॥ विप्रुद्_४।४१ ॥</p>
<p>यथा&mdash;</p>
<p>आस्तां मृगाक्ष्या गृहकृत्यवार्ता स्वाङ्गोपचारेष्वपि यत्नमान्द्यम् ।<br>
कर्तव्यमग्रे दयितस्य यत् स्यान्नूनं बलात्कारयति स्मरस्तत् ॥ विप्रुद्_४।४२ ॥</p>
<p>[इव्।३।८-दैन्यम्]</p>
<p>अथ दैन्यम् ।</p>
<p>सत्त्वत्यागादनौद्धत्यं दैन्यं कार्पण्यसम्भवम् ।</p>
<p>यथा&mdash;</p>
<p>आणेदुं णरणाहं गदो क्खु सहीजणो विलम्बेइ ।<br>
मम्मह णमामि चन्दं सिक्खअ चिरेह ईसि त्ति ॥ विप्रुद्_४।४३ ॥</p>
<p>(आनेतुं नरनाथं गतः खलु सखीजनो विलम्बते ।<br>
मन्मथ नमामि चन्द्रं शिक्षय चिरय ईषदिति ॥)</p>
<p>[इव्।३।९-चिन्ता]</p>
<p>अथ चिन्ता ।</p>
<p>इष्टानभिगमात् ध्यानं चिन्ता शून्यत्वतापकृत् ॥ विप्रुद्_४।४४ ॥</p>
<p>यथा&mdash;</p>
<p>असण्णिहिअं वि गुरुअणं ण अ पेख्खै पुच्छिआ वि णआऌअवै ।<br>
एसा वि मग्गै गैं हिअअस्स पिआणुबन्धस्स ॥ विप्रुद्_४।४५ ॥</p>
<p>(असन्निहितमपि गुरुजनं न च प्रेक्षते पृष्टापि नालपति ।<br>
एषापि मार्गते गतिं हृदयस्य प्रियानुबन्धस्य ॥)</p>
<p>[इव्।३।१०-मोहः]</p>
<p>अथ मोहः ।</p>
<p>मोहस्तु मूर्च्छनं भीतिदुः खावेशानुचिन्तनैः ।</p>
<p>यथा&mdash;</p>
<p>कथमपि गमयित्वा वासरं दीर्घदीर्घं<br>
विरचितनववेषा प्रेषयित्वाथ दूतीः ।<br>
चिरयति हृदयेशे प्रांशुभिश्चन्द्रपादैर्<br>
अभिहतसकलाङ्गी मूर्च्छिता कोमलाङ्गी ॥ विप्रुद्_४।४६ ॥</p>
<p>[इव्।३।११-स्मृतिः]</p>
<p>अथ स्मृतिः ।</p>
<p>पूर्वानुभूतविषयं ज्ञानं स्मृतिरुदाहृता ॥ विप्रुद्_४।४७ ॥</p>
<p>यथा&mdash;</p>
<p>प्रतापरुद्रस्य भुजे वसन्त्या क्षोण्यातपः कीदृशमार्जितं स्यात् ।<br>
स्पृष्टं सकृद् येन मदीयमङ्गं प्राप्नोति विष्वक् सुखवज्रलेपम् ॥ विप्रुद्_४।४८ ॥</p>
<p>[इव्।४।१२-धृतिः]</p>
<p>अथ धृतिः ।</p>
<p>धृतिश्चित्तस्य नैस्स्पृह्यं ज्ञानाभीष्टागमादिभिः ।</p>
<p>यथा&mdash;</p>
<p>वीररुद्रनृपतौ हृदय ! त्वद्वल्लभे त्रिभुवनैकधुरीणे ।<br>
साधु साधु कृतकृत्यमसि त्वं मन्यसे जगदशेषमसारम् ॥ विप्रुद्_४।४९ ॥</p>
<p>[इव्।४।१३-व्रीङा]</p>
<p>अथ व्रीडा ।</p>
<p>चेतः सङ्कोचनं व्रीडानङ्गरागस्तवादिभिः ॥ विप्रुद्_४।५० ॥</p>
<p>यथा&mdash;</p>
<p>तथा समालोकनकौतुकानां मनोरथैरन्ध्रपुराङ्गनानाम् ।<br>
विलोकिते रुद्रनृपे भवन्ति पर्यस्तपक्ष्माणि विलोचनानि ॥ विप्रुद्_४।५१ ॥</p>
<p>[इव्।४।१४-चपलता]</p>
<p>अथ चपलता ।</p>
<p>चापलं त्वनवस्थानं रागद्वेषादिसम्भवम् ।</p>
<p>यथा&mdash;</p>
<p>दृष्ट्वा रुद्रनरेन्द्रं तरलतराक्षी विलासमृदुहासा ।<br>
कलयति मौक्तिमहारं स्पृशति च कर्णोत्पलं बाला ॥ विप्रुद्_४।५२ ॥</p>
<p>[इव्।४।१५-हर्षः]</p>
<p>अथ हर्षः ।</p>
<p>प्रसत्तिरुत्सवादिभ्यो हर्षः स्वेदाश्रुकम्पकृत् ॥ विप्रुद्_४।५३ ॥</p>
<p>यथा&mdash;</p>
<p>यत् पूर्वं सरसीषु पद्ममुकुलव्याजात् तपः सञ्चितं<br>
वक्षोजौ युवयोस्तदद्य फलितं जातौ कृतार्थौ युवाम् ।<br>
दत्ता काकतिवल्लभेन भवतोरेषा स्ववक्षः स्थली-<br>
कस्तूरीद्विगुणभवत्परिमला कल्हारमाला यतः ॥ विप्रुद्_४।५४ ॥</p>
<p>[इव्।४।१६-आवेगः]</p>
<p>अथावेगः ।</p>
<p>इष्टानिष्टागमाञ्जात आवेगश्चित्तसम्भ्रमः ।</p>
<p>यथा&mdash;</p>
<p>निस्साणध्वनिमाकलय्य सहसा हेलाविहारोद्यतं<br>
द्रष्टुं काकतिवीररुद्रनृपतिं प्रत्यग्रकौतूहलाः ।<br>
अर्धालम्बितमण्डनाः प्रतिपदं व्यत्यस्तभूषा जवाद्<br>
आरोहन्ति सुवर्णसौधवलभीशृङ्गाणि पौरस्त्रियः ॥ विप्रुद्_४।५५ ॥</p>
<p>[इव्।४।१७-जडता]</p>
<p>अथ जडता ।</p>
<p>जाड्यमप्रतिपत्तिः स्यादिष्टानिष्टागमोद्भवा ॥ विप्रुद्_४।५६ ॥</p>
<p>यथा&mdash;</p>
<p>समायाते नाथे प्रमहसि गृहान् रुद्रनृपतौ<br>
वपुः सौन्दर्यश्रीविजितमदनोदारयशसि ।<br>
वधूरन्तस्तोषव्यतिकरवशान्नोपचरितुं<br>
पुरस्तादालीनां न चलति तथा नो विरमति ॥ विप्रुद्_४।५७ ॥</p>
<p>[इव्।४।१८-गर्वः]</p>
<p>अथ गर्वः ।</p>
<p>अन्यधिक्करणादात्मोत्कर्षो गर्वो बलादिजः ।</p>
<p>यथा&mdash;</p>
<p>को वा शस्त्रग्रहणसमयो मादृशामीदृशानां<br>
कीदृग्वैरं प्रतिधरणिभृत्खेटकीटेष्वमीषु ।<br>
इत्यावेशप्रतिभयभुजाटोपदुर्वारगर्वाः<br>
सङ्क्रीडन्ते रणभुवि भटाः काकतीन्द्रस्य जेतुः ॥ विप्रुद्_४।५८ ॥</p>
<p>[इव्।४।१९।विषादः]</p>
<p>अथ विषादः ।</p>
<p>विषादश्चेतसो भङ्ग उपायापायचिन्तनैः ॥ विप्रुद्_४।५९ ॥</p>
<p>यथा&mdash;</p>
<p>पेसेमि मण त्ति मुहा तं मं मोक्खूण वल्लहे लग्गं ।<br>
मं उज्झिअ णो गच्छै मअणो सहि किं णु कादव्वं ॥ विप्रुद्_४।६० ॥</p>
<p>(प्रेषयामि मन इति मुधा तन्मां मुक्त्वा वल्लभे लग्नम् ।<br>
मामुज्झित्वा नो गच्छति मदनः सखि किं नु कर्तव्यम् ॥)</p>
<p>[इव्।४।२०-औत्सुक्यम्]</p>
<p>अथौत्सुक्यम् ।</p>
<p>कालाक्षमत्वमौत्सुक्यं मनस्तापत्वरादिकृत् ।</p>
<p>यथा&mdash;</p>
<p>अअन्धवुरभामिणिजणो अङ्गाइ पसाहिऊण तुवरन्तो ।<br>
रुद्दणरेन्दागमणे विलम्बिअं सहै किच्छेण ॥ विप्रुद्_४।६१ ॥</p>
<p>(अअन्ध्रपुरभामिनीजनो ऽङ्गानि प्रसाध्य त्वरमाणः ।<br>
रुद्रनरेन्द्रागमने विलम्बितं सहते कृच्छ्रेण ॥)</p>
<p>[इव्।४।२१-निद्रा]</p>
<p>अथ निद्रा ।</p>
<p>निद्रा चित्तनिमीलनम् ।</p>
<p>यथा&mdash;</p>
<p>सिविणे दिट्ठं दैअं वहुआ आलिङ्गिदुं किदोज्जोआ ।<br>
उवह दरमीलिअच्छी गअणम्मि करे पसारेइ ॥ विप्रुद्_४।६२ ॥</p>
<p>(।स्वप्ने दृष्टं दयितं वधूरालिङ्गितुं कृतोद्योगा ।<br>
पश्यत दरमीलिताक्षी गगने करौ प्रसारयति ॥)</p>
<p>[इव्।४।२२-अपस्मारः]</p>
<p>अथापस्मारः ।</p>
<p>आवेशो मोहदुः खाद्यैरपस्मारो ऽङ्गतापकृत् ॥ विप्रुद्_४।६३ ॥</p>
<p>यथा&mdash;</p>
<p>दृष्ट्वा स्वप्ने कुपितवदनं काकतीयक्षितीन्द्रं<br>
हा हा रक्षेत्यसकलगिरः सम्भ्रमोत्थानभाजः ।<br>
धावन्त्यन्तर्वर्णभुवि लुठन्त्याह्वयन्त्यात्मबन्धून्<br>
आराद्भूतानपि रिपुगणा व्यस्तनामग्रहेण ॥ विप्रुद्_४।६४ ॥</p>
<p>[इव्।४।२३-सामृतिः]</p>
<p>अथ सुप्तिः ।</p>
<p>सुप्तिर्निद्रासमुद्रेकः ।</p>
<p>यथा&mdash;</p>
<p>विश्वैकरक्षाजुषि काकतीन्द्रे निश्चिन्ततां प्राप्तवतो मुरारेः ।<br>
तत्कीर्त्तिचन्द्रातपवर्धितो ऽपि दुग्धाम्बुधिर्नैव भिनत्ति निद्राम् ॥ विप्रुद्_४।६५ ॥</p>
<p>[इव्।४।२४-विबोधः]</p>
<p>अथ विबोधः ।</p>
<p>विबोधश्चेतनावाप्तिर्जृम्भाक्षिपरिमार्गकृत् ।</p>
<p>यथा&mdash;</p>
<p>प्रतापरुद्रे नृपमौलिरत्ने विश्वम्भरां रक्षति शिक्षितारौ ।<br>
विजृम्भमाणाः परितः प्रजानां भाग्यश्रियस्तत्क्षणमुन्मिषन्ति ॥ विप्रुद्_४।६६ ॥</p>
<p>[इव्।इव्।४।२५-अनर्षः]</p>
<p>अथामर्षः ।</p>
<p>अमर्षः सापराधेषु चेतः प्रज्वलनं मतम् ॥ विप्रुद्_४।६७ ॥</p>
<p>यथा&mdash;</p>
<p>अरे ! भूपाश्चापान् नमयत शिरांस्युन्नमयत<br>
प्रवृत्ताः स्वस्त्रीणामहमहमिका वीरवरणे ।<br>
त्वरन्ते नः खङ्गाः प्रविदलनकेल्यामिति भटा<br>
रणाग्रे गर्जन्ति प्रकटितरुषो रुद्रनृपतेः ॥ विप्रुद्_४।६८ ॥</p>
<p>[इव्।४।२६-अविहित्या]</p>
<p>अथावहित्था ।</p>
<p>हर्षाद्याकारसङ्गुप्तिरवहित्थेति कथ्यते ।</p>
<p>यथा&mdash;</p>
<p>गोट्ठीए महिलाणं सोऊण पआवरुद्दचरिआइ ।<br>
आलिहै ओणअमुही मुद्धा चलणेण महिपट्ठं ॥ विप्रुद्_४।६९ ॥</p>
<p>(गोष्ठ्यां महिलानां श्रुत्वा प्रतापरुद्रचरितानि ।<br>
आलिखत्यवनतमुखी मुग्धा चरणेन महीपृष्टम् ॥)</p>
<p>[इव्।४।२७-उग्रता]</p>
<p>अथोग्रता ।</p>
<p>दृष्टे ऽपराधे चण्डत्वमुग्रता तर्जनादिकृत् ॥ विप्रुद्_४।७० ॥</p>
<p>यथा&mdash;</p>
<p>प्रियमानीय मानिन्या विरहार्तिर्निवार्यताम् ।<br>
यदेतस्याः कटाक्षोल्कापातैरिन्दुर्मषीकृतः ॥ विप्रुद्_४।७१ ॥</p>
<p>[इव्।४।२८-मतिः]</p>
<p>अथ मतिः ।</p>
<p>तत्त्वमार्गानुसन्धानादर्थनिर्धारणं मतिः ।</p>
<p>यथा&mdash;</p>
<p>को संसओ महिअलं चन्दो एव्व वीररुद्दणरणाहो ।<br>
जस्स (खु) करप्पस्सादो अङ्गाइ मिअङ्करअणन्ति ॥ विप्रुद्_४।७२ ॥</p>
<p>(कः संशयो महीतले चन्द्र एव वीररुद्रनरनाथः ।<br>
यस्य (खलु) करस्पर्शादङ्गानि मृगाङ्करत्नन्ति ॥)</p>
<p>[इव्।४।२९-व्याधिः]</p>
<p>अथ व्याधिः ।</p>
<p>मनस्तापाद्यभिभवाज्ज्वरादिर्व्याधिरिष्यते ॥ विप्रुद्_४।७३ ॥</p>
<p>यथा&mdash;</p>
<p>प्रतापरुद्रस्य दिशां जिगीषोः प्रत्यर्थिनारीजनदेहजन्मा ।<br>
स्मरज्वरोष्मा हिमवत्प्रदेशान् स्मर्तव्यनीहारकथान् करोति ॥ विप्रुद्_४।७४ ॥</p>
<p>[इव्।४।३०-उन्मादः]</p>
<p>अथोन्मादः ।</p>
<p>उन्मादस्तुल्यवर्तित्वं चेतनाचेतनेष्वपि ।</p>
<p>यथा&mdash;</p>
<p>प्रतापरुद्रस्य जयप्रयाणभेरीध्वनौ मूर्च्छति दिङ्मुखेषु ।<br>
त्रासाकुला भ्रान्तिमुपेत्य वृक्षान् पृच्छन्ति मार्गं रिपुभूमिपालाः ॥ विप्रुद्_४।७५ ॥</p>
<p>[इव्।४।३१-मरणम्]</p>
<p>अथ मरणम् ।</p>
<p>मरणं मरणार्थस्तु प्रयत्नः परिकीर्तितः ॥ विप्रुद्_४।७६ ॥</p>
<p>यथा&ndash;</p>
<p>पिअविरहं असहन्ती वहुआ णिअजीविअं उवेक्खन्ती ।<br>
सेव्वै जोह्णं दख्खिणपवणस्स तणुं समप्पेइ ॥ विप्रुद्_४।७७ ॥</p>
<p>(।प्रियविरहमसहमाना वधूर्निजजीवितमुपेक्षमाणा ।<br>
सेवते ज्योत्स्नां दक्षिणपवनस्य तनुं समर्पयति ॥)</p>
<p>साक्षान्मरणस्यामङ्गलत्वान्नोदाहरणत्वमुचितम् ।</p>
<p>[इव्।४।३२-त्रासः]</p>
<p>अथ त्रासः ।</p>
<p>आकस्मिकभयाच्चित्तक्षोभस्त्रासः प्रकीर्त्यते ।</p>
<p>यथा&mdash;</p>
<p>अपणअकुविआ चिरेण वि वहुआ सोऊण घणघणत्थणिअं ।<br>
दैअं सरहसवलिआ आलिङ्गै वेवमाणङ्गी ॥ विप्रुद्_४।७८ ॥</p>
<p>(अप्रणयकुपिता चिरेणापि वधूः श्रुत्वा घनघनस्तनितम् ।<br>
दयितं सरभसवलिता आलिङ्गति वेपमानाङ्गी ॥)</p>
<p>[इव्।४।३३-वितर्कः]</p>
<p>अथ वितर्कः ।</p>
<p>सन्देहात् कल्पनाऽनन्त्यं वितर्कः परिकीर्तितः ॥ विप्रुद्_४।७९ ॥</p>
<p>यथा&mdash;</p>
<p>गुणैस्तत्रासक्तं मम हृदयमन्यन्न गणितं<br>
सखीभिर्नालोचि क्षितिपतिरसौ दुर्लभ इति ।<br>
उपायः को वा स्यात् तदभिगमने मुह्यति मनः<br>
कियान् को ऽयं कीदृक् कियदवधिरन्तर्व्यतिकरः ॥ विप्रुद्_४।८० ॥</p>
<p>तत्र सात्त्विकानां व्यभिचारिणां चानेकरससाधारणत्वान्न विशेषमपेक्ष्योदाहरणं कृतम् । तथा हि शृह्गारे सर्वेषामनुप्रवेशः सम्भवति । हास्ये ग्लानिश्रमचपलत्वहर्षावहित्थानां सम्भवः । करुणे मदधृतिव्रीडाहर्षगर्वौत्सुक्योग्रताभिर्विनान्ये सम्भवन्ति । रौद्रे ग्लानिशङ्काऽलस्यदैन्यचिन्ताव्रीडावेगजडताविषादसुप्तिनिद्रापस्मारावहित्थाव्याध्युन्मादशमत्रासाः न सम्भवन्ति । वीरे रौद्रान्निर्वेदो ऽधिकः । भयानके ऽसूयामदधृतिव्रीडाहर्षगर्वनिद्रासुप्त्यमर्षावहित्थोग्रतामतिभिर्विनान्ये सम्भवन्ति । बीभत्से ऽद्भुते च चिन्तात्रासादयो यथासम्भवमूह्याः । शान्ते निर्वेदधृती सम्भवतः ।</p>
<p>शृङ्गारचेष्टाः</p>
<p>इव्।५अथ शृङ्गारचेष्टा निरूप्यन्ते ।</p>
<p>भावो हावश्च हेला च माधुर्यं धैर्यमित्यपि ।<br>
लीला विलासो विच्छित्तिर्विभ्रमः किलकिञ्चितम् ॥ विप्रुद्_४।८१ ॥</p>
<p>मोट्टायितं कुट्टमितं बिब्बोको ललितं तथा ।<br>
कुतूहलं च चकितं विहृतं हास इत्यपि ॥ विप्रुद्_४।८२ ॥</p>
<p>एवं शृङ्गारचेष्टाः स्युरष्टादशविधा मताः ।</p>
<p>तत्रासां स्वरूपमुदाहरणं च ।</p>
<p>[इव्।५।१-भावःग]</p>
<p>भावः ।</p>
<p>रसाभिज्ञानयोग्यत्वं भाव इत्यभिधीयते ॥ विप्रुद्_४।८३ ॥</p>
<p>यथा&mdash;</p>
<p>रुद्दणरेन्दस्य गुणे गाऐ बालत्तणम्मि विस्सद्धं ।<br>
लज्जै दरपुलैओ जुवैजणो जोव्वणे गाउं ॥ विप्रुद्_४।८४ ॥</p>
<p>(।रुद्रनरेन्द्रस्य गुणान् गायति बालत्वे विस्रब्धम् ।<br>
लज्जते दरपुलकितो युवतिजनो यौवने गातुम् ॥)</p>
<p>[इव्।५।२-हावः]</p>
<p>अथ हावः ।</p>
<p>ईषद्दृष्टविकारः स्याद्भावो हावः प्रकीर्त्यते ।</p>
<p>यथा&mdash;</p>
<p>अत्रैवेषत्पुलकित इति ।</p>
<p>[इव्।५।३-हेला]</p>
<p>अथ हेला ।</p>
<p>सुव्यक्तविक्रियो भावो हेलेति प्रतिपाद्यते ॥ विप्रुद्_४।८५ ॥</p>
<p>यथा&mdash;</p>
<p>मा होदु कस्स वि फ्फुडं इअ मुद्धे कुणसि वल्लहं हिअए ।<br>
घोसिज्जै तुह भाओ सव्वङ्गीणेहि पुलएहिं ॥ विप्रुद्_४।८६ ॥</p>
<p>(मा भवतु कस्यापि स्फुटमिति मुग्धे करोषि वल्लभं हृदये ।<br>
घोष्यते तव भावः सर्वाङ्गीणैः पुलकैः ॥)</p>
<p>[इव्।५।४-माधुर्यम्]</p>
<p>अथ माधुर्यम् ।</p>
<p>अभूषणे ऽपि रम्यत्वं माधुर्यमिति कथ्यते ।</p>
<p>यथा&mdash;</p>
<p>जितत्रैलोक्यलावण्या प्रकृत्या हरिणेक्षणा ।<br>
किं तु भूषयितुं धत्ते भूषणानीति मे मतिः ॥ विप्रुद्_४।८७ ॥</p>
<p>[इव्।५।५-धैर्यम्]</p>
<p>अथ धैर्यम् ।</p>
<p>शीलाद्यलङ्घनं नाम धैर्यमित्यभिधीयते ॥ विप्रुद्_४।८८ ॥</p>
<p>यथा&mdash;</p>
<p>अकुलवहुआणं ण जुज्जै मज्जाआलङ्घणं खु विसमे वि ।<br>
रुद्दणरिन्दगुणा उण हिअअहरा किं णु कादव्वं ॥ विप्रुद्_४।८९ ॥</p>
<p>(अकुलवधूनां न युज्यते मर्यादालङ्घनं खलु विषमे ऽपि ।<br>
रुद्रनरेन्द्रगुणाः पुनर्हृदयहराः किं नु कर्तव्यम् ॥)</p>
<p>[इव्।५।६-लीला]</p>
<p>अथ लीला ।</p>
<p>प्रियानुकरणं लीला वाग्भिर्गत्याथ चेष्टितैः ।</p>
<p>यथा&mdash;</p>
<p>अअपेछ्छह सहिओ एसा लच्छी रण्णो पआवरुद्दस्स ।<br>
चरिआइ अणुकुणन्ती रण्णीसु पैव्वआ जाआ ॥ विप्रुद्_४।९० ॥</p>
<p>(अअप्रेक्षध्वं सख्य एषा लक्ष्मी राज्ञः प्रतापरुद्रस्य ।<br>
चरितान्यनुकुर्वती राज्ञीषु पतिव्रता जाता ॥)</p>
<p>[इव्।५।७-विलासः]</p>
<p>अथ विलासः ।</p>
<p>तात्कालिको विकारः स्याद्विलासो दयितेक्षणे ॥ विप्रुद्_४।९१ ॥</p>
<p>यथा&mdash;</p>
<p>सहेलं पश्यन्त्याः प्रकृतिसुभगं रुद्रनृपतिं<br>
तदात्वप्रत्युद्यद्विविधललिताटोपमधुरम् ।<br>
रसप्रादुर्भावाद् युगपदुदयत्सात्त्विकमहो<br>
मृगाक्ष्यास्तारुण्ये कुसुमशरशिल्पं विजयते ॥ विप्रुद्_४।९२ ॥</p>
<p>[इव्।५।८-विच्छित्तिः]</p>
<p>अथ विच्छित्तिः ।</p>
<p>विच्छित्तिरतिरम्यत्वं स्वल्पैरपि विभूषणैः ।</p>
<p>यथा&mdash;</p>
<p>कस्स किए केण किअं काऐपुरैत्थिआण सुन्देरं ।<br>
साहारणभूसाए जं सहि तेऌऌओक्करमणिज्जं ॥ विप्रुद्_४।९३ ॥</p>
<p>(कस्य कृते केन कृतं काकतिपुरस्त्रीणां सौन्दर्यम् ।<br>
साधारणभूषया यत्सखि त्रैलोक्यरमणीयम् ॥)</p>
<p>[इव्।५।९-विभ्रमः]</p>
<p>अथ विभ्रमः ।</p>
<p>विभ्रमस्त्वरया काले भूषास्थानविपर्ययः ॥ विप्रुद्_४।९४ ॥</p>
<p>यथा&mdash;</p>
<p>असोऊण सहिमुहादो दिअहो विरतो त्ति सम्भमेण वहू ।<br>
हत्थेसु णोउराइं चरणेसु अ कुणै वलआइं ॥ विप्रुद्_४।९५ ॥</p>
<p>(अश्रुत्वा सखीमुखाद्दिवसो विरत इति सम्भ्रमेण वधूः ।<br>
हस्तयोर्नूपुरे चरणयोश्च करोति वलयानि ॥)</p>
<p>[इव्।५।१०-किलकिञचितम्]</p>
<p>अथ किलकिञ्चितम् ।</p>
<p>रोषाश्रुहर्षभीत्यादेः सङ्करः किलकिञ्चितम् ।</p>
<p>यथा&mdash;</p>
<p>गेह्णै काऐणाहे विअणम्मि पडञ्चलं मिअछ्छीए ।<br>
वेवै तणू वि णच्चै भिउडी अवि गग्गआ वाआ ॥ विप्रुद्_४।९६ ॥</p>
<p>(गृह्णति काकतिनाथे विजने पटाञ्चलं मृगाक्ष्याः ।<br>
वेपते तनुरपि नृत्यति भ्रुकुट्यपि गद्गदा वाचः ॥)</p>
<p>[इव्।५।११-मोट्टायितम्]</p>
<p>अथ मोट्टायितम् ।</p>
<p>मोट्टायितं स्यादिष्टस्य कथादौ भावसूचनम् ॥ विप्रुद्_४।९७ ॥</p>
<p>यथा&mdash;</p>
<p>अमहुराइ रुद्दणरवैचरिआइ वहूए णं सुणन्तीए ।<br>
तणुगोवणएण पअडो जह भाओ ण तह पुलएहिं ॥ विप्रुद्_४।९८ ॥</p>
<p>(अमधुराणि रुद्रनरपतिचरितानि वध्वा ननु शृण्वत्याः ।<br>
तनुगोपनेन प्रकटो यथा भावो न तथा पुलकैः ॥)</p>
<p>[इव्।५।१२-कुटट्टमितम्]</p>
<p>अथ कुट्टमितम् ।</p>
<p>सम्मर्दे ऽपि सुखाधिक्यं रतौ कुट्टमितं मतम् ।</p>
<p>यथा&mdash;</p>
<p>निर्मर्यादमनोभवोत्सवकथाविस्रम्भकर्णेजपै-<br>
रङ्गेर्विस्मितमानसां प्रियसखीमालोक्य जातत्रपा ।<br>
वैयात्यं निजमात्मवल्लभकृतां रागान्धतां जानती<br>
सद्यो नम्रमुखेन्दुरिन्दुवदना क्षोणीं लिखन्ती स्थिता ॥ विप्रुद्_४।९९ ॥</p>
<p>[इव्।५।१३-बिब्बोकः]</p>
<p>अथ बिब्बोकः ।</p>
<p>मनाक् प्रियकथालापे बिब्बोको ऽनादरक्रिया ॥ विप्रुद्_४।१०० ॥</p>
<p>यथा&mdash;</p>
<p>लक्ष्मीः सद्मनि निर्भरं विहरताम्, क्षोणी भुजालम्बन-<br>
क्रीडां नैव जहातु, किं च सततं वाणी मुखे तिष्ठतु ।<br>
ज्ञातं रुद्रनरेश्वरस्य बहुभिर्विज्ञातपूर्वैः प्रिय-<br>
व्याहारैः कृतमेव दूति ! मदनश्चापाय सन्नह्यतु ॥ विप्रुद्_४।१०१ ॥</p>
<p>[इव्।५।१४-ललितम्]</p>
<p>अथ ललितम् ।</p>
<p>सुकुमारो ऽङ्गविन्यासो ललितं परिकीर्त्यते ।</p>
<p>यथा&mdash;</p>
<p>पदन्यासक्रीडारणितमणिमञ्जीररशनं<br>
सहेलं व्यावल्गत्करवलयनिक्वाणसुभगम् ।<br>
स्मितज्योत्स्नावीचीतरलवचनं रुद्रनृपतेः<br>
पुरन्ध्रीणामासीदनुरहससेवाविलसितम् ॥ विप्रुद्_४।१०२ ॥</p>
<p>[इव्।५।१५-कुतूहलम्]</p>
<p>अथ कुतूहलम् ।</p>
<p>कुतूहलं रम्यदृष्टौ चापलं परिकीर्त्यते ॥ विप्रुद्_४।१०३ ॥</p>
<p>यथा&mdash;</p>
<p>वीररुद्रमधिरूढसिन्धुरं द्रष्टुमन्ध्रनगरीपुरन्ध्रयः ।<br>
कुर्वते रचितसङ्क्रमत्वरास्तुङ्गसद्मशिखराधिरोहणम् ॥ विप्रुद्_४।१०४ ॥</p>
<p>[इव्।५।१६-चकितम्]</p>
<p>अथ चकितम् ।</p>
<p>चकितं भयसम्भ्रमः ।</p>
<p>यथा&mdash;</p>
<p>अविज्ञातायातं स्वमकथितमाल्यापि हसितुं<br>
हठादुत्पश्यन्त्याश्चकितचकितोदञ्चितदृशः ।<br>
विलासानुद्वेलानुदितमदनान् वीक्ष्य सुतनोस्<br>
तथैव प्रत्येतुं पुनरवनिपालः स्पृहयति ॥ विप्रुद्_४।१०५ ॥</p>
<p>[इव्।५।१७-विहृतम्]</p>
<p>अथ विहृतम् ।</p>
<p>विहृतं प्राप्तकालस्य वाक्यस्याकथनं ह्रिया ।</p>
<p>यथा&mdash;</p>
<p>प्रतापरुद्रस्य भुजान्तरस्थां कल्हारमालाममुना स्पृशेति ।<br>
स्तनद्वये पत्रलिपिं लिखन्तीं सखीं वधूः पश्यति साभिमानम् ॥ विप्रुद्_४।१०६ ॥</p>
<p>[इव्।५।१८-हसितम्]</p>
<p>अथ हसितम् ।</p>
<p>आकस्मिकं तु हसितं यौवनादिविकारजम् ॥ विप्रुद्_४।१०७ ॥</p>
<p>जह जह हसै मिअच्छी जोव्वणलच्छीए सिख्खिआ महुरं ।<br>
तह तह कुसुमेसुसरा विअसन्ति पिअस्स आसा अ ॥ विप्रुद्_४।१०८ ॥</p>
<p>(यथा यथा हसति मृगाक्षी यौवनलक्ष्म्या शिक्षिता मधुरम् ।<br>
तथा तथा कुसुमेषुशरा विकसन्ति प्रियस्य आशा च ॥)</p>
<p>मन्मथावस्थाः</p>
<p>इव्।६।॥ अथ मन्मथावस्था द्वादश निरूप्यन्ते ॥</p>
<p>अथ शृङ्गारस्याङ्कुरितत्वपल्लवितत्वकुसुमितत्वफलीतत्वहेतवो द्वादशावस्था निरूप्यन् ते ।</p>
<p>चक्षुः प्रीतिर्मनः सङ्गः सङ्कल्पो ऽथ प्रलापिता ।<br>
जागरः कार्श्यमरतिर्लज्जात्यागो ऽथ सञ्ज्वरः ॥ विप्रुद्_४।१०९ ॥</p>
<p>उन्मादो मूर्च्छनं चैव मरणं चरमं विदुः ।<br>
अवस्था द्वादश मताः कामशास्त्रानुसारतः ॥ विप्रुद्_४।११० ॥</p>
<p>केचित्तु दशावस्था इति कथयन्ति ।</p>
<p>आसां स्वरूपमुदाहरणं च ।</p>
<p>[इव्।६।१-चक्षुः प्रीतिः]</p>
<p>आदराद्दर्शनं चक्षुः प्रीतिरित्यभिधीयते ।</p>
<p>यथा&mdash;</p>
<p>सहि एसो रुद्दणिओ णअणाण अतक्किओस्सओ जाओ ।<br>
मअणो व मुत्तिमन्तो चन्दो विअ मुक्कलञ्छणो पुण्णो ॥ विप्रुद्_४।१११ ॥</p>
<p>(सखि ! एष रुद्रनृपो नयनयोरतर्कितोत्सवो जातः ।<br>
मदन इव मूर्तिमान् चन्द्र इव मुक्तलाञ्छनः पूर्णः ॥)</p>
<p>[इव्।६।२-मनः सङः]</p>
<p>अथ मनः सङ्गः ।</p>
<p>मनः सङ्गः प्रियतमे नित्यं चित्तस्य विश्रमः ॥ विप्रुद्_४।११२ ॥</p>
<p>यथा&mdash;</p>
<p>सह मह मणो विलग्गै रुद्दणरेन्दम्मि कीस कुविआओ ।<br>
तेणाहं वि विमुक्का सहिओ तुह्मेसु का वत्ता ॥ विप्रुद्_४।११३ ॥</p>
<p>(सदा मम मनो विलगति रुद्रनरेन्द्रे कस्मात् कुपिताः ।<br>
तेनाहमपि विमुक्ता सख्यो युष्मासु का वार्ता ॥)</p>
<p>[इव्।६।३-सङ्कल्पः]</p>
<p>अथ सङ्कल्पः ।</p>
<p>सङ्कल्पो नाथविषयो मनोरथ उदाहृतः ।</p>
<p>यथा&mdash;</p>
<p>अदरहसिअगब्भिणाइं सिणेहसिणिद्धाइ राअभरिआइ ।<br>
रुद्दणिवविलोइआइं काहे णु मम्मि णिवदन्ति ॥ विप्रुद्_४।११४ ॥</p>
<p>(अदरहसितगर्भितानि स्नेहस्निग्धानि रागभरितानि ।<br>
रुद्रनृपविलोकितानि कदा नु मयि निपतन्ति ॥)</p>
<p>[इव्।६।४-प्रलापः]</p>
<p>अथ प्रलापः ।</p>
<p>प्रालपः प्रियसंश्लिष्टगुणालाप उदाहृतः ॥ विप्रुद्_४।११५ ॥</p>
<p>यथा&mdash;</p>
<p>तह णिउणो तह महुरो तह सुहओ तह अ सोम्मसब्भाओ ।<br>
एक्को रुद्दणिवो विअ इदि गोट्ठी पोढमहिलाणं ॥ विप्रुद्_४।११६ ॥</p>
<p>(तथा निपुणस्तथा मधुरस्तथा सुभगस्तथा च सौम्यस्वभावः ।<br>
एको रुद्रनृप एवेति गोष्ठी प्रौढमहिलानाम् ॥)</p>
<p>[इव्।६।५-जागरः]</p>
<p>अथ जागरः ।</p>
<p>जागरस्तु विनिद्रत्वम् ।</p>
<p>यथा&mdash;</p>
<p>अगमिअं कह कह वि दिणं चन्दादवदूसहा णिसा दीहा ।<br>
मअणो वि पुङ्खिअसरो णिद्दा वि णिवो वि णोवेइ ॥ विप्रुद्_४।११७ ॥</p>
<p>(अगमितं कथं कथमपि दिनं चन्द्रातपदुः सहा निशा दीर्घा ।<br>
मदनो ऽपि पुङ्खितशरो निद्रापि नृपो ऽपि नोपैति ॥)</p>
<p>[इव्।६।६-कार्श्यम्]</p>
<p>अथ कार्श्यम् ।</p>
<p>कार्श्यमङ्गस्य तानवम् ।</p>
<p>यथा&mdash;</p>
<p>चन्द्रास्ये ! कथमङ्गुलीयकमिदं केयूरितं ते सखि !<br>
प्रेम्णां प्रेयसि वैभवैः स खलु को भूमेः सपत्नी यतः ।<br>
ज्ञातं मानिनि ! काकतीयनृपतौ सक्ताऽलि ! सत्यं शुभे !<br>
श्यामाङ्गीं स खलु स्थिरां रमयते त्वां तां च शैलस्तनीम् ॥ विप्रुद्_४।११८ ॥</p>
<p>[इव्।६।७-अरतिः]</p>
<p>अथारतिः ।</p>
<p>अन्यत्राप्रीतिररतिः ।</p>
<p>यथा&mdash;</p>
<p>दूसेइ चन्दसिट्टिं णिन्दै मलआणिलस्स माहप्पं ।<br>
ऊसवपरम्मुही सा सुहअ ! तुमं किं णु मन्तेसि ॥ विप्रुद्_४।११९ ॥</p>
<p>(दूषयति चन्द्रसृष्टिं निन्दति मलयानिलस्य माहात्म्यम् ।<br>
उत्सवपराङ्मुखी सा सुभग ! त्वं किं नु मन्त्रयसे ।)</p>
<p>[इव्।६।८-लज्जात्यागः]</p>
<p>अथ लज्जात्यागः ।</p>
<p>यथा&ndash;</p>
<p>अलङ्घिअमहिलासमअं तह भणिअं मअणदुव्विणीदाए ।<br>
जह सोऊण गुरुअणो ओसरै विलज्जिओ दूरं ॥ विप्रुद्_४।१२० ॥</p>
<p>(अलङ्घितमहिलासमयं तथा भणितं मदनदुर्विनीतया ।<br>
यथा श्रुत्वा गुरुजनो ऽपसरति विलज्जितो दूरम् ॥)</p>
<p>[इव्।६।९-ज्वरः]</p>
<p>अथ ज्वरः ।</p>
<p>तापाधिक्यं ज्वरो मतः ॥ विप्रुद्_४।१२१ ॥</p>
<p>यथा&mdash;</p>
<p>अमोहसिसिरोवआरा वहुआ विरहज्जरेण गुरुएण ।<br>
दाणिं रुद्दणरेसर ! काङ्खै तुह दंसणामिअअं ॥ विप्रुद्_४।१२२ ॥</p>
<p>(अमोघशिशिरोपचारा वधूर्विरहज्वरेण गुरुणा ।<br>
इदानीं रुद्रनरेश्वर ! काङ्भति तव दर्शनामृतम् ॥)</p>
<p>उन्मादमरणयोः प्रागेवोदाहरणं दर्शितम् ।</p>
<p>[इव्।६।१०-मूर्च्छा]</p>
<p>अथ मूर्च्छा ।</p>
<p>मूर्च्छा त्वभ्यन्तरे ऽवृत्तिर्बाह्येन्द्रियनिमीलनात् ।</p>
<p>यथा&mdash;</p>
<p>अअचिन्तन्तीए णरेन्दं दट्ठुं हिअअठ्ठिदं मिअच्छीए ।<br>
करणाइ बाहिराइं विसन्ति अब्भन्तरं वि सुण्णाए ॥ विप्रुद्_४।१२३ ॥</p>
<p>(अअचिन्तयन्त्या नरेन्द्रं द्रष्टुं हृदयस्थितं मृगाक्ष्याः ।<br>
करणानि बाह्यानि विशन्ति अभ्यन्तरमपि शून्यायाः ॥)</p>
<p>अथ शृङ्गारः । स द्विविधः । सम्भोगो विप्रलम्भश्चेति । &ldquo;संयुक्तयोस्तु सम्भोगो विप्रलम्भो वियुक्तयोः ऽ; इति ऽशृङ्गारतिलकेऽ; । सम्भोगस्य परस्परावलोकनसम्भाषणाऽलिङ्गनचुम्बनाद्यनेकव्यापारमयत्वेनानन्त्यादेकविधत्वेन गणना कृता ।</p>
<p>यथा&ndash;</p>
<p>रहः प्रत्यासन्ने हृदयदयिते रुद्रनृपतौ<br>
निवृत्ता मानाज्ञा विरलमपि लज्जाविलसितम् ।<br>
किमन्यत् ते गोप्यं बहिरबहिरानन्दमसृणः<br>
स्मरावेशः को ऽपि प्रियसखि ! नृपेणैकयति माम् ॥ विप्रुद्_४।१२४ ॥</p>
<p>विप्रलम्भः पुनरभिलाषेर्ष्याविरहप्रवासहेतुकत्वेन चतुर्विधः ।<br>
[इव्।६।११-सम्भोगशृङ्गारः]</p>
<p>अभिलाषो नाम सम्भोगात् प्रागनुरागः ।</p>
<p>यथा&mdash;</p>
<p>अन्योन्यभाषणमनङ्गविलासगोष्ठी<br>
शय्या च सार्धमपदानि मनोरथानाम् ।<br>
प्रेमानुविद्धमुदयद्बहुलानुरागं<br>
लभ्यते रुद्रनृपतेरवलोकितं वा ॥ विप्रुद्_४।१२५ ॥</p>
<p>[इव्।६।१२-ईर्ष्याशृङ्गारः]</p>
<p>ईर्ष्या नाम नायकस्यान्यासक्तभावात् चित्तविक्रिया ।</p>
<p>[इव्।६।१३-विप्रलम्भशृङ्गारः]</p>
<p>तया विप्रलम्भो यथा&mdash;</p>
<p>लक्ष्मीरस्य विलोचनाब्जवसतिः सोर्ष्या त्वदालोकने<br>
वक्त्रस्था च सस्स्वती न सहते साकं त्वया भाषणम् ।<br>
लीलाकर्षणविघ्नकृत् त्वयि मही बाहुस्थिता काकति-<br>
क्षोणीन्द्रे न हि कैतवानि सुभगे मानेन किं ताम्यसि ॥ विप्रुद्_४।१२६ ॥</p>
<p>[इव्।६।१४-विरहविप्रलम्भशृङ्गारः]</p>
<p>विरहो नाम लब्धसंयोगयोर्नायकयोः केनचित् कारणेन पुनः समागमकालातिक्षेपः ।</p>
<p>यथा&mdash;</p>
<p>अङ्गेषु जीर्णेषु विभूषणानां व्यत्यासमार्गो ऽपि मुहूर्तशोभी ।<br>
सख्यस्तदास्तां परिकर्मरीतिरानीयतां रुद्रनृपः किमन्यत् ॥ विप्रुद्_४।१२७ ॥</p>
<p>[इव्।६।१५-प्रवासविप्रलम्भः]</p>
<p>यूनोर्देशान्तरवृत्तित्वं प्रवासः ।</p>
<p>तेन विप्रलम्भो यथा&mdash;</p>
<p>सेव्यो ऽस्तु रुद्रनृपतिर्निखिलैर्नृपालै-<br>
रभ्युत्सवेषु सुलभा न हि वल्लभा नः ।<br>
इत्थं कलिङ्गसुदृशां विरहार्तितापा-<br>
दङ्गानि यान्ति तनुतां दिवसा युगन्ति ॥ विप्रुद्_४।१२८ ॥</p>
<p>[इव्।६।१६-रसाभासः]</p>
<p>रसाभासो यथा&mdash;</p>
<p>प्रासादगर्भवलभीषु कपोतपाल्यां<br>
पारावतीं रमणचुम्बितचञ्चुकोटिम् ।<br>
आविर्भवत्सुरतकूजितरक्तकण्ठी-<br>
मालोक्य काकतिविभुः स्मितमातनोति ॥ विप्रुद्_४।१२९ ॥</p>
<p>[इव्।६।१७-भावोदयः]</p>
<p>भावोदयो यथा&mdash;</p>
<p>मुग्धे ! कस्तव वर्तते हृदि मनोजन्मैव नान्यः शपे<br>
सख्येतस्य किमत्र कार्यमपरं किं जन्मसद्मादरात् ।<br>
को ऽन्यस्तत्प्रतिबिम्ब एव निपुणे ! जानासि कामाधिकः<br>
प्रेयान् रुद्रनृपस्तवेति कथिता नम्राननाभूद् वधूः ॥ विप्रुद्_४।१३० ॥</p>
<p>अत्र लज्जाया उदयः ।</p>
<p>[इव्।६।१८-भावशमः]</p>
<p>भावशमो यथा&mdash;</p>
<p>लक्ष्मीस्त्वं पुरुषोत्तमस्तव पतिः श्रीवीररुद्रो नृपः<br>
सृष्ट्यामम्बुजविष्टरस्य सदृशोर्योगश्चि रात् सम्भृतः ।<br>
तस्मात् कृत्रिममप्यसाम्प्रतिमिदं वां वैमनस्यं मना-<br>
गित्यालिं प्रणतां विलोक्य विकसद्वक्त्राम्बुजा मानिनी ॥ विप्रुद्_४।१३१ ॥</p>
<p>अत्र कोपस्य प्रशमः ।</p>
<p>[इव्।६।१९-भावसन्धिः]</p>
<p>भावसन्धिर्यथा&mdash;</p>
<p>प्रतापरुद्रस्य दिगन्तजैत्रयात्राप्रभूतैः पटहप्रणादैः ।<br>
प्रियानुलापैश्च तथा भटानां रौमाञ्चवर्मावृतमङ्गमासीत् ॥ विप्रुद्_४।१३२ ॥</p>
<p>अत्र वीरशृङ्गारकृतयोर्हर्षयोः सन्धिः ।</p>
<p>[इव्।६।२०-भावशबलता]</p>
<p>भावशबलता यथा&mdash;</p>
<p>निन्दन्त्वद्य कुलस्त्रियः प्रियतमो लभ्यः सुखं केन वा<br>
भाग्येनानुमतं न किं गुरुजनैः का वा सखी प्रेष्यते ।<br>
किं लोकस्य भवेत् प्रसिद्धमचिरात् स्वच्छन्दमङ्कं कदा-<br>
रोक्ष्यामि स्थिरता कदा हृदि भवेद् यातव्य एव प्रियः ॥ विप्रुद्_४।१३३ ॥</p>
<p>अत्रौत्सुक्यादीनां शबलता ।</p>
<p>अथ रससङ्करस्योदाहरणम् ।</p>
<p>[इव्।६।२१-श्रुङ्गारकरुणयोः सङ्करः]</p>
<p>तत्र शृङ्गारकरुणयोः सङ्करो यथा&mdash;</p>
<p>आसन्ने ऽपि महोत्सवे कथमितस्त्यक्त्वा प्रवासं व्रजे-<br>
र्धिगू धिक् साहसमावयोर्विघटनं को वा विधिः काङ्क्षति ।<br>
इत्थं स्वप्ननिवारितप्रियतमप्रस्थानबुद्धिस्ततो<br>
बुद्ध्वा मूर्च्छति काकतीयनृपते ! त्वद्वैरिनारीजनः ॥ विप्रुद्_४।१३४ ॥</p>
<p>अथ रौद्रबीभत्सयोः सङ्करो यथा&mdash;</p>
<p>[इव्।६।२२-रौद्रबीभत्सयोः सङ्करः]</p>
<p>पीत्वा मांसोपदंशं द्विरदगलगलद्रक्तमैरेयधारां<br>
मत्तो मस्तिष्कलग्नैर्दलितनृपवपुः कीकसैः स्पष्टदंष्ट्रः ।<br>
बिभ्रद् रौद्रान्त्रमालां जनितजनभयो भैरवाकारघोरः<br>
सङ्ग्रामोर्व्याः कलिङ्गैर्बलिविधिमकरोद् वीररुद्रस्य खड्गः ॥ विप्रुद्_४।१३५ ॥</p>
<p>एवमन्यदपि यथासम्भवमुदाहार्यम् ।</p>
<p>अत्र रसो नायकाश्रय एव । यदिपरं निपुणनटचेष्टया तथाविधकाव्यश्रवणबलेन च सामाजिकैः साक्षाद् भाव्यते, तदा परगतस्यापि रसस्य सम्यग्भावनया परत्र निरतिशयानन्दजननमविरुद्धम् । अथवा मालत्यादिशब्देभ्यो योषिन्मात्रप्रतीतौ (रावणादिशब्देभ्यः शत्रुमात्रप्रतीतौ च) स्मृत्यारूढेन तत्तद्योषिद्विशेषेण अनुकार्येण सामाजिकाश्रयत्वमपि न विरुद्धम् । नटस्यानुकरणमात्रपरतया नैव रसाश्रययोग्यता । तस्य भावुकत्वाभ्युपगमे ऽपि सामाजिकत्वमेव । अनुभावादीनां प्रकाशनं तु शिक्षाभ्यासपाटवेनैव घटते । रसादीनां परस्परविरोधे ऽपि कविप्रौढोक्तिसमाश्रयणेनैकत्र समावेशो न विरुद्धः । विरोधक्रमः ऽशृङ्गारतिलकेऽ; कथितः&mdash;</p>
<p>&ldquo;शृङ्गारबीभत्सरसौ तथा वीरभयानकौ ।<br>
रौद्राद्भुतौ तथा हास्यकरुणौ वैरिणौ मिथः&rdquo; ॥<br>
इति।</p>
<p>रसाद् रसोत्पत्तिरपि मता । तथा चोक्तं ऽशृङ्गारतिलकेऽ&mdash;</p>
<p>&ldquo;हास्यो भवति शृङ्गारात् करुणो रौद्रकर्मणः ।<br>
अद्भुतश्च तथा वीराद् बीभत्साच्च भयानकः&rdquo; ॥</p>
<p>व्यभिचारिभावानां तत्तद्रसानुगुण्यमेवं प्रतिपादितं ऽशृङ्गारतिलकेऽ; । तथा हि&mdash;</p>
<p>&ldquo;शङ्कासूया भयं ग्लानिर्व्याधिश्चिन्ता स्मृतिर्धृतिः ।<br>
औत्सुक्यविस्मयावेगा व्रीडोन्मादौ मदस्तथा ॥</p>
<p>विषादो जडता निद्रावहित्थं चापलं मृतिः ।<br>
इति भावाः प्रयोक्तव्याः शृङ्गारे व्यभिचारिणः ॥</p>
<p>श्रमश्चपलता निद्रा स्पप्नो ग्लानिस्तथैव च ।<br>
शङ्कासूयावहित्थं च हास्ये भावा भवन्त्यमी ॥</p>
<p>सन्त्रासो मरणं दैन्यं ग्लानिश्चैव भयानके ।<br>
अपस्मारो विषादश्च भयं वेगो मृतिर्मदः ॥</p>
<p>उन्मादश्चेति विज्ञेया भावा बीभत्ससम्भवाः ।<br>
आवेगो जडता मोहो हर्षणं विस्मयः स्मृतिः ॥</p>
<p>इति भावा निबद्धव्या रसज्ञैरद्भुते रसे ।<br>
दैन्यं चिन्ता तथा ग्लानिर्निर्वेदो जडता स्मृतिः ॥</p>
<p>व्याधिश्च करुणे वाच्या भावा भावविशारदैः ।<br>
हर्षो ऽसूया तथा गर्व उत्साहो मद एव च ॥</p>
<p>चापल्यमुग्रता चैव रौद्रे भावाः प्रकीर्तिताः ।<br>
अमर्षः प्रतिबोधश्च वितर्को ऽथ मतिर्धृतिः ॥</p>
<p>क्रोधो ऽसूयाथ सम्मोह आवेगश्चोपहर्षणम् ।<br>
गर्वो मदस्तथोग्रत्वं भावा वीरे भवन्त्यमी&rdquo; ॥<br>
इति।</p>
<p>&ldquo;रसः सर्वो ऽपि सम्पूर्णस्तिरोधत्ते रसान्तरम् ॥ः<br>
इति भारतीयोक्तप्रक्रीयया यद्यप्येक एव रसः, तथापि महाकविप्रसिद्ध्या रससङकरः स्वीक्रियते ।</p>
<p>तत्र रसादेरप्राधान्ये रसवदाद्यलङ्कारा भवन्ति । अन्याङ्गत्वेन रसनिबन्धने रसवदलङ्कारः । भावनिबन्धने प्रेयो ऽलङ्कारः । रसाभासभावाभासनिबन्धने ऊर्जस्विदलङ्कारः । भावशान्तिनिबन्धने समाहितालङ्कारः । तथा भावोदयादयो ऽपि ।</p>
<p>एतद् अलङ्कारसर्वस्वे प्रपञ्चेनोक्तम्&mdash;<br>
&ldquo;रसभावतदाभासतत्प्रशमननिबन्धने रसवत्प्रेयऊर्जस्विसमाहितानि । भावोदयभावसन्धिभावशबलताश्च पृथगलङ्काराः ऽइति । एतेषामुदाहरणमलङ्करणे भविष्यति ।</p>
<p>गुणालङ्कारश्रीकृतपरिकरो भावविभवः<br>
स्फुरत्प्रादुर्भावः क्रमगलितवेद्यान्तरमतिः ।<br>
सुखं वा दुः खं वा निबिडयतु यूनोः सहृदये<br>
त्वमन्दानन्दात्मा परिणमति पूर्णो रसभरः ॥ विप्रुद्_४।१३६ ॥</p>
<p>रसो वाक्यार्थः सन् विलसति पदार्थाः पुनरमी<br>
विभावाद्या यस्मिन् किल दधति विश्रान्तिमुचिताम् ।<br>
अतो भावा एव क्रमसमुदितान्योन्यविभवा<br>
रसीभावं बिभ्रत्यथ च पटतां तन्तव इव ॥ विप्रुद्_४।१३७ ॥</p>
<p>भावे स्थायिनि वर्धमानविभवे रत्यादिके सिन्धुवत्<br>
कल्लोला इव सम्भवन्ति विलयं चायान्ति भावा मुहुः ।<br>
निर्वेदाद्युपभोगभावितनिजास्वादातिरेको रसो<br>
लोके स्यादनुकार्य एव कथितो नाट्ये तु सामाजिके ॥ विप्रुद्_४।१३८ ॥</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कारशास्त्रे रसप्रकरणं समाप्तम् ।</p>
<hr>
<p>व्।१</p>
<p>॥ अथ दोषप्रकरणम् ॥</p>
<p>अथ काव्यजीवितभूतरसनिरूपणानन्तरं तदुपस्कारहेतूनां गुणानां सम्यग्विवेकाय दोषा निरूप्यन्ते ।</p>
<p>[व्।१।१-दोषसामान्यलक्षणम्]</p>
<p>तत्र दोषसामान्यलक्षणम्&mdash;</p>
<p>दोषः काव्यापकर्षस्य हेतुः शब्दार्थगोचरः ।</p>
<p>शब्दार्थमयत्वात् काव्यस्य तदपकर्षहेतूनामपि दोषाणां शब्दगतत्वेनार्थगतत्वेन च द्वैविध्यम् ।<br>
शब्दगतानामपि पदवाक्यगतत्वेन च द्वैविध्यम् ।<br>
इपदगतदोषः]</p>
<p>तत्र पदगतदोषाः कथ्यन्ते ।</p>
<p>अप्रयुक्तमपुष्टार्थमसमर्थं निरर्थकम् ।<br>
नेयार्थं च्युतसंस्कारं सन्दिग्धं चाप्रयोजकम् ॥ विप्रुद्_५।१ ॥</p>
<p>क्लिष्टं गूढार्थकं ग्राम्यमन्यार्थं चाप्रतीतिकम् ।</p>
<p>अविमृष्टविधेयांशं विरुद्धमतिकृत् तथा ।<br>
अश्लीलं परुषं चेति दोषाः सप्तदश स्मृताः ॥ विप्रुद्_५।२ ॥</p>
<p>एषां स्वरूपं निरूप्यते ।</p>
<p>यदप्रयुक्तं कविभिरप्रयुक्तं तदुच्यते ।<br>
प्रकृतानुपयुक्तार्थमपुष्टार्थं तदुच्यते ॥ विप्रुद्_५।३ ॥</p>
<p>योगमात्रप्रसिद्धं यदसमर्थं तदुच्यते ।<br>
पादपूरणमात्रं यत् तन्निरर्थकमुच्यते ॥ विप्रुद्_५।४ ॥</p>
<p>स्वसङ्केतप्रसिद्धार्थं नेयार्थं परिकीर्त्यते ।<br>
शब्दशास्त्रविरुद्धं यत् च्युतसंस्कारमुच्यते ॥ विप्रुद्_५।५ ॥</p>
<p>सन्दिग्धं तन्मतं यत् स्यात् सन्दिग्धार्थप्रतीतिकृत् ।<br>
तदप्रयोजकं यत् स्यादविशेषविधायकम् ॥ विप्रुद्_५।६ ॥</p>
<p>क्लिष्टं तदर्थावगतिर्दूरदूरा यतो भवेत् ।<br>
प्रयुक्तमप्रसिद्धार्थे गूढार्थं परिकीर्त्यते ॥ विप्रुद्_५।७ ॥</p>
<p>पामरव्यवहारैकप्रसिध्दं ग्राम्यमुच्यते ।<br>
यद्रूढिप्रच्युतं नाम तदन्यार्थमुदाहृतम् ॥ विप्रुद्_५।८ ॥</p>
<p>शास्त्रमात्रप्रसिद्धं यदप्रतीतिकमुच्यते ।<br>
अविमृष्टविधेयांशं गुणीभूतविधेयकम् ॥ विप्रुद्_५।९ ॥</p>
<p>विपरीतार्थधीर्यस्माद् विरुद्धमतिकृन्मतम् ।<br>
अश्लीलं यदमाङ्गल्यजुगुप्साव्रीडधीकरम् ॥ विप्रुद्_५।१० ॥</p>
<p>परुषं नाम तद् यत् स्याद्विहितं परुषाक्षरैः ॥</p>
<p>अत्र वनवृत्तीनां शत्रुस्त्रीणां वचनेषु दोषा उदाह्रियन्ते ।</p>
<p>[व्।२।१-अप्रयुक्तम्]</p>
<p>अप्रयुक्तं यथा&mdash;</p>
<p>विमुखा दैवताः सर्वे ते नो दुश्च्यवनादयः ।<br>
अरण्यगृहमेधिन्यो यैर्वयं हन्त कल्पिताः ॥ विप्रुद्_५।११ ॥</p>
<p>अत्र दैवता इति पुंलिङ्गप्रयोगः दोषः ; दुश्चयवन इति च इन्द्रपरत्वेन कविभिर्न प्रयुक्तः ।</p>
<p>[व्।२।२-अपुष्टार्थम्]</p>
<p>अपुष्टार्थं यथा&mdash;</p>
<p>व्यर्थाष्टार्धार्धबाहूनाममीषामीदृशां दशाम् ।<br>
कथं सहामहे धिग्धिक् कठिनं हन्त जीवितम् ॥ विप्रुद्_५।१२ ॥</p>
<p>अत्र व्यर्थबाहुद्वयानामिति विवक्षिते ऽष्टार्धार्धबाहूनामित्यनुपयुक्तम् ।<br>
एतदेवाविमृष्टविधेयांशस्योदाहरणम् ।<br>
बाहुद्वयस्य वैयर्थ्ये विधेये तस्योपसर्जनत्वं प्रतीयते ।</p>
<p>[व्।२।३-असमर्थम्]</p>
<p>असमर्थं यथा&mdash;</p>
<p>विहाय वसुधामेनां चतुरम्बुधरावृताम् ।<br>
क नु गन्तव्यमस्माकमरण्ये ऽप्यसुखा स्थितिः ॥ विप्रुद्_५।१३ ॥</p>
<p>अत्र जलधिपरत्वेनाम्बुधरपदमसमर्थम् ।</p>
<p>[व्।२।३-अनर्थकनेयार्थच्चतसंस्कारसन्दिग्धानि]</p>
<p>अनर्थकनेयार्थच्युतसंस्कारसन्दिग्धानि यथा&mdash;</p>
<p>विहाय च गृहांस्तान् वै व्यत्यस्तनववृत्तयः ।<br>
कदा भविष्यते वासः कटकेषु महीभृतान् ॥ विप्रुद्_५।१४ ॥</p>
<p>अत्र वै इति निरर्थकम् ।<br>
व्यत्यस्तनवशब्देन वनप्रतीतिः स्वसङ्केतमात्रायतेति नेयार्थकम् ।<br>
भविष्यते इति भवतेरात्मनेपदित्वं शब्दशास्त्रविरुद्धमिति च्युतसंस्कारम् ।<br>
महीभृतां कटकेषु वास इत्यनेन राज्ञां नगरेषु वासः ? उत पर्वतानां नितम्बेषु ? इति सन्देहात् सन्दिग्धम् ।</p>
<p>[व्।२।४-अप्रयोजकक्लिष्टे]</p>
<p>अप्रयोजकक्लिष्टे यथा&mdash;</p>
<p>हन्त वर्तामहे वज्रघट्टनात् प्राक् चलात्मसु ।<br>
नभस्वदशनारातिध्वजाग्रजविरोधिषु ॥ विप्रुद्_५।१५ ॥</p>
<p>अत्र नभस्वदशनाः सर्पाः, तेषामरातिर्गरुडः, स एव ध्वजो यस्येति विष्णुः, तस्याग्रज इन्द्रस्तस्य विरोधिषु पर्वतेषु इत्यर्थप्रतीतेरतिदूरत्वात् क्लिष्टम् ।<br>
पर्वतेषु वर्तनं दुः खावहमिति प्रकृते वज्रघट्टनात् प्राक् चलात्मस्विति पर्वतविशेषणस्यानुपयुक्तत्वादप्रयोजकम् ।</p>
<p>[व्।२।५-गूडार्थान्यार्थग्राम्यर्थानि]</p>
<p>गूढार्थग्राम्यार्थान्यार्थानि यथा&mdash;</p>
<p>शोणिताब्जदृशः कामं श्यामगल्लकटिस्थलाः ।<br>
विदग्धहृदयाः शोकवह्निना राजकन्यकाः ॥ विप्रुद्_५।१६ ॥</p>
<p>अत्र शोणितशब्दस्य रुधिरे प्रसिद्धस्य पाटलवर्णपरत्वेन प्रयोगाद् गूढार्थम् ।<br>
गल्लकटिशब्दौ कपोलजघनपरत्वेन ग्राम्यप्रयुक्तौ ।<br>
विदग्धहृदया इति विशेषणं दग्धहृदयस्यावाचकत्वादन्यार्थम् ।</p>
<p>[व्।२।६-अप्रतीतिकरम्]</p>
<p>अप्रतीतिकं यथा&mdash;</p>
<p>मनूपदेशाः क्व गताः कुलाचार्यैरुदीरिताः ॥ विप्रुद्_५।१७ ॥</p>
<p>अत्र मनुशबदो मन्त्रपरत्वेन मन्त्रशास्त्रमात्रप्रसिद्ध इत्यप्रतीतिकम् ।</p>
<p>[व्।२।७-विरुध्दमतिकृत्]</p>
<p>विरुद्धमतिकृद्यथा&mdash;</p>
<p>अम्बिकारमणस्याङ्घ्रिसेवा व्यर्था कथं भवेत् ।<br>
राज्ञामकार्यमित्राणां विनाशं समुपेयुषाम् ॥ विप्रुद्_५।१८ ॥</p>
<p>अत्राम्बिकारमणशब्दान्मातृसम्भोगकारिणः प्रतीतिः ।<br>
अकार्यमित्रशब्दादकार्येषु मित्राणीति प्रतीतिः ।<br>
वियोगदुः खपरतया प्रयुक्ताद्विनाशशब्दान्नशप्रतीतिरिति विरुद्धमतिकृत् ।</p>
<p>[व्।२।८-त्रिविधाश्लीलम्]</p>
<p>अमङ्गलव्रीडाजुगुप्साप्रतीतिकरं त्रिविधमश्लीलं यथा&mdash;</p>
<p>अभिप्रेतपदावासः कदा नः सम्भविष्यति ।<br>
नीचं साधनमेतेषां परोत्सर्गैकजीविनाम् ॥ विप्रुद्_५।१९ ॥</p>
<p>अत्राभिप्रेतपदावासशब्दात् प्रेतलोकपदावासप्रतीतेरमङ्गलत्वम् ।<br>
नीचं साधनमित्यनेन तुच्छमोहनप्रतीतेर्व्रीडाकरत्वम् ।<br>
परोत्सर्गौकजीविनामित्यत्रोत्सर्गशब्दादधोवायुप्रतीतेर्जुगुप्साकरत्वम् ।</p>
<p>[व्।२।९-पुरुषम्]</p>
<p>परुषं यथा&mdash;</p>
<p>कुतः कान्तारवृत्तीनां कार्तार्थ्यार्थित्वमस्ति नः ।<br>
अत्र कार्तार्थ्यार्थित्वमिति परुषवर्णारब्धत्वम् ।</p>
<p>व्।३</p>
<p>॥ अथ वाक्यदोषाः ॥</p>
<p>शब्दहीनं क्रमभ्रष्टं विसन्धि पुनरुक्तिमत् ।<br>
व्याकीर्णं वाक्यसङ्कीर्णमपूर्णं वाक्यगर्भितम् ॥ विप्रुद्_५।२० ॥</p>
<p>द्वे भिन्नलिङ्गवचने द्वे च न्यूनाधिकोपमे ।<br>
भग्नच्छन्दो यतिभ्रष्टमशरीरमरीतिकम् ॥ विप्रुद्_५।२१ ॥</p>
<p>विसर्गलुप्तमस्थानसमासं वाच्यवर्जितम् ।<br>
समाप्तपुनरात्तं च तथा सम्बन्धवर्जितम् ॥ विप्रुद्_५।२२ ॥</p>
<p>पतत्प्रकर्षमधिकपदं प्रक्रमभङ्गवत् ।<br>
चतुर्विंशतिरुच्यन्ते दोषा वाक्यसमाश्रिताः ॥ विप्रुद्_५।२३ ॥</p>
<p>एषां स्वरूपमुदाहरणं च ।</p>
<p>[व्।३।१-शब्दहीनम्]</p>
<p>शब्दशास्त्रहतं वाक्यं शब्दहीनं प्रकीर्त्यते ।</p>
<p>यथा शत्रुवाक्येषु&mdash;</p>
<p>न संशृणुमहे हन्त हितमाप्तैर्निमन्त्रितम् ।<br>
येन काकतिभूभर्तुः सेवां हित्वा हता वयम् ॥ विप्रुद्_५।२४ ॥</p>
<p>अत्र हितं न संशृणुमहे इति पदद्वयप्रयोगे दोषाविष्काराद्वाक्यमेव दुष्टमिति न पददोषशङ्का ।<br>
सम्पूर्वस्य शृणोतेरात्मनेपदित्वे कर्मणो ऽनुपादाननियमात् ।<br>
अथ क्रमभ्रष्टम् ।</p>
<p>क्रमभ्रष्टं भवेदार्थः शाब्दो वा यत्र न क्रमः ॥ विप्रुद्_५।२५ ॥</p>
<p>[व्।३।२-क्रमभ्रष्टम्]</p>
<p>यथा&mdash;</p>
<p>प्रभवे काकतीन्द्राय तुरगान् करिणो ऽथवा ।<br>
उपायनमकुर्वाणा वयं दैवेन वञ्चिताः ॥ विप्रुद्_५।२६ ॥</p>
<p>अत्र करिणो यद्वा तुरगानिति वक्तव्ये व्युत्क्रमेणोक्तम्, तुरगापेक्षया करिणामुत्कृष्टत्वात् ।<br>
अथवा करिण इत्यर्थक्रमभङ्गः ।<br>
शब्दक्रमभङ्गो यथा&mdash;</p>
<p>का नाम गणनास्मासु काकतीयस्य भूपतेः ।<br>
यशः प्रतापयोर्मग्नौ सूर्याचन्द्रमसावपि ॥ विप्रुद्_५।२७ ॥</p>
<p>अत्र यशः प्रतापयोश्चन्द्रसूर्यौ मग्नाविति शब्दक्रमे उचिते तथा नोक्तम् ।<br>
यशः प्रतापयोः सूर्याचन्द्रमसौ मग्नाविति समुदायद्वयान्वये यथायोग्यमर्थान्वये सिद्धे नार्थक्रमविरोधः ।<br>
अपि तु शब्दप्रयोग एव क्रमभङ्गः ।</p>
<p>[व्।३।३-विसन्धि]</p>
<p>अथ विसन्धि ।</p>
<p>विसंहितो विरूपो वा यस्य सन्धिर्विसन्धि तत् ।</p>
<p>यथा&mdash;</p>
<p>शौर्याणि ईदृशान्यासन् पृथ्वैश्वर्यं क्व वा गतम् ।</p>
<p>अत्र शौर्याणि ईदृशानीति विसन्धि ।<br>
पृथ्वैश्वर्यमिति सन्धिवैरूप्यम् ।<br>
अथ पुनरुक्तिमत् ।</p>
<p>शब्दार्थपौनरुक्त्ये तु तद्वाक्यं पुनरुक्तिमत् ॥ विप्रुद्_५।२८ ॥</p>
<p>[व्।३।४-पुनरुक्तिम्]</p>
<p>यथा&mdash;</p>
<p>जीर्णकाननसङ्कीर्णे विन्ध्ये काननवृत्तयः ॥ विप्रुद्_५।२९ ॥</p>
<p>अत्र काननसङ्कीर्णे काननवृत्तय इति पुनरुक्तिमत् ।</p>
<p>[व्।३।५-व्याकीर्णम्]</p>
<p>अथ व्याकीर्णम् ।</p>
<p>व्याकीर्णं तद्विभक्तीनां व्याकीर्णे च मिथो ऽन्वये ।</p>
<p>यथा&mdash;</p>
<p>सुखार्थिनो महीपाला वर्तध्वं काकतीशितुः ।<br>
आज्ञामुरसि बिभ्राणाः शिरसि क्रोडमुद्रिकाम् ॥ विप्रुद्_५।३० ॥</p>
<p>अत्र क्रोडमुद्रिकामुरसि शिरस्याज्ञां बिभ्राणा इति सम्बन्धः ।</p>
<p>[व्।३।६-वाक्यसङ्कीर्णम्]</p>
<p>अथ वाक्यसङ्कीर्णम् ।</p>
<p>वाक्यान्तरपदैः कीर्णं वाक्यसङ्कीर्णमुच्यते ॥ विप्रुद्_५।३१ ॥</p>
<p>यथा&mdash;</p>
<p>मानेन महतास्माभिर्वने वक्त्रे न तिष्ठताम् ।<br>
विन्धयस्य जीवितं तन्नो जातमद्य तृणं कृतम् ॥ विप्रुद्_५।३२ ॥</p>
<p>अत्र महता मानेन अस्माभिर्यत्तृणं वक्त्रे न कृतं तदद्य विन्ध्यस्य वने तिष्ठतां नो जीवितं जातमिति वाक्यद्वयपदानामन्योन्यसङ्कीर्णता ।</p>
<p>[व्।३।७-अपूर्णम्]</p>
<p>अथापूर्णम्&mdash;</p>
<p>अपूर्णं तद्भवेद् यत्र न सम्पूर्णः क्रियान्वयः ।</p>
<p>यथा&mdash;</p>
<p>शैलेष्वस्माकमावासो वन्यैः सोच्छ्वसिता वयम् ।<br>
मृगैर्बन्धुमतश्चास्मान् पश्यन् धाता प्रमोदताम् ॥ विप्रुद्_५।३३ ॥</p>
<p>अत्र शैलवासान् वन्यवृत्तीन् मृगबान्धवान् पश्यन्निति विवक्षितसम्बन्धौ न सम्पूर्णः ।</p>
<p>[व्।३।८-वाक्यगर्भतम्]</p>
<p>अथ वाक्यगर्भितम् ।</p>
<p>तद् वाक्यगर्भि तं यस्य मध्ये वाक्यान्तरं भवेत् ॥ विप्रुद्_५।३४ ॥</p>
<p>यथा&mdash;</p>
<p>ज्ञात्वाप्यन्ध्रपुरीन्द्रस्य क्रोधाग्निमतिदुः सहम् ।<br>
यद्वा न लङ्घ्यते दैवं तस्मिन्निपतिता वयम् ॥ विप्रुद्_५।३५ ॥</p>
<p>अत्रातिदुः सहं क्रोधाग्निं ज्ञात्वापि तस्मिन्निपतिता वयमिति वाक्यमध्ये यद्वा न लङ्घ्यते दैवमिति वाक्यान्तरमनुप्रविष्टमिति वाक्यगर्भितत्वम् ।</p>
<p>[व्।३।९-भिन्नलिङ्गवचने]</p>
<p>अथ भिन्नलिङ्गवचने ।</p>
<p>यत्रोपमा भवेद् भिन्नवचना भिन्नलिङ्गका ।<br>
तद्भिन्नवचनं भिन्नलिङ्गं चाहुर्मनीषिणः ॥ विप्रुद्_५।३६ ॥</p>
<p>द्वयोरुदाहरणं यथा&mdash;</p>
<p>समुद्रा इव गम्भीरं मनो यादवभूभुजः ।<br>
गिरिणेवान्ध्रनृपतिध्वजिन्या कलुषीकृतम् ॥ विप्रुद्_५।३७ ॥</p>
<p>अत्र समुद्रा इव गम्भीरमिति भिन्नवचनम् ।<br>
गिरिणेव ध्वजिन्येति भिन्नलिङ्गम् ।<br>
अथाधिकन्यूनोपमे ।</p>
<p>[व्।३।१०-अधिकन्यूनोपमे]</p>
<p>यत्रोपमानमधिकं न्यूनं वा स्याद्विशेषणैः ।<br>
तत्राधिकोपमं पूर्वं न्यूनोपममतः परम् ॥ विप्रुद्_५।३८ ॥</p>
<p>द्वयोः यथाक्रममुदाहरणम् ।</p>
<p>क्षामक्षाममुखाः कान्ताः कानने मालवेशितुः ।<br>
ग्रीष्मे नद्य इव ग्लानपद्मोत्पलबिसाविलाः ॥ विप्रुद्_५।३९ ॥</p>
<p>अत्र क्षामक्षाममुखानां कान्तानामुपमानभूतासु नदीषु म्लानपद्मत्वमात्रं वक्तव्यम् ।<br>
म्लानोत्पलबिसाविला इत्यधिकम् ।<br>
न्यूनोपमं यथा&mdash;</p>
<p>हाराङ्गरागसुभगा नगरेषु यथा वयम् ।<br>
तथैव निर्झराकीर्णा विभान्ति धरणीभृतः ॥ विप्रुद्_५।४० ॥</p>
<p>अत्र हारस्थाने निर्झरा उक्ताः ।<br>
अङ्गरागस्थाने किमपि नोक्तमिति न्यूनोपमत्वम् ।</p>
<p>[व्।३।११-भग्नछन्दोकयतिभ्रष्टे]<br>
अथ भग्नच्छन्दोयतिभ्रष्टे ।</p>
<p>छन्दोभग्नं वचो यत्र तद्भग्नच्छन्द उच्यते ।<br>
यत्र स्थाने यतिभ्रंशस्तद् यतिभ्रष्टमुच्यते ॥ विप्रुद्_५।४१ ॥</p>
<p>यथा&mdash;</p>
<p>विन्ध्यारण्यकृतकुटुम्बरक्षणस्य किं भद्रं भवति जनस्य मादृशस्य ॥ विप्रुद्_५।४२ ॥</p>
<p>अत्र विन्ध्यारण्येति तृतीयवर्णे यतिभङ्गः ।<br>
पादान्तवर्णस्य गुरुत्वाभावाच्छन्दोभङ्गः ।</p>
<p>[व्।३।१२-अशरीररम्]</p>
<p>अथाशरीरम् ।</p>
<p>क्रियापदेन रहितमशरीरं प्रकीर्त्यते ।</p>
<p>यथा&mdash;</p>
<p>हन्त निष्करुणो धाता क्रीडतो मणिकुट्टिमे ।<br>
कानने कण्टकाकीर्णे स्थितान् पाण्ड्यशिशूनिमान् ॥ विप्रुद्_५।४३ ॥</p>
<p>अत्र क्रियापदं न विहितम् ।<br>
एतदेवानन्वयाख्यं दूषणम् ।</p>
<p>[व्।३।१३-अरीतिकम्]</p>
<p>अथारीतिकम् ।</p>
<p>रसाननुगुणा रीतिर्यत्रारीति तदुच्यते ॥ विप्रुद्_५।४४ ॥</p>
<p>यथा&mdash;</p>
<p>अखर्वगर्वदुर्वारदोरर्गलनिरर्गलाः ।<br>
हा बन्धुवर्गाः सर्वे ऽपि कृतान्तातिथयः कृताः ॥ विप्रुद्_५।४५ ॥</p>
<p>अत्र करुणे ऽनुचितो वर्णाडम्बरः ।<br>
अथ विसर्गलुप्तम् ।</p>
<p>ओत्वं लोपो विसर्गस्यासकृल्लुप्तविसर्गकम् ।</p>
<p>[व्।३।१४-विसर्गलुणतम्]</p>
<p>यत्र विसर्गो बहुधौत्वं लोपं वा प्राप्नोति तद्विसर्गलुप्तम् ।</p>
<p>यथा&mdash;</p>
<p>व्यर्थो मनोरथो यातो जातो वासो ध्रुवो मरौ ।<br>
म्लाना दीना हता जीर्णा वनान्तेष्वीदृशा वयम् ॥ विप्रुद्_५।४६ ॥</p>
<p>[व्।३।१५-अस्थानसमारस्यम्]</p>
<p>अथास्थानसमासम् ।</p>
<p>अपदस्थसमासं तत् समासो यत्र नोचितः ॥ विप्रुद्_५।४७ ॥</p>
<p>यथा&mdash;</p>
<p>कुतो वैमुख्यमस्मासु ब्रह्मणः परुषात्मनः ।<br>
इत्युदग्रतरभ्राम्यद्भृकुटीकुटिलाननाः ॥ विप्रुद्_५।४८ ॥</p>
<p>अत्र वेधसे क्रुध्यतां नृपाणामुक्तौ न समासः ।<br>
किं तु कविवचने समास इत्यपदस्थसमासः ।</p>
<p>[व्।३।१६-वाच्चवर्जितम्]</p>
<p>अथ वाच्यवर्जितम् ।</p>
<p>नोक्तं स्याद्यत्र वक्तव्यं तदाहुर्वाच्यवर्जितम् ।</p>
<p>यथा&mdash;</p>
<p>दुर्दशां प्रतिपन्नानामस्माकं जीवितं मतम् ॥ विप्रुद्_५।४९ ॥</p>
<p>अत्र दुर्दशां प्रतिपन्नानामपीत्यपिशब्दो वक्तव्यो नोक्तः ।</p>
<p>[व्।३।१७-समाप्तपुनरान्तकं,पतत्प्रकर्षं च]</p>
<p>अथ समाप्तपुनरात्तकं पतत्प्रकर्षं च ।</p>
<p>समाप्य पुनरादाने समाप्तपुनरात्तकम् ।<br>
पतत्प्रकर्षं तत्प्राहुः प्रकर्षो यत्र विश्लथः ॥ विप्रुद्_५।५० ॥</p>
<p>द्वयोरुदाहरणं यथा&mdash;</p>
<p>धावन्मृगेषु सम्भ्राम्यत्करिषूद्यत्तरक्षुषु ।<br>
विन्ध्यारण्येषु तिष्ठामः क्षुभ्यद्भल्लूकपङ्क्तिषु ॥ विप्रुद्_५।५१ ॥</p>
<p>अत्र विन्ध्यारण्येषु तिष्ठामः इति समाप्य क्षुभ्यद्भल्लूकपङ्क्तिष्विति पुनरादानात् समाप्तपुनरात्तकम् ।<br>
अथ भ्राम्यत्करिषूद्यत्तरक्षुषु धावन्मृगेष्विति वक्तव्ये न तथोक्तमिति पतत्प्रकर्षता ।</p>
<p>[व्।३।१७-सम्बन्धवर्जितम्]</p>
<p>अथ सम्बन्धवर्जितम् ।</p>
<p>सम्बन्धवर्जितं तत् स्याद् यत्रेष्टेनान्वयो हतः ।</p>
<p>यथा&mdash;</p>
<p>भद्रासनानि दृषदः छत्राणि च महीरुहः ।<br>
दुर्दशाराज्यमूर्धाभिषिक्ताः पुनरहो वयम् ॥ विप्रुद्_५।५२ ॥</p>
<p>अत्र राज्ये भद्रासनानि दृषद इत्यादिसम्बन्धो नोक्तः ।</p>
<p>[व्।३।१८-अधिकपदम्]</p>
<p>अथाधिकपदम् ।</p>
<p>यत्राधिकपदोक्तिः स्यात् तत्राधिकपदं मतम् ॥ विप्रुद्_५।५३ ॥</p>
<p>यथा&mdash;</p>
<p>विमुक्ता वल्लभैरेता वनान्ते घूर्जरस्त्रियः ।<br>
सुधांशुमण्डलाकाररूपक्रमविपाण्डुराः ॥ विप्रुद्_५।५४ ॥</p>
<p>अत्र सुघांशुमण्डलाकार इत्येतावता परिपूर्णे मण्डलाकारविपाण्डुरत्वे रूपक्रम इत्यधिकम् ।</p>
<p>[व्।३।१९-भग्नप्रक्रमम्]</p>
<p>अथ भग्नप्रक्रमम् ।</p>
<p>प्रक्रान्तनियमत्यागे भग्नक्रममिहोच्यते ॥ विप्रुद्_५।५५ ॥</p>
<p>यथा&mdash;</p>
<p>गुहा गृहाणि शबरा बान्धवा विन्ध्यभूः पुरी ।<br>
सरितो दीर्घिकाः कष्टमाक्रीडाः काननानि नः ॥ विप्रुद्_५।५६ ॥</p>
<p>अत्र बहुवचनतया प्रथमं प्रकम्य विन्ध्यमूः पुरीत्येकवचनोक्तेः प्रक्रमभ्रष्टम् ।</p>
<p>व्।४ ॥<br>
अथार्थदोषाः ॥</p>
<p>अपार्थं व्यर्थमेकार्थं ससंशयमपक्रमम् ।<br>
भिन्नं चैवातिमात्रं च परुषं विरसं तथा ॥ विप्रुद्_५।५७ ॥</p>
<p>हीनाधिकोपमे स्यातामसदृक्षोपमं तथा ।<br>
अप्रसिद्धोपमं हेतुशून्यं च निरलङ्कृति ॥ विप्रुद्_५।५८ ॥</p>
<p>अश्लीलं च विरुद्धं च तथा सहचरच्युतम् ।<br>
एवमष्टादश प्रोक्ता दोषा अर्थसमाश्रयाः ॥ विप्रुद्_५।५९ ॥</p>
<p>एषां स्वरूपमुदाहरणं च ।</p>
<p>[व्।४।१-अपार्थम्]</p>
<p>समुदायार्थशून्यं यदपार्थं तत् प्रकीर्त्यते ।</p>
<p>यथा&mdash;</p>
<p>कुतः शुष्यदपा नद्यः का वार्ता चोलमण्डले ।<br>
फणाः सहस्रं शेषस्य भारः कति कुलाचलाः ॥ विप्रुद्_५।६० ॥</p>
<p>अत्र न कश्चिद्वाक्यार्थः प्रतीयते ।</p>
<p>[व्।४।२व्यर्थम्]</p>
<p>अथ व्यर्थम् ।</p>
<p>यत् प्रयोजनशून्यं स्यात् तद् व्यर्थं परिकीर्त्यते ॥ विप्रुद्_५।६१ ॥</p>
<p>यथा&mdash;</p>
<p>निर्मलं कुलमुद्वेलं शौर्यं वः प्रथितं यशः ।<br>
किमित्यन्ध्रपतेः पादपीठं पाण्ड्यैर्न सेव्यते ॥ विप्रुद्_५।६२ ॥</p>
<p>अत्र निर्मलं कुलमित्यादिप्रशंसा सेवा कर्तव्येत्युपदेशे नोपयुज्यते ।</p>
<p>[व्।४।३-एकार्थम्]</p>
<p>अथैकार्थम् ।</p>
<p>उक्ताभिन्नार्थकं यत् स्यादेकार्थं तन्निगद्यते ।</p>
<p>यथा&mdash;</p>
<p>विशीर्णं शतधा चेतो मूर्च्छितान् वीक्ष्य बालकान् ।<br>
शिशून् निश्चेतनान् दृष्ट्वा खण्डितं शतशो मनः ॥ विप्रुद्_५।६३ ॥</p>
<p>अत्र पूर्वोत्तरार्धयोरभिन्नार्थत्वम् ।</p>
<p>[व्।४।४-ससंशयम्]</p>
<p>अथ ससंशयम् ।</p>
<p>वाक्यार्थसंशयो यत्र तत् ससंशयमिष्यते ॥ विप्रुद्_५।६४ ॥</p>
<p>यथा&mdash;</p>
<p>करिकुम्भौ स्तनावद्य जयतां क्षामतां गतौ ।<br>
लता वपुः श्रियः स्त्रीणां हसन्तु म्लानतां गताः ॥ विप्रुद्_५।६५ ॥</p>
<p>अत्र करिकुम्भयोः स्तनयोश्च लतानां वपुः श्रियां च कर्तृकर्मत्वसंशयः ।</p>
<p>[व्।४।५-अपक्मम्]</p>
<p>अथापक्रमम् ।</p>
<p>यत्र पूर्वापरीभावविहतिस्तदपक्रमम् ।</p>
<p>यथा&mdash;</p>
<p>हन्त व्यादाय वक्त्राणि निद्रान्त्यन्तर्वणं स्त्रियः ।<br>
तृणैस्तत्पतितैरस्मान् शिक्षयन्त्यस्तथाक्रमम् ॥ विप्रुद्_५।६६ ॥</p>
<p>अत्र निद्रोत्तरकालीनमुख्यादानस्य पूर्वकालत्वमुक्तमित्यपक्रमत्वम् ।</p>
<p>[व्।४।६-भिन्नम्]</p>
<p>अथ भिन्नम् ।</p>
<p>सम्बन्धवर्जितं यत् स्यात् तद्भिन्नं परिकीर्त्यते ॥ विप्रुद्_५।६७ ॥</p>
<p>यथा&mdash;</p>
<p>नूनं फालेषु लाटानां न धात्रा लिखिता लिपिः ।<br>
यदस्माकं कुटुम्बानि विषीदन्ति मरुस्थले ॥ विप्रुद्_५।६८ ॥</p>
<p>अत्र मरुस्थलनिवासविषादस्य फालस्थलगतलिप्यभावस्य च न सम्बन्धः ।</p>
<p>[व्।४।७-अतिमात्रम्]</p>
<p>अथातिमात्रम् ।</p>
<p>यत् सर्वलोकातीतं तदतिमात्रं प्रकीर्त्यते ।</p>
<p>यथा&mdash;</p>
<p>मा भूदेकार्णवं विश्वमिति सङ्कोचिताश्रुभिः ।<br>
अरण्ये लाटनारीभिरसङ्ख्या निम्नगाः कृताः ॥ विप्रुद्_५।६९ ॥</p>
<p>अत्राश्रुभिर्जगदेकार्णवमित्ययुक्तिः ।<br>
[व्।४।८-पुरुषम्]</p>
<p>अथ परुषम् ।</p>
<p>अतिक्रूरार्थसहितं परुषं परिकीर्त्यते ॥ विप्रुद्_५।७० ॥</p>
<p>यथा&mdash;</p>
<p>दावानलेन्धनं सद्यः क्रियन्तामर्भका इमे ॥ विप्रुद्_५।७१ ॥</p>
<p>अत्र पलानि याचमानान् शिशूनुद्दिश्यातिपरुषोक्तिः ।</p>
<p>[व्।४।९-विरसम्]</p>
<p>अथ विरसम् ।</p>
<p>अप्रस्तुतरसं यत् तद्विरसं परिकीर्त्यते ।</p>
<p>यथा&mdash;</p>
<p>चन्द्राननाः कटाक्षैर्नः पश्यतामृतवर्षिभिः ।<br>
शोचित्वालमिति क्लिष्टाः किरातैश्चोलसुभ्रुवः ॥ विप्रुद्_५।७२ ॥</p>
<p>अत्र पुरुषवियोगखिन्नानां स्त्रीणां वनचरैः सम्भोगप्रार्थनं विरसम् ।</p>
<p>[व्।४।१०-हिनोपमम्]</p>
<p>अथ हीनोपमम् ।</p>
<p>हीनं यत्रोपमानं स्यात् तद्धि हीनोपमं मतम् ॥ विप्रुद्_५।७३ ॥</p>
<p>यथा&mdash;</p>
<p>शुनकैरिव सारङ्गा भवद्भिर्निहता द्विषः ।<br>
क्व गतं पौरुषं तद्वः काननैकनिवासिनाम् ॥ विप्रुद्_५।७४ ॥</p>
<p>अत्र शुनकैरिव भवद्भिरिति हीनोपमम् ।</p>
<p>[व्।४।११-अधिकोपमम्]</p>
<p>अथाधिकोपमम् ।</p>
<p>यत्रोपमानमधिकं तद् भवेदधिकोपमम् ।</p>
<p>यथा&mdash;</p>
<p>अमी पारेसरस्तीरं बका निश्चलमूर्तयः ।<br>
महर्षय इवास्माभिरद्य सोपद्रवाः कृताः ॥ विप्रुद्_५।७५ ॥</p>
<p>अत्र बका महर्षय इवेत्यधिकोपमम् ।</p>
<p>[व्।४।१२-असदृशोपमम्]</p>
<p>अथासदृशोपमम् ।</p>
<p>यदतुल्योपमानं तद् भवेदसदृशोपमम् ॥ विप्रुद्_५।७६ ॥</p>
<p>यथा&mdash;</p>
<p>एष विन्ध्याचलः सान्द्रकुञ्जोच्चलितनिर्झरः ।<br>
फालेक्षणस्फुरद्वह्निशिखाटोप इवेश्वरः ॥ विप्रुद्_५।७७ ॥</p>
<p>अत्र कुञ्जोच्चलितनिर्झरस्य विन्ध्याचलस्य फालेक्षणस्पुरद्वह्नेरीश्वरस्य च मिथो न सादृश्यम् ।</p>
<p>[व्।४।१३-अप्रसिध्दोपमम्]</p>
<p>अथाप्रसिद्धोपमम् ।</p>
<p>अप्रसिद्धोपमानं यदप्रसिद्धोपमं मतम् ।</p>
<p>यथा&mdash;</p>
<p>बाष्पाम्बुक्लिन्ननेत्राणि मुखान्यङ्गमृगीदृशाम् ।<br>
हिमदूषितपत्राणि कुमुदानीव निर्मुदाम् ॥ विप्रुद्_५।७८ ॥</p>
<p>अत्र मुखानां कुमुदान्युपमानतया कविलोके न प्रसिद्धानि ।</p>
<p>[व्।४।१४-हेतुषून्यम्]</p>
<p>अथ हेतुशून्यम् ।</p>
<p>हेतोर्विनार्थकथनं हेतुशून्यं प्रचक्षते ॥ विप्रुद्_५।७९ ॥</p>
<p>यथा&mdash;</p>
<p>मुधानुधावनं जातं मार्गे ऽस्मिन् मौक्तिकाङ्किते ।<br>
अन्वेष्टुमन्यतो यामि पदवीयं न सुभ्रुवः ॥ विप्रुद्_५।८० ॥</p>
<p>अत्र सुभ्रुवः पदवीयं न भवतीति हेतुर्नोक्तः ।</p>
<p>[व्।४।१५-निरलङ्कृति]</p>
<p>अथ निरलङ्कृति ।</p>
<p>अलङ्कारेण रहितं निरलङ्कारमुच्यते ।</p>
<p>यथा&mdash;</p>
<p>आघ्राय सुरभेर्योनिमुन्मुखैदीर्घमेहनैः ।<br>
महोक्षेर्लम्बमानाण्डैर्विष्वग् व्याकुलितं वनम् ॥ विप्रुद्_५।८१ ॥</p>
<p>[व्।४।१६-अश्लीलम्]</p>
<p>अत्र न कश्चिदलङ्कारः ।<br>
श्लाध्यविशेषणाभावात् न स्वाभावोक्तिः ।<br>
अथाश्लीलम् ।</p>
<p>अश्लीलार्थस्य कथनमश्लीलं परिकीर्त्यते ॥ विप्रुद्_५।८२ ॥</p>
<p>अस्यापि पूर्वमेवोदाहरणम् ।</p>
<p>[व्।४।१७-विरुध्दम्]</p>
<p>अथ विरुद्धम् ।</p>
<p>विरुद्धं देशकालादिविरुद्धं बहुधोच्यते ।</p>
<p>यथा&ndash;</p>
<p>दिश्युत्तरस्यां नेदीयानुद्वेलो लवणार्णवः ।<br>
मरुदेशे ऽपि गङ्गा नः पिपासां शामयिष्यति ॥ विप्रुद्_५।८३ ॥</p>
<p>अत्र दिश्युत्तरस्यां लवणार्णव इति दिग्विरोधः ।<br>
मरौ गङ्गेति देशविरोधः ।</p>
<p>अरण्यमहिषोदग्रविषाणोदरजन्मनाम् ।</p>
<p>महत्यर्घे ऽपि मुक्तानां स्त्रियो मुक्ताविभूषणाः ॥ विप्रुद्_५।८४ ॥</p>
<p>अत्र महिषविषाणेभ्यो मुक्तानां जन्मेति लोकविरोधः ।<br>
एवं विरुद्धान्तरमप्युदाहार्यम् ।</p>
<p>[व्।४।१८-सहचरभ्रष्चम्]</p>
<p>अथ सहचरभ्रष्टम् ।</p>
<p>मतं सहचरभ्रष्टमतुल्यानां निबन्धने ॥ विप्रुद्_५।८५ ॥</p>
<p>यथा&mdash;</p>
<p>शान्त्या श्रुतं ह्रिया नारी मन्मथेन रतोत्सवः ।<br>
श्रुतेन धिषणा वन्यवृत्त्या जीवन्ति शात्रवाः ॥ विप्रुद्_५।८६ ॥</p>
<p>अत्र श्रुतधिषणाभ्यां नारीरतोत्सवयोरपकृष्टत्वात् सहचरभ्रष्टम् ।<br>
एवं दोषान्तराणि यथासम्भवमूह्यानि ।<br>
रसभावादीनां स्वशब्दवाच्यता दुष्टैव ॥</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कारशास्त्रे</p>
<p>दोषप्रकरणं समाप्तम् ।</p>
<hr>
<p>वि।</p>
<p>॥ अथ गुणप्रकरणम् ॥</p>
<p>अथ गुणा निरूप्यन्ते ।</p>
<p>श्लेषः प्रसादः समता माधुर्यं सुकुमारता ।<br>
अर्थव्यक्तिरुदारत्वं तथा कान्तिरुदात्तता ॥ विप्रुद्_६।१ ॥</p>
<p>ओजः सुशब्दता प्रेयानौर्जित्यमथ विस्तरः ।<br>
समाधिः सौक्ष्म्यगाम्भीर्ये सङ्क्षेपो भाविकं तथा ॥ विप्रुद्_६।२ ॥</p>
<p>सम्मितत्वं तथा प्रौढी रीतिरुक्तिर्गतिस्तथा ।<br>
चतुर्विंशतिरेते स्युर्गुणाः काव्यप्रकाशकाः ॥ विप्रुद्_६।३ ॥</p>
<p>[वि।१-गुणानामुदेशः]</p>
<p>एषां मध्ये केषाञ्चिद् दोषपरिहारकत्वेन गुणत्वम् । केषाञ्चित् स्वत एवोत्कर्षहेतुत्वाद् गुणत्वम् । तत्र ये स्वत एव चारुत्वातिशयहेतवस्ते परमुत्कृष्टाः । दुष्टत्वपरिहारहेतूनां गुणत्वं न सर्वसम्मतम् । ये तु दोषाभावतया गुणत्वमिच्छन्ति तेषामेव सौकुमार्यादयो गुणत्वेन सम्मताः । श्रुतिकटुरूपदोषनिराकरणाय सौकुमार्यं सम्मतम् । ग्राम्यदोषनिराकरणाय कान्तिः स्वीकृता । अपुष्टार्थनिराकरणायार्थव्यक्तिर्मता । न्यूनाधिकपदनिराकरणाय सम्मितत्वं मतम् । अनुचितार्थनिराकरणार्थमुदात्तता स्वीकृता । विसन्धिनिराकरणाय और्जित्यं मतम् । पतत्प्रकर्षनिराकरणाय रीतिरिष्टा । क्लिष्टपरिहाराय प्रसादो मतः । अश्लीलपरिहारार्थमुक्तिः स्वीकृता । च्युतसंस्कारपरिहारार्थं सौशब्द्यमिष्टम् । प्रक्रमभङ्गनिराकरणाय समता मता । परुषदोषनिवृत्त्यर्थं प्रेयान् मतः । एवं यथासम्भवं केषाञ्चिद्दोषपरिहारकत्वेन गुणत्वम् । एषां गुणानां स्वरूपमुदाहरणं च ।</p>
<p>[वि।२-श्लेवः]</p>
<p>मिथः संश्लिष्टपदता श्लेष इत्यभिधीयते ।<br>
बहूनां पदानामेकपदवदवभासमानत्वं श्लिष्टत्वम् ।</p>
<p>यथा&mdash;</p>
<p>श्रीमत्काकतिवीररुद्रमखिलक्ष्मापालमौलिस्फुर-<br>
न्माणिक्यद्युतिरञ्जिताङ्घ्रिमखिलप्रख्यातशौर्योदयम् ।<br>
विश्वत्राणविनिद्रमक्षयगुणज्योत्स्नावितानावृत-<br>
व्योमागारमनल्पवैभवममुं स्तोतुं वयं नेश्महे ॥ विप्रुद्_६।४ ॥</p>
<p>अत्र पाठसमये पदानामेकवदवभासमानत्वात् श्लेषः ।</p>
<p>[वि।३-प्रसादः]</p>
<p>अथ प्रसादः ।</p>
<p>प्रसिद्धार्थपदत्वं यत् स प्रसादो निगद्यते ॥ विप्रुद्_६।५ ॥</p>
<p>यथा&mdash;</p>
<p>प्रतापरुद्रदेवो ऽयं भाति लक्ष्मीपतिः स्वयम् ।<br>
येनाम्य लोचने फुल्लपुण्डरीकमनोहरे ॥ विप्रुद्_६।६ ॥</p>
<p>अत्र झटित्यर्थसमर्पकपदत्वात् प्रसादः ।</p>
<p>[वि।४-समता]</p>
<p>अथ समता ।</p>
<p>अवैषम्येण भणनं समता सा निगद्यते ।</p>
<p>यथा&mdash;</p>
<p>वदान्यतरुमञ्जरीसुरभ्यः श्रवः पारणं<br>
गुणा विदधते सतां जगति वीररुद्रप्रभोः ।<br>
सुधामधुरिमाधरीकरणचातुरीचुञ्चवो<br>
वियच्चरतरङ्गिणीविहरदूर्मिमर्मस्पृशः ॥ विप्रुद्_६।७ ॥</p>
<p>अत्र पादचतुष्ट्ये ऽपि तुल्यवद्भणनात् समत्वम् ।</p>
<p>[वि।५-माधुर्यम्]</p>
<p>अथ माधुर्यम् ।</p>
<p>या पृथक्पदता वाक्ये तन्माधुर्यं प्रकीर्त्यते ॥ विप्रुद्_६।८ ॥</p>
<p>यथा&mdash;</p>
<p>यशः श्रियः काकतिभूपतेर्दिशां नितम्बबिम्बेषु दुकूलरीतयः ।<br>
उरोजयोर्मौक्तिकहारविभ्रमाः शिरस्सु जातीकुसुमस्रगुज्ज्वलाः ॥ विप्रुद्_६।९ ॥</p>
<p>अत्र वाक्ये पाठसमये ऽपि पृथक्पदत्वप्रतीतेर्माधुर्यम् ।</p>
<p>[वि।६-सुकुमारत्वम्]</p>
<p>अथ सुकुमारत्वम् ।</p>
<p>सुकुमाराक्षरप्रायं सौकुमार्यं तदुच्यते ।<br>
सुकुमारत्वं नाम सानुस्वारकोमलवर्णत्वम् ।</p>
<p>यथा&mdash;</p>
<p>अमन्दानन्दनिष्यन्दसुन्दरीवदनेन्दुभिः ।<br>
नगरे काकतीन्द्रस्य दिवाप्याभाति चन्द्रिका ॥ विप्रुद्_६।१० ॥</p>
<p>[वि।७-अर्थव्यक्तिः]</p>
<p>अथार्थव्यक्तिः ।</p>
<p>यत्तु सम्पूर्णवाक्यत्वमर्थव्यक्तिं वदन्ति ताम् ॥ विप्रुद्_६।११ ॥</p>
<p>यथा&mdash;</p>
<p>भाग्यं मध्यमलोकनिघ्नमधुना येनास्य संरक्षिता<br>
जातः खेलति वीररुद्रनृपतिर्निः सीमशौर्योदयः ।<br>
यद्वा त्रीण्यपि विष्टपानि दधते धन्यत्वमंशो हरेर्-<br>
यत् साक्षादवतीर्य काकतिकुले स्वैरं समुज्जृम्भते ॥ विप्रुद्_६।१२ ॥<br>
अत्रार्थप्रतिपादने वाक्यस्य निराकाङ्क्षतया परिपूर्णत्वादर्थव्यक्तिः ।</p>
<p>[वि।८-कान्तिः]</p>
<p>अथ कान्तिः&mdash;</p>
<p>अत्युज्ज्वलत्वं बन्धस्य काव्ये कान्तिरितीष्यते ।</p>
<p>यथा&mdash;</p>
<p>जेतुः काकतिवीररुद्रनृपतेर्जैत्रप्रयाणोत्थिते<br>
क्षोणीरेणुभरे नभस्यतिभृशं भूविभ्रमं बिभ्रति ।<br>
जाता मर्त्यनदी विशङ्कटतटीदीर्घा वियद्दीर्धिका<br>
गाढं गूढतमा च गौतमनदी पातालगङ्गायते ॥ विप्रुद्_६।१३ ॥</p>
<p>[वि।९-औदार्यम्]</p>
<p>अथौदार्यम् ।</p>
<p>विकटाक्षरबन्धत्वमार्यैरौदार्यमिष्यते ॥ विप्रुद्_६।१४ ॥</p>
<p>यथा&mdash;</p>
<p>जग्ध्वा भूयांसि मांसान्यहमहमिकया बद्धागार्ध्यान् सपीत्या-<br>
मस्रस्योच्चैस्तरास्थ्युत्कषणभवकटत्काररौद्राग्रदंष्ट्रान् ।<br>
सम्बिभ्राणाः क्षपाटान् द्विपगलितवसानिर्झरान्तर्नदीष्णान्<br>
कुर्वन्त्यायोधनोर्व्यो भयमवनिभृतामन्ध्रसैन्येन सृष्टाः ॥ विप्रुद्_६।१५ ॥</p>
<p>[वि।१०-उदात्तता]</p>
<p>अथोदात्तता ।</p>
<p>श्लाघ्यैर्विशेषणैर्योगो यस्तु सा स्यादुदात्तता ।</p>
<p>यथा&mdash;</p>
<p>बृंहमाणगजाकीर्णा ह्रेषमाणहयाकुला ।<br>
सङ्क्रीडत्स्यन्दना क्ष्वेडभटा रुद्रविभोश्चमूः ॥ विप्रुद्_६।१६ ॥</p>
<p>[वि।११-औजः]</p>
<p>अथौजः ।</p>
<p>ओजः समासभूयस्त्वम् ॥ विप्रुद्_६।१७ ॥</p>
<p>यथा&mdash;</p>
<p>उद्दामद्विरदौघदानलहरीसौरभ्यलोभभ्रमद्-<br>
भृङ्गश्रेणिनिबद्धझङ्कृतिकलावाचालितप्राङ्गणाः ।<br>
निः सीमप्रथमानभूमविभवारम्भप्रियम्भावुका<br>
मोदन्ते भुवि वीररुद्रनृपतेर्विद्वद्गृहश्रेणयः ॥ विप्रुद्_६।१८ ॥</p>
<p>[वि।१२-सुशब्दाता]</p>
<p>अथ सुशब्दता ।</p>
<p>सुपां तिङां च व्युत्पत्तिः सौशब्द्यं परिकीर्त्यते ।</p>
<p>यथा&mdash;</p>
<p>आशामण्डलकूलमुद्वहकथैरब्भ्रङ्कषैर्वैभवै<br>
रक्षन् सुप्रजसः प्रजास्त्रिभुवनक्षेमङ्करप्रक्रियः ।<br>
दुष्टानां भुवि निप्रहन्तुमतुलैराढ्यम्भविष्णुर्गुणैर्-<br>
भूम्ना सञ्चरते ऽद्य काकतिकुले रुद्रावतारो हरिः ॥ विप्रुद्_६।१९ ॥</p>
<p>[वि।१३-प्रेयः]</p>
<p>अथ प्रेयः ।</p>
<p>प्रेयः प्रियतराख्यानं चाटूक्तौ यद्विधीयते ॥ विप्रुद्_६।२० ॥</p>
<p>यथा&mdash;</p>
<p>दाक्षिण्यं त्वयि, दक्षता त्वयि, दया त्वय्युन्नतत्वं त्वयि<br>
प्रागल्भ्यं त्वयि, पौरुषं त्वयि, कलासम्पत्त्वयि, श्रीस्त्वयि ।<br>
औदार्यं त्वयि, धीरता त्वयि, जगद्धौरेयता च त्वयि<br>
श्रीमत्काकतिनाथ ! पालय भुवं वैरिञ्चकल्पान् शतम् ॥ विप्रुद्_६।२१ ॥</p>
<p>[वि।१४-और्जित्यम्]</p>
<p>अथैर्जित्यम् ।</p>
<p>और्जित्वं गाढबन्धत्वम् ।</p>
<p>यथा&mdash;</p>
<p>क्षोणीरक्षणदक्षिणाः क्षतजगत्क्षोभा दुरीक्षक्रमाः<br>
क्षुद्रक्षत्रियपक्षशिक्षणविधौ प्रोत्क्षिप्तकौक्षेयकाः ।<br>
उद्दामोद्यमनस्य रुद्रनृपतेर्देर्दण्डयोश्चण्डयोर्-<br>
गर्जद्दुर्जनगर्वपर्वतभिदादम्भोलयः केलयः ॥ विप्रुद्_६।२२ ॥</p>
<p>इक्ष्ज्।१५समाधिः]</p>
<p>अथ समाधिः ।</p>
<p>समाधिरन्यधर्माणां यदन्यत्राधिरोपणम् ॥ विप्रुद्_६।२३ ॥</p>
<p>यथा&mdash;</p>
<p>पृच्छन्ती दुग्धसिन्धुं कुशलमनुसरन्त्यादराच्छङ्कराद्रिं<br>
चाटूक्त्या मानयन्ती मुहुरमरनदीं चन्द्रमग्रे हसन्ती ।<br>
वैधात्रीं यानहंसावलिमनुकृपया स्वागतं व्याहरन्ती<br>
लोकेषु त्रिष्वमीषु प्रभवति महती वीररुद्रस्य कीर्त्तिः ॥ विप्रुद्_६।२४ ॥</p>
<p>[वि।१६-विस्तरः]</p>
<p>अथ विस्तरः ।</p>
<p>समर्थनप्रपञ्चोक्तिरुक्तस्यार्थस्य विस्तरः ।</p>
<p>यथा&mdash;</p>
<p>लोकेषु त्रिषु काकतीश्वरगुणान् स्तोतुं मुहुर्वीक्षितुं<br>
श्रोतुं बह्वभिनन्दितुं च फणिनामेकः क्षमो नायकः ।<br>
यद्वक्त्राणि सहस्रमस्य कृतिनो यद् द्वे सहस्रे दृश-<br>
स्ता एव श्रुतयः फणा दशशतान्यत्यद्भुतान्दोलने ॥ विप्रुद्_६।२५ ॥</p>
<p>[वि।१७-सम्मितत्वम्]</p>
<p>अथ सम्मितत्वम् ।</p>
<p>यावदर्थपदत्वं तु सम्मितत्वमुदाहृतम् ॥ विप्रुद्_६।२६ ॥</p>
<p>यथा&mdash;-</p>
<p>काकतीयनरेन्द्रस्य कीर्त्तिचन्दनचर्चनम् ।<br>
दिगङ्गना वितन्वन्ति वतंसीकृततद्गुणाः ॥ विप्रुद्_६।२७ ॥</p>
<p>[वि।१८-गाम्भीर्यम्]</p>
<p>अथ गाम्भीर्यम् ।</p>
<p>ध्वनिमत्ता तु गाम्भीर्यम् ।</p>
<p>यथा&mdash;</p>
<p>विषं कौक्षेयके गङ्गा कीर्त्तौ दिग्वसनं रिपौ ।<br>
इन्दुर्मुखे च रुद्रस्य काकतीयस्य दृश्यते ॥ विप्रुद्_६।२८ ॥</p>
<p>अत्र शङ्करस्य कण्ठे विषम्, मौलौ गङ्गा, कटिस्थले दिग्वस्त्रम्, शिरसि चन्द्र इति ध्वन्यते ।</p>
<p>[वि।१९-सङ्क्षेपः]</p>
<p>अथ सङ्क्षेपः ।</p>
<p>सङ्क्षिप्तार्थाभिधानं यत् तत् सङ्क्षेपः प्रकीर्त्यते ॥ विप्रुद्_६।२९ ॥</p>
<p>यथा&mdash;</p>
<p>वंशो ऽस्ति काकतीयानां तत्रासन् बहवो नृपाः ।<br>
तेषां भाग्यविवर्तो ऽयं वीररुद्रो नरेश्वरः ॥ विप्रुद्_६।३० ॥</p>
<p>अत्रातिविस्तरकथनयोग्यार्थस्य सङ्क्षेपोक्तेः सङ्क्षेपः ।</p>
<p>[वि।२०-सौक्ष्म्यम्]</p>
<p>अथ सौक्ष्म्यम् ।</p>
<p>अन्तः सञ्जल्परूपत्वं शब्दानां सौक्ष्म्यमुच्यते ।</p>
<p>यथा&mdash;</p>
<p>अध्यधः परिसंश्लिष्टाः ष्ठाकृञ्भूधातवः सदा ।<br>
वर्तन्ते काकतीयेन्द्रे कर्तर्यन्यत्र कर्मणि ॥ विप्रुद्_६।३१ ॥</p>
<p>अत्राधितिष्ठत्यधः करोति परिभवतीत्यन्तः सञ्जल्परूपत्वात् सौक्ष्म्यं भवति ।</p>
<p>[वि।२१-प्रौढः]</p>
<p>अथ प्रौढिः ।</p>
<p>प्रौढिरुक्तेः परीपाक इति काव्यविदो विदुः ॥ विप्रुद्_६।३२ ॥</p>
<p>यथा&mdash;</p>
<p>वीप्सा पद्मभवस्य चन्द्रमुकुटस्यावृत्तिराम्रेडितं<br>
दैत्यारेः प्रतिबिम्बनं सुरगिरेरिन्दोः समुत्तेजनम् ।<br>
कर्णादेः पुनरुद्भवः सुरतरोः सर्वस्वमाविष्क्रिया<br>
स्वर्धेनोरिति तर्कयन्ति कवयः श्रीवीररुद्रप्रभुम् ॥ विप्रुद्_६।३३ ॥</p>
<p>[वि।२२।-उक्तिः]</p>
<p>अथोक्तिः ।</p>
<p>विदग्धभणितिर्या<br>
स्यादुक्तिं तां कवयो विदुः ।</p>
<p>यथा&mdash;</p>
<p>दिट्ठा कमलासत्ती रण्णो तुह सुहअ चित्तचरिअत्स ।<br>
भासन्तो वि तुमं तं कुवलअलच्छिं पसाहेसि ॥ विप्रुद्_६।३४ ॥</p>
<p>(।दृष्टा कमलासक्ती राज्ञस्तव सुभग चित्रचरितस्य ।<br>
भास्वानपि त्वं तां कुवलयलक्ष्मीं प्रसाधयसि ॥)</p>
<p>[वि।२३-रीतिः]</p>
<p>अथ रीतिः ।</p>
<p>यथोपक्रमनिर्वाहो रीतिरित्यभिधीयते ॥ विप्रुद्_६।३५ ॥</p>
<p>यथा&mdash;</p>
<p>षड् गुणान् सेवते राजा षड् रिपूनवमन्यते ।<br>
षड् दर्शनान्युपादत्ते षड् बलानि च वीक्षते ॥ विप्रुद्_६।३६ ॥</p>
<p>[वि।२४-भाविकम्]</p>
<p>अथ भाविकम् ।</p>
<p>भवतो वाक्यवृत्तिर्या भाविकं तदुदाहृतम् ॥ विप्रुद्_६।३७ ॥</p>
<p>यथा&mdash;</p>
<p>स्वामिंस्तात कुलोत्तम्स वीररुद्र जगत्प्रभो ।<br>
पुत्रिणां धुरमेषो ऽहं पुत्रेणारोपितस्त्वया ॥ विप्रुद्_६।३८ ॥</p>
<p>अत्र प्रेमरूपभाववशात् स्वमिंस्तातेति वाक्यवृत्तिः ।</p>
<p>[वि।२५-गतिः]</p>
<p>अथ गतिः ।</p>
<p>गतिर्नाम सुरम्यत्वं स्वरारोहावरोहयोः ॥ विप्रुद्_६।३९ ॥</p>
<p>यथा&mdash;</p>
<p>प्रकाश्ये त्रैलोक्ये सततमतुलैः काकतिविभोर्-<br>
महोभिर्निः सीमैर्दिनकरकराटोपपटुभिः ।<br>
तमः कृत्स्नं शोकज्वलदनलरोचिः परिचयं<br>
दधत्स्वप्युद्वेलत्यरिनृपमनस्स्वेव सततम् ॥ विप्रुद्_६।४० ॥</p>
<p>अत्र पूर्वार्धे दीर्घाक्षरप्रायत्वात् स्वरस्यारोहः । उत्तरार्धे ऽवरोहः । एतेषां गुणानामर्थगतत्वमपि केचिदिच्छन्ति । प्राचामाचार्याणां मतेन सङ्घटनाश्रयत्वमेव गुणानाम् । तदुक्तमलङ्कारसर्वस्वे&mdash;&ldquo;सङ्घटनाधर्मत्वेन शब्दार्थधर्मत्वेन च गुणालङ्काराणां व्यवस्थानम्ऽ; इति । अनयैव भङ्ग्या गुणालङ्काराणां निरूपितः स्वरूपभेदः । अन्यथा स्वरूपभेदस्य दुर्निरूपत्वात् । काव्यशोभाकरत्वमेव गुणालङ्कारस्वरूपत्वम् । तदुक्तं रुद्ऽरभट्टेनऽ&mdash;</p>
<p>&ldquo;यो हेतुः काव्यशोभायाः सो ऽलङ्कारः प्रकीर्त्यते ।<br>
गुणो ऽपि तादृशो ज्ञेयो दोषः स्यात् तद्विपर्ययः ॥ ऽ; इति ।</p>
<p>अतो गुणानां सङ्घटनाश्रयत्वमेव युक्तम् ।</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कारशास्त्रे</p>
<p>गुणप्रकरणं समाप्तम् ।</p>
<hr>
<p>विइ।</p>
<p>॥ अथ शब्दालङ्कारप्रकरणम् ॥</p>
<hr>
<p>अलङ्कारस्वरूपनिरूपणम् ।<br>
अथ गुणनिरूपणानन्तरमलङ्कारा निरूप्यन्ते ।<br>
अलङ्क्रियते ऽनेनेति चारुत्वहेतुरलङ्कारः ।<br>
तथा चोक्तं ऽकाव्यप्रकाशेऽ&mdash;</p>
<p>&ldquo;उपस्कुर्वन्ति तं सन्तं ये ऽङ्गद्वारेण संश्रिताः ।</p>
<p>हारादिवदलङ्कारास्ते ऽनुप्रासोपमादयः ॥<br>
ऽ; इति ।</p>
<p>यथा करचरणाद्यवयवगतैर्वलयनू परादिभिस्तत्तदलङ्कारतया प्रसिद्धैरवयव्येवालङ्क्रियते तथा शब्दार्थावयवगतैरनुप्रासोपमादिभिस्तत्तदलङ्कारतया प्रसिद्धैरवयवीभूतं काव्यमुपस्क्रियते ।<br>
आश्रयाश्रयिभावेनालङ्कार्यालङ्कारभावो लोकवत् काव्ये ऽपि सम्मतः ।<br>
चारुत्वहेतुत्वे ऽपि गुणानामलङ्काराणां चाश्रयभेदाद्भेदव्यपदेशः ।<br>
सङ्घटनाश्रया गुणाः, शब्दार्थाश्रयास्त्वलङ्काराः ।</p>
<p>तत्र प्रथमं शब्दार्थोभयगतत्वेन त्रैविध्यमलङ्कारवर्गस्य ।<br>
अर्थालङ्काराणां चातुर्विध्यम्; केचित् प्रतीयमानवस्तवः ; केचित् प्रतीयमानौपम्याः केचित् प्रतीयमानरसभावादयः; केचिदस्फुटप्रतीयमाना इति ।<br>
समासोक्तिपर्यायोक्त्याऽक्षेपव्याजस्तुत्युपमेयोपमानन्वयातिशयोक्तिपरिकराप्रस्तुतप्रशंसानुक्तनिमित्तविशेषोक्तिषुप्रतीयमानं वस्तु काव्योपस्कारतामुपयाति ।<br>
रूपकपरिणामसन्देहभ्रान्तिमदुल्लेखापह्नवोत्प्रेक्षास्मरणतुल्ययोगितादीपकप्रतिवस्तूपमादृष्टान्तसहोक्तिव्यतिरेकनिदर्शनाश्लेषेष्वौपम्यं गम्यते ।<br>
रसवत्प्रेयऊर्जस्विसमाहितभावोदयभावसन्धिभावशबलतासु रसभावादिर्व्यज्यते ।<br>
उपमाविनोक्त्यर्थान्तरन्यासविरोधविभावनोक्तगुणनिमित्तविशेषोक्तिविषसमचित्राधिकान्योन्यकारणमालैकावलीव्याघातमालादीपककाव्यलिङ्गानुमानसारयथासङ्ख्यार्थापत्तिपर्यायपरिवृत्तिपरिसङ्ख्याविकल्पसमुच्चयसमाधिप्रत्यनीकप्रती</p>
<p>पविशेषनिमीलनसामान्यासङ्गतितद्गुणातद्गुणव्याजोक्तिवक्रोक्तिस्वभावोक्तिभाविकोदात्तेषु सहृदयहृदयाह्लादि स्फुटं प्रतीयमानं नास्ति ।</p>
<p>॥ अत्रेत्थमलङ्कारकक्ष्याविभागः ॥</p>
<p>साधर्म्यं त्रिविधम्&mdash;भेदप्रधानमभेदप्रधानं भेदाभेदप्रधानं चेति ।<br>
उपमानोपमेययोः स्वतो भिन्नत्वाच्छाब्दमेतन्न वास्तवम् ।<br>
रूपकपरिणामसन्देहभ्रान्तिमदुल्लेखापह्नवानामभेदप्रवानसाधर्म्यनिबन्धनत्वम् ।<br>
दीपकतुल्ययोगितानिदर्शनादृष्टान्तप्रतिवस्तूपमासहोक्तिप्रतीपव्यतिरेकाः भेदप्रधानसाधर्ग्यनिबन्धनाः ।<br>
उपमानन्वयोपमेयोपमास्मरणानां भेदाभेदसाधारणसाधर्म्यमूलता ।<br>
उत्प्रेक्षातिशयोक्ती अध्यवसायमूले ।<br>
विभावनाविशेषोक्तिविषमचित्रासङ्गत्यन्योन्यव्याघातातद्गुणभाविकविशेषाणां विरोधमूलता ।<br>
यथासङ्ख्यपरिसङ्ख्यार्थापत्तिविकल्पसमुच्चयानां वाक्यन्यायमूलता ।<br>
परिवृत्तिप्रत्यनीकतद्गुणसमाधिसमस्वभावोक्त्युदात्तविनोक्तयो लोकव्यवहारमूलाः ।<br>
काव्यलिङ्गानुमानार्थान्तरन्यासानां तर्कन्यायमूलता ।<br>
कारणमालैकावलीमालादीपकसाराः शृङ्ग्लावैचित्र्यमूलाः ।<br>
व्याजोक्तिवक्रोक्तिमीलनान्यपह्नवमूलानि ।<br>
समासोक्तिपरिकरौ विशेषणवैचित्र्यमूलौ ।</p>
<p>॥ अथालङ्काराणां परस्परवैलक्षण्य निरूप्यते ॥</p>
<p>आरोपगर्भत्वे ऽप्यारोप्यमाणस्य प्रकृतोपयोगानुपयोगाभ्यां परिणामरूपकयोर्भेदः ।<br>
आरोपविषयस्यारोप्यमाणरूपसम्भवासम्भवाभ्यामुल्लेखरूपकयोर्भेदः ।<br>
आरोपविषयस्य सन्देहभ्रान्त् यपह्नवैः सन्देहभ्रान्तिमदपह्नवानां परस्परं भेदः ।<br>
साधर्म्यमूलत्वे ऽपि तुल्ययोगितादीपकनिदर्शनाव्यतिरेकदृष्टान्तेभ्यः साधर्म्यस्य वाच्यत्वादुपमानन्वयोपमेयोपमा भिद्यन्ते ।<br>
साधर्म्यस्य वाच्यत्वगम्यत्वाभ्यामुपमेयोपमाप्रतिवस्तूपमयोर्भेदः ।<br>
वस्तुप्रतिवस्तुबिम्बप्रतिबिम्बभावाभ्यां प्रतिवस्तूपमादृष्टान्तयोर्भेदः ।<br>
प्रस्तुताप्रस्तुतानां व्यस्तसमस्तत्वाभ्यां तुल्ययोगितादीपकयोर्भेदः ॥<br>
उपमानस्य प्रसिद्धत्वाप्रसिद्धत्वाभ्यामुपमोत्प्रेक्षयोर्भेदः ।<br>
अर्थसाम्यशब्दसाम्याभ्यामुपमाश्लेषयोर्भेदः ।<br>
उपमानोपमेययोर्भेदाभेदाभ्यामुपमानन्वययोर्भेदः ।<br>
उपमानोपमेयभावस्य पर्याययौगपद्याभ्यामुपमेयोपमानन्वययोर्भेदः ।<br>
अप्रस्तुतस्य वाच्यत्वगम्यत्वाभ्यामप्रस्तुतप्रशंसासमासोक्त्योर्भेदः ।<br>
वाच्यव्यङ्ग्ययोः प्रस्तुतत्वे पर्यायोक्तिः वाच्यस्याप्रस्तुतत्वे ऽप्रस्तुतप्रशंसा ।<br>
व्याप्तिपक्षधर्मताद्यभावात् काव्यलिङ्गस्यानुमानाद्भेदः ।<br>
साधारणगुणयोगाद् भेदानुपलब्धौ सामान्यम् ।<br>
उत्कृष्टगुणयोगान्न्यूनगुणतिरोधाने मीलनम् ।<br>
अन्यव्यवच्छेदे तात्पर्याभावादुत्तरालङ्कारस्य परिसङ्ख्यातो भेदः ।<br>
काकतालीयतया कार्यसाधने कारणान्तरोपनिपाते समाधिः ।<br>
अहमहमिकया कार्यसाधने बहूनां कारणानामुद्यमे द्वितीयः समुच्चयः ।<br>
निह्नवस्य वाच्यत्वगम्यत्वाभ्यामपह्नवव्याजस्तुत्योर्भेदः ।<br>
अन्येषां भेदः स्पष्ट एव ।<br>
यद्यपि व्याजोक्तिमीलसामान्येषु कथञ्चित् सादृश्यमस्ति ; तथाप्यविवक्षितत्वान्न सादृश्यमूलेषु गणना ।</p>
<p>शब्दालङ्कारा निरूप्यन्ते ।</p>
<p>अथालङ्कारस्वरूपविभागानन्तरं शब्दार्थयोर्मध्ये शब्दस्यार्थं प्रतीत्यन्तरङ्गत्वात् प्रथमं शब्दालङ्कारा निरूप्यन्ते ।</p>
<p>[विइ।१-छेकानुप्रासः]:</p>
<p>छेकानुप्रासः</p>
<p>भवेदव्यवधानेन द्वयोर्व्यञ्जनयुग्मयोः ।<br>
आवृत्तिर्यत्र स बुधैश्छेकानुप्रास इष्यते ॥ विप्रुद्_७।१ ॥</p>
<p>यत्राव्यवहितयोर्व्यञ्जनयुग्मयोर्द्वयोः पौनरुक्त्यं तत्र छेकानुप्रासः ।</p>
<p>यथा&mdash;</p>
<p>महीमहीनविभवे धत्ते क्षेमङ्करे करे ।<br>
राजन्यजन्यविजयी राजा राजद्गुणोदयः ॥ विप्रुद्_७।२ ॥</p>
<p>[विइ।२-वृत्यानुप्रासः]</p>
<p>वृत्त्यनुप्रासः ।</p>
<p>एकद्विप्रभृतीनां तु व्यञ्जनानां यथा भवेत् ।<br>
पुनरुक्तिरसौ नाम वृत्त्यनुप्रास इष्यते ॥ विप्रुद्_७।३ ॥</p>
<p>यथा&mdash;</p>
<p>रे रे क्षुद्रमहीक्षितः ! क्षणमितः श्रीकाकतिक्ष्मापतेर्- वीक्षध्वं ध्वजिनीं दुरीक्षसुभटां प्रोत्क्षिप्तकौक्षेयकैः ।<br>
योत्स्यध्वे यदि लभ्यमक्षयपदं कान्तारपक्षो वृथा क्ष्माभृत्कुक्षिचरत्तरक्षुनिकरात् तत्रात्मरक्षा कुतः ॥ विप्रुद्_७।४ ॥</p>
<p>[विइ।३-यमकम्]</p>
<p>यमकम् ।</p>
<p>यमकं पौनरुक्त्ये तु स्वरव्यञ्जनयुग्मयोः ॥ विप्रुद्_७।५ ॥</p>
<p>छेकानुप्रासे वृत्त्यनुप्रासे च स्वरपौनरुक्त्यमानुषङ्गिकम् ।<br>
यमके तु सस्वरयोः व्यञ्जनयुग्मयोः आवृत्तिः ।<br>
तस्यादिमध्यान्तगतत्वेन बहवो भेदाः ।<br>
अत्र दिङ्मात्रमुदाह्रियते ।</p>
<p>प्रतापः काकतीन्द्रस्य महामहिमतेजसः ।<br>
श्रियं दधाति पद्मेष्टमहामहिमतेजसः ॥ विप्रुद्_७।६ ॥</p>
<p>यत्रार्थः प्रमुखे किञ्चित् भासते पुनरुक्तवत् ।<br>
पुनरुक्तवदाभासो ऽलङ्कारः स सतां मतः ॥ विप्रुद्_७।७ ॥</p>
<p>[विइ।४-पुनरीक्तवदाभासः]</p>
<p>यत्रार्थः पुनरुक्तवदाभासते, अन्वयवेलायामन्यथा भवति, स पुनरुक्तवदाभासो ऽलङ्कारः ।<br>
अर्थालङ्कारत्वे ऽप्यस्य शब्दपौनरुक्त्याश्रितत्वाच्छब्दालङ्कारप्रस्तावे लक्षणं कृतम् ।<br>
यथा&mdash;</p>
<p>जिष्णुरिन्द्रः क्षितिभुजां श्रीपतिः पुरुषोत्तमः ।<br>
भास्वान् सूर्यस्फुरत्तेजाः काकतीन्द्रो विराजते ॥ विप्रुद्_७।८ ॥</p>
<p>अथोभयपौनरुक्त्यालङ्कारः कथ्यते ।</p>
<p>[विइ।५-लराटानुप्रासः]</p>
<p>लाटानुप्रासः ।</p>
<p>शब्दार्थयोः पौनरुक्त्यं यत्र तात्पर्यभेदवत् ।<br>
स काव्यतात्पर्यविदां लाटानुप्रास इष्यते ॥ विप्रुद्_७।९ ॥</p>
<p>यत्र शब्दार्थयोस्तात्पर्यभेदमात्रं न स्वरूपभेदस्तत्र लाटानुप्रासः ।</p>
<p>यथा&mdash;</p>
<p>गुणा गुणास्ते गण्यन्ते ये रुद्रनृपमाश्रिताः ।<br>
नीतिर्नीतिरसौ तस्य लक्ष्मीर्लङ्क्ष्मीश्च कथ्यते ॥ विप्रुद्_७।१० ॥</p>
<p>[विइ।६-पद्मबन्धादिः]</p>
<p>चित्रालङ्कारः पद्मबन्धादिः ।</p>
<p>पद्माद्याकारहेतुत्वे वर्णानां चित्रमुच्यते ।</p>
<p>आदिग्रहणाच्चक्रबन्धादयः ।<br>
तत्राष्टदलपद्मबन्धो यथा&mdash;</p>
<p>याता यस्यासमग्रानतिमिह कनकास्थानसक्तासनाया<br>
यानासक्तासनस्था सुखयतु कमलाभ्याससुज्ञानमाया ।<br>
या मानज्ञा सुसभ्या क्षितिपतितिलकं ज्ञातिरक्ता सगेया<br>
यागे सक्ता रतिज्ञा सुकृतिषु फलितग्रामसस्यायताया ॥ विप्रुद्_७।११ ॥</p>
<p>[विइ।७-चक्रबन्धः]</p>
<p>चक्रबन्धो यथा&mdash;</p>
<p>लक्ष्मीवीक्षितवैभवस्य जगतां नाथस्य भद्रश्रियो<br>
दिक्ष्वारब्धनिजप्रतापजनितां भाकृद्धुरां यच्छतः ।<br>
नित्यं रुद्रजनाधिपस्य जयिनो भाति प्रिकाशं स्थिरा<br>
राजत्पालनमोदितात्मनि भुजे योग्याश्रितत्वाद् धरा ॥ विप्रुद्_७।१२ ॥</p>
<p>अत्र चक्रबन्धे वैजनाथकृतिवीररुद्रयश इति प्रतीयते ।</p>
<p>[विइ।८-नागबन्धः]</p>
<p>नागबन्धो यथा&mdash;</p>
<p>ओजस्ये रुद्रदेवे विभवति महिमत्याजितान्यप्रतापे<br>
विद्यावर्ये ऽभिनेतर्युरुहरिचरितं विश्वविस्तारभाजि ।<br>
वैरिव्राता भजन्ते वनमतिमलिनख्यातयो देवविद्धा<br>
वन्यैरध्वन्यवारि क्षतिमति विविधे जन्तुभिः स्थानभाजः ॥ विप्रुद्_७।१३ ॥</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कारशास्त्रे</p>
<p>शब्दालङ्कारप्रकरणं समाप्तम् ।</p>
<hr>
<p>विइइ। ॥ अथ अर्थालङ्काराः ॥</p>
<hr>
<p>तत्र प्रथममनेकालङ्कारबीजभूतत्वादुपमा निरूप्यते ।</p>
<p>[विइइ।१।उपमाविभागः]</p>
<p>स्वतः सिद्धेन भिन्नेन सम्मतेन च धर्मतः ।<br>
साम्यमन्येन वर्ण्यस्य वाच्यं चेदेकदोपमा ॥ विप्रुद्_८।१ ॥</p>
<p>यत्र स्वतः सिद्धेन स्वतो भिन्नेन सहृदयसम्मतेनाप्रकृतेन सह प्रकृतस्य धर्मतः सादृश्यमेकदा वाच्यं चेद् भवति तत्रोपमा । स्वतः सिद्धेनेत्यनेनोत्प्रेक्षाव्यावृत्तिः । उत्प्रेक्षायामप्रसिद्धस्याप्युपमानत्वसम्भवात् ।</p>
<p>यथा&mdash;</p>
<p>कीर्त्तिः काकतिवीरुद्रनृपतेः सिंहासनाध्यासिनः<br>
प्राचां भुमीभुजां यशः पिदधती कोटीन्दुतुल्यद्युतिः ।<br>
रक्षादक्षिणराजलाभजनितामन्दप्रमोदोत्थिता<br>
रैलोक्याट्टहासप्रभवे ककुभां प्रान्तेषु विद्योतते ॥ विप्रुद्_८।२ ॥</p>
<p>अत्र प्रभाशब्दो जातिवचनः । त्रैलोक्याट्टहासप्रभायाः कविप्रौढोक्तिसिद्धत्वान्नोपमाशङ्कावकाशः । स्वतो भिन्नेनेत्यनेनानन्वयन्यावृत्तिः । अनन्वये एकस्यैवोपमानोपमेयत्वसम्भवात् । तथा हि&mdash;</p>
<p>सन्तु लोके सुवर्णाद्रिरत्नाकरसुधाकराः ।<br>
तथापि वीररुद्रो ऽयं वीररुद्र इव स्वयम् ॥ विप्रुद्_८।३ ॥</p>
<p>सम्मतेनेत्यनेन न्यूनोपमादिव्यावृत्तिः । यथा&mdash;</p>
<p>उदन्वानिव गम्भीरः सुवर्णाद्रिरिवोन्नतः ।<br>
दिङ्महेभ इव क्षोणीधौरेयः काकतीश्वरः ॥ विप्रुद्_८।४ ॥</p>
<p>अत्र समुद्रसुवर्णाद्रिदिग्गजानामुपमानत्वं योग्यमित्युपमैवेयम् । धर्मत इत्यनेन श्लेषालङ्कारवैलक्षण्यम् । श्लेषे शब्दसाम्यमात्रमभ्युपगतं न गुणक्रियासाम्यम् । तथा हि &mdash;</p>
<p>नीराजयन्त्यध्रपुरीरमण्यः प्रदीपजालैर्वरवीररुद्रम् ।<br>
चन्द्रानना गोत्रपतिं रजन्यस्तारागणैर्मेरुमिव स्फुरद्भिः ॥ विप्रुद्_८।५ ॥</p>
<p>अत्र प्रतापरुद्रं पुरस्त्रियो नीराजयन्ति मेरुं रजन्य इवेति नोपमा । गोत्रपतिमिति विशेषणार्थस्य साम्याभावात् ।</p>
<p>गोत्रशब्देन राजपक्षे कुलप्रतीतिः, मेरुपक्षे पर्वप्रतीतिः । तथा चन्द्रानना इति स्त्रीपक्षे चन्द्र इव आननं यासामिति समासः । रात्रिपक्षे चन्द्र एवाननं यासामिति शब्दमात्रसाम्येन नोपमाप्राप्तिः । किं तु श्लेष एव । अन्येन वर्ण्यस्य साम्यमित्यनेन प्रतीपालङ्कारो व्यावर्त्यते । तथा हि&mdash;</p>
<p>लोको ऽयमविशेषज्ञः किं कुर्मः कस्य कथ्यते ।<br>
यत् काकतिनरेन्द्रेण सुमेरुरुपमीयते ॥ विप्रुद्_८।६ ॥</p>
<p>अत्राप्रकृतस्य मेरोः प्रकृतेन राज्ञा सादृश्यमिति प्रतीपालङ्कारो नोपमा ।<br>
एकदा साम्यमित्यनेन उपमेयोपमाव्यावृत्तिः । उपमेयोपमायामुपमानोपमेययोरनेकदा साम्यप्रतिपादनम् ।</p>
<p>धर्मो ऽर्थ इव पूर्णश्रीरर्थो धर्म इव स्थितः ।<br>
कामस्ताविव तौ काम इव रुद्रनरेश्वरे ॥ विप्रुद्_८।७ ॥</p>
<p>अत्र धर्मो ऽर्थ इव अर्थो धर्म इवेत्यनेकदा इवशब्दद्वयेन धर्मार्थकामानां सादृश्यं प्रतिपाद्यत इत्युपमेयोपमा । वाच्यमित्यनेन प्रतीयमानौपम्यानां रूपकसन्देहभ्रान्तिमदुल्लेखापह्नवतुल्ययोगितादीपकप्रतिवस्तूपमादृष्टान्तसहोक्तिव्यतिरेकनिदर्शनानां वैलक्षण्यम् । तथा हि&mdash;</p>
<p>प्रतापरुद्रनृपतेर्मण्डलाग्रविधुन्तुदः ।<br>
अखण्डविक्रमोद्दामो ग्रसते राजमण्डलम् ॥ विप्रुद्_८।८ ॥</p>
<p>अत्र मण्डलाग्रविधुन्तुदयोः सामानाधिकरण्यान्यथानुपपत्त्या सादृश्यं लक्ष्यत इति नोपमा ; किं तु रूपकालङ्कारः ।</p>
<p>[विइइ।२-रीपकालरङ्कारः]</p>
<p>किमेष नवमो हरित्पतिरमन्दसम्पत्पदं<br>
किमेष दशमः प्रजापतिरपूर्वसर्गक्रमः ।<br>
किमेष हरिरुर्वरोद्धरणचुञ्चुरेकादशश्<br>
चिरादिति वितर्क्यते जगति काकतीन्द्रो जनैः ॥ विप्रुद्_८।९ ॥</p>
<p>अत्र काकतीश्वरस्य हरित्पतिप्रभृतीनां च परस्पराभेदप्रतीतेः सन्देहनिबन्धनान्यथानुपपत्त्या सादृश्यमाक्षिप्यते; ततः सन्देहालङ्कारः ।</p>
<p>काकतीयविभोः कीर्त्तिविभवे व्याप्तरोदसि ।<br>
दिवापि चन्द्रिकाबुद्ध्या चकोरा यान्ति निर्वृतिम् ॥ विप्रुद्_८।१० ॥</p>
<p>अत्र कीर्त्तिविभवे चन्द्रिकाबुद्धिः चन्द्रिकासादृश्यं विना न सम्भवतीति सादृश्याक्षेपात् भ्रान्तिमदलङ्कारः ।</p>
<p>[विइइ।३-भ्रान्तिमदलङ्कारः]</p>
<p>लक्ष्मीनिवासगृहमित्यखिला नरेन्द्राः<br>
शौर्यातिभूमिखनिरित्यरिवीरवर्गाः ।<br>
विद्याविहारपदवीति च लब्धवर्णाः<br>
श्रीकाकतीन्द्रनगरीमनिशं स्तुवन्ति ॥ विप्रुद्_८।११ ॥</p>
<p>अत्र नगर्यां तत्तत्पदार्थतारोपः सादृश्यादृते न सम्भवतीति सादृश्यकल्पनादुल्लेखालङ्कारः ।</p>
<p>वीररुद्रस्य भूपालजयहोमं वितन्वतः ।<br>
धूमरजिरियं भाति न चमूरेणुरुत्थिता ॥ विप्रुद्_८।१२ ॥<br>
अत्रोत्थितां चमूरेणुमवलोक्य धूमपङ्क्तिरित्यपह्नवेनारोपः सादृश्यमूल एवेति सादृश्याक्षेपादपह्नवः । एवं तुल्ययोगितादिष्वपि सादृश्यस्य गम्यत्वान्नोपमाशङ्का । अतः सर्वेभ्यः सादृश्यमूलेभ्यो विलक्षणेयमुपमा ।</p>
<p>सा प्रथमं द्विधा - पूर्णा लुप्ता चेति । उपमानोपमेयसाधारणधर्मसादृश्यप्रतिपादकानां चतुर्णां प्रयोगे पूर्णा । एकस्य द्वयोस्त्रयाणां वा लोपे लुप्ता । पूर्णा द्विविधा&mdash;श्रौती आर्थी चेति । साक्षात्सादृश्यप्रतिपादकयथेवादिशब्दानां प्रयोगे श्रौती । धर्मिव्यवधानेन सादृश्यप्रतिपादकानां</p>
<p>सदृशसङ्काशनीकाशप्रतीकाशादिशब्दानां प्रयोगे आर्थी । द्वे अपि वाक्यसमासतद्धितगतत्वेन त्रिवेधे । एवं<br>
पूर्णोपमा षट्प्रकारा । लुप्तोपमा एकोनविंशतिभेदा । &ldquo;तेन तुल्यं क्रिया चेद् वतिःऽ; इति सदृशार्थे विहितस्य वतेरुपादाने आर्थी । &ldquo;तत्र तस्येवऽ; इति इवार्थे विहितस्य वतेरुपादाने श्रौती । अत एव सादृश्यार्थे विहितस्य वतेः प्रयोगे धर्मोपादान एवान्वयसौकर्यादनुक्तधर्मा तद्धितगा श्रौती लुप्ता नास्ति । कल्पबादिप्रयोगे त्वार्थ्येव । अथोदाहरणानि । वाक्यगा पूर्णा श्रौती यथा&mdash;</p>
<p>उद्दामोद्यतविक्रमे कृतयुगे बाहौ ययातेर्यथा<br>
त्रेतायां रघुनायकस्य महितख्यातौ भुजायां यथा ।<br>
दोर्दण्डे च युधिष्ठिरस्य विलसच्छौर्ये यथा द्वापरे<br>
विस्रब्धाद्य कलौ तथैव रमते क्षोण्यन्ध्रभर्तुर्भुजे ॥ विप्रुद्_८।१३ ॥</p>
<p>समासगा पूर्णा श्रौती यथा&mdash;</p>
<p>भास्वानिवोद्यन्नुदयाद्रिलम्बी भद्रासनस्थो वरवीररुद्रः ।<br>
उत्पश्यतामन्ध्रपुरीजनानां नेत्राब्जजाड्यं शमयत्यशेषम् ॥ विप्रुद्_८।१४ ॥</p>
<p>अत्र भास्वानिवेति इवेन सह नित्यसमासः । तद्धितगा पूर्णा श्रौती यथा&mdash;</p>
<p>कूर्मवच्छेषवद् गोत्रगिरिवद्दिङ्महेभवत् ।<br>
भुजे प्रतापरुद्रस्य धुरीणे भाति मेदिनी ॥ विप्रुद्_८।१५ ॥</p>
<p>वाक्यगा पूर्णार्ऽऽथी यथा&mdash;</p>
<p>तैस्तैर्महीपालनसंविधानैस्तैस्तैः प्रजारञ्जनवैभवैश्च ।<br>
विराजते सम्प्रति काकतीयलक्ष्मीपतिर्दाशरथेः समानः ॥ विप्रुद्_८।१६ ॥</p>
<p>समासगा पूर्णार्थी यथा&mdash;</p>
<p>तादृक्पालनसामर्थ्यसम्पदा काकतीश्वरः ।<br>
हरिदीश्वरसङ्काशः शास्ति मध्यमविष्टपम् ॥ विप्रुद्_८।१७ ॥</p>
<p>तद्धितगा पूर्णार्थी यथा&mdash;</p>
<p>हेमाचलवदौन्नत्ये गाम्भीर्ये क्षीरसिन्धुवत् ।<br>
प्रतापे भानुवद् भाति वीररुद्रनरेश्वरः ॥ विप्रुद्_८।१८ ॥</p>
<p>एषूदाहरणेषूपमेयोपमानसाधारणधर्मसादृश्यप्रतिपादकानि चत्वारि निबद्धानीति पूर्णत्वम् ।</p>
<p>अथ लुप्तोपमाया उदाहरणानि ।</p>
<p>अनुक्तधर्मा वाक्यगा श्रौती लुप्ता यथा&mdash;</p>
<p>यथा रुचां स्वामिनि चक्रवाक्यो यथा च नीहाररुचौ चकोर्यः ।<br>
यथा प्रसूनस्तबके भ्रमर्यस्तथा प्रजाः काकतिवीररुद्रे ॥ विप्रुद्_८।१९ ॥</p>
<p>अनुक्तधर्मा समासगा श्रौती लुप्ता यथा&mdash;</p>
<p>प्रतापरुद्रदेवस्य पादपीठीमनारतम् ।<br>
आराधयन्ति भूपालाः प्रणता देवतामिव ॥ विप्रुद्_८।२० ॥</p>
<p>अनुक्तधर्मा वाक्यगा आर्थी लुप्ता यथा&mdash;</p>
<p>काकतिक्ष्मापतेर्जैत्रप्रस्थानपटहध्वनिम् ।<br>
तुल्यं दम्भोलिनिर्घोषैः शृण्वन्त्यरिमहीभृतः ॥ विप्रुद्_८।२१ ॥</p>
<p>अनुक्तधर्मा समासगा आर्थी लुप्ता यथा&mdash;</p>
<p>शश्वत्पुरीमेकशिलाभिधानां वस्वोकसारासदृशीमवेक्ष्य ।<br>
नमन्ति भूपा भुवि काकतीयराज्यप्रतिष्ठां बहुमन्यमानाः ॥ विप्रुद्_८।२२ ॥</p>
<p>अनुक्तधर्मा तद्धितगा आर्थी लुप्ता यथा&mdash;</p>
<p>प्रतापरुद्रनृपतेर्जगन्महिततेजसः ।<br>
कन्दर्पकल्पमाकारं पश्यन्त्यन्ध्रपुरन्ध्रयः ॥ विप्रुद्_८।२३ ॥</p>
<p>एषूदाहरणेषु धर्मस्यानुपादानम् ।</p>
<p>अनुक्तधर्मेवादिः कर्मक्यचा लुप्ता यथा&mdash;</p>
<p>दुग्धार्णवीयत्वम्भोधीन् कैलासीयति भूधरान् ।<br>
प्रतापरुद्रदेवस्य यशोवैशद्यवैभवम् ॥ विप्रुद्_८।२४ ॥</p>
<p>अनुक्तधर्मेवादिराधारक्यचा लुप्ता यथा&mdash;</p>
<p>क्रीडाद्रीयति गोत्रशैलशिखरेष्वास्थानसद्मीयति<br>
द्वीपेष्वब्धिषु दीर्घिकीयति हरित्स्वेकान्तगेहीयति ।<br>
उद्यानीयति सीमपर्वततटारण्ये सुपर्वाचले<br>
प्रासादीयति वीररुद्रनृपतेः स्फारः प्रतापोदयः ॥ विप्रुद्_८।२५ ॥</p>
<p>अनुक्तधर्मेवादिः कर्मणमुला लुप्ता यथा&mdash;</p>
<p>पश्यन्त्यात्मजदर्शमिन्दुममरस्रोतस्विनीं सत्सवी-<br>
दर्शं क्षीरपयोनिधिं प्रियसुहृद्दर्शं गिरिं राजतम् ।<br>
लीलादर्पणदर्शमन्यदमलं तारादि हारावली-<br>
दर्शं खेलति वीररुद्रनृपतेः कीर्त्तिर्जगद्व्यापिनी ॥ विप्रुद्_८।२६ ॥</p>
<p>अनुक्तधर्मेवादिः कर्तृणमुला लुप्ता यथा&mdash;</p>
<p>नृपेषु शिक्षाविधिदण्डचारं कान्तासु पुष्पायुधधन्वचारम् ।<br>
प्रजासु चालम्बनयष्टिचारं चरत्ययं रुद्रनरेन्द्रखड्गः ॥ विप्रुद्_८।२७ ॥</p>
<p>अनुक्तधर्मेवादिः क्विपा लुप्ता यथा&mdash;</p>
<p>सुधाप्रवाहति सतामसतां कालकूटति ।<br>
वीररुद्रनरेन्द्रस्य गुणज्योत्स्नाविजृम्भितम् ॥ विप्रुद्_८।२८ ॥</p>
<p>एषूदाहरणेषु द्वयोरनुपादानम् । अम्भोधीन् दुग्धार्णवीयतीत्यत्र कर्मक्यचि दुग्धार्णवानिव करोतीति, गोत्रशिखरेषु क्रीडाद्रीयतीत्याधारक्यचि क्रीडाद्रीष्विव वर्तत इति, चन्द्रमात्मजदर्शं पश्यन्तीति कर्मणमुलि आत्मजमिव पश्यन्तीति, शिक्षाविधिदण्डचारं चरतीति कर्तृणमुलि शिक्षाविधिदण्ड इव चरतीति इवशब्दो ऽन्तर्गत इति तस्य लुप्तत्वम् । अनुक्तधर्मीवदिः कर्तृक्यचा लुप्ता यथा&mdash;</p>
<p>ज्योत्स्नीयन्ति सुधीयन्ति चन्दनीयन्ति सर्वतः ।<br>
प्रतापरुद्रनृपतेः शुभ्राः कीर्त्तेर्महोर्मयः ॥ विप्रुद्_८।२९ ॥</p>
<p>अत्र कीर्त्तीनां स्वरूपमुपमेयम् ।</p>
<p>अनुक्तधर्मेवादिः कर्तृक्यङा लुप्ता यथा&mdash;</p>
<p>शेषायते महीं वोढुं कल्पशाखायते ऽर्थिनाम् ।<br>
प्रतापरुद्रदोर्दण्डः कालदण्डायते द्विषाम् ॥ विप्रुद्_८।३० ॥</p>
<p>अनुक्तोपमाना वाक्यगा लुप्ता यथा&mdash;</p>
<p>वदान्यो नान्यो ऽस्ति त्रिजगति समो रुद्रनृपतेर्-<br>
गुणश्रेणीश्लाघापिहितहरिदीशानयशसः ।<br>
समन्तादुद्भूतैर्द्विरदमदगन्धैः सुरभयः<br>
क्रियन्ते यद्विद्वज्जनमणिगृहप्राङ्गणभुवः ॥ विप्रुद्_८।३१ ॥</p>
<p>अनुक्तोपमाना समासगा लुप्ता यथा&mdash;</p>
<p>वीररुद्रसमो राजा नास्ति नास्त्येव भूतले ।<br>
यस्य धर्मानुबन्धेन कलिः कृतयुगीकृतः ॥ विप्रुद्_८।३२ ॥</p>
<p>अनुक्तधर्मोपमाना वाक्यगा लुप्ता यथा&mdash;</p>
<p>लोके काकतिवीररुद्रनृपतेरुद्दामभूमश्रियः<br>
कीर्त्त्या कार्त्तिककौमुदीधवलया तुल्यं न किञ्चित् क्वचित् ।<br>
यन्माधुर्यविजृम्भितक्षतविषां ग्रीवां विलोक्याधुना<br>
कण्ठालिङ्गनमीशितुर्वितनुते नीरन्ध्रमद्रेः सुता ॥ विप्रुद्_८।३३ ॥</p>
<p>अनुक्तधर्मोपमाना समासगा लुप्ता यथा&mdash;</p>
<p>प्रतापश्रीतुल्यं क्वचिदपि न भूतं न च भवेत्<br>
न भावि त्रैलोक्ये किमपि जयिनः काकतिविभोः ।<br>
यथा लोकालोकक्षितिधरतटेष्वर्कदृषदः<br>
प्रकाशन्ते नक्तन्दिवमुदितरोचिः परिचयाः ॥ विप्रुद्_८।३४ ॥</p>
<p>पूर्वोदाहरणद्वये वदान्यो नान्यो ऽस्तीति राजेति शब्दाभ्यां वितरणशीलत्वं प्रजारञ्जकत्वं च साधर्म्यमुक्तम् । अनन्तरोदाहरणद्वये धर्मस्याप्यनुपादानमिति भेदः । एषु चतुर्षूदाहरणेषु न प्रतीपालङ्कारशङ्का । उपमानस्याक्षेपाभावात् ; उपमेयस्याधिक्याविवक्षणाच्च । यत्रोपमेयस्याधिक्यविवक्षयोपमानत्वमुच्यते तत्रैव प्रतीपालङ्कारः । अनुक्तेवादिः समासगा लुप्ता यथा&mdash;</p>
<p>असतामुष्णभानूष्णं सतां शीतांशुशीतलम् ।<br>
प्रतापरुद्रदेवस्य चरितं विश्वमङ्गऌअम् ॥ विप्रुद्_८।३५ ॥</p>
<p>अनुक्तधर्मेवाद्युपमाना समासगा लुप्ता यथा&mdash;</p>
<p>काकतीन्द्रो रणे भाति भीमसेनपराक्रमः ।</p>
<p>किन्त्वदुः शासनाः सर्वे यस्य प्रत्यर्थिपार्थिवाः ॥ विप्रुद्_८।३६ ॥</p>
<p>अत्र भीमसेनस्य पराक्रम इव पराक्रमो यस्य सः भीमसेनपराक्रम इति धर्मेवाद्युपमालुप्ता । इति लुप्तोपमा दर्शिताः ।</p>
<p>अथ साधारणधर्मोपादाने द्वैविध्यम् । धर्मस्य सकृदुपमानोपमेयगतत्वेन निर्देशः, उभयगतत्वेन पृथगुपादानं च । पृथगुपादानं च वस्तुप्रतिवस्तुभावेन बिम्बप्रतिबिम्बभावेन च द्विविधम् । एकस्यार्थस्य शब्दद्वयेनाभिधानं वस्तुप्रतिवस्तुभावः । द्वयोरर्थयोर्द्विरुपादानं बिम्बप्रतिबिम्बभावः । सकृन्निर्देशो यथा&mdash;</p>
<p>नृपाः प्रणतमूर्धानः सेवन्ते काकतीश्वरम् ।<br>
असाधूनां विनेतारं गुरुं शिष्या इवाभितः ॥ विप्रुद्_८।३७ ॥</p>
<p>अत्र नरेश्वराणां शिष्याणां च प्रणतमूर्धान इति सकृदेव साधर्म्यमुक्तम् । यथा असाधूनां विनेतारमिति राज्ञो गुरोश्च तुल्यधर्मत्वं सकृदेवोक्तम् । वस्तुप्रतिवस्तुभावेन द्विधा निर्देशो यथा&mdash;</p>
<p>वंशो ऽयं काकतीयानां वीररुद्रेण भूषितः ।<br>
अन्ववायः ककुत्स्थानां रामेणेव परिष्कृतः ॥ विप्रुद्_८।३८ ॥</p>
<p>अत्र भूषितपरिष्कृतशब्दाभ्यामेकार्थप्रतीतेर्वस्तुप्रतिवस्तुभावः ।<br>
बिम्बप्रतिबिम्बभावो यथा&mdash;</p>
<p>स्फुरच्छ्रवेतातपत्रश्रीः काकतीयनरेश्वरः ।<br>
हाटकाद्रिरिवाभाति शृङ्गसङ्गीन्दुमण्डलः ॥ विप्रुद्_८।३९ ॥</p>
<p>अत्र श्वेतातपत्रचन्द्रमण्डलयोः सादृश्येन काकतीन्द्रसुवर्णाचलयोः सादृश्यमिति बिम्बप्रतिबिम्बभावः ।</p>
<p>अपरमपि द्वैविध्यमस्यालङ्कारस्य&mdash;समस्तवस्तुविषया एकदेशवर्तिनी चेति । यथाक्रमं द्वयोरुदाहरणम्&mdash;</p>
<p>विभाति भूर्द्यैरिव काकतीन्द्रपुरी विराजत्यमरावतीव ।<br>
पौराः प्रथन्ते त्रिदशा इवर्द्धि धत्ते मरुत्वानिव वीररुद्रः ॥ विप्रुद्_८।४० ॥</p>
<p>एषा समस्तवस्तुविषया । एकदेशवर्तिनी यथा&mdash;</p>
<p>द्विपैश्चरद्भिर्धरणीधरैर्वा तुरङ्गमश्रेणिभिरूर्मिभर्वा ।<br>
नानायुधैर्व्यालजलग्रहैर्वा बलं त्रिलिङ्गाधिपतेर्दुरापम् ॥ विप्रुद्_८।४१ ॥</p>
<p>अत्र त्रिलिङ्गाधिपतेर्बलं समुद्र इवेत्यर्थात् प्रतीतेरेकदेशवर्तित्वम् । मालारूपेणाप्ययमलङ्कारो दृश्यते । यथा&mdash;</p>
<p>कुन्दति कुमुदति हंसति हारति हरति क्षपाकरति ।<br>
कैलासति च यशः श्रीवैशद्यं वीररुद्रस्य ॥ विप्रुद्_८।४२ ॥</p>
<p>अत्रैकस्योपमेयस्यानेकोपमानदर्शनात् मालात्वम् । उपमायां भेदाभेदसाधारणस्य साधर्म्यस्य प्रयोजकत्वम् । एवं भेदान्तरं यथासम्भवमुदाहार्यम् ॥</p>
<p>अनन्वयालङ्कारः ।</p>
<p>एकस्यैवोपमानोपमेयत्वे ऽनन्वयो मतः ॥ विप्रुद्_८।४३ ॥</p>
<p>यत्र द्वितीयसब्रह्मचारिनिवृत्त्यर्थमेकस्यैवोपमानोपमेयभावो निबध्यते असावनन्वयालङ्कारः । यथा&mdash;</p>
<p>सन्तु लोके सुवर्णाद्रिरत्नाकरसुधाकराः ।<br>
तथापि वीररुद्रो ऽयं वीररुद्र इव स्वयम् ॥ विप्रुद्_८।४४ ॥</p>
<p>[विइइ।४-उपमेयापमालङ्कारः]</p>
<p>उपमेयोपमालङ्कारः ।</p>
<p>पर्यायेण द्वयोस्तस्मिन्नुपमेयोपमा मता ॥ विप्रुद्_८।४५ ॥</p>
<p>तस्मिन्नित्युपमानोपमेयत्वपरामर्शः । यथा&mdash;</p>
<p>धर्मो ऽर्थ इव पूर्णश्रीरर्थो धर्म इव स्थितः ।<br>
कामस्ताविव तौ काम इव रुद्रनरेश्वरे ॥ विप्रुद्_८।४६ ॥</p>
<p>[विइइ।५-स्मरणालङ्कारः]</p>
<p>स्मरणालङ्कारः ।</p>
<p>सदृशानुभवादन्यस्मृतिः स्मरणमुच्यते ॥ विप्रुद्_८।४७ ॥</p>
<p>यत्र सदृशस्य पदार्थस्यानुभवेन सदृशवस्त्वन्तरपरामर्शो जायते तत्र स्मरणालङ्कारः । यथा&mdash;</p>
<p>राज्ञा प्रतापरुद्रेण पालितेयं वसुन्धरा ।<br>
हरिश्चन्द्रनलादीनां प्राचां स्मरति भूभुजाम् ॥ विप्रुद्_८।४८ ॥</p>
<p>अत्र नलनहुषादितुल्यपालनप्रवीणतया प्रतापरुद्रं रक्षितारं<br>
प्राप्तवत्याः मेदिन्याः पूर्वराजस्मरणम् ।</p>
<p>भेदाभेदसाधारणसाधर्म्यनिबन्धनालङ्काराः प्रदर्शिताः । सम्प्रत्यारोपगर्भालङ्कारप्रस्तावः । तत्रापि प्राधान्यात् प्रथमं रूपकं निरूप्यते ।</p>
<p>[विइइ।६-रूपकालङ्कारः]</p>
<p>रूपकालङ्कारः ।</p>
<p>आरोपविषयस्य स्यादतिरोहितरूपिणः ।<br>
उपरञ्जकमारोप्यमाणं तद्रूपकं मतम् ॥ विप्रुद्_८।४९ ॥</p>
<p>अत्रारोपविषयस्येत्यनेन अध्यवसायगर्भस्य उत्प्रेक्षादेः अनारोपमूलानां चोपमादीनां व्यावृत्तिः । अतिरोहितरूपिण इत्यनेन सन्देहभ्रान्तिमदपह्नुतिप्रमुखानां व्यावृत्तिः । सन्देहालङ्कारे विषयस्य सन्दिह्यमानतया तिरोधानम् । भ्रान्तिमदलङ्कारे भ्रान्त्या विषयतिरोधानम् । अपह्नुत्यलङ्कारे ऽपह्नवेनारोपविषयतिरोधानम् । उपरञ्जकमित्यनेन परिणामालङ्कारव्यावृत्तिः । परिणामे आरोप्यमाणस्य प्रकृतोपयोगित्वेनान्वयो न प्रकृतोपरञ्जकत्वेन । अतः सादृश्यमूलेभ्यः सर्वेभ्यो विलक्षणं रूपकम् ।</p>
<p>तस्य प्रथमं त्रैविध्यम्&mdash;सावयवम्, निरवयवं परम्परितं चेति । सावयवं द्विविधम्&mdash;समस्तवस्तुविषयम्, एकदेशविवर्ति चेति । निरवयवं द्विविधम्&mdash;केवलं मालारूपं चेति । परम्परितस्यापि श्लिष्टनिबन्धनत्वेनाश्लिष्टनिबन्धनत्वेन च द्वैविध्यम् । तयोरपि प्रत्येकं केवलमालारूपतया चतुर्विध्यम् । एवमष्टविधो रूपकालङ्कारः । अथोदाहरणानि ।</p>
<p>यत्रावयवानामवयविनश्च सामस्त्येन निरूपणं निबध्यते, तत् समस्तवस्तुविषयं रूपकम् ।</p>
<p>यथा&mdash;</p>
<p>यात्राप्रावृषि वीररुद्रनृपतेर्निस्साणधाराधरे<br>
वैरिक्ष्मापतिगर्वपर्वतभिदाभीमं मुहुर्गर्जति ।<br>
शत्रुस्त्रीनयनाम्बुवृष्टिरसकृज्जातानया सर्वतो<br>
वर्धन्ते हरिदन्तरेषु जगदानन्दा यशः कन्दलाः ॥ विप्रुद्_८।५० ॥</p>
<p>यत्रावयवनिरूपणादवयविनो रूपणं गम्यते, तदेकदेशविवर्ति रूपकम् ।</p>
<p>यथा&mdash;</p>
<p>प्रसाधिताशावलयान्तरालः शौर्याकरः काकतिवीररुद्रः ।<br>
विकस्वरैर्वासनया त्रिलोकीं गुणप्रसूनैः सुरभीकरोति ॥ विप्रुद्_८।५१ ॥</p>
<p>अत्रावयवानां गुणानां प्रसूनस्वरूपणेन नृपतेः कल्पशाखित्वं निरूप्यते । तस्मादेकदेशविवर्तित्वम् । यथा वा&mdash;</p>
<p>मथिताद् वैरिवारशेर्भुजामन्दरभूभृता ।<br>
जाता प्रतापरुद्रस्य कीर्त्तिर्लोकान् धिनोत्यमून् ॥ विप्रुद्_८।५२ ॥</p>
<p>अत्र वैरिजनस्य वाराशित्वरूपणेन भुजस्य मन्दराद्रित्वरूपणेन च जातायाः कीर्त्तिः सुधात्वमर्थादापतति, लोकानाममरत्वं चेत्येकदेशविवर्त्ति रूपकम् ।</p>
<p>यत्रावयविरूपणमात्रे कविसंरम्भविश्रान्तिस्तन्निरवयवं रूपकम् । अवयवरूपणमात्रे ऽपि तदेव ।</p>
<p>तत्र केवलं यथा&mdash;</p>
<p>यात्रारम्भविजृम्भमाणसुभटप्रक्ष्वेडिताम्रेडितैर्<br>
निस्साणध्वनिभिः स्फुटं प्रतिदलद्रोदः कटाहान्तरैः ।<br>
क्षुब्धेष्वब्धिषु कम्पितेषु गिरिषु श्रुत्यैव मुञ्चन्त्यसून्<br>
भीताः काकतिवीररुद्रनृपतेः प्रत्यर्थिनः पार्थिवाः ॥ विप्रुद्_८।५३ ॥</p>
<p>अत्र रोदसः कटाहत्वं रूप्यते । मालानिरवयवं यथा&mdash;</p>
<p>राज्ञां मौलिविभूषणस्रगमला दिक्कुञ्जरश्रोत्रयोः<br>
स्फारं चामरभूषणं धरणिभृच्छृङ्गेषु गङ्गासरित् ।<br>
व्योम्नः क्षौमवितानमुज्ज्वलतरं मुक्ताकलापो भुवः<br>
स्फारः काकतिवीररुद्रयशसां जागर्ति विस्फूर्जितम् ॥ विप्रुद्_८।५४ ॥</p>
<p>रूपकहेतुरूपकं परम्परितरूपकम् ।</p>
<p>रूपकद्वयमात्रव्यवस्थितत्वादस्य न समस्तवस्तुविषये ऽन्तर्भावः । श्लिष्टकेवलपरम्परितं यथा&mdash;</p>
<p>प्रतापरुद्रदेवस्य मण्डलाग्रविधुन्तुदः ।<br>
अखण्डविक्रमोद्दामो ग्रसते राजमण्डलम् ॥ विप्रुद्_८।५५ ॥</p>
<p>श्लिष्टमालापरम्परितं यथा&mdash;</p>
<p>पद्मोल्लाससहस्रभानुरसकृत्सन्मार्गचर्याबुधः<br>
क्ष्माभृत्पक्षभिदाशनिः कुवलयालङ्कारराकाशशी ।<br>
नित्योद्यत्सुमनोविकाससुरभिः कल्याणसम्पत्सुर-<br>
क्षोणीभृद्भुवनाश्रयाम्बुधिरयं श्रीवीररुद्रो नृपः ॥ विप्रुद्_८।५६ ॥</p>
<p>अश्लिष्टकेवलपरम्परितं यथा&mdash;</p>
<p>काकतीयस्य दुग्धाब्धेर्यशोलीलामहोर्मयः ।<br>
दिक्कूलमुद्रुजाटोपाः खेलन्त्यब्भ्रङ्कषोच्छ्रयाः ॥ विप्रुद्_८।५७ ॥</p>
<p>अश्लिष्टमालापरम्परितं यथा&mdash;</p>
<p>दोराशीविषजिह्वया रिपुवनश्रेणीमहावात्यया<br>
शौर्योग्रानलधूम्यया जयरमायोषाविलासभ्रुवा ।<br>
संहृष्यद्धरणीविलासशिखिनीसंवासयष्ट्या जगत्-<br>
प्रसादार्गलया कृपाणलतया रुद्रो नृपः क्रीडति ॥ विप्रुद्_८।५८ ॥</p>
<p>अश्लिष्टमालापरम्परितं वैधर्म्येणापि सम्भवति । यथा&mdash;</p>
<p>त्रासान्धकारमध्याह्नाः कैतवातपरात्रयः ।<br>
जयन्ति वीररुद्रस्य रणप्राङ्गणकेलयः ॥ विप्रुद्_८।५९ ॥</p>
<p>एवमष्टविधस्यापि रूपकस्य वाक्यसमासगतत्वेन षोडश रूपकभेदाः सम्भवन्ति ॥</p>
<p>[विइइ।७-परिणामालङ्कारः]</p>
<p>परिणामालङ्कारः ।</p>
<p>आरोप्यमाणमारोपविषयात्मतया स्थितम् ।<br>
प्रकृतस्योपयोगित्वे परिणाम उदाहृतः ॥ विप्रुद्_८।६० ॥</p>
<p>आरोप्यमाणं प्रकृतोपयोगीत्यनेन सर्वालङ्कारव्यावृत्तिः । तस्य<br>
सामानाधिकरण्यवैयधिकरण्याभ्यां द्वैविध्यम् । सामानाधिकरण्येन परिणामो यथा&mdash;</p>
<p>शश्वत् प्रसाधनविधानकृताभिलाषा<br>
नम्रैर्भजन्ति मकुटैरवनीपवर्गाः ।<br>
श्रीवीररुद्रनृपतेः ककुभां विजेतु-<br>
राज्ञामयीं स्रजममन्दविलासलक्ष्मीम् ॥ विप्रुद्_८।६१ ॥</p>
<p>वैयधिकरण्येन परिणामो यथा&mdash;</p>
<p>किरीटमाणिक्यमयूखजालैर्विधाय पुष्पाञ्जलिमर्चयन्ते ।<br>
फलार्थिनो रुद्रनरेन्द्रपादपीठान्तसीमानमरिक्षितीन्द्राः ॥ विप्रुद्_८।६२ ॥</p>
<p>समासोक्तावारोप्यमाणस्य प्रकृतोपयोगित्वे ऽप्यवाच्यत्वान्न परिणामे ऽन्तर्भावः ।</p>
<p>[विइइ।८-सन्देहालङ्कारः]</p>
<p>सन्देहालङ्कारः ।</p>
<p>विषयो विषयी यत्र सादृश्यात् कविसम्मतात् ।<br>
सन्देहगोचरौ स्यातां सन्देहालङ्कृतिश्च सा ॥ विप्रुद्_८।६३ ॥</p>
<p>सा त्रिविधा । शुद्धा, निश्चयगर्भा, निश्चयान्ता चेति ।</p>
<p>सन्देहमात्रपर्यवसायिनी शुद्धा यथा&mdash;</p>
<p>किमेष नवमो हरित्पतिरमन्दसम्पत्पदं<br>
किमेष दशमः प्रजापतिरपूर्वसर्गक्रमः ।<br>
किमेव हरिरुर्वरोद्धरणचुञ्चुरेकादश-<br>
श्चिरादिति विलोक्यते जगति वीररुद्रो जनैः ॥ विप्रुद्_८।६४ ॥</p>
<p>निश्चयगर्भो यथा&mdash;</p>
<p>कालाहिः किमयं मृणालमृदुलं भोगं स धत्ते पुनः<br>
कालभ्रूकुटिरेष किं नु मुख एवोज्जृम्भते सा पुनः ।<br>
कालोग्रानलधूमपद्धतिरसौ किं सा पुनर्धूयते<br>
वातेनेति विकल्प्यते प्रतिभटै रुद्रस्य कौक्षेयकः ॥ विप्रुद्_८।६५ ॥</p>
<p>निश्चयपर्यवसाना यथा&mdash;</p>
<p>किं कल्पद्रुममञ्जरीस्रज इमे किं वा पयोराशयः<br>
स्वर्धेनोरथवा किमुज्ज्वलतराश्चिन्तामणेः स्फूर्तयः ।<br>
किं वा सिद्धरसोर्मयश्चिरमिति व्यामृश्य निश्चिन्वते<br>
सन्तः काकतिवीररुद्रनृपतेः स्मेराः कटाक्षा इति ॥ विप्रुद्_८।६६ ॥</p>
<p>[विइइ।९-भ्रान्तिमदलङ्कारः]</p>
<p>भ्रान्तिमदलङ्कारः ।</p>
<p>कविसम्मतासादृश्याद्विषये पिहितात्मनि ।<br>
आरोप्यमाणानुभवो यत्र स भ्रान्तिमान् मतः ॥ विप्रुद्_८।६७ ॥</p>
<p>यथा&mdash;</p>
<p>काकतीयविभोः<br>
कीर्त्तिविभवे व्याप्तरोदसि ।</p>
<p>दिवापि चन्द्रिकाबुद्ध्या चकोरा यान्ति निर्वृतिम् ॥ विप्रुद्_८।६८ ॥</p>
<p>[विइइ।१०-अपह्नवालङ्कारः]</p>
<p>अपह्नवालङ्कारः ।</p>
<p>निषिध्य विषयं साम्यादन्यारोपे ह्यपह्नुतिः ॥ विप्रुद्_८।६९ ॥</p>
<p>तस्यास्त्रैविध्यम्&mdash;अपह्नुत्यारोपः, आरोप्यापह्नवः, छलादिशब्दैरसत्यत्वप्रतिपादनं च । आद्यद्वयस्योदाहरणम्&mdash;</p>
<p>उद्वेल्लच्चतुरर्णवीकलकलो नायं चमूडम्बरो<br>
नेदं दुन्दुभिगर्जितं त्रिपुरजित्कल्पान्तढक्कारवः ।<br>
इत्थं रुद्रनरेन्द्रधाटिषु महीभारावनम्रीभव-<br>
च्छेषाशेषशिरस्सु विस्मितमथ भ्रष्टं दिगीशैरपि ॥ विप्रुद्_८।७० ॥</p>
<p>छलादिशब्दैरसत्यत्वप्रतिपादनं यथा&mdash;</p>
<p>सर्वां काकतिवीररुद्रधरणीनाथच्छलेन क्षितिं<br>
पातुं मध्यमलोकपालपदवीं प्राप्तः स्वयम्भूः शिवः ।<br>
नैवं चेद् विषमावलोकनकलामात्रेण भस्मीकृतैर्-<br>
जातं वैरिपुरैः कथं कथमवाग्भूतं च भूभृद्गणैः ॥ विप्रुद्_८।७१ ॥</p>
<p>अर्थयोगरुचिश्लेषैरुल्लेखनमनेकधा ।<br>
ग्रहीतृभेदादेकस्य स उल्लेखः सतां मतः ॥ विप्रुद्_८।७२ ॥</p>
<p>रुच्यर्थयोगाभ्यां यथा&mdash;</p>
<p>लक्ष्मीनिवासगृहमित्यखिला नरेन्द्राः<br>
शौर्यातिभूमिखनिरित्यरिवीरवर्गाः ।<br>
विद्याविहारपदवीति च लब्धवर्णाः<br>
श्रीकाकतीन्द्रनगरीमनिशं स्तुवन्ति ॥ विप्रुद्_८।७३ ॥</p>
<p>श्लेषेण यथा&mdash;</p>
<p>उग्रः सपत्नेषु, गुणेषु भास्वान्, रामः प्रतीकेषु, रणेषु भीमः ।<br>
लीलासु लक्ष्म्याः पुरुषोत्तमश्चेत्याचक्षते रुद्रनृपं कवीन्द्राः ॥ विप्रुद्_८।७४ ॥</p>
<p>[विइइ।११-उत्प्रेक्षालङ्कारः]</p>
<p>उत्प्रेक्षालङ्कारः ।</p>
<p>अथाध्यवसायगर्भालङ्कारद्वयं निरूप्यते । विषयविषयिणोरन्यतरनिगरणेनाभेदप्रतिपत्तिरध्यवसायः । स द्विविधः&mdash;विषयिनिगरणेन विषयनिगरणेन च ।</p>
<p>यत्रान्यधर्मसम्बन्धादन्यत्वेनोपतर्कितम् ।<br>
प्रकृतं हि भवेत् प्राज्ञास्तामुत्प्रेक्षां प्रचक्षते ॥ विप्रुद्_८।७५ ॥</p>
<p>यत्राप्रकृतगुणक्रियासम्बन्धादप्रकृतत्वेन प्रकृतस्य सम्भावनम् उत्प्रेक्षा । सा द्विविधा&mdash;वाच्या, प्रतीयमाना च ।</p>
<p>सम्भावनाप्रतिपादकानां &ldquo;नूनं (ध्रुवम्) प्रायऽ; इत्येवमादीनां प्रयोगे वाच्या । अप्रयोगे तु प्रतीयमाना । जातिक्रियागुणद्रव्याणां<br>
चतुर्णामध्यवसायविषयत्वेन सा द्विविधा ; प्रत्येकं चतुर्विधा । तेषां भावाभावरूपतया द्वैविध्ये ऽष्टविधा । अध्यवसायस्य गुणनिमित्तत्वेन क्रियानिमित्तत्वेन च द्वैविध्ये प्रत्येकं षोडशप्रकारा । निमित्तस्य वाच्यत्वगम्यत्वाभ्यां द्वैविध्यं वाच्योत्प्रेक्षायामेव । प्रतीयमानोत्प्रेक्षायामिवाद्यनुपादाने निमित्तस्य चाप्रयोगे उत्प्रेक्षाया निरवलम्बनत्वात् । तथा जात्यादीनां स्वरूपेण हेतुरूपेण फलरूपेण चाध्यवसायविषयत्वे बहुविधत्वम् । वाच्योत्प्रेक्षायामपि हेतुफलयोरुत्प्रेक्षाविषयत्वे निमित्तस्योपादानमेव । तथा हि&mdash;यथा साध्ये ऽनुपात्ते साधनत्वेन निर्देशो नान्वयं पुष्णाति, तथा साधने ऽनुपात्ते साध्यत्वेन निर्देशो ऽपि । तयोरन्योन्यापेक्षित्वात् । हेतूत्प्रेक्षायां फलं निमित्तम् । तस्यानुपादाने कं प्रति फलत्वेन सङ्घटते । तथाहि&mdash;</p>
<p>प्रतापरुद्रनृपतेरपारे कीर्त्तिसागरे ।<br>
मग्ना दुरीशदुष्कीर्त्तिसङ्गादिव जगन्त्रयी ॥ विप्रुद्_८।७६ ॥</p>
<p>अत्रोत्प्रेक्षानिमित्तस्य मज्जनस्यानुपादाने सङ्गादिति हेतूत्प्रेक्षा न शोभामावहति । यथा वा&mdash;</p>
<p>जयश्रीवासपद्मस्य विकासायेव भानुमान् ।<br>
प्रतिबिम्बमिषात् खड्गं प्रविशत्यन्ध्रभूभुजः ॥ विप्रुद्_८।७७ ॥</p>
<p>अत्रोत्प्रेक्षानिमित्तस्य भानुमत्प्रवेशस्यानुपादाने जयश्रीवासकमलविकासायेवेति फलोत्प्रेक्षणमसमीचीनम् । अतः स्वरूपोत्प्रेक्षायामेव निमित्तस्योपादानानुपादानाभ्यां द्वैविध्यम् । अतश्चेत्थं वाच्योत्प्रेक्षाया भेदगणना ।</p>
<p>उपात्तगुणनिमित्तजातिभावस्वरूपोत्प्रेक्षा । १ ।</p>
<p>उपात्तगुणनिमित्तजात्यभावस्वरूपोत्प्रेक्षा । २ ।</p>
<p>उपात्तक्रियानिमित्तिजातिभावस्वरूपोत्प्रेक्षा । ३ ।</p>
<p>उपात्तक्रियानिमित्तजात्यभावस्वरूपोत्प्रेक्षा । ४ ।</p>
<p>अनुपात्तनिमित्तिजातिभावस्वरूपोत्प्रेक्षा । ५ ।</p>
<p>अनुपात्तनिमित्तिजात्यभावस्वरूपोत्प्रेक्षा । ६ ।</p>
<p>उपात्तगुणनिमित्तजातिभावहेतूत्प्रेक्षा । ७ ।</p>
<p>उपात्तगुणनिमित्तजात्यभावहेतूत्प्रेक्षा । ८ ।</p>
<p>उपात्तक्रियानिमित्तजातिभावहेतूत्प्रेक्षा । ९ ।</p>
<p>उपात्तक्रियानिमित्तजात्यभावहेतूत्प्रेक्षा । १० ।</p>
<p>उपात्तगुणनिमित्तजातिभावफलोत्प्रेक्षा । ११ ।</p>
<p>उपात्तगुणनिमित्तजात्यभावफलोत्प्रेक्षा । १२ ।</p>
<p>उपात्तक्रियानिमित्तजात्यभावफलोत्प्रेक्षा । १३ ।</p>
<p>एवं चतुर्दशभेदा जात्युत्प्रेक्षा ।</p>
<p>अनेनैव क्रमेण गुणक्रियाद्रव्योत्प्रेक्षापि परिगणनीया ।</p>
<p>एवं च वाच्योत्प्रेक्षायाः षट्पञ्चाशद् भेदाः ।</p>
<p>प्रतीयमानोत्प्रेक्षायस्त्वष्टाचत्वारिंशद् भेदाः ।</p>
<p>अत्र स्वरूपोत्प्रेक्षायामपि निमित्तोपादाननियमात् निमित्तस्य गम्यत्वे गुणरूपत्वेन क्रियारूपत्वेन च चारुत्वविशेषाभावादेक एव भेदो गण्यते ।</p>
<p>गुणक्रिययोरुत्प्रेक्षाविषयत्वमुत्प्रेक्षानिमित्तत्वं<br>
चाभ्युपगतम् ।</p>
<p>प्राचामलङ्कारप्रबन्धेषु षण्णवतिभेदोत्प्रेक्षेति गणनामात्रम् ।</p>
<p>चारुत्वातिशयस्तु षट्पञ्चाशत् एव भेदानाम् ।</p>
<p>तत्र यथासम्भवमुदाहरणानि ।</p>
<p>उपात्तगुणनिमित्तजातिभावस्वरूपोत्प्रेक्षा यथा&mdash;</p>
<p>कीर्त्तिः काकतिवीररुद्रनृपतेः सिंहासनाध्यासिनः<br>
प्राचां भूमिभुजां यशः पिदधती कोटीन्दुतुल्यद्युतिः ।<br>
रक्षादक्षिणराजलाभजनितामन्दप्रमोदोत्थिता<br>
त्रैलोक्याट्टहसप्रभेव ककुभां प्रान्तेषु विद्योतते ॥ विप्रुद्_८।७८ ॥</p>
<p>अत्र प्रभाशब्दो जातिवचनः । त्रैलोक्याट्टहसप्रभायाः कविप्रौढोक्तिसिद्धत्वान्नोपमाशङ्कावकाशः ।</p>
<p>उपात्तक्रियानिमित्तजातिभावस्वरूपोत्प्रेक्षा यथा&mdash;</p>
<p>वीरस्य रुद्रनृपतेः प्रियवल्लभस्य<br>
राज्याभिषेकसलिलैः सरसीकृतायाः ।<br>
सद्यः समुच्छ्वसितसान्द्रपरागरेखाः<br>
क्षोण्याः प्रमोदपुलकाङ्कुरमञ्जरीव ॥ विप्रुद्_८।७९ ॥</p>
<p>अत्र पुलकाङ्कुरमञ्जरीवेत्युत्प्रेक्षायां सरसीकरणं क्रियारूपं निमित्तम् ।</p>
<p>अनुपात्तनिमित्तिजातिभावस्वरूपोत्प्रेक्षा यथा&mdash;</p>
<p>प्रतापरुद्रस्य नखेन्दुकान्तिः प्रणामभाजां पदयोर्नृपाणाम् ।<br>
ललाटलग्ना विधिनिर्मिताया वर्णावलेर्वाचनदीपिकेव ॥ विप्रुद्_८।८० ॥</p>
<p>अत्र दीपिकेवेति जातिवचनाज्जातिरुत्प्रेक्ष्यते ।</p>
<p>उपात्तगुणनिमित्तजात्यभावस्वरूपोत्प्रेक्षा यथा&mdash;</p>
<p>प्रतापरुद्रस्य गुणामृतोर्मिधौता विराजन्त्यमलीकृताङ्गाः ।<br>
प्रक्षालितात्युद्धतभूमिपालाः खड्गाम्बुभिः स्वच्छतरा भवन्ति ॥ विप्रुद्_८।८१ ॥</p>
<p>अनुपात्तनिमित्तजात्यभावस्वरूपोत्प्रेक्षा यथा&mdash;</p>
<p>दिशां जेतुर्विश्वप्रसृतमहसो रुद्रनृपतेर्-<br>
जयप्रस्थानोद्यत्करितुरगसम्मर्दजनितम् ।<br>
रजः कृत्वा ग्रस्तप्रतिबलमसूर्यामिव दिवं<br>
प्रतापाख्यान् अन्यान् दिशि दिशि विधत्ते दिनकरान् ॥ विप्रुद्_८।८२ ॥</p>
<p>अत्रासूर्यामिति जात्यभावः । जातिहेतूत्प्रेक्षा यथा&mdash;</p>
<p>उदाररीत्या भुजया प्रतापरुद्रस्य विश्वैकदुरन्धरस्य ।<br>
विश्वम्भरा कोमलशय्ययेव विस्मारिता गोत्रमहीध्रवासम् ॥ विप्रुद्_८।८३ ॥</p>
<p>अत्र शय्येवेति जातिहेतुत्वम् । जात्यभावहेतूत्प्रेक्षा यथा&mdash;</p>
<p>भूमेरकल्पवृक्षत्वादिति धाता विचिन्तयन् ।<br>
सृष्टवान् काकतीशानं निर्व्याजत्यागवैभवम् ॥ विप्रुद्_८।८४ ॥</p>
<p>अत्राकल्पवृक्षत्वादिति जात्यभावस्य हेतुत्वम् ।</p>
<p>जातिफलोत्प्रेक्षा यथा&mdash;<br>
नूनं विश्वम्भराधारस्तम्भीभवितुमायतौ ।<br>
वीररुद्रनरेन्द्रस्य भुजावाजानुलम्बिनौ ॥ विप्रुद्_८।८५ ॥</p>
<p>अत्र स्तम्भीभवितुमिति जातेः फलत्वम् ।</p>
<p>जात्यभावफलोत्प्रेक्षा यथा&mdash;</p>
<p>पशूनवध्यानालोक्य शत्रवः काकतीशितुः ।<br>
प्रायेणामानुषत्वाय तृणवृत्तिं समाश्रिताः ॥ विप्रुद्_८।८६ ॥</p>
<p>अत्रामानुषत्वायेति जात्यभावस्य फलत्वम् ।</p>
<p>क्रियास्वरूपोत्प्रेक्षा यथा&mdash;</p>
<p>श्रीकाकतीयनृपतेर्द्विषदङ्गनानां<br>
श्वासोर्मिभिः सपदि मर्मरितान्तरालाः ।<br>
तासां निवासविषये कृतयाचनानां<br>
प्रत्युत्तराणि ददतीव मरौ वनान्ताः ॥ विप्रुद्_८।८७ ॥</p>
<p>क्रियास्वरूपाभावोत्प्रेक्षा यथा&mdash;</p>
<p>विमुखे सति काकतिक्षितीन्द्रे वनसीमापि कठोरकण्टकाग्रा ।<br>
चिकुरेषु विकर्षति प्रतीशान् अददानेव निजान्तरप्रवेशम् ॥ विप्रुद्_८।८८ ॥</p>
<p>अत्राददानेति क्रियास्वरूपाभावः । क्रियाहेतूत्प्रेक्षा यथा&mdash;</p>
<p>राज्ञां गर्वाङ्कुरोद्भेदाः परिम्लाना दिने दिने ।<br>
काकतीन्द्रप्रतापार्कतीव्रोष्माभिभवादिव ॥ विप्रुद्_८।८९ ॥</p>
<p>अत्रभिभवादिवेति क्रियाहेतुत्वम् । (क्रियाहेत्वभावोत्प्रेक्षा यथा&mdash;</p>
<p>कपोलफलकावस्याः कथं भूत्वा तथाविधौ ।<br>
अपश्यन्ताविवान्योन्यमीदृशीं क्षामतां गतौ ॥ विप्रुद्_८।९० ॥</p>
<p>क्रियाफलोत्प्रेक्षा यथा&mdash;</p>
<p>दम्भोलिसंरम्भमहाजिगोपः प्रस्थानभेरीनिनदो ऽन्ध्रभर्तुः ।<br>
लीनानिवान्वेष्टुमरातिवर्गान् विगाहते शैलगुहान्तराणि ॥ विप्रुद्_८।९१ ॥</p>
<p>क्रियाभावफलोत्प्रेक्षा यथा&mdash;</p>
<p>सीमाद्रिकुञ्जेषु विहारभाजः सिद्धाङ्गना कल्पितचन्द्रिकार्धान् ।<br>
श्रीवीररुद्रस्य यशोविलासान् गायन्त्यसंस्प्रष्टुमिवान्धकारम् ॥ विप्रुद्_८।९२ ॥</p>
<p>अत्रासंस्प्रष्टुमिवेति क्रियाभावस्य फलत्वम् ।</p>
<p>गुणस्वरूपोत्प्रेक्षा यथा&mdash;</p>
<p>चकास्ति काकतीन्द्रस्य कृपालोकनविभ्रमः ।<br>
प्रकृतिष्वपि सर्वासु प्रसाद इव मूर्तिमान् ॥ विप्रुद्_८।९३ ॥</p>
<p>गुणाभावस्वरूपोत्प्रेक्षा यथा&mdash;</p>
<p>प्रतापरुद्रस्य महाभिषेकपयः कणैः शीतलिताखिलाङ्गा ।<br>
प्रशान्तभारार्तफणीन्द्रगाढश्वासानिलोष्मेव विभाति पृथ्वी ॥ विप्रुद्_८।९४ ॥</p>
<p>अत्र प्रशान्तोष्मेति गुणाभावः । गुणहेतूत्प्रेक्षा यथा&mdash;</p>
<p>जयश्रियामाश्रयतामुपेतः (ति) श्रीवीररुद्रस्य रणे कृपाणः ।<br>
जयश्रियं वैरिमहीपतीनां समुत्सुको हर्तुमसूययेव ॥ विप्रुद्_८।९५ ॥</p>
<p>अत्रासूययेवेति गुणस्य हेतुत्वम् । गुणाभावहेतूत्प्रेक्षा यथा&mdash;</p>
<p>जाता वयं सम्प्रति वीररुद्रनरेन्द्रगम्भीरिमगुल्फदन्घाः ।<br>
इत्यप्रमोदादिव जीवनेषु मालिन्यमम्भोनिधयो भजन्ति ॥ विप्रुद्_८।९६ ॥</p>
<p>अत्राप्रमोदादिवेति गुणाभावस्य हेतुत्वम् । गुणफलोत्प्रेक्षा यथा&mdash;</p>
<p>आशिषां विषधूम्राणां नैर्मल्यार्थमिवोत्सुकाः ।<br>
भुजङ्ग्यः काकतीन्द्रस्य गुणान् गातुं सुधामुचः ॥ विप्रुद्_८।९७ ॥</p>
<p>अत्र नैर्मल्यार्थमिति गुणस्य फलत्वम् । गुणाभावफलोत्प्रेक्षा यथा&mdash;</p>
<p>अरण्यवासार्जितबान्धवासु मृगीष्ववैरार्थमिवाशरण्याः ।<br>
त्रिलिङ्गदेशेश्वरवैरिनार्यः पराङ्मुखा लोचनविभ्रमेषु ॥ विप्रुद्_८।९८ ॥</p>
<p>अत्रावैरार्थमिति गुणाभावस्य फलत्वम् । द्रव्यस्वरूपोत्प्रेक्षा यथा&mdash;</p>
<p>न नित्यमस्मिन् परिपूर्णतेति त्यक्त्वा नभः क्षोणितलावतीर्णः ।<br>
आनन्दयन्निन्दुरिव स्वधाम्ना विभाति लोके नवकाकतीन्द्रः ॥ विप्रुद्_८।९९ ॥</p>
<p>द्रव्यस्वरूपाभावोत्प्रेक्षा यथा&mdash;</p>
<p>अनन्यसाधारणदानशौण्डे सद्यः कृतार्थीभवदर्थिसार्थे ।<br>
श्रीकाकतीन्द्रे भुवि राजमाने द्यौः पारिजातेन विनाकृतेव ॥ विप्रुद्_८।१०० ॥</p>
<p>अत्र दिवः पारिजाताभाव उत्प्रेक्ष्यते । द्रव्यहेतूत्प्रेक्षा यथा&mdash;</p>
<p>प्रतापरुद्रदेवेन क्ष्माभृत्पक्षविजृम्भितम् ।<br>
समुन्मूलितमामूलादपरेणेव वज्रिणा ॥ विप्रुद्_८।१०१ ॥</p>
<p>द्रव्यहेत्वभावोत्प्रेक्षा यथा&mdash;</p>
<p>काकतीयप्रतापोष्मविलीनाङ्गेन मेरुणा ।<br>
असुवर्णाचलेनेव विरिञ्चिर्व्याकुलीकृतः ॥ विप्रुद्_८।१०२ ॥</p>
<p>अत्रासुवर्णाचलेनेति हेत्वभावः । द्रव्यफलोत्प्रेक्षा यथा&mdash;</p>
<p>दुग्घार्णवशतायेव कैलासाचलकोटये ।<br>
नूनं प्रतापरुद्रेण यशो दिक्षु प्रसारितम् ॥ विप्रुद्_८।१०३ ॥</p>
<p>अत्र दुग्घार्णवशतायेति द्रव्यस्य फलत्वम् ।</p>
<p>द्रव्याभावफलोत्प्रेक्षा यथा&mdash;</p>
<p>वीररुद्रनरेन्द्रस्य जयप्रस्थानसम्भवम् ।<br>
रजः पिहितदिग्गोलं निराकाशमिव स्थितम् ॥ विप्रुद्_८।१०४ ॥</p>
<p>अत्र निराकाशमित्याकाशाभावाय इत्यर्थः । एवं भेदान्तरं यथासम्भवमुदाहार्यम् ।</p>
<p>इत्यौपम्यगर्भालङ्कारविवेचनम् ।</p>
<p>[विइइ।१२-अतिशयौक्त्यलङ्कारः]</p>
<p>अतिशयोक्त्यलङ्कारः ।</p>
<p>विषयस्यानुपादानाद्विषय्युपनिबध्यते ।<br>
यत्र सातिशयोक्तिः स्यात् कविप्रौढोक्तिजीविता ॥ विप्रुद्_८।१०५ ॥</p>
<p>यत्र कविप्रौढोक्त्या विषयतिरोधानेन विषयी निबध्यते सातिशयोक्तिः । तस्याश्चातुर्विध्यम्&mdash;भेदे ऽभेदः, अभेदे भेदः, सम्बन्धे ऽसम्बन्धः, असम्बन्धे सम्बन्धश्चेति । कार्यकारणयोः पौर्वापर्यविपर्ययरूपा त्वनध्यवसायमूलत्वाद् व्यतिरिक्तैव । किं तु प्रौढोक्तिमूलत्वादतिशयोक्तिरिति कथ्यते । तत्र भेदे ऽभेदो यथा&mdash;</p>
<p>स्थाने कल्पतरुर्जातः काकतीयकुलोदधेः ।<br>
लक्ष्मीपतिरसौ चित्रं मर्त्यलोकमहोत्सवः ॥ विप्रुद्_८।१०६ ॥</p>
<p>अत्र प्रतापरुद्रकल्पवृक्षयोरभेदाध्यवसायः । अभेदे भेदो यथा&mdash;</p>
<p>औन्नत्यं महदन्यदेव महितः को ऽप्येष गम्भीरिमा<br>
काप्यन्या सरणिः प्रतापयशसोरन्यैव बाह्वोः प्रथा ।<br>
सर्वं नूतनमेव रुद्रनृपतेर्जाने न तन्निर्मितौ<br>
सामग्री चतुराननेन कियती कीदृक्क्रमा कल्पिता ॥ विप्रुद्_८।१०७ ॥</p>
<p>अत्रौन्नत्यादेर्वास्तवाभेदे ऽपि भेदः कल्पितः । ततः स्वतः सिद्धकविप्रौढोक्तिसिद्धयोरौन्नत्ययोर्भेदे ऽपि अभेदाध्यवसायः ।</p>
<p>सम्बन्धे ऽसम्बन्धो यथा&mdash;</p>
<p>शिला चिन्तारत्नम्, तरुरमरशाखी, पशुरसौ<br>
वियद्धेनुः, सर्वं जगदपि तथा दोषविधुरम् ।<br>
न सृष्टिवैधात्रो तदिह चतुरश्रीः कथमियं<br>
स्पृशेद्देवं रुद्रं सकलगुणसाम्राज्यनिलयम् ॥ विप्रुद्_८।१०८ ॥</p>
<p>अत्र विधातृसृष्टिसम्बन्धे ऽप्यसम्बन्ध उक्तः । अतीतब्रह्मसृष्टिनेश्वरेणात्राभेदाध्यवसायः । असम्बन्धे सम्बन्धो यथा&mdash;</p>
<p>ब्रह्मन् ! मेरुगिरौ कृते ऽपि किमिदं नैवंविधास्ते मुदः<br>
स्वामिन् ! सत्यमधिक्रियाद्य फलिता यद्वीररुद्रः कृतः ।<br>
मिथ्या किं नु विकत्थसे त्रिजगतस्त्राणाय मत्प्रार्थितः<br>
शम्भुः क्ष्मामवतीर्णवानिति कथा जाता हरिब्रह्मणोः ॥ विप्रुद्_८।१०९ ॥</p>
<p>अत्र हरिब्रह्मणोरेवंविधगोष्ट्यसम्बन्धे ऽपि सम्बन्ध उक्तः । शम्भुना सह काकतीन्द्रस्याभेदाध्यवसायः । कार्यकारणयोः पौर्वापर्यविपर्ययरूपातिशयोक्तिर्यथा&mdash;</p>
<p>मातः ! कथं काकतिनाथदृष्टेरग्रेसराः कामशराः पतन्ति ।<br>
तद्रूपलावण्यजितः स्मरो ऽपि नूनं गतः किङ्करताममुष्य ॥ विप्रुद्_८।११० ॥</p>
<p>अत्र कार्यभूतस्य स्मरशरपातस्य कारणभूतात् प्रियदृष्टिपातात् पूर्वकालत्वमुक्तम् ।</p>
<p>[विइइ।१३-सहोक्त्यलङ्कारः]</p>
<p>सहोक्त्यलङ्कारः ।</p>
<p>अथोक्तिसाम्यालङ्कारनिरूपणे ऽतिशयोक्तिहेतुका<br>
सहोक्तिर्निरूप्यते ।</p>
<p>सहार्थेनान्वयो यत्र भवेदतिशयोक्तितः ।<br>
कल्पितौपम्यपर्यन्ता सा सहोक्तिरितीष्यते ॥ विप्रुद्_८।१११ ॥</p>
<p>यत्र भेदे ऽभेदरूपया कार्यकारणपौर्वापर्यविपर्ययरूपया वातिशयोक्त्या एकस्य प्राधान्येनान्वये ऽपरस्य सहार्थेन</p>
<p>सम्बन्धे उपमानोपमेयभावः कल्प्यते तत्र सहोक्तिः । प्राकरणिकाप्राकरणिकविषयत्वादुपमानोपमेयभावस्य सहार्थसम्बन्धेन द्वयोरपि प्रकृतत्वान्न तदात्मता ।</p>
<p>कार्यकारणपौर्वापर्यविपर्ययरूपातिशयोक्तिमूला सहोक्तिर्यथा-</p>
<p>अन्ध्रक्षमाभृत्सुभटासिधारा रणेषु नीलोत्पलपत्रभासः ।<br>
पतन्ति कण्ठेष्वरिभूपतीनां साकं सुरस्त्रीजनमुक्तमाल्यैः ॥ विप्रुद्_८।११२ ॥</p>
<p>अत्र कृपाणपतनोत्तरकालभाविनो दिव्यमाल्यपतनस्य सहकालत्वमुक्तमिति पौर्वापर्यविपर्ययः । भेदे ऽभेदरूपातिशयोक्तिः श्लेषगर्भाभेदाध्यवसायरूपा चारुत्वातिशयहेतुः । तन्मूला यथा&mdash;</p>
<p>दिने दिने रुद्रनराधिपस्य प्रतापलक्ष्मीरुदयं प्रयाति ।<br>
प्रकाशिताशेषदिगन्तराला विवस्वता सार्धमनिन्द्यभासा ॥ विप्रुद्_८।११३ ॥</p>
<p>अत्रोदयं प्रयातीति श्लेषेणोदयपर्वताभ्युदययोरभेदाध्यवसायः ।</p>
<p>[विइइ।१४-विनोक्त्यलङ्कारः]</p>
<p>विनोक्त्यलङ्कारः ।</p>
<p>अथ सहोक्तिप्रतिपक्षरूपा विनोक्तिर्निरूप्यते ।</p>
<p>विना सम्बन्धि यत्किञ्चिद्यत्रान्यस्य पराभवेत् ।<br>
अरम्यता रम्यता वा सा विनोक्तिरिति स्मृता ॥ विप्रुद्_८।११४ ॥</p>
<p>यत्र कस्यचिदसन्निधानाद्वस्तु रम्यमरम्यं वा भवेत् सा विनोक्तिः । सा द्विविधा&mdash;अरम्यता, रम्यता चेति । अरम्यता यथा&mdash;</p>
<p>प्रतापरुद्रदेवस्य गुणवर्णनया विना ।<br>
कीदृशी काव्यरचना संशृणुध्वं कवीश्वराः ॥ विप्रुद्_८।११५ ॥</p>
<p>अत्र प्रतापरुद्रगुणवर्णनेन विना काव्यश्रियो ऽशोभनत्वमुक्तम् । अनेन काव्यशोभामिच्छद्भिः कविभिः प्रतापरुद्रगुणा वर्णयितव्या इति विधिरेव प्रकाश्यते । रम्यता यथा&mdash;</p>
<p>कलापूर्णे नित्यं जयति जगतीन्दौ त्रिजगतो<br>
वपुष्मत्यानन्दे विमलविभवे रुद्रनृपतौ ।<br>
विना लक्ष्म प्राप्य प्रतिदिवसपूर्णां निजतनुं<br>
प्रकाशः स्यादिन्दुर्यदि दिवि भवेत् सो ऽपि सुभगः ॥ विप्रुद्_८।११६ ॥</p>
<p>अत्र प्रतापरुद्रे चन्द्रमसः कलङ्केन विना शोभनत्वमुक्तम् । सकलगुणशालिनः प्रतिपक्षस्य पुरस्तात् तादृशगुणवत्तयैव रम्यता, नान्यथेति ।</p>
<p>[विइइ।१५-समासोक्त्यलङ्कारः]</p>
<p>समासोक्त्यलङ्कारः ।</p>
<p>विशेषणानां<br>
तौल्येन यत्र प्रस्तुतवर्तिनाम् ।</p>
<p>अप्रस्तुतस्य गम्यत्वं सा समासोक्तिरिष्यते ॥ विप्रुद्_८।११७ ॥</p>
<p>यत्र प्रकृतविशेषणसाम्यादप्रस्तुतं गम्यते सा समासोक्तिः । तत् त्रिविधम्&mdash;श्लिष्टविशेषणसाम्यम्, साधारणम्, औपम्यगर्भं चेति ।</p>
<p>श्लिष्टविशेषणसाम्यं यथा&mdash;</p>
<p>सद्यो विश्लथमेखलां पुलकितामृज्वीं तनुं बिभ्रती<br>
रागादन्ध्रपतेः कृपाणलतिका गृह्णाति कण्ठेष्वरीन् ।<br>
तद्योगादनुरक्तभावविवशाः सम्मीलिताक्षाश्चिरं<br>
शून्यान्तः करणा भजन्ति खलु ते भावस्थितिं कामपि ॥ विप्रुद्_८।११८ ॥</p>
<p>अत्र विश्लथमेखला पुलकितामिति श्लिष्टविशेषणमहिम्ना कृपाणलतिकाया नायिकात्वप्रतीतिः । अनुरक्तभावविवशा इत्यादिविशेषणद्वारा रिपूणां नायकत्वप्रतीतिः । साधारणविशेषणेन यथा&mdash;</p>
<p>वीतव्रीडमपास्तमानमुदयद्वैस्वर्यमाविर्भवत्-<br>
स्वेदं निर्भरगात्रवेपथु मिलन्मूर्च्छं गलद्बाष्पकम् ।<br>
सञ्जातप्रलयं च काकतिममीनाथ ! स्मरोद्वेजिता<br>
भूपाः शैलगुहासु यान्ति विजनं भीत्या समालिङ्गिताः ॥ विप्रुद्_८।११९ ॥</p>
<p>अत्र शृङ्गारभयानकसाधारणविशेषबलाद् भीत्या समालिङ्गिता इति नृपाणां नायकत्वप्रतीतिः । औपम्यगर्भविशेषणेन यथा&mdash;</p>
<p>भृतात्मा गुणरत्नौघैः पूर्णः सौजन्यवारिणा ।<br>
प्रतापरुद्रनृपतिर्धत्ते विश्वम्भराश्रियम् ॥ विप्रुद्_८।१२० ॥</p>
<p>अत्र समासोक्तौ सर्वत्र व्यवहारसमारोप एव जीवितम् । स चतुर्विधः । लौकिके वस्तुनि लौकिकव्यवहारसमारोपः, शास्त्रीयवस्तुव्यवहारसमारोपश्चेति द्विविधः ; तथा शास्त्रीयवस्तुनि शास्त्रीयवस्तुव्यवहारसमारोपः, लौकिकवस्तुव्यवहारसमारोपश्चेति । एवं चतुर्विधः । यथाक्रममुदाहरणानि ।</p>
<p>सप्ताङ्गस्फुरदुद्दामदानलक्ष्मीविराजितः ।<br>
प्रतापरुद्रो भद्रात्मा तनुते सार्वभौमताम् ॥ विप्रुद्_८।१२१ ॥</p>
<p>अत्र लौकिके प्रकृतवस्तुनि लौकिकस्य सार्वभौमनामधेयस्य दिग्गजस्य व्यवहारप्रतीतिः । तथा&mdash;</p>
<p>गुरुप्रमाणेन निजेन सद्यस्तिरस्कृतोद्यत्प्रतिपक्षहेतौ ।<br>
प्रतापरुद्रस्य समित्युदग्रे खड्गे महत्खण्डनपण्डितत्वम् ॥ विप्रुद्_८।१२२ ॥</p>
<p>अत्र लौकिके खड्गे तर्कशास्त्रप्रसिद्धवस्तुव्यवहारसमारोपः ।</p>
<p>तथा&mdash;</p>
<p>अपूर्वार्थश्लाघागुरुभणितसारस्यपदवी<br>
श्रुतिग्राह्यं तत्त्वं किमपि कलयन्ती प्रतिपदम् ।<br>
प्रबन्धश्रीर्वीरक्षितिभुजि कवीनां विजयते<br>
बुधश्रेणी यस्यां निपुणमधिकर्तुं प्रभवति ॥ विप्रुद्_८।१२३ ॥</p>
<p>अत्रालङ्कारशास्त्रीये वस्तुनि तन्त्रशास्त्रप्रसिद्धवलस्तुव्यवहारसमारोपः ।</p>
<p>तथा&mdash;</p>
<p>सालङ्कारा<br>
लसद्वर्णा सगुणा रसनिर्भरा ।</p>
<p>भावानुबन्धिनी भाति भारती काकतीश्वरे ॥ विप्रुद्_८।१२४ ॥</p>
<p>अत्रालङ्कारशास्त्रीये वस्तुनि भारत्याख्ये लौकिकनायिकाव्यवहारसमारोपः । समासोक्तौ विशेषणविशेष्ययोर्द्वयोरुपादानाभावाच्छ्लेषाद्विशेषः ।</p>
<p>[विइइ।१६-वक्रोक्त्यलङ्कारः]<br>
वक्रोक्त्यलङ्कारः ।</p>
<p>अन्येषामप्यलङ्काराणामुक्तिसाम्ये ऽपि श्लेषगर्भत्वविशेषात् वक्रोक्तिरुच्यते&mdash;</p>
<p>अन्यथोक्तस्य वाक्यस्य काक्वा श्लेषेण वा भवेत् ।<br>
अन्यथा योजनं यत्र सा वक्रोक्तिर्निगद्यते ॥ विप्रुद्_८।१२५ ॥</p>
<p>यत्र कयाचिद्विवक्षया प्रयुक्तस्य वाक्यस्य अन्यथा विवक्षया योजना क्रियते सा वक्रोक्तिः । उक्तिवक्रत्वे कथञ्चित् सम्भवत्यप्येवंविधलक्षणाभावात् सर्वालङ्कारेभ्यो भिद्यते । काक्वा यथा&mdash;<br>
बहुवऌऌअहो खु राआ सहि तस्स सिरिम्मि णिभ्भरासत्ती ।<br>
णूणा सिरिए वि तुमं अप्पाणं किं णु ऌअहुवसि ॥ विप्रुद्_८।१२६ ॥</p>
<p>(।बहुवल्लभः खलु राजा सखि तस्य श्रियां निर्भरासक्तिः ।<br>
न्यूना श्रियो ऽपि त्वमात्मानं किं नु लघयसि ॥)</p>
<p>अत्र त्वमपि श्रियो न्यूनगुणा न भवति । अतस्त्वय्यपि नृपतिरासक्त एव, किमित्यात्मानं लघूकरोषीति काक्वा</p>
<p>प्रतीयते । श्लेषेण यथा&mdash;</p>
<p>कस्ते सुन्दरि वर्तते हृदि सदा ? किमिन्दुर्न हि<br>
क्षोणीभृत्तिलकः; सुमेरुरयि किं ? नो रुद्रदेवो विभुः ।<br>
ईशः किं सखि ! सत्यमात्थ सुभगे ! त्वं गोत्रसारोद्भवे-<br>
त्याल्यां खल्वपहासवाचि विरहं किञ्चिद्वधूर्व्यस्मरत् ॥ विप्रुद्_८।१२७ ॥</p>
<p>[विइइ।१७-स्वभावोक्तिः]</p>
<p>अथ स्वभावोक्तिः ।</p>
<p>स्वभावोक्तिरसौ चारु यथावद्वस्तुवर्णनम् ॥ विप्रुद्_८।१२८ ॥</p>
<p>यत्र चारुतया वस्तुनो यथावद्वर्णनं निबध्यते सा स्वभावोक्तिः ।</p>
<p>यथा&mdash;</p>
<p>मदश्च्युता नर्तितकर्णतालमुद्धूतमूर्ध्ना त्रिपदस्थितेन ।<br>
लोलाग्रहस्तेन गजेन जातो नित्योत्सवः काकतिवीररुद्रः ॥ विप्रुद्_८।१२९ ॥</p>
<p>[विइइ।१८-व्याजोक्त्यलङ्कारः]</p>
<p>व्याजोक्त्यलङ्कारः ।</p>
<p>अथोक्तिसाम्याद् व्याजोक्तिरुच्यते ।</p>
<p>व्याजोक्तिः सा समुद्भूतं वस्तु यत्र निगूह्यते ॥ विप्रुद्_८।१३० ॥</p>
<p>यत्र प्रकाशं वस्तु साम्यगर्भत्वेन निगूहनार्हत्वात् केनचित् व्याजेन प्रच्छाद्यते सा व्याजोक्तिः । यथा&mdash;</p>
<p>क्षोणीपाणिग्रहणसमये सम्मदाद्रोमहर्षे<br>
सर्वाङ्गीणे नृपतितिलकः काकतीयान्वयेन्दुः ।<br>
धीरोदात्तः शिशिरसलिलैः किं नु राज्याभिषेकः<br>
कर्तव्यः स्यादिति मृदु हसन् वीक्षते मन्त्रिवृद्धान् ॥ विप्रुद्_८।१३१ ॥</p>
<p>अत्र क्षोणीपाणिग्रहणजनितं रोमहर्षणं धीरोदात्ततया प्रतापरुद्रदेवेन महाभिषेकसलिलशैत्यव्याजेन प्रच्छादयता मन्त्रिणो वीक्ष्यन्ते ।</p>
<p>[विइइ।१९-मीलनालङ्कारः]</p>
<p>मीलनालङ्कारः ।</p>
<p>व्याजोक्त्युत्तरं किञ्चित्साम्यान्मीलनमुच्यते ।<br>
मीलनं वस्तुना यत्र वस्त्वन्तरनिगूहनम् ॥ विप्रुद्_८।१३२ ॥</p>
<p>यत्र वस्तुना वस्त्वन्तरं प्रच्छादितं भवति स मीलनालङ्कारः । स द्विविधः&mdash;सहजेनागन्तुकतिरोधानम्, आगन्तुकेन सहजतिरोधानं चेति । यथाक्रममुदाहरणे&mdash;</p>
<p>उग्रैः काकतिवीररुद्रनृपतेर्देर्दण्डविस्फूर्जितैर्-<br>
युद्धप्राङ्गणवर्जितेषु पतिषु क्वापि प्रलीनात्मसु ।<br>
विष्वक्तीव्रतरस्मरज्वरजुषामङ्गे द्विषद्योषितां<br>
सङ्क्रान्तो ऽपि न लक्ष्यते पथि महानूष्मा चिरं मारवः ॥ विप्रुद्_८।१३३ ॥</p>
<p>अत्र सहजेन रिपुकामिनीगतेन स्मरानलोष्मणा मार्गवशादागन्तुको मरूष्मा तिरोधीयते । तथा&mdash;</p>
<p>प्रतापरुद्रस्य भुजप्रभावादन्तर्भयाद् भूमिभुजामजस्रम् ।<br>
स्वेदाश्रुकम्पाद्युदये ऽप्यनङ्गगोष्ठ्यां स्त्रियः प्रेम्णि न विश्वसन्ति ॥ विप्रुद्_८।१३४ ॥</p>
<p>अत्र भयजनितेन कम्पादिनाऽगन्तुकेन सहजस्य प्रेमजनितस्य कम्पादेस्तिरोधानम् ।</p>
<p>[विइइ।२०-सामान्यालङ्कारः]</p>
<p>सामान्यालङ्कारः ।</p>
<p>सामान्यं गुणसाम्येन यत्र वस्त्वन्तरैकता ॥ विप्रुद्_८।१३५ ॥</p>
<p>यत्र एवस्य वस्तुनो गुणसाम्येन वत्स्वन्तरैकात्म्यं भवति, स सामान्यालङ्कारः । यथा&ndash;</p>
<p>कैलासदुग्धार्णवयानहंसेष्वलक्षितेष्वन्ध्रनरेन्द्रकीर्त्तौ ।<br>
त्रयः पुमांसः प्रथमे स्मयन्ते स्वसेवकान् सम्भ्रमतो विलोक्य ॥ विप्रुद्_८।१३६ ॥</p>
<p>अत्र प्रतापरुद्रकीर्त्त्यां जगत्सु विजृम्भितायां कैलासप्रभृतीनां विमलवस्तूनां तदैकात्म्यम् ।</p>
<p>[विइइ।२१-तद्गुणालङ्कारः]</p>
<p>तद्गुणालङ्कारः ।</p>
<p>इतरगुणसन्निधानातिशयसाम्यात् तद्गुण उच्यते ।<br>
तद्गुणः स्वगुणत्यागादन्योत्कृष्टगुणाहृतिः ॥ विप्रुद्_८।१३७ ॥</p>
<p>यत्र न्यूनं<br>
स्वगुणं विहाय सन्निहितवस्तुनः सकाशादुत्कृष्टगुणः स्वीक्रियते स तद्गुणालङ्कारः । यथा&mdash;</p>
<p>प्रतापरुद्रदेवाङ्घ्रिनखज्योत्स्नाविजृम्भितैः ।<br>
नमन्नृपतिमाणिक्यमौलयः शुचयः कृताः ॥ विप्रुद्_८।१३८ ॥</p>
<p>अत्र प्रणमतां भूपतीनां पद्मरागमुकुटाः स्वां शोणप्रभां मुक्त्वा काकतिवीररुद्रपदनखज्योत्स्नागतं धवलिमानमुद्वहन्ति स्म ।</p>
<p>[विइइ।२२-अतद्गुणालङ्कारः]</p>
<p>अतद्गुणालङ्कारः ।</p>
<p>तत्प्रातिपक्ष्यादतद्गुणो निरूप्यते ।</p>
<p>सति हेतावन्यगुणास्वीकारः स्यादतद्गुणः ॥ विप्रुद्_८।१३९ ॥</p>
<p>यत्र सन्निधानरूपे हेतौ सत्यप्यन्यगुणस्वीकारो नास्ति असावतद्गुणालङ्कारः । यथा&mdash;</p>
<p>ईशानं समया जगत्यटति तल्लीलाट्टहासोज्ज्वले<br>
दैत्यारिं परितस्तदङ्गविलसन्नीलद्युतिद्योतिते ।<br>
ब्रह्माणं निकषा च तत्तनुमिलत्स्वर्णप्रभाभास्वरे<br>
पुष्णन् रुद्रनरेन्द्रकीर्त्तिविभवः स्वामेव शुभ्रां छविम् ॥ विप्रुद्_८।१४० ॥</p>
<p>अत्र हरिहरविरिञ्चीनां समीपवर्तिषु जगत्सु तत्तन्नानाप्रभासमग्रेष्वपि निरन्तरं विहरमाणस्य प्रतापरुद्रयशसो निरङ्कुशः स्वकीय एव धवलिम् विजृम्भते ।</p>
<p>[विइइ।२३-विरोधालङ्कारः]</p>
<p>विरोधालङ्कारः ।</p>
<p>अतद्गुणे किञ्चित्प्रक्रान्तत्वाद् विरोधस्य विरोधालङ्कारो निरूप्यते ।<br>
आभासत्वे विरोधस्य विरोधालङ्कृतिर्मता ॥ विप्रुद्_८।१४१ ॥</p>
<p>यत्र प्रथममाभासतया प्रतीतो विरोधः पर्यवसाने परिह्रियते स विरोधालङ्कारः । तत्र जातेर्जात्यादिना सह विरोधे चत्वारो भेदाः । क्रियायाः क्रियागुणद्रव्यैः सह विरोधे त्रयो भेदाः । गुणस्य गुणद्रव्याभ्यां विरोधे द्वौ भेदौ । द्रव्यस्य द्रव्येण सह विरोधे एको भेदः । एवं दश विरोधे भेदाः । जातेर्जात्या क्रियया च विरोधो यथा&mdash;</p>
<p>पद्माकरो ऽपि विलसति नितरामजडाशयो ऽयमुर्वीशः ।<br>
विमलतरवारिधाराप्यासीद्वैरिक्षितीशतापकरी ॥ विप्रुद्_८।१४२ ॥</p>
<p>अत्र पूर्वार्धे जात्योर्विरोधः, कमलाकरो ऽप्यजडाशय इति विरोधात् । उत्तरार्धे जातिक्रिययोर्विरोधः, विमलतरवारिधारायाः सन्तापकरणविरोधात् । अत्र श्लेषमूलो विरोधः ।</p>
<p>जातेर्गुणद्रव्याभ्यां विरोधो यथा&mdash;</p>
<p>अमदः सार्वभौमो ऽपि भास्वानपि कलानिधिः ।<br>
वीररुद्रनरेन्द्रो ऽयमद्भुतानां विहारभूः ॥ विप्रुद्_८।१४३ ॥</p>
<p>अत्र सार्वभौमो ऽप्यमद इति जातिगुणयोर्विरोधः । भास्वानपि कलानिधिरिति जातिद्रव्ययोर्विरोधः । कलानिधेरेकत्वात् द्रव्यत्वम् । अत्रापि श्लेषमूलता । क्रियायाः क्रियया विरोधो यथा&mdash;</p>
<p>धर्मद्विषामर्थमुषां च भङ्गमुत्पादयन् काकतिवीररुद्रः ।<br>
त्रिवर्गसाधारणगोचरो ऽपि करोति कामद्विषि भावमार्द्रम् ॥ विप्रुद्_८।१४४ ॥</p>
<p>अत्र त्रिवर्गसाधारणवृत्तेर्धर्मार्थविरोधिषु भङ्गकरणं कामारौ स्नेहकरणं च विरुद्धम् । क्रियाया गुणद्रव्याभ्यां विरोधो यथा&mdash;</p>
<p>एष जिष्णुविहारो ऽपि गोत्रवात्सल्यलालसः ।<br>
करोति कमलोल्लासं राजाप्यन्ध्रनरेश्वरः ॥ विप्रुद्_८।१४५ ॥</p>
<p>अत्र जिष्णुविहारस्य गोत्रवात्सल्यमिति क्रियागुणयोर्विरोधः । कमलोल्लासं कुर्वन्नपि राजेति क्रियाद्रव्ययोर्विरोधः । अत्रापि श्लेषमूलतैव । गुणस्य गुणेन विरोधो यथा&mdash;</p>
<p>रज्जन्तो भुवणमिअं राएत्ति जए सलाहणिज्जो सि ।<br>
रुद्दणरिन्द ! कहं सा रत्ता वि अ पण्डुरा जाआ ॥ विप्रुद्_८।१४६ ॥</p>
<p>(रञ्जयन् भुवनमिदं राजेति यथा श्लाघनीयो ऽसि ।<br>
रुद्रनरेन्द्र ! कथं सा रक्तापि च पुण्डुरा जाता ॥)</p>
<p>अत्र रक्तत्वपाण्डुरत्वयोर्विहोधः । गुणस्य द्रव्येण विरोधो यथा&mdash;</p>
<p>ज्वलत्प्रतापरौद्रो ऽपि काकतीयनरेश्वरः ।<br>
भूत्वा जैवातृको भाति शश्वद्विश्वप्रियङ्करः ॥ विप्रुद्_८।१४७ ॥</p>
<p>अत्र प्रतापरौद्रो ऽपि जैवातृक इति गुणद्रव्ययोर्विरोधः ।</p>
<p>द्रव्यस्य द्रव्येण विरोधो यथा&mdash;</p>
<p>विभाति काकतीन्द्रो ऽयं रुद्रो ऽपि चतुराननः ।<br>
तथा च जिष्णुरित्येष कथ्यते पुरुषोत्तमः ॥ विप्रुद्_८।१४८ ॥</p>
<p>एवं दश भेदा दर्शिताः । अयमश्लेषेणापि भवति । यथा&mdash;</p>
<p>स्वभावशिशिरा दृष्टिरपि काकतिभूभुजः ।<br>
सर्वाङ्गतापिनी जाता प्रतिपक्षमहीभृताम् ॥ विप्रुद्_८।१४९ ॥</p>
<p>अत्र स्वभावशिशिरापि तापिनीति विरोधः ।</p>
<p>[विइइ।२४-विशेषालङ्कारः]</p>
<p>विशेषालङ्कारः ।</p>
<p>अथ विरोधगर्भालङ्कारा निरूप्यन्ते ।</p>
<p>आधाररहिताधेयमेकं चानेकगोचरम् ।<br>
अशक्यवस्तुकरणं विशेषालङ्कृतिस्त्रिधा ॥ विप्रुद्_८।१५० ॥</p>
<p>यत्राधारमन्तरेणाधेयो निबध्यते स एको विशेषः । एकस्यानेकगोचरत्वे द्वितीयो विशेषः । प्रकृतादशक्यवस्त्वन्तरकरणे तृतीयः । यथाक्रममुदाहरणानि&ndash;</p>
<p>नलनहुषदिलीपधर्मपुत्रप्रभृतिनरेश्वरसंश्रिता यशः श्रीः ।<br>
अनुदिनमधुनाभ्युपेत्य मैत्रीं विलसति काकतिवीररुद्रकीर्त्त्या ॥ विप्रुद्_८।१५१ ॥</p>
<p>अत्र प्राचां भूपतीनामाधारभूतानां तिरोधाने ऽप्याश्रितायाः कीर्त्तेरवस्थानम् । यथा च&mdash;</p>
<p>पश्यन्तो भयविह्वलाः प्रतिनृपाः पश्चात् पुरः पार्श्वयोर्<br>
रप्यन्तर्बहिरन्ध्रपार्थिवपतिं प्रोत्क्षिप्तकौक्षेयकम् ।<br>
निः सीनोत्बणधावनव्यतिकरप्रभ्रष्टदोरायुधाः<br>
शैलाच्छेलमटन्ति कम्पविलसद्गाम्भीर्यशौर्यश्रियः ॥ विप्रुद्_८।१५२ ॥</p>
<p>अत्र भयभ्रान्तानां शत्रुनृपतीनां प्रतापरुद्रनृपतिरेको ऽप्यनेकत्र प्रतीयते । तथा च&mdash;</p>
<p>अपारकरुणानिधेः सदसि वीररुद्रप्रभोः<br>
प्रसादमधुरक्रमा लगति यत्र दृष्टिर्जने ।<br>
अतीन्द्रमतिकिन्नराधिपमशेषलोकोन्नतं<br>
न किं मिमधितिष्ठति त्रिभुवने स सर्वाधिकः ॥ विप्रुद्_८।१५३ ॥</p>
<p>अप्र साधारणो जनः प्रतापरुद्रदृष्टिप्रसादपात्रीकृतः किं किं न लभत इत्यशक्यवस्त्वन्तरकरणम् ।</p>
<p>[विइइ।२५-अधिकालङ्कारः]</p>
<p>अधिकालङ्कारः ।</p>
<p>आधाराधेयवैचित्र्यादधिकालङ्कारो निरूप्यते ।<br>
आधाराधेययोरानुरूप्याभावो ऽधिको मतः ॥ विप्रुद्_८।१५४ ॥</p>
<p>यत्राश्रयाश्रयिणोरानुरूप्यं नास्ति सो ऽधिकालङ्कारः । स द्विविधः, आश्रयस्याल्पत्वमहत्त्वाभ्याम् ।</p>
<p>स्तोके ब्रह्माण्डरन्ध्रे विपुलतरतया स्वैरसञ्चारहेला-<br>
सङ्कोचादेकराशीभवदतनुरुचौ काकतीन्द्रस्य कीर्त्तौ ।<br>
एतैः प्रालेयपृथ्वीधररजतगिरिस्वर्णदीशीतभानु-<br>
क्षीरम्भोराशिमुख्यैः प्रकटितमधुना तद्धनीभावरूपम् ॥ विप्रुद्_८।१५५ ॥</p>
<p>अत्राश्रयस्य रोदः कुहरस्याल्पत्वमाश्रितस्य प्रतापरुद्रयशसो वैपुल्यम् । द्वितीयो यथा&mdash;</p>
<p>क्वापि क्वापि कलिङ्गमालवमहाराष्ट्राङ्गवङ्गादयो<br>
भूपास्तादृशसैन्यवैभवसमाक्रान्ताखिलाशान्तराः ।<br>
लीनाः काकतिवीररुद्रनृपतेर्व्यूहप्रपञ्चश्रिया<br>
निः सीमे बलवारिधौ विदधते पूर्तिं न कोणे ऽप्यहो ॥ विप्रुद्_८।१५६ ॥</p>
<p>अत्राश्रयस्य प्रतापरुद्रसैन्याम्बुधेर्वैपुल्यम् । आश्रितानामङ्गवङ्गकलिङ्गप्रभृतिराजकानीकिनीनामल्पत्वम् ।</p>
<p>अथ विभावना विशेषोक्तिश्च ।</p>
<p>कारणेन विना कार्यस्योत्पत्तिः स्याद्विभावना ।<br>
तत्सामग्रयामनुत्पत्तिर्विशेषोक्तिर्निगद्यते ॥ विप्रुद्_८।१५७ ॥</p>
<p>यत्र प्रसिद्धकारणपरित्यागेन कार्यस्योत्पत्तिर्निगद्यते सा विभावना । यत्र साकल्ये सत्यपि कार्यस्यानुत्पत्तिः सा विशेषोक्तिः ।</p>
<p>यथा&mdash;</p>
<p>प्रतापरुद्रेण पराजितानां प्रत्यर्थिनां विन्ध्यगुहागतानाम् ।<br>
तमांस्यरात्रीणि समुद्भवन्ति तेजांसि धस्रेष्वपि नोद्भवन्ति ॥ विप्रुद्_८।१५८ ॥</p>
<p>अत्र तमः<br>
प्रादुर्भावस्य प्रसिद्धकारणं रात्रिः । तया विनापि तस्योत्पत्तिर्निबद्धा । अप्रसिद्धं कारणं शोकाद्यस्त्येव । तथा अहस्सु रविकिरणेषु सत्स्वपि तेजसो ऽनुत्पत्तिरिति अत्र निष्प्रतापत्वादि निमित्तमस्त्येव ।</p>
<p>[विइइ।२६-असङ्गत्यलङ्कारः]</p>
<p>असङ्गत्यलङ्कारः ।</p>
<p>कार्यकारणविरोधप्रस्तावाद् असङ्गतिरुच्यते ।<br>
कार्यकारणयोर्भिन्नदेशत्वे सत्यसङ्गतिः ॥ विप्रुद्_८।१५९ ॥</p>
<p>यत्रैकदेशवर्तिनोरपि कार्यकारणयोर्भिन्नदेशस्थितिर्निबध्यते ऽसावसङ्गत्यलङ्कारः । यथा&mdash;</p>
<p>बिभ्रत्युर्वीधुरां गुर्वी वीररुद्रनरेश्वरे ।<br>
भवन्त्यतितरां शश्वन्नम्राः सामन्तमौलयः ॥ विप्रुद्_८।१६० ॥</p>
<p>अत्र राज्ञि भूभारः शत्रुषु नमनमिति ।</p>
<p>[विइइ।२७-विचित्रालङ्कारः]</p>
<p>विचित्रालङ्कारः ।</p>
<p>विरोधप्रस्तावाद्विचित्रं निरूप्यते ।</p>
<p>विचित्रं स्वविरुद्धस्य फलप्राप्त्यर्थमुद्यमः ॥ विप्रुद्_८।१६१ ॥<br>
यत्र स्वविरुद्धफलप्राप्त्यर्थमुद्योगः क्रियते स विचित्रालङ्कारः ।</p>
<p>यथा&mdash;</p>
<p>प्रतापरुद्रनृपतेरग्रे दूरान्नरेश्वराः ।<br>
अवरोहन्ति हस्तिभ्यस्तानारोढुमनर्गलम् ॥ विप्रुद्_८।१६२ ॥</p>
<p>अत्रारोढुमवरोहन्तीति विपरीतफलप्राप्त्यर्थं प्रयत्नः ।</p>
<p>अन्योन्यालङ्कारः ।</p>
<p>अथान्योन्यं निरूप्यते ।<br>
अस्यापि विरोधमूलता ।</p>
<p>तदन्योन्यं मिथो यत्रोत्पाद्योत्पादकता भवेत् ॥ विप्रुद्_८।१६३ ॥</p>
<p>यत्र परस्परं क्रियाद्वारकमुत्पाद्योत्पादकत्वं तदन्योन्यालङ्कारः ।</p>
<p>यथा&mdash;</p>
<p>आरोहता रुद्रनरेश्वरेण विराजते काकतिराजपीठम् ।<br>
आरुह्य तेनोज्ज्वलरत्नभाजा राजापि लक्ष्मीमधिकां बिभर्ति ॥ विप्रुद्_८।१६४ ॥</p>
<p>अत्र प्रतापरुद्रभद्रासनयोरन्योन्यालङ्कार्यत्वम् ।</p>
<p>विषमालङ्कारः ।</p>
<p>अथ विरोधमूलो विषमालङ्कारः कथ्यते ।</p>
<p>विरुद्धकार्यस्योत्पत्तिर्यत्रानर्थस्य वा भवेत् ।<br>
विरूपघटना चासौ विषमालङ्कृतिस्त्रिधा ॥ विप्रुद्_८।१६५ ॥</p>
<p>यत्र कारणाद्विरुद्धकार्यस्योत्पत्तिस्तदेकं विषमम् । अकार्यभूतस्यानर्थस्योत्पत्तिर्द्वितीयम् । विरूपयोर्वस्तुनोः सङ्घटने तृतीयम् । तत्र प्रथमं यथा&mdash;</p>
<p>राज्ञः काकतिवीररुद्रनृपतेः खड्गात् तमालप्रभाद्<br>
उद्भूतां शरदिन्दुकान्तिधवलां कीर्त्तिश्रियं पश्यताम् ।<br>
लोकानां मुरवैरिपादकमलाज्जातां वियन्निम्नगां<br>
श्रुत्वा सम्प्रति विस्मयाद्विरमति प्राप्तानुभावं मनः ॥ विप्रुद्_८।१६६ ॥</p>
<p>अत्र नीलवर्णात् खड्गादिन्दुघवलस्य यशसः समुत्पत्तिः ।</p>
<p>द्वितीयं यथा&mdash;</p>
<p>आस्तां जयाशा रिपुभूपतीनां सङ्ग्रामसीमाममुपागतानाम् ।<br>
प्रतापरुद्रस्य विलोकनेन भ्रश्यन्ति जीवैः सममायुधानि ॥ विप्रुद्_८।१६७ ॥</p>
<p>अत्र समरोद्योगफलस्य न केवलं जयस्यानुत्पत्तिर्यावज्जीवितभ्रंशरूपानर्थोत्पत्तिरपि । तृतीयं यथा&mdash;</p>
<p>क्व भूपालास्तादृग्विभवमहनीयप्रकृतयः<br>
क्व चेयं कान्तारस्थितिरशिववृत्त्येकनिलया ।<br>
इति प्रेक्षम्प्रेक्षं वनभुवि रिपून् रुद्रनृपतेः<br>
प्रतापं श्लाघन्ते शबरपुरवीराः प्रतिदिशम् ॥ विप्रुद्_८।१६८ ॥</p>
<p>अत्र महानगरनिवासयोग्यानां राज्ञामशिवानां वनप्रदेशानां विरूपाणां सङ्घटनम् ।</p>
<p>एवं विरोधगर्भालङ्कारा निर्णीताः ।</p>
<p>[विइइ।२८-समालङ्कारः]</p>
<p>समालङ्कारः ।</p>
<p>अधुना विषमवैधर्म्यात् समालङ्कारो निरूप्यते ।<br>
सा समालङ्कृतिर्योगे वस्तुनोरनुरूपयोः ॥ विप्रुद्_८।१६९ ॥</p>
<p>यत्रान्योन्यानुरूपपदार्थसङ्घटना क्रियते स समालङ्कारः । यथा&mdash;</p>
<p>विज्जाओ सकलाओ लच्छीए समं पआवरुद्दम्मि ।<br>
सङ्घटिऊण सुसरिसं होइ कअच्छो सअं बह्मा ॥ विप्रुद्_८।१७० ॥</p>
<p>(विद्याः सकला लक्ष्म्या समं प्रतापरुद्रे ।</p>
<p>सङ्घटय्य सुसदृशं भवति कृतार्थः स्वयं ब्रह्मा ॥)</p>
<p>अत्र प्रतापरुद्रे सकलविद्यानां लक्ष्म्याश्च योगः ।</p>
<p>[विइइ।२९-तुल्ययोगितालङ्कारः]</p>
<p>तुल्ययोगितालङ्कारः ।</p>
<p>अथ गम्यमानोपम्यालङ्कारवर्गप्रस्तावः ।</p>
<p>प्रस्तुतानां तथान्येषां केवलं तुल्यधर्मतः ।<br>
औपम्यं गम्यते यत्र सा मता तुल्ययोगिता ॥ विप्रुद्_८।१७१ ॥</p>
<p>यत्र केवलप्रस्तुतानां केवलाप्रस्तुतानां वा समानधर्मसम्बन्धादौपम्यं गम्यते सा तुल्ययोगिता । प्रस्तुतानां यथा&mdash;</p>
<p>भद्रासनाध्यासिनि रुद्रदेवे तत्कीर्त्तयस्तद्द्विषदङ्गनाश्च ।<br>
अनारतं भ्रान्तिविशेषभाजः प्रतिक्षणं पाण्डुरतां भजन्ते ॥ विप्रुद्_८।१७२ ॥</p>
<p>अत्र कीर्त्तीनां द्विषदङ्गनानां च प्राकरणिकत्वम् । पाण्डुरतां भजन्त इति समानधर्मः । अप्राकरणिकानां यथा&mdash;</p>
<p>कूर्मेन्द्रपन्नगाधीशहरित्करिकुलाद्रयः ।<br>
मिथो निः सारतां प्राप्ताः काकतीन्द्रे महीभृति ॥ विप्रुद्_८।१७३ ॥</p>
<p>अत्र कूर्मेन्द्रप्रभृतीनामप्राकरणिकत्वम् । निः सारतां प्राप्ता इति समानधर्मः । अत्र गम्यमानौपम्यं न वास्तवम् ; किं तु वैवक्षिकम् ।</p>
<p>[विइइ।३०-दीपकालङ्कारः]</p>
<p>दीपकालङ्कारः ।</p>
<p>प्रसुताप्रस्तुतानां तु सामस्त्ये तुल्यधर्मतः ।<br>
औपम्यं गम्यते यत्र दीपकं तन्निगद्यते ॥ विप्रुद्_८।१७४ ॥</p>
<p>यत्र प्रस्तुताप्रस्तुतानां समस्तानामेव समानधर्मसम्बन्धेनौपम्यं गम्यते तद्दीपकम् । तस्य धर्मस्यादिमध्यान्तगतत्वेन त्रैविध्यम् । आदिदीपकं यथा&mdash;</p>
<p>भाइ णलेण किअजुअं रहुउलदीवेण सोरिणा तेता ।<br>
दावारो तवजणिणा कलीजुअं वीरुद्देण ॥ विप्रुद्_८।१७५ ॥</p>
<p>(भाति नलेन कृतयुगं रघुकुलदीपेन शौरिणा त्रेता ।</p>
<p>द्वापरस्तपोजनिना कलियुगं वीररुद्रेण ॥)</p>
<p>अत्र यथा नलरामधर्मपुत्रैः कृतत्रेताद्वापराः शोभन्ते, तथा वीररुद्रेण कलियुगं शोभत इत्यौपम्यं गम्यते । मध्यदीपकं यथा&mdash;</p>
<p>भाईरहिए जलणिही राअई जोण्हाए पुण्णिमाचन्दो ।<br>
सुत्तीए कमलहवो कित्तीए पआवरुद्दो वि ॥ विप्रुद्_८।१७६ ॥</p>
<p>(भागीरथ्या जलनिधी राजते ज्योत्स्नया पूर्णिमाचन्द्रः ॥<br>
श्रुत्या कमलभवः कीर्त्त्या प्रतापरुद्रो ऽपि ॥)</p>
<p>अत्र भागीरथ्यादिभिः समुद्रादयो यथा राजन्ते तथा कीर्त्त्या प्रतापरुद्रो राजत इत्यौपम्यं गम्यते । अन्तदीपकं यथा&mdash;</p>
<p>असुरलोअं सुरणाहो णरलोअं वीररुद्दणरणाहो ।<br>
फणिलोअं फणिणाहो रक्खै णिरुपद्दवोज्जेअं ॥ विप्रुद्_८।१७७ ॥</p>
<p>(असुरलोकं सुरनाथो नरलोकं वीररुद्रनरनाथः ॥</p>
<p>फणिलोकं फणिनाथो रक्षति निरुपद्रवोद्वेगम् ॥)</p>
<p>अत्र यथा सुरलोकफणिलोकौ सुरनाथफणिनाथाभ्यां रक्षितौ, तथा वीररुद्रेण नरलोको रक्षित इत्यौपम्यं गम्यते ।</p>
<p>अथ पदार्थगतालङ्कारद्वयानन्तरं वाक्यार्थगतमलङ्कारद्वयं निरूप्यते ।</p>
<p>प्रतीवस्तूपमालङ्कारः ।</p>
<p>यत्र सामान्यनिर्देशः पृथग्वाक्यद्वये यदि ।<br>
गम्यौपम्याश्रिता सा स्यात् प्रतिवस्तूपमा मता ॥ विप्रुद्_८।१७८ ॥</p>
<p>यत्र वस्तुप्रतिवस्तुभावेन सामान्यं वाक्यद्वये निर्दिश्यते तेन गम्यौपम्या प्रतिवस्तूपमा । सा साधर्म्यवैधर्म्याभ्यां द्विविधा ।</p>
<p>प्रथमा यथा&mdash;</p>
<p>मन्थानाचल एवैकः क्षमः सिन्धुविलोडने ।<br>
प्रतापरुद्र एवैकः शक्तः शत्रुविलोडने ॥ विप्रुद्_८।१७९ ॥</p>
<p>अत्र यथा समुद्रविलोडने मन्थानाचलः क्षमस्तथा शत्रुविलोडने प्रतापरुद्रः शक्त इत्यौपम्यं गम्यते । द्वितीया यथा&mdash;</p>
<p>प्रतापरुद्र एवैकः पटीयान् जनरञ्जने ।<br>
चन्द्रादृते क्षमो नान्यश्चकोरपरितोषणे ॥ विप्रुद्_८।१८० ॥</p>
<p>अत्र चन्द्रेण यथा चकोरपरितोषणं क्रियते, तथा वीररुद्रेण जनरञ्जनं क्रियत इति वैधर्म्येणौपम्यं गम्यते ।</p>
<p>अथ दृष्टान्तः ।</p>
<p>[विइइ।३१-दृष्टान्तालरङ्कारः]</p>
<p>दृष्टान्तालङ्कारः ।</p>
<p>यत्र वाक्यद्वये बिम्बप्रतिबिम्बतयोच्यते ।<br>
सामान्यधर्मो वाक्यज्ञैः स दृष्टान्तो निगद्यते ॥ विप्रुद्_८।१८१ ॥</p>
<p>यत्र बिम्बप्रतिबिम्बभावेन सामान्यं वाक्यद्वये निर्दिश्यते, स दृष्टान्तालङ्कारः । सो ऽपि साधर्म्यवैधर्म्याभ्यां द्विविधः । आद्यो यथा&mdash;</p>
<p>क्षोणीं बिभ्रतु भूभृतः कतिपये कापि प्रतिष्ठा पुनः<br>
स्वर्णाद्रेर्दिगधीशवासनगरीसन्दिग्धकुञ्जश्रियः ।<br>
राजानौ जनरञ्जनं विदधतां श्रीवीररुद्रप्रभोः<br>
को ऽप्यन्यो महिमा जगत्त्रयधुराधौरेयदोः शालिनः ॥ विप्रुद्_८।१८२ ॥</p>
<p>अत्र प्रतापरुद्रस्य मेरोश्च बिम्बप्रतिबिम्बभावादौपम्यं गम्यते । वैधर्म्येण यथा&ndash;</p>
<p>काकतीन्द्रकृपादृष्टिमात्राज्जाग्रति सम्पदः ।<br>
तावदब्जानि निद्रान्ति यावन्नोदेति भानुमान् ॥ विप्रुद्_८।१८३ ॥</p>
<p>अत्र यथा भास्वदुदयमात्रेण पद्मानि समुन्मीलन्ति तथा प्रतापरुद्रदयाविलोकनमात्रेण सम्पदः सम्भवन्तीति वैधर्म्येण बिम्बप्रतिबिम्बनम् ।</p>
<p>[विइइ।३२-निदर्शनालङ्कारः]</p>
<p>निदर्शनालङ्कारः ।</p>
<p>अथ गम्यमानौपम्यप्रस्तावान्निदर्शनालङ्कारो निरूप्यते ।</p>
<p>असम्भवद्धर्मयोगादुपमानोपमेययोः ।<br>
प्रतिबिम्बक्रिया गम्या यत्र सा स्यान्निदर्शना ॥ विप्रुद्_८।१८४ ॥</p>
<p>यत्रोपमानधर्मस्योपमेयगतत्वेन निबद्धस्यान्वयासम्भवात् तत्सम्बन्धार्थं बिम्बप्रतिबिम्बकरणमाक्षिप्यते, सैका निदर्शना । तद्विपर्यये द्वितीया निदर्शना । प्रथमा यथा&mdash;</p>
<p>रिपुतिमिरमुदस्यन् रत्नसिंहासनस्थ-<br>
स्त्रिभुवनमहनीयः काकतीयक्षितीशः ।<br>
वहति महितविश्वोल्लासिलीलामभिख्या-<br>
मुदयशिखरिचूडाचुम्बिनस्तीव्रभानोः ॥ विप्रुद्_८।१८५ ॥</p>
<p>अत्र तीव्रभानोरभिख्यायाः प्रकृते ऽसम्भवादभिख्यासदृशीमभिख्यां वहतीति बिम्बप्रतिबिम्बकरणाक्षेपः । उपमेयधर्मस्योपमाने ऽसम्भवाद् यथा&mdash;</p>
<p>वीररुद्रनरेन्द्रस्य यशोवैशद्यसम्पदः ।<br>
लक्ष्यन्ते क्षीरवाराशिलीलादर्पणमण्डले ॥ विप्रुद्_८।१८६ ॥</p>
<p>अत्र यशोवैशद्यस्य दुग्घार्णवादौ असम्भवात् सादृश्योपगमेन बिम्बप्रतिबिम्बनं गम्यते । क्वचिन्निषेधवशादाक्षिप्तया प्राप्त्या बिम्बप्रतिबिम्बकरणाक्षेपो यथा&mdash;</p>
<p>यथा&mdash;</p>
<p>काकतीन्द्रद्विषत्कान्ता धावन्त्यः प्रतिकाननम् ।<br>
पद्भ्यां मुञ्चन्त्यलाक्षाभ्यां स्थले रक्तोत्पलश्रियम् ॥ विप्रुद्_८।१८७ ॥</p>
<p>अत्र मुञ्चन्तीति निषेधात् पूर्वं रक्तोत्पलश्रीप्राप्तिराक्षिप्ता ।</p>
<p>[विइइ।३३-व्यतिरेकालङ्कारः]</p>
<p>व्यतिरेकालङ्कारः</p>
<p>अथ व्यतिरेकः ।</p>
<p>भेदप्रधानसाधर्म्यमुपमानोपमेययोः ।<br>
आधिक्याल्पत्वकथनाद् व्यतिरेकः स उच्यते ॥ विप्रुद्_८।१८८ ॥</p>
<p>यत्रोपमानादुपमेयस्याधिक्येन न्यूनत्वेन वा प्रतिपादनेन भेदप्रधानं साधर्म्यमुपगम्यते स व्यतिरेकालङ्कारः । यथा&mdash;</p>
<p>दिनकृति कुमुदैर्धृतो न रागः शशिनि पराञ्चि परं सरोरुहाणि ।<br>
कुवलयकमलादृतप्रकाशः प्रभवति विश्वसुहृत् प्रतापरुद्रः ॥ विप्रुद्_८।१८९ ॥</p>
<p>अत्र रविशशिनोरसम्भवेन सर्वप्रियङ्करत्वेनोपमेयभूतस्य प्रतापरुद्रस्याधिक्यं कुवलयकमलादृतप्रकाश इत्युक्तमिति श्लेषसमुत्थापितो व्यतिरेकः ।</p>
<p>अथ श्लेषालङ्कारो निरूप्यते ।</p>
<p>प्रकृताप्रकृतोभयगतमुक्तं चेच्छब्दमात्रसाधर्म्यम् ।<br>
श्लेषो ऽयं श्लिष्टत्वं सर्वत्राद्यद्वये नान्त्ये ॥ विप्रुद्_८।१९० ॥</p>
<p>यत्र केवलप्रकृतयोः केवलाप्रकृतयोश्च श्लेषः कथ्यते; तत्र प्रकारद्वये विशेषणविशेष्यश्लिष्टता । प्रकृताप्रकृतविषये ऽन्त्यभेदे विशेषणमात्रश्लिष्टता । विशेष्ययोरपि श्लिष्टत्वे शब्दशक्तिमूलध्वनिप्रसङ्गात् । केवलप्रकृतयोः केवलाप्रकृतयोश्चैकशब्दगोचरत्वे तु न ध्वनिशङ्का । अत्रार्थद्वयप्रतिपादने ऽप्रस्तुतत्वेन प्रस्तुतत्वेन वा वैमग्याभावादभिधैव समर्था । प्रस्तुताप्रस्तुतविषये तु अभिधायाः प्रस्तुतैकपरतन्त्रत्वादप्रस्तुतार्थप्रतिपत्तिर्व्यञ्जनव्यापारायत्तैव । तथा चोक्तं काव्यप्रकाशे&mdash;</p>
<p>&ldquo;अनेकार्थस्य शब्दस्य वाचकत्वे नियन्त्रिते ।</p>
<p>संयोगाद्यैरवाच्यार्थधीकृद् व्यापृतिरञ्जनम् ॥ऽ; इति ।</p>
<p>तदेवं त्रिधा श्लेषः । तत्र केवलप्राकरणिकयोर्यथा&mdash;</p>
<p>राज्ञः पूजाविधिं धत्ते सकलोमाधवे तिथिः ।<br>
नीलकण्ठकलापाङ्के स्फुरदब्जमणित्विषि ॥ विप्रुद्_८।१९१ ॥</p>
<p>अत्र पूजाविषयतया हरिहरयोः प्राकरणिकत्वम् । अप्राकरणिकयोर्यथा&mdash;</p>
<p>सदृशः काकतीन्द्रो ऽयं महाकुलमहीभृताम् ।<br>
शिरोगृहीतसन्मार्गस्फुरत्कटकसम्पदाम् ॥ विप्रुद्_८।१९२ ॥</p>
<p>अत्र महाकुलानां हरिश्चन्द्रप्रभृतीनां कुलपर्वतानां चोपमानत्वेनाप्राकरणिकत्वम् । प्राकरणिकाप्राकरणिकयोर्यथा&mdash;</p>
<p>विजितारिपुरो<br>
मूर्तौ विलसत्सर्वमङ्गलः ।</p>
<p>राजमौलिः प्रतापाङ्करुद्रो रुद्र इव स्थितः ॥ विप्रुद्_८।१९३ ॥</p>
<p>अत्र प्रतापरुद्ररुद्रयोः प्राकरणिकाप्राकरणिकत्वम् ।</p>
<p>[विइइ।३४-परिकरालङ्कारः]</p>
<p>परिकरालङ्कारः ।</p>
<p>विशेषणवैचित्र्यमूलत्वात् परिकर उच्यते ।</p>
<p>यत्राभिप्रायगर्भा स्याद् विशेषणपरम्परा ।<br>
तत्राभिप्रायविदुषामसौ परिकरो मतः ॥ विप्रुद्_८।१९४ ॥</p>
<p>यत्र विशेषणानि साभिप्रायाणि निबध्यन्ते स परिकरालङ्कारः । यथा&mdash;</p>
<p>राज्ञो यादववंशपार्थिवमणेः प्रख्यातशौर्यश्रियस्<br>
त्वङ्गत्तुङ्गतुरङ्गसैन्यमहतो मानैकवित्तस्य च ।<br>
सद्यो रुद्रनरेन्द्रनायकचमूनाथेन केनाप्यधि-<br>
क्षिप्तस्याचरितानि सेवणपतेर्जानाति सा गौतमी ॥ विप्रुद्_८।१९५ ॥<br>
अत्र राज्ञ इत्येवमादिविशेषणानि उत्प्रासगर्भाणि ।</p>
<p>[विइइ।३५-आक्षेपालङ्कारः]</p>
<p>आक्षेपालङ्कारः ।</p>
<p>अथाक्षेपालङ्कारः</p>
<p>विशेषबोधायोक्तस्य वक्ष्यमाणस्य वा भवेत् ।<br>
निषेधाभासकथनमाक्षेपः स उदाहृतः ॥ विप्रुद्_८।१९६ ॥</p>
<p>यत्र विशेषप्रतिपत्त्यर्थमुक्तवक्ष्यमाणयोः प्राकरणिकयोर्निषेधाभासः कथ्यते, स आक्षेपालङ्कारः । उक्तविषये वस्तु वा कथनं वा निषिध्यते । वक्ष्यमाणविषये कथनमेव निषिध्यते । तत्रापि सामान्यरूपेण प्रतिज्ञाय विशेषरूपेण निषेधः । अंशोक्तावंशान्तरस्य वा निषेधः । एवं चतुर्विधो ऽयमाक्षेपः । क्रमेणैषामुदाहरणानि ।</p>
<p>नरेन्द्रमौले ! न वयं तव सन्देशहारिणः ।<br>
जगत्कुटुम्बिनः कश्चिन्न शत्रुरिति कथ्यते ॥ विप्रुद्_८।१९७ ॥</p>
<p>अत्र राजसन्धिविग्रहकारिणामुक्तौ न वयं सन्देशहारिण इति वस्तुनिषेधः । स चानुपपद्यमानः सन्धिविग्रहकालोचितकैतववचनपरिहारेण तत्त्ववादित्वे पर्यवसितः, सर्वजगत्पालकस्य तव शत्रुभावेन नालोकनीया राजानः, किं तु भृत्यरूपेण संरक्षणीया इत्येवमादिविशेषमाक्षिपति । कथननिषेधो यथा&mdash;</p>
<p>वयमशरणा इत्येषोक्तिः कथं घटते जगत्-<br>
त्रितयशरणे त्रायस्वास्मानिति स्फुटमज्ञता ।<br>
सकलजनतारक्षादक्षे त्वयि प्रणता इति<br>
त्रिभुवननमस्कार्ये सिद्धं प्रतापमहीपते ॥ विप्रुद्_८।१९८ ॥</p>
<p>अत्र वयमशरणा इत्येवमाद्युक्तिकथननिषेधा (दा) भासरूपादवश्यपरिपालनीयत्वादिविशेषः प्रतीयते । वक्ष्यमाणविषये सामान्यं प्रतिज्ञाय कथननिषेधो यथा&mdash;</p>
<p>विज्ञापयामस्ते किञ्चित् काकतीयकुलोद्वह ।<br>
विज्ञाप्यते किमथवा सर्वज्ञे रक्षके त्वयि ॥ विप्रुद्_८।१९९ ॥</p>
<p>अत्र विज्ञापयाम<br>
इति सामान्यं प्रतिज्ञाय कथननिषेधाभासात् सर्वथा वयं रक्षणीया इति विशेष आक्षिप्यते । अंशोक्तावंशान्तरस्य निषेधो यथा&mdash;</p>
<p>प्रतापरुद्रः स्वयमिद्धतेजा दैवं च तद्विक्रमदत्तहस्तम् ।<br>
यूयं च तूलोपमसारभाजस्तद् युक्तमेवं यदि वा किमुक्तैः ॥ विप्रुद्_८।२०० ॥</p>
<p>अत्र प्रतापरुद्रो महीयान्, यूयमल्पा इत्यंशोक्त्या यदि वा किमुक्तैरित्यंशान्तरनिषेधाभासेन सर्वथा प्रणामैः प्रसादनीयो ऽयम्, न तु प्रातिपक्ष्यमवलम्बनीयं युष्माभिरिति शत्रुस्त्रीवचनभङ्ग्या विशेष आक्षिप्यते ।</p>
<p>समानार्थतयानिष्टविध्याभासो ऽप्याक्षेप इत्यभ्युपगम्यते ॥ विप्रुद्_८।२०१ ॥</p>
<p>यथा च इष्टनिषेधस्यानुपपद्यमानतया आभासत्वं तथा अनिष्टविधेरप्यनुपपद्यमानतया आभासत्वम् । यथा&mdash;</p>
<p>नाथ ! प्रतापरुद्रस्य सेवां त्यजसि चेत् त्यज ।<br>
अरण्यगृहमेधिन्या रीतिरभ्यस्यते मया ॥ विप्रुद्_८।२०२ ॥</p>
<p>अत्रानिष्टभूतं प्रतापरुद्रपादसेवात्यजनं तद्रिपुकामिन्या विधीयते । स विधिरनुपपद्यमान आभासे पर्यवस्यति । अरण्यगृहमेधिन्या रीतिरभ्यस्यत इत्यनेन विध्याभास एव उपबृंहितः ।</p>
<p>[विइइ।३६-व्याजस्तुत्यलङ्कारः]</p>
<p>व्याजस्तुत्यलङ्कारः ।</p>
<p>अथ गम्यप्रस्तावात् व्याजस्तुतिरुच्यते ।</p>
<p>निन्दया वाच्यया यत्र स्तुतिरेवावगम्यते ।<br>
स्तुत्या वा गम्यते निन्दा व्याजस्तुतिरसौ मता ॥ विप्रुद्_८।२०३ ॥</p>
<p>यत्र निन्दाकथनमुखेन स्तुतिर्गम्यते&mdash;एका सा । यत्र स्तुतिमुखेन निन्दा गम्यते&mdash;सा द्वितीया व्याजस्तुतिः । क्रमेण यथा&mdash;</p>
<p>काकतीयविभोः कीर्त्त्या किं वाद्य धवलीकृतम् ।<br>
यत्तदीयारिवक्त्रेषु दृश्यते कालिमा महान् ॥ विप्रुद्_८।२०४ ॥</p>
<p>स्तुत्या निन्दा यथा&mdash;</p>
<p>प्रतापरुद्रनृपतेरहो साहसिका द्विषः ।<br>
यद्विशन्त्युदधीन् शैलानारोहन्ति समन्ततः ॥ विप्रुद्_८।२०५ ॥</p>
<p>[विइइ।३७-अप्रस्तुतप्रशंसालङ्कारः]</p>
<p>अप्रस्तुतप्रशंसालङ्कारः ।</p>
<p>अथ गम्यत्वप्रस्तावादप्रस्तुतप्रशंसोच्यते ।</p>
<p>अप्रस्तुतस्य कथनात् प्रस्तुतं यत्र गम्यते ।<br>
अप्रस्तुतप्रशंसेयं सारूप्यादिनियन्त्रिता ॥ विप्रुद्_८।२०६ ॥</p>
<p>यत्र सारूप्येण सामान्यविशेषभावेन कार्यकारणभावेन चाप्रस्तुतकथनात् प्रस्तुतप्रतीतिस्तत्राप्रस्तुतप्रशंसा । अप्रस्तुतात् प्रस्तुतप्रतीतिरित्यनेन समासोक्तेर्व्यावृत्तिः । न च कार्यात् कारणप्रतीतावनुमानाविर्भावशङ्का ; अनुमानालङ्कारे प्रत्याय्यप्रत्यायकयोर्द्वयोरपि प्राकरणिकत्वाभ्युपगमात् । अनेन पर्यायोक्तस्य व्यावृत्तिरपि । न चायं ध्वनिः । प्रतीयमानस्य वाच्यसिद्ध्यङ्गत्वात् । तत्र सारूप्येण यथा&mdash;</p>
<p>आशासु प्रशमितवासनोदयेभ्यः किं लब्धं भ्रमरगणैर्जरत्तरुभ्यः ।<br>
पुन्नागो नवनवसौरभप्रसूनैरामोदं दिशति विवासमारभध्वम् ॥ विप्रुद्_८।२०७ ॥</p>
<p>अत्र भ्रमरवृत्तान्तेनाप्रस्तुतेन सर्वान् असम्पूर्णविभवान् उर्वीश्वरान् विहाय सकलगुणपरिपूर्णः सर्वजनानन्दी प्रतापरुद्र एक एव सर्वेषां विदुषां सेव्य इति प्रस्तुतं प्रतीयते । सामान्याद्विशेषप्रतीतिर्यथा&mdash;</p>
<p>यशस्विनी पद्मभवस्य सृष्टिरुत्पादयित्री नृपशेखराणाम् ।<br>
तत्पालनाल्लालनभाग्ययोग्यो जातश्चिरान्मध्यमलोक एषः ॥ विप्रुद्_८।२०८ ॥</p>
<p>अत्र प्रतापरुद्रस्य गुणमहत्त्वे प्रस्तुते सामान्यमभिहितम् । विशेषात् सामान्यप्रतिपत्तिर्यथा&mdash;</p>
<p>दट्ठुमणा वि ण पेक्खै ण भणै वत्तुं सकोदुहलआ वि ।<br>
परिसासआ वि ण प्पसै वणिआए कीरिसी सिट्टी ॥ विप्रुद्_८।२०९ ॥</p>
<p>(द्रष्टुमना अपि न पश्यति न भणति वक्तुं सकौतूहलापि ।<br>
स्पर्शाशयापि न स्पृशति वनितायाः कीदृशी सृष्टिः ॥)</p>
<p>अत्र मुग्धानां नवसङ्गमे महती लज्जेति सामान्ये प्रस्तुते विशेषो ऽभिहितः । कार्यात् कारणप्रतीतिर्यथा&mdash;</p>
<p>गाधा इवार्णवा जाता नीचा इव महाद्रयः ।<br>
महीमवतरत्यस्मिन् काकतीयकुलेश्वरे ॥ विप्रुद्_८।२१० ॥</p>
<p>अत्रार्णवादीनां गाधत्वादिभिः कार्यभूतैरप्रस्तुतैः कारणभूतं प्रतापरुद्रगाम्भीर्यादि प्रतीयते । कारणात् कार्यप्रतीतिर्यथा&mdash;</p>
<p>प्रतापरुद्रनृपतेर्धरित्रीकल्पशाखिनः ।<br>
जाता मयि कृपादृष्टिः किं वा विस्मयसे सखे ॥ विप्रुद्_८।२११ ॥</p>
<p>अत्र कथमीदृशमहाविभवभाजनमधुना भवसीति कार्यं पृच्छते सविस्मयाय सुहृदे कारणभूता प्रतापरुद्रकृपादृष्टिरभिहिता ।</p>
<p>वाच्यसम्भावसम्भवोभयरूपतया यथासम्भवं भेदाः स्वयं द्रष्टव्याः ।</p>
<p>[विइइ।३८-पर्यायोक्तालङ्कारः]</p>
<p>पर्यायोक्तालङ्कारः ।</p>
<p>गम्यत्वप्रस्तावात् पर्यायोक्तमुच्यते ।</p>
<p>कारणं गम्यते यत्र प्रस्तुतात् कार्यवर्णनात् ।<br>
प्रस्तुतत्वेन सम्बद्धं तत् पर्यायोक्तमुच्यते ॥ विप्रुद्_८।२१२ ॥</p>
<p>यत्र प्रस्तुतस्यैव कार्यस्य वर्णनात् प्रस्तुतमेव कारणं गम्यते, तत् पर्यायोक्तम् । यथा&mdash;</p>
<p>प्रतिभूपालशुद्धान्तदीर्घिकास्वाजिधूसरः ।<br>
प्रक्षालयन्ति गात्राणि काकतीयचमूचराः ॥ विप्रुद्_८।२१३ ॥</p>
<p>अत्र रिपुनगरीदीर्घिकावारिविहारेण प्रतापरुद्रचमूचरकर्तृकेण कार्यभूतेन समरप्रारम्भ एव स्वपुराणि विहाय पलायिता प्रतिनृपाः इति कारणं प्रतीयते ।</p>
<p>[विइइ।३९-प्रतिपालङ्कारः]</p>
<p>प्रतीपालङ्कारः<br>
।</p>
<p>अथ प्रतीपम् ।</p>
<p>आक्षेप उपमानस्य कैमर्थक्येन कथ्यते ।<br>
यद्वोपमेयभावः स्यात् तत्प्रतीपमुदाहृतम् ॥ विप्रुद्_८।२१४ ॥</p>
<p>यत्रोपमेयस्य लोकोत्तरत्वादुपमानाक्षेपः क्रियते, तदेकं प्रतीपम् । यत्रोपमानस्योपमेयत्वं कल्प्यते, तत् द्वितीयम् । आद्यं यथा&mdash;</p>
<p>कीर्त्तौ प्रतापरुद्रस्य विलसन्त्यां दिगन्तरे ।<br>
किमर्थमुदयत्येष निर्लज्जः शशलाञ्छनः ॥ विप्रुद्_८।२१५ ॥</p>
<p>द्वितीयं यथा&mdash;</p>
<p>काकतीयकुले लक्ष्मीपतिरेष न संशयः ।<br>
अनेन कथमल्पज्ञैः सुमेरुरुपमीयते ॥ विप्रुद्_८।२१६ ॥</p>
<p>[विइइ।४०-अनुमानालङ्कारः]</p>
<p>अनुमानालङ्कारः ।</p>
<p>अथ तर्कन्यायमूलालङ्कारा निरूप्यन्ते ।<br>
साध्यसाधननिर्देशे त्वनुमानमुदीर्यते ॥ विप्रुद्_८।२१७ ॥</p>
<p>रूपकहेतुकत्वेन तर्कानुमानवैलक्षण्यम् । यथा&mdash;</p>
<p>रजोधूमः सेनाव्यतिकरभवो यत् प्रसरति<br>
स्फुलिङ्गा दृश्यन्ते भटघटितकौक्षेयकभुवः ।<br>
ततो मन्ये यात्राशुचिसमयजो रुद्रनृपतेः<br>
प्रभूतः कोपाग्निर्दहति रिपुभूपालनगरीः ॥ विप्रुद्_८।२१८ ॥</p>
<p>काव्यलिङ्गालङ्कारः ।</p>
<p>अथ काव्यलिङ्गम् ।</p>
<p>हेतोर्वाक्यपदार्थत्वे काव्यलिङ्गमुदाहृतम् ॥ विप्रुद्_८।२१९ ॥</p>
<p>यत्र हेतुर्वाक्यगतत्वेन पदगतत्वेन वा प्रतिपाद्यते तत् काव्यलिङ्गम् ।</p>
<p>यथा&mdash;</p>
<p>प्रतापरुद्र इत्येषा कापि पञ्चाक्षरी शुभा ।<br>
हृदि यां बिभ्रतो भूपा वशीकुर्वन्ति सम्पदः ॥ विप्रुद्_८।२२० ॥</p>
<p>अत्र वाक्यार्थगतो हेतुः । पदार्थगतो यथा&mdash;</p>
<p>म्लानापि भूभृतां फाललिपिरुच्छ्वसिता पुनः ।<br>
प्रतापरुद्रदेवाङ्घ्रिनखज्योत्स्नामृतोक्षिता ॥ विप्रुद्_८।२२१ ॥</p>
<p>अत्र पूर्वं परिम्लानाया भूपालफाललिपेः पुनरुच्छ्वासे प्रतापरुद्रनरेन्द्रचरणनखचन्द्रिकासेचनं हेतुः । तस्य विशेषणगतत्वात् पदार्थगतत्वोक्तिः ।</p>
<p>अर्थान्तरन्यासालङ्कारः ।</p>
<p>अथार्थान्तरन्यासः ।</p>
<p>कार्यकारणसामान्यविशेषाणां परस्परम् ।<br>
समर्थनं यत्र सो ऽर्थान्तरन्यास उदाहृतः ॥ विप्रुद्_८।२२२ ॥</p>
<p>यत्र कार्यकारणभावेन, सामान्यविशेषभावेन वा प्रकृतसमर्थनं क्रियते, सो ऽर्थान्तरन्यासः । कार्यकारणभावेन यथा&mdash;</p>
<p>भूपाः ! प्रतापरुद्रस्य नता भवत, नोन्नताः ।<br>
उन्नतान् नमयत्येष नतानुन्नमयत्यपि ॥ विप्रुद्_८।२२३ ॥</p>
<p>अत्र फलरूपेणौन्नत्येन नम्रत्वकारणं समर्थितम् ।</p>
<p>सामान्याद्विशेषसमर्थनं यथा&mdash;</p>
<p>उद्वेजिता रुद्रनरेश्वरस्य रणापदानैः प्रतिपक्षभूपाः ।<br>
बिभ्रत्यमी चित्रमचेतनेभ्यो भीतस्य सर्वं भयकारि नूनम् ॥ विप्रुद्_८।२२४ ॥</p>
<p>अत्र भीतस्य सर्वं भयकारीति सामान्यमचेतनेभ्यो रिपुभूपा बिभ्यतीति विशेषं समर्थयति । विशेषात् सामान्यसमर्थनं यथा&mdash;</p>
<p>दुष्टो ऽपि महतां सङ्गाद्भवत्येव हि सज्जनः ।<br>
प्रतापरुद्रमभ्येत्य कलिः कृतयुगायते ॥ विप्रुद्_८।२२५ ॥</p>
<p>अत्र प्रतापरुद्रसङ्गतिमहिम्ना कलिः कृतयुगसदृश इति विशेषेण सामान्यसमर्थनम् । कार्यकारणभावे ऽपि कारणात् कार्यसमर्थनं काव्यलिङ्गे ऽन्तर्भूतमिति तन्नोक्तम् । अतः प्रकारत्रयमर्थान्तरन्यासस्य ।</p>
<p>[विइइ।४१-यथासङ्ख्यालङ्कारः]</p>
<p>यथासङ्ख्यालङ्कारः ।</p>
<p>तर्कन्यायमूलालङ्कारानन्तरं वाक्यन्यायमूलालङ्कारा निरूप्यन्ते ।</p>
<p>उद्दिष्टानां पदार्थानां पूर्वं पश्चाद् यथाक्रमम् ।<br>
अनूद्देशो भवेद् यत्र तद्यथासङ्ख्यमिष्यते ॥ विप्रुद्_८।२२६ ॥</p>
<p>यत्र येन क्रमेणोद्दिष्टाः पदार्थास्तेनैव क्रमेणानूद्दिश्यन्ते ; तत्र यथासङ्ख्यालङ्कारः । यथा&mdash;</p>
<p>गाम्भीर्यमौन्नन्त्यमनर्गलत्वं प्रतापरुद्रे समवेक्ष्य धाता ।<br>
अम्भोनिधिष्वद्रिषु दिग्गजेषु सृष्टिं प्रयासैकफलाममंस्त ॥ विप्रुद्_८।२२७ ॥</p>
<p>[विइइ।४२-अर्थाप्यलङ्कारः]</p>
<p>अर्थापत्त्यलङ्कारः ।</p>
<p>एकस्य वस्तुनो भावाद्यत्र वस्त्वन्यद् आपतेत् ।<br>
कैमुत्यन्यायतः सा स्यादर्थापत्तिरलङ्क्रिया ॥ विप्रुद्_८।२२८ ॥</p>
<p>यत्र कस्यचिदर्थस्य निष्पत्तौ तत्समानन्यायात् कैमुत्येनार्थान्तरमापतति सो ऽर्थापत्तिरलङ्कारः । न चात्रानुमानशङ्का, कैमुत्यन्यायसम्बन्धरूपत्वात् । यथा&mdash;</p>
<p>समन्तादुद्वेलैर्वि विधहयधाटीकलकलैर्-<br>
जगत्यां क्रामन्नप्यजनि विधुरः सेवणपतिः ।<br>
मनाक् क्रोधोदञ्चद्भ्रुकुटिकुटिले रुद्रनृपतौ<br>
नृपाणामन्येषां विफलितरुषां कैव गणना ॥ विप्रुद्_८।२२९ ॥</p>
<p>अपि च&mdash;</p>
<p>त्रैलोक्यसारो ऽपि सुवर्णशैलः प्रतापरुद्रेण नृपेण तुल्यम् ।<br>
तुलां समारोढुमपूर्ण एव महीभृतां का गणनेतरेषाम् ॥ विप्रुद्_८।२३० ॥</p>
<p>अत्र प्रतापरुद्रापेक्षया मेरावप्यसारे ऽन्येषां महीभृतामर्थादसारत्वं कैमुत्यादापतति ।</p>
<p>परिसङ्ख्यालङ्कारः ।</p>
<p>अथ परिसङ्ख्या ।</p>
<p>एकस्य वस्तुनः प्राप्तावनेकत्रैकदा यदि ।<br>
एकत्र नियमः सा हि परिसङ्ख्या निगद्यते ॥ विप्रुद्_८।२३१ ॥</p>
<p>यत्रैक वस्तु युगपदनेकत्र सम्भाव्यमानमेकत्रैव नियम्यते, सा परिसङ्ख्या सा प्रथमं द्विविधा, प्रश्नपूर्विका, तदन्यथा चेति । तयोर्द्वर्जयोर्वर्जनीयस्य शाब्दत्वार्थत्वाभ्यां द्वैविध्ये चातुर्विध्यम् । तत्र शाब्दवर्जनीया प्रश्नपूर्विका यथा&mdash;</p>
<p>किं मण्डनं त्रिलोक्याः काकतितिलको न हाटकक्षितिभृत् ।<br>
स्तोतव्यः कः सुधियां रुद्रनरेन्द्रो न मन्दरः क्षितिभृत् ॥ विप्रुद्_८।२३२ ॥</p>
<p>आर्थवर्जनीया प्रश्नपूर्विका यथा&mdash;</p>
<p>किं वा क्षौमवितानं लोकानां ? काकतीयकुलकीर्त्तिः ।<br>
किं सौख्यं वसुमत्या ? रुद्रनरेन्द्रस्य भुजवासः ॥ विप्रुद्_८।२३३ ॥</p>
<p>शाब्दवर्जनीया अप्रश्नपूर्विका यथा&mdash;</p>
<p>रागो धर्मे न विषयसुखे, सङ्गतिः सत्सभायां<br>
न स्त्रीगोष्ठ्याम्, व्यसनमनिशं नीतिशास्त्रे न चाक्षे ।<br>
कीर्त्त्यां नित्यार्जनचतुरता नार्थजाते, विनोदो<br>
विद्याभ्यासे न च परिजने रुद्रदेवस्य राज्ञः ॥ विप्रुद्_८।२३४ ॥</p>
<p>आर्थवर्जनीया अप्रश्नपूर्विका यथा&mdash;</p>
<p>भूरेव भुवनं देवः स्वयम्भूरेव पार्थिवः ।<br>
प्रतापरुद्र एवैकशिलैव नगरी शुभा ॥ विप्रुद्_८।२३५ ॥<br>
क्षोणीं रुद्रनराधीशे रक्षति क्षतविद्विषि ।<br>
बलिसद्मन्यहिभयं त्रिदिवे गोत्रभित्कथा ॥ विप्रुद्_८।२३६ ॥</p>
<p>अलङ्कारस्य श्लेषेण चारुत्वातिशयः ।</p>
<p>[विइइ।४२-उत्तरालङ्कारः]</p>
<p>उत्तरालङ्कारः ।</p>
<p>उत्तरात् प्रश्न उन्नेयो यत्र प्रश्नोत्तरे तथा ।<br>
बहुधा च निबध्येते तदुत्तरमुदीर्यते ॥ विप्रुद्_८।२३७ ॥</p>
<p>यत्रोत्तरान्निबध्यमानात् प्रश्न उन्नीयते तदेकमुत्तरम् । चारुत्वार्थमसकृल्लोकोत्तरं प्रश्नप्रतिपादनपूर्वमुत्तरं द्वितीयमुत्तरम् । क्रमेण यथा&mdash;</p>
<p>किमद्य व्युत्पत्तिस्तव सुजनलोकव्यवहृतौ<br>
यदद्य ज्ञातव्यं प्रभवति यदा रुद्रनृपतिः ।<br>
तदारभ्योन्मूर्धा जयति विशदो धर्मविभवो<br>
महीदेवाश्चोद्यद्विविधविभवारम्भमुदिताः ॥ विप्रुद्_८।२३८ ॥</p>
<p>अत्र प्रतापरुद्रो यदा प्रभवति तदारभ्य पूर्णधर्मप्रतिष्ठा मही । महीदेवा अपि तथाविधसन्तोषभाजः । किमधुना पृच्छसीत्युत्तरात् किं प्रतापरुद्रराज्ये धर्मप्रतिपालनमस्ति किं सुखिनो भूसुरा इत्युन्नीयते प्रश्नः । द्वितीयं यथा&mdash;</p>
<p>किं णु धणं ? कुलविज्जा ; को लोहो ? सज्जणेण सहवासो ।<br>
का णअरी ? एअसिला ; को राआ ? वीररुद्दणरणाहो ॥ विप्रुद्_८।२३९ ॥</p>
<p>(कि नु धनं ? कुलविद्या ; को लाभः ? सज्जनेन सहवासः ।</p>
<p>का नगरी ?<br>
एकशिला ; को राजा ? वीररुद्रनरनाथः ॥)</p>
<p>[विइइ।४३-विकल्पालङ्कारः]</p>
<p>विकल्पालङ्कारः ।</p>
<p>वाक्यन्यायमूलालङ्कारप्रस्तावाद्विकल्प उच्यते ।<br>
विरोधे तुल्यबलयोर्विकल्पालङ्कृतिर्मता ॥ विप्रुद्_८।२४० ॥</p>
<p>यत्र तुल्यप्रमाणानुशिष्टयोर्विरुद्धयोर्युगपत्प्राप्तौ एकस्यासम्भवस्तत्र विकल्पः ।</p>
<p>औपम्यगर्भत्वाच्चारुत्वम् । यथा&mdash;</p>
<p>भूपालाः क्रियतां मूर्ध्नां धनुषां वा विनम्रता ।<br>
पादच्छायान्ध्रनाथस्य विन्ध्याद्रेर्या निषेव्यताम् ॥ विप्रुद्_८।२४१ ॥</p>
<p>अत्र प्रतापरुद्रे प्रभवति राज्ञां सन्धिविग्रहाभ्यां तुल्यबलप्रमाणाभ्यां शिरोनमनधनुर्नमने युगपदेव प्राप्ते, तयोर्विरुद्धत्वाद्यौगपद्यासम्भवे विकल्पः ।</p>
<p>समुच्चयालङ्कारः ।</p>
<p>विकल्पप्रतिपक्षभूतः समुच्चयो निरूप्यते ।<br>
गुणक्रियायौगपद्यं समुच्चय उदाहृतः ॥ विप्रुद्_८।२४२ ॥</p>
<p>यत्र गुणानां वैमल्यादीनां क्रियाणां च दर्शनादीनां युगपदवस्थानं तत्र समुच्चयालङ्कारः । यथा&mdash;</p>
<p>प्रतापरुद्रनृपतौ भद्रासनमुपेयुषि ।<br>
सतां प्रसन्नं हृदयमसतां कलुषं मनः ॥ विप्रुद्_८।२४३ ॥</p>
<p>क्रियासमुच्चयो यथा&mdash;</p>
<p>पेच्छै इमं णरिन्दो पविसै मअणो अ गलै माणो अ ।<br>
घुण्णै मणो अ सुण्णं किं एदं उवह सहिआओ ॥ विप्रुद्_८।२४४ ॥</p>
<p>(प्रेक्षते इमां नरेन्द्रः प्रविशति मदनश्च गलति मानश्च ।<br>
घूर्णते मनश्च शून्यं किमेतत् पश्यत सख्यः ॥)</p>
<p>एते भिन्नविषयत्वे उदाहरणे । एकविषयत्वे यथा&mdash;</p>
<p>त्रैलोक्यप्रथमानकीर्त्तिमहितश्रीवीररुद्रप्रभोः<br>
सेवार्थं चिरयत्सु काकतिपुरे भूपेषु तद्योषितः ।<br>
द्वारं यान्ति विलोकयन्ति पुरतो निः श्वासमातन्वते<br>
शुष्यन्ति प्रलपन्ति यान्ति तनुतां मुह्यन्ति मूर्च्छन्ति च ॥ विप्रुद्_८।२४५ ॥</p>
<p>गुणक्रियासामस्त्येन यथा&mdash;</p>
<p>देवे काकतिवीररुद्रनृपतौ जैत्रप्रयाणोन्मुखे<br>
माद्यद्दन्ति चलत्पदाति विचलद्वाजि प्रधावद्रथम् ।<br>
विच्छायाननमाकुलाक्षमुदयत्कार्पण्यमाविर्भवत्<br>
कम्पं भ्राम्यति सर्वतः प्रतिवनं प्रत्यर्थिभूभृद्गणः ॥ विप्रुद्_८।२४६ ॥</p>
<p>द्वितीयः समुच्चयः ।</p>
<p>खलेकपोतन्यायेन बहूनां कार्यसाधने ।<br>
कारणानां समुद्योगः स द्वितीयः समुच्चयः ॥ विप्रुद्_८।२४७ ॥</p>
<p>यत्रैकं कार्यं<br>
साधयितुमहमहमिकया बहूनां कारणानामुद्यमः, सो ऽपि समुच्चय एव, युगपदनेकेषामवस्थानात् ।</p>
<p>यथा&mdash;</p>
<p>शुभ्रं यशः शौर्यमहच्च वृत्तं विद्यानवद्या विमलं कुलं च ।<br>
प्रतापरुद्रस्य नरेश्वरस्य लोकोत्तरां रीतिमुदञ्चयन्ति ॥ विप्रुद्_८।२४८ ॥</p>
<p>अत्र यशः प्रभृतीनां लोकोत्तररीतिसम्पादने प्रत्येकं हेतुत्वे ऽपि युगपत्खलेकपोतन्यायेन सम्बन्धः ।</p>
<p>समाध्यलङ्कारः ।</p>
<p>अथ समाधिरुच्यते ।</p>
<p>एकस्मिन् कारणे कार्यसाधने ऽन्यत् परापतेत् ।<br>
काकतालीयनयतः स समाधिरुदीर्यते ॥ विप्रुद्_८।२४९ ॥</p>
<p>यत्रैकस्मिन् कारणे कार्यसाधनाय प्रवृत्ते काकतालीयतयान्यत् कारणमागत्य तत्कार्यं सुकरं करोति स समाध्यलङ्कारः ।[विइइ।४४-समाध्यलङ्कारः]यथा&mdash;</p>
<p>रणाङ्गणे रुद्रनरेन्द्ररोषशमाय राज्ञां विहितस्तुतीनाम् ।<br>
वक्त्रेषु यद्वायुवशात् पतन्ति तृणानि देवस्य स पक्षपातः ॥ विप्रुद्_८।२५० ॥</p>
<p>अत्र प्रतापरुद्रनरेन्द्रक्रोधशान्त्यर्थं रणाग्रे प्रक्रान्तस्तुतीनां राज्ञां वक्त्रेषु वायुवशात् काकतालीयतया पतितैस्तृणैः कोपशान्तिलक्षणकार्यस्य सुकरत्वम् ।</p>
<p>[विइइ।४५भाविलङ्कारः]</p>
<p>भाविकालङ्कारः ।</p>
<p>अथ लोकन्यायमूलालङ्कारा निरूप्यन्ते ।</p>
<p>अतीतानागते यत्र प्रत्यक्षे इव लक्षिते ।<br>
अत्यद्भुतार्थकथनाद्भाविकं तदुदाहृतम् ॥ विप्रुद्_८।२५१ ॥</p>
<p>यत्राद्भुतचरितोपवर्णनाद् भूतभाविनोर्वस्तुनोः प्रत्यक्षायमाणत्वं भवति स भाविकालङ्कारः । न च भूतभाविनोः प्रत्यक्षवदवभासो विरुद्धः । अत्यद्भुतवस्तुवर्णनया भावुकानां हृदि भावनोदयात् । तथा च भावनायाः (पुनः) पुनश्चेतसि निदर्शनात् प्रत्यक्षायमाणत्वं घटत एव । यथा पान्थस्य कामिनीभावनया तस्याः प्रत्यक्षायमाणत्वम् । न चेयं स्वभावोक्तिः ; तस्यां वस्तुस्वभावस्य यथावद्वर्णनया प्रत्यक्षायमाणता । इह त्वत्यद्भुतत्वेन । नापि रसवदाद्यलङ्कारः ; तत्र विभावाद्यनुसन्धानेनैव रसादेर्भाव्यत्वम्, न त्वत्यद्भुतत्वेन । न चेयमुत्प्रेक्षा, अतीतानागतयोः प्रत्यक्षत्वेनाध्यवसायाभावात्, न चायं भ्रान्तिमदलङ्कारः, भावनाया अभ्रान्तिरूपत्वात् । अतः सर्वोत्तीर्ण एवायमलङ्कारः । यथा&mdash;</p>
<p>ध्वजाग्रे काकतीन्द्रस्य भाति क्रोडाकृतिर्हरिः ।<br>
मृद्बिन्दुरिव दंष्ट्राग्रे यस्यालक्ष्यत मेदिनी ॥ विप्रुद्_८।२५२ ॥</p>
<p>अत्राष्टादशद्वीपयुक्ताया मेदिन्या दंष्ट्राग्रे मृद्बिन्दुरूपतेति अत्यद्भुतवर्णनया तथाविधभावनायां प्रत्यक्षवत् प्रतीतिसम्भवः ।</p>
<p>[विइइ।४६-प्रत्यनीकालङ्कारः]</p>
<p>प्रत्यनीकालङ्कारः ।</p>
<p>अथ प्रत्यनीकालङ्कारः प्रतिपाद्यते ।</p>
<p>बलिनः प्रतिपक्षस्य प्रतीकारे सुदुष्करे ।<br>
यस्तदीयतिरस्कारः प्रत्यनीकं तदुच्यते ॥ विप्रुद्_८।२५३ ॥</p>
<p>यत्र प्रबलस्य प्रतिपक्षस्य प्रतीकारासामर्थ्यात् तदीयतिरस्कारो भवति तत् प्रत्यनीकम् । यथा&mdash;</p>
<p>काकतीयपतिशौर्यमहोष्मन्यक्कृतस्वमहिमा बडबाग्निः ।<br>
तद्गभीरिमसनाभिमजस्रं बाधते निधिमपां बहिरन्तः ॥ विप्रुद्_८।२५४ ॥</p>
<p>अत्र सादृश्यहेतुकं तदीयत्वमित्यलङ्कारत्वम् ।</p>
<p>[विइइ।४७व्यघातालङ्कारः]</p>
<p>व्याघातालङ्कारः ।</p>
<p>अथ व्याघातः ।</p>
<p>येन यत् साधितं वस्तु तेनैव क्रियते ऽन्यथा ।<br>
अन्येन तदलङ्कारो व्याघाता इति कथ्यते ॥ विप्रुद्_८।२५५ ॥</p>
<p>यद्वस्तु येन केनचित् कर्त्रा येन साधनेन साधितम्, तद्वस्तु तेनैव साधनेनान्येन कर्त्रा यदन्यथा क्रियते स व्याघातः । यथा&mdash;</p>
<p>काकतीयाभिजातो ऽयं नाभिजाताधिकस्थितिः ।<br>
दोर्भ्यां लब्धोदयान् भूपांस्ताभ्यामनुदयान् सृजन् ॥ विप्रुद्_८।२५६ ॥</p>
<p>[विइइ।४८-पर्यायालङ्कारः]</p>
<p>पर्यायालङ्कारः ।</p>
<p>अथ लोकन्यायमूलालङ्कारनिरूपणप्रस्तावात् पर्यायालङ्कारो निरूप्यते ।</p>
<p>क्रमेणैकमनेकस्मिन्नाधारे वर्तते यदि ।<br>
एकस्मिन्नथवानेकं पर्यायालङ्कृतिर्मता ॥ विप्रुद्_८।२५७ ॥</p>
<p>यत्र क्रमादेकमाधेयमनेकस्मिन्नाधारे वर्तते स एकः पर्यायः । न चात्र विशेषालङ्कारः, तत्रैकस्यानेकत्र युगपद्वर्तनम्, अत्र क्रमेण । तथैकस्मिन्नाधारे ऽनेकमाधेयं वर्तते स द्वितीयः पर्यायः । न चात्र समुच्चयालङ्कारः, तत्राप्येकत्रानेकेषां युगपद्वर्तनम्, अत्र क्रमेण । यथा&mdash;</p>
<p>दंष्ट्रायां कुहनाकिटेर्भगवतो देवस्य शौरेः पुरा<br>
पश्चान्मस्तकमण्डले फणभृतः पाताललोकेशितुः ।<br>
अद्योर्वीपतिशेखरस्य महतः श्रीकाकतीयप्रभोर्-<br>
बाहौ सर्वधुरीणसारमहिते बद्धोत्सवा मेदीनी ॥ विप्रुद्_८।२५८ ॥</p>
<p>अत्रैकस्या मेदिन्याः क्रमादनेकत्र वर्तनम् । द्वितीयः&mdash;</p>
<p>येषां मुखे निजवधूसविधे नृपाणां<br>
शौर्योक्तयः समभवन्नभिमानगर्भाः ।<br>
तेषां प्रतापनृपवीक्षणकातराणां<br>
तत्रैव दीनवचनानि समुद्भवन्ति ॥ विप्रुद्_८।२५९ ॥</p>
<p>[विइइ।४९-सूक्ष्मालङ्कारः]</p>
<p>सूक्ष्मालङ्कारः ।</p>
<p>अथ सूक्ष्मालङ्कारो निरूप्यते ।</p>
<p>असंलक्षितसूक्ष्मार्थप्रकाशः सूक्ष्म उच्यते ॥ विप्रुद्_८।२६० ॥</p>
<p>विदग्धमात्रज्ञेयस्यार्थस्य यत्राकारेङ्गिताभ्यां प्रकाशनं स सूक्ष्मालङ्कारः ।</p>
<p>यथा&mdash;</p>
<p>गुरुअणसविहम्मि वहू दठ्ठूण णरेन्दपेसिआं दूइं ।<br>
सव्वङ्गेशु सहासं कत्थूरिविलेवणं कुणै ॥ विप्रुद्_८।२६१ ॥</p>
<p>(गुरुजनसविधे वधूर्दृष्ट्वा नरेन्द्रप्रेषितां दूतीम् ।<br>
सर्वाङ्गेषु सहासं कस्तूरीविलेपनं करोति ॥)</p>
<p>अत्र कस्तूरीविलेपनेन तिमिरसमयः सङ्केतकाल इति प्रकाशितम्</p>
<p>[विइइ।५०-उदात्तालङ्कारः]</p>
<p>उदात्तालङ्कारः ।</p>
<p>अथोदात्तालङ्कारः कथ्यते । तस्यापि लोकन्यायमूलतैवानन्तर्यकारणम् ।</p>
<p>तदुदात्तं भवेद् यत्र समृद्धं वस्तु वर्ण्यते ॥ विप्रुद्_८।२६२ ॥</p>
<p>यत्र महासमृद्धिशालिनो वस्तुनो वर्णनं क्रियते, तत्र उदात्तालङ्कारः ।</p>
<p>यथा&mdash;</p>
<p>रम्यामेकशिलाभिदाननगरीमासेदिवांसो बुधाः<br>
सौवर्णेषु गृहेषु रत्नरचितद्वास्तोरणेषु स्थिताः ।<br>
आरुह्याङ्गणमेदिनीषु कलभान् क्रीडोत्सुकानर्भकान्<br>
मोदन्ते यदवेक्ष्य रुद्रनृपतेस्तत्त्यागलीलायितम् ॥ विप्रुद्_८।२६३ ॥</p>
<p>अथ समानन्यायात् परिवृत्तिर्निरूप्यते ।</p>
<p>समन्यूनाधिकानां च यदा विनिमयो भवेत् ।<br>
साकं समाधिकन्यूनैः परिवृत्तिरसौ मता ॥ विप्रुद्_८।२६४ ॥</p>
<p>समन्यूनाधिकानां समाधिकन्यूनैर्विनिमयः परिवृत्तिः । समेन समपरिवृत्तिः, न्यूनेनाधिकपरिवृत्तिः, अधिकेन न्यूनपरिवृत्तिश्चेति । समेन समपरिवृत्तिर्यथा&mdash;</p>
<p>साधारसमुचो वाचो दत्त्वा काकतिभूभुजे ।<br>
अतो लभन्ते कवयः सहस्रं गन्धसिन्धुरान् ॥ विप्रुद्_८।२६५ ॥</p>
<p>अत्र वचसां गन्धसिन्धुराणां च समत्वम् ।</p>
<p>न्यूनेनाधिकपरिवृत्तिर्यथा&mdash;</p>
<p>उपायनं गजाश्वादि कृत्वा सर्वे ऽपि भूभुजः ।<br>
प्रतापरुद्रदेवस्य लभन्ते सुस्थिरां कृपाम् ॥ विप्रुद्_८।२६६ ॥</p>
<p>अत्र त्यज्यमानादुपायनादेरादीयमानस्य प्रतापरुद्रकृपाविलसितस्यैवाधिक्यम् । अधिकेन न्यूनपरिवृत्तिर्यथा&mdash;</p>
<p>प्रतापरुद्रेण रणे जिताः प्रत्यर्थिभूभुजः ।<br>
दत्त्वा भूषां किरातेभ्यो लभन्ते वल्कलादिकम् ॥ विप्रुद्_८।२६७ ॥</p>
<p>अत्र<br>
त्यज्यमानादाभरणजातादादीयमानस्य वल्कलादेर्न्यूनत्वम् ।</p>
<p>[विइइ।५१-कारणमालालङ्कारः]</p>
<p>कारणमालालङ्कारः ।</p>
<p>अथ शृङ्खलान्यायमूलालङ्कारा निरूप्यन्ते ।</p>
<p>पूर्वपूर्वं प्रति यदा हेतुः स्यादुत्तरोत्तरम् ।<br>
तदा कारणमालाख्यमलङ्करणमुच्यते ॥ विप्रुद्_८।२६८ ॥</p>
<p>यदा पूर्वपूर्वं क्रमेणोत्तरोत्तरं प्रति हेतुतां भजते, स कारणमालाख्यो ऽलङ्कारः । यथा&ndash;</p>
<p>विद्यया विनयोत्कर्षो विनयेन गुणार्जनम् ।<br>
गुणैः प्रजानुरागश्च क्रमो ऽयं काकतीश्वरे ॥ विप्रुद्_८।२६९ ॥</p>
<p>[विइइ।५२-एकावल्यलङ्कारः]</p>
<p>एकावल्यलङ्कारः ।</p>
<p>यत्रोत्तरोत्तरेषां स्यात् पूर्वं पूर्वं प्रति क्रमात् ।<br>
विशेषणत्वकथनमसावेकावली मता ॥ विप्रुद्_८।२७० ॥</p>
<p>यत्र पूर्वपूर्वं प्रति क्रमेणोत्तरोत्तरं विशेषणत्वं भजते, स एकावल्यलङ्कारः ।</p>
<p>यथा&mdash;</p>
<p>प्रतापरुद्रनगरी सुजनैरुपशोभिता ।<br>
सुजनाः स्फीतविभवैर्विभवाः स्थैर्यशालिनः ॥ विप्रुद्_८।२७१ ॥</p>
<p>एतत् स्थापनेनोदाहरणम् । अपोहनेनापि भवति ; यथा&mdash;</p>
<p>न तद्राज्यं प्रजा यत्र न भवन्त्यूर्जितश्रियः ।<br>
न ताः प्रजाः प्रभुर्यासां न स्वयं काकतीश्वरः ॥ विप्रुद्_८।२७२ ॥</p>
<p>[विइइ।५३-मालादीपकालङ्कारः]</p>
<p>मालादीपकालङ्कारः ।</p>
<p>यदा तु पूर्वपूर्वस्य सम्भवेदुत्तरोत्तरम् ।<br>
प्रत्युत्कर्षावहत्वं तन्मालादीपकमुच्यते ॥ विप्रुद्_८।२७३ ॥</p>
<p>यत्र पूर्वपूर्वस्योत्तरोत्तरगुणावहत्वं स मालादीपकालङ्कारः ।</p>
<p>यथा&mdash;</p>
<p>भाग्यभूमा महीं प्राप्तः काकतीन्द्रभुजं मही ।<br>
भुजः प्रतापमतुलं प्रतापश्च जगत्त्रयम् ॥ विप्रुद्_८।२७४ ॥</p>
<p>[विइइ।५४-सारालङ्कारः]</p>
<p>सारालङ्कारः ।</p>
<p>उत्तरोत्तरमुत्कर्षः सारालङ्कार उच्यते ॥ विप्रुद्_८।२७५ ॥</p>
<p>यथा&mdash;</p>
<p>जगत्सु वसुधा भाति तस्यामेकशिलापुरी ।<br>
काकतीयान्वयस्तत्र तस्मिन् रुद्रनरेश्वरः ॥ विप्रुद्_८।२७६ ॥</p>
<p>सकलभुवनसारभूतं प्रतापरुद्रं विषयीकुर्वतश्चिरादस्यालङ्कारस्य सार इत्यन्वर्थाभिधानम् ॥</p>
<p>इति श्रीविद्यानाथकृतौ प्रतापरुद्रयशोभूषणे ऽलङ्कार-</p>
<p>शास्त्रे ऽर्थालङ्कारप्रकरणं समाप्तम् ।</p>
<hr>
<p>॥ अथ मिश्रालङ्कारप्रकरणम् ॥</p>
<p>अथ संसृष्टिसङ्करौ निरूप्येते ।<br>
यथा लौकिकानामलङ्काराणां हिरण्मयानां मणिमयानां च पृथक् सौन्दर्यहेतूनामन्योन्यसम्बन्धेन चारुत्वातिशयो दृश्यते ; तथैव काव्यालङ्काराणां रूपकादीनां मिथः सम्बन्धेन सौन्दर्यातिशयः प्रतीयते । स च सम्बन्धो द्विविधः&mdash;संयोगरूपः, समवायरूपश्चेति । संयोगे (मिश्र) तिलतण्डुलन्यायः । समवाये&mdash;(मिश्र) क्षीरनीरन्यायः । तिलतण्डुलन्यायेन सम्बन्धे संसृष्टिः । क्षीरनीरन्यायेन सम्बन्धे सङ्करः । अनयोः पृथक् चारुत्वातिशयहेतुत्वादलङ्कारधुरन्धरत्वम् ; न तु पूर्वोक्तालङ्कारशेषता ।</p>
<p>संसृष्टिः ।</p>
<p>तत्र प्रथमं संसृष्टिर्निगद्यते ।</p>
<p>तिलतण्डुलसंश्लेषन्यायाद् यत्र परस्परम् ।<br>
संश्लिष्येयुरलङ्काराः सा संसृष्टिर्निगद्यते ॥ विप्रुद्_९।१ ॥</p>
<p>यत्र तिलतण्डुलन्यायेन परस्परसम्बद्धा रूपकादयो भवन्ति सा संसृष्टिः । सा त्रिविधा&mdash;शब्दालङ्कारगतत्वेन, अर्थालङ्कारगतत्वेन, उभयालङ्कारगतत्वेन च ।</p>
<p>[इX।१।१-शब्दालङ्कारसंसृष्टिः]</p>
<p>शब्दालङ्कारसंसृष्टिर्यथा&mdash;</p>
<p>शुम्भत्सम्भ्रमगन्धसिन्धुरधुरानिर्दारितोर्वीतला-<br>
स्त्वङ्गत्तुङ्गतुरङ्गमप्रतिभया द्राक्स्यन्दनस्यन्दनाः ।<br>
तीव्रारम्भसमुद्यदुद्भटभटाटोपस्फुरद्दिक्तटा<br>
निः सीमाः प्रसरन्ति रुद्रनृपतेर्जैत्रप्रयाणोद्यमाः ॥ विप्रुद्_९।२ ॥</p>
<p>अत्र च्छेकानुप्रासवृत्त्यनुप्रासयोः संसृष्टिः ।</p>
<p>[इX।१।२-अर्थालङ्कारसंसृष्टिः]</p>
<p>अर्थालङ्कारसंसृष्टिर्यथा&mdash;</p>
<p>काकतीन्द्रचमूर्धत्ते महिमानमुदन्वतः ।<br>
ग्रसते या द्विषद्भूपध्वजिनीस्तटिनीरिव ॥ विप्रुद्_९।३ ॥</p>
<p>अत्र निदर्शनोपमायोः संसृष्टिः ।</p>
<p>[इX।१।३-उभयसंसृष्टिः]</p>
<p>उभयसंसृष्टिर्यथा&ndash;</p>
<p>प्रतापरुद्रदोर्दण्डो मण्डलाग्रेण मण्डितः ।<br>
दृश्यते समरे वीरैरुत्फणः फणवानिव ॥ विप्रुद्_९।४ ॥</p>
<p>अत्र वृत्त्यनुप्रासोपमायोः संसृष्टिः ।</p>
<p>इX।२सङ्करः ।</p>
<p>अथ सङ्करो निरूप्यते ।</p>
<p>क्षीरनीरनयाद् यत्र सम्बन्धः स्यात् परस्परम् ।<br>
अलङ्कृतीनामेतासां सङ्करः स उदाहृतः ॥ विप्रुद्_९।५ ॥</p>
<p>यत्र क्षीरनीरन्यायेनालङ्काराणां मिथः सम्बन्धो भवति स सङ्करः । तस्याङ्गाङ्गिभावेन एकवाचकानुप्रवेशेन सन्देहेन च त्रैविध्यम् । तत्राङ्गाङ्गिभावसङ्करो यथा&mdash;</p>
<p>उद्यद्बृंहितगर्जितैर्द्विपघटाकादम्बिनीसम्भ्रमैः<br>
क्षोणीभृत्कटकोपरोधपटुभिः प्रावृड्विहारा इव ।<br>
शत्रुस्त्रीबहुलाश्रुवृष्टिशमितक्ष्माचक्रतापोदया<br>
यात्राः काकतिवल्लभस्य जगतामानन्दमातन्वते ॥ विप्रुद्_९।६ ॥</p>
<p>अत्र यात्राः प्रावृड्विहारा इवेत्युपमालङ्कारेण द्विपघटाकादम्बिनीत्यत्रोपमा प्रसाध्यत इति सजातीययोरङ्गाङ्गिभावः ; कादम्बिनीव द्विपघटेति समासाश्रयणात् । क्षोणीभृत्कटकोपरोधेत्यत्र</p>
<p>श्लेषमूलातिशयोक्तिः । विजातीयसङ्करो यथा&mdash;</p>
<p>प्रतापरुद्रस्य कृपाणधारा प्रत्यर्थिफालेषु पतत्यमन्दम् ।<br>
प्रक्षालनायेव कृतस्य धात्रा तद्वर्तिनो दुर्लिपिकल्मषस्य ॥ विप्रुद्_९।७ ॥</p>
<p>अत्र प्रक्षालनायेवेत्युत्प्रेक्षया दुर्लिपिकल्मषस्येत्यत्र रूपकं प्रसाध्यत इति विजातीययोरङ्गाङ्गिभावः ।</p>
<p>एकवाचकानुप्रविष्टसङ्करो यथा&mdash;</p>
<p>विजितारिपुरो मूर्तौ विलसत्सर्वमङ्गलः ।<br>
भुवि शम्भुरिवाभाति काकतीयनरेश्वरः ॥ विप्रुद्_९।८ ॥</p>
<p>अत्र विजितारिपुर इत्यर्थसाम्यादुपमा, विलसत्सर्वमङ्गल इति शब्दसाम्यात् श्लेषश्च शम्भुरिवेत्येकस्मिन्निवशब्दे ऽनुप्रविष्टौ ।</p>
<p>सन्देहसङ्करो यथा&mdash;</p>
<p>जातः प्रतापरुद्रेन्दुः काकतीयान्वयाम्बुधौ ।<br>
धत्ते जनचकोराणां प्रसादज्योत्स्नयामृतम् ॥ विप्रुद्_९।९ ॥</p>
<p>अत्र काकतीयकुलाम्बुधौ इत्यादौ रूपकोपमायोः सन्देहसङ्करः । काकतीयान्वय एवाम्बुधिः, काकतीयान्वयो ऽम्बुधिरिवेति समासद्वयसम्भवात् । न चात्र साधकं बाधकं वा प्रमाणमन्यतरस्यास्तीति सन्देह एव पर्यवस्यति । साधकबाधकप्रमाणसम्भवे तु सन्देहनिवृत्तिः । अत्र साधकं यथा&mdash;</p>
<p>प्रतापरुद्रनृपतेः पारिजातात् समुद्भवाः ।<br>
वतंसयन्ति दिङ्नार्यो मधुराः कीर्त्तिमञ्जरीः ॥ विप्रुद्_९।१० ॥</p>
<p>अत्र कीर्त्तय एव मञ्जर्य इति रूपकालङ्कारे वतंसयन्तीति साधकं प्रमाणम्। (अ) वतंसीकरणेनाभेदप्रतीतिः । बाधकं यथा&mdash;</p>
<p>काकतीन्द्रस्य निः साणध्वनौ दिक्षु विजृम्भिते ।<br>
व्याकुलकृतसत्त्वो ऽभूत् प्रतिपक्षबलार्णवः ॥ विप्रुद्_९।११ ॥</p>
<p>अत्र प्रतिपक्षबलार्णव इत्युपमाया व्याकुलीकृतसत्त्व इति बाधकं प्रमाणम् ; &ldquo;उपमितं व्याघ्रादिभिः सामान्याप्रयोगेऽ; इत्यनुशासनेन सामान्यप्रयोगस्योपमाबाधकत्वात् । अतः पारिशेष्याद्रूपकालङ्कारः । एवं यथासम्भवमन्येषामलङ्काराणां संसृष्टिसङ्करौ बोद्धव्यौ तत्र तत्र प्रबन्धेषु ॥</p>
<p>इति श्रीविद्यानाथमहोपाध्यायकृतौ प्रतापरुद्रयशोभूषणे ऽलङ्कार-</p>
<p>शास्त्रे मिश्रालङ्कारप्रकरणं समाप्तम् । प्रितापरुद्रीयं</p>
<p>नामालङ्कारशास्त्रं समाप्तम् ॥</p>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vidyAnAthaH_vidyanatha_prataparudriya_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vidyAnAthaH/vidyanatha_prataparudriya/">विद्यानाथः - प्रतापरुद्रीयम् </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vidyAnAthaH_vidyanatha_prataparudriya_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vidyAnAthaH_vidyanatha_prataparudriya_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vidyAnAthaH_vidyanatha_prataparudriya_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: विद्यानाथः - प्रतापरुद्रीयम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
