<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | बालबोधिनी</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="बालबोधिनी">
  <meta property="og:description" content="काव्यप्रकाशः
प्रथम उल्लासः
ग्रन्थारम्भे विघ्नविघाताय समुचितेष्टदेवतां ग्रन्थकृत् परामृशति —-
नियतिकृतनियमरहितां ह्लादैकमयीमनन्यपरतन्त्राम् ।
नवरसरुचिरां निर्मितिमादधती भारती कवेर्जयति ॥ ङ्क्प्र्-क्_१ ॥
नियतिशक्त्या नियतरूपा सुखदुःखमोहस्वभावा परमाण्वाद्युपादानकर्मादिसहकारिकारणपरतन्त्रा षड्रसा न च हृद्यैव तैः, तादृशी ब्रह्मणो निर्मितिर्निर्माणम् । एतद्विलक्षणा तु कविवाङ्निर्मितिः । अत एव जयति । जयत्यर्थेन च नमस्कार आक्षिप्यते इति तां प्रत्यस्मि प्रणत इति लभ्यते ॥१॥
इहाभिधेयं सप्रज्योजनमित्याह —-
काव्यं यशसे ऽर्थकृते व्यवहारविदे शिवेतरक्षतये ।
सद्यः परनिर्वृतये कान्तासम्मिततयोपदेशयुजे ॥ ङ्क्प्र्-क्_२ ॥
कालिदासादीनामिव यशः श्रीहर्षादेर्धावकादीनामिव धनम् राजादिगतोचिताचारपरिज्ञानम् आदित्यादेर्मयूरादीनामिवानर्थनिवारणम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="बालबोधिनी">
  <meta itemprop="description" content="काव्यप्रकाशः
प्रथम उल्लासः
ग्रन्थारम्भे विघ्नविघाताय समुचितेष्टदेवतां ग्रन्थकृत् परामृशति —-
नियतिकृतनियमरहितां ह्लादैकमयीमनन्यपरतन्त्राम् ।
नवरसरुचिरां निर्मितिमादधती भारती कवेर्जयति ॥ ङ्क्प्र्-क्_१ ॥
नियतिशक्त्या नियतरूपा सुखदुःखमोहस्वभावा परमाण्वाद्युपादानकर्मादिसहकारिकारणपरतन्त्रा षड्रसा न च हृद्यैव तैः, तादृशी ब्रह्मणो निर्मितिर्निर्माणम् । एतद्विलक्षणा तु कविवाङ्निर्मितिः । अत एव जयति । जयत्यर्थेन च नमस्कार आक्षिप्यते इति तां प्रत्यस्मि प्रणत इति लभ्यते ॥१॥
इहाभिधेयं सप्रज्योजनमित्याह —-
काव्यं यशसे ऽर्थकृते व्यवहारविदे शिवेतरक्षतये ।
सद्यः परनिर्वृतये कान्तासम्मिततयोपदेशयुजे ॥ ङ्क्प्र्-क्_२ ॥
कालिदासादीनामिव यशः श्रीहर्षादेर्धावकादीनामिव धनम् राजादिगतोचिताचारपरिज्ञानम् आदित्यादेर्मयूरादीनामिवानर्थनिवारणम् ।">
  <meta itemprop="wordCount" content="22775">
  <meta name="twitter:card" content="summary">
  <meta name="twitter:title" content="बालबोधिनी">
  <meta name="twitter:description" content="काव्यप्रकाशः
प्रथम उल्लासः
ग्रन्थारम्भे विघ्नविघाताय समुचितेष्टदेवतां ग्रन्थकृत् परामृशति —-
नियतिकृतनियमरहितां ह्लादैकमयीमनन्यपरतन्त्राम् ।
नवरसरुचिरां निर्मितिमादधती भारती कवेर्जयति ॥ ङ्क्प्र्-क्_१ ॥
नियतिशक्त्या नियतरूपा सुखदुःखमोहस्वभावा परमाण्वाद्युपादानकर्मादिसहकारिकारणपरतन्त्रा षड्रसा न च हृद्यैव तैः, तादृशी ब्रह्मणो निर्मितिर्निर्माणम् । एतद्विलक्षणा तु कविवाङ्निर्मितिः । अत एव जयति । जयत्यर्थेन च नमस्कार आक्षिप्यते इति तां प्रत्यस्मि प्रणत इति लभ्यते ॥१॥
इहाभिधेयं सप्रज्योजनमित्याह —-
काव्यं यशसे ऽर्थकृते व्यवहारविदे शिवेतरक्षतये ।
सद्यः परनिर्वृतये कान्तासम्मिततयोपदेशयुजे ॥ ङ्क्प्र्-क्_२ ॥
कालिदासादीनामिव यशः श्रीहर्षादेर्धावकादीनामिव धनम् राजादिगतोचिताचारपरिज्ञानम् आदित्यादेर्मयूरादीनामिवानर्थनिवारणम् ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/mammaTa-kAvyaprakAshaH\/bAlabodhinI\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/mammaTa-kAvyaprakAshaH\/bAlabodhinI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> बालबोधिनी</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="बालबोधिनी">बालबोधिनी</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/mammaTa-kAvyaprakAshaH/bAlabodhinI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>काव्यप्रकाशः</p>
<p>प्रथम उल्लासः</p>
<p>ग्रन्थारम्भे विघ्नविघाताय समुचितेष्टदेवतां ग्रन्थकृत् परामृशति &mdash;-</p>
<p>नियतिकृतनियमरहितां ह्लादैकमयीमनन्यपरतन्त्राम् ।<br>
नवरसरुचिरां निर्मितिमादधती भारती कवेर्जयति ॥ ङ्क्प्र्-क्_१ ॥</p>
<p>नियतिशक्त्या नियतरूपा सुखदुःखमोहस्वभावा परमाण्वाद्युपादानकर्मादिसहकारिकारणपरतन्त्रा षड्रसा न च हृद्यैव तैः, तादृशी ब्रह्मणो निर्मितिर्निर्माणम् । एतद्विलक्षणा तु कविवाङ्निर्मितिः । अत एव जयति । जयत्यर्थेन च नमस्कार आक्षिप्यते इति तां प्रत्यस्मि प्रणत इति लभ्यते ॥१॥</p>
<p>इहाभिधेयं सप्रज्योजनमित्याह &mdash;-</p>
<p>काव्यं यशसे ऽर्थकृते व्यवहारविदे शिवेतरक्षतये ।<br>
सद्यः परनिर्वृतये कान्तासम्मिततयोपदेशयुजे ॥ ङ्क्प्र्-क्_२ ॥</p>
<p>कालिदासादीनामिव यशः श्रीहर्षादेर्धावकादीनामिव धनम् राजादिगतोचिताचारपरिज्ञानम् आदित्यादेर्मयूरादीनामिवानर्थनिवारणम् ।</p>
<p>सकलप्रयोजनमौलिभूतं समनन्तरमेव रसास्वादन-समुद्भूतं विगलितवेद्यान्तरमानन्दम् प्रभुसम्मितशब्दप्रधानवेदादिशास्त्रेभ्यः शब्दार्थयोर्गुणभावेन रसाङ्गभूतव्यापारप्रवणतया विलक्षणं यत् काव्यं लोकोत्तरवर्णनानिपुणकविकर्म तत् कान्तेव सरसतापादनेनाभिमुखीकृत्य रामादिवद्वर्तितव्यं न रावणादिवदित्युपदेशं च यथायोगं कवेः सहृदयस्य च करोतीति सर्वथा तत्र यतनीयम् ॥२॥</p>
<p>एवमस्य प्रयोजनमुक्त्वा कारणमाह &mdash;-</p>
<p>शक्तिर्निपुणता लोकशास्त्रकाव्याद्यवेक्षणात् ।<br>
काव्यज्ञशिक्षयाभ्यास इति हेतुस्तदुद्भवे ॥ ङ्क्प्र्-क्_३ ॥</p>
<p>शक्तिः कवित्वबीजरूपः संस्कारविशेषः यां विना काव्यं न प्रसरेत् प्रसृतं वा उपहसनीयं स्यात् । लोकस्य स्थावरजङ्गमात्मकलोकवृत्तस्य । शास्त्राणां छन्दोव्याकरणाभिधानकोशकलाचतुर्वर्गगजतुरगखड्गादिलक्षणग्रन्थानाम् । काव्यानां च महाकविसम्बन्धिनाम् । आदिग्रहणादितिहासानां च विमर्शनाद्व्युत्पत्तिः । काव्यं कर्तुं विचारयितुं च ये जानन्ति तदुपदेशेन करणे योजने च पौनःपुन्येन प्रवृत्तिरिति । त्रयः समुदिताः न तु व्यस्ताः तस्य काव्यस्योद्भवे निर्माणे समुल्लासे च हेतुर्न तु हेतवः ॥३॥</p>
<p>एवमस्य कारणमुक्त्वा स्वरूपमाह &mdash;-</p>
<p>तददोषौ शब्दार्थौ सगुणावनलङ्कृती पुनः क्वापि ।</p>
<p>दोषगुणालङ्काराः वक्ष्यन्ते । क्वापीत्यनेनैतदाह यत् सर्वत्र<br>
सालङ्कारौ क्वचित्तु स्फुटालङ्कारविरहे ऽपि न काव्यत्वहानिः ।</p>
<p>यथा</p>
<p>{यः कौमरहरः स एव हि वरस्ता एव चैत्रक्षपास्ते<br>
चोन्मीलितमालतीसुरभयः प्रौढाः कदम्बानिलाः ।<br>
सा चैवास्मि तथापि तत्र सुरतव्यापारलीलाविदौ<br>
रेवारोधसि वेतसीतरुतले चेतः समुत्कण्ठते ॥१॥}<br>
([शीलाभट्टारिका], एत्च्।)</p>
<p>अत्र स्फुटो न कश्चिदलङ्कारः । रसस्य च प्राधान्यान्नालङ्कारता ।</p>
<p>तद्भेदान् क्रमेणाह</p>
<p>इदमुत्तममतिशयिनि व्यङ्ग्ये वाच्याद्ध्वनिर्बुधैः कथितः ॥ ङ्क्प्र्-क्_४ ॥</p>
<p>इदमिति काव्यम् । बुधैर्वैयाकरणैः प्रधानभूतस्फोटरूपव्यङ्ग्यव्यञ्जकस्य शब्दस्य ध्वनिर् इति व्यवहारः कृतः । ततस्तन्मतानुसारिभिरन्यैरपि न्यग्भावितवाच्यव्यङ्ग्यव्यञ्जनक्षमस्य शब्दार्थयुगलस्य ।</p>
<p>यथा</p>
<p>{निःशेषच्युतचन्दनं स्तनतटं निर्मृष्टरागोछरो<br>
नेत्रे दूरमनञ्जने पुलकिता तन्वी तवयं तनुः ।<br>
मिथ्यावादिनि दूति बान्धवजनस्याज्ञातपीडागमे<br>
वापीं स्नातुमितो गतासि न पुनस्तस्याधमस्यान्तिकम् ॥२॥}<br>
(अमरुशतक १०५)</p>
<p>अत्र तदन्तिकमेव रन्तुं गतासीति प्राधान्येनाधमपदेन व्यज्यते ॥४॥</p>
<p>अतादृशि गुणीभूतव्यङ्ग्यं व्यङ्ग्ये तु मध्यमम् ।</p>
<p>अतादृशि वाच्यादनतिशायिनि । यथा &mdash;-</p>
<p>{ग्रामतरुणं तरुण्या नववञ्जुलमञ्जरीसनाथकरम् ।<br>
पश्यन्त्या भवति मुहुर्नितरां मलिना मुखच्छाया ॥३॥}<br>
(रुद्रटस्य काव्यालङ्कार ७।३९)</p>
<p>अत्र वञ्जुललतागृहे दत्तसङ्केता न गतेति व्यङ्ग्यं गुणीभूतं<br>
तदपेक्षया वाच्यस्यैव चमत्कारित्वात् ॥</p>
<p>शब्दचित्रं वाच्यचित्रमव्यङ्ग्यं त्ववरं स्मृतम् ॥ ङ्क्प्र्-क्_५ ॥</p>
<p>चित्रमिति गुणालङ्कारयुक्तम् । अव्यङ्ग्यमिति स्फुटप्रतीयमानार्थरहितम् ।<br>
अवरम् अधमम् । यथा &mdash;-</p>
<p>{स्वच्छन्दोच्छलदच्छकच्छकुहरच्छातेतराम्बुच्छटा-<br>
मूर्छन्मोहमहर्षिहर्षविहितस्नानाह्निकाह्नाय वः ।<br>
भिद्यादुद्यदुदारदर्दुरदरीदीर्घादरिद्रद्रुम-<br>
द्रोहोद्रेकमहोर्मिमेदुरमदा मन्दाकिनी मन्दताम् ॥४॥}<br>
(गोविन्दठक्कुरस्य काव्यप्रदीप)</p>
<p>{विनिर्गतं मानदमात्ममन्दिराद् भवत्युपश्रुत्य यदृच्छयापि यम् ।<br>
ससम्भ्रमेन्द्र्रद्रुतपातितार्गला निमीलिताक्षीव भियामरावती ॥५॥}<br>
(मेण्ठकृतं हयग्रीववधम्)</p>
<p>इति काव्यप्रकाशे काव्यस्य प्रयोजनकारणस्वरूपविशेषनिर्णयो नाम<br>
प्रथम उल्लासः ॥ १ ॥</p>
<p>==================================================</p>
<p>क्रमेण शब्दार्थयोः स्वरूपमाह</p>
<p>स्याद्वाचको लाक्षणिकः शब्दो ऽत्र व्यञ्जकस्त्रिधा ।</p>
<p>अत्रेति काव्ये । एषां स्वरूपं वक्ष्यते ॥</p>
<p>वाच्यादयस्तदर्थाः स्युः ॥।</p>
<p>वाच्यलक्ष्यव्यङ्ग्याः ॥</p>
<p>॥। तात्पर्यार्थो ऽपि केषुचित् ॥ ङ्क्प्र्-क्_६ ॥</p>
<p>आकाङ्क्षायोग्यतासन्निधिवशाद्वक्ष्यमाणस्वरूपाणां पदार्थानां समन्वये तात्पर्यार्थो विशेषवपुरपदार्थो ऽपि वाक्यआर्थः समुल्लसतीत्यभिहितान्वयवादिनां मतम् ॥<br>
वाच्य एव वाक्यार्थ इत्यन्विताभिधानवादिनः ॥६॥</p>
<p>सर्वेषां प्रायशो ऽर्थानां व्यञ्जकत्वमपीष्यते ।</p>
<p>अत्र वाच्यस्य यथा</p>
<p>{मा_ए घरोव_अरणं अज्ज हु णत्थि त्ति साहि_अं तुम_ए ।<br>
ता भण किं करणिज्जं एमे_अ ण वासरो ठा_इ ॥६॥}<br>
[मातः गृहोपकरणं अद्य खलु नास्तीति साधितं त्वया ।<br>
तद्भण किं करणीयं एवमेव न वासरः स्थीयी ॥]<br>
(हालस्य गाथासप्तशती)</p>
<p>अत्र स्वैरविहारार्थिनीति व्यज्यते ।<br>
लक्ष्यस्य यथा</p>
<p>{साहेन्ती सहि सुह_अं खणे खणे दुम्मिआसि मज्झक_ए ।<br>
सब्भावणेहकरणिज्जसरिस_अं दाव विर_इ_अं तुम_ए ॥७॥}<br>
[साधयन्ती सखि सुभगं क्षणेक्षणे दूनाऽसि मत्कृते ।<br>
सद्भावस्नेहकरणीयसदृशं तावत् विरचितं त्वया ॥]<br>
(हालस्य गाथासप्तशती)</p>
<p>अत्र मत्प्रियं रमयन्त्या त्वया शत्रुत्वमाचरितमिति लक्ष्यम् । तेन च कामुकविषयं सापराधत्वप्रकाशनं व्यङ्ग्यम् । व्यङ्ग्यस्य यथा</p>
<p>{उ_अ णिच्चलणिप्पन्दा भिसिणीपत्तम्मि रेहै वला_आ ।<br>
णिम्मलमरग_अभा_अणपरिट्टिआ सङ्खसुत्तिव्व ॥८॥}<br>
[पश्य निश्चलनिष्पन्दा विसिनीप्त्रे राजते बलाका ।<br>
निर्मलमरकतभाजनपरिस्थिता शङ्खशुक्तिरिव ॥]<br>
(हालस्य गाथासप्तशती १।४)</p>
<p>अत्र निष्पन्दत्वेन आश्वस्तत्वम् । तेन च जनरहितत्वम् । अतः सङ्केतस्थानमेतदिति कयाचित् कञ्चित्प्रत्युच्यते । अथवा मिथ्या वदसि न त्वमत्रागतोभूरिति व्यज्यते ॥</p>
<p>वाचकादीनां क्रमेण स्वरूपमाह ।</p>
<p>साक्षात्सङ्केतितं यो ऽर्थमभिधत्ते स वाचकः ॥ ङ्क्प्र्-क्_७ ॥</p>
<p>इहागृहीतसङ्केतस्य शब्दस्यार्थप्रतीतेरभावात्सङ्केतसहाय एव शब्दो ऽर्थविशेषं प्रतिपादयतीति यस्य यत्राव्यवधानेन सङ्केतो गृह्यते स तस्य वाचकः ॥७॥</p>
<p>सङ्केतितश्चतुर्भेदो जात्यादिर्जातिरेव वा ।</p>
<p>यद्यप्यर्थक्रियाकारितया प्रवृत्तिनिवृत्तियोग्या व्यक्तिरेव तथाप्यानन्त्याद् व्यभिचाराच्च तत्र सङ्केतः कर्तुं न युज्यत इति<br>
गौः शुक्लश्चलो डित्थ इत्यादीनां विषयविभागो न प्राप्नोतीति च । तदुपाधावेव सङ्केतः ।</p>
<p>उपाधिश्च द्विविधः &mdash;- वस्तुधर्मो वक्तृयदृच्छासन्निवेशितश्च । वस्तुधर्मो ऽपि द्विविधः &mdash;- सिद्धः साध्यश्च । सिद्धो ऽपि द्विविधः &mdash;- पदार्थस्य प्राणप्रदो विशेषाधानहेतुश्च । तत्राद्यो जातिः । उक्तं हि वाक्यपदीये &mdash;-<br>
{न हि गौः स्वरूपेण गौर्नाप्यगौः । गोत्वाभिसंवन्धातु गौः} इति ।</p>
<p>द्वितीयो गुणः । शुक्लादिना हि लब्धसत्ताकं वस्तु विशिष्यते । साध्यः पूर्वापरीभूतावयवः क्रियारूपः ।<br>
डित्थादिशब्दानामन्त्यबुद्धिनिर्ग्राह्यं संहृतक्रमं स्वरूपं वक्त्रा तदृच्छया डित्थादिष्वर्थेषूपाधित्वेन सन्निवेश्यत इति सो ऽयं सञ्ज्ञारूपो यदृच्छात्मक इति ।</p>
<p>{गौःशुक्लश्चलो डित्थ इत्यादौ चतुष्टयी शब्दानां प्रवृत्तिः} इति महाभाष्यकारः । परमाण्वादीनां तु गुणमध्यपाठात् पारिभाषिकं गुणत्वम् । गुणक्रियायदृच्छानां वस्तुत एकरूपाणाम् अप्याश्रयभेदाद् भेद इव लक्ष्यते । यथैकस्य मुखस्य खड्गमुकुरतैलाद्यालम्बनभेदात् ।</p>
<p>हिमपयःशङ्खाद्याश्रयेषु परमार्थतो भिन्नेषु शुक्लादिषु यद्वशेन शुक्लः शुक्ल इत्याद्यभिन्नाभिधानप्रत्ययोत्पत्तिस्तत् शुक्लत्वादि सामान्यम् । गुडतण्डुलादिपाकादिष्वेवमेव पाकत्वादि ।<br>
बालवृद्धशुकाद्युदीरितेषु डित्थादिशब्देषु च प्रतिक्षणं भिद्यमानेषु डित्थाद्यऽर्थेषु वा डित्थत्वाद्यस्तीति सर्वेषां शब्दानां जातिरेव प्रवृत्तिनिमित्तमित्यन्ये । तद्वान् अपोहो वा शब्दार्थः कैश्चिदुक्तं इति ग्रन्थगौरवभयात् प्रकृतानुपयोगाच्च न दर्शितम् ॥७॥</p>
<p>स मुख्यो ऽर्थस्तत्र मुख्यो व्यापारो ऽस्याभिधोच्यते ॥ ङ्क्प्र्-क्_८ ॥</p>
<p>स इति साक्षात्सङ्केतितः । अस्येति शब्दस्य ॥८॥</p>
<p>मुख्यार्थबाधे तद्योगे रूढितो ऽथ प्रयोजनात् ।<br>
अन्यो ऽर्थो लक्ष्यते यत्सा लक्षणारोपिता क्रिया ॥ ङ्क्प्र्-क्_९ ॥</p>
<p>{कर्मनि कुशलः} इत्यादौ दर्भग्रहणाद्ययोगात् {गङ्गआयां घोषः} इत्यादौ च गङ्गादीनां घोषाद्याधारत्वासम्भवात् मुख्यार्थस्य बाधे विवेचकत्वादौ सामीप्ये च सम्बन्धे रूढितः प्रसिद्धेः<br>
तथा गङ्गातटे घोष इत्यादैः प्रयोगात् येषां न तथा प्रतिपत्तिः तेषां पावनत्वादीनां धर्माणां तथाप्रतिपादनात्मनः प्रयोजनाच्च मुख्येन अमुख्यो ऽर्थो लक्ष्यते यत् स आरोपितः शब्दव्यापारः सान्तरार्थनिष्ठो<br>
लक्षणा ॥९॥</p>
<p>स्वासिद्धये पराक्षेपः परार्थं स्वसमर्पणम् ।<br>
उपादानं लक्षणं चेत्युक्ता शुद्धैव सा द्विधा ॥ ङ्क्प्र्-क्_१० ॥</p>
<p>{कुन्ताः प्रविशन्ति} {यष्टयः प्रविशन्ति} इत्यादौ कुन्तादिभिरात्मनः प्रवेशसिद्ध्यर्थं स्वसंयोगिनः पुरुषा आक्षिप्यन्ते । तत उपादानेने ऽयं लक्षणा ।<br>
{गौरनुबन्ध्यः} इत्यादौ श्रुतिचोदितमनुबन्धनं कथं मे स्यादिति जात्या व्यक्तिराक्षिप्यते न तु शब्देनोच्यते<br>
{विशेष्यं नाभिधा गच्छेत् क्षीणशक्तिर्विशेषणे} इति न्यायादित्युपादानलक्षणा तु नोदाहर्तव्या ।<br>
न ह्यत्र प्रयोजनमस्ति न वा रूढिरियम् । व्यक्त्यविनाभावित्वात्तु जात्या व्यक्तिराक्षिप्यते । यथा क्रियतामित्यत्र कर्ता । कुर्वित्यत्र कर्म । प्रविश पिण्डीमित्यादौ गृहं भक्षयेत्यादि च ।</p>
<p>{पीनो देवदत्तो दिवा न भुङ्क्ते} इत्यत्र च रात्रिभोजनं न लक्ष्यते श्रुतार्थापत्तेरर्थापत्तेर्वा तस्य विषयत्वात् ।<br>
{गङ्गायां घोषः} इत्यत्र तटस्य घोषाधिकरणत्वसिद्धये गङ्गाशब्दः स्वार्थमर्पयति इत्येवमादौ लक्षणेनैषा लक्षणा । उभयरूपा चेयं शुद्धा । उपचारेणामिश्रितत्वात् ।</p>
<p>अनयोर्लक्ष्यस्य लक्षकस्य च न भेदरूपं ताटस्थ्यम् । तटादीनां गङ्गादिशब्दैः प्रतिपादने तत्त्वप्रतिपत्तौ हि प्रतिपिपादयिषितप्रयोजनसम्प्रत्ययः । गङ्गासम्बन्धमात्रप्रतीतौ तु गङ्गातटे घोष इति मुख्यशब्दाभिधानाल्लक्षणायाः को भेदः ॥१०॥</p>
<p>सारोपान्या तु यत्रोक्तौ विषयी विषयस्तथा ।</p>
<p>आरोप्यमाणः आरोपविषयश्च यत्रानपह्नुतभेदौ सामानाधिकरण्येन निर्दिश्येते सा लक्षणा सारोपा ॥</p>
<p>विष्यय्यन्तःकृते ऽन्यस्मिन् सा स्यात्साध्यवसानिका ॥ ङ्क्प्र्-क्_११ ॥</p>
<p>विषयिणारोप्यमाणेनान्तःकृते निगीर्णे अन्यस्मिन्नारोपविषये सति साध्यवसाना स्यात् ॥११॥</p>
<p>भेदाविमौ च सादृश्यात्सम्बन्धान्तरतस्तथा ।<br>
गौणौ शुद्धौ च विज्ञेयौ ॥।</p>
<p>इमावारोपाध्यवसानरूपौ सादृश्यहेतू भेदौ {गौर्वाहीकः} इत्यत्र {गौरयम्} इत्यत्र च ।<br>
अत्र हि स्वार्थसहचारिणो गुणा जाड्यमान्द्यादयो लक्ष्यमाणा अपि गोशब्दस्य परार्थाभिधाने प्रवृत्तिनिमित्तत्वमुपयान्तिं इति केचित् । स्वार्थसहचारिगुणाभेदेन पदार्थगता गुणा एव लक्ष्यन्ते न<br>
परार्थो ऽभिधीयते इत्यन्ये । साधारणगुणाश्रयत्वेन परार्थ एव लक्ष्यते इत्यपरे ।<br>
उक्तं चान्यत्र<br>
{अभिधेयाविनाभूतप्रतीतिर्लक्षणोच्यते ।<br>
लक्ष्यमाणगुणैर्योगाद्वृत्तेरिष्टा तु गौणताम्} इति ।<br>
([कुमारिल, तन्त्रवार्तिक ३,४।१२])</p>
<p>अविनाभावो ऽत्र सम्बन्धमात्रं न तु नान्तरीयकत्वम् । तत्त्वे हि {मञ्चाः क्रोशन्ति} इत्यादौ न लक्षणा स्यात् ।<br>
अविनाभावे चाक्षेपेणैव सिद्धेर्लक्षणाया नोपयोग इत्युक्तम् ।<br>
{आयुर्धृतम्} {आयुरेवेदम्} इत्यादौ च सादृश्यादन्यत् कार्यकारणभावादि सम्बन्धान्तरम् । एवमादौ च कार्यकारणभावादिलक्षणपूर्वे आरोपाध्यवसाने ।</p>
<p>अत्र गौणभेदयोर्भेदे ऽपि ताद्रूप्यप्रतीतिः सर्वथैवाभेदावगमश्च प्रयोजनम् । शुद्धभेदयोस्त्वन्यवैलक्षण्येनाव्यभिचारेण च कार्यकारित्वादि ।</p>
<p>क्वचित् तादर्थ्यादुपचारः । यथा इन्द्रार्था स्थूणा इन्द्रः । क्वचित् स्वस्वामिभावात् । यथा राजकीयः पुरुषो राजा । क्वचित् अवयवावयविभावात् । यथा अग्रहस्त इत्यत्राग्रमात्रे ऽवयवे हस्तः । क्वचित् तात्कर्म्यात् । यथा अतक्षा तक्षा ॥</p>
<p>॥। लक्षणा तेन षड्विधा ॥ ङ्क्प्र्-क्_१२ ॥</p>
<p>आद्यभेदाभ्यां सह ॥१२॥</p>
<p>सा च</p>
<p>व्यङ्ग्येन रहिता रूढौ सहिता तु प्रयोजने ।</p>
<p>प्रयोजनं हि व्यञ्जनव्यापारगम्यमेव ॥</p>
<p>तच्च गूढमगूढं वा ॥।</p>
<p>तच्चेति व्यङ्ग्यम् । गूढं यथा</p>
<p>{मुखं विकसितस्मितं वशितवक्रिम प्रेक्षितं<br>
समुच्छलितविभ्रमा गतिरपास्तसंस्था मतिः ।<br>
उरो मुकुलितस्तनं जघनमंसवन्धोद्धुरं<br>
बतेन्दुवदनातनौ तरुणिमोद्गमो मोदते ॥९॥}<br>
(अभिनवगुप्तस्य ध्वन्यालोकलोचन)</p>
<p>अगूढं यथा</p>
<p>{श्रीपरिचयाज्जडा अपि भवन्त्यभिज्ञा विदग्धचरितानाम् ।<br>
उपदिशति कामिनीनां यौवनमद एव ललितानि ॥१०॥}<br>
(वल्लभदेवस्य सुभाषितावलि)</p>
<p>अत्रोपदिशतीति ॥</p>
<p>॥। तदेषा कथिता त्रिधा ॥ ङ्क्प्र्-क्_१३ ॥</p>
<p>अव्यङ्ग्या गूढव्यङ्ग्या अगूढव्यङ्ग्या च ॥१३॥</p>
<p>तद्भूर्लाक्षिणिकस् ॥।</p>
<p>शब्द इति सम्बध्यते । तद्भूस्तदाश्रयः ॥</p>
<p>॥। तत्र व्यापारो व्यञ्जनात्मकः ।</p>
<p>कुत इत्याह</p>
<p>यस्य प्रतीतिमाधातुं लक्षणा समुपास्यते ॥ ङ्क्प्र्-क्_१४ ॥</p>
<p>फले शब्दैकगम्ये ऽत्र व्यञ्जनान्नापरा क्रिया ।</p>
<p>प्रयोजनप्रतिपिपादयिषया यत्र लक्षणया शब्दप्रयोगस्तत्र नान्यतस्तत्प्रतीतिरपि तु तस्मादेव शब्दात् ।<br>
न चात्र व्यञ्जनादृते ऽन्यो व्यापारः ॥</p>
<p>तथाहि</p>
<p>नाभिधा समयाभावात् ॥।</p>
<p>गङ्गायां घोष इत्यादौ ये पावनत्वादयो धर्मास्तटादौ प्रतीयन्ते न तत्र गङ्गादिशब्दाः सङ्केतिताः ॥</p>
<p>हेत्वभावान्न लक्षणा ॥ ङ्क्प्र्-क्_१५ ॥</p>
<p>मुख्यार्थबाधादित्रयं हेतुः ॥१५॥</p>
<p>तथा च</p>
<p>लक्ष्यं न मुख्यं नाप्यत्र बाधो योगः फलेन नो ।<br>
न प्रयोजनमेतस्मिन् न च शब्दः स्खलद्गतिः ॥ ङ्क्प्र्-क्_१६ ॥</p>
<p>यथा गङ्गाशब्दः स्रोतसि सबाध इति तटं लक्षयति तद्वत् यदि तटे ऽपि सबाधः स्यात् तत् प्रयोजनं लक्षयेत् ।<br>
न च तटं मुख्यो ऽर्थः । नाप्यत्र बाधः । न च गङ्गाशब्दार्थस्य तटस्य पावनत्वाद्यैर्लक्षणीयैः सम्बन्धः । नापि प्रयोजने लक्ष्ये किञ्चित् प्रयोजनम् । नापि गङ्गाशब्दस्तटमिव प्रयोजनं प्रतिपादयितुमसमर्थः ॥१६॥</p>
<p>एवमप्यनवस्था स्याद् या मूलक्षयकारिणी ।</p>
<p>एवमपि प्रयोजनं चेल्लक्ष्यते तत् प्रयोजनान्तरेणेति तदपि प्रयोजनान्तरेणेति प्रकृताप्रतीतिकृत् अनवस्था भवेत् ॥<br>
ननु पावनत्वादिधर्मयुक्तमेव तटं लक्ष्यते । {गङ्गायास्तटे घोषः} इत्यतो ऽधिकस्यार्थस्य प्रतीतिश्च प्रयोजनमिति विशिष्टे लक्षणा तत्किं व्यञ्जनयेत्याह</p>
<p>प्रयोजनेन सहितं लक्षणीयं न युज्यते ॥ ङ्क्प्र्-क्_१७ ॥</p>
<p>कुत इत्याह</p>
<p>ज्ञानस्य विषयो ह्यन्यः फलमन्यदुदाहृतम् ।</p>
<p>प्रत्यक्षादेर्नीलादिर्विषयः फलं तु प्रक्टता संवित्तिर्वा ॥</p>
<p>विशिष्टे लक्षणा नैवं ॥।</p>
<p>व्याख्यातम् ॥</p>
<p>॥। विशेषाः स्युस्तु लक्षिते ॥ ङ्क्प्र्-क्_१८ ॥</p>
<p>तटादौ विशेषाः पावनत्वादयस्ते चाभिधातात्पर्यलक्षणाभ्यो व्यापारान्तरेण गम्याः । तच्च व्यञ्जनध्वननद्योतनादिशब्दवाच्यमवश्यमेषितव्यम् ॥१८॥</p>
<p>एवं लक्षणामूलं व्यञ्जकत्वमुक्तम् ॥ अभिधामूलं त्वाह &mdash;-</p>
<p>अनेकार्थस्य शब्दस्य वाचकत्वे नियन्त्रिते ।<br>
संयोगाद्यैरवाच्यार्थधीकृद्व्यापृतिरञ्जनम् ॥ ङ्क्प्र्-क्_१९ ॥</p>
<p>{संयोगो विप्रयोगश्च साहचर्यं विरोधिता ।<br>
अर्थः प्रकरणं लिङ्गं शब्दस्यान्यस्य सन्निधिः ॥<br>
सामर्थ्यमौचिती देशः कालो व्यक्तिः स्वरादयः ।<br>
शब्दार्थस्यानवच्छेदे विशेषस्मृतिहेतवः ॥}<br>
([भर्तृहरि, वाक्यपदीय २।३१५-३१६])</p>
<p>इत्युक्तदिशा<br>
सशङ्खचक्रो हरिः अशङ्खचक्रो हरिरित्युच्यते । रामलक्ष्मणाविति दाशरथौ । रामार्जुनगतिस्तयोरिति भार्गवकार्तवीर्ययोः । स्थाणुं भज भवच्छिदे, इति हरे । सर्वं जानाति देव इति युष्मदर्थे ।<br>
कुपितो मकरध्वज इति कामे । देवस्य पुरारातेरिति शम्भौ । मधुना मत्तः कोकिल इति वसन्ते । पातु वो दयितामुखमिति साम्मुख्ये । भात्यत्र परमेश्वर इति राजधानीरूपात् देशाद्राजनि । चित्रभानुर्विभातीति दिने रवौ रात्रौ वह्नौ ।<br>
मित्रं भातीति सुहृदि मित्रो भातीति रवौ । इन्द्रशत्रुरित्यादौ वेदे एव न काव्ये स्वरो विषेषप्रतीतिकृत् ।</p>
<p>आदिग्रहणात्</p>
<p>{एद्दहमेत्तत्थणिआ एद्दहमेत्तेहि अच्छिवत्तेहिं ।<br>
एद्दहमेत्तावत्था एद्दहमेत्तेहिं दिअएहिं ॥११॥}<br>
[एतावन्मात्रस्तन्का एतावन्मात्राभ्यामक्षिपत्राभ्याम् ।<br>
एतावन्मात्रावस्था एतावन्मात्रैर्दिवसैः ॥]<br>
(हालस्य गाथासप्तशती ९७३)</p>
<p>इत्यादावभिनयादयः ।<br>
इत्थं संयोगादिभिरर्थान्तराभिधायकत्वे निवारिते ऽप्यनेकार्थस्य शब्दस्य यत् क्वचिदर्थान्तरप्रतिपादनं तत्र नाभिधा नियमनात्तस्याः । न च लक्षणा मुख्यार्थबाधाद्यभावात् । अपि त्वञ्जनं व्यञ्जनमेव व्यापारः । यथा</p>
<p>{भद्रात्मनो दुरधिरोहतनोर्विशाल<br>
वंशोन्नतेःकृतशिलीमुखविग्रहस्य ।<br>
यस्यानुपप्लुतगतेः परवारणस्य<br>
दानाम्बुसेकसुभगः सततं करोभूत् ॥१२॥}<br>
(शिवस्वामिन्स्य कप्फिनाभ्युदय १।३८)</p>
<p>॥१९॥</p>
<p>तद्युक्तो व्यञ्जकः शब्दो ॥।</p>
<p>तद्युक्तो व्यञ्जनयुक्तः</p>
<p>॥। यत्सो ऽर्थान्तरयुक् तथा ।<br>
अर्थो ऽपि व्यञ्जकस्तत्र सहकारितया मतः ॥ ङ्क्प्र्-क्_२० ॥</p>
<p>तथेति व्यञ्जकः ॥२०॥</p>
<p>इति काव्यप्रकाशे शब्दार्थस्वरूपनिर्णयो नाम द्वितीय उल्लासः ॥२॥</p>
<p>===========================================</p>
<p>तृतीय उल्लासः</p>
<p>अर्थाः प्रोक्ताः पुरा तेषाम् ॥।</p>
<p>अर्थाः वाच्यलक्ष्यव्यङ्ग्याः । तेषां वाचकलाक्षणिकव्यञ्जकानाम् ॥</p>
<p>॥। अर्ह्तव्यञ्जकतोच्यते ।</p>
<p>कीदृशीत्याह &mdash;-</p>
<p>वक्तृबोद्धव्यकाकूनां वाक्यवाच्यान्यसन्निधेः ॥ ङ्क्प्र्-क्_२१ ॥</p>
<p>प्रस्तावदेशकालादेर्वैशिष्ट्यात् प्रतिभाजुषाम् ।<br>
यो ऽर्थस्यान्यार्थधीहेतुर्व्यापारो व्यक्तिरेव सा ॥ ङ्क्प्र्-क्_२२ ॥</p>
<p>बोद्धव्यः प्रतिपाद्यः । काकुर्ध्वनेर्विकारः । प्रस्तावः प्रकरणम् ।<br>
अर्थस्य वाच्यलक्ष्यव्यङ्ग्यात्मनः ।<br>
क्रमेणोदाहरणानि ।</p>
<p>{अ_इपिहुलं जलकुम्भं घेत्तूण समागदह्मि सहि तुरि_अं ।<br>
समसे_असलिलणीसासणीसहा वीसमामि खणं ॥१३॥}<br>
[अतिपृथुलं जलकुम्भं गृहीत्वा समागतास्मि सखि त्वरितम् ।<br>
श्रमस्वेदसलिलनिःश्वासनिःसहा विश्राम्यामि क्षणम् ॥]<br>
(हालस्य गाथासप्तशती ९८९)</p>
<p>अत्र चौर्यरतहोपनं गम्यते ।</p>
<p>{ओण्णिद्दं दोब्बल्लं चिन्ता अलसत्तणं सणीससि_अं ।<br>
मह मन्दभा_इणी_ए केरं सहि तुह वि अहह परिहव_इ ॥१४॥}<br>
[औन्निद्र्यं दौर्बल्यं चिन्तालसत्वं सनिश्चसितम् ।<br>
मम मन्दभागिन्याः क्र्टे सखि त्वामप्यहह परिभवति ॥]<br>
(हालस्य गाथासप्तशती ९५६)</p>
<p>अत्र दूत्यास्तत्कामुकोपभोगो व्यज्यते ।</p>
<p>{तथाभूतां दृष्ट्वा नृपसदसि पाञ्चालतनयां<br>
वने व्याधैः सार्धं सुचिरमुषितं वल्कलधरैः ।<br>
विराटस्यावासे स्थितमनुचितारम्भनिभृतं<br>
गुरुः खेदं खिन्ने मयि भजति नाद्यापि कुरुषु ॥१५ [=२२०]॥}<br>
(भट्टनारायणस्य वेणीसंहार १।११)</p>
<p>अत्र मयि न योग्यः खेदः कुरुषु तु योग्य इति काक्वा प्रकाश्यते ।<br>
न च वाच्यसिद्ध्यङ्गमत्र काकुरिति गुणीभूतव्यङ्ग्यत्वं शङ्ग्यम् ।<br>
प्रश्नमात्रेणापि काकोर्विश्रान्तेः ।</p>
<p>{त_इ_आ मह गण्डत्थलणिमिअं दिट्ठिं ण णेसि अण्णत्तो ।<br>
एण्हिं सच्चे_अ अहं ते अ कवाला ण सा दिट्ठी ॥१६॥}<br>
[तदा मम गण्डस्थलनिमग्नां दृष्टिं नानैषीरत्न्यत्र ।<br>
इदानीं सैवाहं तौ च कपोलौ न च सा दृष्टिः ॥]<br>
(हालस्य गाथासप्तशती ९३९)</p>
<p>अत्र मत्सखीं कपोलप्रतिबिम्बितां पश्यतस्ते दृष्टिरन्यैवाभूत् चलितायां तु तस्यामन्यैव जातेत्यहो प्रच्छन्नकामुकत्वं ते इति व्यज्यते ।</p>
<p>{उद्देशो ऽयं सरसकदलीश्रेणिशोभातिशायी<br>
कुञ्जोत्कर्षाङ्कुरितरमणीविभ्रमो नर्मदायाः ।<br>
किं चैतस्मिन् सुरतसुहृदस्तन्वि ते वान्ति वाता<br>
येषामग्रे सरति कलिताकाण्डकोपो मनोभूः ॥१७॥}<br>
(कुन्तकस्य वक्रोक्तिजीवित १।९३)</p>
<p>अत्र रतार्थं प्रविशेति व्यङ्ग्यम् ।</p>
<p>{णोल्ले_इ अणोल्लमणा अत्ता मं घरभरम्मि स_अलम्मि ।<br>
खणमेत्तं ज_इ सञ्झा_इ हो_इ ण व हो_इ वीसामो ॥१८॥}<br>
[नुदत्यनार्द्रमनाः श्वश्रूर्मां गृहभरे सकले ।<br>
क्षणमात्रं यदि सन्ध्यायां भवति न वा भवति विश्रामः ॥]<br>
(हालस्य गाथासप्तशती ८७५)</p>
<p>अत्र सन्ध्या सङ्केतकाल इति तटस्थं प्रति कयाचिद्द्योत्यते ।</p>
<p>{सुव्व_इ समागमिस्सदि तुज्झ पि_ओ अञ्जं पहरमेत्तेण ।<br>
एमे अ कित्ति चिट्ठसि ता सहि सञ्जेसु करणिज्जं ॥१९॥}<br>
[श्रूयते समागमिष्यति तव प्रियो ऽद्य प्रहरमात्रेण ।<br>
एवमेव किमिति तिष्ठसि तत् सखि सज्जय करणीयम् ॥]<br>
(हालस्य गाथासप्तशती ९६२)</p>
<p>अत्रोपपतिं प्रत्यभिसर्तुं प्रस्तुता न युक्तमिति कयाचिन्निवार्यते ।</p>
<p>{अन्यत्र यूयं कुसुमावचायं कुरुध्वमत्रास्मि करोमि सख्यः ।<br>
नाहं हि दूरं भ्रमितुं समर्था प्रसीदतायं रचितोञ्जलिर्वः ॥२०॥}<br>
(गोविन्दठक्कुरस्य काव्यप्रदीप)</p>
<p>अत्र विविक्तो ऽयं देश इति प्रच्छन्नकामुकस्त्वयाभिसार्यतामिति आश्वस्तां प्रति कयाचिन्निवेद्यते ।</p>
<p>{गुरु_अणपरवस पि_अ किं भणामि तु_इ मन्दभाइणी अह_अं ।<br>
अज्ज पवासं वच्चसि वच्च स_अं जेव्व सुणसि करणिज्जं ॥२१॥}<br>
[गुरुजनपरवश प्रिय किं भणामि तव मन्दभागिनी अहकम् ।<br>
अद्य प्रवासं व्रजसि व्रज स्वयमेव श्रोष्यसि करणीयम् ॥]<br>
(हालस्य गाथासप्तशती ८५१)</p>
<p>अत्राद्य मधुसमये यदि व्रजसि तदाहं तावत् न भवामि<br>
तव तु न जानामि गतिमिति व्यज्यते । ॥</p>
<p>आदिग्रहणाच्चेष्टादेः । तत्र चेष्टाया यथा &mdash;</p>
<p>{द्वारोपान्तनिरन्तरे मयि तया सौन्दर्यसारश्रिया<br>
प्रोल्लास्योरुयुगं परस्परसमासक्तं समासादितम् ।<br>
आनीतं पुरतः शिरोंशुकमधः क्षिप्ते चले लोचने<br>
वाचस्तत्र निवारितं प्रसरणं सङ्कोचिते दोर्लते ॥२२॥}<br>
(गोविन्दठक्कुरस्य काव्यप्रदीप)</p>
<p>अत्र चेष्टया प्रच्छन्नकान्तविषय आकूतविशेषो ध्वन्यते ।<br>
निराकाङ्क्षप्रतिपत्तये प्राप्तावसरतया च पुनः पुनरुदाह्रियते । वक्त्रादीनां मिथःसंयोगे द्विकादिभेदेन ।<br>
अनेन क्रमेण लक्ष्यव्यङ्ग्ययोश्च व्यञ्जकत्वमुदाहार्यम् ॥२१-२२॥</p>
<p>शब्दप्रमाणवेद्यो ऽर्थो व्यनक्त्यर्थान्तरं यतः ।<br>
अर्थस्य व्यञ्जकत्वे तच्छब्दस्य सहकारिता ॥ ङ्क्प्र्-क्_२३ ॥</p>
<p>शब्देति । नहि प्रमाणान्तरवेद्यो ऽर्थो व्यञ्जकः ॥२३॥</p>
<p>इति श्रीकाव्यप्रकाशे ऽर्थव्यञ्जकतानिर्णयो नाम तृतीय उल्लासः ॥३॥</p>
<p>=================================================================</p>
<p>चतुर्थ उल्लासः</p>
<p>यद्यपि शब्दार्थयोर्निर्णये कृते दोषगुणाल।अङ्काराणां स्वरूपमभिधानीयं तथापि धर्मिणि प्रदर्शिते धर्माणां हेयोपादेयता ज्ञायत इति प्रथमं काव्यभेदात् आह &mdash;-</p>
<p>अविवक्षितवाच्यो यस्तत्र वाच्यं भवेद्ध्वनौ ।<br>
अर्थान्तरे सङ्क्रमितमत्यन्तं वा तिरस्कृतम् ॥ ङ्क्प्र्-क्_२४ ॥</p>
<p>लक्षणामूलगूढव्यङ्ग्यप्राधान्ये सत्येव अविवक्षितं वाच्यं यत्र स ऽध्वनौऽ; इत्यनुवादात् ध्वनिरिति ज्ञेयः ।<br>
तत्र च वाच्यं क्वचिदनुपयुज्यमानत्वादर्थान्तरे परिणमितम् । यथा</p>
<p>{त्वामस्मि वच्मि विदुषां समवायो ऽत्र तिष्ठति ।<br>
आत्मीयां मतिमास्थाय स्थितिमत्र विधेहि तत् ॥२३॥}<br>
(रुद्रटस्य काव्यालङ्कार ६।१५)</p>
<p>अत्र वचनादि उपदेशादिरूपतया परिणमति ।<br>
क्वचिदनुपपद्यमानतया अत्यन्तं तिरस्कृतम् । यथा &mdash;-</p>
<p>{उपकृतं बहु तत्र किमुच्यते सुजनता प्रथिता भवता परम् ।<br>
विदधदीदृशमेव सदा सखे सुखितमास्स्व ततः शरदां शतम् ॥२४॥}<br>
(अभिनवगुप्तस्य ध्वन्यालोकलोचन)</p>
<p>एतद् अपकारिणं प्रति विपरीतलक्षणया कश्चिद्वक्ति ॥२४॥</p>
<p>विवक्षितं चान्यपरं वाच्यं यत्रापरस्तु सः ।</p>
<p>अन्यपरं व्यङ्ग्यनिष्ठम् । एष च</p>
<p>को ऽप्यलक्ष्यक्रमव्यङ्ग्यो लक्ष्यव्यङ्ग्यक्रमः परः ॥ ङ्क्प्र्-क्_२५ ॥</p>
<p>अलक्ष्येति । न खलु विभावानुभावव्यभिचारिण एव रसः । अपि तु रसस्तैः इत्यस्ति क्रमः । स तु लाघवान्न लक्ष्यते ॥२५॥</p>
<p>अत्र</p>
<p>रसभावतदाभावभावशान्त्यादिरक्रमः ।<br>
भिन्नो रसाद्यलङ्कारादलङ्कार्यतया स्थितः ॥ ङ्क्प्र्-क्_२६ ॥</p>
<p>आदिग्रहणाद् भावोदयभावसन्धिभावशबलत्वानि । प्रधानतया यत्र स्थितो रसादिस्तत्रालङ्कार्यः यथोदाहरिष्यते । अन्यत्र तु प्रधाने वाक्यार्थे यत्राङ्गभूतो रसादिस्तत्र गुणीभूतव्यङ्ग्ये<br>
रसवत्प्रेयऊर्जस्विसमाहितादयो ऽलङ्काराः । ते च गुणीभूतव्यङ्ग्याभिधाने उदाहरिष्यन्ते ॥२६॥</p>
<p>तत्र रसस्वरूपमाह &ndash;</p>
<p>कारणान्यथ कार्याणि सहकारीणि यानि च ।<br>
रत्यादेः स्थायिनो लोके तानि चेन्नाट्यकाव्ययोः ॥ ङ्क्प्र्-क्_२७ ॥</p>
<p>विभावा अनुभावास्तत् कथ्यन्ते व्यभिचारिणः ।<br>
व्यक्तः स तैर्विभावाद्यैः स्थायी भावो रसः स्मृतः ॥ ङ्क्प्र्-क्_२८ ॥</p>
<p>उक्तं हि भरतेन {विभावानुभावव्यभिचारिसंयोगाद् रसनिष्पत्तिः} इति</p>
<p>एतद्विवृण्वते &mdash;- {विभावैर्ललनोद्यानादिभिरालम्बनोद्दीपनकारणैः रत्यादिको भावो जनितः अनुभावैः कटाक्षभुजाक्षेपप्रभृतिभिः कार्यैः प्रतीतियोग्यः कृतः व्यभिचारिभिर्निर्वेदादिभिः सहकारिभिरुपचितो मुख्यया वृत्त्या रामादावनुकार्ये तद्रूपसन्धानान्नर्तके ऽपि प्रतीयमानो रसः} इति भट्टलोल्लटप्रभृतयः ।</p>
<p>राम एवायम् अयमेव राम इति {न रामो ऽयम्} इत्यौत्तरकालिके बाधे रामो ऽयम् इति रामः स्याद्वा न वायम् इति रामसदृश्यो ऽयम् इति च सम्यङ्मिथ्यासंशयसादृश्यप्रतीतिभ्यो विलक्षणया चित्रतुरगादिन्यायेन रामो ऽयमिति प्रतिपत्त्या ग्राह्ये नटे</p>
<p>{सेयं ममाङ्गेषु सुधारसच्छटा सुपूरकर्पूरशलाकिका दृशोः ।<br>
मनोरथश्रीर्मनसः शरीरिणी प्राणेश्वरी लोचनगोचरं गता ॥२५॥}<br>
(सुभाषितरत्नभाण्डागार २७३।६)</p>
<p>{दैवादहमद्य तया चपलायतनेत्रया वियुक्तश्च ।<br>
अचिरलविलोलजलदः कालः समुपागतश्चायम् ॥२६॥}<br>
(रुद्रटस्य काव्यालङ्कार ७।२९)</p>
<p>इत्यादिकाव्यानुसन्धानबलाच्छिक्षाभ्यासनिर्वर्तितस्वकार्यप्रकटनेन च नटेनैव प्रकाशितैः कारणकार्यसहकारिभिः कृत्रिमैरपि तथानभिमन्यमानैर्विभावादिशब्दव्यपदेश्यैः {संयोगात्}, गम्यगमकभावरूपात् अनुमीयमानो ऽपि वस्तुसौदर्यबलाद्रसनीयत्वेनान्यानुमीयमानविलक्षणः स्थायित्वेन सम्भाव्यमानो रत्यादिर्भावस्तत्रासन्नपि सामाजिकानां वासनया चर्व्यमाणो रस इति श्रीशङ्कुकः ।</p>
<p>न ताटस्थ्येन नात्मगतत्वेन रसः प्रतीयते नोत्पद्यते नाभिव्यज्यते अपि तु काव्ये नाट्ये चाभिधातो द्वितीयेन विभावादिसाधारणीकरणात्मना भावकत्वव्यापारेण भाव्यमानः स्थायी सत्त्वोद्रेकप्रकाशानन्दमयसंविद्विश्रान्तिसतत्त्वेन भोगेन भुज्यते इति भट्टनायकः ।</p>
<p>लोके प्रमदाभिः स्थाय्यनुमाने ऽभ्यासपाटववतां काव्ये नाट्ये च तैरेव कारणत्वादिपरिहारेण विभावनादिव्यापारवत्त्वादलौकिकविभावादिशब्दव्यवहार्यैर्ममैवैते शत्रोरेवैते तटस्थस्यैवैते न ममैवैते<br>
न शत्रोरेवैते न तटस्थस्यैवैते इति सम्बन्धविशेषस्वीकारपरिहारनियमानध्यवसायात् साधारण्येन प्रतीतैरभिव्यक्तः सामाजिकानां वासनात्मतया स्थितः स्थायी रत्यादिको नियतप्रमातृगतत्वेन स्थितो ऽपि<br>
साधारणोपायबलात् तत्कालविगलितपरिमितप्रमातृभाववशोन्मिषितवेद्यान्तरसम्पर्कशून्यापरिमितभावेन प्रमात्रा सकलसहृदयसंवादभाजा साधारण्येन स्वाकार इवाभिन्नो ऽपि गोचरीकृतश्चर्व्यमाणतैकप्राणोविभावादिजीवितावधिः पानकरसन्यायेन चर्व्यमाणः पुर इव परिस्फुरन् हृदयमिव प्रविशन् सर्वाङ्गीणमिवालिङ्गन् अन्यत्<br>
सर्वमिव तिरोदधत् ब्रह्मास्वादमिवानुभावयन् अलौकिकचमत्कारकारी शृङ्गारादिको रसः । स च न कार्यः । विभावादिविनांशे ऽपि तस्य सम्भवप्रसङ्गात् । नापि ज्ञाप्यः सिद्धस्य तस्यासम्भवात् ।<br>
अपि तु विभावादिभिर्व्यञ्जितश्चर्वणीयः । कारकज्ञापकाभ्यामन्यत् क्व दृष्टमिति चेत् न क्वचिद्दृष्टमित्यलौकिकसिद्धेर्भूषणमेतन्न दूषणम् । चर्वणानिष्पत्त्या तस्य निष्पत्तिरुपचरितेति कार्यो ऽप्युच्यताम् ।<br>
लौकिकप्रत्यक्षादिप्रमाणताटस्थ्यावबोधशालिमितयोगिज्ञानवेद्यान्तरसंस्पर्शरहितस्वात्ममात्रपर्यवसितपरिमितेतरयोगिसंवेदनविलक्षणलोकोत्तरस्वसंवेदनगोचर इति प्रत्येयो ऽप्यभिधीयताम् । तद्ग्राहकं च न निर्विकल्पकं विभावादिपरामर्शप्रधानत्वात् । नापि सविकल्पकं चर्व्यमाणस्यालौकिकानन्दमयस्य स्वसंवेदनसिद्धत्वात् । उभयाभावस्वरूपस्य चोभयात्मकत्वमपि पूर्ववल्लोकोत्तरतामेव गमयति न तु<br>
विरोधमिति श्रीमदाचार्याभिनवगुप्तपादाः ॥</p>
<p>व्याघ्रादयो विभावा भयानकस्येव वीराद्भुतरौद्राणाम् अश्रुपातादयो ऽनुभावाः शृङ्गारस्येव करुणभयानकयोः<br>
चिन्तादयो व्यभिचारिणः शृङ्गारस्यएव वीरकरुणभयानकानाम् इति पृथगनैकान्तिकत्वात् सूत्रे मिलिता निर्दिष्टाः ।</p>
<p>{वियदलिमलिनाम्बुगर्भमेघं<br>
मधुकरकोकिलकूजितैर्दिशां श्रीः ।<br>
धरणिरभिनवाङ्कुराङ्कटङ्का<br>
प्रणतिपरे दयिते प्रसीद मुग्धे ॥२७॥}<br>
(गोविन्दठक्कुरस्य काव्यप्रदीप)<br>
इत्यादौ</p>
<p>{परिमृदितमृणालीम्लानमङ्गं प्रवृत्तिः<br>
कथमपि परिवारप्रार्थनाभिः क्रियासु ।<br>
कलयति च हिमांशोर्निष्कलङ्कस्य लक्ष्मीं<br>
अभिनवकरिदन्तच्छेदकान्तः कपोलः ॥२८॥}<br>
(भवभूतिस्य मालतीमाधव १।२२)<br>
इत्यादौ</p>
<p>{दुरादुत्सुकमागते विवलितं सम्भाषिणि स्फारितं<br>
संश्लिष्यत्यरुणं गृहीतवसने किञ्चाञ्चितभ्रूलतम् ।<br>
मानिन्याश्चरणानतिव्यतिकरे बाष्पाम्बुपूर्णेक्षणं<br>
चक्षुर्जातमहो प्रपञ्चचतुरं जातागसि प्रेयसि ॥२९॥}<br>
(अमरुशतक ४४)</p>
<p>इत्यादौ च<br>
यद्यपि विभावानामनुभावानामौत्सुक्यव्रीडाहर्षकोपासूयाप्रसादानां च व्यभिचारिणां केवलानामत्र स्थितिः, तथाप्येतेषामसाधारणत्वमित्यन्यतमद्वयाक्षेपकत्वे सति नानैकान्तिकत्वमिति ॥२८॥</p>
<p>तद्विशेषानाह &mdash;-</p>
<p>सृङ्गारहास्यकरुणरौद्रवीरभयानकाः ।<br>
बीभत्साद्भुतसञ्ज्ञौ चेत्यष्टौ नाट्ये रसाः स्मृताः ॥ ङ्क्प्र्-क्_२९ ॥</p>
<p>तत्र शृङ्गारस्य द्वौ भेदौ । सम्भोगो विप्रलम्भश्च । तत्राद्यः परस्परावलोकनालिङ्गनाधरपानपरिचुम्बनाद्यनन्तत्वादपरिच्छेद्य<br>
एक एव गण्यते । यथा</p>
<p>{शून्यं वासगृहं विलोक्य शयनादुत्थाय किञ्चिच्छनैर्-<br>
निद्राव्याजमुपागतस्य सुचिरं निर्वर्ण्य पत्युर्मुखम् ।<br>
विश्रब्धं परिचुम्ब्य जातपुलकामालोक्य गण्डस्थलीं<br>
लज्जानम्रमुखी प्रियेण हसता बाला चिरं चुम्बिता ॥३०॥}<br>
(अमरुशतक ७७)</p>
<p>तथा</p>
<p>{त्वं मुग्धाक्षि विनैव कञ्चुलिकया धत्से मनोहारिणीं<br>
लक्ष्मीमित्यभिधायिनि प्रियतमे तद्वीटिकासंस्पृशि ।<br>
शय्योपान्तनिविष्टसस्मितसखीनेत्रोत्सवानन्दितो<br>
निर्यातः शनकैरलीकवचनोपन्यासमालीजनः ॥३१॥}<br>
(अमरुशतक २३)</p>
<p>अपरस्तु &mdash;- अभिलाषविरहेर्ष्याप्रवासशापहेतुक इति पञ्चविधः । क्रमेणोदाहरणम् &mdash;-</p>
<p>{प्रेमार्द्राः प्रणयस्पृशः परिचयादुद्गाढरागोदयाः<br>
तास्ता मुग्धदृशो निसर्गमधुराश्चेष्टा भवेयुर्मयि ।<br>
यास्वन्तःकरणस्य बाह्यकरणव्यापाररोधी क्षणात्<br>
आशंसापरिकल्पितास्वपि भवत्यानन्दसान्द्रो लयः ॥३२॥}<br>
(भवभूतिस्य मालतीमाधव ५।७)</p>
<p>{अन्यत्र व्रजतीति का खलु कथा नाप्यस्य तादृक् सुहृद्<br>
यो मां नेच्छति नागतश्च हहहा को ऽयं विधेःप्रक्रमः ।<br>
इत्यल्पेतरकल्पनाकवलितस्वान्ता निशान्तान्तरे<br>
बाला वृत्तविवर्तनव्यतिकरा नाप्नोति निद्रां निशि ॥३३॥}<br>
(गोविन्दठक्कुरस्य काव्यप्रदीप)</p>
<p>एषा विरहोत्कण्ठिता ।</p>
<p>{सा पत्युः प्रथमापराधसमये सख्योपदेशं विना<br>
नो जानाति सविभ्रमाङ्गवलनावक्रोक्तिसंसूचनम् ।<br>
स्वच्छैरच्छकपोलमूलगलितैः पर्यस्तनेत्रोत्पला<br>
बाला केवलमेव रोदिति लुठल्लोलालकैरश्रुभिः ॥३४॥}<br>
(अमरुशतक २९)</p>
<p>{प्रस्थानं वलयैः कृतं प्रियसखैरस्रैरजस्रं गतं<br>
धृत्या न क्षणमासितं व्यवसितं चित्तेन गन्तुं पुरः ।<br>
यातुं निश्चितचेतसि प्रियतमे सर्वे समं प्रस्थिता<br>
गन्तव्ये सति जीवित प्रियसुहृत्सार्थः किमु त्यज्यते ॥३५॥}<br>
(अमरुशतक ३५)</p>
<p>{त्वामालिख्य प्रणयकुपितां धातुरागैः शिलाया-<br>
मात्मानं ते चरणपतितं यावदिच्छामि कर्तुम् ।<br>
अस्रैस्तावन्मुहुरुपचितैर्दृष्टिरालुप्यते मे<br>
क्रूरस्तस्मिन्नपि न सहते सङ्गमं नौ कृतान्तः ॥३६॥}<br>
(कालिदासस्य मेघदूत, उत्तरमेघ ४४)</p>
<p>{आकुञ्च्य पाणिमशुच्ञ्चि मम मूर्ध्नि वेश्या<br>
मन्त्राभसां प्रतिपदं पृषतैः पवित्रे ।<br>
तारस्वरं प्रथितथूत्कमदात्प्रहारं<br>
हाहा हतो ऽहमिति रोदिति विष्णुशर्मा ॥३७॥}<br>
(गोविन्दठक्कुरस्य काव्यप्रदीप)</p>
<p>{हा मातस्त्वरितासि कुत्र किमिदं हा देवताः क्वाशिषः<br>
धिक् प्राणान् पतितो ऽशनिर्हुतवहस्ते ऽङ्गेषु दग्धे दृशौ ।<br>
इत्थं घर्घरमध्यरुद्धकरुणाः पौराङ्गनानां गिर-<br>
श्चित्रस्थानपि रोदयन्ति शतधा कुर्वन्ति भित्तीरपि ॥३८॥}<br>
(नारायणभट्ट,जयन्तभट्टोल्लेखः)</p>
<p>{कृतमनुमतं दृष्टं वा यैरिदं गुरुपातकं<br>
मनुजपशुभिर्निर्मर्यादैर्भवद्भिरुदायुधैः ।<br>
नरकरिपुणा सार्ध तेषां सभीमकिरीटिना-<br>
मयमह[म]सृङ्मेदोमांसैः करोमि दिशां बलिम् ॥३९॥}<br>
(भट्टनारायणस्य वेणीसंहार ३।२४)</p>
<p>{क्षुद्रा सन्त्रासमेते विजहित हरयः क्षुण्णशक्रेभकुम्भा<br>
युष्मद्देहेषु लज्जां दधति परममी सायका निष्पतन्तः ।<br>
सौमित्रे तिष्ठ पात्रं त्वमसि न हि रुषां नन्वहं मेघनादः<br>
किञ्चिद्भ्रूभङ्गलीलानियमितजलधिं राममन्वेषयामि ॥४०॥}<br>
(हर्षस्य नागानन्द ११।२)</p>
<p>{ग्रीवाभङ्गाभिरामं मुहुरनुपतति स्यन्दने बद्धदृष्टिः<br>
पश्चार्धेन प्रविष्टः शरपतनभयाद्भूयसा पूर्वकायम् ।<br>
दर्भैरर्धावलीढैः श्रमविवृतमुखभ्रंशिभिः कीर्णवर्त्मा<br>
पश्योदग्रप्लुतत्वाद्वियति बहुतरं स्तोकमुर्व्यां प्रयाति ॥४१॥}<br>
(कालिदासस्य अभिज्ञानशकुन्तलम् १।७)</p>
<p>{उत्कृत्योत्कृत्य कृत्तिं प्रथममथ पृथूत्सेधभूयांसि मांसा-<br>
न्यंसस्फिक्पृष्ठपिण्ड्याद्यवयवसुलभान्युग्रपूतीनि जग्ध्वा ।<br>
आर्त्तः पर्यस्तनेत्रः प्रकटितदशनः प्रेतरङ्कः करङ्का-<br>
दङ्कस्थादस्थिसंस्थं स्थपुटगतमपि क्रव्यमव्यग्रमत्ति ॥४२॥}<br>
(भवभूतिस्य मालतीमाधव ५।१६)</p>
<p>{चित्रं महानेष बतावतारः क्व कान्तिरेषाभिनवैव भङ्गिः ।<br>
लोकोत्तरं धैर्यमहो प्रभावः काप्याकृतिर्नूतन एष सर्गः ॥४३॥}<br>
(श्रिवत्सलाञ्छनाचार्यस्य काव्यपरीक्षा २९)</p>
<p>एषां स्थायिभावानाह&mdash;-</p>
<p>रतिर्हासश्च शोकश्च क्रोधोत्साहौ भयं तथा ।<br>
जुगुप्सा विस्मयश्चेति स्थायिभावाः प्रकीर्तिताः ॥ ङ्क्प्र्-क्_३० ॥</p>
<p>स्पष्टम् ॥३०॥</p>
<p>व्यभिचारिणो ब्रूते &mdash;-</p>
<p>निर्वेदग्लानिशङ्काख्यास्तथासूया मदश्रमाः ।<br>
आलस्यं चैव दैन्यं च चिन्ता मोहः स्मृतिर्धृतिः ॥ ङ्क्प्र्-क्_३१ ॥</p>
<p>व्रीडा चपलता हर्ष आवेगो जडता तथा ।<br>
गर्वो विषाद औत्सुक्यं निद्रापस्मार एव च ॥ ङ्क्प्र्-क्_३२ ॥</p>
<p>सुप्तं प्रबोधोमर्षश्चाप्यवहित्थमथोग्रता ।<br>
मतिर्व्याधिस्तथोन्मादस्तथा मरणमेव च ॥ ङ्क्प्र्-क्_३३ ॥</p>
<p>त्रासश्चैव वितर्कश्च विज्ञेया व्यभिचारिणः ।<br>
त्रिंस्त्रिशदमी भावाः समाख्यातास्तु नामतः ॥ ङ्क्प्र्-क्_३४ ॥</p>
<p>निर्वेदस्यामङ्गलप्रायस्य प्रथममनुपादेयत्वे ऽप्युपादानं व्यभिचारित्वे ऽपि स्थायिताभिधानार्थम् । तेन</p>
<p>निर्वेदस्थायिभावो ऽस्ति शान्तो ऽपि नवमो रसः ।</p>
<p>यथा</p>
<p>{अहौ वा हारे वा कुसुमशयने वा दृषदि वा<br>
मणौ वा लोष्टे वा बलवति रिपौ वा सुहृदि वा ।<br>
तृणे वा स्त्रैणे वा मम समदृशो यान्ति दिवसाः<br>
क्वचित्पुण्यारण्ये शिव शिव शिवेति प्रलपतः ॥४४॥}<br>
(उत्पलराज, उत्पलराजीय)</p>
<p>रतिर्देवादिविषया व्यभिचारी तथाञ्जितः ॥ ङ्क्प्र्-क्_३५ ॥</p>
<p>भावः प्रोक्तः ॥।</p>
<p>आदिशब्दान्मुनिगुरुनृपपुत्रादिविषया । कान्ताविषया तु व्यक्ता शृङ्गारः ।<br>
उदाहरणम्</p>
<p>{कण्ठकोणविनिविष्टमीश ते कालकूटमपि मे महामृतम् ।<br>
अप्युपात्तममृतं भवद्वपुर्भेदवृत्ति यदि मे न रोचते ॥४५॥}<br>
(उत्पलराज, उत्पलराजीय)</p>
<p>{हरत्यघं सम्प्रति हेतुरेष्यतः शुभस्य पूर्वाचरितैः कृतं शुभैः ।<br>
शरीरभाजां भवदीयदर्शनं व्यनक्ति कालत्रितये ऽपि योग्यताम् ॥४६॥}<br>
(माघस्य सिशुपालवध १।२६)</p>
<p>एवमन्यदप्युदाहार्यम् । अञ्जितव्यभिचारी यथा</p>
<p>{जाने कोपपराङ्मुखी प्रियतमा स्वप्नेद्य दृष्टा मया<br>
मा मां संस्पृश पाणिनेति रुदती गन्तुं प्रवृत्ता पुरः ।<br>
नो यावत्परिरभ्य चाटुशतकैराश्वासयामि प्रियां<br>
भ्रातस्तावदहं शठेन विधिना निद्रादरिद्रीकृतः ॥४७॥}<br>
(गोविन्दठक्कुरस्य काव्यप्रदीप)</p>
<p>अत्र विधिं प्रत्यसूया ।</p>
<p>॥। तदाभासा अनौचित्यप्रवर्त्तिताः ।</p>
<p>तदाभासा रसाभासा भावाभासाश्च । तत्र रसाभासो यथा</p>
<p>{स्तुमः कं वामाक्षि क्षणमपि विना यं न रमसे<br>
विलेभे कः प्राणान् रणमखमुखे यं मृगयसे ।<br>
सुलग्ने को जातः शशिमुखि यमालिङ्गसि बलात्<br>
तपःश्रीः कस्यैषा मदननगरि ध्यायसि तु यम् ॥४८॥}<br>
(श्रिवत्सलाञ्छनाचार्यस्य काव्यपरीक्षा ३३)</p>
<p>अत्रानेककामुकविषयमभिलापं तस्याः स्तुम इत्याद्यनुगतं बहुव्यापारोपादानं व्यनक्ति । भावाभासो यथा</p>
<p>{राकासुधाकरमुखी तरलायताक्षी<br>
सा स्मेरयौवनतरङ्गितविभ्रमाङ्गी ।<br>
तत् किं करोमि विदधे कथमत्र मैत्रीं<br>
तत्स्वीकृतिव्यतिकरे क इवाभ्युपायः ॥४९॥}<br>
(श्रिवत्सलाञ्छनाचार्यस्य काव्यपरीक्षा ३४)</p>
<p>अत्र चिन्ता अनौचित्यप्रवर्तिता । एवमन्ये ऽप्युदाहार्याः ॥</p>
<p>भावस्य शान्तिरुदयः सन्धिः शबलता तथा ॥ ङ्क्प्र्-क्_३६ ॥</p>
<p>करमेणोदाहरणम्</p>
<p>{तस्याः सान्द्रविलेपनस्तनतटप्रश्लेषमुद्राङ्कितं<br>
किं वक्षश्चरणानतिव्यतिकरव्याजेन गोपाय्यते ।<br>
इत्युक्ते क्व तदित्युदीर्य सहसा तत् सम्प्रमार्ष्टुं मया<br>
साश्लिष्टा(च्x: संश्लिष्टा) रभसेन तत्सुखवशात्तन्व्या च तद्विस्मृतम् ॥५०॥}<br>
(अमरुशतक २६)</p>
<p>अत्र कोपस्य ।</p>
<p>{एकस्मिञ् शयने विपक्षरमणीनामग्रहे मुग्धया<br>
सद्यो मानपरिग्रहग्लपितया चाटूनि कुर्वन्नपि ।<br>
आवेगादवधीरितः प्रियतमस्तूष्णीं स्थितस्तत्क्षणं<br>
मा भूत्सुप्त इवेत्यमन्दवलितग्रीवं पुनर्वीक्षितः ॥५१॥}<br>
(अमरुशतक २२)</p>
<p>अत्रौत्सुक्यस्य ।</p>
<p>{उत्सिक्तस्य तपःपराक्रमनिधेरभ्यागमादेकतः<br>
सत्सङ्गप्रियता च वीररभसोत्फालश्च मां कर्षतः ।<br>
वैदैहीपरिरम्भ एष च मुहुर्श्चैतन्यमामीलयन्<br>
आनन्दी हरिचन्दनेन्दुशिशिरस्निग्धो रुणद्ध्यन्यतः ॥५२॥}<br>
(भवभ्तूतिस्य महावीरचरित २।१६)</p>
<p>अत्रावेगहर्षयोः ।</p>
<p>{क्वाकार्यं शशलक्षणः क्व च कुलं भूयो ऽपि दृश्येत सा<br>
दोषाणां प्रशमाय न श्रुतमहो कोपे ऽपि कान्तं मुखम् ।<br>
किं वक्ष्यन्त्यपकल्मषाः कृतधियः स्वप्ने ऽपि सा दुर्लभा<br>
चेतः स्वास्थ्यमुपैहि कः खलु युवा धन्यो ऽधरं धास्यति ॥५३॥}<br>
(कालिदासस्य विक्रमोर्वशीय ४।४)</p>
<p>अत्र वितर्कौत्सुक्यमतिस्मरणशङ्कादैन्यधृतिचिन्तानां शबलता ।<br>
भावस्थितिस्तूक्ता उदाहृता च ॥३६॥</p>
<p>मुख्ये रसे ऽपि ते ऽङ्गित्वं प्राप्नुवन्ति कदाचन ।</p>
<p>ते भावशान्त्यादयः । अङ्गित्वं राजानुगतविवाहप्रवृत्तभृत्यवत् ॥</p>
<p>अनुस्वानाभसंलक्ष्यक्रमव्यङ्ग्यस्थितिस्तु यः ॥ ङ्क्प्र्-क्_३७ ॥</p>
<p>शब्दार्थोभयशक्त्युत्थस्त्रिधा स कथितो ध्वनिः ।</p>
<p>शब्दशक्तिमूलानुरणनरूपव्यङ्ग्यः, अर्थशक्तिमूलानुरणनरूपव्यङ्ग्यः,<br>
उभयशक्तिमूलानुरणनरूपव्यङ्ग्यश्चेति त्रिविधः ॥३७॥</p>
<p>तत्र</p>
<p>अलङ्कारो ऽथ वस्त्वेव शब्दाद्यत्रावभासते ॥ ङ्क्प्र्-क्_३८ ॥</p>
<p>प्रधानत्वेन स ज्ञेयः शब्दशक्त्युद्भवो द्विधा ।</p>
<p>वस्त्वेति, अनलङ्कारं वस्तुमात्रम् । आद्यो यथा</p>
<p>{उल्लास्य कालकरवालमहाम्बुवाहं<br>
देवेन येन जरठोर्जितगर्जितेन ।<br>
निर्वापितः सकल एव रणे रिपूणां<br>
धाराजलैस्त्रिजगति ज्वलितः प्रतापः ॥५४॥}<br>
(शिवस्वामिन्स्य कप्फिनाभ्युदय १।२४)</p>
<p>अत्र वाक्यस्यासम्बद्धार्थाभिधायकत्वं मा प्रसाङ्क्षीदिति प्राकरणिकाप्राकरणिकयोरुपमानोपमेयभावः कल्पनीय इत्यत्रोपमालङ्कारो व्यङ्ग्यः ।</p>
<p>{तिग्मरुचिरप्रतापो विधुरनिशाकृद्विभो मधुरलीलः ।<br>
मतिमानतत्त्ववृत्तिःप्रतिपदपक्षाग्रणीर्विभाति भवान् ॥५५॥}<br>
(गोविन्दठक्कुरस्य काव्यप्रदीप)</p>
<p>अत्रैकैकस्य पदस्य द्विपदत्वे विरोधाभासः ।</p>
<p>{अमितः समितः प्राप्तैरुत्कर्षैर्हर्षद प्रभो ।<br>
अहितः सहितः साधुयशोभिरसतामसि ॥५६॥}<br>
(गोविन्दठक्कुरस्य काव्यप्रदीप)</p>
<p>अत्रापि विरोधाभासः ।</p>
<p>{निरुपादानसम्भारमभित्तावेव तन्वते ।<br>
जगच्चित्रं नमस्तस्मै कलाश्लाध्याय शूलिने ॥५७॥}<br>
(गोविन्दठक्कुरस्य काव्यप्रदीप)</p>
<p>अत्र व्यतिरेकः ।<br>
अलङ्कार्यस्यापि ब्राह्मणश्रमणन्यायेनालङ्कारता । वस्तुमात्रं यथा</p>
<p>{पन्थि_अ ण एत्थ सत्थरमैत्थि मणं पत्थरत्थले गामे ।<br>
उण्ण_अप_ओहरं पेख्खिऊण ज_इ वससि ता वससु ॥५८॥}<br>
[पथिक नात्र स्रस्तरमस्ति मनाक् प्रस्तरस्थले ग्रामे ।<br>
उन्नतपयोधरं प्रक्स्।य यदि वससि तदा वस ॥]<br>
(हालस्य गाथासप्तशती ८७९)</p>
<p>अत्र यद्युपभोगक्षमोसि तदा आस्स्वेतिं व्यज्यते ।</p>
<p>{शनिरशनिश्च तमुच्चैर्निहन्ति कुप्यसि नरेन्द्र यस्मै त्वम् ।<br>
यत्र प्रसीदसि पुनः स भात्युदारोनुदारश्च ॥५९॥}<br>
(गोविन्दठक्कुरस्य काव्यप्रदीप)</p>
<p>अविरुद्धावपि त्वदनुवर्तनार्थमेकं कार्य कुरुत इति ध्वन्यते ।</p>
<p>अर्थशक्त्युद्भवो ऽप्यर्थो व्यञ्जकः सम्भवी स्वतः ॥ ङ्क्प्र्-क्_३९ ॥</p>
<p>प्रौढोक्तिमात्रात्सिद्धो वा कवेस्तेनोम्भितस्य वा ।<br>
वस्तु वालङ्कृतिर्वेत्य् षड्भेदो ऽसौ व्यनक्ति यत् ॥ ङ्क्प्र्-क्_४० ॥</p>
<p>वस्त्वलङ्कारमथवा तेनायं द्वादशात्मकः ।</p>
<p>स्वतःसम्भवी न केवलं भणितमात्रनिष्पन्नो यावद्बहिरप्यौचित्येन सम्भाव्यमानः । कविना प्रतिभामात्रेण बहिरसन्नपि निर्मितः कविनिबद्धेन वक्त्रेति वा द्विविधोपर इति त्रिविधः । वस्तु वालङ्कारो वासाविति षोढा व्यञ्जकः । तस्य वस्तु वालङ्कारो वा व्यङ्ग्य इति द्वादशभेदो ऽर्थशक्त्युद्भवो ध्वनिः । क्रमेणोदाहरणम् &mdash;-</p>
<p>{अलसशिरोमणि धुत्ताणं अग्गिमो पुत्ति धणसमिद्धिम_ओ ।<br>
इ_अ भणि_एण ण_अङ्गी पप्फुल्लविलो_अणा जा_आ ॥६०॥}<br>
[अलसशिरोमणिर्धूर्तानामग्रिमः पुत्रि धनसमृद्धिमयः ।<br>
इति भणितेननताङ्गी प्रफुल्लविलोचना जाता ॥]<br>
(हालस्य गाथासप्तशती ९७०)</p>
<p>अत्र ममैवोपभोग्य इति वस्तुना वस्तु व्यज्यते ।</p>
<p>{धन्यासि या कथयसि प्रियसङ्गमे ऽपि<br>
विश्रब्धचाटुकशतानि रतान्तरेषु ।<br>
नीवीं प्रति प्रणिहिते तु करे प्रियेण<br>
सख्यः शपामि यदि किञ्चिदपि स्मरामि ॥६१॥}<br>
(शार्ङ्गधरपद्धति)</p>
<p>अत्र त्वमधन्या अहं तु धन्येति व्यतिरेकालङ्कारः ।</p>
<p>{दर्पान्धगन्धगजकुम्भकपाटकूट-<br>
सङ्क्रान्तिनिघ्नघनशोणितशोणशोचिः ।<br>
वीरैर्व्यलोकि युधि कोपकषायकान्तिः<br>
कालीकटाक्ष इव यस्य करे कृपाणः ॥६२॥}<br>
(शिवस्वामिन्स्य कप्फिनाभ्युदय १।३७)</p>
<p>अत्रोपमालङ्कारेण सकलरिपुबलक्षयः क्षणात् करिष्यते इति वस्तु ।</p>
<p>{गाढकान्तदशनक्षतव्यथासङ्कटादरिवधूजनस्य यः ।<br>
ओष्ठविद्रुमदलान्यमोचयन्निर्दशन् युधि रुषा निजाधरम् ॥६३॥}<br>
(विश्वनाथस्य साहित्यदर्पण ४।९)</p>
<p>अत्र विरोधालङ्कारेणाधरनिर्दशनसमकालमेव शत्रवो व्यापादिता इति तुल्ययोगिता मम क्षत्याप्यन्यस्य क्षतिर्निवर्ततामिति तद्बुद्धिरुत्प्रेक्ष्यते इत्युत्प्रेक्षा च ।<br>
एषूदाहरणेषु स्वतःसम्भवी व्यञ्जकः ।</p>
<p>{कैलासस्य प्रथमशिखरे वेणुसम्मूर्छनाभिः<br>
श्रुत्वा कीर्तिं विबुधरमणीगीयमानां यदीयाम् ।<br>
स्रस्तापाङ्गाः सरसबिसिनीकाण्डसञ्जातशङ्काः<br>
दिङ्मातङ्गाः श्रवणपुलिने हस्तमावर्तयन्ति ॥६४॥}<br>
(गोविन्दठक्कुरस्य काव्यप्रदीप)</p>
<p>अत्र वस्तुना येषामप्यर्थाधिगमो नास्ति तेषामप्येवमादिबुद्धिजननेन चमत्कारं करोति त्वत्कीर्तिरिति वस्तु ध्वन्यते ।</p>
<p>{केसेसु बलामोडि_अ तेण अ समरम्मि ज_असिरी गहि_आ ।<br>
जह कन्दरांहि विहुरा तस्स दढं कण्ठ_अम्मि सण्ठवि_आ ॥६५॥}<br>
[केशेषु बलात्कारेण तेन च समरे जयश्रीर्गृहीता ।<br>
यथा कन्दराभिर्विधुरास्तस्य दृढं कण्ठे संस्थापिता ॥]<br>
(हालस्य गाथासप्तशती ९७१)</p>
<p>अत्र केशग्रहणावलोकनोद्दीपितमदना इव कन्दरास्तद्विधुरान् कण्ठे गृह्णन्ति इत्युत्प्रेक्षा । एकत्र सङ्ग्रामे विजयदर्शनात्तस्यारयः पलाय्य गुहासु तिष्ठन्तीति काव्यहेतुरलङ्कारः । न पलाय्य गतास्तद्वैरिणो ऽपि तु ततः पराभवं सम्भाव्य तान् कन्दरा न त्यजन्तीत्यपह्नुतिश्च ।</p>
<p>{गाढालिङ्गणरहसुज्ज-अम्मि द-इ-ए लहु समोसर-इ ।<br>
माणंसिणीण माणो पीलणभी-अ व्व हि-अ-आहिं ॥६६॥}<br>
[गाढालिङ्गनरभसोद्यते दयिते लघु समपसरति ।<br>
मनस्विन्याः मानः पीडनभीत इव हृदयात् ॥]<br>
(हालस्य गाथासप्तशती ९३४)</p>
<p>अत्रोत्प्रेक्षया प्रत्यालिङ्गनादि तत्र विजृम्भते इति वस्तु ।</p>
<p>{जा ठेरंव्व हसन्ती क-इव-अणम्बुरुहवद्धविणिवेसा ।<br>
दावे-इ भु-अणमण्डलमण्णं वि-अ ज-अ-इ सा वाणी ॥६७॥}<br>
[या स्थविरमिव हसन्ती कविवदनाम्बुरुहबद्धविनिवेशा ।<br>
दर्शयति भुवनमण्डलमन्यदिव जयति सा वाणी ॥]<br>
(हालस्य गाथासप्तशती ९८२)</p>
<p>अत्रोत्प्रेक्षया चमत्कारैककारणं नवं नवं जगत् अजडासनस्था निर्मिमीते इति व्यतिरेकः । एषु कविप्रौढोक्तिमात्रनिष्पन्नो व्यञ्जकः ।</p>
<p>{जे लङ्कागिरिमेहलासे खलि-आ सम्भोगखिण्णोर-इ-<br>
फारुप्फुल्लफणावलीकवलणे पत्ता दरिद्दत्तणं ।<br>
ते एह्णिं मल-आनिला विरहिणीणीसाससम्पक्किणो<br>
जादा झत्ति सिसुत्तणे वि बहला तारुण्णपुण्णा वि-अ ॥६८॥}<br>
[ये लङ्कागिरिमेखलासु स्खलिताः सम्भोगखिन्नोरगी-<br>
स्फारोत्फुल्लफणावलीकवलने प्राप्ता दरिद्रत्वम् ।<br>
त इदानीं मलयानिला विरहिणीनिःश्वाससम्पर्किणः<br>
जाता झटिति शिशुत्वे ऽपि बहलास्तारुण्यपूर्णा इव ॥]<br>
(राजशेखरस्य कर्पूरमञ्जरी १।१९)</p>
<p>अत्र निःश्वासैः प्राप्तैश्वर्या वायवः किं किं न कुर्वन्तीति वस्तुना वस्तु व्यज्यते ।</p>
<p>{सहि विर-इ-ऊण माणस्स मज्झ धीरत्तणेण आसासं ।<br>
पि-अदंसणविहङ्खलेलक्खणम्मि सहसत्ति तेण ओसरि-अं ॥६९॥}<br>
[सखि विरचय्य मानस्य मम धीरत्वेनाश्वासम् ।<br>
प्रियदर्शनविशृङ्खलक्षणे सहसेति तेनापसृतम् ॥]<br>
(हालस्य गाथासप्तशती ९३६)</p>
<p>अत्र वस्तुनाकृते ऽपि प्रार्थने प्रसन्नेति विभावना प्रियदर्शनस्य सौभाग्यबलं धैर्येण सोढुं न शक्यते इत्युत्प्रेक्षा वा ।</p>
<p>{ओल्लोल्लकर-अर-अख्ख-एहि तुह लो-अणेसु मह दिण्णं ।<br>
रत्तंसु-अं पसा-ओ कोवेण पुणो इमे ण अक्कमि-आ ॥७०॥}<br>
[आर्द्रार्द्रकरजरदनक्षतैस्तव लोचनयोर्मम दत्तम् ।<br>
रक्तांशुकं प्रसादः कोपेन पुनरिमे नाक्रान्ते ॥]<br>
(हालस्य गाथासप्तशती ९७१)</p>
<p>अत्र किमिति लोचने कुपिते वहसि इति उत्तरालङ्कारेण न केवलमार्द्रनखक्षतानि गोपायसि यावत्तेषामहं प्रसादपात्रं जातेति वस्तु ।</p>
<p>{महिलासहस्सभरि-ए तुह हि-अ-ए सुह-अ सा अमा-अन्ती ।<br>
अणुदिणमणण्णकम्मा अङ्गं तणु-अं वि तणु-ए-इ ॥७१॥}<br>
[महिलासहस्रभरिते तव हृदये सुभग सा अमान्ती ।<br>
अनुदिनमनन्यकर्मा अङ्गं तनुकमपि तनयति ॥]<br>
(हालस्य गाथासप्तशती २।८२)</p>
<p>अत्र हेत्वलङ्कारेण तनोस्तनूकरणेपि तव हृदये न वर्तते इति विशेषोक्तिः । एषु कविनिबद्धवक्तृप्रौढोक्तिमात्रनिष्पन्नशरीरो व्यञ्जकः । एवं द्वादश भेदाः ॥</p>
<p>शब्दार्थोभयभूरेको ॥।</p>
<p>{अतन्द्रचन्द्राभरणा समुद्दीपितमन्मथा ।<br>
तारकातरला श्यामा सानन्दं न करोति कम् ॥७२॥}<br>
(गोविन्दठक्कुरस्य काव्यप्रदीप)</p>
<p>अत्रोपमा व्यङ्ग्या ॥</p>
<p>॥। भेदा अष्टादशास्य तत् ॥ ङ्क्प्र्-क्_४१ ॥</p>
<p>अस्येति ध्वनेः ॥४१॥</p>
<p>ननु रसादीनां बहुभेदत्वेन कथमष्टादशेत्यत आह ।</p>
<p>रसादीनामनन्तत्वाद्भेद एको हि गण्यते ।</p>
<p>अनन्तत्वादिति । तथाहि &mdash;- नव रसाः । तत्र शृङ्गारस्य द्वौ भेदौ । सम्भोगो विप्रलम्भश्च । सम्भोगस्यापि परस्परावलोकनालिङ्गनपरिचुम्बनादिकुसुमोच्चयजलकेलिसूर्यास्तमयचन्द्रोदयषडृतुवर्णनादयो बहवो भेदाः । विप्रलम्भस्याभिलाषादय उक्ताः । तयोरपि विभावानुभावव्यभिचारिवैचित्र्यम् । तत्रापि नायकयोरुत्तममध्यमाधमप्रकृतित्वम् । तत्रापि देशकालावस्थादिभेदा इत्येकस्यैव रसस्यानन्त्यम् ।<br>
का गणना त्वन्येषां । क्रमत्वं तु सामान्यमाश्रित्य रसादिध्वनिभेद एक एव गण्यते ॥</p>
<p>वाक्ये द्व्युत्थः ॥।</p>
<p>द्व्युत्थ इति शब्दार्थोभयशक्तिमूलः ॥</p>
<p>॥। पदे ऽप्यन्ये ॥।</p>
<p>अपिशब्दाद्वाक्येपि । एकावयवस्थितेन भूषणेन कामिनीव पदद्योत्येन व्यङ्ग्येन वाक्यव्यङ्ग्यापि भारती भासते । तत्र पदप्रकाश्यत्वे क्रमेणोदाहरणानि &mdash;-</p>
<p>{यस्य मित्राणि मित्राणि शत्रवः शत्रवस्तथा ।<br>
अनुकम्प्योनुकम्प्यश्च स जातः स च जीवति ॥७३॥ (१)}<br>
(गोविन्दठक्कुरस्य काव्यप्रदीप)</p>
<p>अत्र द्वितीयमित्रादिशब्दा आश्वस्तत्वनियन्त्रणीयत्वस्नेहपात्रत्वादिसङ्क्रमितवाच्याः ।</p>
<p>{खलववहारा दीसन्ति दारुणा जहवि तहवि धीराणं ।<br>
हि_अ_अव_अस्सवहुम_आ ण हु ववसा_आ विमुज्झन्ति ॥७४॥ (२)}<br>
[खलव्यवहाराः दृश्यन्ते दारुणाः यद्यपि तथापि धीराणाम् ।<br>
हृदयवयस्यबहुमताः न खलु व्यवसायाः विमुह्यन्ति ॥]<br>
(गोविन्दठक्कुरस्य काव्यप्रदीप)</p>
<p>अत्र विमुह्यन्तीति ।</p>
<p>{लावण्यं तदसौ कान्तिस्तद्रूपं स वचःक्रमः ।<br>
तदा सुधास्पदमभूदधुना तु ज्वरो महान् ॥७५॥}<br>
(गोविन्दठक्कुरस्य काव्यप्रदीप)</p>
<p>अत्र तदादिपदैरनुभवैकगोचरा अर्थाः प्रकाश्यन्ते । यथा वा</p>
<p>{मुग्धे मुग्धतयैव नेतुमखिलः कालः किमारभ्यते<br>
मानं धत्स्व धृतिं बधान ऋजुतां दूरे कुरु प्रेयसि ।<br>
सख्यैवं प्रतिबोधिता प्रतिवचस्तामाह भीतानना<br>
नीचैःशम्स हृदि स्थितो हि ननु मे प्राणेश्वरः श्रोष्यति ॥७६॥ (३)}<br>
(अमरुशतक ७०)</p>
<p>अत्र भीताननेति । एतेन हि नीचैःशंसनविधानस्य युक्तता गम्यते । भावादीनां पदप्रकाश्यत्वे ऽधिकं न वैचित्र्यमिति न तदुदाह्रियते ।</p>
<p>{रुधिरविसरप्रसाधितकरवालकरालरुचिरभुजपरिघः ।<br>
झटिति भ्रुकुटिविटङ्कितललाटपट्टो विभासि नृप भीम ॥७७॥ (४)}<br>
(गोविन्दठक्कुरस्य काव्यप्रदीप)</p>
<p>अत्र भीषणीयस्य भीमसेन उपमानम् ।</p>
<p>{भुक्तिमुक्तिकृदेकान्तसमादेशनतत्परः ।<br>
कस्य नानन्दनिस्यन्दं विदधाति सदागमः ॥७८॥ (५)}<br>
(गोविन्दठक्कुरस्य काव्यप्रदीप)</p>
<p>काचित् सङ्केतदायिनमेवं मुख्यया वृत्त्या शंसति ।</p>
<p>{सायं स्नानमुपासितं मलयजेनाङ्गं समालेपितं<br>
यातो ऽस्ताचलमौलिमम्बरमणिर्विस्रब्धमत्रागतिः ।<br>
आश्चर्यं तव सौकुमार्यमभितः क्लान्तासि येनाधुना<br>
नेत्रद्वन्द्वममीलनव्यतिकरं शक्नोति तेनासितुम् ॥७९॥ (६)}<br>
(गोविन्दठक्कुरस्य काव्यप्रदीप)</p>
<p>अत्र वस्तुना कृतपुरुषपरिचया क्लान्तासीति वस्तु अधुनापदद्योत्यं व्यज्यते ।</p>
<p>{तद्प्राप्तिमहादुःखविलीनाशेषपातका ।<br>
तच्चिन्ताविपुलाह्लादक्षीणपुण्यचया तथा ॥८०॥<br>
चिन्तयन्ती जगत्सूतिं परब्रह्मस्वरूपिणम् ।<br>
निरुच्छ्वासतया मुक्तिं गतान्या गोपकन्यका ॥८१॥ (७)}<br>
(विष्णुपुराण ५,१३।२१,२२)</p>
<p>अत्र जन्मसहस्तैरुपभोक्तव्यानि दुष्कृतसुकृतफलानि वियोगदुःखचिन्तनाह्लादाभ्यामनुभूतानीत्युक्तम् ।<br>
एवं चाशेषचयपदद्योत्ये अतिशयोक्ती ।</p>
<p>{क्षणदासावक्षणदा वनमवनं व्यसनमव्यसनम् ।<br>
बत वीर तव द्विषतां पराङ्मुखे त्वयि पराङ्ङ्मुखं सर्वम् ॥८२॥ (८)}<br>
(सुभाषितरत्नभाण्डागार १०३।७४)</p>
<p>अत्र शब्दशक्तिमूलविरोधाङ्गेनार्थान्तरन्यासेन {विधिरपि त्वामनुवर्तते} इति सर्वपदद्योत्यं वस्तु ।</p>
<p>{तुह वल्लहस्स गोसम्मि आसि अहरो मिलाणकमलदलो ।<br>
इ-अ णववहु-आ सो-ऊण कुण-इ व-अणं महिसम्मुहं ॥८३॥ (९)}<br>
[तव वल्लभस्य प्रभात आसीदधरो म्लानकमलदलम् ।<br>
इति नववधूः श्रुत्वा करोति वदनं महीसम्मुखम् ॥]<br>
(हालस्य गाथासप्तशती ९९८)</p>
<p>अत्र रूपकेण त्वयास्य मुहुर्मुहुः परिचुम्बनं तथा कृतं येन म्लानत्वमिति मिलाणादिपदद्योत्यं काव्यलिङ्गम् । एषु स्वतः- सम्भवी व्यञ्जकः ।</p>
<p>{रा-ईसु चन्दधवलासु ललि-अमप्फालि-ऊण जो चावं ।<br>
एकच्छत्तं वि-अ कुण-इ भु-अणरज्जं विजम्भन्तो ॥८४॥ (१०)}<br>
[रात्रीषु चन्द्रधवलासु ललितमास्फाल्य यश्चापम् ।<br>
एकच्छत्रमिव करोति भुवनराज्यं विजृम्भमाणः ॥]<br>
(हालस्य गाथासप्तशती ९९२)</p>
<p>अत्र वस्तुना येषां कामिनामसौ राजा स्मरस्तेभ्यो न कश्चिदपि तदादेशपराङ्मुख इति जाग्रद्भिरुपभोगपरैरेव तैर्निशातिवाह्यते इति भु_अणरज्जपदद्योत्यं वस्तु प्रकाश्यते ।</p>
<p>{निशितशरधियार्पयत्यनङ्गो<br>
दृशि सुदृशः स्वबलं वयस्यराले ।<br>
दिशि निपतति यत्र सा च तत्र<br>
व्यतिकरमेत्य समुन्मिषन्त्यवस्थाः ॥८५॥ (११)}<br>
(गोविन्दठक्कुरस्य काव्यप्रदीप)</p>
<p>अत्र वस्तुना युगपदवस्थाः प्रस्परविरुद्धा अपि प्रभवन्तीति व्यतिकरपदद्योत्यो विरोधः ।</p>
<p>{वारिज्जन्तो वि पुणो सन्दावकदत्थि-एण हि-अ-एण ।<br>
थणहरव-अस्म-एण विसुद्धजा-ई ण चल-इ से हारो ॥८६॥ (१२)}<br>
[वार्यमाणो ऽपि पुनः सन्तापकदर्थितेन हृदयेन ।<br>
स्तनभरवयस्येन विशुद्धजातिर्न चलत्यस्या हारः ॥]<br>
(हालस्य गाथासप्तशती ९९४)</p>
<p>अत्र विशुद्धजातित्वलक्षणहेत्वलङ्कारेण हारो ऽनवरतं कम्पमान एवास्ते इति ण चल-इ-पदद्योत्यं वस्तु ।</p>
<p>{सो मुद्धसामलङ्गो धम्मिल्लो कलि-अललिअणि-अदेहो ।<br>
ती-ए खन्धाहि बलं गहि-अ संरो सुर-असङ्गरे ज-अ-इ ॥८७॥ (१३)}<br>
[स मुग्धश्यामलाङ्गः धम्मिल्लः कलितललितनिजदेहः ।<br>
तस्याः स्कन्धाद्बलं गृहीत्वा स्मरः सुरतसङ्गरे जयति ॥]<br>
(हालस्य गाथासप्तशती ९९८)</p>
<p>अत्र रूपकेण मुहुर्मुहुराकर्षणेन तथा केशपाशः स्कन्धयोः प्राप्तो यथा रतिविरतावप्यनिवृत्ताभिलाषः काङ्को ऽभूदिति खन्ध-पदद्योत्या विभावना ॥ एषु कविप्रौढोक्तिमात्रनिष्पन्नशरीरः ॥</p>
<p>{णवपुण्णिमामि-अङ्कस्स सुह-अ को तं सि भणसु मह सच्चं ।<br>
का सोहग्गसमग्गा प-ओसर-अणिव्व तुह अज्ज ॥८८॥ (१४)}<br>
[नवपूर्णिमामृगाङ्कस्य सुभग कस्त्वमसि भण मम सत्यम् ।<br>
का सौभाग्यसमग्रा प्रदोषरजनीव तवाद्य ॥]<br>
(हालस्य गाथासप्तशती ९८६)</p>
<p>अत्र वस्तुना मयीवान्यस्यामपि प्रथममनुरक्तस्त्वं न तत इति णवेत्यादि - प-ओसेत्यादिपदद्योत्यं वस्तु व्यज्यते ॥</p>
<p>{सहि णवणिहुवणसमरम्मि अङ्कवालीसही-ए णिविडा-ए ।<br>
हारो णिवारि-ओ वि-अ उच्छेरन्तो तदो कहं रमि-अं ॥८९॥ (१५)}<br>
[सखि नवनिधुवनसमरे ऽङ्कपालीसख्या निबिडया ।<br>
हारो निवारित एवोच्छ्रियमाणस्ततः कथं रमितम् ॥]<br>
(हालस्य गाथासप्तशती ९९६)</p>
<p>अत्र वस्तुना हारच्छेदानन्तरमन्यदेव रतमवश्यमभूत् तत्कथय कीदृगिति व्यतिरेकः कहम्पदगम्यः ॥</p>
<p>{प्रविसन्ती घरवारं विवलि-अव-अणा विलो-इ-ऊण पहं ।<br>
खन्धे घेत्तूण घडं हा हा णट्ठोत्ति रु-असि सहि किन्ति ॥९०॥}<br>
[प्रविशन्ती गृहद्वारं विवलितवदना विलोक्य पन्थानम् ।<br>
स्कन्धे गृहीत्वा घटं हा हा नष्ट इति रोदिषि सखि किमिति ॥]<br>
(हालस्य गाथासप्तशती ८८०)</p>
<p>अत्र हेत्वलङ्कारेण सङ्केतनिकेतनं गच्छन्तं दृष्ट्वा यदि तत्र गन्तुमिच्छसि तदा अपरं घटं गृहीत्वा गच्छेति वस्तु किन्ति-पद-द्योत्यम् । यथा वा</p>
<p>{विहलङ्खलं तुमं सहि दट्ठूण कुडेण तरलतरदिट्ठिं ।<br>
वारप्फंसमिसेण अ अप्पा गुरु-ओत्ति पाडि-अ विहिण्णो ॥९१॥ (१६)}<br>
[विशृङ्खलां त्वां सखि दृष्ट्वा कुटेन तरलतरदृष्टिम् ।<br>
द्वारस्पर्शमिषेण चात्मा गुरुक इति पातयित्वा विभिन्नः ॥]<br>
(हालस्य गाथासप्तशती ८८०)</p>
<p>अत्र नदीकूले लतागहने कृतसङ्केतमप्राप्तं गृहप्रवेशावसरे पश्चादागतं दृष्ट्वा पुनर्नदीगमनाय द्वारोपघातव्याजेन बुद्धिपूर्वं व्याकुलतया त्वया घटः स्फोटित इति मया चिन्तितं तत्किमिति नाश्वसिषि तत्समीहितसिद्धये व्रज अहं ते श्वश्रूनिकटे सर्वं समर्थयिष्ये इति द्वारस्पर्शनव्याजेनेत्यपह्नुत्या वस्तु ।</p>
<p>{जोह्णा-इं महुरसेण अ वि-इण्णतारुण्च्छु-अमणा सा ।<br>
वुड्ढावि णवोढव्वि-अ परवहु-आ अहह हर-इतुह हि-अ-अं ॥९२॥ (१७)}<br>
[ज्योत्स्नया मधुरसेन च वितीर्णतारुण्योत्सुकमनाः सा ।<br>
वृद्धापि नवोढेव परवधूरहह हरति तव हृदयम् ॥]<br>
(हालस्य गाथासप्तशती ९८४)</p>
<p>अत्र काव्यलिङ्गेन वृद्धां परवधूं त्वमस्मानुज्झित्वाभिलषसीति त्वदीयमाचरितं वक्तुं न शक्त्यमित्याक्षेपः परवहूपदप्रकाश्यः ।</p>
<p>एषु कविनिबद्धवक्तृप्रौढोक्तिमात्रनिष्पन्नशरीरः ॥<br>
वाक्यप्रकाश्ये तु पूर्वमुदाहृतम् ॥<br>
शब्दार्थोभयशक्त्युद्भवस्तु पदप्रकाश्यो न भवतीति<br>
पञ्चत्रिंशद्भेदाः ॥</p>
<p>॥। प्रबन्धे ऽप्यर्थशक्तिभूः ॥ ङ्क्प्र्-क्_४२ ॥</p>
<p>यथा गृध्रगोमायुसंवादादौ ।</p>
<p>{अलं स्थित्वा श्मशाने ऽस्मिन् गृध्रगोमायुसङ्कुले ।<br>
कङ्कालबहले घोरे सर्वप्राणिभयङ्करे ॥९३॥}<br>
(महाभारत शान्तिपर्वन् १५३-११)</p>
<p>{न चेह जीवितः कश्चित् कालधर्ममुपागतः ।<br>
प्रियो वा यदि वा द्वेष्यः प्राणिनां गतिरीदृशी ॥९४॥}<br>
(श्रिवत्सलाञ्छनाचार्यस्य काव्यपरीक्षा ५२)</p>
<p>इति दिवा प्रभवतो गृध्रस्य पुरुषविसर्जनपरमिदं वचनम् ॥</p>
<p>{आदित्यो ऽयं स्थितो मूढाः स्नेहं कुरुत साम्प्रतम् ।<br>
बहुविघ्नो मुहूर्तो ऽयं जीवेदपि कदाचन ॥९५॥}<br>
(महाभारत, गित प्रेस्स्। शान्तिपर्वन् १५३-१९)</p>
<p>{अमुं कनकवर्णाभं बालमप्राप्तयौवनम् ।<br>
गृध्रवाक्यात्कथं मूढास्त्यजध्वमविशङ्किताः ॥९६॥}<br>
(महाभारत, गित प्रेस्स्। शान्तिपर्वन् १५३-६५?)</p>
<p>इति निशि विजृम्भमाणस्य गोमायोर्जनव्यावर्तननिष्ठं च वचनमिति प्रबन्ध एव प्रथते ॥<br>
अन्ये त्वेकादश भेदा ग्रन्थविस्तरभयान्नोदाहृताः स्वयं तु लक्षणतोनुसर्तव्याः ॥</p>
<p>अपिशब्दात्पदवाक्ययोः ॥४२॥</p>
<p>पदैकदेशरचनावर्णेष्वपि रसादयः ।</p>
<p>तत्र प्रकृत्या यथा</p>
<p>{र-इकेलिहि-अणिवसणकरकिसल-अरुद्धण-अणजु-अलस्स ।<br>
रुद्धस्स त-इ-अण-अणं पव्व-ईपरिचुम्बि-अं ज-अ-इ ॥९७॥}<br>
[रतिकेलिबृतनिवसनकरकिसलयरुद्धनयनयुगलस्य ।<br>
रुद्रस्य तृतीयनयनं पार्वतीपरिचुम्बितञ्जयति ॥]<br>
(हालस्य गाथासप्तशती ५।५३)</p>
<p>अथ जयतीति न तु शोभते इत्यादि । समाने ऽपि हि स्थगनव्यापारे लोकोत्तरेणैव व्यापारेणास्य पिधानमिति<br>
तदेवोत्कृष्टम् । यथा वा</p>
<p>{प्रेयान् सो ऽयमपाकृतः सशपथं पादानतः कान्तया<br>
द्वित्राण्येव पदानि वासभवनाद्यावन्न यात्युन्मनाः ।<br>
तावत्प्रत्युत पाणिसम्पुटगलन्नीवीनिबन्धं धृतो<br>
धावित्वेव कृतप्रणामकमहो प्रेम्णो विचित्रा गतिः ॥९८॥}<br>
(वामनस्य काव्यालङ्कारसूत्रवृत्ति ३,२।१५)</p>
<p>अत्र पदानीति न तु द्वाराणीति ॥<br>
तिङ्सुपोर्यथा</p>
<p>{पथि पथि शुकचञ्चूचारुराभाङ्कुराणां<br>
दिशि दिशि पवमानो वीरुधां लासकश्च ।<br>
नरि नरि किरति द्राक् सायकान् पुष्पधन्वा<br>
पुरि पुरि विनिवृत्ता मानिनीमानचर्चा ॥९९॥}<br>
(सुभाषितरत्नभाण्डागार ३३३।८५)</p>
<p>अत्र किरतीति किरणस्य साध्यमानत्वं निवृत्तेति निवर्तनस्य सिद्धत्वं तिङा सुपा च तत्रापि क्तप्रत्ययेनातीतत्वं द्योत्यते । यथा वा</p>
<p>{लिखन्नास्ते भूमिं बहिरवनतः प्राणदयितो<br>
निराहाराः सख्यः सततरुदितोच्छूननयनाः ।<br>
परित्यक्तं सर्वं हसितपठितं पञ्जरशुकैः<br>
तवावस्था चेयं विसृज कठिने मानमध्हुना ॥१००॥}<br>
(अमरुशतक ६)</p>
<p>अत्र लिखन्निति न तु लिखतीति तथा आस्ते इति न तु आसीत इति अपि तु प्रसादपर्यन्तमास्ते इति भूमिमिति न तु<br>
भूमाविति न हि बुद्धिपूर्वकमपरं किञ्चिल्लिखतीति तिङ्सुब्विभक्तीनां व्यङ्ग्यम् ।<br>
सम्बन्धस्य यथा</p>
<p>{गामारुहम्हि हामे वसामि ण-अरट्ठि-इं ण जाणामि ।<br>
णा-अरि-आणं प-इणो हरेमि जा होमि सा होमि ॥१०१॥}<br>
[ग्रामरुहास्मि ग्रामे वसामि नगरस्थितिं न जानामि ।<br>
नागरिकाणां पतीन् हरामि या भवामि सा भवामि ॥]<br>
(हालस्य गाथासप्तशती ७०५)</p>
<p>अत्र नागरिकाणामिति षष्ठ्याः ।<br>
रमणीयः क्षत्रियकुमार आसीत् इति कालस्य । एषा हि भग्नमहेश्वरकार्मुकं दाशरथिं प्रतिकुपितस्य भार्गवस्योक्ति । वचनस्य यथा ।</p>
<p>{ताणं गुणग्गअणाणं ताणुक्कण्ठाणं तस्स पेम्मस्स ।<br>
ताणं भणि-आणं सुन्दर एरिसि-अं जा-अमवसाणं ॥१०२॥}<br>
[तेषां गुणग्रहणानां तासामुत्कण्ठानां तस्य प्रेम्नः ।<br>
तासां भणितीनां सुन्दर ईदृशं जातमवसानम् ॥]<br>
(हालस्य गाथासप्तशती ९४०)</p>
<p>अत्र गुणग्रहणादीनां बहुत्वं प्रेम्णश्चैकत्वं द्योत्यते ॥<br>
पुरुषव्यत्ययस्य यथा</p>
<p>{रे रे चञ्चललोचनाञ्चितरुचे चेतः प्रमुच्य स्थिर-<br>
प्रेमाणं महिमानमेणयनामालोक्य किं नृत्यसि ।<br>
किं मन्ये विहरिष्यसे बत हतां मुञ्चान्तराशामिमाम्<br>
एषा कण्ठतटे कृता खलु शिला संसारवारान्निधौ ॥१०३॥}<br>
(गोविन्दठक्कुरस्य काव्यप्रदीप)</p>
<p>अत्र प्रहासः ।<br>
पूर्वनिपातस्य यथा</p>
<p>{येषां दोर्बलमेव दुर्बलतया ते सम्मतास्तैरपि<br>
प्रायः केवलनीतिरीतिशरणैः कार्यं किमुर्वीश्वरैः ।<br>
ये क्ष्माशक्र पुनः पराक्रमनयस्वीकारकान्तक्रमास् &mdash;-<br>
ते स्युर्नैव भवादृशास्त्रिजगति द्वित्राः पवित्राः परम् ॥१०४॥}<br>
(गोविन्दठक्कुरस्य काव्यप्रदीप)</p>
<p>अत्र पराक्रमस्य प्राधान्यमवगम्यते ।<br>
विभक्तिविशेषस्य यथा</p>
<p>{प्रधनाध्वनि धीरधनुर्ध्वनिभृति विधुरैरयोधि तव दिवसम् ।<br>
दिवसेन तु नरप भवानयुद्ध विधिसिद्धसाधुवादपदम् ॥१०५॥}<br>
(गोविन्दठक्कुरस्य काव्यप्रदीप)</p>
<p>अत्र दिवसेनेत्यपवर्गतृतीया फलप्राप्तिं द्योतयति ।</p>
<p>{भूयो भूयः सविधनगरीरथ्यया पर्यटन्तं<br>
दृष्ट्वा दृष्ट्वा भवनवलभीतुङ्गवातायनस्था ।<br>
साक्षात्कामं नवमिव रतिर्मालती माधवं यत्<br>
गाढोत्कण्ठालुलितलुलितैरङ्गकैस्ताम्यतीति ॥१०६॥}<br>
(भवभूतिस्य मालतीमाधव १।३०)</p>
<p>अत्रानुकम्पावृत्तेः करूपतद्धितस्य ।</p>
<p>{परिच्छेदातीतः सकलवचनानामविषयः<br>
पुनर्जन्मन्यस्मिन्ननुभवपथं यो न गतवान् ।<br>
विवेकप्रध्वंसादुपचितमहामोहगहनो<br>
विकारः को ऽप्यन्तर्जडयति च तापं च कुरुते ॥१०७॥}<br>
(भवभूतिस्य मालतीमाधव १।३०)</p>
<p>अत्र प्रशब्दस्योपसर्गस्य ।</p>
<p>{कृतं च गर्वाभिमुखं मनस्त्वया<br>
किमन्यदेवं निहताश्च नो द्विषः ।<br>
तमांसि तिष्ठन्ति हि तावदंशुमान्<br>
न यावदायात्युदयाद्रिमौलिताम् ॥१०८॥}<br>
(गोविन्दठक्कुरस्य काव्यप्रदीप)</p>
<p>अत्र तुल्ययोगिताद्योतकस्य [च] इति निपातस्य ।</p>
<p>{रामोसौ भुवनेषु विक्रमगुणैः प्राप्तः प्रसिद्धिं परा-<br>
मस्मद्भाग्यविपर्ययाद्यदि परं देवो न जानाति तम् ।<br>
बन्दीवैष यशांसि गायति मरुद्यस्यैकबाणाहति-<br>
श्रेणीभूतविशालतालविवरोद्गीर्णैःस्वरैःसप्तभिः ॥१०९॥}<br>
([विशाखदत्त])</p>
<p>अत्रासाविति भुवनेष्विति गुणैरिति सर्वनामप्रातिपदिकवचनानां न त्वदिति न मदिति अपि अस्मदित्यस्य सर्वाक्षेपिणः भाग्यविपर्ययादित्यन्यथासम्पत्तिमुखेन न त्वभावमुखेनाभिधानस्य ।</p>
<p>{तरुणिमनि कलयति कलामनुमदनधनुर्भ्रुवोः पठत्यग्रे ।<br>
अधिवसति सकलललनामौलिमियं चकितंहरिणचलनयना ॥११०॥}<br>
(महिमभट्टस्य व्यक्तिविवेक)</p>
<p>अत्र इमनिजव्ययीभावकर्मभूताधाराणां स्वरूपस्य तरुणत्वे, इति धनुषः समीपे, इति मौलौ वसतीति त्वादिभिस्तुल्ये, एषां वाचकत्वे, अस्ति कश्चित् स्वरूपस्य विशेषो यश्चमत्कारकारी स एव व्यञ्जकत्वं प्राप्नोति ।<br>
एवमन्येषामपि बोद्धव्यम् ।<br>
वर्णरचनानां व्यञ्जकत्वं गुणस्वरूपनिरूपणे उदाहरिष्यते अपिशब्दात् प्रबन्धेषु नाटकादिषु ।<br>
एवं रसादीनां पूर्वगणितभेदाभ्यां सह षड् भेदाः ।</p>
<p>भेदास्तदेकपञ्चाशत् ॥।</p>
<p>व्याख्याताः ॥</p>
<p>॥। तेषां चान्योन्ययोजने ॥ ङ्क्प्र्-क्_४३ ॥</p>
<p>सङ्करेण त्रिरूपेण संसृष्ट्या चैकरूपया ।</p>
<p>न केवलं शुद्धा एवैकपञ्चाशद्भेदा भवन्ति । यावत्तेषां स्वप्रभेदैरेकपञ्चाशता संशयास्पदत्वेनानुग्राहकतयैकव्यञ्जकानुप्रवेशेन चेति त्रिविधेन सङ्करेण परस्परनिरपेक्षरूपयैकप्रकारया संसृष्ट्या चेति चतुर्[भिर्]गुणने ।</p>
<p>वेदखाब्धिवियच्चन्द्राः ॥।</p>
<p>शुद्धभेदैः सह</p>
<p>॥। शरेषुयुगखेन्दवः ॥ ङ्क्प्र्-क्_४४ ॥</p>
<p>तत्र दिङ्मात्रमुदाह्णियते ।</p>
<p>{क्खणपाहुणि-आ दे-अर जा-आ-ए सुह-अ किम्पि दे भणि-आ ।<br>
रु-अ-इ पडोहरवलहीघरम्मि अणुणिञ्ज-उ वरा-ई ॥१११॥}<br>
[क्षणप्राघुणिका देवर जायया सुभग किमपि ते भणिता ।<br>
रोदिति गृहपश्चाद्भागवलन्भीगृहे ऽनुनीयतां वराकी ॥]<br>
(हालस्य गाथासप्तशती ९६३ ; अभिनवगुप्तस्य ध्वन्यालोकलोचन ३)</p>
<p>अत्रानुनयः किमुपभोगलक्षणे ऽर्थान्तरे सङ्क्रमितः किमनुरणनन्यायेनोपभोगे एव व्यङ्ग्ये व्यञ्जकः इति सन्देहः ।</p>
<p>{स्निग्धश्यामलकान्तिलिप्तवियतो वेल्लद्बलाका घनाः<br>
वाताः शीकरिणः पयोदसुहृदामानन्दकेकाः कलाः ।<br>
कामं सन्तु दृढं कठोरहृदयो रामो ऽस्मि सर्वं सहे<br>
वैदेही तु कथं भविष्यति ह हा हा देवि धीरा भव ॥११२॥}<br>
(आनन्दवर्दनस्य ध्वन्यालोक २)</p>
<p>अत्र लिप्तेति पयोदसुहृदामिति च अत्यन्ततिरस्कृतवाच्ययोः संसृष्टिः । ताभ्यां सह रामो ऽस्मीत्यर्थान्तरसङ्क्रमितवाच्यस्यानुग्राहकभावेन रामपदलक्षणैकव्यञ्जकानुप्रवेशेन चार्थान्तरसङ्क्रमितवाच्यरसध्वन्योः सङ्करः । एवमन्यदप्युदाहार्यम् ॥</p>
<p>इति काव्यप्रकाशे ध्वनिनिर्णयो नाम चतुर्थ उल्लासः ॥४॥</p>
<p>==========================================================</p>
<p>अथ पञ्चम उल्लासः</p>
<p>एवं ध्वनौ निर्णीते गुणीभूतव्यङ्ग्यप्रभेदानाह ।</p>
<p>अगूढमपरस्याङ्गं वाच्यसिद्ध्यङ्गमस्फुटम् ।<br>
सन्दिग्धतुल्यप्राधान्ये काक्वाक्षिप्तमसुन्दरम् ॥ ङ्क्प्र्-क्_४५ ॥</p>
<p>व्यङ्ग्यमेवं गुणीभूतव्यङ्ग्यस्याष्टौ भिदाः स्मृताः ।</p>
<p>कामिनीकुचकलशवत् गूढं चमत्करोति । अगूढं तु स्फुटतया वाच्यायमानमिति गुणीभूतमेव । अगूढं यथा</p>
<p>{यस्यासुहृत्कृततिरस्कृतिरेत्य तप्त-<br>
सूचीव्यधव्यतिकरेण युनक्ति कर्णौ ।<br>
काञ्चीगुणग्रथनभाजनमेष सो ऽस्मि<br>
जीवन्न सम्प्रति भवामि किमावहामि ॥११३॥}<br>
(गोविन्दठक्कुरस्य काव्यप्रदीप)</p>
<p>अत्र जीवन्नित्यर्थान्तरसङ्क्रमितवाच्यस्य ।</p>
<p>{उन्निद्रकोकनदरेणुपिशङ्गितान्गा<br>
गायन्ति मञ्जु मधुपा गृहदीर्घिकासु ।<br>
एतच्चकास्ति च रवेर्नवबन्धुजीव-<br>
पुष्पच्छदाभमुदयाचलचुम्बि बिम्बम् ॥११४॥}<br>
(कुन्तकस्य वक्रोक्तिजीवित २।३)</p>
<p>अत्र चुम्बनस्यात्यन्ततिरस्कृतवाच्यस्य ।</p>
<p>{अत्रासीत् फणिपाशबन्धनविधिः शक्त्या भवद्देवरे<br>
गाढं वक्षसि ताडिते हनुमता द्रोणाद्रिरत्राहृतः ।<br>
दिव्यैरिन्द्रजिदत्र लक्ष्मणशरैर्लोकान्तरं प्रापितः<br>
केनाप्यत्र मृगाक्षि राक्षसपतेः कृत्ता च कण्ठाटवी ॥११५॥ (१)}<br>
(राजशेखरस्य बालरामायण १०।२०)</p>
<p>अत्र केनाप्यत्रेत्यर्थशक्तिमूलानुरणनरूपस्य । {तस्याप्यत्र} इति युक्तः पाठः ।<br>
अपरस्य रसादेर्वाच्यस्य वा (वाक्यार्थीभूतस्य) अङ्गं रसादि अनुरणनरूपं वा । यथा</p>
<p>{अयं स रशनोत्कर्षी पीनस्तनविमर्दनः ।<br>
नाभ्यूरुजघनस्पर्शी नीवीविस्रंसनः करः ॥११६॥}<br>
(महाभारत)</p>
<p>अत्र शृङ्गारः करुणस्य ।</p>
<p>{कैलासालयभाललोचनरुचा निर्वर्तितालक्तक-<br>
व्यक्तिः पादनखद्युतिर्गिरिभुवः सा वः सदा त्रायताम् ।<br>
स्पर्धाबन्धसमृद्धयेव सुदृढं रूढा यया नेत्रयोः<br>
कान्तिः कोकनदानुकारसरसा सद्यः समुत्सार्यते ॥११७॥}<br>
(गोविन्दठक्कुरस्य काव्यप्रदीप)</p>
<p>अत्र भावस्य रसः ।</p>
<p>{अत्युच्चाः परितः स्फुरन्ति गिरयः स्फारास्तथाभ्योधय-<br>
स्तानेतानपि बिभ्रती किमपि न क्लान्तासि तुभ्यं नमः ।<br>
आश्चर्येण मुहुर्मुहुः स्तुतिमिति प्रस्तौमि यावद्भुव-<br>
स्तावद्बिभ्रदिमां स्मृतस्तव भुजो वाचस्ततो मुद्रिताः ॥११८॥}<br>
(पञ्चाक्षरीप्रशस्ति)</p>
<p>अत्र भू।विषयो रत्याख्यो भावो राजविषयस्य रतिभावस्य ।</p>
<p>{बन्दीकृत्य नृप द्विषां मृगदृशस्ताः पश्यतां प्रेयसां<br>
श्लिष्यन्ति प्रणमन्ति लान्ति परितश्चुम्बन्ति ते सैनिकाः ।<br>
अस्माकं सुकृतैर्दृशोर्निपतितोस्यौचित्यवारान्निधे<br>
विध्वस्ता विपदोखिलास्तदिति तैः प्रत्यर्थिभिः स्तूयसे ॥११९॥}<br>
(सुभाषितरत्नभाण्डागार ११२।२६८)</p>
<p>अत्र भावस्य रसाभासभावाभासौ प्रथमार्धद्वितीयार्धद्योत्यौ ।</p>
<p>{अविरलकरवालकम्पनैर्भ्रुकुटीतर्जनगर्जनैर्मुहुः ।<br>
ददृशे तव वैरिणां मदः स गतः क्वापि तवेक्षणे क्षणात् ॥१२०॥}<br>
(विश्वनाथस्य साहित्यदर्पण)</p>
<p>अत्र भावस्य भावप्रशमः ।</p>
<p>{साकं कुरङ्गकदृशा मधुपानलीलां<br>
कर्तुं सुहृद्भिरपि वैरिणि ते प्रवृत्ते ।<br>
अन्याभिधायि तव नाम विभो गृहीतं<br>
केनापि तत्र विषमामकरोदवस्थाम् ॥१२१॥}<br>
(गोविन्दठक्कुरस्य काव्यप्रदीप)</p>
<p>अत्र त्रासोदयः ।</p>
<p>{असोढा तत्कालोल्लसदसहभावस्य तपसः<br>
कथानां विश्रम्भेष्वथ च रसिकः शैलदुहितुः ।<br>
प्रमोदं वो दिश्यात् कपटबटुवेषापनयने<br>
त्वराशैथिल्याभ्यां युगपदभियुक्तः स्मरहरः ॥१२२॥}<br>
(गोविन्दठक्कुरस्य काव्यप्रदीप)</p>
<p>अत्रावेगधैर्ययोः सन्धिः ॥</p>
<p>{पश्येत्कश्चिच्चल चपल रे का त्वराहं कुमारी<br>
हस्तालम्बं वितर ह ह हा व्युत्क्रमः क्वासि यासि ।<br>
इत्थं पृथ्वीपरिवृढ भवद्विद्विषोरण्यवृत्तेः<br>
कन्या कञ्चित् फलकिसलयान्याददानाभिधत्ते ॥१२३॥}<br>
(गोविन्दठक्कुरस्य काव्यप्रदीप)</p>
<p>अत्र शङ्कासूयाधृतिस्मृतिश्रमदैन्यविबोधौत्सुक्यानां शबलता । एते च रसवदाद्यलङ्काराः । यद्यपि भावोदयभावसन्धिभावशबलत्वानि नालङ्कारतया उक्तानि तथापि कश्चित् ब्रूयादित्येवमुक्तम् । यद्यपि स नास्ति कश्चिद्विषयः यत्र ध्वनिगुणीभूतव्यङ्ग्ययोः स्वप्रभेदादिभिः सह सङ्करः संसृष्टिर्वा नास्ति तथापि प्राधान्येन व्यपदेशा भवन्तीति क्वचित्केनचिद्व्यवहारः ।</p>
<p>{जनस्थाने भ्रान्तं कनकमृगतृष्णान्धितधिया<br>
वचो वैदेहीति प्रतिपदमुदश्रु प्रलपितम् ।<br>
कृतालङ्काभर्तुर्वदनपरिपाटीषुघटना<br>
मयाप्तं रामत्वं कुशलवसुता न त्वधिगता ॥१२४॥}<br>
(श्रिवत्सलाञ्छनाचार्यस्य काव्यपरीक्षा ६६)</p>
<p>अत्र शब्दशक्तिमूलानुरणनरूपो रामेण सहोपमानोपमेयभावो<br>
वाच्याङ्गतां नीतः ।</p>
<p>{आगत्य सम्प्रति वियोगविसंष्ठुलाङ्गी<br>
मम्भोजिनीं क्वचिदपि क्षपितत्रियामः ।<br>
एतां प्रसादयति पश्य शनैः प्रभाते<br>
तन्वङ्गि पादपतनेन सहस्ररश्मिः ॥१२५॥ (२)}<br>
(श्रिवत्सलाञ्छनाचार्यस्य काव्यपरीक्षा ६७)</p>
<p>अत्र नायकवृत्तान्तो ऽर्थशक्तिमूलो वस्तुरूपो निरपेक्षरविकमलिनीवृत्तान्ताध्यारोपेणैव स्थितः ॥<br>
वाच्यसिद्ध्यङ्गं यथा</p>
<p>{भ्रमिमरतिमलसहृदयतां प्रलयं मूर्छा तमः शरीरसादम् ।<br>
मरणं जलदभुजगजं प्रसह्य कुरुते विषं वियोगिनीनाम् ॥१२६॥}<br>
(आनन्दवर्दनस्य ध्वन्यालोक २।३)</p>
<p>अत्र हालाहलं व्यङ्ग्यं भुजगरूपस्य वाच्यस्य सिद्धिकृत् । यथा वा</p>
<p>{गच्छाम्यच्युत दर्शनेन भवतः किं तृप्तिरुत्पद्यते<br>
किं त्वेवं विजनस्थयोर्हतजनःसम्भावयत्यन्यथा ।<br>
इत्यामन्त्रणभङ्गिसूचितवृथावस्थानखेदालसाम्<br>
आश्लिष्यन् पुलकोत्कराञ्चिततनुर्गोपीं हरिः पातु वः ॥१२७॥ (३)}<br>
(गोविन्दठक्कुरस्य काव्यप्रदीप)</p>
<p>अत्राच्युतादिपदव्यङ्ग्यमामन्त्रणेत्यादिवाच्यस्य । एतच्चैकत्र एकवक्तृगतत्वेन अपरत्र भिन्नवक्तृगतत्वेनेत्यनयोर्भेदः ॥<br>
अस्फुटं यथा</p>
<p>{अदृष्टे दर्शनोत्कण्ठा दृष्टे विच्छेदभीरुता ।<br>
नादृष्टेन न दृष्टेन भवता लभ्यते सुखम् ॥१२८॥ (४)}<br>
(गोविन्दठक्कुरस्य काव्यप्रदीप)</p>
<p>अत्रादृष्टो यथा न भवसि वियोगभयं च यथा नोत्पद्यते तथा कुर्या इति क्लिष्टम् ॥<br>
सन्दिग्धप्राधान्यं यथा</p>
<p>{हरस्तु किञ्चित्परिवृत्तधैर्यश्चन्द्रोदयारम्भ इवाम्बुराशिः ।<br>
उमामुखे बिम्बफलाधरोष्ठे व्यापारयामास विलोचनानि ॥१२९॥ (५)}<br>
(कालिदासस्य कुमारसम्भव ३।६७)</p>
<p>अत्र परिचुम्बितुमैच्छदिति किं प्रतीयमानं किं वा विलोचनव्यापारणं वाच्यं प्रधानमिति सन्देहः ॥<br>
तुल्यप्राधान्यं यथा</p>
<p>{ब्राह्मणातिक्रमत्यागो भवतामेव भूतये ।<br>
जामदग्न्यस्तथा मित्रमन्यथा दुर्मनायते ॥१३०॥ (६)}<br>
(भवभूतिस्य महावीरचरित २।८)</p>
<p>अत्र जामदग्न्यः सर्वेषां क्षत्रियाणामिव रक्षसां क्षणात् क्षयं करिष्यतीति व्यङ्ग्यस्य वाच्यस्य च समं प्राधान्यम् ॥<br>
काक्वाक्षिप्तं यथा</p>
<p>{मथ्नामि कौरवशतं समरे न कोपात्<br>
दुःशासनस्य रुधिरं न प्बाम्युरस्तः ॥<br>
सञ्चूर्णयामि गदया न सुयोधनोरू<br>
सन्धिं करोतु भवतां नृपतिः पणेन ॥१३१॥ (७)}<br>
(भट्टनारायणस्य वेणीसंहार १।१५)</p>
<p>अत्र मथ्नाम्येवेत्यादि व्यङ्ग्यं वाच्यनिषेधसहभावेन स्थितम् ॥<br>
असुन्दरं यथा</p>
<p>{वाणीरकुञ्जुड्डीणस-उणिकोलाहलं सुणन्ती-ए ।<br>
घरकम्मवावडा-ए बहु-ए सी-अन्ति अङ्गा-इं ॥१३२॥ (८)}<br>
[वानीरकुञ्जोड्डीनशकुनिकोलाहलं शृण्वन्त्याः ।<br>
गृहकर्मव्यापृताया वध्वाः सीदन्त्यङ्गानि ॥]<br>
(हालस्य गाथासप्तशती ८७६)</p>
<p>अत्र दत्तसङ्केतः कश्चिल्लतागहनं प्रविष्ट इति व्यङ्ग्यात् सीदन्त्यङ्गानीति वाच्यं सचमत्कारम् ॥</p>
<p>एषां भेदा यथायोगं वेदितव्याश्च पूर्ववत् ॥ ङ्क्प्र्-क्_४६ ॥</p>
<p>यथायोगमिति<br>
{व्यज्यन्ते वस्तुमात्रेण यदालङ्कृतयस्तदा ।<br>
ध्रुवं ध्वन्यङ्गता तासां काव्यवृत्तेस्तदाश्रयात् ॥}<br>
इति ध्वनिकारोक्तदिशा वस्तुमात्रेण यत्रालङ्कारो व्यज्यते न तत्र गुणीभूतव्यङ्ग्यत्वम् ।</p>
<p>सालङ्कारैर्ध्वनेस्तैश्च योगः संसृष्टिसङ्करैः ।</p>
<p>सालङ्कारैरिति तैरेवालङ्कारैः अलङ्कारयुक्तैश्च तैः । तदुक्तं ध्वनिकृता<br>
{स गुणीभूतव्यङ्ग्यैः सालङ्कारैः सह प्रभेदैः स्वैः ।<br>
सङ्करसंसृष्टिभ्यां पुनरप्युद्द्योतते बहुधा ॥}<br>
इति ।</p>
<p>अन्योन्ययोगादेवं स्याद्भेदसङ्ख्यातिभूयसी ॥ ङ्क्प्र्-क्_४७ ॥</p>
<p>एवमनेन प्रकारेण अवान्तरभेदगणनेतिप्रभूततरा गणना । तथाहि&ndash;शृङ्गस्यैव भेदप्रभेदगणनायामानन्त्यम् । का गणना तु सर्वेषाम् ।</p>
<p>सङ्कलनेन पुनरस्य ध्वनेस्त्रयो भेदाः । व्यङ्ग्यस्य त्रिरूपत्वात् । तथाहि&ndash;किञ्चिद्वाच्यतां सहते किञ्चित्त्वन्यथा । तत्र वाच्यतासहम् अविचित्रं विचित्रं चेति । अविचित्रं वस्तुमात्रं विचित्रं त्वलङ्काररूपम् ।<br>
यद्यपि प्राधान्येन तदलङ्कार्यं तथापि ब्राह्मणश्रमणन्यायेन तथोच्यते । रसादिलक्षणस्त्वर्थः स्वप्ने ऽपि न वाच्यः । स हि रसादिशब्देन शृङ्गारादिशब्देन वाभिधीयेत । न चाभिधीयते तत्प्रयोगे ऽपि विभावाद्यप्रयोगे तस्याप्रतिपत्तेस्तदप्रयोगे ऽपि विभावादिप्रयोगे तस्य प्रतिपत्तेश्चेत्यन्वयव्यतिरेकाभ्यां विभावाद्यभिधानद्वारेणैव प्रतीयते इति निश्चीयते ।</p>
<p>तेनासौ व्यङ्ग्य एव । मुख्यार्थबाधाद्यभावान्न पुनर्लक्षणीयः । अर्थान्तरसङ्क्रमितात्यन्ततिरस्कृतवाच्ययोर्वस्तुमात्ररूपं व्यङ्ग्यं विना लक्षणैव न भवतीति प्राक् प्रतिपादितम् । शब्दशक्तिमूले तु अभिधाया नियन्त्रणेनानभिधेयस्यार्थान्तरस्य तेन सहोपमादेर[रं]लङ्कारस्य च निर्विवादं व्यङ्गत्वम् । ([रम्] इस् नेएद्लेस्स्)</p>
<p>अर्थशक्तिमूले ऽपि विशेषे सङ्केतः कर्तु[म्] न युज्यते इति सामान्यरूपाणां पदार्थानामाकाङ्क्षा-सन्निधि-योग्यतावशात्परस्परसंसर्गो यत्रापदार्थो ऽपि विशेषरूपो वाक्यार्थस्तत्राभिहितान्वयवादे<br>
का वार्त्[त्]आ व्यङ्ग्यस्याभिधेयतायाम् ।</p>
<p>यंअप्याहुः<br>
{शब्दवृद्धाभिधेयांश्च प्रत्यक्षेणात्र पश्यति ।<br>
श्रोतुश्च प्रतिपन्नत्वमनुमानेन चेष्टया ॥१॥<br>
अन्यथानुपपत्त्या तु बोधेच्छक्तिं द्वयात्मिकाम् ।<br>
अर्थापत्त्यावबोधेत सम्बन्धं त्रिप्रमाणकम् ॥२॥}<br>
([कुमारिलभट्ट,श्लोकवार्तिक१४१])</p>
<p>इति प्रतिपादितदिशा देवदत्त गामानय इत्याद्युत्तमवृद्धवाक्यप्रयोगाद्देशान्तरं सास्नादिमन्तमर्थं मध्यमवृद्धे नयति सति अनेनास्माद्वाक्यादेवंविधो ऽर्थः प्रतिपन्नः इति तच्चेष्टयानुमाय तयोरखण्डवाक्यवाक्यार्थयोरर्थापत्त्या वाच्यवाचकभावलक्षणं सम्बन्धमवधार्य बालस्तत्र व्युत्पद्यते । परतः चैत्र गामानय देवदत्त अश्वमानय देवदत्त गां नय इत्यादिवाक्यप्रयोगे तस्य तस्य<br>
शब्दस्य तं तमर्थमवधारयतीति अन्वयव्यतिरेकाभ्यां प्रवृत्तिनिवृत्तिकारि वाक्यमेव प्रयोगयोग्यमिति वाक्यस्थितानामेव पदानामन्वितैः पदा[र्]थैरन्वितानामेव सङ्केतो गृह्यते इति विशिष्टा एव पदार्था वाक्यार्थाः ।<br>
न तु पदार्थानां वैशिष्ट्यम् ।</p>
<p>यद्यपि वाक्यान्तरप्रयुज्यमानान्यपि प्रत्यभिज्ञाप्रत्ययेन तान्येवैतानि पदानि निश्चीयन्त इति पदार्थान्तरमात्रेणान्वितः पदार्थः सङ्केतगोचरः । तथापि सामान्यावच्छादितो विशेषरूप एवासौ<br>
प्रतिपद्यते व्यतिषक्तानां पदार्थानां तथाभूतत्वादित्यन्विताभिधानवादिनः ।</p>
<p>तेषामपि मते सामान्यविशेषरूपः पदार्हः सङ्केतविषय इत्यतिविशेषभूतो वाक्यार्थान्तर्गतोसङ्केतितत्वादवाच्य एव यत्र पदार्थः प्रतिपद्यते तत्र दूरे अर्थान्तरभूतस्य निःशेषच्युतेत्यादौ विध्यादेश्चर्चा ।<br>
अनन्वितो ऽर्थो ऽभिहितान्वये पदार्थान्तरमात्रेणान्वितस्त्वन्विताभिधाने अन्वितविशेषस्त्ववाच्य एव इत्युभयनये ऽप्यपदार्थ एव वाक्यार्थः ।<br>
यदप्युच्यते नैमित्तिकानुसारेण निमित्तानि कल्प्यन्ते इति ।<br>
तत्र निमित्तत्वं कारकत्वं ज्ञापकत्वं वा शब्दस्य । प्रकाशकत्वान्न कारकत्वम् । ज्ञापकत्वं तु अज्ञातस्य कथम् । ज्ञातत्वञ्च सङ्केतेनैव स चान्वितमात्रे एवं च निमित्तस्य नियतनिमित्तत्वं<br>
यावन्न निश्चितं तावन्नैमित्तिकस्य प्रतीतिरेव कथम् इति ऽनैमित्तिकानुसारेण निमित्तानि कल्प्यन्ते ऽ; इत्यविचारिताभिधानम् ।</p>
<p>ये त्वभिदधति सो ऽयमिषोरिव दीर्घदीर्घतरो व्यापारः इति यत्परः शब्दः स शब्दार्थः इति विधिरेवात्र वाच्य इति । ते ऽप्यतात्पर्यज्ञास्तात्पर्यवाचोयुक्तेर्देवानाम्प्रियाः । तथाहि {भूतव्यसमुच्चारणे भूतं भव्यायोपदिश्यते} इति कारकपदार्थाः क्रियाभिसण्बन्धात् साध्यामानतां प्राप्नुवन्ति । ततश्चादग्धदहनन्यायेन यावदप्राप्तं तावद्विधीयते । यथा ऋत्विक्प्रचरणे प्रमाणान्तरात् सिद्धे<br>
{लोहितोष्णीषा ऋत्विजः प्रचरन्ति} इत्यत्र लोहितोष्णीषत्वमात्रं विधेयं हवनस्यान्यतः सिद्धेः {दध्ना जुहोति} इत्यादौ दध्यादेः करणत्वमात्रं विधेयम् ॥<br>
क्वचिदुभयविधिः क्वचित्त्रिविधिरपि यथा {रक्तं पटं वयः} इत्यादौ एकविधिर्द्विविधिस्त्रिविधिर्वा । ततश्च {यदेव विधेयं तत्रैव तात्पर्यम्} इत्युपात्तस्यव शब्दस्यार्थे तात्पर्य न तु प्रतीतमात्रे एवं हि {पूर्वो धावति} इत्यादावपराद्यथपि क्वचित्तात्पर्यं स्यात् ।</p>
<p>यत्तु {विषं भक्षय मा चान्य गृहे भुङ्क्थाः} इत्यत्र {एतद्गृहे न भोक्तव्यम्} इत्यत्र तात्पर्यमिति स एव वाक्यार्थ इति, उच्यते तत्र चकार एकवाक्यतासूचनार्थः न चाख्यातवाक्ययोर् द्वयोरङ्गाङ्गिभाव इति विषभक्षणवाक्यस्य सुहृद्वाक्यत्वेनाङ्गता कल्पनीयेति {विषभक्षणादपि दुष्टमेतद्गृहे भोजनमिति सर्वथा मास्य गृहे भुङ्क्थाः} इति, उपात्तशब्दार्थे एव तात्पर्यम् ।</p>
<p>यदि शब्दश्रुतेरन्तरं यावानर्थो लभ्यते तावति शब्दस्याभिधैव व्यापारः ततः कथं ऽब्राह्मण पुत्रस्ते जातः ब्राह्मण कन्या ते गर्भिणीऽ; इत्यादौ हर्षशोकादीनामपि न वाच्यत्वम् । कस्माच्च लक्षणा लक्षणीये ऽप्यर्थे दीर्घदीर्घतराभिधाव्यआपारेणैव प्रतीतिसिद्धेः । किमिति च श्रुतिलिङ्गवाक्यप्रकरणस्थानसमाख्यानां पूर्वपूर्वबलीयस्त्वम् इत्यन्विताभिधानवादे ऽपि विधेरपि सिद्धं व्यङ्ग्यत्वम् ॥</p>
<p>किं च {कुरु रुचिम्} इति पदयोर्वैपरीत्ये काव्यान्तर्वर्तिनि कथं दुष्टत्वम् । न ह्मत्रासभ्यो ऽर्थः पदार्थान्तरैरन्वितः इत्यनभिधेय एवेति एवमादि अपरित्याज्यं स्यात् ।</p>
<p>यदि च वाच्यवाचकत्वव्यतिरेकेण व्यङ्ग्यव्यञ्जकभावो नाभ्युपेयते तदासाधुत्वादीनां नित्यदोषत्वं कष्टत्वादीनामनित्यदोषत्वमिति<br>
विभागकरणमनुपपन्नं स्यात् । न चानुपपन्नं सर्वस्यैव विभक्ततया प्रतिभासात् । वाच्यवाचकभावव्यतिरेकेण व्यङ्ग्यव्यञ्जकताश्रयणे तु व्यङ्ग्यस्य बहुविधत्वात् क्वचिदेव कस्यचिदेवौचित्येनोपपद्यत एव विभागव्यवस्था ॥<br>
{द्वयं गतं सम्प्रति शोचनीयतां समागमप्रार्थनया कपालिनः ।}</p>
<p>इत्यादौ पिनाक्यादिपदवैलक्षण्येन किमिति कपाल्यादिपदानां काव्यानुगुणत्वम् ।</p>
<p>अपि च वाच्यो ऽर्थः सर्वान् प्रतिपत्तॄन् प्रति एकरूप एवेति नियतो ऽसौ । न हि {गतोस्तमर्कः} इत्यादौ वाच्यो ऽर्थः क्वचिदन्यथा भवति । प्रतीयमानस्तु तत्तत्प्रकरणवक्तृप्रतिपत्त्रादिविशेषसहायतया नानात्वं<br>
भजते । तथा च {गतो ऽस्तमर्कः} इत्यतः सपत्नं प्रत्यवस्कन्दनावसर इति अभिसरणमुपक्रम्यतामिति प्राप्तप्रायस्ते प्रेयानिति कर्मकरणान्निवर्तामह इति सान्ध्यो विधिरुपक्रम्यतामिति दूरं मा गा इति सुरभयो गृहं प्रवेश्यन्तामिति सन्तापोधुना न भवतीति विक्रेयवस्तूनि संह्रियन्तामिति नागतोद्यापि प्रेयानित्यादिरनवधिर्व्यङ्ग्यो ऽर्थः तत्र तत्र प्रतिभाति ।</p>
<p>वाच्तव्तञ्ज्ययोः निःशेषेत्यादौ निषेधविध्यात्मना<br>
{मात्सर्यमुत्सार्य विचार्य कार्यमार्याः समर्यादमुदाहरन्तु ।<br>
सेव्यानितम्बाः किमुभूधराणामुतस्मरस्मेरविलासिनीनाम् ॥१३३॥}<br>
(भर्तृहरिस्य शृङ्गारशतक ३६)</p>
<p>इत्यादौ संशयशान्तशृङ्गार्यन्तरगतनिश्चयरूपेण,</p>
<p>{कथमवनिप दर्पो यन्निशातासिधारा-<br>
दलनगलितमूर्ध्ना विद्विषां स्वीकृता श्रीः ।<br>
ननु तव निहतारेरप्यसौ किं न नीता<br>
त्रिदिवमपगताङ्गैर्वल्लभा कीर्तिरेभिः ॥१३४॥}<br>
(गोविन्दठक्कुरस्य काव्यप्रदीप)</p>
<p>इत्यादौ निन्दास्तुतिवपुषा स्वरूपस्य ।</p>
<p>पूर्वपश्चाद्भावेन प्रतीतेः कालस्य शब्दाश्रयत्वेन शब्दतदेकदेशतदर्थवर्णघटनाश्रयत्वेन च आश्रयस्य शब्दानुशासबज्ञानेन प्रकरणादिसहायप्रतिभानैर्मल्यसहितेन तेन चावगम इति निमित्तस्य बोद्धृमात्रविदग्धव्यपदेशयोः प्रतीतिमात्रचमत्कृत्योश्च करणात् कार्यस्य &ldquo;गतो ऽस्तमर्कः&rdquo; इत्यादौ प्रदर्शितनयेन सङ्ख्यायाः</p>
<p>{कस्स व ण हो-इ रोसो दट्ठूण पि-आ-इ सव्वणं अहरं ।<br>
सभमरपडमग्धा-इणि वारि-अवामे सहसु एण्हिं ॥१३५॥}<br>
[कस्य वा न भवति रोषो दृष्ट्वा प्रियाया सव्रणमषरम् ।<br>
सभ्रमरपद्माघ्रायिणि वारितवासे सहस्वेदानीम् ॥]<br>
(अभिनवगुप्तस्य ध्वन्यालोकलोचन)<br>
इत्यादौ सखीतत्कान्तादिगतत्वेन विषयस्य च भेदे ऽपि यद्येकत्वम् तत् क्वचिदपि नीलपीतादौ भेदो न स्यात् ।<br>
उक्तं हि {अयमेव हि भेदो भेदहेतुर्वा यद्विरुद्धधर्माध्यासः कारणभेदश्च} इति ।<br>
([ज्ञानश्रीमित्रनिबन्धावलौ,क्षणभङ्गाध्यायः])</p>
<p>वाचकानामर्थापेक्षा व्यञ्जकानां तु न तदपेक्षत्वमिति न वाचकत्वमेव व्यञ्जकत्वम् । किं च {वाणीरकुडङ्गु} &ndash; इत्यादौ प्रतीयमानमर्थमभिव्यज्य वाच्यं स्वरूप एव यत्र विश्राम्यति तत्र<br>
गुणीभूतव्यङ्ग्येतात्पर्य्भूतो ऽप्यर्थः स्वशब्दानभिधेयः प्रतीतिपथमवतरन् कस्य व्यापारस्य विषयतामवलम्बतामिति ।<br>
ननु {रामो ऽस्मि सर्वं सहे} इति {रामेण प्रियजीवितेन तु कृतं<br>
प्रेम्णः प्रिये नोचितम्} इति {रामो ऽसौ भुवनेषु विक्रमगुणैः प्राप्तः प्रसिद्धिं पराम्} इत्यादौ लक्षणीयो ऽप्यर्थो नानात्वं भजते विशेषव्यपदेशहेतुश्च भवति । तदवगमश्च शब्दार्थायत्तः<br>
प्रकरणादिसव्यपेक्षश्च इति को ऽयं नूतनः प्रतीयमानो नाम ।</p>
<p>उच्यते &mdash;- लक्षणीयस्यार्थस्य नानात्वे ऽपि अनेकार्थशब्दाभिधेयवन्नियतत्वमेव । न खलु मुख्येनार्थेनानियतसम्बन्धो लक्षयितुं शक्यते । प्रतीयमानस्तु प्रकरणादिविशेषवशेन नियत सम्बन्धः अनियतसम्बन्धः सम्बद्धसम्बन्धश्च द्योत्यते ।</p>
<p>न च</p>
<p>{अत्ता एत्थ णिमज्ज-इ एत्थ अहं दि-अह-ए पलो-एहि ।<br>
मा पहि-अ रत्ति-अन्ध-अ सेज्जा-ए मह णिमज्जहिसि ॥१३६॥}<br>
[श्वश्रूतत्र निमज्जति अत्राहं दिवसके प्रलोकय ।<br>
मा पथिक रात्र्यन्धक शय्यायामावयोर्निमङ्क्ष्यसि ॥]<br>
(हालस्य गाथासप्तशती ७।६७)</p>
<p>इत्यादु विवक्षितान्यपरवाच्ये ध्वनौ मुख्यार्थबाधः । तत्कथमत्र लक्षणा । लक्षणायामपि व्यञ्जनमवश्यमाश्रयितव्यमिति प्रतिपादितम् ।<br>
यथा च समयसव्यपेक्षा अभिधा तथा मुख्यार्थबाधादित्रयसमयविशेषसव्यपेक्षा लक्षणा । अत एवाभिधापुच्छभूता सेत्याहुः ।<br>
न च लक्षणात्मकमेव ध्वननं तदनुगमेन तस्य दर्शनात् । न च तदनुगतमेव अभिधावलम्बनेनापि तस्य भावात् । न चोभयानुसार्येव अवाचकवर्णानुसारेणापि तस्य दृष्टेः । न च शब्दानुसार्येव अशब्दात्मकनेत्रत्रिभागावलोकनादिगतत्वेनापि तस्य प्रसिद्धेः इति अभिधातात्पर्यलक्षणात्मकव्यापारत्रयातिवर्ती ध्वननादिपर्यायो व्यापारोनपह्नवनीय एव ॥</p>
<p>तत्र {अत्ता एत्थ} इत्यादौ नियतसम्बन्धः {कस्य व ण हो-इ रोसो} इत्यादौ, अनियतसम्बन्धः ।</p>
<p>{विपरी-अर-ए लच्छी बम्हं दटठूण णाहिकमलट्ठं ।<br>
हरिणो दाहिणण-अणं रसा-उला झत्ति ढक्के-इ ॥१३७॥}<br>
[विपरीतरते लक्ष्मीर्व्रह्माणं दृष्ट्वा नाभिकमलस्थम् ।<br>
हरेर्दक्षिणनयनं रसाकुला झटिति स्थगयति ॥]<br>
(हालस्य गाथासप्तशती ८१६)</p>
<p>इत्यादौ सम्बद्धसम्बन्धः । अत्र हि हरिपदेन दक्षिणनयनस्य सूर्यात्मकता व्यज्यते । तन्निमीलनेन सूर्यास्तमयः । तेन पद्मस्य सङ्कोचः । ततो ब्रह्मणः स्थगनम् । तत्र सति गो ऽप्याङ्गस्यादर्शनेन अनिर्यन्त्रणं निधुवनविलसितमिति ।<br>
{अखण्डबुद्धिनिर्ग्राह्यो वाक्यार्थ एव वाच्यः वाक्यमेव च वाचकम्} ॥<br>
([बृहद्देवी])</p>
<p>इति ये ऽप्याहुः तैरप्यविद्यापदपतितैः पदपदार्थकल्पना कर्तव्यैवेति तत्पक्षे ऽप्यवश्यमुक्तोदाहरणादौ विध्यादिर्व्यङ्ग्य एव ।</p>
<p>ननु वाच्यादसम्बद्धं तावन्न प्रतीयते यतः कुतश्चित् यस्य कस्यचिदर्थस्य प्रतीतेः प्रसङ्गात् । एवं च सम्बन्धात् व्यङ्ग्यव्यञ्जकभावोप्रतिबन्धेवश्यं न भवतीति व्याप्तत्वेन नियतधर्मिनिष्ठत्वेन च त्रिरूपाल्लिङ्गाल्लिङ्गिज्ञानमनुमानं यत् तद्रूपः पर्यवस्यति । तथाहि&mdash;-</p>
<p>{भम धम्मि-अ वीसद्धो सो सुण-ओ अज्ज मारि-ओ तेण ।<br>
गोलाण-इकच्छकुडङ्गवासिणा दरि-असीहेण ॥१३८॥}<br>
[भ्रम धार्मिक विश्रब्धः स शूनको ऽद्य मारितस्तेन ।<br>
गोदानदीकच्छकुञ्जवासिना दृप्तसिंहेन ॥]<br>
(हालस्य गाथासप्तशती १७५(२।७५))</p>
<p>अत्र गृहे श्वनिवृत्त्या भ्रमणं विहितं गोदावरीतीरे सिंहोपलब्धेरभ्रमणमनुमापयति । यत् यत भीरुभ्रमणं तत्तद्भयकारणनिवृत्त्युपलब्धिपूर्वकं गोदावरीतीरे च सिंहोपलब्धिरिति व्यापकविरुद्धोपलब्धिः ।</p>
<p>अत्रोच्यते &mdash;- भीरुरपि गुरोः प्रभोर्वा निदेशेन प्रियानुरागेण अन्येन चैवम्भूतेन हेतुना सत्यपि भयकारणे भ्रमतीत्यनैकान्तिको हेतुःशुनो बिभ्यदपि बीरत्वेन सिंहान्न बिभेतीति विरुद्धो ऽपि गोदावरीतीरे<br>
सिंहसद्भावः प्रत्यक्षादनुमानाद्वा न निश्चितः । अपि तु वचनात् । न च वचनस्य प्रामाण्यमस्ति ।<br>
अर्थेनाप्रतिबन्धादित्यअसिद्धश्च तत्कथमेवंविधाद्धेयोः साध्यसिद्धिः ।<br>
तथा {निःशेषच्युत- } इत्यादौ गमकतया यानि चन्दनच्यवनादीन्युपात्तानि तानि कारणान्तरतो ऽपि भवन्ति । अतश्चात्रैव स्नानकार्यत्वेनोक्तानीति नोपभोगे एव प्रतिबद्धानीत्यनैकान्तिकानि ।<br>
व्यक्तिवादिना चाधमपदसहायानामेषां व्यञ्जकत्वमुक्तम् । न चात्राधमत्वं प्रमाणप्रतिपन्नमिति कथमनुमानम् । एवंविधादर्थादेवंविधो ऽर्थ उपपत्त्यनपेक्षत्वे ऽपि प्रकाशते इति व्यक्तिवादिनः पुनस्तत् अदूषणम् ॥</p>
<p>इति काव्यप्रकाशे ध्वनिगुणीभूतव्यङ्ग्यसङ्कीर्णभेदनिर्णयो नाम पञ्चम उल्लासः ॥ ५ ॥</p>
<p>=============================================================<br>
अथ षष्ठ उल्लासः</p>
<p>शब्दार्थचित्रं यत्पूर्वं काव्यद्वयमुदाहृतम् ।<br>
गुणप्राधान्यतस्तत्र स्थितिश्चित्रार्थशब्दयोः ॥ ङ्क्प्र्-क्_४८ ॥</p>
<p>न तु शब्दचित्रे अर्थस्याचित्रत्वमर्थचित्रे वा शब्दस्य । तथा चोक्तम्</p>
<p>{रूपकादिरलङ्कारस्तस्यान्यैर्बहुधोदितः ।<br>
न कान्तमपि निर्भूषं विभाति वनिताननम् ॥<br>
रूपकादिमलङ्कारं बाह्यमाचक्षते परे ।<br>
सुपां तिङां च व्युत्पत्तिं वाचां वाञ्छन्त्यलङ्कृतिम् ॥<br>
तदेतदाहुः सौशब्द्यं नार्थव्युत्पत्तिरीदृशी ।<br>
शब्दाभिधेयालङ्कारभेदादिष्टं द्वयं तु नः ॥}<br>
इति ॥<br>
शब्दचित्रं यथा</p>
<p>{प्रथममरुणच्छायस्तावत्ततः कनकप्रभ-<br>
स्तदनु विरहोत्ताम्यत्तन्वीकपोलतलद्युतिः ।<br>
उदयति ततो ध्वान्तध्वंसक्षमः क्षणदामुखे<br>
सरसबिसिनीकन्दच्छेदच्छविर्मृगलाञ्छनः ॥१३९॥}<br>
([भवभूति,मालिनीमाधव)</p>
<p>अर्थचित्रं यथा</p>
<p>{ते दृष्टिमात्रपतिता अपि कस्य नात्र<br>
क्षोभाय पक्ष्मलदृशामलकाः खलाश्च ।<br>
नीचाः सदैव सविलासमलीकलग्ना<br>
ये कालतां कुटिलतामिव न त्यजन्ति ॥१४०॥}<br>
(गोविन्दठक्कुरस्य काव्यप्रदीप)</p>
<p>यद्यपि सर्वत्र काव्येन्ततः विभावादिरूपतयैव पर्यवसानं तथापि स्फुटस्य रसस्यानुपलम्भादव्यङ्ग्यमेतत्काव्यद्वयमुक्तम् । अत्र च शब्दार्थालङ्कारभेदाद्बहवो भेदाः ते चालङ्कारनिर्णये निर्णेष्यन्ते ॥</p>
<p>इति काव्यप्रकाशे शब्दार्थचित्रनिरूपणं नाम षष्ठ उल्लासः ॥ ६ ॥</p>
<p>=============================================================</p>
<p>अथ सप्तम उल्लासः</p>
<p>काव्यस्वरूपं निरूप्य दोषाणां सामान्यलक्षणमाह</p>
<p>मुख्यार्थहतिर्दोषो रसश्च मुख्यस्तदाश्रयाद्वाच्यः ।<br>
उभयोपयोगिनः स्युः शब्दाद्यास्तेन तेष्वपि सः ॥ ङ्क्प्र्-क्_४९ ॥</p>
<p>हतिरपकर्षः । शब्दाद्याः इत्याद्यग्रहणाद्वर्णरचने ।<br>
विशेषलक्षणमाह</p>
<p>दुष्टं पदं श्रुतिकटु च्युतसंस्कृत्यप्रयुक्तमसमर्थम् ।<br>
निहतार्थमनुचितार्थं निरर्थकमवाचकं त्रिधाश्लीलम् ॥ ङ्क्प्र्-क्_५० ॥</p>
<p>सन्दिग्धमप्रतीतं ग्राम्यं नेयार्थमथ भवेत् क्लिष्टम् ।<br>
अविमृष्टविधेयांशं विरुद्धमतिकृत्समासगतमेव ॥ ङ्क्प्र्-क्_५१ ॥</p>
<p>(१) {श्रुतिकटु} परुषवर्णरूपं दुष्टम् । यथा</p>
<p>{अनङ्गमन्गलगृहापाङ्गभङ्गितरङ्गितैः ।<br>
आलिङ्गितः स तन्वङ्ग्या कार्तार्थ्यं लभते कदा ॥१४१॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>अत्र कार्तार्थ्यमिति ॥</p>
<p>(२) {च्युतसंस्कृति} व्याकरणलक्षणहीनम्<br>
यथा</p>
<p>{एतन्मन्दविपक्वतिन्दुकफलश्यामोदरापाण्डर-<br>
प्रान्तं हन्त पुलिन्दसुन्दरकरस्पर्शक्षमं लभ्यते ।<br>
तत् पल्लीपतिपुत्रि कुञ्जरकुलं कुम्भाभयाभ्यर्थना-<br>
दीनं त्वामनुनाथते कुचयुगं पत्रावृतं मा कृथाः ॥१४२॥}<br>
(गोविन्दठक्कुरस्य काव्यप्रदीप)</p>
<p>अत्रानुनाथते इति । {सर्पिषो नाथते} इत्यादावाशिष्येव नाथतेरात्मनेपदं विहितम् । {आशिषि नाथः} इति ।<br>
अत्र तु याचनमर्थः । तस्मात् {अनुनाथति स्तनयुगम्} इति पठनीयम् ।</p>
<p>(३) {अप्रयुक्तम्} तथा आम्नातमपि कविभिर्नादृतम् । यथा</p>
<p>{यथायं दारुणाचारः सर्वदैव विभाव्यते ।<br>
तथा मन्ये दैवतो ऽस्य पिशाचो राक्षसो ऽथ वा ॥१४३॥}<br>
(गोविन्दठक्कुरस्य काव्यप्रदीप)</p>
<p>अत्र दैवतशब्दो {दैवतानि पुंसि वा} इति पुंस्याम्नातो ऽपि न केनचित्प्रयुज्यते ॥</p>
<p>(४) {असमर्थम्} यत्तदर्थं पठ्यते न च तत्रास्य शक्तिः । यथा</p>
<p>{तीर्थान्तरेषु स्नानेन समुपार्जितसत्कृतिः ।<br>
सुरस्रोतस्विनीमेष हन्ति सम्प्रति सादरम् ॥१४४॥}<br>
(रुय्यकस्य अलङ्कारसर्वस्व)</p>
<p>अत्र हन्तीति गमनार्थम् ॥</p>
<p>(५) {निहतार्थम्} यदुभयार्थमप्रसिद्धे ऽर्थे प्रयुक्तम् । यथा</p>
<p>{यावकरसार्द्रपादप्रहारशोणितकचेन दयितेन ।<br>
मुग्धा साध्वसतरला विलोक्य परिचुम्बिता सहसा ॥१४५॥}<br>
(श्रिवत्सलाञ्छनाचार्यस्य काव्यपरीक्षा ७७)</p>
<p>अत्र शोणितशब्दस्य रुधिरलक्षणेनार्थेनोज्ज्वलीकृतत्वरूपो ऽर्थो व्यवधीयते ॥</p>
<p>(६) {अनुचितार्थम्} यथा</p>
<p>{तपस्विभिर्या सुचिरेण लभ्यते प्रयत्नतः सत्त्रिभिरिष्यते च या ।<br>
प्रयान्ति तामाशु गतिं यशस्विनो रणाश्वमेधेपशुतामुपागताः ॥१४६॥}<br>
(महिमभट्टस्य व्यक्तिविवेक)</p>
<p>अत्र पशुपदं कातरतामभिव्यनक्तीत्यनुचितार्थम् ॥</p>
<p>(७) {निरर्थकम्} पादपूरणमात्रप्रयोजनं चादिपदम् । यथा</p>
<p>{उत्फुल्लकमलकेसरपरागगौरद्युते मम हि गौरि ।<br>
अभिवाञ्छितं प्रसिद्ध्यतु भगवति युष्मत्प्रसादेन ॥१४७॥}<br>
(हर्षस्य नागानन्द १।१४)</p>
<p>अत्र हिशब्दः ॥</p>
<p>(८) {अवाचकम्} यथा</p>
<p>{अवन्ध्यकोपस्य विहन्तुरापदां भवन्ति वश्याः स्वयमेव देहिनः ।<br>
अमर्षशून्येन जनस्य जन्तुना न जातहार्देन न विद्विषादरः ॥१४८॥}<br>
(भारविस्य किरातार्जुनीय १।३३)</p>
<p>अत्र जन्तुपदमदातर्यर्थे विवक्षितं तत्र च नाभिधायकम् । यथा वा</p>
<p>{हाधिक सा किल तामसी शशिमुखी दृष्टा मया यत्र सा<br>
तद्विच्छेदरुजान्धकारितमिदं दग्धं दिनं कल्पितम् ।<br>
किं कुर्मः कुशले सदैव विधुरो धाता न चेत्तत्कथं<br>
तादृग्यामवतीमयो भवति मे नो जीवलोकोधुना ॥१४९॥}<br>
(गोविन्दठक्कुरस्य काव्यप्रदीप)</p>
<p>अत्र दिनमिति प्रकाशमयमित्यर्थे वाचकम् ।</p>
<p>यच्चोपसर्गसंसर्गादर्थान्तरगतम्<br>
यथा</p>
<p>{जङ्घाकाण्डोरुनालो नखकिरणलसत्जेसरालीकरालः<br>
प्रत्यग्रालक्तकाभाप्रसरकिसकयो मञ्जुमञ्जीरभृङ्ग ।<br>
भर्तुर्नृत्तानुकारे जयति निजतनुस्वच्छलावण्यवापी-<br>
सम्भूताम्भोजशोभां विदधदभिबवो दण्डपादो भवान्याः ॥१५०॥}<br>
(महिमभट्टस्य व्यक्तिविवेक)</p>
<p>अत्र दधदित्यर्थे विदधदिति ॥</p>
<p>(९) {अश्लीलम्} त्रैधेति व्रीडाजुगुप्सामङ्गलव्यञ्जकत्वात् । यथा</p>
<p>{साधनं सुमहद्यस्य यन्नान्यस्य विलोक्यते ।<br>
तस्य धीशालिनः को ऽन्यः सहतारालितां भ्रुवम् ॥१५१॥(१)}<br>
(श्रिवत्सलाञ्छनाचार्यस्य काव्यपरीक्षा)</p>
<p>{लीलातामरसाहतो ऽन्यवनितानिःशङ्कदष्टाधरः<br>
कश्च्वित्केसरदूषितेक्षण इव व्यामील्य नेत्रे स्थितः ।<br>
मुग्धा कुड्मलिताननेन ददती वायुं स्थिता तत्र सा<br>
भ्रान्त्या धूर्ततयाथ वानतिमृतेतेनानिशञ्चुम्बिता ॥१५२॥(२)}<br>
([अमरुशतक ७२(ओर् ७०),ओर् ८८)])</p>
<p>{मृदुपवनविभिन्नो मत्प्त्रियाया विनाशाद्<br>
घनरुचिरकलापो निःसपत्नो ऽद्य जातः ।<br>
रतिविगलितबन्धे केशपाशे सुकेश्याः<br>
सति कुसुमसनाथे कं हरेदेष बर्ही ॥१५३॥(३)}<br>
(कालिदासस्य विक्रमोर्वशीय ४।२२)</p>
<p>एषु साधनवायुविनाशशब्दाः व्रीडादिव्यञ्जकाः ॥</p>
<p>(१०) {सन्दिग्धम्} यथा</p>
<p>{आलिङ्गितस्तत्रभवान् सम्पराये जयश्रिया ।<br>
आशीःपरम्परां वन्द्यां कर्णे कृत्वा कृपां कुरु ॥१५४॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>अत्र वन्द्यां किं हठहृतमहिलायां किं वा नमस्यामिति सन्देहः ॥</p>
<p>(११) {अप्रतीतम्} यत्केवले शास्त्रे प्रसिद्धम् । यथा</p>
<p>{सम्यग्ज्ञानमहाज्योतिर्दलिताशयताजुषः ।<br>
विधीयमानमप्येतन्न भवेत्कर्मबन्धनम् ॥१५५॥}<br>
(गोविन्दठक्कुरस्य काव्यप्रदीप)</p>
<p>(१२) {ग्राम्यम्} यत्केवले लोके स्थितम् । यथा</p>
<p>{राकाविभावरीकान्तसङ्क्रान्तद्युति ते मुखम् ।<br>
तपनीयशिलाशोभा कटिश्च हरते मनः ॥१५६॥}<br>
(श्रिवत्सलाञ्छनाचार्यस्य काव्यपरीक्षा ८६)</p>
<p>अत्र कटिरिति ॥</p>
<p>(१३) {नेयार्थम्}<br>
{निरूढा लक्षणाः काश्चित् सामर्थ्यात् अभिधानवत् ।<br>
क्रियन्ते साम्प्रतं काश्चित् काश्चिन्नैव त्वशक्तितः ॥}<br>
(कुमारिल,तन्त्रवार्तिकपूर्व ७००)<br>
इति<br>
यन्निषिद्धं लाक्षणिकम् । यथा</p>
<p>{शरत्कालसमुल्लासिपूर्णिमाशर्वरीप्रियम् ।<br>
करोति ते मुखं तन्वि चपेटापातनातिथिम् ॥१५७॥}<br>
(गोविन्दठक्कुरस्य काव्यप्रदीप)</p>
<p>अत्र चपेटापातनेन निर्जितत्वं लक्ष्यते ।<br>
अथ समासगतमेव दुष्टमिति सम्बन्धः, अन्यत् केवलं समासगतं च ॥</p>
<p>(१४) {क्लिष्टम्} यतः अर्थप्रतिपत्तिर्व्यवहिता । यथा</p>
<p>{अत्रिलोचनसम्भूतज्योतिरुद्गमभासिभिः ।<br>
सदृशं शोभतेत्यर्थं भूपाल तव चेष्टितम् ॥१५८॥}<br>
(गोविन्दठक्कुरस्य काव्यप्रदीप)</p>
<p>अत्रात्रिलोचनसम्भूतस्य चन्द्रस्य ज्योतिरुद्गमेन भासिभिः कुमुदैरित्यर्थः ॥</p>
<p>(१५) {अविमृष्टविधेयांशम्} अविमृष्टः प्राधान्येनानिर्दिष्टो विधेयांशो यत्र तत् । यथा</p>
<p>{मूर्द्ध्नामुद्वृत्तकृत्ताविरलगलगलद्रक्तसंसक्तधारा-<br>
धौतेशाङ्घ्रिप्रसादोपनतजयजगज्जातमिथ्यामहिम्नाम् ।<br>
कैलासोल्लासनेच्छाव्यतिकरपिशुनोत्सर्पिदर्पोद्धुराणां<br>
दोष्णां चैषां किमेतत् फलमिह नगरीरक्षणे यत् प्रयासः ॥१५९॥}<br>
(हर्षस्य नागानन्द ८)</p>
<p>अत्र मिथ्यामहिमत्वं नानुवाद्यम् अपि तु विधेयम् । यथा वा</p>
<p>{स्रस्तां नितम्बादवरोपयन्ती पुनः पुनः केसरदामकाञ्चीम् ।<br>
न्यासीकृतां स्थानविदा स्मरेण द्वितीयमौर्वीमिव कार्मुकस्य ॥१६०॥}<br>
(कालिदासस्य कुमारसम्भव ३।५५)</p>
<p>अत्र द्वितीयत्वमात्रमुत्प्रेक्ष्यम् । मौर्वीं द्वितीयामिति युक्तः पाठः । यथा वा</p>
<p>{वपुर्विरूपाक्षमलक्ष्यजन्मता दिगम्बरत्वेन निवेदितं वसु ।<br>
वरेषु यद्बालमृगाक्षि मृग्यते तदस्ति किं व्यस्तमपि त्रिलोचने ॥१६१॥}<br>
(कालिदासस्य कुमारसम्भव ५।१२)</p>
<p>अत्र {अलक्षिता जनिः} इति वाच्यम् । यथा वा</p>
<p>{आनन्दसिन्धुरतिचापलशालिचित्त-<br>
सन्दाननैकसदनं क्षणमप्यमुक्ता ।<br>
या सर्वदैव भवता तदुदन्तचिन्ता<br>
तान्तिं तनोति तव सम्प्रति धिग्धिगस्मान् ॥१६२॥}<br>
(गोविन्दठक्कुरस्य काव्यप्रदीप)</p>
<p>अत्र {न मुक्ता} इति सन्नद्धो ऽयं विधेयः । यथा</p>
<p>{नवजलधरः सन्नद्धो ऽयं न दृप्तनिशाचरः<br>
सुरधनुरिदं दूराकृष्टं न तस्य शरासनम् ।<br>
अयमपि पटुर्धारासारो न बाणपरम्परा<br>
कनकनिकषस्निग्धा विद्युत् प्रिया न ममोर्वशी ॥१६३॥}<br>
(कालिदासस्य विक्रमोर्वशीय ४।७)</p>
<p>इत्यत्र । न त्वमुक्ततानुवादेनान्यदत्र किञ्चिद्विहितम् । यथा</p>
<p>{जुगोपात्मानमत्रस्तो भेजे धर्ममनातुरः ।<br>
अगृध्नुराददे सो ऽर्थानसक्तः सुखमन्वभूत् ॥१६४॥}<br>
(कालिदासस्य रघुवम्श १।२१)</p>
<p>इत्यत्र अत्रस्तत्वाद्यनुवादेनात्मनो गोपनादि ॥</p>
<p>(१६) {विरुद्धमतिकृत्} यथा</p>
<p>{सुधाकरकराकारविशारदविचेष्टितः ।<br>
अकार्यमित्रमेको ऽसौ तस्य किं वर्णयामहे ॥१६५॥}<br>
(शार्ङ्गधरपद्धति)</p>
<p>अत्र {कार्यं विना मित्रम्} इति विवक्षितम् {अकार्ये मित्रम् इति} तु प्रतीतिः । यथा वा</p>
<p>{चिरकालपरिप्राप्तलोचनानन्ददायिनः ।<br>
कान्ता कान्तस्य सहसा विदधाति गलग्रहम् ॥१६६॥}<br>
(गोविन्दठक्कुरस्य काव्यप्रदीप)</p>
<p>अत्र {कण्ठग्रहम्} इति वाच्यम् । यथा वा</p>
<p>{न त्रस्तं यदि नाम भूतकरुणासन्तानशान्तात्मनः<br>
तेन व्यारुजता धनुर्भगवतो देवाद्भवानीपतेः ।<br>
तत्पुत्रस्तु मदान्धतारकवधाद्विश्वस्य दत्तोत्सवः<br>
स्कन्दः स्कन्द इव प्रियो ऽहमथ वा शिष्यः कथं विस्मृतः ॥१६७॥}<br>
(भवभ्तूतिस्य महावीरचरित २।२८)</p>
<p>अत्र भवानीपतिसब्दो भवान्याः पत्यन्तरे प्रतीतिं करोति । यथा वा</p>
<p>{गोरपि यद्वाहनतां प्राप्तवतः सो ऽपि गिरिसुतासिंहः ।<br>
सविधे निरहङ्कारः पायाद्वः सो ऽम्बिकारमणः ॥१६८॥}<br>
(गोविन्दठक्कुरस्य काव्यप्रदीप)</p>
<p>अत्राम्बिकारमण इति विरुद्धां धियमुत्पादयति ॥</p>
<p>{श्रुतिकटु} ससासगतं यथा</p>
<p>{सा दूरे च सुधासान्द्रतरङ्गितविलोचना ।<br>
बहिर्निर्ह्रादनार्हो ऽयं कालश्च समुपागतः ॥१६९॥}<br>
(श्रिवत्सलाञ्छनाचार्यस्य काव्यपरीक्षा ९३)</p>
<p>एवमन्यदपि ज्ञेयम् ॥</p>
<p>अपास्य च्युतसंस्कारमसमर्थं निरर्थकम् ।<br>
वाक्ये ऽपि दोषाः सन्त्येते पदस्यांशे ऽपि केचन ॥ ङ्क्प्र्-क्_५२ ॥</p>
<p>केचन न पुनः सर्वे । क्रमेणोदाहरणम्</p>
<p>[(१) श्रुतिकटु]</p>
<p>{सो ऽध्यौष्ट वेदांस्त्रिदशानयष्ट पितृनतार्प्सीत्सममंस्त बन्धून् ।<br>
व्यजेष्ट षडवर्गमरंस्त नीतौ समूलघातं न्यवधीदरींश्च ॥१७०॥}<br>
(भट्टिकाव्य १।२)</p>
<p>[(२) अप्रयुक्तम्)]</p>
<p>{स रातु वो दुश्च्यवनो भावुकानां परम्पराम् ।<br>
अनेडमूकताद्यैश्च द्यतु दोषैरसम्मतान् ॥१७१॥}<br>
(गोविन्दठक्कुरस्य काव्यप्रदीप)</p>
<p>अत्र दुश्च्यवन इन्द्रः अनेडमूको मूकबधिरः ॥</p>
<p>[(३) निहत-अर्थम्]</p>
<p>{सायकसहायबाहोर्मकरध्वजनियमितक्षमाधिपतेः ।<br>
अब्जरुचिभास्वरस्ते भातितरामवनिप श्लोकः ॥१७२॥}<br>
(गोविन्दठक्कुरस्य काव्यप्रदीप)</p>
<p>अत्र सायकादयः शब्दः खड्गाब्धिभूचन्द्रयशःपर्यायाः शराद्यर्थतया प्रसिद्धः ॥</p>
<p>[(४) अनुचित-अर्थम्]</p>
<p>{कुविन्दस्त्वं तावत्पटयसि गुणग्राममभितो<br>
यशो गायन्त्येते दिशि दिशि च नग्नास्तव विभो ।<br>
शरज्ज्योत्स्नागौरस्फुटविकटसर्वाङ्गसुभगा<br>
तथापि त्वत्कीर्तिर्भ्रमति विगताच्छादनमिह ॥१७३॥}<br>
(गोविन्दठक्कुरस्य काव्यप्रदीप)</p>
<p>अत्र कुविन्दादिशब्दो ऽर्थान्तरं प्रतिपादयन्नुपश्लोक्यमानस्य तिरस्कारं व्यनक्तीत्यनुचितार्थः ।</p>
<p>[(५) निरर्थकम्]</p>
<p>{प्राभ्रभ्राड्विष्णुधामाप्य विषमाश्वः करोत्ययम् ।<br>
निद्रां सहस्रपर्णानां पलायनपरायणाम् ॥१७४॥}<br>
(गोविन्दठक्कुरस्य काव्यप्रदीप)</p>
<p>अत्र प्राभ्रभ्राड्विष्णुधामच्विषमाश्वनिद्रापर्णशब्दाः प्रकुष्टजलदगगनसप्ताश्वसङ्कोचदलानामवाचकाः ॥</p>
<p>[(६) अश्लीलम्, व्रीड]</p>
<p>{भूपतेरुपसर्पन्ती कम्पना वामलोचना ।<br>
तत्तत्प्रहरणोत्साहवती मोहनमादधौ ॥१७५॥}<br>
(गोविन्दठक्कुरस्य काव्यप्रदीप)</p>
<p>अत्रोपसर्पणप्रहरणमोहनशब्दा व्रीडादायित्वादश्लीलाः ।</p>
<p>[जुगुप्सा]</p>
<p>{तेन्यैर्वान्तं समश्नन्ति परोत्सर्गं च भुञ्जते ।<br>
इतरार्थग्रहे येषां कवीनां स्यात्प्रवर्तनम् ॥१७६॥}<br>
(गोविन्दठक्कुरस्य काव्यप्रदीप)</p>
<p>अत्र वान्तोत्सर्गप्रवर्तनशब्दा जुगुप्सादायिनः ।</p>
<p>[अमङ्गल]</p>
<p>{पितृवसतिमहं व्रजामि तां सह परिवारजनेन यत्र मे ।<br>
भवति सपदि पावकान्वये हृदयमशेषितशोकशल्यकम् ॥१७७॥}<br>
(श्रिवत्सलाञ्छनाचार्यस्य काव्यपरीक्षा ८३)</p>
<p>अत्र पितृगृहमित्यादौ विवक्षिते श्मशानादिप्रतीतावमङ्गलार्थत्वम् ।</p>
<p>[(७) सन्दिग्धम्]</p>
<p>{सुरालयोल्लासपरः प्राप्तपर्याप्तकम्पनः ।<br>
मार्गणप्रवणो भास्वद्भूतिरेष विलोक्यताम् ॥१७८॥}<br>
(गोविन्दठक्कुरस्य काव्यप्रदीप)</p>
<p>अत्र किं सुरादिशब्दा देवसेनाशरविभूत्यर्थाः किं मदिराद्यर्थाः इति सन्देहः ॥</p>
<p>[(८) अप्रतीतम्]</p>
<p>{तस्याधिमात्रोपायस्य तीव्रसंवेगताजुषः ।<br>
दृढभूमिः प्रियप्राप्तौ यत्नः स फलितः सखे ॥१७९॥}<br>
(गोविन्दठक्कुरस्य काव्यप्रदीप)</p>
<p>अत्राधिमात्रोपायादयः शब्दा योगशास्त्रमात्रप्रयुक्तत्वादप्रतीताः ॥</p>
<p>[(९)वुल्गर् (ग्राम्यम्)]</p>
<p>{ताम्बूलभृतगल्लोयं भल्लं जल्पति मानुषः ।<br>
करोति खादनं पादं सदैव तु यथा तथा ॥१८०॥}<br>
(गोविन्दठक्कुरस्य काव्यप्रदीप)</p>
<p>अत्र गल्लादयः शब्दाः ग्राम्याः ॥</p>
<p>[(१०) नेयार्थम्]</p>
<p>{वस्त्रवैदूर्यचरणैः क्षतसत्त्वरजःपरा ।<br>
निष्कम्पा रचिता नेत्रयुद्धं वेदय साम्प्रतम् ॥१८१॥}<br>
(श्रिवत्सलाञ्छनाचार्यस्य काव्यपरीक्षा ३७)</p>
<p>अत्राम्बररत्नपादैः क्षततमा अचला भूः कृता नेत्रद्वन्द्वं बोधयेति नेयार्थता ॥</p>
<p>[(११) क्लिष्टम्]</p>
<p>{धम्मिल्लस्य न कस्य प्रेक्ष्य निकामं कुरङ्गशावाक्ष्याः ।<br>
रज्यत्यपूर्वबन्धव्युत्पत्तेर्मानसं शोभाम् ॥१८२॥}<br>
(वामनस्य काव्यालङ्कारसूत्रवृत्ति २,१।२२)</p>
<p>अत्र धम्मिल्लस्य शोभां प्रेक्ष्य कस्य मानसं न रज्यतीति सम्बन्धे क्लिष्टत्वम् ॥</p>
<p>[(१२) अविमृष्टविधेयांशम्]</p>
<p>{न्यक्कारो ह्ययमेव मे यदरयस्तत्राप्यसौ तापसः<br>
सो ऽप्यत्रैव निहन्ति राक्षसकुलं जीवत्यहो रावणः ।<br>
धिग्धिक् शक्रजितं प्रबोधितवता किं कुम्भकर्णेन वा<br>
स्वर्गगामटिकाविलुण्ठनवृथोच्छूनैः किमेभिर्भुजैः ॥१८३॥}<br>
(हर्षस्य नागानन्द ९।५५ ; अभिनवगुप्तस्य ध्वन्यालोकलोचन)</p>
<p>अत्र ऽअयमेव न्यक्कारःऽ; इति वाच्यम् । उच्छूनत्वमात्रं चानुवाद्यम्, न वृथात्वविशेषितम् । अत्र च शब्दरचना विपरीता कृतेति वाक्यस्यैव दोषो न वाक्यार्थस्य । यथा वा</p>
<p>{अपाङ्गसंसर्गि तरङ्गितं दृशोर्भ्रुवोररालान्तविलासि वेल्लितम् ।<br>
विसारि रोमाञ्चनकञ्चुकं तनोस्तनोति यो ऽसौ सुभगे तवागतः ॥१८४॥}<br>
(गोविन्दठक्कुरस्य काव्यप्रदीप)</p>
<p>अत्र यो ऽसाविति पदद्वयमनुवाद्यमात्रप्रतीतिकृत् ।</p>
<p>तथाहि &mdash;- प्रक्रान्तप्रसिद्धानुभूतार्थविषयस्तच्छब्दो यच्छब्दोपादानं नापेक्षते । क्रमेणोदाहरणम् ।</p>
<p>{कातर्यं केवला नीतिः शौर्यं श्वापदचेष्टितम् ।<br>
अतः सिद्धिं समेताभ्यामुभाभ्यामन्वियेष सः ॥१८५॥}<br>
(कालिदासस्य रघुवम्श १७।४७)</p>
<p>{द्वयं गतं सम्प्रति शोचनीयतां समागमप्रार्थनया कपालिनः ।<br>
कला च सा कान्तिमती कलावतस्त्वमस्य लोकस्य च नेत्रकौमुदी ॥१८६[=२५२]॥}<br>
(कालिदासस्य कुमारसम्भव ५।७१)</p>
<p>{उत्कम्पिनी भयपरिस्खलितांशुकान्ता<br>
ते लोचने प्रतिदिशं विधुरे क्षिपन्ती ।<br>
क्रूरेण दारुणतया सहसैव दग्धा<br>
धूमान्धितेन दहनेन न वीक्षितासि ॥१८७॥}<br>
(हर्षस्य रत्नावलि ; आनन्दवर्दनस्य ध्वन्यालोक)</p>
<p>यच्छब्दस्तूत्तरवाक्यानुगतत्वेनोपात्तः सामर्थ्यात्पूर्ववाक्यानुगतस्य तच्छब्दस्योपादानं नापेक्षते । यथा</p>
<p>{साधु चन्द्रमसि पुष्करैः कृतं मीलितं यदभिरामताधिके ।<br>
उद्यता जयनि कामिनीमुखे तेन साहसमनुष्ठितं पुनः ॥१८८॥}<br>
(अभिनन्दस्य रामचरित २।९५)</p>
<p>प्रागुपात्तस्तु यच्छब्दस्तच्छब्दोपादानं विना साकाङ्क्षः । यथा अत्रैव श्लोके आद्यपादयोर्व्यत्यासे । द्वयोरुपादाने तु निराकाङ्क्षत्वं प्रसिद्धम् । अनुपादाने ऽपि सामर्थ्यात्कुत्रचिद्द्वयमपि गम्यते । यथा</p>
<p>{ये नाम केचिदिह नः प्रथयन्त्यवज्ञां<br>
जानन्ति ते किमपि तान् प्रति नैष यत्नः ।<br>
उत्पत्स्यतेस्ति मम को ऽपि समानधर्मा<br>
कालो ह्ययं निरवधिर्विपुला च पृथ्वी ॥१८९॥}<br>
(भवभूतिस्य मालतीमाधव १।७)</p>
<p>अत्र य उत्पत्स्यते तं प्रतीति । एवं च तच्छब्दानुपादाने ऽत्र साकाङ्क्षत्वम् । न चासाविति<br>
तच्छब्दार्थमाह ।</p>
<p>{असौ मरुच्चुम्बितचारुकेसरः प्रसन्नताराधिपमण्डलाग्रणीः ।<br>
वियुक्तरामातुरदृष्टिवीक्षितो वसन्तकालो हनुमानिवागतः ॥१९०॥}<br>
(हर्षस्य नागानन्द ६।४)</p>
<p>अत्र हि न तच्छब्दार्थप्रतीतिः ।</p>
<p>प्रतीतौ वा</p>
<p>{करबालकरालदोः सहायो युधि योसौ विजयार्जुनैकमल्लः ।<br>
यदि भूपतिना स तत्र कार्ये विनियुज्येत ततः कृतं कृतं स्यात् ॥१९१॥}<br>
(गोविन्दठक्कुरस्य काव्यप्रदीप)</p>
<p>अत्र स इत्यस्यानर्थक्यं स्यात् ।</p>
<p>अथ</p>
<p>{योविकल्पमिदमर्थमण्डलं पश्यतीश निखिलं भवद्वपुः ।<br>
आत्मपक्षपरिपूरिते जगत्यस्य नित्यसुखिनः कुतो भयम् ॥१९२॥}<br>
(महिमभट्टस्य व्यक्तिविवेक)</p>
<p>इतीदंशब्दवददःशब्दस्तच्छब्दार्थमभिधत्ते इति उच्यते । तर्ह्यत्रैव वाक्यान्तरे उपादानमर्हति न तत्रैव । यच्छब्दस्य हि निकटे स्थितः प्रसिद्धिं परामृशति । यथा</p>
<p>{यत्तदूर्जितमत्युग्रं क्षात्रं तेजोस्य भूपतेः ।<br>
दीव्यताक्षैस्तदानेन नूनं तदपिं हारितम् ॥१९३॥}<br>
(भट्टनारायणस्य वेणीसंहार १।१३)</p>
<p>इत्यत्र तच्छब्दः ।<br>
ननु कथम्</p>
<p>{कल्याणानां त्वमसि महसां भाजनं विश्वमूर्ते<br>
धुर्यां लक्ष्मीमथ मयि भृशं धेहि देव प्रसीद ।<br>
यद्यत्पापं प्रतिजहि जगन्नाथ नम्रस्य तन्मे<br>
भद्रं भद्रं वितर भगवन् भूयसे मङ्गलाय ॥१९४॥}<br>
(भवभूतिस्य मालतीमाधव १।४)<br>
अत्र यद्यदित्युक्त्वा तन्मे इत्युक्तम् । उच्यते &mdash;- यद्यदिति येन केनचिद्रूपेण स्थितं सर्वात्मकं वस्त्वाक्षिप्तं तथाभूतमेव तच्छब्देन परामृश्यते ।<br>
यथा वा</p>
<p>{किं लोभेब विलङ्घितः स भरतो येनतदेवं कृतं<br>
मात्रा स्त्रीलघुतां गता किमथ वा मातैव मध्यमा ।<br>
मिथ्यैतन्मम चिन्तितं द्वितयमप्यार्यानुजोसौ गुरु-<br>
र्माता तातकलत्रमित्यनुचितं मन्ये विधात्रा कृतं ॥१९५॥}<br>
(धनञ्जयस्य दशरूपक ३।२९ ; भवभूतिस्य उत्तररामचरित)</p>
<p>अत्रार्यस्येति तातस्येति च वाच्यम् । न त्वनयोः समासे गुणीभावः कार्यः । एवं समासान्तरे ऽप्युदाहार्यम् ॥</p>
<p>विरुद्धमतिकृद्यथा</p>
<p>[(१३) विरुद्धमतिकृत्)]</p>
<p>{श्रितक्षमा रक्तभुवः शिवालिङ्गितमूर्तयः ।<br>
विग्रहक्षपणेनाद्य शेरते ते गतासुखाः ॥१९६॥}<br>
(श्रिवत्सलाञ्छनाचार्यस्य काव्यपरीक्षा ९७)</p>
<p>अत्र क्षमादिगुणयुक्ताः सुखमासते इति विवक्षिते हता इति विरुद्धा प्रतीतिः ॥<br>
पदैकदेशे यथासम्भवं क्रमेणोदाहरणम्</p>
<p>[(१) श्रुतिकटु]</p>
<p>{अलमतिचपलत्वात्स्वप्नमायोपमत्वात्<br>
परिणतिविरसत्वात्सङ्गमेनाङ्गनायाः ।<br>
इति यदि शतकृत्वस्तत्त्वमालोचयाम-<br>
स्तदपि न हरिणाक्षीं विस्मरत्यन्तरात्मा ॥१९७॥}<br>
(बिल्हणचरित[ओर् बिल्हणकाव्य] ५८)</p>
<p>अत्र त्वादिति । यथा वा</p>
<p>{तद्गच्छ सिद्ध्यै कुरु देवकार्यमर्थो ऽयमर्थान्तरलभ्य एव ।<br>
अपेक्षते प्रत्ययमङ्गलब्ध्यै बीजाङ्कुरः प्रागुदयादिवाम्भः ॥१९८॥}<br>
(कालिदासस्य कुमारसम्भव ३।१८)</p>
<p>अत्र द्ध्यै व्ध्यै, इति कटु ॥</p>
<p>[(२)]</p>
<p>{यश्चाप्सरोविभ्रममण्डनानां सम्पादयित्रीं शिखरैर्बिभर्ति ।<br>
बलाहकच्छेदविभक्तरागाङ्कालसन्ध्यामिव धातुमत्ताम् ॥१९९॥}<br>
(कालिदासस्य कुमारसम्भव १।४)</p>
<p>अत्र मत्ताशब्दः क्षीबार्थे निहतार्थः ॥</p>
<p>[(३)]</p>
<p>{आदावञ्जनपुञ्जलिप्तवपुषां श्वासानिल्लोल्लासित-<br>
प्रोत्सर्पद्धिरहानलेन च ततः सन्तापितानां दृशाम् ।<br>
सम्प्रत्येव निषेकमश्रुपयसा देवस्य चेत्तोभुवो<br>
भल्लीनामिव पानकर्म कुरुते कामं कुरङ्गेक्षणा ॥२००॥}<br>
(गोविन्दठक्कुरस्य काव्यप्रदीप)</p>
<p>अत्र दृशामिति बहुवचनं निरर्थकम् कुरङ्गेक्षणाया एकस्या एवोपादानात् । न चालसवलितैरित्यादिवत् व्यापारभेदाद्बहुत्वम् व्यापाराणामनुपात्तत्वात् । न च व्यापारेत्र दृक्शब्दो वर्तते । अत्रैव ऽकुरुते ऽ; इत्यात्मनेपदमप्यनर्थकम् । प्रधानक्रियाफलस्य कर्त्रसम्बन्धे कर्त्रभिप्रायक्रियाफलाभावात् ॥</p>
<p>[(४)]</p>
<p>{चापाचार्यस्त्रिपुरविजयी कार्तिकेयो विजेयः<br>
शस्त्रव्यस्तः सदनमुदधिर्भूरियं हन्तकारः ।<br>
अस्त्येवैतत् किमु कृतवता रेणुकाकण्ठबाधां<br>
बद्धस्पर्धस्तव परशुना लज्जते चन्द्रहासः ॥२०१॥}<br>
(राजशेखरस्य बालरामायण २।३७)</p>
<p>अत्र विजेय इति कृत्यप्रत्ययः क्तप्रत्ययार्थवाचकः ॥</p>
<p>[(५)]</p>
<p>{अतिपेलवमतिपरिमितवर्णं लघुतरमुदाहरति शठः ।<br>
परमार्थतः स हृदयं वहति पुनः कालकूटघटितमिव ॥२०२॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>अत्र पेलवशब्दः ॥</p>
<p>{यः पूयते सुरसरिन्मुखतीर्थसार्थ-<br>
स्नानेन शास्त्रपरिशीलनकीलनेन ।<br>
सौजन्त्यमान्यजनिरूर्जितमूर्जितानां<br>
यो ऽयं दृशोः पतति कस्यचिदेव पुंसः ॥२०३॥}<br>
(गोविन्दठक्कुरस्य काव्यप्रदीप)</p>
<p>अत्र पूयशब्दः ॥</p>
<p>{विनयप्रणऐककेतनं सततं योभवदङ्ग तादृशः ।<br>
कथमद्य स तद्वदीक्ष्यतआं तदभिप्रेतपदं समागतः ॥२०४॥}<br>
(श्रिवत्सलाञ्छनाचार्यस्य काव्यपरीक्षा १०४)</p>
<p>अथ प्रेतशब्दः ॥</p>
<p>[(६)]</p>
<p>{कस्मिन् कर्मणि सामर्थ्यमस्य नोत्तपतेतराम् ।<br>
अयं साध्य्चरस्तस्मादञ्जलिर्बध्यतामिह ॥२०५॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>अत्र किं पूर्वं साधुः उत साधुषु चरतीति सन्देहः ॥</p>
<p>[(७)]</p>
<p>{किमुच्यते ऽस्य भूपालमौलिमालामहामणेः ।<br>
सुदुर्लभं वचोबाणैस्तेजो यस्य विभाव्यते ॥२०६॥}<br>
(गोविन्दठक्कुरस्य काव्यप्रदीप)</p>
<p>अत्र वचःशब्देन गीःशब्दो लक्ष्यते । अत्र खलु न केवलं पूर्वपदम् यावदुत्तरपदमपि पर्यायपरिवर्तनं न क्षमते । जलध्यादावुत्तरपदमेव वडवानलादौ पूर्वपदमेव ॥</p>
<p>यद्यप्यसमर्थस्यैवाप्रयुक्तादयः केचन भेदाः तथाप्यन्यैरालङ्कारिकैर्विभागेन प्रदर्शिता इति भेदप्रदर्शनेनोदाहर्तव्या इति च विभज्योक्ताः ॥५२॥</p>
<p>[वाक्यदोष]</p>
<p>प्रतिकूलवर्णमुपहतलुप्तविसर्गं विसन्धि हतवृत्तम् ।<br>
न्यूनाधिककथितपदं पतत्प्रकर्षं समाप्तपुनरात्तम् ॥ ङ्क्प्र्-क्_५३ ॥</p>
<p>अर्धान्तरैकवाचकमभवन्मतयोगमनभिहितवाच्यम् ।<br>
अपदस्थपदसमासं सङ्कीर्णं गर्भितं प्रसिद्धिहतम् ॥ ङ्क्प्र्-क्_५४ ॥</p>
<p>भग्नप्रक्रममक्रमममतपरार्थं च वाक्यमेव तथा ।</p>
<p>(१) रसानुगुणत्वं वर्णानां वक्ष्यते । तद्विपरीतं प्रतिकूलवर्णम् । यथा शृङ्गारे</p>
<p>{अकुण्ठोत्कण्ठया पूर्णमाकण्ठं कलकण्ठि माम् ।<br>
कम्बुकण्ठ्याः क्षणं कण्ठे कुरु कण्ठार्तिमुद्धर ॥२०७॥}<br>
(श्रिवत्सलाञ्छनाचार्यस्य काव्यपरीक्षा १०७,३२५)</p>
<p>रौद्रे यथा</p>
<p>{देशः सो ऽयमरातिशोणितजलैर्यस्मिन् ह्रदाः पूरिताः<br>
क्षत्रादेव तथाविधः परिभवस्तातस्य केशग्रहः ।<br>
तान्येवाहितहेतिघस्मरगुरूण्यस्त्राणि भास्वन्ति मे<br>
यद्रामेण कृतं तदेव कुरुते द्रोणात्मजः क्रोधनः ॥२०८॥}<br>
(भट्टनारायणस्य वेणीसंहार ३।३३)</p>
<p>अत्र हि विकटवर्णत्वं दीर्घसमासत्वं चोचितम् । यथा</p>
<p>{प्राग्प्राप्तनिशुम्भशाम्भवधनुर्द्वेधाविधाविर्भवत्-<br>
क्रोधप्रेरितभीमभार्गवभुजस्तम्भापविद्धः क्स्।अणात् ।<br>
उज्ज्वालः परशुर्भवत्वशिथिलस्त्वत्कण्ठपीठातिथि-<br>
र्येनानेन जगत्सु खण्डपरशुर्देवो हरः ख्याप्यते ॥२०९॥}<br>
(भवभ्तूतिस्य महावीरचरित २।३३)</p>
<p>यत्र तु न क्रोधस्तत्र चतुर्थपादाभिधाने तथैव शब्दप्रयोगः ॥</p>
<p>(२) उपहत उत्वं प्राप्तो (३) लुप्तो वा विसर्गो यत्र तत् । यथा</p>
<p>{धीरो विनीतो निपुणो वराकारो नृपो ऽत्र सः ।<br>
यस्य भृत्या बलोत्सिक्ता भक्ता बुद्धिप्रभाविताः ॥२१०॥}<br>
(गोविन्दठक्कुरस्य काव्यप्रदीप)</p>
<p>(४) विसन्धि सन्धेर्वैरूप्यम् विश्लेषोश्लीलत्वं कष्टत्वं च । तत्राद्यं यह्ता</p>
<p>{राजन्विभान्ति भवतश्चरितानि तानि<br>
इन्दोर्द्युतिं दधति यानि रसातलेन्तः ।<br>
धीदोर्बले अतितते उचितानुवृत्ती<br>
आतन्वती विजयसम्पदमेत्य भातः ॥२११॥}<br>
(श्रिवत्सलाञ्छनाचार्यस्य काव्यपरीक्षा १०९)</p>
<p>यथा वा</p>
<p>{तत उदित उदारहारहारिद्युतिरुच्चैरुदयाचलादिवेन्दुः ।<br>
निजवम्श उदात्तकान्तकान्तिर्बत मुक्तामणिवच्चकास्त्यनर्घः ॥२१२॥}<br>
(गोविन्दठक्कुरस्य काव्यप्रदीप)</p>
<p>संहितां न करोमीति स्वच्छया सकृदपि दोषः प्रगृह्यादिहेतुकत्वे त्वसकृत् ॥</p>
<p>{वेगादुड्डीय गगने चलण्डामरचेष्टितः ।<br>
अयमुत्तपते पस्त्री ततो ऽत्रैव रुचिङ्कुरु ॥२१३॥}<br>
(गोविन्दठक्कुरस्य काव्यप्रदीप)</p>
<p>अत्र सन्धावश्लीलता ॥</p>
<p>{उर्व्यसावत्र तर्वाली मर्वन्ते चार्ववस्थितिः ।<br>
मात्रर्जु युज्यते गन्तुं शिरो नमय तन्मनाक् ॥२१४॥}<br>
(रुद्रटस्य काव्यालङ्कार २।१०)</p>
<p>(५) हतं लक्षणानुसरणे ऽप्यश्रव्यम् । अप्राप्तगुरुभावान्तलघु रसाननुगुणं च वृत्तं यत्र तत् हतवृत्तम् । क्रमेणोदाहरणम् &mdash;-</p>
<p>{अमृतममृतं कः सन्देहो मधून्यपि नान्यथा<br>
मधुरमधिकं चूतस्यापि प्रसन्नरसं फलम् ।<br>
सकृदपि पुनर्मध्यस्थः सन् रसान्तरविज्जनो<br>
वदतु यदिहान्यत्स्वादु स्यात्प्रियादशनच्छदात् ॥२१५॥}<br>
(वामनस्य काव्यालङ्कारसूत्रवृत्ति ३,२।१०)</p>
<p>अत्र ऽयदिहान्यत्स्वादु स्यात्ऽ; इत्यश्रव्यम् । यथा वा</p>
<p>{जं परिहरि_उं तीर_इ मण_अम्पि ण सुन्दरत्तणगुणेण ।<br>
अह णवरं जस्स दोसो पडिपक्खेहिं पि पडिवण्णो ॥२१६॥}<br>
[यत् परिहर्तुं तीर्यते मनागपि न सुन्दरत्वगुणेन ।<br>
अथ केवलं यस्य दोषः प्रतिपक्षैरपि प्रतिपन्नः ॥]<br>
(आनन्दवर्धनस्य विषमबाणलीला ; हालस्य गाथासप्तशती)</p>
<p>अत्र द्वितीयततीयगणौ सकारभकारौ ।</p>
<p>{विकसितसहकारतारहारिपरिमलगुञ्जितपुञ्जितद्विरेफः ।<br>
नवकिसलयचारुचामरश्रीहरति मुनेरपि मानसं वसन्तः ॥२१७॥}<br>
(गोविन्दठक्कुरस्य काव्यप्रदीप)</p>
<p>अत्र हारिशब्दः । हारिप्रमुदितसौरभेति पाठो युक्तः । यथा वा</p>
<p>{अन्यास्ता गुणरत्नरोहणभुवो धन्या मृदन्यैव सा<br>
सम्भाराः खलु तेन्य एव विधिना यैरेष सृष्टो युवा ।<br>
श्रीमत्कान्तिजुषां द्विषां करतलात् स्त्रीणां नितम्बस्थलात्<br>
दृष्टे यत्र पतन्ति मूढमनसामस्त्राणि वस्त्राणि च ॥२१८॥}<br>
(गोविन्दठक्कुरस्य काव्यप्रदीप)</p>
<p>अत्र ऽवस्त्राण्यपिऽ; इति पाठे लघुरपि गुरुतां भजते ॥</p>
<p>{हा नृप हा बुध हा कविबन्धो विप्रसहस्रसमाश्रय देव ।<br>
मुग्धविदग्धसभान्तररत्न क्वासि गतः क्व वयं च तवैते ॥२१९॥}<br>
(गोविन्दठक्कुरस्य काव्यप्रदीप)</p>
<p>हास्यरसव्यञ्जकमेतद्वृत्तम्</p>
<p>(६) न्यूनपदं यथा</p>
<p>{तथाभूतां दृष्ट्वा नृपसदसि पाञ्चालतनयां<br>
वने व्याधैः सार्धं सुचिरमुषितं वल्कलधरैः ।<br>
विराटस्यावासे स्थितमनुचितारम्भनिभृतं<br>
गुरुः खेदं खिन्ने मयि भजति नाद्यापि कुरुषु ॥२२०[= १५]॥}<br>
(भट्टनारायणस्य वेणीसंहार १।११)</p>
<p>अत्रास्माभिरिति &ldquo;खिन्न&rdquo; इत्यस्मात्पूर्वमित्थमिति च ॥</p>
<p>(७) अधिकं यथा</p>
<p>{स्फटिकाकृतिनिर्मलः प्रकामं प्रतिसङ्क्रान्तनिशातशास्त्रतत्त्वः ।<br>
अविरुद्धसमन्वितोक्तियुक्तिः प्रतिमल्लास्तमयोदयः स को ऽपि ॥२२१॥}<br>
(गोविन्दठक्कुरस्य काव्यप्रदीप)</p>
<p>अत्र आकृतिशब्दः । यथा वा</p>
<p>{इदमनुचितमक्रमश्च पुंसां यदिह जरास्वपि मान्मथा विकाराः ।<br>
यदपि च न कृतं नितम्बिनीनां स्तनपतनावधि जीवितं रतं वा ॥२२२॥}<br>
(भर्तृहरिस्य शृङ्गारशतक २७)</p>
<p>अत्र कृतमिति । कृतं प्रत्युत प्रक्रमभङ्गमावहति । तथा च ऽयदपि च न कुरङ्गलोचनानाम्ऽ; इति पाठे निराकाङ्क्षैव प्रतीतिः ॥</p>
<p>(८) कथितपदं यथा</p>
<p>{अधिकरतलतल्पं कल्पितस्वापलीला-<br>
परिमिलननिमीलत्पाण्डिमा गण्डपाली ।<br>
सुतनु कथय कस्य व्यञ्जयत्यञ्जसैव<br>
स्मरनरपतिलीलायौवराज्याभिषेकम् ॥२२३॥}<br>
(कुन्तक, वक्रोक्तिजीवित १।१०९)</p>
<p>अत्र लीलेति ॥</p>
<p>(९) पतत्प्रकर्षं यथा</p>
<details open><summary>विश्वास-प्रस्तुतिः</summary>
<p>{कः कः कुत्र न घुर्घुरायित-घुरी घोरो घुरेत् सूकरः<br>
कः कः कं कमलाकरं विकमकं कर्तुं करी नोद्यतः ।<br>
के के कानि वनान्य् अरण्य-महिषा नोन्मूलयेयुर् यतः<br>
सिंही-स्नेह-विलास-बद्ध-वसतिः पञ्चाननो वर्तते ॥२२४॥}+++(5)+++<br>
(श्रिवत्सलाञ्छनाचार्यस्य काव्यपरीक्षा ११५)</p>
</details>
<details><summary>मूलम्</summary>
<p>{कः कः कुत्र न घुर्घुरायितघुरी घोरो घुरेत् सूकरः<br>
कः कः कं कमलाकरं विकमकं कर्तुं करी नोद्यतः ।<br>
के के कानि वनान्यरण्यमहिषा नोन्मूलयेयुर्यतः<br>
सिंहीस्नेहविलासबद्धवसतिः पञ्चाननो वर्तते ॥२२४॥}<br>
(श्रिवत्सलाञ्छनाचार्यस्य काव्यपरीक्षा ११५)</p>
</details>
<p>(१०) समाप्तपुनरात्तं यथा</p>
<p>{क्रेङ्कारः स्मरकार्मुकस्य सुरतक्रीडापिकीनां रवः<br>
झङ्कारो रतिमञ्करीमधुलिहां लीलाचकोरीध्वनिः ।<br>
तन्व्याः कञ्चुलिकापसारणभुजाक्षेपस्खलत्कङ्कण-<br>
क्वाणः प्रेम तनोतु वो नववयोलास्याय वेणुस्वनः ॥२२५॥}<br>
(श्रिवत्सलाञ्छनाचार्यस्य काव्यपरीक्षा ११६)</p>
<p>(११) द्वितीयार्धगतैकवाचकशेषप्रथमार्धं यथा</p>
<p>{मसृणचरणपातं गम्यतां भूः सदर्भा<br>
विरचय सिचयान्तं मूर्ध्नि घर्मः कठोरः ।<br>
तदिति जनकपुत्री लोचनैरश्रुपूर्णैः<br>
पथि पथिकवधूभिर्वीक्षिता शिक्षिता च ॥२२६॥}<br>
(राजशेखरस्य बालरामायण ६।३६)</p>
<p>(१२) अभवन् मतः (इष्टः) योगः (सम्बन्धः) यत्र तत् । यथा</p>
<p>{येषां तास्त्रिदशेभदानसरितः पीताः प्रतापोष्मभि-<br>
र्लीलापानभुवश्च नन्दनवनच्छायासु यैः कल्पिताः ।<br>
येषां हुङ्कृतयः कृतामरपतिक्षोभाः क्षपाचारिणां<br>
किं तैस्त्वत्परितोषकारि विहितं किञ्चित्प्रवादोचितम् ॥२२७॥}<br>
(महिमभट्टस्य व्यक्तिविवेक)</p>
<p>अत्र {गुणानां च परार्थत्वादसम्बन्धः समत्वात्स्यात्} इत्युक्तनयेन यच्छब्दनिदश्यानामर्थानां परस्परसमन्वयेन यैर् इत्यत्र विशेषस्याप्रतीतिरिति । {क्षपाचारिभिः} इति पाठे युज्यते समन्वयः । यथा वा</p>
<p>{त्वमेवंसौन्दर्या स च रुचिरतायाः परिचितः<br>
कलानां सीमानं परमिह युवामेव भजथः ।<br>
अपि द्वन्द्वं दिष्ट्या तदिति सुभगे संवदति वाम्<br>
अतः शेषं यत्स्याज्जितमिह तदानीं गुणितया ॥२२८॥}<br>
(भवभूतिस्य मालतीमाधव)</p>
<p>अत्र यदित्यत्र तदिति तदानीमित्यत्र यदेति वचनं नास्ति । {चेत्स्यात्} इति युक्तः पाठः । यथा वा</p>
<p>{सङ्ग्रामाङ्गणमागतेन भवता चापे समारोपिते<br>
देवाकर्णय येन येन सहसा यद्यत्समासादितम् ।<br>
कोदण्डेन शराः शरैररिशिरस्तेनापि भूमण्डलं<br>
तेन त्वं भवता च कीर्तिरतुला कीर्त्या च लोकत्रयम् ॥२२९॥}<br>
(रुय्यकस्य अलङ्कारसर्वस्व)</p>
<p>अत्राकर्णनक्रियाकर्मत्वे कोदण्डं शरानित्यादि वाक्यार्थस्य<br>
कर्मत्वे कोदण्डः शरा इति प्राप्तम् । न च यच्छब्दार्थस्तद्विशेषणं<br>
वा कोदण्डादि । न च केन केनेत्यादि प्रश्नः । यथा वा</p>
<p>{&ldquo;चापाचार्यस्त्रिपुरविजयी कार्तिकेयो विजेयः<br>
शस्त्रव्यस्तः सदनमुदधिर्भूरियं हन्तकारः ।<br>
अस्त्येवैतत् किमु कृतवता रेणुकाकण्ठबाधां<br>
बद्धस्पर्द्धस्तव परशुना लज्जते चन्द्रहासः&rdquo; ॥२३०॥}<br>
(राजशेखरस्य बालरामायण २।३७)</p>
<p>इत्यादौ भार्गवस्य निन्दायां तात्पर्यम् । कृतवतेति परशौ सा प्रतीयते । ऽकृतवतःऽ; इति तु पाठे मतयोगो भवति । यथा वा</p>
<p>{चत्वारो वयमृत्विजः स भगवान् कर्मोपदेष्टा हरिः<br>
सङ्ग्रामाध्वरदीक्षितो नरपतिः पत्नी गृहीतव्रता ।<br>
कौरव्याः पशवः प्रियापरिरभवक्लेशोपशान्तिः फलं<br>
राज्यन्योपनिमन्त्रणाय रसति स्फीतं हतो दुन्दुभिः ॥२३१॥}<br>
(भट्टनारायणस्य वेणीसंहार १।२५)</p>
<p>अत्राध्वरशब्दःसमासे गुणीभूत इति न तदर्थः सर्वैः संयुज्यते । यथा वा</p>
<p>{जङ्घाकाण्डोरुनालो नखकिरणलसत्लेसरालीकरालः<br>
प्रत्यग्रालक्तकाभाप्रसरकिसलयो मञ्जुमञ्जीरभृङ्गः ।<br>
भर्तुर्नृत्तानुकार जयति निजतनुस्वच्छलावण्यवापी-<br>
सम्भूताम्भोजशोभां विदधवभिनवो दण्डपादो भवान्याः ॥२३२[=१५०]॥}<br>
(महिमभट्टस्य व्यक्तिविवेक)</p>
<p>अत्र दण्डपादगता निजतनुःप्रतीयते भवान्याः सम्बन्धिनी तु विवक्षिता ॥</p>
<p>(१३) अवश्यवक्तव्यमनुक्तं यत्र । यथा</p>
<p>{अप्राकृतस्य चरितातिशयैश्च दृष्टै-<br>
रत्यद्भुतैरपहृतस्य तथापि नास्था ।<br>
को ऽप्येष वीरशिशुकाकृतिरप्रमेय-<br>
सौन्दर्यसारसमुदायमयः पदार्थः ॥२३३॥}<br>
(भवभ्तूतिस्य महावीरचरित २।३९)</p>
<p>अत्र ऽअपहृतो ऽस्मिऽ; इत्यपहृतत्वस्य विधिर्वाच्यः तथापीत्यस्य द्वितीयवाक्यगतत्वेनैवोपपत्तेः । यथा वा</p>
<p>{एषो ऽहमद्रितनयामुखपद्मजन्मा<br>
प्राप्तः सुरासुरमनोरथदूरवर्ती ।<br>
स्वप्नेनिरुद्धघटनाधिगताभिरूप-<br>
लक्ष्मीफलामसुरराजसुतां विधाय ॥२३४॥}<br>
(गोविन्दठक्कुरस्य काव्यप्रदीप)</p>
<p>अत्र मनोरथानामपि दूरवर्तीत्यप्यर्थो वाच्यः । यथा वा</p>
<p>{त्वयि निबद्धरतेः प्रियवादिनः प्रणयभङ्गपराङ्मुखचेतसः ।<br>
कमपराधलवं मम पश्यसि त्यजसि मानिनि दासजनं यतः ॥२३५॥}<br>
(कालिदासस्य विक्रमोर्वशीय ४।५५)</p>
<p>अत्र ऽअपराधस्य लवमपिऽ; इति वाच्यम् ॥</p>
<p>(१४) अस्थानस्थपदं यथा</p>
<p>{प्रियेण सङ्ग्रथ्य विपक्षसन्निधा-<br>
वुपाहितां वक्षसि पीवरस्तने ।<br>
स्रजं न काचिद्विजहौ जलाविलां<br>
वसन्ति हि प्रेम्णि गुणा न वस्तुषु ॥२३६॥}<br>
(भारविस्य किरातार्जुनीय ८।३७)</p>
<p>अत्र ऽकाचिन्न विजहौऽ; इति वाच्यम् । यथा वा</p>
<p>{लग्नः केलिकचग्रहश्लथजटालम्बेन निद्रान्तरे<br>
मुद्राङ्कः शितिकन्धरेन्दुशकलेनान्त।ग्कप्पोलस्थलम् ।<br>
पार्वत्या नखलक्ष्मशङ्कितसखीनर्मस्मितह्रीतया<br>
प्रोन्मृष्टः करपल्लवेन कुटिलाताम्रच्छविः पातु वः ॥२३७॥}<br>
(गोविन्दठक्कुरस्य काव्यप्रदीप)</p>
<p>अत्र नखलक्ष्मेत्यतः पूर्वं ऽकुटिलताम्र ॥।ऽ; इति वाच्यम् ॥</p>
<p>(१५) अस्थानस्थसमासं यथा</p>
<p>{अद्यापि स्तनशैलदुर्गविषमे सीमन्तिनीनां हृदि<br>
स्थातुं वाञ्छति मान एष धिगिति क्रोधादिवालोहितः ।<br>
प्रोद्यद्दूरतरप्रसारितकरः कर्षत्यसौ तत्क्षणात्<br>
फुल्लत्कैरवकोशनिःसरदलिश्रेणीकृपाणं शशी ॥२३८॥}<br>
(हर्षस्य नागानन्द २।४१)</p>
<p>अत्र क्रुद्धस्योक्तौ समासो न कृतः कवेरुक्तौ तु कृतः ॥</p>
<p>(१६) सङ्कीर्णम् यत्र वाक्यान्तरस्य पदानि वाक्यान्तरमनुप्रविशन्ति । यथा</p>
<p>{किमिति न पश्यसि कोपं पादगतं बहुगुणं गृहाणेमम् ।<br>
ननु मुञ्च हृदयनाथं कण्ठे मनसस्तमोरूपम् ॥२३९॥}<br>
(रुद्रटस्य काव्यालङ्कार ६।४२)</p>
<p>अत्र पादगतं बहुगुणं हृदयनार्थं किमिति न पश्यसि । इमं कण्ठे गृहाण मनसस्तमोरूपं कोपं मुञ्चेति । एकवाक्यतायां तु क्लिष्टमिति भेदः ॥</p>
<p>(१७) गर्भितम् यत्र वाक्यस्य मध्ये वाक्यान्तरमनुप्रविशति । यथा</p>
<p>{परापकारनिरतैर्दुर्जनैः सह सङ्गतिः ।<br>
वदामि भवतस्तत्त्वं न विधेया कथञ्चन ॥२४०॥}<br>
(गोविन्दठक्कुरस्य काव्यप्रदीप)</p>
<p>अत्र तृतीयपादो वाक्यान्तरमध्ये प्रविष्टः । यथा वा</p>
<p>{लग्नं रागावृताङ्ग्या सुदृढमिह ययैवासियष्ट्यारिकण्ठे<br>
मातङ्गानामपीहोपरि परपुरुषैर्या च दृष्टा पतन्ती ।<br>
तत्सक्तो ऽयं न किञ्चिद्गणयति विदितं ते ऽस्तु तेनास्मि दत्ता<br>
भृत्येभ्यः श्रीनियोगाद्गदितुमिव गतेत्यम्बुधिं यस्य कीर्तिः ॥२४१॥}<br>
(वेणिदत्तस्य पद्यवेणी २)</p>
<p>अत्र {विदितं तेस्तु} इति एतत्कृतम् । प्रत्युत लक्ष्मीस्ततोपसरतीति विरुद्धमतिकृत् ॥</p>
<p>(१८)<br>
{मञ्जीरादिषु रणितप्रायं पक्षिषु च कूजितप्रभृति ।<br>
स्तनितमणितादि सुरते मेघादिषु गर्जितप्रमुखम् ॥}<br>
इति प्रसिद्धिमतिक्रान्तम् । यथा</p>
<p>{महाप्रलयमारुतक्षुभितपुष्करावर्तक-<br>
प्रचण्डघनगर्जितप्रतिरुतानुकारी मुहुः ।<br>
रवः श्रवणभैरवः स्थगितरोदसीकन्दरः<br>
कुतो ऽद्य समरोदधेरयम्भूतपूर्वः पुरः ॥२४२॥}<br>
(भट्टनारायणस्य वेणीसंहार ३।४)</p>
<p>अत्र रवो मण्डूकादिषु प्रसिद्धो न तूक्तविशेषे सिंहनादे ॥</p>
<p>(१९) भग्नः प्रक्रमः प्रस्तावः यत्र । यथा</p>
<p>{नाथे निशाया नियतेर्नियोगादस्तं गते हन्त निशापि याता ।<br>
कुलाङ्गनानां हि दशानुरूपं नातःपरं भद्रतरं समस्ति ॥२४३॥}<br>
(श्रिवत्सलाञ्छनाचार्यस्य काव्यपरीक्षा १२२)</p>
<p>अत्र {गते} इति प्रक्रान्ते {याता} इति प्रकृतेः । {गता निशापि} इति तु युक्तम् ।</p>
<p>ननु {नैकं पदं द्विः प्रयोज्यं प्रायेण} इत्यन्यत्र कथितपदं दुष्टमिति चेहैवोक्तम् । तत्कथमेकस्य पदस्य द्विःप्रयोगः । उच्यते । उद्देश्यप्रतिनिर्देश्यव्यतिरिक्तो विषय एकपदप्रयोगनिषेधस्य । तद्वति विषये प्रत्युत तस्यैव पदस्य सर्वनाम्रो वा प्रयोगं विना दोषः । तथाहि &mdash;-</p>
<p>{उदेति सविता ताम्रस्ताम्र एवास्तमेति च ।<br>
सम्पत्तौ च विपत्तौ च महतामेकरूपता ॥२४४॥}<br>
(श्रिवत्सलाञ्छनाचार्यस्य काव्यपरीक्षा १२३)</p>
<p>अत्र रक्त एवास्तमेतीति यदि क्रियेत तदा पदान्तरप्रतिपादितः स एवार्थो ऽर्थान्तरतयेव प्रतिभासमानः प्रतीतिं स्थगयति ॥ यथा वा</p>
<p>{यशोधिगन्तुं सुखलिप्सया वा मनुष्यसङ्ख्यामतिवर्तितुं वा ।<br>
निरुत्सुकानामभियोगभाजां समुत्सुकेवाङ्कमुपैति सिद्धिः ॥२४५॥}<br>
(भारविस्य किरातार्जुनीय ३।४०)</p>
<p>अत्र प्रत्ययस्य । ऽसुखमीहितुं वाऽ; इति युक्तः पाठः ।</p>
<p>{ते हिमालयमामन्त्र्य पुनः प्रेक्ष्य च शूलिनम् ।<br>
सिद्धं चास्मै निवेद्यार्थं तद्धिसृष्टा क्खमुद्ययुः ॥२४६॥}<br>
(कालिदासस्य कुमारसम्भव ६।९४)</p>
<p>अत्र सर्वनाम्नः । ऽअनेन विसृष्टाःऽ; इति तु वाच्यम् ।</p>
<p>{महीभृतः पुत्रवतो ऽपि दृष्टिस्तस्मिन्नपत्ये न जगाम तृप्तिम् ।<br>
अनन्तपुष्पस्य मधोर्हि चूते द्विरेफमाला सविशेषसङ्गा ॥२४७॥}<br>
(कालिदासस्य कुमारसम्भव १।२७)</p>
<p>अत्र पर्यायस्य । {महीभृतोपत्यवतो ऽपि} इति युक्तम् । {अत्र सत्यपि पुत्रे कन्यारूपे ऽप्यपत्ये स्नेहो ऽभूत्} इति केचित्समर्थयन्ते ।</p>
<p>{विपदो ऽभिभवन्त्यविक्रमं रहयत्यापदुपेतमायतिः ।<br>
नियता लघुता निरायतेरगरीयान्न पदं नृपश्रियः ॥२४८॥}<br>
(भारविस्य किरातार्जुनीय २।१४)</p>
<p>अत्रोपसर्गस्य पर्यायस्य च । {तदभिभवः कुरुते निरायतिम्} । लघुतां भजते निरायतिर्लघुतावान्न पदं नृपश्रियः ॥ इति युक्तम् ।</p>
<p>{काचित्कीर्णा रजोभिर्दिवमनुविदधौ मन्दवज्त्रेन्दुलक्ष्मी-<br>
रश्रीकाः काश्चिदन्तर्दिश इव दधिरे दाहमुद्भ्रान्तसत्त्वाः ।<br>
भ्रेमुर्वात्या इवान्याः प्रतिपदमपरा भूमिवत्कम्पमानाः<br>
प्रस्थाने पार्थिवानामशिवमिति पुरो भावि नार्यः शशंसुः ॥२४९॥}<br>
(माघस्य सिशुपालवध १५।९६)</p>
<p>अत्र वचनस्य । ऽकाशिचित्कीर्णा रजोभिर्दिवमनुविदधुर्मन्दवक्त्रेन्दुशोभा निःश्रीकाःऽ; इति ऽकम्पमानाःऽ; इत्यत्र ऽकम्पमापुःऽ; इति च पठनीयम् ।</p>
<p>{गाहन्तां महिषा निपानसलिलं शृङ्गैर्मुहुस्ताडितं<br>
छायाबद्धकदम्बकं मृगकुलं रोमन्थमभ्यस्यतां ।<br>
विश्रब्धैः क्रियतां वराहपतिभिर्मुस्ताक्षतिः पल्वले<br>
विश्रान्तिं लभतामिदं च शिथिलज्याबन्धमस्मद्धनुः ॥२५०॥}<br>
(कालिदासस्य अभिज्ञानशकुन्तलम् २।६)</p>
<p>अत्र कारकस्य । {विश्रब्धा रचयन्तु शूकरवरा मुस्ताक्षतिम्} इत्यदुष्टम् ।</p>
<p>{अकलिततपस्तेजोवीर्यप्रथिम्नि यशोनिधा-<br>
ववितथमदाध्माते रोषान्मुनावभिगच्छति ।<br>
अभिनवधनुर्विद्यादर्पक्षमाय च कर्मणे<br>
स्फुरति रभसात्पाणिः पादोपसङ्ग्रहणाय च ॥२५१॥}<br>
(भवभ्तूतिस्य महावीरचरित २।३०)</p>
<p>अत्र क्रमस्य । पादोपसङ्ग्रहणायति पूर्वं वाच्यम् । एवमन्यदप्यनुसर्तव्यम् ॥</p>
<p>(२०) अविद्यमानः क्रमो यत्र । यथा</p>
<p>{द्वयं गतं सम्प्रति शोचनीयतां<br>
समागमप्रार्थनया कपालिनः ।<br>
कला च सा कान्तिमती कलावतः<br>
त्वमस्य लोकस्य च नेत्रकौमुदी ॥२५२[=१८६]॥}<br>
(कालिदासस्य कुमारसम्भव ५।७१)</p>
<p>अत्र त्वंशब्दानन्तरं चकारो युक्तः । यथा वा</p>
<p>{शक्तिर्निस्त्रिंशजेयं तव भुजयुगले नाथ दोषाकरश्री-<br>
र्वक्त्रे पार्श्वे तथैषा प्रतिवसति महाकुट्टनी खड्गयष्टिः ।<br>
आज्ञेयं सर्वगा ते विलसति च पुरः किं मया वृद्धया ते<br>
प्रोच्येवेत्थं प्रकोपाच्छशिकरसितया यस्य कीर्त्या प्रयातम् ॥२५३॥}<br>
(वेणिदत्तस्य पद्यवेणी २)</p>
<p>अत्र {इत्थं प्रोच्येव} इति न्याय्यम् । तथा</p>
<p>{लग्नं रागावृताङ्ग्या- ॥॥॥ ॥२५३ (क) ॥}</p>
<p>इत्यदौ {इति श्रीनियोगात्} इति वाच्यम् ॥</p>
<p>(२१) अमतः प्रकृतविरुद्धः परार्थो यत्र । यथा</p>
<p>{राममन्मथशरेण ताडिता दुःसहेन हृदये निशाचरी ।<br>
गन्धवद्रुधिरचन्दनोक्षिता जीवितेशवसतिं जगाम सा ॥२५४॥}<br>
(कालिदासस्य रघुवम्श ११।२०)</p>
<p>अत्र प्रकृते रसे विरुद्धस्य शृङ्गारस्य व्यञ्जकोपरो ऽर्थः ॥५४॥</p>
<p>अर्थदोषानाह</p>
<p>अर्थो ऽपुष्टः कष्टो व्याहतपुनरुक्तदुष्क्रमग्राम्याः ॥ ङ्क्प्र्-क्_५५ ॥</p>
<p>सन्दिग्धो निर्हेतुः प्रसिद्धिविद्याविरुद्धश्च ।<br>
अनवीकृतः सनियमानियमविशेषा विशेषपरिवृत्ताः ॥ ङ्क्प्र्-क्_५६ ॥</p>
<p>साकाङ्क्षो ऽपदयुक्तः सहचरभिन्नः प्रकाशितविरुद्धः ।<br>
विध्यनुवादायुक्तस्त्यक्तपुनःस्वीकृतो ऽश्लीलः ॥ ङ्क्प्र्-क्_५७ ॥</p>
<p>दुष्ट इति सम्बध्यते । क्रंएणोदाहरणम् &mdash;-</p>
<p>(१) [अपुष्ट]</p>
<p>{अतिविततगगनसरणिप्रसरणपरिमुक्तविश्रमानन्दः ।<br>
मरुदुल्लासितसौरभकमलाकरहासकृद्रविर्जयति ॥२५५॥}<br>
(श्रिवत्सलाञ्छनाचार्यस्य काव्यपरीक्षा १२६)</p>
<p>अत्रातिविततत्वादयो ऽनुपादाने ऽपि प्रतिपाद्यमानमर्थं न बाधन्त इत्यपुष्टाः न त्वसङ्गताः पुनरुक्ता वा ॥</p>
<p>(२) [कष्ट-अर्थ]</p>
<p>{सदा मध्ये यासामियममृतनि[ः]स्यन्दमधुरा<br>
सरस्वत्युद्दामा वहति बहुमार्गा परिमलम् ।<br>
प्रसादं ता एता घनपरिचिताः केन महतां<br>
महाकाव्यव्योम्नि स्फुरितमधुरा यान्तु रुचयः ॥२५६॥}<br>
(श्रिवत्सलाञ्छनाचार्यस्य काव्यपरीक्षा १२७)</p>
<p>अत्र यासां कविरुचीनां मध्ये सुकुमारविचित्रमध्यमात्मकत्रिमार्गा भारती चमत्कारं वहति ताः गम्भीरकाव्यपरिचिताः कथमितरकाव्यवत् प्रसन्ना भवन्तु । यासामादित्यप्रभाणां मध्ये त्रिपथगा वहति ता मेघपरिचिताः कथं प्रसन्ना भवन्तीति सङ्क्षेपार्थः ॥</p>
<p>(३) [व्याहत-अर्थ]</p>
<p>{जगति जयिनस्ते ते भावा नवेन्दुकलादयः<br>
प्रकृतिमधुराः सन्त्येवान्ये मनो मदयन्ति ये ।<br>
मम तु यदियं याता लोके विलोचनचन्द्रिका<br>
नयनविषयं जन्मन्येकः स एव महोत्सवः ॥२५७॥}<br>
(भवभूतिस्य मालतीमाधव १।३६)</p>
<p>अत्रेन्दुकलादयो यं प्रति पस्पशप्रायाः स एव चन्द्रिकात्वम् उत्कर्षार्थमारोपयतीति व्याहतत्वम् ॥</p>
<p>(४) [पुनरुक्तः]</p>
<p>{कृतमनुमतमित्यादि ॥२५८[=३९]॥}<br>
[कृतमनुमतं दृष्टं वा यैरिदं गुरुपातकं<br>
मनुजपशुभिर्निर्मर्यादैर्भवद्भिरुदायुधैः ।<br>
नरकरिपुणा सार्ध तेषां सभीमकिरीटिना-<br>
मयमह[म]सृङ्मेदोमांसैः करोमि दिशां बलिम् ॥३९॥]<br>
(भट्टनारायणस्य वेणीसंहार ३।२४)</p>
<p>अत्रार्जुनार्जुनेति भवद्भिरिति चोक्ते सभीमकिरीटिनामिति किरीटिपदार्थः पुनरुक्तः । यथा वा</p>
<p>{अस्त्रज्वालावलीढप्रतिबलजलधेरन्तरौर्वायमाणे<br>
सेनानाथे स्थितेस्मिन्मम पितरि गुरौ सर्वधन्वीश्वराणाम् ।<br>
कर्णालं सम्भ्रमेण व्रज कृप समरं मुञ्च हार्दिक्य शङ्कां<br>
ताते चापद्धितीये वहति रणधुरं को भयस्यावकाशः ॥२५९॥}<br>
(भट्टनारायणस्य वेणीसंहार ३।७)</p>
<p>अत्र चतुर्थपादवाक्यार्थः पुनरुक्तः ॥</p>
<p>(५) [दुष्क्रमः]</p>
<p>{भूपालरत्न निर्दैन्यप्रदानप्रथितोत्सव ।<br>
विश्राणय तुरङ्गं मे मातङ्गं वा मदालसम् ॥२६०॥}<br>
(श्रिवत्सलाञ्छनाचार्यस्य काव्यपरीक्षा १२६)</p>
<p>अत्र मातङ्गस्य प्राङ्निर्देशो युक्तः ।</p>
<p>(६) [ग्राम्यः]</p>
<p>{स्वपिति यावदयं निकटे जनः स्वपिमि तावदहं किमपैति ते ।<br>
तदपि साम्प्रतमाहर कूर्परं त्वरितमूरुमुदञ्चय कुञ्चितम् ॥२६१॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>एषो ऽविदग्धः ॥</p>
<p>(७) [सन्दिग्धः]</p>
<p>{मात्सर्यमुत्सार्येत्यादि ॥२६२[=१३३]॥}<br>
[मात्सर्यमुत्सार्य विचार्य कार्यमार्याः समर्यादमुदाहरन्तु ।<br>
सेव्या नितम्बाः किमु भूधराणाम् उत स्मरस्मेरविलासिनीनाम् ॥१३३॥]<br>
(भर्तृहरिस्य शृङ्गारशतक, सुभाषितत्रिशती ३६)</p>
<p>अत्र प्रकरणाद्यभावे सन्देहः शान्तशृङ्गार्यन्यतराभिधाने तु निश्चयः ॥</p>
<p>(८) [निर्हेतुः]</p>
<p>{गृहीतं येनासीः परिभवभयान्नोचितमपि<br>
प्रभावाद्यस्याभून्न खलु तव कश्चिन्न विषयः ।<br>
परित्यक्तं तेन त्वमसि सुतशोकान्न तु भया-<br>
द्विमोक्ष्ये शस्त्र त्वामहमपि यतः स्वस्ति भवते ॥२६३॥}<br>
(भट्टनारायणस्य वेणीसंहार ३।१९)</p>
<p>अत्र [द्वितीय]शस्त्रमोचने हेतुर्नोपात्तः ॥</p>
<p>(९) [प्रसिद्धिविरोधः]</p>
<p>{इदं ते केनोक्तं कथय कमलातङ्कवदने<br>
यदेतस्मिन् हेम्नः कटकमिति धत्से खलु धियम् ।<br>
इदं तद् दुःसाधाक्रमणपरमास्त्रं स्मृतिभुवा<br>
तव प्रीत्या चक्रं करकमलमूले विनिहितम् ॥२६४॥}<br>
(गोविन्दठक्कुरस्य काव्यप्रदीप)</p>
<p>अत्र कामस्य चक्रं लोके ऽप्रसिद्धम् । यथा वा</p>
<p>(९अ)</p>
<p>{उपपरिसरं गोदावर्याः परित्यजताध्वगाः<br>
सरणिमपरो मार्गस्त्वद्भवद्भिरिहेक्ष्यताम् ।<br>
इह हि विहितो रक्ताशोकः कयापि हताशया<br>
चरणलिनन्यासोदञ्चन्नवाङ्कुरकञ्चुकः ॥२६५॥}<br>
(गोविन्दठक्कुरस्य काव्यप्रदीप)</p>
<p>अत्र पादाघातेनाशोकस्य पुष्पोद्गमः कविषु प्रसिद्धो न पुनरङ्कुरोद्गमः ।</p>
<p>({सुसितवसनालङ्कारायां कदाचन कौमुदी-<br>
महसि सुदृशि स्वैरं यान्त्यां गतोस्तमभूद्चिधुः ।<br>
तदनु भवतः कीर्तिः केनाप्यगीयत येन सा<br>
प्रियगृहमगान्मुक्ताशङ्का क्व नासि शुभप्रदः ॥२६६॥}<br>
(श्रिवत्सलाञ्छनाचार्यस्य काव्यपरीक्षा १२१)<br>
अत्रामूर्तापि कीर्तिः ज्योत्स्नावत्प्रकाशरूपा कथितेति लोकविरुद्धमपि कविप्रसिद्धेर्न दुष्टम् ॥)</p>
<p>(१०) [विद्याविरोधः]</p>
<p>{सदा स्नात्वा निशीथिन्यां सकलं वासरं बुधः ।<br>
नानाविधानि शास्त्राणि व्याचष्टे च शृणोति च ॥२६७॥}<br>
(श्रिवत्सलाञ्छनाचार्यस्य काव्यपरीक्षा १३२)</p>
<p>ग्रहोपरागादिकं विना रात्रौ स्नानं धर्मशास्त्रण विरुद्धम् ।</p>
<p>(१० अ)</p>
<p>{अनन्यसदृशं यस्य बलं बाह्वोः समीक्ष्यते ।<br>
षाडगुण्यानुसृतिस्तस्य सत्यं सा निष्प्रयोजना ॥२६८॥}<br>
(गोविन्दठक्कुरस्य काव्यप्रदीप २४०)</p>
<p>एतत् अर्थशास्त्रेण ।</p>
<p>(१० आ)</p>
<p>{विधाय दूरे केयूरमनङ्गाङ्गणमङ्गना ।<br>
बभार कान्तेन कृतां करजोल्लेखमालिकाम् ॥२६९॥}<br>
(गोविन्दठक्कुरस्य काव्यप्रदीप)</p>
<p>अत्र केयूरपदे नखक्सटं न विहितमिति । एतत्कामशास्त्रेण ।</p>
<p>(१० इ)</p>
<p>{कष्टाङ्गयोगपरिशीलनकीलनेन<br>
दुःसाधसिद्धिसविधं विदधद्विदूरे ।<br>
आसादयन्नभिमतामधुना विवेक-<br>
ख्यातिं समाधिधनमौलिमर्णिर्विमुक्तः ॥२७०॥}<br>
(गोविन्दठक्कुरस्य काव्यप्रदीप)</p>
<p>अत्र विवेकख्यातिस्ततः सम्प्रज्ञातसमाधिः पश्चादसम्प्रज्ञातस्ततो मुक्तिर्न तु विवेकख्यातौ । एतत् योगशास्त्रेण ॥</p>
<p>एवं विद्यान्तरैरपि विरुद्धमुदाहार्यम् ॥</p>
<p>(११) [अनवीकृतः]</p>
<p>{प्राप्ताः श्रियः सकलकामदुघास्ततः किम्<br>
दत्तं पदं शिरसि विद्विषतां ततः किम् ।<br>
सन्तर्पिताः प्रणयिनो विभवैस्ततः किम्<br>
कल्पं स्थितं तनुभृतां तनुभिस्ततः किम् ॥२७१॥}<br>
(भर्तृहरिस्य वैराग्यशतक ६७)</p>
<p>अत्र ततः किमिति न नवीकृतम् । तत्तु यथा</p>
<p>{यदि दहत्यनलोत्र किमद्भुतं यदि च गौरवमद्रिषु किं ततः ।<br>
लवणमम्बु सदैव महोदधेः प्रकृतिरेव सतामविषादिता ॥२७२॥}<br>
(आनन्दवर्धनस्य देविशतक)</p>
<p>(१२) [सनियमपरिवृत्तः]</p>
<p>{यत्रानुल्लिखितार्थमेव निखिलं निर्माणमेतद्विधेर्-<br>
उत्कर्षप्रतियोगिकल्पनमपि न्यक्कारकोटिः परा ।<br>
याताः प्राणभृतां मनोरथगतीरुल्लङ्घ्य यत्सम्पदस्<br>
तस्याभासमणीकृताश्मसुमणेरश्मत्वमेवोचितम् ॥२७३॥}<br>
(कुन्तकस्य वक्रोक्तिजीवित [१।२९])</p>
<p>अत्र {छायामात्रमणीकृताश्मसु मणेस्तस्याश्मतैवोचिता} इति सनियमत्वं वाच्यम् ॥</p>
<p>(१३) [अनियमपरिवृत्तः]</p>
<p>{वक्त्राम्भोजं सरस्वत्यधिवसति सदा शोण एवाधरस्ते<br>
बाहुः काकुत्स्थवीर्यस्मृतिकरणपटुर्दक्षिणस्ते समुद्रः ।<br>
वाहिन्यः पार्श्वमेताः क्षणमपि भवतो नैव मुञ्चन्त्यभीक्षणं<br>
स्वच्छेन्तर्मानसेस्मिन् कथमवनिपते तेम्बुपानाभिलाषः ॥२७४॥}<br>
(बल्लालस्य भोजप्रबन्ध २३०)</p>
<p>अत्र {शोण एव} इति नियमो न वाच्यः ॥</p>
<p>(१४) [विशेषपरिवृत्तः]</p>
<p>{श्यामां श्यामलिमानमानयत भोः सान्द्रैर्मषीकूर्चकैर्<br>
मन्त्रं तन्त्रमथ प्रयुज्य हरत श्वेतोत्पलानां श्रियम् ।<br>
चन्द्रं चर्णयत क्षणाच्च कणशः कृत्वा शिलापट्टके<br>
येन द्रष्टुमहं क्षमे दश दिशस्तद्वक्त्रमुद्राङ्किताः ॥२७५॥}<br>
(राजशेखरस्य विद्धशालभञ्जिका ३।१)</p>
<p>अत्र ऽज्यौत्स्नीम्ऽ; इति श्यामाविशेषो वाच्यः ॥</p>
<p>(१५) [अविशेषपरिवृत्तः]</p>
<p>{कल्लोलवेल्लितदृषत्परुषप्रहारै<br>
रत्नान्यमूनि मकरालय मावमंस्थाः ।<br>
किं कौस्तुभेन विहितो भवतो न नाम<br>
या[ञ्च्]आप्रसारितकरः पुरुषोत्तमे ऽपि ॥२७६॥}<br>
(भल्लटशतक ६२)</p>
<p>अत्र {एकेन किं न विहितो भवतः स नाम} इति सामान्यं वाच्यम् ।</p>
<p>(१६) [साकाङ्क्षः]</p>
<p>{अर्थित्वे प्रकटीकृते ऽपि न फलप्राप्तिः प्रभोः प्रत्युत<br>
द्रुह्यन् दाशरथिर्विरुद्धचरितो युक्तस्तया कन्यया ।<br>
उत्कर्षं च परस्य मानयशसोर्विस्रंसनं चात्मनः<br>
स्त्रीरत्नं च जगत्पतिर्दशमुखो देवः कथं मृष्यते ॥२७७॥}<br>
(भवभ्तूतिस्य महावीरचरित २।९)</p>
<p>अत्र स्त्रीरत्नम् ऽउपेक्स्।इतुम्ऽ; इत्याकाङ्क्षति । नहि परस्येत्यनेन सम्बन्धो योग्यः ॥</p>
<p>(१७) [अपदयुक्तः]</p>
<p>{आज्ञा शक्रशिखामणिप्रणयिनी शास्त्राणि चक्षुर्नवं<br>
भक्तिर्भूतपतौ पिनाकिनि पदं लङ्केति दिव्या पुरी ।<br>
उत्पत्तिर्द्रुहिणान्वये च तदहो नेदृग्वरो लभ्यते<br>
स्याच्चेदेष न रावणः क्व नु पुनः सर्वत्र सर्वे गुणाः ॥२७८॥}<br>
(राजशेखरस्य बालरामायण १।३६)</p>
<p>अत्र ऽस्याच्चेदेष न रावणःऽ; इत्यत्र एव समाप्यम् ॥</p>
<p>(१८) [सहचरभिन्नः]</p>
<p>{श्रुतेन बुद्धिर्व्यसनेन मूर्खता मदेन नारी सलिलेन निम्नगा ।<br>
निशा शशाङ्केन धृतिःसमाधिना नयेन चालङ्क्रियते नरेन्द्रता ॥२७९॥}<br>
(श्रिवत्सलाञ्छनाचार्यस्य काव्यपरीक्षा १४०)</p>
<p>अत्र श्रुतादिभिरुत्कृष्टैः सहचरितैर्व्यसनमूर्खतयोर्निकृष्टयोर्भिन्नत्वम् ।</p>
<p>(१९) [प्रकाशितविरुद्धः]</p>
<p>{लग्नं रागावृताङ्ग्या- ॥॥॥। ॥२८०[=२४१]॥}<br>
[लग्नं रागावृताङ्ग्या सुदृढमिह ययैवासियष्ट्यारिकण्ठे<br>
मातङ्गानामपीहोपरि परपुरुषैर्या च दृष्टा पतन्ती ।<br>
तत्सक्तो ऽयं न किञ्चिद्गणयति विदितं तेस्तु तेनास्मि दत्ता<br>
भृत्येभ्यः श्रीनियोगाद्गदितुमिव गतेत्यम्बुधिं यस्य कीर्तिः ॥२४१॥]<br>
(वेणिदत्तस्य पद्यवेणी २)</p>
<p>इत्यत्र विदितं तेस्त्वित्यनेन श्रीस्तस्मादपसरतीति विरुद्धं प्रकाश्यते ॥</p>
<p>(२०) [विध्ययुक्तः]</p>
<p>{प्रयत्नपरिबोधितः स्तुतिभिरद्य शेषे निशा-<br>
मकेशवमपाण्डवं भुवनमद्य निःसोमकम् ।<br>
इयं परिसमाप्यते रणकथाद्य दोःशालिना-<br>
मपैतु रिपुकाननातिगुरुरद्य भारो भुवः ॥२८१॥}<br>
(भट्टनारायणस्य वेणीसंहार ३।३४)</p>
<p>अत्र {शयितः प्रयत्नेन बोध्यसे} इति विधेयम् । यथा वा</p>
<p>{वाताहारतया जगद्विषधरैराश्वास्य निःशषितं<br>
ते ग्रस्ताः पुनरभ्रतोयकणिकातीव्रव्रतैर्बर्हिभिः ।<br>
ते ऽपि क्रुरचमूरुचर्मवसनैर्नीताः क्षयं लुब्धकैर्-<br>
दम्भस्य स्फुरितं विदन्नपि जनो जाल्मो गुणानीहते ॥२८२॥}<br>
(भल्लटशतक ८७)</p>
<p>अत्र वाताहारादित्रयं व्युत्क्रमेण वाच्यम् ॥</p>
<p>(२१) [अनुवादायुक्तः]</p>
<p>{अरे रामाहस्ताभरण भसलश्रेणिशरण<br>
स्मरक्रीडाव्रीडाशमन विरहिप्राणदमन ।<br>
सरोहंसोत्तम्स प्रचलदल नीलोत्पल सखे<br>
सखेदो ऽहं मोहं श्लथय कथय क्वेन्दुवदना ॥२८३॥}<br>
(कालिदासस्य विक्रमोर्वशीय)</p>
<p>अत्र ऽविहहिप्राणदमनऽ; इति नानुवाद्यम् ॥</p>
<p>(२२) [त्यक्तपुनःस्वीकृतः]</p>
<p>{लग्नं रागावृताङ्ग्येत्यादि ॥२८४=४१॥}<br>
[लग्नं रागावृताङ्ग्या सुदृढमिह ययैवासियष्ट्यारिकण्ठे<br>
मातङ्गानामपीहोपरि परपुरुषैर्या च दृष्टा पतन्ती ।<br>
तत्सक्तो ऽयं न किञ्चिद्गणयति विदितं तेस्तु तेनास्मि दत्ता<br>
भृत्येभ्यः श्रीनियोगाद्गदितुमिव गतेत्यम्बुधिं यस्य कीर्तिः ॥२४१॥]<br>
(वेणिदत्तस्य पद्यवेणी २)</p>
<p>अत्र {विदितं तेस्तु} इत्युपसंहृतो ऽपि तेनेत्यादिना पुनरुपात्तः ॥</p>
<p>(२३) [अश्लीलः]</p>
<p>{हन्तुमेव प्रवृत्तस्य स्तब्धस्य विवरैषिणः ।<br>
यथास्य जायते पातो न तथा पुनरुन्नतिः ॥२८५॥}<br>
(भामहस्य काव्यालङ्कार १।५१)<br>
अत्र पुंव्यञ्जनस्यापि प्रतीतिः ॥</p>
<p>यत्रैको दोषः प्रदर्शितस्तत्र दोषान्तराण्यपि सन्ति तथापि तेषां तत्राप्रकृतत्वात्प्रकाशनं न कृतम् ॥५५-५७॥</p>
<p>कर्णावतंसादिपदे कर्णादिध्वनिनिर्मितिः ।<br>
सन्निधानादिबोधार्थं ॥।</p>
<p>अवतंसादीनि कर्णाद्याभरणान्येवोच्यन्ते । तत्र कर्णादिशब्दाः कर्णादिस्थितिप्रतिपत्तये । यथा</p>
<p>{अस्याः कर्णावतंसेन जितं सर्वं विभूषणम् ।<br>
तथैव शोभतेत्यर्थमस्याः श्रवणकुण्डलम् ॥२८६॥}<br>
(वामनस्य काव्यालङ्कारसूत्रवृत्ति २,२।१४)</p>
<p>{अपूर्वमधुरामोदप्रमोदितदिशस्ततः ।<br>
आययुर्भृङ्गमुखराः शिरःशेखरशालिनः ॥२८७॥}<br>
(गोविन्दठक्कुरस्य काव्यप्रदीप)</p>
<p>अत्र कर्णश्रवणशिरःशब्दाः सन्निधानप्रतीत्यर्थाः ॥</p>
<p>{विदीर्णाभिमुखारातिकराले सङ्गरान्तरे ।<br>
धनुर्ज्याकिणचिह्नेन दोष्णा विस्फुरितं तव ॥२८८॥}<br>
(वामनस्य काव्यालङ्कारसूत्रवृत्ति २,२।१३)</p>
<p>अत्र धनुःशब्द आरूठत्वावगतये ॥<br>
अन्यत्र तु</p>
<p>{ज्याबन्धनिष्पन्दभुजेन यस्य विनिश्वमद्वक्त्रपरम्परेण ।<br>
कारागृहे निर्जितवासवने लङ्केश्वरेणोषितमा प्रसादात् ॥२८९॥}<br>
(कालिदासस्य रघुवम्श ६।२०)</p>
<p>इत्यत्र केवलो ज्याशब्दः ।</p>
<p>{प्राणेश्वरपरिष्वङ्गविभ्रमप्रतिपत्तिभिः ।<br>
मुक्ताहारेण लसता हसतीव स्तनद्वयम् ॥२९०॥}<br>
(वामनस्य काव्यालङ्कारसूत्रवृत्ति २,२।१५)</p>
<p>अत्र मुक्तानामन्यरत्नामिश्रितत्वबोधनाय मुक्ताशब्दः ।</p>
<p>{सौन्दर्यसम्पत् तारुण्यं यस्यास्ते ते च विभ्रमाः ।<br>
षट्पदान् पुष्पमालेव कान् नाकर्षति सा सखे ॥२९१॥}<br>
(गोविन्दठक्कुरस्य काव्यप्रदीप)</p>
<p>अत्रोत्कृष्टपुष्पविषये पुष्पशब्दः । निरुपपदो हि मालाशब्दः पुष्पस्रजमेवाभिधत्ते ॥</p>
<p>॥। स्थितेष्वेतत्समर्थनम् ॥ ङ्क्प्र्-क्_५८ ॥</p>
<p>{न खलु कर्णावतंसादिवज्जघनकाञ्चीत्यादि क्रियते ।<br>
जगाद मधुरां वाचं विशदाक्षरशालिनीम् ॥२९२॥}<br>
(वामनस्य काव्यालङ्कारसूत्रवृत्ति २,२।१८)</p>
<p>इत्यादौ क्रियाविशेषणत्वे ऽपि विवक्षितार्थप्रतीतिसिद्धौ {गतार्थस्यापि विशेष्यस्य विशेषणदानार्थं क्वचित्प्रयोगः कार्यः} इति न युक्तम् । युक्तत्वे वा</p>
<p>{चरणत्रपरित्राणरहिताभ्यामपि द्रुतम् ।<br>
पादाभ्यां दूरमध्वानं व्रजन्नेष न खिद्यते ॥२९३॥}<br>
(गोविन्दठक्कुरस्य काव्यप्रदीप)</p>
<p>इत्युदाहार्यम् ॥५८॥</p>
<p>ख्याते ऽर्थे निर्हेतोरदुष्टता- ॥।</p>
<p>यथा</p>
<p>{चन्द्रं गता पद्मगुणान्न भुङ्क्ते पद्माश्रिता चान्द्रमसीमभिख्याम् ।<br>
उमामुखं तु प्रतिपद्य लोला द्विसंश्रयां प्रीतिमवाप लक्ष्मीः ॥२९४॥}<br>
(कालिदासस्य कुमारसम्भव १।४३)</p>
<p>अत्र रात्रौ पद्मस्य सङ्कोचः दिवा चन्द्रमसश्च निष्प्रभत्वं लोकप्रसिद्धमिति ऽन भुङ्क्ते ऽ; इति हेतुं नापेक्षते ॥</p>
<p>॥। अनुकरणे तु सर्वेषाम् ।</p>
<p>सर्वेषां श्रुतिकटुप्रभृतीनां दोषाणाम् । यथा</p>
<p>{मृगचक्षुषमद्राक्षमित्यादि कथयत्ययम् ।<br>
पश्यैष च गवित्याह सूत्रामाणं यजेत च ॥२९५॥}<br>
(श्रिवत्सलाञ्छनाचार्यस्य काव्यपरीक्षा १४७)</p>
<p>वक्त्राद्यौचित्यवशाद्दोषो ऽपि गुणः क्वचित्क्वचिन्नोभौ ॥ ङ्क्प्र्-क्_५९ ॥</p>
<p>वकृप्रतिपाद्यव्यङ्गवाच्यप्रकरणादीनां महिम्ना दोषो ऽपि क्वचिदगुणः क्वचिन्न दोषो न गुणः । तत्र व्याकरणादौ वक्तरि प्रतिपाद्ये च रौद्रादौ च रसे व्यङ्गे कष्टत्वं गुणः । क्रमेणोदाहरणम् &mdash;-</p>
<p>{दीर्घीङ्वेवीङ्समः कश्चिद्गुणवृद्ध्योरभाजनम् ।<br>
क्विप्प्रत्ययनिभः कश्चिद्यत्र सन्निहिते न ते ॥२९६॥}<br>
(श्रिवत्सलाञ्छनाचार्यस्य काव्यपरीक्षा ४३)</p>
<p>{यदा त्वामहमद्राक्षं पदविद्याविशारदम् ।<br>
उपाध्यायं तदास्मार्षं समस्प्राक्षं च सम्मदम् ॥२९७॥}<br>
(श्रिवत्सलाञ्छनाचार्यस्य काव्यपरीक्षा १४९)</p>
<p>{अन्त्रप्रोतबृहत्कपालनलकक्रूरक्वणत्कङ्कण-<br>
प्रायप्रेङ्खितभूरिभूषणरवैराघोषयन्त्यम्बरम् ।<br>
पीतच्छर्दितरक्तकर्दमघनप्राग्भारघोरोल्लस-<br>
द्व्यालोलस्तनभारभैरववपुर्दर्पोद्धतं धावति ॥२९८॥}<br>
(भवभ्तूतिस्य महावीरचरित १।३५)</p>
<p>वाच्यवशाद्यथा</p>
<p>{मातङ्गाः किमु विल्गितैः किमफलैराडम्बरैर्जम्बुकाः<br>
सारङ्गा महिषा मदं व्रजथ किं शून्येषु शरा न के ।<br>
कोपाटोपसमुद्भटोत्कटसटाकोटेरिभारेः पुरः<br>
सिन्धुध्वानिनि हुङ्कृते स्फुरति यत् तद्गर्जितं गर्जितम् ॥२९९॥}<br>
(गोविन्दठक्कुरस्य काव्यप्रदीप)</p>
<p>अत्र सिंहे वाच्ये परुषाः शब्दाः ॥<br>
प्रकरणवशाद्यथा</p>
<p>{रक्ताशोक कृशोदरी क्क नु गता त्यक्त्वानुरक्तं जनं<br>
नो दृष्टेति मुधैव चालयसि किं वातावधूतं शिरः ।<br>
उत्कण्ठाघटमानषड्पदघटासङ्घट्टदष्।टच्छद-<br>
स्तत्पादाहतिमन्तरेण भवतः पुष्पोद्गमो ऽयं कुतः ॥३००॥}<br>
(कालिदासस्य विक्रमोर्वशीय ४)</p>
<p>अत्र शिरोधूननेन कुपितस्य वचसि ॥<br>
क्वचिन्नीरसे न गुणो न दोषः । यथा</p>
<p>{शीर्णघ्राणाङ्घ्रपाणीन् व्रणिभिरपघनैर्घराव्यक्तघोषान्<br>
दीर्घाघ्रातानघौघैः पुनरपि घटयत्येक उल्लाघयन् यः ।<br>
घर्मांशोस्तस्य वोन्तर्द्विगुणघनघृणानिघ्ननिर्विघ्नवृत्तेर्<br>
दत्तार्घाः सिद्धसङ्घैर्विदधतु घृणयः शीघ्रमंहोविघातम् ॥३०१॥}<br>
(मयूरस्य सूर्यशतक ६)</p>
<p>अप्रयुक्तनिहतार्थौ श्लेषादावदुष्टौ । यथा</p>
<p>{येन ध्वस्तमनोभवेन बलिजित्कायः पुरा स्त्रीकृतो<br>
यश्चोद्धृत्तभुजङ्गहारवलयोगङ्गां च योधारयत् ।<br>
यस्याहुः शशिमच्छिरोहर इति स्युत्यं च नामामराः<br>
पायात्स स्वयमन्धकक्षयकरस्त्वां सर्वदोमाधवः ॥३०२॥}<br>
(वल्लभदेवस्य सुभाषितावलि ; अभिनवगुप्तस्य ध्वन्यालोकलोचन [२।२१,२२])</p>
<p>अत्र माधवपक्षे शशिमदन्धकक्षयशब्दाप्रयुक्तनिहतार्थौ ॥</p>
<p>अश्लीलं क्वचिद्गुणः । यथा सुरतारम्भगोष्ठ्याम् {द्व्यर्थेः<br>
पदैः पिशुनयेच्च रहस्यवस्तु} इति कामशास्त्रस्थितौ</p>
<p>{करिहस्तेन सम्बाधे प्रविश्यान्तर्विलोडिते ।<br>
उपसर्पन् ध्वजः पुंसः साधनान्तर्विराजते ॥३०३॥}<br>
(श्रिवत्सलाञ्छनाचार्यस्य काव्यपरीक्षा १५४)</p>
<p>शमकथासु</p>
<p>{उत्तानोच्छनमण्डूकपाटितोदरसन्निभे ।<br>
क्लेदिनि स्त्रीव्रणे सक्तिरकृमेः कस्य जायते ॥३०४॥}<br>
(श्रिवत्सलाञ्छनाचार्यस्य काव्यपरीक्षा १५५)</p>
<p>{निर्वाणवैरदहनाः प्रशमादरीणां<br>
नन्दन्तु पाण्डुतनया सह माधवेन ।<br>
रक्तप्रसाधितभुवः क्षतविग्रहाश्च<br>
स्वस्था भवन्तु कुरुराजसुताः सभृत्याः ॥३०५॥}<br>
(भट्टनारायणस्य वेणीसंहार १।७)</p>
<p>अत्र भाव्यमङ्गकसूचकम् ॥</p>
<p>सन्दिग्धमपि वाच्यमहिम्ना क्वचिन्नियतार्थप्रतीतिकृत्त्वेन व्याजस्तुतिपर्यवसायित्वे गुणः । यथा</p>
<p>{पृथुकार्तस्वरपात्रं भूषितनिःशेषपरिजनं देव ।<br>
विलसत्करेणुगहनं सम्प्रति सममावयोः सदनम् ॥३०६॥}<br>
(सुभाषितरत्नाकर १६४४)</p>
<p>प्रतिपाद्यप्रतिपादकयोर्ज्ञत्वे सत्यप्रतीतं गुणः । यथा</p>
<p>{आत्मारामा विहितरतयो निर्विकल्पे समादौ<br>
ज्ञानोद्रेकाद्विघटिततमोग्रन्थयः सत्त्वनिष्ठाः ।<br>
यं वीक्षन्ते कमपि तमसां ज्योतिषां वा परस्तात्<br>
तं मोहान्धः कथमयममुं वेत्ति देवं पुराणं ॥३०७॥}<br>
(भट्टनारायणस्य वेणीसंहार १।२३)</p>
<p>स्वयं वा परामर्शे । यथा</p>
<p>{षडधिकदशनाडीचक्रमध्यस्थितात्मा<br>
हृदि विनिहितरूपः सिद्धिदस्तद्धितां यः ।<br>
अविचलितमनोभिः साधकैर्मृग्यमाणः<br>
स जयति परिणद्धः शक्तिभिः शक्तिनाथः ॥३०८॥}<br>
(भवभूतिस्य मालतीमाधव ५।१)</p>
<p>अधमप्रकृत्युक्तिषु ग्राम्यो गुणः । यथा</p>
<p>{फुल्लुक्करं कलमकूरणिहं वहन्ति<br>
जे सिन्धुवारविडवा मह वल्लहा दे ।<br>
जे गालिदस्स महिसीदहिणो सरिच्छा<br>
दे किं च मुद्धवि_अ_इल्लपसूणपुञ्जा ॥३०९॥}<br>
[पुष्पोत्करं कलमभक्तनिभं वहन्ति<br>
ये सिन्धुवारविटपा मम वल्लभास्ते ।<br>
ये गालितस्य महिषीदघ्नः सदृक्षा<br>
स्तेकिं च मुग्धविचकिलप्रसूनपुञ्जाः ॥]<br>
(राजशेखरस्य कर्पूरमञ्जरी १।१९)</p>
<p>अत्र कलमभक्तमहिषीदधिशब्दा ग्राम्या अपि विदूषकोक्तौ ॥<br>
न्यूनपदं क्वचिद्गुणः । यथा</p>
<p>{गाढालिङ्गनवामनीकृतकुचप्रोद्भूतरोमोद्गमा<br>
सान्द्रस्नेहरसातिरेकविगलच्छ्रीमन्नितम्बाम्बरा ।<br>
मा मा मानद माति मामलमिति क्षामाक्षरोल्लापिनी<br>
सुप्ता किं नु मृता नु किं मनसि मे लीना विलीना नु किम् ॥३१०॥}<br>
(अमरुशतक ३६)<br>
क्वचिन्न गुणो न दोषः । यथा</p>
<p>{तिष्ठेत्कोपवशात्प्रभावपिहिता दीर्घं न सा कुप्यति<br>
स्वर्गायोत्पतिता भवेन्मयि पुनर्भावाद्रमस्या मनः ।<br>
तां हर्तुं विबुधद्विषो ऽपि न च मे शक्ताः पुरोवर्तिनीं<br>
सा चात्यन्तमगोचरं नयनयोर्यातेति को ऽयं विधिः ॥३११॥}<br>
(कालिदासस्य विक्रमोर्वशीय ४।९)</p>
<p>अत्र पिहिता इत्यतोनन्तरं ऽनैतद्यतःऽ; इत्येतैर्न्यूनैः पदैर्विशेषबुद्धेरकरणान्न गुणः । उत्तरा प्रतिपत्तिः पूर्वां प्रतिपत्तिं बाधते इति न दोषः ॥</p>
<p>अधिकपदं क्वचिद्गुणः । यथा</p>
<p>{यद्वञ्चनाहितमतिर्बहुचाटुगर्भं<br>
कार्योन्मुखः खलजनः क्र्टकं ब्रवीति ।<br>
तत्साधवो न न विदन्ति विदन्ति किन्तु<br>
कर्तुं वृथा प्रणयमस्य न पारयन्ति ॥३१२॥}<br>
(अभिनवगुप्तस्य ध्वन्यालोकलोचन ३।१६)</p>
<p>अत्र {विदन्ति} इति द्वितीयमन्ययोगव्यवच्छेदपरम् । यथा वा</p>
<p>{वद वद जितः स शत्रुर्न हतो जल्पंश्च तव तवास्मीति ।<br>
चित्रं चित्रमरोदीद्धा हेति परं मृते पुत्रे ॥३१३॥}<br>
(रुद्रटस्य काव्यालङ्कार ६।३०)</p>
<p>इत्येवमादौ हर्षभयादियुक्ते वक्तरि ॥</p>
<p>कथितपदं क्वचिद्गुणः लाटानुप्रासे अर्थान्तरसङ्क्रमितवाच्ये विहितस्यानुवाद्यत्वे च । क्रमेणोदाहरणम् &mdash;-</p>
<p>{सितकरकररुचिरविभा विभाकराकार धरणिधर कीर्तिः ।<br>
पौरुषकमला कमला सापि तवैवास्ति नान्यस्य ॥३१४(च्फ़्।३५९)॥}<br>
(श्रिवत्सलाञ्छनाचार्यस्य काव्यपरीक्षा १९५)</p>
<p>{ताला जा_अन्ति गुणा जाला दे सहि_अ_एंहि घेप्पन्ति ।<br>
र_इकिरणाणुग्गहि_आ_इं होन्ति कमला_इं कमला_इं ॥३१५॥}<br>
[तदा जायन्ते गुणाः यदा ते सहृदयैर्गृह्यन्ते ।<br>
रविकिरणानुगृहीतानि भवन्ति कमलानि कमलानि ॥]<br>
(हालस्य गाथासप्तशती ९८९ ; अभिनवगुप्तस्य ध्वन्यालोकलोचन; आनन्दवर्धनस्य विषमबाणलीला)</p>
<p>{जितेन्द्रियत्वं विनयस्य कारणं गुणप्रकर्षो विनयादवाप्यते ।<br>
गुणप्रकर्षेण जनोनुरज्यते जनानुरागप्रभवा हि सम्पदः ॥३१६॥}<br>
(वल्लभदेवस्य सुभाषितावलि)</p>
<p>{पतत्प्रकर्षमपि क्वचिद्गुणः । यथा उदाहृते प्रागप्राप्त-इत्यादौ ॥३१७॥}<br>
(भवभ्तूतिस्य महावीरचरित २।३३)</p>
<p>समाप्तपुनरात्तं क्वचिन्न गुणो न दोषः । यत्र न विशेषणमात्रदानार्थः पुनर्ग्रहणम् अपि तु वाक्यान्तरमेव क्रियते । यथा</p>
<p>{अत्रैव प्रागप्राप्त इत्यादौ ॥३१८॥}</p>
<p>अपदस्थसमासं क्वचिद् गुणः । यथा</p>
<p>{उदाहृते रक्ताशोकैत्यादौ ॥३१९॥}</p>
<p>गर्भितं तथैव । यथा &mdash;-</p>
<p>{हुमि अवहत्थि_अरेहो णिरङ्कुसो अह विवे_अरहि_ओ वि ।<br>
सिविणे वि तुमम्मि पुणो पत्तिहि भत्तिं ण पसुमरामि ॥३२०॥}<br>
[भवाम्यपहस्तितरेखो निरङ्गुशो ऽथ विवेकरहितो ऽपि ।<br>
स्वप्ने ऽपि त्वयि पुनः प्रतीहि भक्तिं न प्रस्मरामि ॥]<br>
(आनन्दवर्धनस्य विषमबाणलीला ; अभिनवगुप्तस्य ध्वन्यालोकलोचन)</p>
<p>अत्र प्रतीहीति मध्ये दृढप्रत्ययोत्पादनाय । एवमन्यदपि लक्ष्याल्लक्ष्यम् ॥५९॥</p>
<p>व्यभिचारिरसस्थायिभावानां शब्दवाच्यता ।<br>
कष्टकल्पनया व्यक्तिरनुभावविभावयोः ॥ ङ्क्प्र्-क्_६० ॥</p>
<p>प्रतिकूलविभावादिग्रहो दीप्तिः पुनः पुनः ।<br>
अकाण्डे प्रथनच्छेदावङ्गस्याप्यतिविस्तृतिः ॥ ङ्क्प्र्-क्_६१ ॥</p>
<p>अङ्गिनो ऽननुसन्धानं प्रकृतीनां विपर्ययः ।<br>
अनङ्गस्याभिधानं च रसे दोषाः स्युरीदृशाः ॥ ङ्क्प्र्-क्_६२ ॥</p>
<p>(१) स्वशब्दोपादानं व्यभिचारिणो यथा<br>
{सव्रीडा दयितानने सकरुणा मातङ्गचर्माम्बरे<br>
सत्रासा भुजगे सविस्मयरसा चन्द्रे ऽमृतस्यन्दिनि ।<br>
सेर्ष्या जह्नुसुतावलोकनविधौ दीना कपालोदरे<br>
पार्वत्या नवसङ्गमप्रणयिनी दृष्टिः शिवायास्तु वः ॥३२१॥}<br>
(श्रिवत्सलाञ्छनाचार्यस्य काव्यपरीक्षा १६४)</p>
<p>अत्र व्रीडादीनाम् ।</p>
<p>{व्यानम्रा दयितानने मुकुलिता मातङ्गचर्माम्बरे<br>
सोत्कम्पा भुजगे निमेषरहिता चन्द्रेमृतस्यन्दिनि ।<br>
मीलद्भूः सुरसिन्धुदर्शनविधौ म्लाना कपालोदरे}</p>
<p>इत्यादि तु युक्तम् ॥</p>
<p>(२) रसस्य स्वशब्देन शृङ्गारादिशब्देन वा वाच्यत्वम् । क्रमेणोदाहरणम् &mdash;-</p>
<p>{तामनङ्गजयमङ्गलश्रियं किञ्चिदुच्चभुजमूललोकिताम् ।<br>
नेत्रयोः कृतवतो ऽस्य गोचरे को ऽप्यजायत रसो निरन्तरः ॥३२२॥}<br>
(श्रिवत्सलाञ्छनाचार्यस्य काव्यपरीक्षा १६६)</p>
<p>{आलोक्य कोमलकपोलतलाभिषिक्त<br>
व्यक्तानुरागसुभगामभिराममूर्तिम् ।<br>
पश्यैष बाल्यमतिवृत्य विवर्तमानः<br>
शृङ्गारसीमनि तरङ्गितमातनोति ॥३२३॥}<br>
(गोविन्दठक्कुरस्य काव्यप्रदीप)</p>
<p>(३) स्थायिनो यथा</p>
<p>{सम्प्रहारे प्रहरणैः प्रहाराणां परस्परम् ।<br>
ठणत्कारैः श्रुतिगतैरुत्साहस्तस्य को ऽप्यभूत् ॥३२४॥}<br>
(श्रिवत्सलाञ्छनाचार्यस्य काव्यपरीक्षा १६७)</p>
<p>अत्रोत्साहस्य ॥</p>
<p>(४)</p>
<p>{कर्पूरधूलिधवलद्युतिपूरधौत-<br>
दिङ्मण्डले शिशिररोचिषि तस्य यूनः ।<br>
लीलाशिरो ऽंशुकनिवेशविशेषकॢ।प्ति-<br>
व्यक्तस्तनोन्नतिरभून्नयनावनौ सा ॥३२५॥}<br>
(गोविन्दठक्कुरस्य काव्यप्रदीप)</p>
<p>अत्रोद्दीपनालम्बनरूपाः शृङ्गारयोग्या विभावा अनुभावपर्यवसायिनः स्थिता इति कष्टकल्पना ॥</p>
<p>(५)</p>
<p>{परिहरति रतिं मतिं लुनीते स्खलति भृशं परिवर्तते च भूयः ।<br>
इति बत विषमा दशास्य देहं परिभवति प्रसभं किमत्र कुर्मः ॥३२६॥}<br>
(गोविन्दठक्कुरस्य काव्यप्रदीप)</p>
<p>अत्र रतिपरिहारादीनामनुभावानां करुणादावपि सम्भवात्कामिनीरूपो विभावो यत्नतः प्रतिपाद्यः ॥</p>
<p>(६)<br>
{प्रसादे वर्तस्व प्रकटय मुदं सन्त्यज रुषं<br>
प्रिये शुष्यन्त्यङ्गान्यमृतमिव ते सिञ्चतु वचः ।<br>
निधानं सौख्यानां क्षणमभिमुखं स्थापय मुखं<br>
न मुग्धे प्रत्येतुं प्रभवति गतः कालहरिणः ॥३२७॥}<br>
(अभिनवगुप्तस्य ध्वन्यालोकलोचन ; शार्ङ्गधरपद्धति)</p>
<p>अत्र शृङ्गारे प्रतिकूलस्य शान्तस्यानित्यताप्रकाशनरूपो विभावस्तत्प्रकाशितो निर्वेदश्च व्यभिचारी उपात्तः ॥</p>
<p>{णिहु_अरमणम्मि लो_अणपहम्मि पडि_ए गुरु_अणमज्झम्मि ।<br>
स_अलपरिहारहि_अ_आ वणगमणं एव्व मह_इ वहू ॥३२८॥}<br>
[निभृतरमणे लोचनपथे पतिते गुरुजनमध्ये ।<br>
सकलपरिहारहृदया वनमनमेवेच्छति वधूः ॥]<br>
(गोविन्दठक्कुरस्य काव्यप्रदीप)</p>
<p>अत्र सकलपरिहारवनगमने शान्तानुभावौ । इन्धनाद्यानयनव्याजेनोपभोगार्थं वनगमनं चेत् न दोषः ॥</p>
<p>(७) दीप्तिः पुनः पुनर्यथा कुमारसम्भवे रतिविलापे ॥</p>
<p>(८) अकाण्डे प्रथनं यथा वेणीसंहारे द्वितीयेङ्केनेकवीरक्षये प्रवृत्ते भानुमत्या सह दुर्योधनस्य शृङ्गारवर्णनम् ।</p>
<p>(९) अकाण्डे छेदो यथा वीरचरिते द्वितीयेङ्के राघवभार्गवयोर्धाराधिरूढे वीररसे {कङ्कणमोचनाय गच्छामि} इति राघवस्योक्तौ ॥</p>
<p>(१०) अङ्गस्याप्रधानस्यातिविस्तरेण वर्णनम् । यथा हयग्रीववधे हयग्रीवस्य ॥</p>
<p>(११) अङ्गिनो ऽननुसन्धानम् । यथा रत्नावल्यां चतुर्थेङ्के बाभ्रव्यागमने सागरिकाया विस्मृतिः ॥</p>
<p>(१२) प्रकृतयो दिव्या अदिव्या दिव्यादिव्याश्च वीररौद्रशृङ्गारशान्तरसप्रधाना<br>
धीरोदात्तधीरोद्धतधीरललितधीरप्रशान्ताः उत्तमाधममध्यमाश्च । तत्र रतिहासशोकाद्भुतानि अदिव्योत्तमप्रकृतिवत् दिव्येष्वपि । किं तु रतिः सम्भोगशृङ्गाररूपा उत्तमदेवताविषया न वर्णनीया । तद्वर्णनं हि पित्रोः सम्भोगवर्णनमिवात्यन्तमनुचितम् ।</p>
<p>{क्रोधं प्रभो संहर संहरेति यावद् गिरः खे मरुतां चरन्ति ।<br>
तावत्स वह्निर्भवनेत्रजन्मा भस्मावशेषं मदनं चकार ॥३२९॥}<br>
(कालिदासस्य कुमारसम्भव ३।३२)</p>
<p>इत्युक्तवत् भ्रुकुट्यादिविकारवर्जितः क्रोधः सद्यःफलदः स्वर्गपातालगगसमुद्रोल्लङ्घनाद्युत्साहश्च दिव्येष्येव । अधिकं तु निबध्यमानमसत्यप्रतिभासेन ऽनायकवद्वर्तितव्यं न प्रतिनायकवत्ऽ; इत्युपदेशे न पर्यवस्येत् । दिव्यादिव्येषु उभयथापि । एवमुक्तस्यौचित्यस्य दिव्यादीनामिव धीरोदात्तादीनामप्यन्यथावर्णनं विपर्ययः । तत्रभवन् भगवन्नित्युत्तमेन न अधमेन मुनिप्रभृतौ न राजादौ भट्टारक-इति नोत्तमेन राजादौ प्रकृतिविपर्ययापत्तेर्वाच्यम् । एवं देशकालवयोजात्यादीनां वेषव्यवहारादिकमुचितमेवोपनिबन्द्धव्यम् ॥</p>
<p>(१३) अनङ्गस्य रसानुपकारकस्य वर्णनम् । यथा कर्पूरमञ्जर्या नायिकया स्वात्मना च कृतं वसन्तवर्णनमनादृत्य बन्दिवर्णितस्य राज्ञा प्रशंसनम् ॥<br>
{ईदृशाः} इति । नायिकापादप्रहारादिना नायककोपादिवर्णनम् । उक्तं हि ध्वनिकृता</p>
<p>{अनौचित्यादृत्ते नान्यद् रसभङ्गस्य कारणम् ।<br>
औचित्योपनिबन्धस्तु रसस्योपनिषत्परा ॥} इति ॥६०-६२॥</p>
<p>इदानीं क्वचिददोषा अप्येते इत्युच्यन्ते ।</p>
<p>न दोषः स्वपदेनोक्तावपि सञ्चारिणः क्वचिद् ।</p>
<p>यथा</p>
<p>{औत्सुक्येन कृतत्वरा सहभुवा व्यावर्तमाना ह्रिया<br>
तैस्तैर्बन्धुवधूजनस्य वचनैर्नीताभिमुख्यं पुनः ।<br>
दृष्ट्वाग्रे वरमात्तसाध्वसरसा गौरी नवे सङ्गमे<br>
संरोहत्पुलका हरेण हसता श्लिष्टा शिवायास्तु वः ॥३३०॥}<br>
(हर्षस्य रत्नावलि १।२)</p>
<p>अत्रौत्सुक्यशब्द इव तदनुभावो न तथा प्रतीतिकृत् । अत एव ऽदूरादुत्सुकम्ऽ; इत्यादौ व्रीडाप्रेमाद्यनुभावानां । विवलितत्वादीनामिवोत्सुकत्वानुभावस्य सहसा प्रसरणादिरूपस्य तथा प्रतिपत्तिकारित्वाभावादुत्सुकमिति कृतम् ॥</p>
<p>सञ्चार्यादेर्विरुद्धस्य बाध्यस्योक्तिर्गुणावहा ॥ ङ्क्प्र्-क्_६३ ॥</p>
<p>बाध्यत्वेनोक्तिर्न परमदोषः यावत् प्रकृतरसपरिपोषकृत् । यथा</p>
<p>{ऽक्वाकार्यं शशलक्ष्मणः क्व च कुलम्ऽ; इत्यादौ ॥३३१[=५३]॥}<br>
[क्वाकार्यं शशलक्षणः क्व च कुलं भूयो ऽपि दृश्येत सा<br>
दोषाणां प्रशमाय न श्रुतमहो कोपे ऽपि कान्तं मुखम् ।<br>
किं वक्ष्यन्त्यपकल्मषाः कृतधियः स्वप्ने ऽपि सा दुर्लभा<br>
चेतः स्वास्थ्यमुपैहि कः खलु युवा धन्यो ऽधरं धास्यति ॥५३॥]<br>
(कालिदासस्य विक्रमोर्वशीय ४।४)</p>
<p>अत्र वितर्कादिषु उद्गतेष्वपि चिन्तायामेव विश्रान्तिरिति प्रकृतरसपरिपोषः ॥</p>
<p>{पाण्डु क्षामं वदनं हृदयं सरसं तवालसं च वपुः ।<br>
आवेदयति नितान्तं क्षेत्रियरोगं सखि हृदन्तः ॥३३२॥}<br>
(अभिनवगुप्तस्य ध्वन्यालोकलोचन)</p>
<p>इत्यादौ साधारणत्वं पाण्डुतादीनामिति न विरुद्धम् ॥</p>
<p>{सत्यं मनोरमा रामाः सत्यं रम्या विभूतयः ।<br>
किं तु मत्ताङ्गनापाङ्गभङ्गलोलं हि जीवितम् ॥३३३॥}<br>
(अभिनवगुप्तस्य ध्वन्यालोकलोचन ३।३०)</p>
<p>इत्यत्राद्यमर्धं बाध्यत्वेनैवोक्यम् । जीवितादपि अधिकमपाङ्गभङ्गस्यास्थिरत्वमिति प्रसिद्धभङ्गुरोपमानतयोपात्तं शान्तमेव पुष्णाति न पुनः शृङ्गारस्यात्र प्रतीतिस्तदङ्गाप्रतिपत्तेर्ः । न तु विनेयोन्मुखीकरणमत्र परिहारः शान्तशृङ्गारयोर्नैरन्तर्यस्याभावात् । नापि काव्यशोभाकरणं रसान्तरादनुप्रासमात्राद्वा तथाभावात् ॥६३॥</p>
<p>आश्रयैक्ये विरुद्धो यः स कार्यो भिन्नसंश्रयः ।<br>
रसान्तरेणान्तरितो नैरन्तर्येण यो रसः ॥ ङ्क्प्र्-क्_६४ ॥</p>
<p>वीरभयानकयोरेकाश्रयत्वेन विरोध इति प्रतिप्रक्षगतत्वेन भयानको निवेशयितव्यः । शान्तशृङ्गारयोस्तु नैरन्तर्येण विरोध इति रसान्तरमन्तरे कार्यम् यथा नागानन्दे शान्तस्य जीमूतवाहनस्य ऽअहो गीतम् अहो वादित्रम्ऽ; इत्यद्भूतमन्तर्निवेश्य<br>
मलयवतीं प्रति शृङ्गारो निबद्धः । न परं प्रबन्धे यावदेकस्मिन्नपि वाक्ये रसान्तरव्यवधिना विरोधो निवर्तते । यथा</p>
<p>{भूरेणुदिग्धान् नवपारिजात-<br>
मालारजोवासितबाहुमध्या ।<br>
गाढं शिवाभिः परिरभ्यमाणान्<br>
सुराङ्गनाश्लिष्टभुजान्तरालाः ॥३३४॥}<br>
(आनन्दवर्दनस्य ध्वन्यालोक)</p>
<p>{सशोणितैः क्रव्यभुजां स्फुरद्भिः<br>
पक्षैः खगानामुपवीज्यमानान् ।<br>
संवीजिताश्चन्दनवारिसेकैः<br>
सुगन्धिभिः कल्पलतादुकूलैः ॥३३४॥(अ)॥}<br>
(गोविन्दठक्कुरस्य काव्यप्रदीप)</p>
<p>{विमानपर्यङ्कतले निषण्णाः<br>
कुतूहलाविष्टितया तदानीम् ।<br>
निर्दिश्यमानान् ललनाङ्गुलीभिर्-<br>
वीराः स्वदेहान् पतितानपश्यन् ॥३३५॥}<br>
(आनन्दवर्दनस्य ध्वन्यालोक)</p>
<p>अत्र बीभत्सशृङ्गारयोरन्तर्वीररसो निवेशितः ॥६४॥</p>
<p>स्मर्यमाणो विरुद्धो ऽपि साम्येनाथ विवक्षितः ।<br>
अङ्गिन्यङ्गत्वमाप्तौ यौ तौ न दुष्टौ परस्परम् ॥ ङ्क्प्र्-क्_६५ ॥</p>
<p>{अयं स रशनोत्कर्षी पीनस्तनविमर्दनः ।<br>
नाभ्यूरुजघनस्पर्शी नीवीविस्रंसनः करः ॥३३६॥}<br>
(महाभारत स्त्रीपर्वन् २४-१९)</p>
<p>एतद् भूरिश्रवसः समरभुवि पतितं हस्तमालोक्य तद्वधूरभिदधौ । अत्र पूर्वावस्थास्मरणं शृङ्गाराङ्गमपि करुणं परिपोषयति ॥</p>
<p>{दन्तक्षतानि करजैश्च विपाटितानि<br>
प्रोद्भिन्नसान्द्रपुलके भवतः शरीरे ।<br>
दत्तानि रक्तमनसा मृगराजवध्वा<br>
जातस्पृहैर्मुनिभिरप्यवलोकितानि ॥३३७॥}<br>
(अभिनवगुप्तस्य ध्वन्यालोकलोचन ३।४३)</p>
<p>अत्र कामुकस्य दन्तक्षतादीनि यथा चमत्कारकारीणि तथा जिनस्य । यथा वा परः शृङ्गारी तदलोकनात्सस्पृहस्तद्वत् एतद्दृशो मुनय इति साम्यविवक्षा ॥</p>
<p>{क्रामन्त्यः क्षतकोमललाङ्गुलिगलद्रक्तैः सदर्भाः स्थलीः<br>
पादैः पातितयावकैरिव गलद्बाष्पाम्बुधौतानना ।<br>
भीता भर्तृकरावलम्बितकरास्त्वच्छत्रुनार्योधुना<br>
दावाग्निं परितो भ्रमन्ति पुनरप्युद्यद्विवाहा इव ॥३३८॥}<br>
(आनन्दवर्दनस्य ध्वन्यालोक ३।२०)</p>
<p>अत्र चाटुके राजविषया रतिः प्रतीयते । तत्र करुण इव शृङ्गारो ऽप्यङ्गमिति तयोर्न विरोधः । यथा</p>
<p>{एहि गच्छ पतोत्तिष्ठ वद मौनं समाचर ।<br>
एवमाशाग्रहग्रस्तैः क्रीडन्ति धनिनो ऽर्थिभिः ॥३३९॥}<br>
(अभिनवगुप्तस्य ध्वन्यालोकलोचन ३।४४)</p>
<p>इत्यत्र एहीति क्रीडन्ति गच्छेति क्रीडन्तीति क्रीडनापेक्षयोः आगमनगमनयोर्न विरोधः ।</p>
<p>{क्षिप्तो हस्तावलग्नः प्रसभमभिहतो ऽप्याददानो ऽंशुकान्तं<br>
गृह्णन् केशेष्वपास्तश्चरणनिपतितो नेक्षितः सम्भ्रमेण ।<br>
आलिङ्गन् योवधूतस्त्रिपुरयुवतिभिः साश्रुनेत्रोत्पलाभिः<br>
कामीवार्द्रापराधः स दहतु दुरितं शाभवो वः शराग्निः ॥३४०॥}<br>
(अमरुशतक २)</p>
<p>इत्यत्र त्रिपुररिपुप्रभावातिशयस्य करुणो ऽङ्गम् । तस्य तु शृङ्गारः । तथापि न करुणे विश्रान्तिरिति तस्याङ्गतैव । अथवा प्राक् यथा कामुक आचरति स्म तथा शराग्निरिति शृङ्गारपोषितेन करुणेण मुख्य एवार्थ उपोद्बल्यते ।<br>
उक्तां हि</p>
<p>{गुणः कृतात्मसंस्कारः प्रधानं प्रतिमद्यते ।<br>
प्रधानस्योपकारे हि तथा भूयसि वर्तते ॥} इति ॥<br>
(ध्वन्यालोकलोचन ३।२२)</p>
<p>प्राक्प्रतिपादितस्य रसस्य रसान्तरेण न विरोधः नाप्यङ्गाङ्गिभावो भवति इति रसशब्देनात्र स्थायिभाव उपलक्ष्यते ॥६५॥</p>
<p>इति काव्यप्रकाशे दोषदर्शनो नाम सप्तम उल्लासः ॥७॥</p>
<p>====================================================</p>
<p>अथ अष्टम उल्लासः</p>
<p>एवं दोषानुक्त्वा गुणालङ्कारविवेकमाह &ndash;</p>
<p>ये रसस्याङ्गिनो धर्माः शौर्यादय इवात्मनः ।<br>
उत्कर्षहेतवस्ते स्युरचलस्थितयो गुणाः ॥ ङ्क्प्र्-क्_६६ ॥</p>
<p>आत्मन एव हि यथा शौर्यादयो नाकारस्य तथा रसस्यैव माधुर्यादयो गुणा न वर्णानाम् ॥<br>
क्वचित्तु शौर्यादिसमुचितस्याकारमहत्त्वादेर्दर्शनात् ऽआकार एवास्य शूरःऽ; इत्यादेर्व्यवहारादन्यत्राशूरे ऽपि वितताकृतित्वमात्रेण {शूरःऽ; इति क्वापि शूरे ऽपि मूर्तिलाघवमात्रेण ऽअशूरः} इति अविश्रान्तप्रतीतयो यथा व्यवहरन्ति तद्वन्मधुरादिव्यञ्जकसुकुमारादिवर्णानां मधुरादिव्यवहारप्रवृत्तेरमधुरादिरसाङ्गानां<br>
वर्णानां सौकुमार्यादिमात्रेण माधुर्यादि मधुरादिरसोपकरणानां<br>
तेषामसौकुमार्यादेरमाधुर्यादि रसपर्यन्तविश्रान्तप्रतीतिबन्ध्या<br>
व्यवहरन्ति । अत एव माधुर्यादयो रसधर्माः समुचितैर्वर्णैर्व्यज्यन्ते न तु<br>
वर्णमात्राश्रयाः । यथैषां व्यञ्जकत्वम् तथोदाहरिष्यते ॥६६॥</p>
<p>उपकुर्वन्ति तं सन्तं ये ऽङ्गद्वारेण जातुचित् ।<br>
हारादिवदलङ्कारास्ते ऽनुप्रासोपमादयः ॥ ङ्क्प्र्-क्_६७ ॥</p>
<p>ये वाचकवाच्यलक्षणाङ्गातिशयमुखेन मुख्यं रसं सम्भविनम् उपकुर्वन्ति ते कण्ठाद्यङ्गानामुत्कर्षाधानद्वारेण शरीरिणो ऽपि उपकारका हारादय इवालङ्काराः । यत्र तु नास्ति रसस्तत्रोक्तिवैचित्र्यमात्रपर्यवसायिनः । क्वचित्तु सन्तमपि नोपकुर्वन्ति ।<br>
यथाक्रममुदाहरणानि &mdash;-</p>
<p>{अपसारय घनसारं कुरु हारं दूर एव किं कमलैः ।<br>
अलमलमालि मृणालैरिति वदति दिवानिशं बाला ॥३४१॥}<br>
(दामोदरगुप्तस्य कुट्टनीमत १०२)</p>
<p>इत्यादौ वाचकमुखेन</p>
<p>{मनोरागस्तीव्रं विषमिव विसर्पत्यविरतं<br>
प्रमाथी निर्धूमं ज्वलति विधुतः पावक इव ।<br>
हिनस्ति प्रत्यङ्गं ज्वर इव गरीयानित इतो<br>
न मां त्रातुं तातः प्रभवति न चाम्बा न भवती ॥३४२॥}<br>
(भवभूतिस्य मालतीमाधव २।१)</p>
<p>इत्यादौ वाच्यमुखेनालङ्कारौ रसमुपकुरुतः ॥</p>
<p>{चित्ते चिहुत्टदि ण टुट्टदि सा गुणेसुं<br>
सेज्जासु लोट्टदि विसप्पदि दिमुंहेसुं ।<br>
बोलम्मि वट्टदि पवट्टदि कव्वबन्धे<br>
झाणेण टुट्टदि चिरं तरुणी तरट्टी ॥३४३॥}<br>
[चित्ते विघटते न त्रुट्यति सा गुणेषु<br>
शय्यासु लुठति विसर्पति दिङ्मुखेषु ।<br>
वचने वर्तते प्रवर्तते काव्यबन्धे<br>
ध्यानेन त्रुट्यति चिरं तरुणी प्रगल्भा ॥]<br>
(राजशेखरस्य कर्पूरमञ्जरी २।४)</p>
<p>इत्यादौ वाचकमेव ।</p>
<p>{मित्रे क्वापि गते सरोरुहवने बद्धानने ताम्यति<br>
क्रन्दत्सु भ्रमरेषु वीक्ष्य दयितासन्नं पुरः सारसम् ।<br>
चक्राह्वेन वियोगिना बिसलता नास्वादिता नोज्झिता<br>
कण्ठे केवलमर्गलेव निहिता जीवस्य निर्गच्छतः ॥३४४॥}<br>
(श्रिवत्सलाञ्छनाचार्यस्य काव्यपरीक्षा १७६)</p>
<p>इत्यादौ वाच्यमेव न तु रसम् । अत्र बिसलता न जीवं रोद्धुं क्षमेति प्रकृताननुगुणोपमा ॥<br>
एष एव च गुणालङ्कारप्रविभागः । एवं च &ldquo;समवायवृत्त्या शौर्यादयः संयोगवृत्त्या तु हारादय इत्यस्तु गुणालङ्काराणां भेदः । ओजःप्रभृतीनामनुप्रासोपमादीनां चोभयेषामपि समवायवृत्त्या स्थितिरिति<br>
गड्डलिकाप्रवाहेणैवैषां भेदः&rdquo; इत्यभिधानमसत् ॥</p>
<p>यदप्युक्तम् {काव्यशोभायाः कर्तारो धर्मा गुणास् तदतिशयहेतवस्त्वलङ्काराः} इति तदपि न युक्तम् । यतः किं समस्तैर्गुणैः काव्यव्यवहारः उत कतिपयैः । यदि समस्तैः तत्कथमसमस्तगुणा गौडी पाञ्चाली च रीतिः काव्यस्यात्मा ।<br>
अथ कतिपयैः ततः</p>
<p>{अद्रावत्र प्रज्वलत्यग्निरुच्चैः प्राज्यः प्रोद्यन्नुल्लसत्येष धूमः ॥३४५॥}<br>
(श्रिवत्सलाञ्छनाचार्यस्य काव्यपरीक्षा ११४)</p>
<p>इत्यादावोजः प्रभृतिषु गुणेषु सत्सु काव्यव्यवहारप्राप्तिः ।</p>
<p>{स्वर्गप्राप्तिरनेनैव देहेन वरवर्णिनी ।<br>
अस्या रदच्छदरसो न्यक्करोतितरां सुधाम् ॥३४६॥}</p>
<p>इत्यादौ विशेषोक्तिव्यतिरेकौ गुणनिरपेक्षौ काव्यव्यवहारस्य प्रवर्तकौ ॥६७॥</p>
<p>इदानीं गुणानां भेदमाह</p>
<p>माधुर्यौजःप्रसादाख्यास्त्रयस्ते न पुनर्दश ।</p>
<p>एषां क्रमेण लक्षणमाह</p>
<p>आह्लादकत्वं माधुर्यं शृङ्गारे द्रुतिकारणम् ॥ ङ्क्प्र्-क्_६८ ॥</p>
<p>शृङ्गारे अर्थात् सम्भोगे । द्रुतिर्गलितत्वमिव । श्रव्यत्वं पुनरोजःप्रसादयोरपि ॥६८॥</p>
<p>करुणे विप्रलम्भे तच्छान्ते चातिशयान्वितम् ।</p>
<p>[अतिशयान्वितमिति] अत्यन्तद्रुतिहेतुत्वात् ॥</p>
<p>दीप्त्यात्मविस्तृतेर्हेतुरोजो वीररसस्थिति ॥ ङ्क्प्र्-क्_६९ ॥</p>
<p>चित्तस्य विस्ताररूपदीप्तत्वजनकमोजः ॥६९॥</p>
<p>बीभत्सरौद्ररसयोस्तस्याधिक्यं क्रमेण च ।</p>
<p>वीराद्वीभत्से ततो सातिशयमोजः ॥</p>
<p>शुष्केन्धनाग्निवत् स्वच्छजलवत्सहसैव यः ॥ ङ्क्प्र्-क्_७० ॥</p>
<p>व्याप्नोत्यन्यत् प्रसादो ऽसौ सर्वत्र विहितस्थितिः ।</p>
<p>अन्यदिति । व्याप्यमिह चित्तम् । सर्वत्रेति । सर्वेषु रसेषु सर्वासु रचनासु च ॥</p>
<p>गुणवृत्त्या पुनस्तेषां वृत्तिः शब्दार्थयोर्मता ॥ ङ्क्प्र्-क्_७१ ॥</p>
<p>गुणवृत्त्या उपचारेण । तेषाङ्गुणानाम् । आकारे शौर्य्स्येव ॥७०-७१॥</p>
<p>कुतस्त्रय एव न दश इत्याह</p>
<p>केचिदन्तर्भवन्त्येषु दोषत्यागात्परे श्रिताः ।<br>
अन्ये भजन्ति दोषत्वं कुत्रचिन्न ततो दश ॥ ङ्क्प्र्-क्_७२ ॥</p>
<p>बहुनामपि पदानामेकपदवद्भासनात्मा यः श्लेषः यश्चारोहाबरोहक्रमरूपः समाधिः या च विकटत्वलक्षणा उदारता यश्चौजोमिश्रितशैथिल्यात्मा प्रसादः<br>
तेषामोजस्तन्तर्भावः । पृथक्पदत्वरूपं माधुर्यं भङ्ग्या साक्षादुपात्तम् । प्रसादेनार्थव्यक्तिर्गृहीता । मार्गाभेदरूपा समता क्वचिद्दोषः । तथाहि {मातङ्गाः किमु वल्गतैः} इत्यादौ सिंहाभिधाने मसृणमार्गत्वायो गुणः । कष्टत्वग्राम्यत्वयोर्दुष्टाभिधानात्तन्निराकरणेनापारुष्यरूपं सौकुमार्यम् औज्ज्वल्यरूपा कान्तिश्च स्वीकृता ॥</p>
<p>एवं न दश शब्दगुणाः ॥</p>
<p>{पदार्थे वाक्यरचनं वाक्यार्थे च पदाभिधा ।<br>
प्रौढिर्व्याससमासौ च साभिप्रायत्वमस्य च ॥}<br>
(वामन, काव्यालङ्कारसूत्रवृत्ति ३,२।२)</p>
<p>इति या प्रौढिः ओज इत्युक्तं तद् वैचित्र्यमात्रम् न गुणः । तदभावे ऽपि काव्यव्यवहारप्रवृत्तेः । अपुष्टार्थत्वाधिकपदत्वानवीकृतत्वामङ्गलरूपाश्लीलग्राम्याणां निराकरणेन च<br>
साभिप्रायत्वरूपमोजः अर्थवैमल्यात्मा प्रसादः उक्तिवैचित्र्यरूपं माधुर्यम् अपारुष्यरूपं सौकुमार्यम् अग्राम्यत्वरूपा उदारता च स्वीकृतानि । अभिधास्यमानस्वभावोक्त्यलङ्कारेण रसध्वनिगुणीभूतव्यङ्ग्याभ्यां च वस्तुस्वभावस्फुटत्वरूपा अर्थव्यक्तिः, दीप्तरसत्वरूपा कान्तिश्च स्वीकृता । क्रमकौटिल्यानुल्बणत्वोपपत्तियोगरूपघटनात्मा श्लेषो ऽपि विचित्रत्वमात्रम् । अवैषम्यस्वरूपा समता दोषाभावमात्रं न पुनर्गुणः । कः खल्वनुन्मत्तोन्यस्य<br>
प्रस्तावेन्यदभिदध्यात् । अर्थस्यायोनेर्ऽन्यच्छायायोनेर्वा यदि न भवति दर्शनं तत्कथं काव्यम् इत्यर्थदृष्टिरूपः समाधिरपि न गुणः ॥७२॥</p>
<p>तेन नार्थगुणा वाच्याः ॥।</p>
<p>न वाच्याः न वक्तव्याः ॥</p>
<p>॥। प्रोक्ताः शब्दगुणाश्च ये ।<br>
वर्णाः समासो रचना तेषां व्यञ्जकतामिताः ॥ ङ्क्प्र्-क्_७३ ॥</p>
<p>के कस्य इत्याह</p>
<p>मुर्ध्नि वर्गान्त्यगाः स्पर्शा अटवर्गा रणौ लघू ।<br>
आवृत्तिर्मध्यवृत्तिर्वा माधुर्ये घटना तथा ॥ ङ्क्प्र्-क्_७४ ॥</p>
<p>टठडढवर्जिताः कादयो मान्ताः शिरसि निजवर्गान्त्ययुक्ताः तथा रेफणकारौ ह्रस्वान्तरिताविति वर्णाः समासाभावो मध्यमः समासो वेति समासः तथा माधुर्यवती पदान्तरयोगेन रचना माधुर्यस्य व्यञ्जिका ॥ उदाहरणम्</p>
<p>{अनङ्गरङ्गप्रतिअं तदङ्गं<br>
भङ्गीभ्रङ्गीकृतमानताङ्ग्याः ।<br>
कुर्वन्ति यूनां सहसा यथैताः<br>
स्वान्तानि शान्तापरचिन्तनानि ॥३४७॥७४॥।}<br>
(श्रिवत्सलाञ्छनाचार्यस्य काव्यपरीक्षा १७९)</p>
<p>योग आद्यतृतीयाम्यामन्त्ययो रेण तुल्ययोः ।<br>
टादिः शषौ वृत्तिदैर्घ्यं गुम्फ उद्धृत ओजसि ॥ ङ्क्प्र्-क्_७५ ॥</p>
<p>वर्गप्रथमतृतीयाभ्यामन्त्ययोः द्वितीयचतुर्थयोः रेफेण अध उपरि उभयत्र वा यस्य कस्यचित् तुल्ययोः तेन तस्यैव सम्बन्धः टवर्गो ऽर्थात् णकारवर्जः शकारषकारौ दीर्घसमासः विकटा सङ्घटना ओजसः ।<br>
उदाहरणम् &mdash;-</p>
<p>{मूर्ध्नामुद्धृत्तक्र्ट्त_इत्यादि ॥३४८[=१५९(इन्चोर्र्।२८५)]॥७५॥}<br>
[मूर्द्ध्नामुद्वृत्तकृत्ताविरलगलगलद्रक्तसंसक्तधारा-<br>
धौतेशाङ्घ्रिप्रसादोपनतजयजगज्जातमिथ्यामहिम्नाम् ।<br>
कैलासोल्लासनेच्छाव्यतिकरपिशुनोत्सर्पिदर्पोद्धुराणां<br>
दोष्णां चैषां किमेतत् फलमिह नगरीरक्षणे यत् प्रयासः ॥१५९॥]<br>
(हर्षस्य नागानन्द ८)</p>
<p>श्रुतिमात्रेण शब्दात्तु येनार्थप्रत्ययो भवेत् ।<br>
साधारणः समग्राणां स प्रसादो गुणो मतः ॥ ङ्क्प्र्-क्_७६ ॥</p>
<p>समग्राणां रसानां सङ्घटनानां च । उदाहरणम्</p>
<p>{परिम्लानं पीनस्तनजघनसङ्गादुभयतस्-<br>
तनोर्मध्यस्यान्तः परिमिलनमप्राप्य हरितम् ।<br>
इदं व्यस्तन्यासं श्लथभुजलताक्षेपवलनैः<br>
कृशाङ्ग्याः सन्तापं वदति बिसिनीपत्रशयनम् ॥३४९॥७६॥}<br>
(कालिदासस्य रघुवम्श २।१२)</p>
<p>यद्यपि गुणपरतन्त्राः सङ्घटनादयस्तथापि</p>
<p>वक्तृवाच्यप्रबन्धानामौचित्येन क्वचित्क्वचित् ।<br>
रचनावृत्तिवर्णानामन्यथात्वमपीष्यते ॥ ङ्क्प्र्-क्_७७ ॥</p>
<p>क्वचिद्वाच्यप्रबन्धानपेक्षया वक्त्रौचित्यादेव रचनादयः । यथा</p>
<p>{मन्थायस्तार्णवाम्भःप्लुतकुहरचलन्मन्दरध्वानधीरः<br>
कोणाघातेषु गर्जत्प्रलयघनघटान्योन्यसङ्घट्टचण्डः ।<br>
कृष्।णाक्रोधाग्रदूतः कुरुकुलनिधनोत्पातनिर्घातवातः<br>
केनास्मत्सिंहनादप्रतिरसितसखो दुन्दुभिस्ताडितोसौ ॥३५०॥}<br>
(भट्टनारायणस्य वेणीसंहार १।२२)</p>
<p>अत्र हि न वाच्यं क्रोधादिव्यञ्जकम् । अभिनेयार्थं च च काव्यमिति तत्प्रतिकूला उद्धता रचनादयः । वक्ता चात्र भीमसेनः ॥<br>
क्वचिद्वक्तृप्रबन्धानपेक्षया वाच्यौचित्यादेव रचनादयः ॥<br>
यथा</p>
<p>{प्रौढच्छेदानुरूपोच्छलनरयभवत्सैंहिकेयोपघात-<br>
त्रासाकृष्टाश्वतिर्यग्वलितरविरथेनारुणेनेक्ष्यमाणम् ।<br>
कुर्वत् काकुत्स्थवीर्यस्तुतिमिव मरुतां कन्धरारन्ध्रभाजां<br>
भाङ्कारैर्भीममेतन्निपतति वियतः कुम्भकर्णोत्तमाङ्गम् ॥३५१॥}<br>
(गोविन्दठक्कुरस्य काव्यप्रदीप)</p>
<p>क्वचिद्वक्तृवाच्यानपेक्षाः प्रबन्धोचिता एव ते ॥<br>
तथाहि &mdash;-<br>
आख्यायिकायां शृङ्गारे ऽपि न मसृणवर्णादयः । कथायां रौद्रे ऽपि नात्यन्तमुद्धताः । नाटकादौ रौद्रे ऽपि न दीर्घसमासादयः ॥<br>
एवमन्यदपुऔचित्यमनुसर्तव्यम् ॥७७॥</p>
<p>इति काव्यप्रकाशे गुणालङ्कारभेदनियतगुणनिर्णयो नाम अष्टम उल्लासः ॥८॥</p>
<p>=======================================================</p>
<p>अथ नवम उल्लासः</p>
<p>गुणविवेचने कृते ऽलङ्काराः प्राप्तावसराः इति सम्प्रति शब्दालङ्कारानाह &mdash;-</p>
<p>यदुक्तमन्यथा वाक्यमन्यथान्येन योज्यते ।<br>
श्लेषेण काक्वा वा ज्ञेया सा वक्त्रोक्तिस्तथा द्विधा ॥ ङ्क्प्र्-क्_७८ ॥</p>
<p>तथेति श्लेषवक्रोक्तिः काकुवक्रोक्तिश्च । तर पदभङ्गश्लेषेण यथा</p>
<p>{नारीणामनुकूलमाचरसि चेज्जानासि कश्चेतनो<br>
वामानां प्रियमादधाति हितकृन्नैवाबलानां भवान् ।<br>
युक्तं किं हितकर्तनं ननु बलाभावप्रसिद्धात्मनः<br>
सामर्थ्यं भवतः पुरन्दरमतच्छेदं विधातुं कुतः ॥३५२॥}<br>
(गोविन्दठक्कुरस्य काव्यप्रदीप)</p>
<p>अभङ्गश्लेषेण यथा</p>
<p>{अहो केनेदृशी बुद्धिर्दारुणा तव निर्मिता ।<br>
त्रिगुणा श्रूयते बुद्धिर्न तु दारुमयी क्वचित् ॥३५३॥}<br>
(रुय्यकस्य अलङ्कारसर्वस्व)</p>
<p>काक्वा यथा</p>
<p>{गुरुजनपरतन्त्रतया दूरतरं देशमुद्यतो गन्तुम् ।<br>
अलिकुलकोकिलललिते नैष्यति सखि सुरभिसमये ऽसौ ॥३५४॥७८॥}<br>
(श्रिवत्सलाञ्छनाचार्यस्य काव्यपरीक्षा १९१)</p>
<p>वर्णसाम्यमनुप्रासश् ॥।</p>
<p>स्वरवैसादृश्ये ऽपि व्यञ्जनसदृशत्वं वर्णसाम्यम् । रसाद्यनुगतः प्रकृष्टो न्यासो ऽनुप्रासः ॥</p>
<p>॥। छेकवृत्तिगतो द्विधा ।</p>
<p>छेकाः विदग्धाः । वृत्तिर्नियतवर्णगतो रसविषयो व्यापारः । गत इति छेकानुप्रासो वृत्त्यनुप्रासश्च ॥<br>
किं तयोः स्वरूपम् इत्याह &mdash;-</p>
<p>सो ऽनेकस्य सकृत्पूर्वः ॥।</p>
<p>अनेकस्य अर्थात् व्यञ्जनस्य सकृदेकवारं सादृश्यं छेकानुप्रासः । उदाहरणम्</p>
<p>{ततो ऽरुणपरिस्पन्दमन्दीकृतवपुः शशी ।<br>
दध्रे कामपरिक्षामकामिनीगण्डपाण्डुताम् ॥३५५॥}<br>
(कुन्तकस्य वक्रोक्तिजीवित १।१९)</p>
<p>॥। एकस्याप्यसकृत्परः ॥ ङ्क्प्र्-क्_७९ ॥</p>
<p>एकस्य अपिशब्दादनेकस्य व्यञ्जनस्य द्विर्बहुकृत्वो वा सादृश्यं वृत्त्यनुप्रासः ॥७९॥<br>
तत्र</p>
<p>माधुर्यव्य्ञ्जकैर्वर्णैरुपनागरिकोच्यते ।<br>
ओजःप्रकाशकैस्तैस्तु परुषा ॥।</p>
<p>उभयत्रापि प्रागुदाहृतम् ।</p>
<p>॥। कोमला परैः ॥ ङ्क्प्र्-क्_८० ॥</p>
<p>परैः शेषैः । तामेव केचित् ग्राम्येति वदन्ति । उदाहरणम्</p>
<p>{अपसारस्य घनसारं कुरु हारं दूर एव किं कमलैः ।<br>
अलमलमालि मृणाकैरिति वदति दिवानिशं बाला ॥३५६[=३४१]॥}<br>
(दामोदरगुप्तस्य कुट्टनीमत १०२)<br>
॥८०॥</p>
<p>केषाञ्चिदेता वैदर्भीप्रमुखा रीतयो मताः ।</p>
<p>एतास्तिस्रो वृत्तयः वामानादीनां मते वैदर्भीगौडीपाञ्चाल्याख्या रीतयो मताः ॥</p>
<p>शाब्दस्तु लाटानुप्रासो भेदे तात्पर्यमात्रतः ॥ ङ्क्प्र्-क्_८१ ॥</p>
<p>शब्दगतो ऽनुप्रासः शब्दार्थयोरभेदे ऽप्यन्वयमात्रभेदात् लाटजनवल्लभत्वाच्च लाटानुप्रासः । एष पदानुप्रास इत्यन्ये ॥८१॥</p>
<p>पदानां सः ॥।</p>
<p>स इति लाटानुप्रासः । उदाहरणम्</p>
<p>{यस्य न सविधे दयिता दवदहनस्तुहिनदीधितिस्तस्य ।<br>
यस्य च सविधे दयिता दवदहनस्तुहिनदीधितिस्तस्य ॥३५७॥}<br>
(श्रिवत्सलाञ्छनाचार्यस्य काव्यपरीक्षा १६१)</p>
<p>॥। पदस्यापि ॥।</p>
<p>अपिशब्देन स इति समुच्चीयते । उदाहरणम्</p>
<p>{वदनं वरवर्णिन्यास्तस्याः सत्यं सुधाकरः ।<br>
सुधाकरः क्व नु पुनः कलङ्कविकलो भवेत् ॥३५८॥}<br>
(श्रिवत्सलाञ्छनाचार्यस्य काव्यपरीक्षा १९४)</p>
<p>॥। वृत्तावन्यत्र तत्र वा ।<br>
नाम्नः स वृत्त्यवृत्त्योश्च ॥।</p>
<p>एकस्मिन् समासे भिन्ने वा समासे समासासमासयोर्वा नाम्नः प्रातिपदिकस्य न तु पदस्य सारूप्यम् । उदाहरणम्</p>
<p>{सितकरकररुचिरविभा विभाकराकार धरणिधर कीर्तिः ।<br>
पौरुषकमला कमला सापि तवैवास्ति नान्यस्य ॥३५९ [=३१४]॥}<br>
(श्रिवत्सलाञ्छनाचार्यस्य काव्यपरीक्षा १९५)</p>
<p>॥। तदेवं पञ्चधा मतः ॥ ङ्क्प्र्-क्_८२ ॥</p>
<p>अर्थे सत्यर्थभिन्नानां वर्णानां सा पुनः श्रुतिः ।<br>
यमकं ॥।</p>
<p>समरसमरसो ऽयमित्यादावेकेषामर्थवत्त्वे अन्येषामनर्थकत्वे भिन्नार्थानामिति न युज्यते वक्तुम् इति अर्थे सतीत्युक्तम् । सेति सरोरस इत्यादिवैलक्षण्येन तेनैव क्रमेण स्थिता ।</p>
<p>॥। पादतद्भागवृत्ति तद्यात्यनेकताम् ॥ ङ्क्प्र्-क्_८३ ॥</p>
<p>प्रथमो द्वितीयादौ द्वितीयस्तृतीयादौ तृतीयश्चतुर्थे प्रथमस्त्रिष्वपीति सप्त । प्रथमो द्वितीये तृतीयश्चतुर्थे प्रथमश्चतुर्थे द्वितीयस्तृतीये, इति द्वे । तदेवं पादजं नवभेदम् । अर्धावृत्तिः श्लोकावृत्तिश्चेति द्वे ।</p>
<p>द्विधा विभक्ते पादे प्रथमादिपादादिभागः पूर्ववत् द्वितीयादिपादादिभागेषु अन्तभागो ऽनन्तभागेष्विति विंशतिर्भेदाः श्लोकान्तरे हि नासौ भागावृत्तिः । त्रिखण्डे त्रिंशत् चतुःखण्डे चत्वारिंशत् ।</p>
<p>प्रथमपादादिगतान्त्यार्घादिभागो द्वितीयपादादिगते आद्यार्धादिभागे यम्यते इत्याद्यन्वर्थतानुसरणेनानेकभेदम् । अन्तादिकम् । आद्यन्तिकम् । तत्समुच्छयः । मध्यादिकम् । आदिमध्यम् । अन्तमध्यम् । मध्य्ञ्तिकम् । तेषां समुच्चयः । तथा तस्मिन्नेव पादे<br>
आद्यादिभागानां मध्यादिभागे अनियते च स्थाने आवृत्तिरिति प्रभूततमभेदम् । तदेतत्काव्यान्तर्गडुभूतम् इति नास्य भेदलक्षणं कृतम् । दिङ्मात्रमुदाह्रियते ।</p>
<p>{सन्नारीभरणोमायमाराध्य विधुशेखरम् ।<br>
सन्नारीभरणोमायस्ततस्त्वं पृथिवीं जय ॥३६०॥}<br>
(रुद्रटस्य काव्यालङ्कार १०।२७)</p>
<p>{विनायमेनो नयतासुखादिना विना यमेनोनयता सुखादिना ।<br>
महाजनोदीयत मानसादरं महाजनोदी यतमानसादरम् ॥३६१॥}<br>
(रुद्रटस्य काव्यालङ्कार ३।५)</p>
<p>{स त्वारम्भरतोवश्यमबलं विततारवम् ।<br>
सर्वदा रणमानैषीदवानलसमस्थितः ॥३६२॥}<br>
(रुद्रटस्य काव्यालङ्कार ३।१८)</p>
<p>{सत्त्वारम्भरतोवश्यमवलम्बिततारवम् ।<br>
सर्वदारणमानैषी दवानलसमस्थितः ॥३६३॥}<br>
(रुद्रटस्य काव्यालङ्कार३-१९)</p>
<p>{अनन्तमहिमव्याप्तविश्वां वेधा न वेद याम् ।<br>
या च मातेव भजते प्रणते मानवे दयाम् ॥३६४॥}<br>
(आनन्दवर्धनस्य देविशतक १)</p>
<p>{यदानतो ऽयदा नतो नयात्ययं न यात्ययम् ।<br>
शिवेहितां शिवे हितां स्मरामितां स्मरामि ताम् ॥३६५॥}<br>
(आनन्दवर्धनस्य देविशतक ४९)</p>
<p>{सरस्वति प्रसादं मे स्थितिं चित्तसरस्वति ।<br>
सर स्वति कुरु क्षेत्रकुरुक्षेत्रसरस्वति ॥३६६॥}<br>
(आनन्दवर्धनस्य देवीशतक ५०)</p>
<p>{ससार साकं दर्पणे कन्दर्पेण ससारसा ।<br>
शरन्नवाना बिभ्राणा नाविभ्राणा शरन्नवा ॥३६७॥}<br>
(रुद्रटस्य काव्यालङ्कार ३।३५)</p>
<p>{मधुपराजिपराजितमानीजनमनःसुमनःसुरभि श्रियम् ।<br>
अभृत वारितवारिजविप्लवं स्फुटितताम्रतताम्रवणं जगत् ॥३६८॥}<br>
(रत्नाकरस्य हरविजय ३।५७)</p>
<p>एवं वैचित्र्यसहस्रैः स्थितमन्यदुन्नेयम् ॥८३॥</p>
<p>वाच्यभेदेन भिन्ना तद् युगपद्भाषणस्पृशः ।<br>
श्लिष्यन्ति शब्दाः श्लेषो ऽसावक्षरादिभिरष्टधा ॥ ङ्क्प्र्-क्_८४ ॥</p>
<p>{अर्थभेदेन शब्दभेदः} इति दर्शने {काव्यमार्गे स्वरो न गण्यते} इति च नये वाच्यभेदेन भिन्ना अपि शब्दा यत् युगपदुच्चारणेन श्लिष्यन्ति भिन्नं स्वरूपमपह्नुवते स श्लेषः ।<br>
स च वर्णपदलिङ्गभाषाप्रकृतिप्रत्ययविभक्तिवचन्ञनां भेदादष्टधा । क्रमेणोदाहरणम् &mdash;-</p>
<p>[(१) वर्ण]</p>
<p>{अलङ्कारः शङ्काकरनरकपालं परिजनो<br>
विशीर्णाङ्गो भृङ्गी अव्सु च वृष एको बहुवयाः ।<br>
अवस्थेयं स्थाणोर्ऽपि भवति सर्वामरगुरोर्-<br>
विधौ वक्रे मूर्ध्नि स्थितवति वयं के पुनरमी ॥३६९॥}<br>
(सुभाषितरत्नाकर १३४४)</p>
<p>[(२) पद]</p>
<p>{पृथुकार्तस्वरपात्रं भूषितनिःशेषपरिजनं देव ।<br>
विलसत्करेणुगहनं सम्प्रति सममावयोः सदनम् ॥३७०[=३०६]॥}<br>
(गोविन्दठक्कुरस्य काव्यप्रदीप)</p>
<p>[(३) लिङ्ग, (८) वचन]</p>
<p>{भक्तिप्रह्वविलोकनप्रणयिनी नीलोत्पलस्पर्धिनी<br>
ध्यानालम्बनतां समाधिनिरतैर्नीतेहितप्राप्तये ।<br>
लावण्यस्य महानिधी रसिकतां लक्ष्मीदृशोस्तन्वती<br>
युष्माकं कुरुतां भवार्तिशमनं नेत्रे तनुर्वा हरेः ॥३७१॥}<br>
(वल्लभदेवस्य सुभाषितावलि)</p>
<p>एष वचनश्लेषो ऽपि ।</p>
<p>[(४) भाषा]</p>
<p>{महदेसुरसन्धम्मे तमवसमासङ्गमागमाहरणे ।<br>
हरबहुसरणं तं चित्तमोहमवसर_उमे सहसा ॥३७२॥}<br>
[मम देहि रसं धर्मे तमोअशाम् आशां गमागमात् हर नः ।<br>
हरवधु शरणं त्वं चित्तमोहो ऽपसरतु मे सहसा ॥]<br>
(हालस्य गाथासप्तशती ९९१ ; आनन्दवर्धनस्य देविशतक)</p>
<p>[(५) प्रकृति]</p>
<p>{अयं सर्वाणि शास्त्राणि हृदि ज्ञेषु च वक्ष्यति ।<br>
सामर्थ्यकृदमित्राणां मित्राणां च नृपात्मजः ॥३७३॥}<br>
(गोविन्दठक्कुरस्य काव्यप्रदीप)</p>
<p>[(६) प्रत्यय]</p>
<p>{रजनिरमणमौलेः पादपद्मावलोक-<br>
क्षणसमयपराप्तापूर्वसंसहस्रम् ।<br>
प्रमथनिवहमध्ये जातुचित्त्वत्प्रसादाद्<br>
अहमुचितरुचिः स्यान्नन्दिता सा तथा मे ॥३७४॥}</p>
<p>[(७) विभक्ति]</p>
<p>{सर्वस्वं हर सर्वस्य त्वं भवच्छेदतत्परः ।<br>
नयोपकारसाम्मुख्यमायासि तनुवर्तनम् ॥३७५॥८४॥}<br>
(गोविन्दठक्कुरस्य काव्यप्रदीप)</p>
<p>भेदाभावात्प्रकृत्यादेर्भेदो ऽपि नवमो भवेत् ।</p>
<p>नवमोपीत्यपिर्भिन्नक्रमः । उदाहरणम् &mdash;-</p>
<p>{योसकृत्परगोत्राणां पक्षच्छेदक्षणक्षमः ।<br>
शतकोटिदतां बिभ्रद्चिबुधेन्द्रः स राजते ॥३७६॥}<br>
(श्रिवत्सलाञ्छनाचार्यस्य काव्यपरीक्षा २०१)</p>
<p>अत्र प्रकरणादिनियमाभावात् द्वावप्यर्थौ वाच्यौ ॥</p>
<p>ननु स्वरितादिगुणभेदाद् भिन्नप्रयत्नोच्चार्याणां तदभावादभिन्नप्रयत्नोच्चार्याणां च शब्दानां बन्धे ऽलङ्कारान्तरप्रतिभोत्पत्तिहेतुः शब्दश्लेषो ऽर्थश्लेषश्चेति द्विविधो ऽप्यर्थालङ्कारमध्ये परिगणितो ऽन्यैरिति कथमयं शब्दालङ्कारः ।</p>
<p>उच्यते &mdash;- इह दोषगुणालङ्काराणां शब्दार्थगतत्वेन यो विभागः सः अन्वयव्यतिरेकाभ्यामेव व्यवतिष्ठते । तथाहि &mdash;- कष्टवादिगाढत्वाद्यनुप्रासादयः व्यर्थत्वादिप्रौढ्याद्युपमादयस्तद्भावतदभावानुविधायित्वादेव शब्दार्थगतत्वेन व्यवस्थाप्यन्ते ।</p>
<p>स्वयं च पल्लवाताम्रभास्वत्करविराजिता । इत्यभङ्गः<br>
{प्रभातसन्ध्येवास्वापफललुब्धेहितप्रदा ॥३७७॥}<br>
इति सभङ्गः इति द्वावपि शब्दैकसमाश्रयाविति द्वयोरपि शब्दश्लेषत्वमुपपन्नं<br>
न त्वाद्यस्यार्थश्लेषत्वम् । अर्थश्लेषस्य तु स विषयः यत्र शब्दपरिवर्तने ऽपि न श्लेषत्वखण्डना । यथा</p>
<p>{स्तोकेनोन्नतिमायाति स्तोकेनायात्यधोगतिम् ।<br>
अहो सुसदृशी वृत्तिस्तुलाकोटेः खलस्य च ॥३७८॥}<br>
(कालिदासस्य पञ्चस्तवी १।१५०)</p>
<p>न चायमुपमाप्रतिभोत्पत्तिहेतुः श्लेषः अपि तु श्लेषप्रतिभोत्पत्तिहेतुरुपमा । तथापि &mdash;- यथा<br>
{कमलमिव मुखं मनोज्ञमेतत्कचतितराम्} इत्यादौ गुणसाम्ये क्रियासाम्ये उभयसाम्ये वा उपमा । तथा ऽसकलकलं पुरमेतज्जातं सम्प्रति सुधांशुबिम्बमिवऽ; इत्यादौ शब्दमात्रसाम्ये ऽपि सा युक्तैव । तथा ह्युक्तं रुद्रटेन</p>
<p>{स्फुटमर्थालङ्कारावेतावुपमासमुच्चयौ किं तु ।<br>
आश्रित्य शब्दमात्रं स्श्मान्यमिहापि सम्भवतः ॥} इति ।<br>
(रुद्रट, काव्यालङ्कार)</p>
<p>न च {कमलमिव मुखम्} इत्यादिः साधारणधर्मप्रयोगशून्य उपमाविषय इति वक्तं युक्तं पूर्णोपमाया निर्विषयत्वापत्तेः ॥</p>
<p>{देव त्वमेव पातालमाशानां त्वं निबन्धनम् ।<br>
त्वं चामरमरुद्भूमिरेको लोकत्रयात्मकः ॥३७९॥}</p>
<p>इत्यादिः श्लेषस्य चोपमाद्यलङ्कारविविक्तोस्ति विषय इति । द्वयोर्योगे सङ्कर एव । उपपत्तिपर्यालोचने तु उपमाया एवायं युक्तो विषयः । अन्यथा विषयापहार एव पूर्णोपमायाः स्यात् ।<br>
न च ऽअबिन्दुसुन्दरी नित्यं गलल्लावण्यबिन्दुकाऽ; इत्यादौ विरोधप्रतिभोत्पत्तिहेतुः श्लेषः अपि तु श्लेषप्रतिभोत्पत्तिहेतुर्विरोधः । न ह्यत्रार्थद्वयप्रतिपादकः शब्दश्लेषः द्वितीयार्थस्य प्रतिभातमात्रस्य प्ररोहाभावात् । न च विरोधाभास इव विरोधः श्लेषाभासः श्लेषः ।<br>
तदेवमादिषु वाक्येषु श्लेषप्रतिभोत्पत्तिहेतुरलङ्कारान्तरमेव । तथा च</p>
<p>{ सद्वंशमुक्तामणिः ॥३८०॥}<br>
(रुद्रटस्य काव्यालङ्कार १०।२७)</p>
<p>{नाल्पः कविरिव स्वल्पश्लोको देव महान् भवान् ॥३८१॥}</p>
<p>{अनुरागवती सन्ध्या दिवसस्तत्पुरःसरः ।<br>
अहो दैवगतिश्चित्रा तथापि न समागमः ॥३८२॥}<br>
(आनन्दवर्दनस्य ध्वन्यालोक १।९)</p>
<p>{आदाय चापमचलं कृत्वाहीनं गुणं विषमदृष्टिः ।<br>
यश्चित्रमच्युतशरो लक्ष्यमभाङ्क्षीन्नमस्तस्मै ॥३८३॥}<br>
(गोविन्दठक्कुरस्य काव्यप्रदीप)</p>
<p>इत्यादावेकदेशविवर्तिरूपकश्लेषव्यतिरेकसमासोक्तिविरोधत्वमुचितं न तु श्लेषत्वम् ॥<br>
शब्दश्लेष इति चोच्यते अर्थालङ्कारमध्ये च लक्ष्यते इति को ऽयं नयः । किं च चैचित्र्यमलङ्कार इति य एव कविप्रतिभासंरम्भगोचरस्तत्रेव विचित्रता इति सैवालङ्कारभूमिः । अर्थमुखप्रेक्षित्वमेतेषां शब्दानामिति चेत् अनुप्रासादीनामपि तथैवेति ते ऽप्यर्थालङ्काराः किं नोच्यन्ते । रसादिव्यञ्जकस्वरूपवाच्यविशेषसव्यपेक्षत्वे ऽपि ह्यनुप्रासादीनाम्<br>
अलङ्कारता । शब्दगुणदोषाणामप्यर्थापेक्षयैव गुणदोषता । अर्थगुणदोषालङ्काराणां शब्दापेक्षयैव व्यवस्थितिरिति ते ऽपि शब्दगतत्वेनोच्यन्ताम् । {विधौ वक्रे मूर्ध्नि} इत्यादौ च वर्णादिश्लेषे एकप्रयत्नोच्चार्यत्वे ऽर्थश्लेषत्वं शब्दभेदे ऽपि प्रसज्यतामित्येवमादि स्वयं<br>
विचार्यम् ॥</p>
<p>तच्चित्रं यत्र वर्णानां खड्गाद्याकृतिहेतुता ॥ ङ्क्प्र्-क्_८५ ॥</p>
<p>सन्निवेशविशेषेण यत्र न्यस्ता वर्णाः खड्गमुरजपद्माद्याकारमुल्लासयन्ति तच्चित्रं काव्यम् । कष्टं काव्यमेतदिति दिङ्मात्रं प्रदर्श्यते । उदाहरणम् &mdash;-</p>
<p>{मारारिशक्ररामेभमुखैरासाररंहसा ।<br>
सारारब्धस्तवा नित्यं तदार्तिहरणक्षमा ॥३८४॥}<br>
(रुद्रटस्य काव्यालङ्कार ५।६)</p>
<p>{माता नतानां सङ्घट्टःश्रियां बाधितसम्भ्रमा ।<br>
मान्याथ सीमा रामाणां शं मे दिश्यादुमादिमा ॥३८५॥}<br>
(रुद्रटस्य काव्यालङ्कार ५।७)<br>
(खङ्गबन्धः)</p>
<p>{सरला बहुलारम्भतरलालिबलारवा ।<br>
वारलाबहुलामन्दकरलाबहुलामला ॥३८६॥}<br>
(रुद्रटस्य काव्यालङ्कार ५।१९)<br>
(मुरजबन्धः)</p>
<p>{भासते प्रतिभासार रसाभाताहताविभा ।<br>
भावितात्मा शुभा वादे देवाभा बत ते सभा ॥३८७॥}<br>
(रुय्यकस्य अलङ्कारसर्वस्व)<br>
(पद्मबन्धः)</p>
<p>{रसासार रसा सारसायताक्षक्षतायसा ।<br>
सातावात तवातासा रक्षतस्त्वस्त्वतक्षर ॥३८८॥}<br>
(रुद्रटस्य काव्यालङ्कार ३।३९९)<br>
(सर्वतोभद्रम्)</p>
<p>सम्भविनो ऽप्यन्ये प्रभेदाः शक्तिमात्रप्रकाशका न तु काव्यरूपतां दधतीति न प्रदर्श्यन्ते ॥८५॥</p>
<p>पुनरेक्तवदाभासो विभिन्नाकारशब्दगा ।<br>
एकार्थतेव ॥।</p>
<p>भिन्नरूपसार्थकानर्थकशब्दनिष्ठमेकार्थत्वेन मुखे भासनं पुनरुक्तवदाभासः । स च</p>
<p>॥। शब्दस्य ॥।</p>
<p>सभङ्गाभङ्गरूपकेवलशब्दनिष्ठः । उदाहरणम् &mdash;-</p>
<p>{अरिवधदेहशरीरः सहसा रथिसूततुरगपादातः ।<br>
भाति सदानत्यागः स्थिरतायामवनितलतिलकः ॥३८९॥}<br>
(उद्भटस्य काव्यालङ्कारसारसङ्ग्रह १)</p>
<p>{चकासत्यङ्गनारामाः कौतुकानन्दहेतवः ।<br>
तस्य राज्ञः सुमनसो विबुधाः पार्श्ववर्तिनः ॥३९०॥}<br>
(श्रिवत्सलाञ्छनाचार्यस्य काव्यपरीक्षा २०७)</p>
<p>॥। तथा शब्दार्थयोरयम् ॥ ङ्क्प्र्-क्_८६ ॥</p>
<p>उदाहरणम् &mdash;-</p>
<p>{तनुवपुरजघन्यो ऽसौ करिकुञ्जररुधिररक्तखरनखरः ।<br>
तेजोधाम महःपृथुमनसामिन्द्रो हरिर्जिष्णुः ॥३९१॥}<br>
(गोविन्दठक्कुरस्य काव्यप्रदीप)</p>
<p>अत्रैकस्मिन् पदे परिवर्तिते नालङ्कार इति शब्दाश्रयः अपरस्मिंस्तु परिवर्तिते ऽपि स न हीयते इत्यर्थनिष्ठ इत्युभयालङ्कारो ऽयम् ॥८६॥</p>
<p>इति काव्यप्रकाशे शब्दालङ्कारनिर्णयो नाम नवम उल्लासः ॥</p>
<p>=========================================================</p>
<p>अथ दशम उल्लासः</p>
<p>अर्थालङ्कारानाह</p>
<p>साधर्म्यमुपमा भेदे ॥।</p>
<p>उपमानोपमेययोरेव न तु कार्यकारणादिकयोः साधर्म्यं भवतीति तयोरेव समानेन धर्मेण सम्बन्ध उपमा ।</p>
<p>॥। पूर्णा लुप्ता च ॥।</p>
<p>उपमानोपमेयसाधारणधर्मोपमाप्रतिपादकानामुपादाने पूर्णा । एकस्य द्वयोस्त्रयाणां वा लोपे लुप्ता ॥</p>
<p>॥। साग्रिमा ।</p>
<p>श्रौत्यार्थी च भवेद्वाक्ये समासे तद्धिते तथा ॥ ङ्क्प्र्-क्_८७ ॥</p>
<p>अग्रिमा पूर्णा ।<br>
यथेवादिशब्दा यत्परास्तस्यैवोपमानताप्रतीतिरिति यद्यप्युपमानविशेषणान्येते तथापि शब्दशक्तिमहिम्ना श्रुत्यैव षष्ठीवत् सम्बन्धं प्रतिपादयन्तीति तत्सद्भावे श्रौती उपमा ।<br>
तथैव {तत्र तस्येव} इत्यनेनेवार्थे विहितस्य वतेरुपादाने ॥</p>
<p>{तेन तुल्यं मुखम्} इत्यादावुपमेये एव {तत्तुल्यमस्य} इत्यादौ चोपमाने एव {इदं च तच्च तुल्यम्} इत्युभयत्रापि तुल्यादिशब्दानां विश्रान्तिरिति साम्यपर्यालोचनया तुल्यताप्रतीतिरिति साधर्म्यस्यार्थत्वात्तुल्यादिशन्दोपादाने आर्थी तद्वत् ऽतेन तुल्यं क्रिया चेद्वतिःऽ; इत्यनेन<br>
विहितस्य वतेः स्थितौ ।</p>
<p>{इवेन नित्यसमासो विभक्त्यपोलः पूर्वपदकृतिस्वरत्वं च} इति नित्यसमासे इवशब्दयोगे समासगा ॥ क्रमेणोदाहरणम् &mdash;-</p>
<p>{स्वप्ने ऽपि समरेषु त्वां विजयश्रीर्न मुञ्छति ।<br>
प्रभावप्रभवं कान्तं स्वाधीनपतिका यथा ॥३९२॥}<br>
(गोविन्दठक्कुरस्य काव्यप्रदीप)</p>
<p>{चकितहरिणलोललोचनायाः क्रुधि तरुणारुणतारहारिकान्ति ।<br>
सरसिजमिदमाननं च तस्याः सममिति चेतसि सम्मदं विधत्ते ॥३९३॥}<br>
(श्रिवत्सलाञ्छनाचार्यस्य काव्यपरीक्षा २११)</p>
<p>{अत्यायतैर्नियमकारिभिरुद्धतानां<br>
दिव्यैः प्रभाभिरनपायमयैरुपायैः ।<br>
शौरिर्भुजैरिव चतुर्भिरदः सदा यो<br>
लक्ष्मीविलासभवनैर्भुवनं बभार ॥३९४॥}<br>
(शिवस्वामिन्स्य कप्फिनाभ्युदय १।३९)</p>
<p>{अवितथमनोरथपथप्रथनेषु प्रगुण गरिमगीतश्रीः ।<br>
सुरतरुसदृशः स भवान् अभिलषणीयः क्षितीश्वरो न कस्य ॥३९५॥}<br>
(गोविन्दठक्कुरस्य काव्यप्रदीप)</p>
<p>{गाम्भीर्यगरिमा तस्य सत्यङ्गङ्गाभुजङ्गवत् ।<br>
दुरालोकः स समरे निदाघाम्बररत्नवत् ॥३९६॥}<br>
(गोविन्दठक्कुरस्य काव्यप्रदीप)</p>
<p>स्वाधीनपतिका कान्तं भजमाना यथां लोकोत्तरचमत्कारभूः तथा जयश्रीस्त्वदासेवनेनेत्यादिना प्रतीयमानेन विना यद्यपि नोक्तेर्वैचित्र्यम् । वैचित्र्यं चालङ्कारः । तथापि न ध्वनिगुणीभूतव्यङ्ग्यव्यवहारः । न खलु व्यङ्ग्यसंस्पर्शपरामर्शादत्र चारुताप्रतीतिः । अपि तु वाच्य वैचित्यप्रतिभासादेव ॥<br>
रसादिस्तु व्यङ्ग्योर्ऽर्थालङ्कारान्तरं च सर्वत्राव्यभिचारीत्यगणयित्वैव तदलङ्कारा उदाहृताः । तद्रहितत्वेन तु उदाह्रियमाणा विरसतामावहन्तीति पूर्वापरचिरुद्धाभिधानमिति न चोदनीयम् ॥८७॥</p>
<p>तद्वद् धर्मस्य लोपे स्यान्न श्रौती तद्धिते पुनः ।</p>
<p>धर्मः साधारणः । तद्धिते कल्पवादौ त्वार्थ्येव ॥ तेन पञ्च ॥<br>
उदाहरणम् &mdash;-</p>
<p>{धन्यस्यानन्यसामान्यसौजन्योत्कर्षशालिनः ।<br>
करणीयं वचश्चेतः सत्यं तस्यामृतं यथा ॥३९७॥}<br>
(गोविन्दठक्कुरस्य काव्यप्रदीप)</p>
<p>{आकृष्टकरवालो ऽसौ सम्पराये परिभ्रमन् ।<br>
प्रत्यर्थिसेनया दृष्टः कृतान्तेन समः प्रभुः ॥३९८॥}<br>
(गोविन्दठक्कुरस्य काव्यप्रदीप)</p>
<p>{करवाल इवाचारस्तस्य वागमृतोपमा ।<br>
विषकल्पं मनो वेत्सि यदि जीवसि तत्सखे ॥३९९॥}<br>
(गोविन्दठक्कुरस्य काव्यप्रदीप)</p>
<p>उपमानानुपादाने वाक्यगाथ समासगा ॥ ङ्क्प्र्-क्_८८ ॥</p>
<p>{स_अलकरणपरवीसामसिरिविअरणं ण सरसकव्वस्स ।<br>
दीस_इ अह वा णिसम्म_इ सरिसं अंसंसमेत्तेण ॥४००॥}<br>
[सकलकरणपरचिश्रामश्रीवितरणं न सरसकाव्यस्य ।<br>
दृश्यते ऽथ वा निशम्यते सदृशमंशांशमात्रेण ॥]<br>
(हालस्य गाथासप्तशती ९९५)</p>
<p>कव्वस्सेत्र्यत्र कव्वसममिति सरिसमित्यत्र च णूणमिति पाठे एषैव समासगा ॥८८॥</p>
<p>वादेर्लोपे समासे सा कर्माधारक्यचि क्यङि ।<br>
कर्मकर्त्रोर्णमुलि ॥।</p>
<p>वाशब्दः उपमाद्योतक इति । वादेरुपमाप्रतिपादकस्य लोपे षट् समासेन कर्न्णो ऽधिकरणाच्चोत्पन्नेन क्यचा कर्तुः क्यङा कर्मकर्त्रोरुपपदयोर्णमुला च भवेत् ॥<br>
उदाहरणम् &mdash;-</p>
<p>{ततः कुमुदनाथेन कामिनीगण्डपाण्डुना ।<br>
नेत्रानन्देन चन्द्रेण माहेन्द्री दिगलङ्कृता ॥४०१॥}<br>
(महाभारत द्रो।[१८४-४६])</p>
<p>तथा</p>
<p>{असितभुजगभीषणासिपत्रो रुहरुहिकाहितचित्ततूर्णचारः ।<br>
पुलकिततनुरुत्कपोलकान्तिः प्रतिभटविक्रमदर्शनेयमासीत् ॥४०२॥}<br>
(गोविन्दठक्कुरस्य काव्यप्रदीप)</p>
<p>{पौरं सुतीयति जनं समरान्तरेसा-<br>
वन्तःपुरीयति विचित्रचरित्रचुञ्चुः ।<br>
नारीयते समरसीम्नि कृपाणपाणेर्<br>
आलोक्य तस्य चरितानि सपत्नसेना ॥४०३॥}<br>
(श्रिवत्सलाञ्छनाचार्यस्य काव्यपरीक्षा २१७)</p>
<p>{मृधे निदाघघर्मांशुदर्शं पश्यन्ति तं परे ।<br>
स पुनः पार्थसञ्चारं सञ्चरत्यवनीपतिः ॥४०४॥}<br>
(श्रिवत्सलाञ्छनाचार्यस्य काव्यपरीक्षा २१८)</p>
<p>॥। एतद्द्विलोपे क्विप्समासगा ॥ ङ्क्प्र्-क्_८९ ॥</p>
<p>एतयोर्ध्र्मवाद्योः । उदाहरणम् &mdash;-</p>
<p>{सविता विधवति विधुरपि सवितरति तथा दिनन्ति यामिन्यः ।<br>
यामिनयन्ति दिनानि च सुखदुःखवशीकृते मनसि ॥४०५॥}<br>
(श्रिवत्सलाञ्छनाचार्यस्य काव्यपरीक्षा २१९)</p>
<p>{परिपन्थिमनोज्यशतैरपि दुराक्रमः ।<br>
सम्परायप्रवृत्तौसौ राजते राजकुञ्जरः ॥४०६॥}<br>
(गोविन्दठक्कुरस्य काव्यप्रदीप)</p>
<p>॥८९॥</p>
<p>धर्मोपमानयोर्लोपे वृत्तौ वाक्ये च दृश्यते ।</p>
<p>{टुटुण्णन्तो मरिहिसि कण्टअकलिआइं केऐवणाइं ।<br>
मालैकुसुमसरिच्छं भमर भमन्तो ण पाविहिसि ॥४०७॥}<br>
[टुण्टुणायमानो मरिष्यसि कण्टककलितानि केतकीवनानि ।<br>
मालतीकुसुमसदृक्षं भ्रमर भ्रमन् न प्राप्स्यसि ॥]<br>
(हालस्य गाथासप्तशती ९७९ ; अभिनवगुप्तस्य ध्वन्यालोकलोचन)</p>
<p>कुसुमेण सममिति पाठे वाक्यगा ।</p>
<p>क्यचि वाद्युपमेयासे ॥।</p>
<p>आसे निरासे ।</p>
<p>{अरातिविक्रमालोकविकस्वरविलोचनः ।<br>
कृपाणोदग्रदोर्दण्डः स सहस्रायुधीयति ॥४०८॥}<br>
(गोविन्दठक्कुरस्य काव्यप्रदीप)<br>
अत्रात्मा उपमेयः ।</p>
<p>॥। त्रिलोपे च समासगा ॥ ङ्क्प्र्-क्_९० ॥</p>
<p>त्रयाणां वादिधर्मोपमानानाम् । उदाहरणम् &mdash;-</p>
<p>{तरुणमनि कृतावलोकना ललितविलासवितीर्णविग्रहा ।<br>
स्मरशरविसराचितान्तरा मृगनयना हरते मुनेर्मनः ॥४०९॥}<br>
(गोविन्दठक्कुरस्य काव्यप्रदीप)</p>
<p>अत्र सप्तम्युपमानेत्यादिना यदा समासलोपौ भवतः । तदेदमुदाहरणम् ॥</p>
<p>क्रूरस्याचारस्यायःशूलतयाध्यवसायाद् अयःशूलेनान्विच्छति {आयःशूलिकः} इत्यतिशयोक्तिर्न तु क्रूराचारोपमेयतैक्ष्ण्यधर्मवादीनां लोपे त्रिलोपे ऽयमुपमा ।<br>
एवमेकोनविंशतिर्लुप्ताः पूर्णाभिः सह पञ्चविंशतिः ॥</p>
<p>{अनयेनेव राज्यश्रीर्दैन्येनेव मनस्विता ।<br>
मम्लौ साथ विषादेन पद्मिनीव हिमाम्भसा ॥४१०॥}<br>
(श्रिवत्सलाञ्छनाचार्यस्य काव्यपरीक्षा २२२)</p>
<p>इत्यभिन्ने साधारणे धर्मे ॥</p>
<p>{ज्योत्स्नेव नयनानन्दः सुरेव मदकारणम् ।<br>
प्रभुतेव समाकृष्टसर्वलोका नितम्बिनी ॥४११॥}<br>
(गोविन्दठक्कुरस्य काव्यप्रदीप)</p>
<p>इत्य् भिन्ने च तस्मिन् एकस्यैव बहूपमानोपादाने मालोपमा ।<br>
यथोत्तरमुपमेयस्योपमानत्वे पूर्ववदभिन्नधर्मत्वे</p>
<p>{अनवरतकनकवितरणजललवभृतकरतरङ्गितार्थिततेः ।<br>
भणितिरिव मतिर्मतिरिव चेष्टा चेष्टेव कीर्तिरतिविमला ॥४१२॥}<br>
(गोविन्दठक्कुरस्य काव्यप्रदीप)</p>
<p>{मतिरिव मूर्तिर्मधुरा मूर्तिरिव सभा प्रभावचिता ।<br>
तस्य सभेव जयश्रीः शक्या जेतुं नृपस्य न परेषाम् ॥४१३॥}<br>
(श्रिवत्सलाञ्छनाचार्यस्य काव्यपरीक्षा २२३)</p>
<p>इत्यादिका रशनोपमा च न लक्षिता एवंविधवैचित्र्यसहस्रसम्भवात्<br>
उक्तभेदानतिक्रमाच्च ॥९०॥</p>
<p>उपमानोपमेयत्वे एकस्यैवैकवाक्यगे ।<br>
अनन्वयः ॥।</p>
<p>उपमानान्तरसम्बन्धाभावो ऽनन्वयः । उदाहरणम् &mdash;-</p>
<p>{न केवलं भाति नितान्तकान्तिर्नितम्बनी सैव नितम्बिनीव ।<br>
यावद्विलासायुधलास्यवासास्ते तद्विलासा इव तद्विलासाः ॥४१४॥}<br>
(गोविन्दठक्कुरस्य काव्यप्रदीप)</p>
<p>॥। विपर्यास उपमेयोपमा तयोः ॥ ङ्क्प्र्-क्_९१ ॥</p>
<p>तयोः उपमानोपमेययोः । परिवृत्तिः अर्थात् वाक्यद्वये । इतरोपमानव्यवच्छेदपरा उपमेयेनोपमा इति उपमेयोपमा । उदाहरणम् &mdash;-</p>
<p>{कमलेव मतिर्मतिरिव कमला तनुरिव विभा विभेव तनुः ।<br>
धरणीव धृतिर्धृतिरिव धरणी सततं विभाति बत यस्य ॥४१५॥<br>
(श्रिवत्सलाञ्छनाचार्यस्य काव्यपरीक्षा २२५)</p>
<p>॥९१॥</p>
<p>सम्भावनमथोत्प्रेक्षा प्रकृतस्य समेन यत् ।</p>
<p>समेन उपमानेन । उदाहरणम् &mdash;-</p>
<p>{उन्मेषं यो मम न सहते जातिवैरी निशायाम्<br>
इन्दोरिन्दीवरदलदृशा तस्य सौन्दर्यदर्पः ।<br>
नीतिः शान्तिं प्रसभमनया वक्त्रकान्त्येति हर्षाल्<br>
लग्ना मन्ये ललिततनु ते पादयोः पद्मलक्ष्मीः ॥४१६॥}<br>
(गोविन्दठक्कुरस्य काव्यप्रदीप)</p>
<p>{लिम्पतीव तमो ऽङ्गानि वर्षतीवाञ्जनं नभः ।<br>
असत्पुरुषसेवेव दृष्टिर्विफलतां गता ॥४१७॥}<br>
(शूद्रकस्य मृच्छकटिका १।३२)</p>
<p>इत्यादौ व्यापनादि लेपनादिरूपतया सम्भावितम् ॥</p>
<p>ससन्देहस्तु भेदोक्तौ तदनुक्तौ च संशयः ॥ ङ्क्प्र्-क्_९२ ॥</p>
<p>भेदोक्तौ यथा</p>
<p>{अयं मार्तण्डः किं स खलु तुरगैः सप्तभिरितः<br>
कृशानुः किं सर्वाः प्रसरति दिशो नैष नियतम् ।<br>
कृतान्तः किं साक्षान्महिषवहनो ऽसाविति चिरं<br>
समालोक्याजौ त्वां विदधति विकल्पान् प्रतिभटाः ॥४१८॥}<br>
(रुय्यकस्य अलङ्कारसर्वस्व)</p>
<p>भेदोक्तावित्यनेन न केवलमयं निश्चयगर्भो यावन्निश्चयान्तो ऽपि सन्देहः स्वीक्र्टः ।<br>
यथा</p>
<p>{इन्दुः किं क्व कलङ्कः सरसिजमेतत् किमम्बु कुत्र गतम् ।<br>
ललितसविलासवचनैर्मुखमिति हरिणाक्षि निश्चितं परतः ॥४१९॥}<br>
(रुय्यकस्य अलङ्कारसर्वस्व)</p>
<p>किं तु निश्चयगर्भ इव नात्र निश्चयः प्रतीयमान इति उपेक्षितो<br>
भट्टोद्भटेन । तदनुक्तौ यथा</p>
<p>{अस्याः सर्गविधौ प्रजापतिरभूच्चन्द्रो नु कान्तिप्रदः<br>
शृङ्गारैकरसः स्वयं नु मदनो मासो नु पुष्पाकरः ।<br>
वेदाभ्यासजडः कथं नु विषयव्यावृत्तकौतूहलो<br>
निर्मातुं प्रभवेन्मनोहरमिदं रूपं पुराणो मुनिः ॥४२०॥}<br>
(कालिदासस्य विक्रमोर्वशीय १।८)<br>
॥९२॥</p>
<p>तद्रूपकमभेदो य उपमानोपमेययोः ।</p>
<p>अतिसाम्याद् अनपह्नुतभेदयोः अभेदः ।</p>
<p>समस्तवस्तुचिष्यं श्रौता आरोपिता यदा ॥ ङ्क्प्र्-क्_९३ ॥</p>
<p>आरोपविषया इव आरोप्यमाणाः यदा शब्दोपात्ताः तदा समस्तानि वस्तूनि विषयोस्येति समस्तवस्तुविषयम् । आरोपिता इति बहुवचनमविवक्षितम् । यथा</p>
<p>{ज्योत्स्नाभस्मच्छुरणधवला बिभ्रती तारकास्थी-<br>
न्यन्तर्धानव्यसनरसिका रात्रिकापालिकीयम् ।<br>
द्वीपाद् द्वीपं भ्रमति दधती चन्द्रमुद्राकपाले<br>
न्यस्तं सिद्धाञ्जनपरिमलं लाञ्छनस्यच्छलेन ॥४२१॥}<br>
(रुय्यकस्य अलङ्कारसर्वस्व)</p>
<p>अत्र पादत्रये, अन्तर्धानव्यसनरसिकत्वमारोपितधर्म एवेति रूपकपरिग्रहे साधकमस्तीतितत्सङ्कराशङ्का न कार्या ॥९३॥</p>
<p>श्रौता आर्थश्च ते यस्मिन्नेकदेशविवर्ति तत् ।</p>
<p>केविदारोप्यमाणाः शब्दो ऽपात्ताः केचिदर्थसामर्थ्यादवसेयाः इत्येकदेशविवर्तनात् एकदेशविवर्ति । यथा</p>
<p>{जस्स रणन्ते_उर_ए करे कुणन्तस्स मण्डलग्गल_अं ।<br>
रससम्मुही वि सहसा परमुही हो_इ रि_उसेणा ॥४२२॥}<br>
[यस्य रणान्तःपुरे करे कुर्वतो मण्डलाग्रलताम् ।<br>
रससम्मुख्यपि सहसा पराञ्मुखी भवति रिपुसेना ॥]<br>
(हालस्य गाथासप्तशती ९८०)</p>
<p>अत्र रणस्यान्तःपुरत्वमारोप्यमाणं शब्दो ऽपात्तम् मण्डलाग्रलतायाः नायिकात्वम् रिपुसेनायाश्च प्रतिनायिकात्वम् अर्थसामर्थ्यादवसीयते इति एकदेशे विशेषेण वर्तनादेकदेशविवर्ति ।</p>
<p>साङ्गमेतत् ॥।</p>
<p>उक्तद्विभेदं सावयवम् ॥</p>
<p>॥। निरङ्गं तु शुद्धं ॥।</p>
<p>यथा</p>
<p>{कुरङ्गीवाङ्गानि स्तिमितयति गीतध्वनिषु यत्<br>
सखीं कान्तोदन्तं श्रुतमपि पुनः प्रश्नयति यत् ।<br>
अनिद्रं यच्चान्तः स्वपिति तदहो वेद्म्यभिनवां<br>
प्रवृत्तो ऽस्याः सेक्तुं हृदि मनसिजः प्रेमलतिकाम् ॥४२३॥}<br>
(अभिनवगुप्तस्य ध्वन्यालोकलोचन ; अभिनवगुप्तस्य अभिनवभारती)</p>
<p>॥। माला तु पूर्ववत् ॥ ङ्क्प्र्-क्_९४ ॥</p>
<p>मालोपमायामिवैकस्मिन् बहव आरोपिताः । यथा</p>
<p>{सौन्दर्यस्य तरङ्गिणी तरुणिमोत्कर्षस्य हर्षोद्गमः<br>
कान्तेः कार्मणकर्म नर्मरहसामुल्लासनावासभूः ।<br>
विद्या वक्रगिरां विधेरनवधिप्रावीण्यसाक्षात्क्रिया<br>
वाणाः पञ्चशिलीमुखस्य ललनाचूडामणिः सा प्रिया ॥४२४॥}<br>
(गोविन्दठक्कुरस्य काव्यप्रदीप)</p>
<p>॥९४॥</p>
<p>नियतारोपणोपायः स्यादारोपः परस्य यः ।<br>
तत्परम्परितं श्लिष्टे वाचके भेदभाजि वा ॥ ङ्क्प्र्-क्_९५ ॥</p>
<p>यथा</p>
<p>{विद्वन्मानसहम्स वैरिकमलासङ्कोचदीप्तद्युते<br>
दुर्गामार्गणनीललोहित समित्स्वीकारवैश्वानर ।<br>
सत्यप्रीतिविधानदक्ष विजयप्राग्भावभीम प्रभो<br>
साम्राज्यं वरवीर वत्सरशतं वैरिञ्चमुच्चैः क्रियाः ॥४२५॥}<br>
(रुय्यकस्य अलङ्कारसर्वस्व)</p>
<p>अत्र मानसमेव मानसम् कमलायाः सङ्कोच एव कमलानामसङ्कोचः दुर्गाणाममार्गणमेव दुर्गायाः मार्गणम् समितां स्वीकार एव समिधां स्वीकारः सत्ये प्रतीतिरेव सत्यामप्रीतिः विजयः परपराभव एव विजयोर्जुनः एवमारोपणनिमित्तो हंसादेरारोपः ।<br>
यद्यपि शब्दार्थालङ्कारो ऽयमित्युक्तं वक्ष्यते च तथापि प्रसिद्ध्यनुरोधादत्रोक्तः । एकदेशविवर्ति हीदमन्यैरभिधीयते ॥</p>
<p>भेदभाजि यथा</p>
<p>{आलानं जयकुञ्जरस्य दृषदां सेतुर्विपद्वारिधेः<br>
पूर्वाद्रिः करवालचण्डमहसो लीलोपधानं श्रियः ।<br>
सङ्ग्रामामृतसागरप्रमथनक्रीडाविधौ मन्दरो<br>
राजन् राजति वीरवैरिवनितावैधव्यदस्ते भुजः ॥४२६॥}<br>
(महिमभट्टस्य व्यक्तिविवेक)</p>
<p>अत्र जयादेर्भिन्नशब्दवाच्यस्य कुञ्जरत्वाद्यारोपे भुजस्य आलानत्वाद्यारोपो युज्यते ।</p>
<p>{अलौकिकमहालोकप्रकाशितजगत्त्रयः ।<br>
स्तूयते देव सद्वंशमुक्तारत्नं न कैर्भवान् ॥४२७॥}<br>
(गोविन्दठक्कुरस्य काव्यप्रदीप)</p>
<p>{निरवधि च निराश्रयं च यस्य स्थितमनिवर्तितकौतुकप्रप्ञ्चम् ।<br>
प्रथम इह भवान् स कूर्ममूर्तिर्जयति चतुर्दशलोकवल्लिकन्दः ॥४२८॥}<br>
(वामनस्य काव्यालङ्कारसूत्रवृत्ति ३,४।३२)</p>
<p>इति च अमालारूपोअकमपि परम्परितं द्रष्टव्यम् ॥</p>
<p>{किसलयकरैर्लतानां करकमलैः कामिनां मनो जयति ।<br>
नलिनीनां कमलमुखैः मुखेन्दुभिर्योषितां मदनः ॥४२९॥}<br>
(रुद्रटस्य काव्यालङ्कार ८।५०)</p>
<p>इत्यादि रशनारूपकं न वैचित्र्यवदिति न लक्षितम् ॥९५॥</p>
<p>प्रकृतं यन्निषिध्यान्यत् साध्यते सा त्वपह्नुतिः ।</p>
<p>उपमेयम् असत्यं कृत्वोपमानं सत्यतया यत् स्थाप्यते सा तु अपह्नुतिः उदाहरणम् &mdash;-</p>
<p>{अवाप्तः प्रागल्भ्यं परिणतरुचः शैलतनये<br>
कलङ्को नैवायं विलसति शशाङ्कस्य वपुषि ।<br>
अमुष्येयं मन्ये विगलदमृतस्यन्दशिशिरे<br>
रतिश्रान्ता शेते रजनिरमणी गाढमुरसि ॥४३०॥}<br>
(गोविन्दठक्कुरस्य काव्यप्रदीप)</p>
<p>इत्थं वा</p>
<p>{बत सखि कियदेतत् पश्य वैरं स्मरस्य<br>
प्रियविरहकृशेस्मिन् रागिलोके तथा हि ।<br>
उपवनसहकारोद्भासिभृङ्गच्छलेन<br>
प्रतिविशिखमनेनोट्टङ्कितं कालकूटम् ॥४३१॥}<br>
(गोविन्दठक्कुरस्य काव्यप्रदीप)</p>
<p>अत्र हि न सभृङ्गाणि सहकाराणि अपि तु सकालकूटा शरा इति प्रतीतिः । एवं वा</p>
<p>{अमुष्मिंल्लावण्यामृतसरसि नूनं मृगदृशः<br>
स्मरः शर्वप्लुष्टः पृथुजघनभागे निपतितः ।<br>
यदङ्गाङ्गारणां प्रथमपिशुना नाभिकुहरे<br>
शिखा धूमस्येयं परिणम्मति रोमावलिवपुः ॥४३२॥}<br>
(वल्लभदेवस्य सुभाषितावलि, बोम्बय् सन्क्रित् अन्द् प्रक्रित् सेरिएस्। १५५८)</p>
<p>अत्र न रोमावलिः धूमशिखेयमिति प्रतिपत्तिः ॥<br>
एवमियं भङ्ग्यन्तरैरप्यूह्या ॥</p>
<p>श्लेषः स वाक्य एकस्मिन् यत्रानेकार्थता भवेत् ॥ ङ्क्प्र्-क्_९६ ॥</p>
<p>एकार्थप्रतिपादकानामेव शब्दानां यत्रानेको ऽर्थः स श्लेषः । उदाहरणम् &mdash;-</p>
<p>{उदयमयते दिङ्मालिन्यं निराकुरुतेतरां<br>
नयति निधनं निद्रामुद्रां प्रवर्तयति क्रियाः ।<br>
रचयतितरां स्वैराचारप्रवर्तनकर्तनं<br>
बत बत लसत्तेजःपुञ्जो विभाति विभाकरः ॥४३३॥}<br>
(श्रिवत्सलाञ्छनाचार्यस्य काव्यपरीक्षा २३७)</p>
<p>अत्राभिधाया अनियन्त्रणात् द्वावप्यर्कभूपौ वाच्यौ ॥९६॥</p>
<p>परोक्तिर्भेदकैः श्लिष्टैः समासोक्तिर् ॥।</p>
<p>प्रकृतार्थप्रतिपादकवाक्येन श्लिष्टविशेषणमाहात्म्यात् न तु विशेष्यस्य सामर्थ्यादपि यत् अप्रकृतस्यार्थस्याभिधानम् सा समासेन सङ्क्षेपेणार्थद्वयकथनात् समासोक्तिः । उदाहरणम् &mdash;-</p>
<p>{लहिऊण तुज्झ बाहुप्फंसं जीए स को वि उल्लासो ।<br>
जअलच्छी तुब विरहे ण हुज्जला दुब्बला णं सा ॥४३४॥}<br>
[लब्ध्वा तव बाहुस्पर्श यस्याः स को ऽप्युल्लासः ।<br>
जयलक्ष्मीस्तव विरहे न खलूज्ज्वला दुर्बला ननु सा ॥]<br>
(हालस्य गाथासप्तशती, निर्नय सगर् प्रेस्स्। ४२८)</p>
<p>अत्र जयलक्ष्मीशब्दस्य केवलं कान्तावाचकत्वं नास्ति ॥</p>
<p>॥। निदर्शना ।<br>
अभवन्वस्तुसम्बन्ध उपमापरिकल्पकः ॥ ङ्क्प्र्-क्_९७ ॥</p>
<p>निदर्शनं दृष्टान्तकरणम् । उदाहरणम् &mdash;-</p>
<p>{क्व सूर्यप्रभावो वंशः क्व चाल्पविषया मतिः ।<br>
तितीर्षुर्दुस्तरं मोहादुडुपेनास्मि सागरम् ॥४३५॥}<br>
(कालिदासस्य रघुवंश१-२)</p>
<p>अत्र उडुपेन सागरतरणमिव मन्मत्या सूर्यवंशवर्णनमित्युपमायां पर्यवस्यति ।</p>
<p>यथा वा</p>
<p>{उदयति विततोर्ध्वरश्मिरज्जावहिमरुचौ हिमधाम्नि याति चास्तम् ।<br>
वहति गिरिरयं विलम्बिघण्टाद्वयपरिवारितवारणेन्द्रलीलाम् ॥४३६॥}<br>
(माघस्य सिशुपालवध, निर्नय सगर् प्रेस्स्। ४।२०)</p>
<p>अत्र कथ्मन्यस्य लीलामन्यो वहतीति तत्सदृशीमित्युपमायां पर्यवसानम् ।</p>
<p>{दोर्भ्यां तितीर्षति तरङ्गवतीभुजङ्गम्<br>
आदातुमिच्छति करे हरिणाङ्कबिम्बम् ।<br>
मेरुंलिलङ्घयिषति ध्रुवमेष देव<br>
यस्ते गुणान् गदितुमुद्यममादधति ॥४३७॥}<br>
(श्रिवत्सलाञ्छनाचार्यस्य काव्यपरीक्षा २४१)</p>
<p>इत्यादौ मालारूपाप्येषा द्रष्टव्या ॥९७॥</p>
<p>स्वस्वहेत्वन्वयस्योक्तिः क्रिययैव च सापरा ।</p>
<p>क्रिययैव स्वस्वरूपस्वकारणयोः सम्बन्धो यदवगम्यते सा अपरा निदर्शना । यथा</p>
<p>{उन्नतं पदमवाप्य यो लघुहेलयैव पतेदिति ब्रुवन् ।<br>
शैलशेखरगतो दृषत्कणश्चारुमारुतधुतः पतत्यधः ॥४३८॥}<br>
(श्रिवत्सलाञ्छनाचार्यस्य काव्यपरीक्षा २४२)</p>
<p>अत्र पातक्रियया पतनस्य लाघवे सति उन्नतपदप्राप्तिरूपस्य च सम्बन्धः ख्याप्यते ॥</p>
<p>अप्रस्तुतप्रशंसा या सा सैव प्रस्तुताश्रया ॥ ङ्क्प्र्-क्_९८ ॥</p>
<p>अप्राकरणिकस्याभिधानेन प्राकरणिकस्याक्षेपो ऽप्रस्तुतप्रशंसा ॥९८॥</p>
<p>कार्ये निमित्ते सामान्ये विशेषे प्रस्तुते सति ।<br>
तदन्यस्य वचस्तुल्ये तुल्यस्येति च पञ्चधा ॥ ङ्क्प्र्-क्_९९ ॥</p>
<p>तदन्यस्य कारणादेः । क्रमेणोदाह्यणम् &mdash;-</p>
<p>{याता किं न मिलन्ति सुन्दरि पुनश्चिन्ता त्वया मत्कृते<br>
नो कार्या नितरां कृशासि कथयत्येवं सबाष्पे मयि ।<br>
लज्जामन्थरतारकेण निपतत्पीताश्रुणा चक्षुषा<br>
दृष्ट्वा मां हसितेन भाविमरणोत्साहस्तया सूचितः ॥४३९॥}<br>
(अमरुशतक १०)</p>
<p>अत्र प्रस्थानात्किमिति निवृत्तो ऽसीति कार्ये पृष्टे कारणमभिहितम् ।</p>
<p>{राजन्राजसुता न पाठयति मां देव्यो ऽपि तूष्णीं स्थिताः<br>
कुब्जे भोजय मां कुमारसचिवैर्नाद्यापि किं भुज्यते ।<br>
इत्थं नाथ शुकस्तवारिभवने मुक्तोध्वगैः पञ्जराच्<br>
चित्रस्थानवलोक्य शून्यवलभावेकैकमाभाषते ॥४४०॥}<br>
(रुय्यकस्य अलङ्कारसर्वस्व)</p>
<p>अत्र प्रस्थानोद्यतं भवन्तं ज्ञात्वा सहसैव त्वदरयः पलाय्य गताः इति कारणे प्रस्तुते कार्यमुक्तम् ।</p>
<p>{एतत्तस्य मुखात्कियत् कमलिनीपत्रे कणं वारिणो<br>
यन्मुक्तामणिरित्यमंस्त स जडःशृण्वन्यदस्मादपि ।<br>
अङ्गुल्यग्रलघुक्रियाप्रविलयिन्यादीयमाने शनैः<br>
कुत्रोड्डीय गतो ममेत्यनुदिनं निद्राति नान्तःशुचा ॥४४१॥}<br>
(भल्लटशतक ९४)</p>
<p>अत्रास्थाने जडानां ममत्वसम्भावना भवतीति सामान्ये प्रस्तुते विशेषः कथितः ।</p>
<p>{सुहृद्वधूबाष्पजलप्रमार्जनं करोति वैरप्रतियातनेन यः ।<br>
स एव पूज्यः स पुमान्स नीतिमान्सुजीवितं तस्य स भाजनं श्रियः ॥४४२॥}<br>
(उद्भटस्य काव्यालङ्कारसारसङ्ग्रह)</p>
<p>अत्र ऽकृष्णं निहत्य नरकासुरवधूनां यदि दुःखम् प्रशमयसि तत् त्वमेव श्लाघ्यःऽ; इति विशेषे प्रकृते सामान्यमभिहितम् । तुये प्रस्तुते तुल्याभिधाने त्रयः प्रकाराः । श्लेषः समासोक्तिः सादृश्यमात्रं वा तुल्यात् तुल्यस्य ह्याक्षेपे हेतुः । क्रमेणोदाहरणम् &ndash;</p>
<p>{पुंस्त्वादपि प्रविचलेत् यदि यद्यधो ऽपि<br>
यायाद् यदि प्रणयने न महानपि स्यात् ।<br>
अभ्युद्धरेत्तदपि विश्वमितीदृशीयं<br>
केनापि दिक् ओरकटिता पुरुषोत्तमेन ॥४४३॥}<br>
(भल्लटशतक ७९)</p>
<p>{येञास्यभ्युदितेन चन्द्र गमितः क्लान्तिं रवौ तत्र ते<br>
युज्येत प्रतिकर्तुमेव न पुनस्तस्यैव पादग्रहः ।<br>
क्षीणेनैतदनुष्ठितं यदि ततः किं लज्जसे नो मनाग्<br>
अस्त्वेवं जडधामता तु भवतो यद् व्योम्नि विस्फूर्जसे ॥४४४॥}<br>
(गोविन्दठक्कुरस्य काव्यप्रदीप)</p>
<p>{आदाय वारि परितः सरितां मुखेभ्यः<br>
किं तावदर्जितमनेन दुरर्णवेन ।<br>
क्षारीकृतं च वडवादहने हुतं च<br>
पातालकुक्षिकुहरे विनिवेशितं च ॥४४५॥}<br>
(गोविन्दठक्कुरस्य काव्यप्रदीप)</p>
<p>इयं च काचित् वाच्ये प्रतीयमानार्थानध्यारोपेणैव भवति । यथा</p>
<p>{अब्धेरम्भः स्थगितभुवनाभोगपातालकुक्षेः<br>
पोतोपाया इह हि बहवो लङ्घने ऽपि क्षमन्ते ।<br>
आहो रिक्तः कथमपि भवेदेष दैवात् तदानीं<br>
को नाम स्यादवटकुहरालोकने ऽप्यस्य कल्पः ॥४४६॥}<br>
(गोविन्दठक्कुरस्य काव्यप्रदीप)</p>
<p>क्वचिदध्यारोपेणैव । यथा</p>
<p>{कस्त्वं भोः कथयामि दैवहतकं मां विद्धि शाखोटकं<br>
वैराग्यादिव वक्षि साधु विदितं कस्मादिदं कथ्यते ।<br>
वामेनात्र वटस्तमध्वगजनः सर्वात्मना सेवते<br>
न च्छायापि परोपकारकरणे मार्गस्थितस्यापि मे॥४४७॥}<br>
(अभिनवगुप्तस्य ध्वन्यालोकलोचन ३।५१)</p>
<p>क्वचिदंशेष्वध्यारोपेण । यथा</p>
<p>{सो ऽपूर्वो रसनाविपर्ययविधिः तत् कर्णयोश्चापलं<br>
दृष्टिः सा मदविस्मृतस्वपरदिक् किं भूयसोक्तेन वा ।<br>
सर्वं विस्मृतवानसि भ्रमर हे यद्वारणो ऽद्याप्यसौ<br>
अन्तःशून्यकरो निषेव्यत इति भ्रातः क एष ग्रहः ॥४४८॥}<br>
(भल्लटशतक १८)</p>
<p>अत्र रसनावपर्यासः शून्यकर्त्वं च भ्रमरस्यासेवने न हेतुः कर्णचापलं तु हेतुः मदः प्रत्युत सेवते निमित्तम् ॥९९॥</p>
<p>निगीर्याध्यवसानं तु प्रकृतस्य परेण यत् ।<br>
प्रस्तुतस्य यदन्यत्वं यद्यर्थोक्तौ च कल्पनम् ॥ ङ्क्प्र्-क्_१०० ॥</p>
<p>कार्यकारणयोर्यश्च पौर्वापर्यविपर्ययः ।<br>
विज्ञेयातिशयोक्तिः सा ॥।</p>
<p>उपमानेनान्तर्निगीर्णस्योपमेयस्य यदध्यवसानं सैका । यथा</p>
<p>{कमलमनम्भसि कमले च कुबलये तानि कनकलतिकायाम् ।<br>
सा च सुकुमारसुभगेत्युत्पातपरम्परा केयम् ॥४४९॥}<br>
(रुय्यकस्य अलङ्कारसर्वस्व)</p>
<p>अत्र मुखादि कमलादिरूपतयाध्यवसितम् । यच्च तदेवान्यत्वेनाध्यवसीयते सा अपरा । यथा</p>
<p>{अण्णं लडहत्तण_अं अण्णा वि_अ का वि वत्तणच्छा_आ ।<br>
सामा सामण्णप_आव_इणो रेहच्चि_अ ण हो_इ ॥४५०॥}<br>
[अन्यत्सौकुमार्यम् अन्यैव च कापि वर्तनच्छाया ।<br>
श्यामा सामान्यप्रजापतेः रेक्षैव च न भवति ॥]<br>
(हालस्य गाथासप्तशती ९६९)</p>
<p>(अर्थात् असम्भविनो ऽर्थस्य) सा तृतीया । यथा</p>
<p>{राकायामकलङ्कं चेदमृतांशोर्भवेद्वपुः ।<br>
तस्या मुखं तदा साम्यपराभवमवाप्नुयात् ॥४५१॥}<br>
(गोविन्दठक्कुरस्य काव्यप्रदीप)</p>
<p>कारणस्य शीघ्रकारितां वक्तुं कार्यस्य पूर्वमुक्तौ चतुर्थी । यथा</p>
<p>{हृदयमधिष्ठितमादौ मालत्याः कुसुमचापबाणेन ।<br>
चरमं रमणीवल्लभ लोचनविषयं त्वया भजता ॥४५२॥}<br>
(दामोदरगुप्तस्य कुट्टनीमत ९६)</p>
<p>॥। प्रतिवस्तूपमा तु सा ॥ ङ्क्प्र्-क्_१०१ ॥</p>
<p>सामान्यस्य द्विरेकस्य यत्र वाक्यद्वये स्थितिः ।</p>
<p>साधारणो धर्मः उपमेयवाक्ये उपमानवाक्ये च कथितपदस्य दुष्टतयाभिहितत्वात् शब्दभेदेन यत् उपादीयते सा वस्तूनो वाक्यार्थस्योपमानत्वात् प्रतिवस्तूपमा । यथा</p>
<p>{देवीभावं गमिता परिवारपदं कथं भजत्वेषा ।<br>
न खलु परिभोगयोग्यं दैवतरूपाङ्कितं रत्नम् ॥४५३॥}<br>
(वामनस्य काव्यालङ्कारसूत्रवृत्ति ४,२।४)</p>
<p>{यदि दहत्यनलो ऽत्र किमद्भुतं यदि च गौरवमद्रिषु किं ततः ।<br>
लवणमम्बु सदैव महोदधेः प्रकृतिरेव सतामविषादिता ॥४५४[=२७२]॥}<br>
(आनन्दवर्धनस्य देविशतक)</p>
<p>इत्यादिका मालाप्रतिवस्तूपमा द्रष्टव्या । एवमन्यत्राप्यनुसर्तव्यम् ॥</p>
<p>दृष्टान्तः पुनरेतेषां सर्वेषां प्रतिबिम्बनम् ॥ ङ्क्प्र्-क्_१०२ ॥</p>
<p>एतेषां साधारणधर्मादीनां दृष्टो ऽन्तो निश्चयो यत्र स दृष्टान्तः ।</p>
<p>{त्वयि दृष्ट एव तस्या निर्वाति मनो मनोभवज्वलितम् ।<br>
आलोके हि हिमांशोर्विकसति कुसुमं कुमुद्वत्याः ॥४५५॥}<br>
(श्रिवत्सलाञ्छनाचार्यस्य काव्यपरीक्षा २५१)</p>
<p>एष साधर्म्येण । वैधर्म्येण तु</p>
<p>{तवाहवे साहसकर्मशर्मणः करं कृपाणान्तिकमानिनीषतः ।<br>
भटः परेषां विशरारुतामगुः दधत्यवाते स्थिरतां हि पांसवः ॥४५६॥}<br>
(गोविन्दठक्कुरस्य काव्यप्रदीप)<br>
॥१००-१०२॥</p>
<p>सकृद्वृत्तिस्तु धर्मस्य प्रकृताप्रकृतात्मनाम् ।<br>
सैव क्रियासु बह्वीषु कारकस्येति दीपकम् ॥ ङ्क्प्र्-क्_१०३ ॥</p>
<p>प्राकरणिकाप्राकरणिकानाम् अर्थात् उपमानोपमेयानां धर्मः क्रियादिः एकवारमेव यत् उपादीयते तत् एकस्थस्यैव समस्तवाक्यदीपनाद् दीपकम् । यथा</p>
<p>{किवणाणं धणं णागाणं फणमणी केशरा_इं सीहाणं ।<br>
कुलबालि_आणं त्थण_आ कुत्तो छिप्पन्ति अमु_आणं ॥४५७॥}<br>
[कृपणानां धनं नागानां फणमणिः केसरा सिंहानाम् ।<br>
कुलबालिकानां स्तनाः कुतः स्पृश्यन्ते ऽमृतानाम् ॥]<br>
(हालस्य गाथासप्तशती, निर्नय सगर् प्रेस्स्। ९७६)</p>
<p>कारकस्य च बह्वीषु क्रियासु सकृद्वृत्तिदीर्पकम् । यथा</p>
<p>{स्विद्य[त्]इ कूणति वेल्लति विचलति निमिषति विलोकयति तिर्यक् ।<br>
अन्तर्नन्दति चुम्बतुमिच्छति नवपरिणया वधूः शयने ॥४५८॥}<br>
(सुभाषितरत्नभाण्डागार ३१७।३)</p>
<p>॥१०३॥</p>
<p>मालादीपकमाद्यं चेत्यथोत्तरगुणावहम् ।</p>
<p>पूर्वेण पूर्वेण वस्तुना उत्तरमुत्तरं चेदुपक्रियते तत् मालादीपकम् । यथा</p>
<p>{सङ्ग्रामाङ्गणमागतेन भवता चापे समारोपिते<br>
देवाक्रणय येन येन सहसा यद्यत्समासादितम् ।<br>
कोदण्डेन शराः शरैररिशिरस्तेनापि भूमण्डलं<br>
तेन त्वं भवता च कीर्तिरतुला कीर्त्या च लोकत्रयम् ॥४५९॥}<br>
(रुय्यकस्य अलङ्कारसर्वस्व)</p>
<p>नियतानां सकृद्धर्मः सा पुनस्तुल्ययोगिता ॥ ङ्क्प्र्-क्_१०४ ॥</p>
<p>नियतानां प्राकरणिकानामेव अप्राकरणिकानामेव वा । क्रमेणोदाहरणम् &mdash;-</p>
<p>{पाण्डु क्षामं वदनं हृदयं सरसं तवालसं च वपुः ।<br>
आवेदयति नितान्तं क्षेत्रियरोगं सखि हृदन्तः ॥४६०॥}<br>
(अभिनवगुप्तस्य ध्वन्यालोकलोचन)</p>
<p>{कुमुदकमलनीलनीरजालिर्ललितविलासजुषोर्दृशोः पुरः का ।<br>
अमृतममृतरश्मिरम्बुजन्म प्रतिहतमेकपदे तवाननस्य ॥४६१॥}<br>
(गोविन्दठक्कुरस्य काव्यप्रदीप)</p>
<p>॥१०४॥</p>
<p>उपमानाद्यदन्यस्य व्यतिरेकः स एव सः ।</p>
<p>अन्यस्योपमेयस्य व्यतिरेक आधिक्यम् ।</p>
<p>{क्षीणः क्षीणो ऽपि शशी भूयो भूयो विवर्धते सत्यम् ।<br>
विरम प्रसीद सुन्दरि यौवनमनिवर्ति यातं तु ॥४६२॥}<br>
(अमरुशतक)</p>
<p>तद्युक्तम् । अत्र यौवनगतास्तैर्याधिक्यं हि विवक्षितम् ॥</p>
<p>हेत्वोरुक्तावनुक्तीनां त्रये साम्ये निवेदिते ॥ ङ्क्प्र्-क्_१०५ ॥</p>
<p>शब्दार्थाभ्यामथाक्षिप्ते श्लिष्टे तद्वत्त्रिरष्ट तत् ।</p>
<p>व्यतिरेकस्य हेतुः उपमेयगतमुत्कर्षनिमित्तम् । उपमानगतमपकर्षकारणम् । तयोर्द्वयोरुक्तिः, एकतरस्य द्वयोर्वा अनुक्तिरित्यनुक्तित्रयम् । एतद्भेदचतुष्टयमुपमानोपमेयभावे शब्देन प्रतिपादिते आर्थेन च क्रमेणोक्ताश्चत्वार एव भेदाः । आक्षिप्ते चौपम्ये तावन्त एव । एवं द्वादश ॥ एते श्लेषे ऽपि भवन्तीति चतुर्विशतिर्भेदाः । क्रमेणोदाहरणम् &mdash;-</p>
<p>{असिमात्रसहायस्य प्रभूतारिपराभवे ।<br>
अन्यतुच्छजनस्येव न स्मयो ऽस्य महाधृतेः ॥४६३॥}<br>
(गोविन्दठक्कुरस्य काव्यप्रदीप)</p>
<p>अत्रैव तुच्छेति महाधृतेरित्यनयोः पर्यायेण युगपद्वानपादानेन्यत् भेदत्रयम् । एवमन्येष्वपि द्रष्टव्यम् । अत्र इवशब्दस्य सद्भावाच्छाब्दमौपम्यम् ।</p>
<p>{असिमात्रसहायो ऽपि प्रभूतारिपराभवे ।<br>
नैवान्यतुच्छजनवत्सगर्वो ऽयं महाधृतिः ॥४६४॥}<br>
(गोविन्दठक्कुरस्य काव्यप्रदीप)</p>
<p>अत्र् त्रुल्यार्थे वतिरित्यार्थमौपम्यम् ।</p>
<p>{इयं सुनयना दासीकृततामरसश्रिया ।<br>
आननेनाकलङ्केन जयतीन्दुं कलङ्किनम् ॥४६५॥}<br>
(उद्भटस्य काव्यालङ्कारसारसङ्ग्रह)</p>
<p>अत्रेवादितुल्यादिपदविरहेण आक्षिप्तैवोपमा ।</p>
<p>{जितेन्द्रियतया सम्यग्विद्यावृद्धनिषेविणः ।<br>
अतिगाढगुणस्यास्य नाब्जवद्भङ्गुरा गुणाः ॥४६६॥}<br>
(गोविन्दठक्कुरस्य काव्यप्रदीप)</p>
<p>अत्रेवार्थे वतिः । गुणशब्दः श्लिष्टः । शाब्दमौपम्यम् ॥</p>
<p>{अखण्डमण्डलः श्रीमान् पश्यैष पृथिवीपतिः ।<br>
न निशाकरवज्जातु कलावैकल्यमागतः ॥४६७॥}<br>
(गोविन्दठक्कुरस्य काव्यप्रदीप)</p>
<p>अत्र तुल्यार्थे वतिः । कलाशब्दः श्लिष्टः ।</p>
<p>मालाप्रतिवस्तूपमावत् मालाव्यतिरेको ऽपि सम्भवति । तस्यापि भेदा एवमूह्याः । दिङ्मात्रमुदाह्रियते । यथा</p>
<p>{हरवन्न विषमदृष्टिर्हरिवन्न विभो विधूतविततवृषः ।<br>
रतिवन्न चातिदुःसहकरतापितभूः कदाचिदसि ॥४६८॥}<br>
(श्रिवत्सलाञ्छनाचार्यस्य काव्यपरीक्षा २५६)</p>
<p>अत्र तुल्यार्थे वतिः । विषमादयश्च शब्दाः श्लिष्टाः ।</p>
<p>{नित्योदितप्रतापेन त्रियामामीलितओरभः ।<br>
भास्वतानेन भूपेन भास्वानेष विनिर्जितः ॥४६९॥}<br>
(गोविन्दठक्कुरस्य काव्यप्रदीप)</p>
<p>अत्र ह्याक्षिप्तैवोपमा भास्वतेतिश्लिष्टः । यथा वा</p>
<p>{स्वच्छात्मतागुणसमुल्लसितेन्दुबिम्बं<br>
बिम्बप्रभाधरमकृत्रिमहृद्यगन्धम् ।<br>
यूनामतीव पिबतां रजनीषु यत्र<br>
तृष्णां जहार मधु नाननमङ्गनानाम् ॥४७०॥}<br>
(गोविन्दठक्कुरस्य काव्यप्रदीप)</p>
<p>अत्रेवादीनां तुल्यादीनां च पदानामभावे ऽपि श्लिष्टविशेषणैराक्षिप्तैवोपमा प्रतीयते । एवञ्जातीयकाः श्लिष्टोक्तियोग्यस्य पदस्य पृथग्पादाने ऽन्येपि भेदाः सम्भवन्ति । ते ऽपि अनयैव दिशा द्रष्टव्याः ॥</p>
<p>निषेधो वक्तुमिष्टस्य यो विशेषाभिधित्सया ॥ ङ्क्प्र्-क्_१०६ ॥</p>
<p>वक्ष्यमाणोक्तविषयः स आक्षेपो द्विधा मतः ।</p>
<p>विवक्षितस्य प्राकरणिकत्वादनुपसर्जनीकार्यस्य अशक्यवक्तव्यत्वम् अतिप्रसिद्धत्वं वा विशेषं वक्तुं निषेधो निषेध इव यः स वक्ष्यमाणविषय उक्तविषयश्चेति द्विधा आक्षेपः ।<br>
क्रमेणोदाहरणम् &mdash;-</p>
<p>{ए एहि किंअपि कीएवि अ_एण णिक्किव भणामि अलमह वा ।<br>
अविआरि_अकज्जारम्भ_आरिणी मरौ ण भणिस्सं ॥४७१॥}<br>
[ए एहि किमपि कस्या अपि कृते निष्कृप भणामि अलमथ वा ।<br>
अविचारितकार्यारम्भकारिणी म्रियतां न भनिष्यामि ॥]<br>
(हालस्य गाथासप्तशती ७।२)</p>
<p>{ज्योत्स्ना मौक्तिकदाम चन्दनरसः शीतांशुकान्तद्रवः<br>
कर्पूरं कदली मृणालवलयान्यम्भोजिनीपल्लवाः ।<br>
अन्तर्मानसमास्त्वया प्रभवता तस्याः स्फुलिङ्गोत्कर-<br>
व्यापाराय भवन्ति हन्त किमनेनोक्तेन न ब्रूमहे ॥४७२॥}<br>
(गोविन्दठक्कुरस्य काव्यप्रदीप)</p>
<p>क्रियायाः प्रतिषेधे ऽपि फलव्यक्तिर्विभावना ॥ ङ्क्प्र्-क्_१०७ ॥</p>
<p>हेतुरूपक्रियायाः निषेधे ऽपि तत्फलप्रकाशनं विभावना । यथा</p>
<p>{कुसुमितलताभिरहताप्यधत्त रुजमलिकुलैरदष्टापि ।<br>
परिवर्तते स्म नलिनीलहरीभिरलोलिताप्यघूर्णत सा ॥४७३॥}<br>
(श्रिवत्सलाञ्छनाचार्यस्य काव्यपरीक्षा)</p>
<p>॥१०५-१०७॥</p>
<p>विशेषोक्तिरखण्डेषु कारणेषु फलावचः ।</p>
<p>मिलितेष्वपि कारणेषु कार्यस्याकथनं विशेषोक्तिः । अनुक्तनिमित्ता उक्तनिमित्ता अचिन्त्यनिमित्ता च । क्रमेणोदाहरणम् &mdash;-</p>
<p>{निद्रानिवृत्तावुदिते द्युरत्ने सखीजने द्वारपदं पराप्ते ।<br>
श्लथीकृताश्लेषरसे भुजङ्गे चचाल नालिङ्गनतोङ्गना सा ॥४७४॥}<br>
(गोविन्दठक्कुरस्य काव्यप्रदीप)</p>
<p>{कर्पूर इव दग्धो ऽपि शक्तिमान् यो जने जने ।<br>
नमो ऽस्त्ववार्यवीर्याय तस्मै मकरकेतवे ॥४७५॥}<br>
(राजशेखरस्य बालरामायण ३।११)</p>
<p>{स एकस्त्रीणि जयति जगन्ति कुसुमायुधः ।<br>
हरतापि तनुं यस्य शम्भुना न बलं हृतम् ॥४७६॥}<br>
(भामहस्य काव्यालङ्कार ३।२४)</p>
<p>यथासङ्ख्यं क्रमेणैव क्रमिकाणां समन्वयः ॥ ङ्क्प्र्-क्_१०८ ॥</p>
<p>यथा</p>
<p>{एकस्त्रिधा वससि चेतसि चित्रमत्र<br>
देव द्विषां च विदुषां च मृगीदृशां च ।<br>
तापं च सम्मदरसं च रतिं च पुष्णन्<br>
शौर्योष्मणा च विनयेन च लीलया च ॥४७७॥}<br>
(सुभाषितरत्नाकर १४३८)</p>
<p>॥१०८॥</p>
<p>सामान्यं वा विशेषो वा तदन्येन समर्थ्यते ।<br>
यत्तु सो ऽर्थान्तरन्यासः साधर्म्येणेतरेण वा ॥ ङ्क्प्र्-क्_१०९ ॥</p>
<p>साधर्म्येण वैधर्म्येण वा सामान्यं विशेषेण यत् समर्थ्यते विशेषो वा सामान्येन सो ऽर्थान्तरन्यासः । क्रमेणोदाहरणम् &mdash;-</p>
<p>{निजदोषावृतमनसामतिसुन्दरमेव भाति विपरीतम् ।<br>
पश्यति पित्तोपहतः शशिशुभ्रं शङ्खमपि पीतम् ॥४७८॥}<br>
(श्रिवत्सलाञ्छनाचार्यस्य काव्यपरीक्षा २६५)</p>
<p>{सुसितवसनालङ्कारायां कदाचन कौमुदी-<br>
महसि सुदृशि स्वैरं यान्त्यां गतो ऽस्तमभूद्विधुः ।<br>
तदनु भवतः कीर्तिः केनाप्यगीयत येन सा<br>
प्रियगृहमगान्मुक्ताशङ्का क्व नासि शुभप्रदः ॥४७९[=२६६]॥}<br>
(श्रिवत्सलाञ्छनाचार्यस्य काव्यपरीक्षा १२१)</p>
<p>{गुणानामेव दौरात्म्याद् धुरि धुर्यो नियुज्यते ।<br>
असञ्जातकिणस्कन्धः सुखं स्वपिति गौर्गलिः ॥४८०॥}<br>
(भोजस्य सरस्वतीकाण्ठाभरण ४।१२५)</p>
<p>{अहो हि मे बह्वपराद्धमायुषा यदप्रियं वाच्यमिदं मयेदृशम् ।<br>
त एव धन्याः सुहृदः पराभवं जगत्यदृष्ट्वैव हि ये क्षयं गताः ॥४८१॥}<br>
(रुय्यकस्य अलङ्कारसर्वस्व)</p>
<p>॥१०९॥</p>
<p>विरोधः सोविरोधे ऽपि विरुद्धत्वेन यद्वचः ।</p>
<p>वस्तुवृत्तेनाविरोधे ऽपि विरुद्धयोरिव यदभिधानं स विरोधः ।</p>
<p>जातिश्चतुर्भिजात्याद्यैर्विरुद्धा स्याद्गुणैस्त्रिभिः ॥ ङ्क्प्र्-क्_११० ॥</p>
<p>क्रिया द्वाभ्यामपि द्रव्यं द्रव्येणैवेति ते दश ।</p>
<p>क्रमेणोदाहरणम् &mdash;-</p>
<p>{अभिनवनलिनीकिसलयमृणालवलयादि दवदहनराशिः ।<br>
सुभग कुरङ्गदृशोस्या विधिवशतस्त्वद्वियोगपविपाते ॥४८२॥}<br>
(गोविन्दठक्कुरस्य काव्यप्रदीप २६७)</p>
<p>{गिरयो ऽप्यनुन्नतियुजो मरुदप्यचलोब्धयो ऽप्यगम्भीराः ।<br>
विश्वम्भराप्यतिलघुर्नरनाथ तवान्तिके नियतम् ॥४८३॥}<br>
(गोविन्दठक्कुरस्य काव्यप्रदीप)</p>
<p>{येषां कण्ठपरिग्रहप्रणयितां सम्प्राप्य धाराधरस्<br>
तीक्ष्णः सो ऽप्यनुरज्यते च कमपि स्नेहं पराप्नोति च ।<br>
तेषां सङ्गरसङ्गसक्तमनसां राज्ञां त्वया भूपते<br>
पांसूनां पटलैः प्रसाधनविधिर्निर्वर्त्यते कौतुकम् ॥४८४॥}<br>
(गोविन्दठक्कुरस्य काव्यप्रदीप)</p>
<p>{सृजति च जगदिदमवति च संहरति च हेलयैव यो नियतम् ।<br>
अवसरवशतः शफरो जनार्दनः सो ऽपि चित्रमिदम् ॥४८५॥}<br>
(गोविन्दठक्कुरस्य काव्यप्रदीप)</p>
<p>{सततं मुसलासक्ता बहुतरगृहकर्मघटनया नृपते ।<br>
द्विजपत्नीनां कठिनाः सति भवति कराः सरोजसुकुमाराः ॥४८६॥}<br>
(गोविन्दठक्कुरस्य काव्यप्रदीप)</p>
<p>{पेशलमपि खलवचनं दहतितरां मानसं सत्तत्त्वविदाम् ।<br>
परुषमपि सुजनवाक्यं मलयजरसवत् प्रमोदयति ॥४८७॥}<br>
(गोविन्दठक्कुरस्य काव्यप्रदीप)</p>
<p>{कौञ्चाद्रिरुद्दामदृषद्दृढोसौ यन्मार्गणानर्गलशातपाते ।<br>
अभून्नवाम्भोजदलाभिजातः स भार्गवः सत्यमपूर्वसर्गः ॥४८८॥}<br>
(गोविन्दठक्कुरस्य काव्यप्रदीप)</p>
<p>{परिच्छेदातीतः सकलवचनानामविषयः<br>
पुनर्जन्मन्यस्मिन्ननुभवपथं यो न गतवान् ।<br>
विवेकप्रध्वंसादुपचितमहामोहगहनो<br>
विकारः को ऽप्यन्तर्जडयति च तापं च कुरुते ॥४८९॥}<br>
(भवभूतिस्य मालतीमाधव १।३०)</p>
<p>{अयं वारामेको निलय इत रत्नाकर इति<br>
श्रितोस्माभिस्तृष्णातरलितमनोभिर्जलनिधिः ।<br>
क एवं जानीते निजकरपुटीकोटरगतं<br>
क्षणादेनं ताम्यत्तिमिमकरमापास्यति मुनिः ॥४९०॥}<br>
(भल्लटशतक १०८)</p>
<p>{समदमतङ्गजमदजलनिस्यन्दतरङ्गिणीपरिष्वङ्गात् ।<br>
क्षितितिलक त्वयि तटजुषि शङ्करचूडापगापि कालिन्दी ॥४९१॥}<br>
(गोविन्दठक्कुरस्य काव्यप्रदीप)</p>
<p>स्वभावोक्तिस्तु डिम्भादेः स्वक्रियारूपवर्णनम् ॥ ङ्क्प्र्-क्_१११ ॥</p>
<p>स्वयोस्तदेकाश्रयोः । रूपं वर्णः संस्थानं च । उदाहरणम् &mdash;-</p>
<p>{पश्चादङ्घ्री प्रसार्य त्रिकनतिविततं द्राघयित्वाङ्गमुच्चैर्<br>
आसज्याभुग्नकण्ठो मुखमुरसि सटां धूलिधूभ्रां विधूय ।<br>
घासग्रासाभिलाषादनवरतचलत्प्रोथतुण्डस्तुरङ्गो<br>
मन्दं शब्दायमानो विलिखति शयनादुत्थितः क्ष्मां खुरेण ॥४९२॥}<br>
(बाणस्य हर्षचरित ३।५)</p>
<p>॥११०-१११॥</p>
<p>व्याजस्तुतिर्मुखे निन्दा स्तुतिर्वा रूढिरन्यथा ।</p>
<p>व्याजरूपा व्याजेन वा स्तुतिः । क्रमेणोदाहरणम् &mdash;-</p>
<p>{हित्वा त्वामुपरोधबन्ध्यमनसां मन्ये न मौलिः परो<br>
लज्जावर्जनमन्तरेण न रमामन्यत्र सन्दृश्यते ।<br>
यस्त्यागं तनुतेतरां मुखशतैरेत्याश्रितायाः श्रियः<br>
प्राप्य त्यागकृतावमाननमपि त्वय्येव यस्याः स्थितिः ॥४९३॥}<br>
(गोविन्दठक्कुरस्य काव्यप्रदीप)</p>
<p>{हे हेलाजितबोधिसत्त्व वचसां किं विस्तरैस्तोयधे<br>
नास्ति त्वत्सदृशः परः परहिताधाने गृहीतव्रतः ।<br>
तृष्यत्पान्थजनोपकारघटनावैमुख्यलब्धायशो-<br>
भारप्रोद्वहने करोषि कृपया साहायकं यन्मरोः ॥४९४॥}<br>
(कुन्तकस्य वक्रोक्तिजीवित १।९०; पुञ्जराज, वाक्यपदीयटीका २।२४९)</p>
<p>सा सहोक्तिः सहार्थस्य बलादेकं द्विवाचकम् ॥ ङ्क्प्र्-क्_११२ ॥</p>
<p>एकार्थाभिधायकमपि सहार्थबलात् यत् उभयस्याप्यवगमकं सा सहोक्तिः । यथा</p>
<p>{सह दिअहणिसांहि दीहरा सासदण्डा<br>
सह मणिवलयेंहि बाहधारा गलन्ति ।<br>
तुह सुहअ विओए तीअ उब्बिग्गिरीए<br>
सह अ तणुलदाए दुब्बला जीविदासा ॥४९५॥}<br>
[सह दिवसनिशाभिर्दीर्घाः श्वासदण्डाः<br>
सह मणिबलयैर्वाष्पधारा गलन्ति ।<br>
तव सुभग वियोगे तस्या उद्विग्नायाः<br>
सह च तनुलतया दुर्बला जीविताशा ॥]<br>
(राजशेखरस्य कर्पूरमञ्जरी २।९)</p>
<p>श्वासदण्डादिगतं दीर्घत्वादि शाब्दम् दिवसनिशादिगतं तु सहार्थसामर्थ्यात्प्रतिपद्यते ॥११२॥</p>
<p>विनोक्तिः सा विनान्येन यत्रान्यः सन्न नेतरः ।</p>
<p>क्वचिदशोभनः क्वचिच्छोभनः । क्रमेणोदाहरणम् &mdash;-</p>
<p>{अरुचिर्निशया विना शशी शशिना सापि विना महत्तमः ।<br>
उभयेन विना मनोभवस्फुरितं नैव चकास्ति कामिनोः ॥४९६॥}<br>
(गोविन्दठक्कुरस्य काव्यप्रदीप)<br>
{मृगलोचनया विना विचित्रच्व्यवहारप्रतिभाप्रभाप्रगल्भः ।<br>
अमृतद्युतिसुन्दराशयो ऽयं सुहृदा तेन विना नरेन्द्रसूनुः ॥४९७॥}<br>
(रुय्यकस्य अलङ्कारसर्वस्व ५०)</p>
<p>परिवृत्तिर्विनिमयो यो ऽर्थानां स्यात्समासमैः ॥ ङ्क्प्र्-क्_११३ ॥</p>
<p>परिवृत्तिरलङ्कारः । उदाहरणम् &mdash;-</p>
<p>{लतानामेतासामुदितकुसुमानां मरुदयं<br>
मतं लास्यं दत्त्वा श्रयति भृशमामोदमसमम् ।<br>
लतास्त्वध्वन्यानामहह दृशमादय सहसा<br>
ददत्याधिव्याधिभ्रमिरुदितमोहव्यतिकरम् ॥४९८॥}<br>
(गोविन्दठक्कुरस्य काव्यप्रदीप)</p>
<p>अत्र प्रथमेर्घे समेन समस्य द्वितीये उत्तमेने न्यूनस्य ।</p>
<p>{नानाविधप्रहरणैर्नृप सम्प्रहारे<br>
स्वीकृत्य दारुणनिनादवतः प्रहारान् ।<br>
दृप्तारिवीरविसरेण वसुन्धरेयं<br>
निर्विप्रलम्भपरिरम्भविधिर्वितीर्णा ॥४९९॥}<br>
(गोविन्दठक्कुरस्य काव्यप्रदीप)</p>
<p>अत्र न्यूनेनोत्तमस्य ॥११३॥</p>
<p>प्रत्यक्षा इव यद्भावाः क्रियन्ते भूतभाविनः ।<br>
तद्भाविकं ॥।</p>
<p>भूताश्च भाविनश्चेति द्वन्द्वः । भावः कवेरभिप्रायो ऽत्रास्तीति भाविकम् । उदाहरणम् &mdash;-</p>
<p>{आसीदञ्जनमत्रेति पश्यामि तव लोचने ।<br>
भाविभूषणसम्भारां साक्षात्कुर्वे तवाकृतिम् ॥५००॥}<br>
(भल्लटशतक ६९)</p>
<p>आद्ये भूतस्य द्वितीये भाविनो दर्शनम् ॥</p>
<p>॥। काव्यलिङ्गं हेतोर्वाक्यपदार्थता ॥ ङ्क्प्र्-क्_११४ ॥</p>
<p>वाक्यार्थता यथा</p>
<p>{वपुःप्रादुर्भावादनुमितमिदं जन्मनि पुरा<br>
पुरारे न प्रायः क्वचिदपि भवन्तं प्रणतवान् ।<br>
नमन् मुक्तः सम्प्रत्यहमतनुरग्रे ऽप्यनतिभाङ्<br>
महेश क्षन्तव्यं तदिदमपराधद्वयमपि ॥५०१॥}<br>
(सुभाषितरत्नाकर ३६)</p>
<p>अनेकपदार्थता यथा</p>
<p>{प्रणयिसखी सलीलपरिहासरसाधिगतैर्<br>
ललितशिरीषपुष्पहननैरपि ताम्यति यत् ।<br>
वपुषि वधाय तत्र तव शस्त्रमुपक्षिपतः<br>
पततु शिरस्यकाण्डयमदण्ड इवैष भुजः ॥५०२॥}<br>
(भवभूतिस्य मालतीमाधव ५।३१)</p>
<p>एकपदार्थता यथा</p>
<p>{भस्मोद्धूलन भद्रमस्तु भवते रुद्राक्षमाले शुभं<br>
हा सोपानपरम्परां गिरिसुताकान्तालयालङ्कृतिं ।<br>
अद्याराधनतोषितेन विभुना युष्मत्सपर्यासुखा-<br>
लोकोच्छेदिनि मोक्षनामनि महामोहे निधीयामहे ॥५०३॥}<br>
(गोविन्दठक्कुरस्य काव्यप्रदीप)</p>
<p>एषु अपराधद्वये पूर्वापरजन्मनोरनमनम् भुजपाते शस्त्रोपक्षेपः महामोहे सुखावलोकोच्छेदित्वं च यथाक्रममुक्तरूपो हेतुः ॥११४॥</p>
<p>पर्यायोक्तं विना वाच्यवाचकत्वेन यद्वचः ।</p>
<p>वाच्यवाचकभावव्यतिरिक्तेनावगमनव्यापारेण यत् प्रतिपादनं तत् पर्यायेण भङ्ग्यन्तरेण कथनात् पर्यायोक्तम् । उदाहरणम् &mdash;-</p>
<p>{यं प्रेक्ष्य चिररूढापि निवासप्रीतिरुज्झता ।<br>
मदेनैरावणमुखे मानेन हृदये हरेः ॥५०४॥}<br>
(मेण्ठ,हयग्रीववधम्)</p>
<p>अत्र ऐरावणशक्रौ मदमानमुक्तौ जाताविति व्यङ्ग्यमपि शब्देनोच्यते । तेन यदेवोच्यते तदेव व्यङ्ग्यम् । यथा तु व्यङ्ग्यं न तथोच्यते । यथा गवि शुक्ले चलति दृष्टे {गौः शुक्लश्चलति} इति विकल्पः । यदेव दृष्टं तदेव विकल्पयति न तु यथा दृष्टं तथा ।<br>
यतो ऽभिन्नासंसृष्टत्वेन दृष्टम् भेदसंसर्गाभ्यां विकल्पयति ॥</p>
<p>उदात्तं वस्तुनः सम्पत् ॥।</p>
<p>सम्पत् समृद्धियोगः । यथा</p>
<p>{मुक्ताः केलिविसूत्रहारगलिताः सम्मार्जनीभिर्हृताः<br>
प्रातः प्राङ्गणसीम्नि मन्थरचलद्बालाङ्घ्रिलाक्षारुणाः ।<br>
दूराद्दाडिमबीजशङ्कितधिंयः कर्षन्ति केलीशुकाः<br>
यद्विद्वद्भवनेषु भोजनृपतेस्तत् त्यागलीलायितम् ॥५०५॥}<br>
(रुय्यकस्य अलङ्कारसर्वस्व)</p>
<p>॥। महतां चोपलक्षणम् ॥ ङ्क्प्र्-क्_११५ ॥</p>
<p>उपलक्षणमङ्गभावः अर्थादुपलक्षणीये ऽर्थे । उदाहरणम् &mdash;-</p>
<p>{तदिदमरण्यं यस्मिन् दशरथवचनानुपालनव्यसनी ।<br>
निवसन् बाहुसहायश्चकार रक्षःक्षयं रामः ॥५०६॥}<br>
(रुद्रटस्य काव्यालङ्कार ७।१०४)</p>
<p>न चात्र वीरो रसः तस्येहाङ्गत्वात् ॥११५॥</p>
<p>तत्सिद्धिहेतावेकस्मिन् यत्रान्यत्तत्करं भवेत् ।<br>
समुच्चयो ऽसौ ॥।</p>
<p>तस्य प्रस्तुतस्य कार्यस्य एकस्मिन् साधके स्थिते साधकान्तराणि यत्र सम्भवन्ति स समुच्चयः । उदाहरणम् &mdash;-</p>
<p>{दुर्वाराः स्मरमार्गणाः प्रियतमो दूरे मनोत्युत्सुकं<br>
गाढं प्रेम नवं वयोतिकठिनाः प्राणाः कुलं निर्मलम् ।<br>
स्त्रीत्वं धैर्यविरोधि मन्मथसुहृत् कालः कृतान्तोक्षमो<br>
नो सख्यश्चतुराः कथं नु विरहः सोढव्य इत्थं शठः ॥५०७॥}<br>
(शार्ङ्गधरपद्धति)</p>
<p>अत्र विरहासहत्वं स्मरमार्गणा एव कुर्वन्ति । तदुपरि प्रियतमदूरस्थित्यादि उपात्तम् ॥<br>
एष एव समुच्चयः सद्योगे ऽसद्योगे सदसद्योगे च पर्यवस्यतीति न पृथक् लक्ष्यते । तथाहि &mdash;-</p>
<p>{कुलममलिनं भद्रा मूर्तिर्मतिः श्रुतिशालिनी<br>
भुजबलमलं स्फीता लक्ष्मीः प्रभुत्वमखण्डितम् ।<br>
प्रकृतिसुभगा ह्येते भावा अमीभिरयं जनो<br>
व्रजति सुतरां दर्पं राजन् त एव तवाङ्कुशाः ॥५०८॥}<br>
(भोजस्य सरस्वतीकाण्ठाभरण ५।३६८)</p>
<p>अत्र सतां योगः । उक्तोदाहरणे त्वसतां योगः ।</p>
<p>{शशी दिवसधूसरो गलितयौवना कामिनी<br>
सरो विगतवारिकं मुखमनक्षरं स्वाकृतेः ।<br>
प्रभुर्धनपरायणः सततदुर्गतः सज्जनो<br>
नृपाङ्गणगतः खलो मनसि सप्त शल्यानि मे ॥५०९॥}<br>
(भर्तृहरिस्य नीतिशतक ४५)</p>
<p>अत्र शशिनि धूसरे शल्ये शल्यान्तराणीति शोभनाशोभनयोगः ॥</p>
<p>॥। स त्वन्यो युगपद् या गुणक्रियाः ॥ ङ्क्प्र्-क्_११६ ॥</p>
<p>गुणौ च क्रिये च गुणक्रिये च गुणक्रियाः । क्रमेणोदाहरणम् &mdash;-</p>
<p>{विदलितसकलारिकुलं तव बलमिदमभवदा‘उ विमलं च ।<br>
प्रखलमुखानि नराधिप मलिनानि च तानि जातानि ॥५१०॥}<br>
(रुद्रटस्य काव्यालङ्कार ७।२८)</p>
<p>{अयमेकपदे तया वियोगः प्रयया चोपनतः सुदुःसहो मे ।<br>
नववारिधरोदयादहोभिर्भवितव्यं च निरातपत्वरम्यैः ॥५११॥}<br>
(कालिदासस्य विक्रमोर्वशीय ४।१०)</p>
<p>{कलुषं च तवाहितेष्वकस्मात्सितपङ्केरुहसोदरश्रि चक्षुः ।<br>
पतितं च महीपतीन्द्र तेषां वपुषि प्रस्फुटमापदां कटाक्षैः ॥५१२॥}<br>
(विश्वनाथस्य साहित्यदर्पण १०।८५)</p>
<p>{धुनोति चासिं तनुते च कीर्तिम्} इत्यादेः {कृपाणपाणिश्च भवान् रणक्षितौ ससाधुवादाश्च सुराः सुरालये} इत्यादेश्च दर्शनात् {व्यधिकरणे} इति {एकस्मिन् देशे} इति च न वाच्यम् ॥११६॥</p>
<p>एकं क्रमेणानेकस्मिन् पर्यायः ॥।</p>
<p>एकं वस्तु क्रमेणानेकस्मिन् भवति क्रियते वा स पर्यायः । क्रमेणोदाहरणम् &mdash;-</p>
<p>{नन्वाश्रयस्थितिरियं तव कालकूट<br>
केनोत्तरोत्तरविशिष्टपदोपदिष्टा ।<br>
प्रागर्णवस्य हृदये वृषलक्ष्मणो ऽथ<br>
कण्ठेधुना वससि वाचि पुनः खलानाम् ॥५१३॥}<br>
(भल्लटशतक ४)<br>
यथा वा</p>
<p>{बिम्बोष्ट एव रागस्ते तन्वि पूर्वमदृश्यत ।<br>
अधुना हृदये ऽप्येष मृगशावाक्षि लक्ष्यते ॥५१४॥}<br>
(पद्मगुप्त अलिअस् परिमलस्य नवसाहसाङ्कचरित ६।६०)</p>
<p>रागस्य वस्तुतो भेदे ऽप्येकतयाध्यवसितत्वादेकत्वमविरुद्धम् ।</p>
<p>{तं ताण सिरिसहोअररअणाहरणम्मि हिअअमेक्करसं ।<br>
बिम्बाहरे पिआणं णिवेसिअं कुसुमबाणेण ॥५१५॥}<br>
[तत्तेषां श्रीसहोदररत्नाभरणे हृदयमेकरसम् ।<br>
विम्बाधरे प्रियाणां निवेशितं कुसुमबाणेन ॥]<br>
(आनन्दवर्धनस्य विषमबाणलीला)</p>
<p>॥। अन्यस्ततो ऽन्यथा ।</p>
<p>अनेकमेकस्मिन् क्रमेण भवति क्रियते वा सो ऽन्यः ॥<br>
क्रमेणोदाहरणम् &mdash;-</p>
<p>{मधुरिमरुचिरं वचः खलानाममृतमहो प्रथमं पृथु व्यनक्ति ।<br>
अथ कथयति मोहहेतुमन्तर्गतमिव हालहलं विषं तदेव ॥५१६॥}<br>
(श्रिवत्सलाञ्छनाचार्यस्य काव्यपरीक्षा २८६)</p>
<p>{तद्गेहं नतभित्ति मन्दिरमिदं लब्धावकाशं दिवः<br>
सा धेनुर्जरती नदन्ति करिणामेता घनाभा घटाः ।<br>
स क्षुद्रो मुसलध्वनिः कलमिदं सङ्गीतकं योषिताम्<br>
आश्चर्यं दिवसैर्द्विजोयमियतीं भूमिं समारोपितः ॥५१७॥}<br>
(अभिनवगुप्तस्य ध्वन्यालोकलोचन ३।१६)</p>
<p>अत्र एकस्यैव हानोपादानयोरविवक्षितत्वात् न परिवृत्तिः ॥</p>
<p>अनुमानं तदुक्तं यत् साध्यसाधनयोर्वचः ॥ ङ्क्प्र्-क्_११७ ॥</p>
<p>पक्षधर्मान्वयव्यतिरेकित्वेन त्रिरूपो हेतुः साधनम् । धर्मिणि अयोगव्यवच्छेदो व्यापकस्य साध्यत्वम् । यथा</p>
<p>{यत्रैता लहरीचलाचलदृशो व्यापारयन्ति भ्रुवं<br>
यत् तत्रैव पतन्ति सन्ततममी मर्मस्पृशो मार्गणाः ।<br>
तच्चक्रीकृतचापमञ्चितशरप्रेङ्खत्करः क्रोधनो<br>
धावत्यग्रत एव शासनधरः सत्यं सदासां स्मरः ॥५१८॥}<br>
(रुय्यकस्य अलङ्कारसर्वस्व)</p>
<p>साध्यसाधन्योः पौर्वापर्यविकल्पे ने किञ्चिद्वैचित्र्यमिति न तथा दर्शितम् ॥११७॥</p>
<p>विशेषणैर्यत्साकूतैरुक्तिः परिकरस्तु सः ।</p>
<p>अर्थाद्विशेष्यस्य । उदाहरणम् &mdash;-</p>
<p>{महौजसो मानधना धनार्चिता<br>
धनुर्भृतः संयति लब्धकीर्तयः ।<br>
न संहतास्तस्य न भेदवृत्तयह्<br>
प्रियाणि वाञ्छन्त्यसुभिः समीहितुम् ॥५१९॥}<br>
(भारविस्य किरातार्जुनीय १।१९)</p>
<p>यद्यप्युष्टार्थस्य दोषताभिधानात्तन्निराकरणेन पुष्टार्थस्वीकारः कृतः तथाप्येकनिष्ठत्वेन बहुनां विशेषणानामेवमुपन्यासे वैचित्र्यम् इत्यलङ्कारमध्ये गणितः ॥</p>
<p>व्याजोक्तिश्छद्मनोद्भिन्नवस्तुरूपनिगूहनम् ॥ ङ्क्प्र्-क्_११८ ॥</p>
<p>निगूढमपि वस्तुनो रूपं कथमपि प्रभिन्नं केनापि व्यपदेशेन यदपह्नूयते सा व्याजोक्तिः ।<br>
न चैषापह्नुतिः प्रकृताप्रकृतो ऽभयनिष्ठस्य साम्यस्येहासम्भवात् । उदाहरणम् &mdash;-</p>
<p>{शैलेन्द्रप्रतिपाद्यमानगिरिजाहस्तोपगूढोल्लसद्-<br>
रोमाञ्चादिविसंष्ठुलाखिलविधिव्यासङ्गभङ्गाकुलः ।<br>
हा शैत्यं तुहिनाचलस्य करयोरित्यूचिवान् सस्मितं<br>
शैलान्तःपुरमातृमण्डलगणैर्दृष्टो ऽवताद्वः शिवः ॥५२०॥}<br>
(रुय्यकस्य अलङ्कारसर्वस्व)</p>
<p>किञ्चित् पृष्टमपृष्टं वा कथितं यत् प्रकल्पते ।<br>
तादृगन्यव्यपोहाय परिसङ्ख्या तु सा स्मृता ॥ ङ्क्प्र्-क्_११९ ॥</p>
<p>प्रमानान्तरावगतमपि वस्तु शब्देन प्रतिपादितं प्रयोजनान्तराभावात् सदृशवस्त्वनतरव्यवच्छेदाय यत् पर्यवस्यति सा भवेत्परिसङ्ख्या । अत्र च कथनं प्रश्नपूर्वकं तदन्यथा च परिदृष्टम् ।<br>
तथा उभयत्र व्यपोह्यमानस्य प्रतीयमानता वाच्यत्वं चेति चत्वारो भेदाः ॥ क्रमेणोदाहरणम् &mdash;-</p>
<p>{किमासेव्यं पुंसां सविधमनवद्यं द्युसरितः<br>
किमेकान्ते ध्येयं चरणयुगलं कौस्तुभभृतः ।<br>
किमाराध्यं पुण्यं किंअभिलषणीयं च करुणा<br>
यदासक्त्या चेतो निरवधिविमुक्त्यै प्रभ[व्]अति ॥५२१॥}<br>
(रुय्यकस्य अलङ्कारसर्वस्व)</p>
<p>{किं भूषणं सुदृढमत्र यशो न रत्नं<br>
किं कार्यमार्यचरितं सुकृतं न दोषः ।<br>
किं चक्षुरप्रतिहतं धिषणा न नेत्रं<br>
जानाति कस्त्वददपरः सदसद्विवेकम् ॥५२२॥}<br>
(विश्वनाथस्य साहित्यदर्पण १०।८२)</p>
<p>{कौटिल्यं कचनिचये करचरणाधरदलेषु रागस्ते ।<br>
काठिन्यं कुचयुगले तरलत्वं नयनयोर्वसति ॥५२३॥}<br>
(रुद्रटस्य काव्यालङ्कार ७।८१)</p>
<p>{भक्तिर्भवे न विभवे व्यसनं शास्त्रे न युवतिकामास्त्रे ।<br>
चिन्ता यशसि न वपुषि प्रायः परिदृश्यते महताम् ॥५२४॥}<br>
(रुय्यकस्य अलङ्कारसर्वस्व)<br>
॥११९॥</p>
<p>यथोत्तरं चेत् पूर्वस्य पूर्वस्यार्थस्य हेतुता ।<br>
तदा कारणमाला स्यात् ॥।</p>
<p>उत्तरमुत्तरं प्रति यथोत्तरम् । उदाहरणम् &mdash;-</p>
<p>{जितेन्द्रियत्वं विनयस्य कारणं गुणप्रकर्षो विनयादवाप्यते ।<br>
गुणप्रकर्षेण जनो ऽनुरज्यते जनानुरागप्रभवा हि सम्पदः ॥५२५॥}<br>
(वल्लभदेवस्य सुभाषितावलि ; श्रिवत्सलाञ्छनाचार्यस्य काव्यपरीक्षा १६२)</p>
<p>{हेतुमता सह हेतोरव्हिधानमभेदयो हेतुः ।}<br>
इति हेत्वलङ्कारो न लक्षितः । आयुर्धृतमित्यादिरूपो ह्येष न भूषणतां कदाचिदर्हति वैचित्र्याभावात् ।</p>
<p>{अविरलकमलविकासः सकलालिमदश्च कोकिलानन्दः ।<br>
रम्यो ऽयमेति सम्प्रति लोकोत्कण्ठाकरः कालः ॥५२६॥}<br>
(रुद्रटस्य काव्यालङ्कार ७।८३)</p>
<p>इत्यत्र काव्यरूपतां कोमलानुप्रासमहिम्नैव समाम्नासिषुर्न पुनर्हेत्वलङ्कारकल्पनयेति पूर्वोक्तकाव्यलिङ्गमेव हेतुः ॥</p>
<p>॥। क्रियया तु परस्परम् ॥ ङ्क्प्र्-क्_१२० ॥</p>
<p>वस्तुनोर्जनने ऽन्योन्यम् ॥।</p>
<p>अर्थयोरेकक्रियामुखेन परस्परं कारणत्वे सति अन्योन्यनामा अलङ्कारः । उदाहरणम् &mdash;-</p>
<p>{हंसाणं सरेहिं सिरी सारिज्जै अह सराण हंसेहिं ।<br>
अण्णोण्णं विअ एए अप्पाण्णं णवर गरुअन्ति ॥५२७॥}<br>
[हंसानां सरोभिः श्रीः सार्यते अथ सरसां हंसैः ।<br>
अन्योन्यमेव एते आत्मानं केवलं गरयन्ति ॥]<br>
(हालस्य गाथासप्तशती, निर्नय सगर् प्रेस्स्। ९५३)</p>
<p>अत्रोभयेषानपि परस्परजनकता मिथः श्रीसारतासम्पादनद्वारेण ॥</p>
<p>॥। उत्तरश्रुतिमात्रतः ।<br>
प्रश्नस्योन्नयनं यत्र क्रियते तत्र वा सति ॥ ङ्क्प्र्-क्_१२१ ॥</p>
<p>असकृद् यदसम्भाव्यमुत्तरं स्यात् तदुत्तरम् ।</p>
<p>प्रतिवचनोपलम्भादेव पूर्ववाक्यं यत्र कल्प्यते तदेकं तावदुत्तरम् । उदाहरणम् &mdash;-</p>
<p>{वाणिअ_अ हत्थिदन्ता कुत्तो अम्हाण वग्धकित्ती अ ।<br>
जाव लुलिआल_अमुही धरम्मि परिसक्कए सोण्हा ॥५२८॥}<br>
[वाणिजक हस्तिदन्ताः कुतो ऽस्माकं व्याघ्रकृतयश्च ।<br>
यावत् लुलितालकमुखी गृहे परिष्वक्कते स्नुषा ॥]<br>
(हालस्य गाथासप्तशती ९५१; अभिनवगुप्तस्य ध्वन्यालोकलोचन ३।१७)</p>
<p>हस्तिदन्तव्याघ्रकृत्तीनामहमर्थी ताः मूल्येन प्रयच्छेति क्रेतुर्वचनम् अमुना वाक्येन समुन्नीयत ॥<br>
न चैतत् काव्यलिङ्गम् उत्तरस्य ताद्रूप्यानुपपत्तेः । नहि प्रश्नस्य प्रतिवचनं जनको हेतुः । नापीदमनुमानम् एकधर्मिनिष्ठतया साद्यसाधनयोरनिर्देशादित्यलङ्कारान्तरमेवोत्तरं साधीयः ।<br>
प्रश्नादनन्तरं लोकातिक्रान्तगोचरतया यत् असम्भाव्यरूपं प्रतिवचनं स्यात् तत् अपरमुत्तरम् । अनयोश्च सकृदुपादाने न चारुताप्रतीतिरित्यसकृदित्युक्तम् । उदाहरणम् &mdash;-</p>
<p>{का विसमा देव्वगरि किं लब्धं जं जणो गुण्ग्गाही ।<br>
किं सोक्खं सुकलत्तं किं दुक्खं जं खलो लो_ओ ॥५२९॥}<br>
[का विषमा दैवगतिः किं लब्धव्यं यत् जनो गुणग्राही ।<br>
किं सौख्यं सुकलत्रं किं दुःखं यत् खलो लोकः ॥]<br>
(हालस्य गाथासप्तशती, निर्नय सगर् प्रेस्स्। ९७५)</p>
<p>प्रश्नपरिसङ्ख्यायामन्यव्यपोहे एव तात्पर्यम् । इह तु वाच्ये एव विश्रान्तिरित्यनयोर्विवेकः ॥</p>
<p>कुतो ऽपि लक्षितः सूक्ष्मो ऽप्यर्थो ऽन्यस्मै प्रकाश्यते ॥ ङ्क्प्र्-क्_१२२ ॥</p>
<p>धर्मेण केनचिद् यत्र तत् सूक्ष्मं परिचक्षते ।</p>
<p>कुतो ऽपि आकारादिङ्गिताद्वा सूक्ष्मस्तीक्ष्णमतिसंवेद्यः ॥<br>
उदाहरणम् &ndash;</p>
<p>{वक्त्रस्यन्दिस्वेदबिन्दुप्रबन्धैर्दृष्ट्वा भिन्नं कुङ्कुमं कापि कण्ठे ।<br>
पुंस्त्वं तन्व्या व्यञ्जयन्ती वयस्या स्मित्वा पाणौ खड्गलेखां लिलेख ॥५३०॥}<br>
(रुय्यकस्य अलङ्कारसर्वस्व)</p>
<p>अत्र आकृतिमवलोक्य कयापि वितर्कितं पुरुषायितम् असिलतालेखनेन वैदग्ध्यादभिव्यक्तिमुपनीतम् पुंसामेव कृपाणपाणिता योग्यत्वात् ॥<br>
यथा वा</p>
<p>{सङ्केतकालमनसं विट्।अम् ज्ञात्वा विदग्धया ।<br>
ईषन्नेत्रार्पिताकूतं लीलापद्मं निमीलितम् ॥५३१॥}<br>
(अभिनवगुप्तस्य ध्वन्यालोकलोचन २।३६)</p>
<p>अत्र जिज्ञासितः सङ्केतकालः कयाचिदिङ्गितमात्रेण विदितो निशासमयशंसिना कमलनिमीलनेन लीलया प्रतिपादितः ॥</p>
<p>उत्तरोत्तरमुत्कर्षो भवेत्सारः परावधिः ॥ ङ्क्प्र्-क्_१२३ ॥</p>
<p>परः पर्यन्तभागः अवधिर्यस्य धाराधिरोहितया तत्रैवोत्कर्षस्य विश्रान्तेः । उदाहरणम् &mdash;-</p>
<p>{राज्ये सारं वसुधा वसुधायां पुरं पुरे सौधम् ।<br>
सौधे तल्पं तल्पे वराङ्गनानङ्गसर्वस्वम् ॥५३२॥}<br>
(रुद्रटस्य काव्यालङ्कार ७।९७)<br>
॥१२३॥</p>
<p>भिन्नदेशतयात्यन्तं कार्यकारणभूतयोः ।<br>
युगपद्धर्मयोर्यत्र ख्यातिः सा स्यादसङ्गतिः ॥ ङ्क्प्र्-क्_१२४ ॥</p>
<p>इह यद्देशं करणं तद्देशमेव कार्यमुत्पद्यमानं दृष्टम् यथा धूमादि । यत्र तु हेतुफलरूपयोरपि धर्मयोः केनाप्यतिशयेन नानादेशतया युगपदवभासनं सा तयोः स्वभावोत्पन्नपरस्परसङ्गतित्यागात् असङ्गतिः । उदाहरणम् &mdash;-</p>
<p>{जस्से_अ वणो तस्से_अ वे_अणा भणै तं जणो अलि_अं ।<br>
दन्तक्ख_अं कवोले बहु_ए वे_अणा सवत्तीणं ॥५३३॥}<br>
[यस्यैव व्रणस्तस्यैव वेदना भणति तज्जनो ऽलीकम् ।<br>
दन्तक्षतं कपोले वध्वाः वेदना सपत्नीनाम् ॥]<br>
(हालस्य गाथासप्तशती ९८१)</p>
<p>एषा च विरोधबाधिनी न विरोधः भिन्नाधरतयैव द्वयोरिह विरोधितायाः प्रतिभासात् । विरोधे तु विरोधित्वम् एकाश्रयनिष्टमनुक्तमपि पर्यवसितम् अपवादविषयपरिहारेणोत्सर्गस्य व्यवस्थितेः । तथा चैवं निदर्शितम् ॥१२४॥</p>
<p>समाधिः सुकरं कार्यं कारणान्तरयोगतः ।</p>
<p>साधनान्तरोपकृतेन कर्त्रा यत् अक्लेशेन कार्यमारब्धं समाधीयते स समाधिर्नाम । उदाहरणम् &mdash;-</p>
<p>{मानमस्या निराकर्तुं पादयोर्मे पतिष्यतः ।<br>
उपकाराय दिष्ट्येदमुदीर्णं घनगर्जितम् ॥५३४॥}<br>
(दण्डिन्स्य काव्यादर्श २।२९९)</p>
<p>समं योग्यतया योगो यदि सम्भावितः क्वचित् ॥ ङ्क्प्र्-क्_१२५ ॥</p>
<p>इदमनयोः श्लाघ्यमिति योग्यतया सम्बन्धस्य नियतविषयमध्यवसानं चेत्तदा समम् तत् सद्योगे ऽसद्योगे च ॥<br>
उदाहरणम् &mdash;-</p>
<p>{धातुः शिल्पातिशयनिकषस्थानमेषा मृगाक्षी<br>
रूपे देवो ऽप्ययमनुपमो दत्तपत्रः स्मरस्य ।<br>
जातं दैवात्सदृशमनयोः सङ्गतं यत् तदेत-<br>
च्छृङ्गारस्योपनतमधुना राज्यमेकातपत्रम् ॥५३५॥}<br>
(गोविन्दठक्कुरस्य काव्यप्रदीप)</p>
<p>{चित्रं चित्रं बत बत महच्चित्रमेतद्विचित्रं<br>
जातो दैवादुचितरचनासंविधाता विधाता ।<br>
यन्निम्बानां परिणतफलस्फीतिरास्वादनीया<br>
यच्चैतस्याः कवलनकलाकोविदः काकलोकः ॥५३६॥}<br>
(रुय्यकस्य अलङ्कारसर्वस्व)</p>
<p>क्वचिद्यदतिवैधर्म्यान्न श्लेषो घटनामियात् ।<br>
कर्तुः क्रियाफलावाप्तिर्नैवानर्थश्च यद्भवेत् ॥ ङ्क्प्र्-क्_१२६ ॥</p>
<p>गुणक्रियाभ्यां कार्यस्य कारणस्य गुणक्रिये ।<br>
क्रमेण च विरुद्धे यत् स एष विषमो मतः ॥ ङ्क्प्र्-क्_१२७ ॥</p>
<p>द्वयोरत्यन्तविलक्षणतया यत् अनुपपद्यमानतयैव योगः प्रतीयते (१) यच्च किञ्चिदारभमाणः कर्ता क्रियायाः प्रणाशात् न केवलमभीष्टं यत् फलं न लभेत् यावदप्रार्थितमप्यनर्थं विषयमासादयेत् (२) तथा सत्यपि कार्यस्य कारणरूपानुकारे तत् तयोर्गुणौ क्रिये च परस्परं विरुद्धतां व्रजतः (३।४) स समविपर्ययात्मा चतूरूपो विषमः ॥<br>
क्रमेणोदाहरणम् &mdash;-</p>
<p>{शिरीषादपि मृद्वङ्गी क्वेयमायतलोचना ।<br>
अयं क्व च कुकूलाग्निकर्कशो मदनानलः ॥५३७॥}<br>
(पद्मगुप्तस्य नवसाहसाङ्कचरित १।२८)</p>
<p>{सिंहिकासुतसन्त्रस्तः शशः शीतांशुमाश्रितः ।<br>
जग्रसे साश्रयं तत्र तमन्यः सिंहिकासुतः ॥५३८॥}<br>
(श्रिवत्सलाञ्छनाचार्यस्य काव्यपरीक्षा ३०३)</p>
<p>{सद्यःकरस्पर्शमवाप्य चित्रं रणे रणे यस्य कृपाणलेखा ।<br>
तमालनीला शरदिन्दुपाण्डु यशस्त्रिलोक्याभरणं प्रसूते ॥५३९॥}<br>
(पद्मगुप्तस्य नवसाहसाङ्कचरित १।६२)</p>
<p>{आनन्दममन्दमिमं कुवलयदललोचने ददासि त्वम् ।<br>
विरहस्त्वयैव जनितस्तापयतितरां शरीरं मे ॥५४०॥}<br>
(रुद्रटस्य काव्यालङ्कार ९।४७)</p>
<p>अत्रानन्ददानं शरीरतापेन विरुध्यते ।<br>
एवम्</p>
<p>{विपुलेन सागरशयस्य कुक्षिणा भुवनानि यस्य पपिरे युगक्षये ।<br>
मदविभ्रमासकलया पपे पुनः स पुरस्त्रियैकतमयैकया दृशा ॥५४१॥}<br>
(माघस्य सिशुपालवध १३।४०)</p>
<p>इत्यादावपि विषमत्वं यथायोगभवगन्तव्यम् ॥१२७॥</p>
<p>महतोर्यन्महीयांसावाश्रिताश्रययोः क्रमात् ।<br>
आश्रयाश्रयिणौ स्यातां तनुत्वे ऽप्यधिकं तु तत् ॥ ङ्क्प्र्-क्_१२८ ॥</p>
<p>आश्रितम् आधेयम् आश्रयस्तदाधारः । तयोर्महतोरपि विषये तदपेक्षया तनू अप्याश्रयाश्रयिणौ प्रस्तुतवस्तुप्रकर्षविअव्क्षया यथाक्रमं यत् अधिकतरतां व्रजतः । तदिदं द्विविधम् अधिकं नाम ।<br>
क्रमेणोदाहरणम् &mdash;-</p>
<p>{अहो विशालं भूपाल भुवनत्रितयोदरम् ।<br>
माति मातुमशक्यो ऽपि यशोराशिर्यदत्र ते ॥५४२॥}<br>
(दण्डिन्स्य काव्यादर्श २।२९७)</p>
<p>{युगान्तकालप्रतिसंहृतात्मनो जगन्ति यस्यां सविकाशमासत ।<br>
तनौ मनुस्तत्र न कैटभद्विषस्तपोधनाभ्यागमसम्भवा मुदः ॥५४३॥}<br>
(माघस्य सिशुपालवध १।२३)<br>
॥१२८॥</p>
<p>प्रतिपक्षमशक्तेन प्रतिकर्तुं तिरस्क्रिया ।<br>
या तदीयस्य तत्स्तुत्यै प्रत्यनीकं तदुच्यते ॥ ङ्क्प्र्-क्_१२९ ॥</p>
<p>न्यक्कृतिपरमपि विपक्षं साक्षान्निरसितुमशक्तेन केनापि यत् तमेव प्रतिपक्षमुत्कर्षयितुं तदाश्रितस्य तिरस्करणम् तत् अनीकप्रतिनिधितुल्यत्वात् प्रत्यनीकमभिधीयते । यथा अनीके अभियोज्ये तत्प्रतिनिधीभूतमपरं मूढतया केनचिदभियुज्यते तथेह प्रतियोगिनि विजेये तदीयोन्यो विजीयते इत्यर्थः । उदाहरणम् &mdash;-</p>
<p>{त्वं विनिर्जितमनोभवरूपः सा च सुन्दर भवत्यनुरक्ता ।<br>
पञ्चभिर्युगपदेव शरैस्तां तापयत्यनुशयादिव कामः ॥५४४॥}<br>
(श्रिवत्सलाञ्छनाचार्यस्य काव्यपरीक्षा ३०६)</p>
<p>यथा वा</p>
<p>{यस्य किञ्चिदपकर्तुमक्षमः कायनिग्रहगृहीतविग्रहः ।<br>
कान्तवक्त्रसदृशाकृतिं कृती राहुरिन्दुमधुनापि बाधते ॥५४५॥}<br>
(माघस्य सिशुपालवध १४।७८)</p>
<p>इन्दोरत्र तदीयता सम्बन्धिसम्बन्धात् ॥१२९॥</p>
<p>समेन लक्ष्मणा वस्तु वस्तुना यन्निगूह्यते ।<br>
निजेनागन्तुना वापि तन्मीलितमिति स्मृतम् ॥ ङ्क्प्र्-क्_१३० ॥</p>
<p>सहजम् आगन्तुकं वा किमपि साधारणं यत् लक्षणम् तद्द्वारेण यत् किञ्चित् केनचिद्वस्तु वस्तुस्थित्यैव वलीयस्तया तिरोधीयते तत् मीलितमिति द्विधा स्मरन्ति ॥</p>
<p>{अपाङ्गतरले दृशौ मधुरवक्रवर्णागिरो<br>
विलासभरमन्थरा गतिरतीव कान्तं मुखम् ।<br>
इति स्फुरितमङ्गके मृगदृशःस्वतो लीलया<br>
तदत्र न मदोदयः कृतपदो ऽपि संलक्ष्यते ॥५४६॥}<br>
(गोविन्दठक्कुरस्य काव्यप्रदीप)</p>
<p>अत्र दृक्तरलतादिकमङ्गस्य लिङ्गं स्वाभाविकं साधारणं च महोदयेन तत्राप्येतस्य दर्शनात् ।</p>
<p>{ये कन्दरासु निवसन्ति सदा हिमाद्रेस्<br>
त्वत्पातशङ्कितधियो विवशा द्विषस्ते ।<br>
अप्यङ्गमुत्पुलकमुद्वहतां सकम्पं<br>
तेषामहो बत भियां न बुधो ऽप्यभिज्ञः ॥५४७॥}<br>
(रुय्यकस्य अलङ्कारसर्वस्व)</p>
<p>अत्र तु सामर्थ्यादवसितस्य शैत्यस्य आगन्तुकत्वात्तत्प्रभवयोरपि कम्पपुलकयोस्ताद्रूप्यं समानता च भयेष्वपि तयोरुपलक्षितत्वात् ॥१३०॥</p>
<p>स्थाप्यतेपोह्यते वापि यथापूर्वं परं परम् ।<br>
विशेषणतया यत्र वस्तु सैकावली द्विधा ॥ ङ्क्प्र्-क्_१३१ ॥</p>
<p>पूर्वं पूर्वं प्रति यथोत्तरस्य वस्तुनो वीप्सया विशेषणभावेन यत् स्थापनं निषेधो वा सम्भवति सा द्विधा बुधैरेकावली भण्यते । क्रमेणोदाहरणम् &mdash;-</p>
<p>{पुराणि यस्यां सवराङ्गनानि वराङ्गना रूपपुरस्कृताङ्ग्यः ।<br>
रूपं समुन्मीलितसद्विलासमस्त्रं विलासः कुसुमायुधस्य ॥५४८॥}<br>
(पद्मगुप्तस्य नवसाहसाङ्कचरित १।२२)</p>
<p>{न तज्जलं यन्न सुचारुपङ्कजं<br>
नपङ्कजं तद् यदलीनषट्पदम् ।<br>
च षट्पदो ऽसौ कलगुञ्जितो न यो<br>
न गुञ्जितं तन्न जहार यन्मनः ॥५४९॥}<br>
(भट्टिकाव्य २।१९)</p>
<p>पूर्वत्र पुराणां वराङ्गनाः तासामङ्गविशेषणमुखेन रूपम् तस्य विलासाः तेषामप्यस्त्रमित्यमुना क्रमेण विशेषणं विधीयते । उत्तरत्र प्रतिषेधे ऽप्येवं योज्यम् ॥१३१॥</p>
<p>यथानुभवमर्थस्य दृष्टे तत्सदृशे स्मृतिः ।<br>
स्मरणं ॥।</p>
<p>यः पदार्थः केनचिदाकारेण नियतः यदा कदाचित् अनुभूतो ऽभूत् स कालान्तरे स्मृतिप्रतिबोधाधायिनि तत्समाने वस्तुनि दृष्टे सति यत् तथैव स्मर्यते तत् भवेत् स्मरणम् । उदाहरणम् &mdash;-</p>
<p>{निम्ननाभिकुहरेषु यदम्भः प्लावितं चलदृशां लहरीभिः ।<br>
तद्भवैः कुहरुतैः सुरनार्यः स्मारिता सुरतकण्ठरुतानाम् ॥५५०॥}<br>
(श्रिवत्सलाञ्छनाचार्यस्य काव्यपरीक्षा ३१०)</p>
<p>यथा वा</p>
<p>{करजुअगहिअजसोआत्थणमुहविणिवेसिआहरपुडस्स ।<br>
समरिअपञ्चजण्णस्स णमह कण्हस्स रोमाञ्चं ॥५५१॥}<br>
[करयुगगृहीतयशोदास्तनमुखविनिवेशिताधरपुटस्य ।<br>
संस्मृतपाञ्चजन्यस्य नमत कृष्णस्य रोमाञ्चम् ॥]<br>
(हालस्य गाथासप्तशती ९७४)</p>
<p>॥। भ्रान्तिमानन्यसंवित्तत्तुल्यदर्शने ॥ ङ्क्प्र्-क्_१३२ ॥</p>
<p>तदिति अन्यत् अप्राकरणिकं निर्दिश्यते । तेन समानम् अर्थादिह प्राकरणिकम् आश्रीयते । तस्य तथाविधस्य दृष्टौ सत्यां यत् अप्राकरणिकतया संवेदनं स भ्रान्तिमान् ।<br>
न चैष रूपकं प्रथमातिशयोक्तिर्वा तत्र वस्तुतो भ्रमस्याभावात् इह च, अर्थानुगमनेन सञ्ज्ञायाः प्रवृत्तेः तस्य स्पष्टमेव प्रतिपन्नत्वात् । उदाहरणम् &mdash;-</p>
<p>{कपाले मार्जारः पय इति करान् लेढि शशिनस्<br>
तरुच्छिद्रप्रोतान् बिसमिति करी सङ्कलयति ।<br>
रतान्ते तल्पस्थान् हरति वनिताप्यंशुकमिति<br>
प्रभामत्तश्चन्द्रो जगदिदमहो विप्लवयति ॥५५२॥}<br>
(भोजस्य सरस्वतीकाण्ठाभरण ३।३८ ; सुभाषितरत्नाकर ९०५)</p>
<p>आक्षेप उपमानस्य प्रतीपमुपमेयता ।<br>
तस्यैव यदि वा कल्प्या तिरस्कारनिबन्धनम् ॥ ङ्क्प्र्-क्_१३३ ॥</p>
<p>अस्य धुरं सुतरामुपमेयमेव वोढुं प्रौढमिति कैमर्थ्येन यत् उपमानमाक्षिप्यते यदपि तस्यैवोपमानतया प्रसिद्धस्य उपमानान्तरविवक्षयानादरार्थमुपमेयभावः कल्प्यते तत् उपमेयस्योपमानप्रतिकूलवर्तित्वात् उभ्यरूपं प्रतीपम् । क्रमेणोदाहरणम् &mdash;-</p>
<p>{लावण्यौकसि सप्रतापगरिमण्यग्रेसरे त्यागिनां<br>
देव त्वय्यवनीभरक्षमभुजे निष्पादिते वेधसा ।<br>
इन्दुः किं घटितः किमेष विहितः पूषा किमुत्पादितं<br>
चिन्तारत्नमदो मुधैव किममी सृष्टाः कुलक्ष्माभृतः ॥५५३॥}<br>
(गोविन्दठक्कुरस्य काव्यप्रदीप)</p>
<p>{ए एहि दाव सुन्दरि कण्णं दाऊण सुणसु वअणिज्जं ।<br>
तुज्झ मुहेण किसोअरि चन्दो उअमिज्जै जणेण ॥५५४॥}<br>
[अयि एहि तावत् सुन्दरि कर्णन्दत्त्वा शृणुष्व वचनीयम् ।<br>
तव मुखेन कृशोदरि चन्द्र उपमीयते जनेन ॥]<br>
(हालस्य गाथासप्तशती ९७२)</p>
<p>अत्र मुखेनोपमीयमानस्य शशिनः स्वल्पतरगुणत्वात् उपमित्यनिष्पत्त्या ऽव_अणिज्जंऽ; इति वचनीयपदाभिव्यङ्ग्यस्तिरस्कारः ।</p>
<p>क्कचित्तु निष्पन्नैवोपमितिक्रिया अनादरनिबन्धनम् । यथा</p>
<p>{गर्वमसंवाह्यमिमं लोच्रनयुगलेन किं वहसि मुग्धे ।<br>
सन्तीदृशानि दिशि दिशि सरस्सु ननु नीलनलिनानि ॥५५५॥}<br>
(रुद्रटस्य काव्यालङ्कार ८।७८)</p>
<p>इहोपमेयीकरणमेवोत्पलानामनादरः ।<br>
अनयैव रीत्या यत् असामान्यगुणयोगात् नोपमानभावमपि अनुभूतपूर्वि तस्य तत्कल्पनायामपि भवति प्रतीपमिति प्रत्येतव्यम् । यथा</p>
<p>{अहमेव गुरुः सुदारुणानाम्<br>
इति हालाहल तात मा स्म दृप्यः ।<br>
ननु सन्ति भवादृशानि भूयो<br>
भुवनेस्मिन् वचनानि दुर्जनानाम् ॥५५६॥}<br>
(गोविन्दठक्कुरस्य काव्यप्रदीप)</p>
<p>अत्र हालाहलस्योपमानत्वमसम्भाव्यमेवोपनिबद्धम् ॥</p>
<p>प्रस्तुतस्य यदन्येन गुणसाम्यविवक्षया ।<br>
ऐकात्म्यं बध्यते योगात्तत्सामान्यमिति स्मृतम् ॥ ङ्क्प्र्-क्_१३४ ॥</p>
<p>अतादृशमपि तादृशतया विवक्षितुं यत् अप्रस्तुतार्थेन सम्पृक्तमपरित्यक्तनिजगुणमेव तदेकात्मतया निबध्यते तत् समानगुणनिबन्धनात् सामान्यम् । उदाहरणम् &mdash;-</p>
<p>{मलयजरसविलिप्तनवो नवहारलताविभूषिताः<br>
सिततरदन्तपत्र कृतवक्त्ररुचो रुचिरामलांशुकाः ।<br>
शशभृति विततधाम्नि धवलयति धरामविभाव्यतां गताः ।<br>
प्रियवसतिं प्रयान्ति सुखमेव निरस्तभियो ऽभिसारिकाः ॥५५७॥}<br>
(वामनस्य काव्यालङ्कारसूत्रवृत्ति ४,३।१०)</p>
<p>अत्र प्रस्तुततदन्ययोरन्यूनानतिरिक्ततया निबद्धं धवलत्वमेकात्मताहेतुः । अत एव पृथग्भावेन न तयोरुपलक्षणम् । यथा वा</p>
<p>{वेत्रत्वचा तुल्यरुचां चधूनां कर्णाग्रतो गण्डतलागतानि ।<br>
भृङ्गा सहेलं यदि नापतिष्यन् कोवेदयिष्यन्नवचम्पकानि ॥५५८॥}<br>
(श्रिवत्सलाञ्छनाचार्यस्य काव्यपरीक्षा ३११)</p>
<p>अत्र निमित्तान्तरजनितापि नानात्वप्रतीतिः प्रथमप्रतिपन्नमभेदं न व्युद्सितुमुत्सहते प्रतीतत्वात्तस्य प्रतीतेश्च बाधायोगात् ॥</p>
<p>विना प्रसिद्धमाधारमाधेयस्य व्यवस्थितिः ।<br>
एकात्मा यगपद्दृत्तिरेकस्यानेकगोचरा ॥ ङ्क्प्र्-क्_१३५ ॥</p>
<p>अन्यत् प्रकुर्वतः कार्यमशक्यस्यान्यवस्तुनः ।<br>
तथैव करणं चेति विशेषस्त्रिविधः स्मृतः ॥ ङ्क्प्र्-क्_१३६ ॥</p>
<p>प्रसिद्धार्धपरिहारेण यत् आधेयस्य विशिष्टा स्थितिरभिधीयते स प्रथमो विशेषः ।<br>
उदाहरणम् &mdash;-</p>
<p>{दिवमप्युपयातानामाकल्पमनल्पगुणगणा येषाम् ।<br>
रमयन्ति जगन्ति गिरः कथमिह कवयो न ते वन्द्याः ॥५५९॥}<br>
(रुद्रटस्य काव्यालङ्कार ९।६)</p>
<p>एवमपि वस्तु यत् एकेनैव स्वभावेन युगपदनेकत्र वर्तते स द्वितीयः । उदाहरणम् &mdash;-</p>
<p>{सा वसै तुज्झ हिअए सा च्चिअ अच्छीसु सा अ वअणेसु ।<br>
अह्मारिसाण सुन्दर ओसासो कत्थ पावाणं ॥५६०॥}<br>
[सा वसति तव हृदये सैवाक्षिषु सा च वचनेषु ।<br>
अस्मादृशीनां सुन्दर अवकाशः कुत्र पापानाम् ॥]<br>
(हालस्य गाथासप्तशती ९४७)</p>
<p>यद्यपि किञ्चिद्रभसेन आरभमाणस्तेनैव यत्नेनाशक्यमपि कार्यान्तरमारभते सोपरो विशेषः । उदाहरणम् &mdash;-</p>
<p>{स्फुरदद्भुतरूपमुत्प्रतापज्वलनं त्वां सृजतानवद्यविद्यम् ।<br>
विधिना ससृजे नवो मनोभूर्भुविसत्यं सविता वृहस्पतिश्च ॥५६१॥}<br>
(श्रिवत्सलाञ्छनाचार्यस्य काव्यपरीक्षा ३१५)</p>
<p>यथा वा</p>
<p>{गृहिणी सचिवः सखी मिथः प्रियशिष्या ललिते कलाविधौ ।<br>
करुणाविमुखेन मृत्युना हरता त्वां बत किं न मे हृतम् ॥५६२॥}<br>
(कालिदासस्य रघुवम्श ८।६७)</p>
<p>सर्वत्र एवंविधविषये ऽतिशयोक्तिरेव प्राणत्वेनावतिष्ठते तां विना प्राउएणालङ्कारत्वायोगात् । अत एवोक्तम्<br>
{सैषा सर्वत्र वक्रोक्तिरनयार्थो विभाव्यते ।<br>
यत्नोस्यां कविना कार्यः को ऽलङ्कारो ऽनया विना ॥} इति ॥</p>
<p>स्वमुत्सृज्य गुणं योगादत्युज्ज्वलगुणस्य यत् ।<br>
वस्तु तद्गुणतामेति भण्यते स तु तद्गुणः ॥ ङ्क्प्र्-क्_१३७ ॥</p>
<p>वस्तु तिरस्कृतनिजरूपं केनापि समीपगतेन प्रगुणया स्वगुणसम्पदोपरक्तं तत्प्रतिभासमेव यत्समासादयति स तद्गुणः । तस्याप्रकृतस्य गुणोत्रास्तीति । उदाहरणम् &mdash;-</p>
<p>{विभिन्नवर्णा गरुडाग्रजेन सूर्यस्य रथ्याः परितः स्फुरन्त्या ।<br>
रत्नैः पुनर्यत्र रुचा रुचं स्वामानिन्यिरे वंशकरीरनीलैः ॥५६३॥}<br>
(माघस्य सिशुपालवध, निर्नय सगर् प्रेस्स्। ४।१४)</p>
<p>अत्र रवितुरगापेक्षया गरुडाग्रजस्य तदपेक्षया च हरिन्मणीनां प्रगुणवर्णता ॥१३७॥</p>
<p>तद्रूपाननुहारश्चेदस्य तत् स्यादतद्गुणः ।</p>
<p>यदि तु तदीयं वर्णं सम्भवन्त्यामपि योग्यतायाम् इदं न्यूनगुणं न गृहणीयात् तदा भवेदतद्गुणो नाम । उदाहरणम् &mdash;-</p>
<p>{धवलोसि जहवि सुन्दर तह वि तुए मज्झ रञ्जिअं हिअअं ।<br>
राअभरिएवि हिअए सुहअ णिहित्तो ण रत्तोसि ॥५६४॥}<br>
[ध्वलो ऽसि यद्यपि सुन्दर तथापि त्वया मम रञ्जितं हृदयम् ।<br>
रागभरिते ऽपि हृदये सुभग निहितो न रक्तो ऽसि ॥]<br>
(हालस्य गाथासप्तशती [६६५,७-६४])</p>
<p>अत्रातिरक्तेनापि मनसा संयुक्तो न रक्ततामुपगत इत्यतद्गुणः ।</p>
<p>किञ्च तदिति अप्रकृतम् अस्येति च प्रकृतमत्र निर्दिश्यते । तेन यत् अप्रकृतस्य रूपं प्रकृतेन कुत्प्ऽपि निमित्तात् नानुविधीयते सो ऽतदगुण इत्यपि प्रतिपत्तव्यम् । यथा</p>
<p>{गाङ्गमम्बु सितमम्बु यामुनं कज्जलाभमुभयत्र मज्जतः ।<br>
राजहम्स तव सैव शुभ्रता चीयते न च न चापचीयते ॥५६५॥}<br>
(रुय्यकस्य अलङ्कारसर्वस्व)</p>
<p>यद्यथा साधितं केनाप्यपरेण तदन्यथा ॥ ङ्क्प्र्-क्_१३८ ॥</p>
<p>तथैव यद्विधीयेत स व्याघात इति स्मृतिः ।</p>
<p>येनोपायेन यत् एकेनोपकल्पितम् तस्यान्येन जिगीषुतया तदुपायकमेव यत् अन्यथाकरणम् स साधितवस्तुव्याहतितेतुत्वात् व्याघातः । उदाहरणम् &mdash;-</p>
<p>{दृशा दग्धं मनसिजं जीवयन्ति दृशैव याः ।<br>
विरूपाक्षस्य जयिनीस्ताः स्तुवे वामलोचनाः ॥५६६॥}<br>
(राजशेखरस्य विद्धशालभञ्जिका १।४)</p>
<p>सेष्टा संसृष्टिरेतेषां भेदेन यदिह स्थितिः ॥ ङ्क्प्र्-क्_१३९ ॥</p>
<p>एतेषां समनन्तरमेवोक्तस्वरूपाणां यथासम्भवनन्योन्यनिरपेक्षतया यत् एकत्र शब्दभागे एव अर्थविषये एव उभयत्रापि वा अवस्थानम् सा एकार्थसमवायस्वभावा संसृष्टिः ।<br>
तत्र शब्दालङ्कारसंसृष्टिर्यथा</p>
<p>{वदनसौरभलोभपरिभ्रमद्भ्रमरसम्भ्रमसम्भृतशोभया ।<br>
चलितया विदधे कलमेखलाकलकलोलकलोलदृशान्यया ॥५६७॥}<br>
(माघस्य सिशुपालवध ६।१४)</p>
<p>अर्थालङ्कारसंसृष्टिस्तु</p>
<p>{लिम्पतीव तमोङ्गानि वर्षतीवाञ्जनं नभः ।<br>
असत्पुरुषसेवेव दृष्टिर्विफलतां गता ॥५६८[=४१७]॥}<br>
(शूद्रकस्य मृच्छकटिका १।३२)</p>
<p>पूर्वत्र परस्परनिरपेक्षौ यमकानुप्रासौ संसृष्टिं प्रयोजयतः उत्तरत्र तु तथाविधे उपमोत्प्रेक्षे ।<br>
शब्दार्थालङ्कारयोस्तु संसृष्टिः ।</p>
<p>{सो णत्थि एत्थ गामे जो ए_अं महमहन्तला_अण्णं ।<br>
तरुणाण हिअअलूडिं परिसक्कन्तीं णिवारे_इ ॥५६९॥}<br>
[स नास्त्यत्र ग्रामे य एनां महमहायमानलावण्याम् ।<br>
तरुणानां हृदयलुण्ठाकिं परिष्वक्कमाणां निवारयति ।]<br>
(हालस्य गाथासप्तशती ९९७)</p>
<p>अत्रानुप्रासो रूपकं चान्योन्यानपेक्षे । संसर्गश्च तयोरेकत्र वाक्ये छन्दसि वा समवेतत्वात् ॥१३९॥</p>
<p>अविश्रान्तिजुषामात्मन्यङ्गाङ्गित्वं तु सङ्करः ।</p>
<p>एते एव यत्रात्मनि अनासादितस्वतन्त्रभावाः प्रस्परम् अनुग्राह्यानुग्राहकतां दधति स एषां सङ्कीर्यमाणस्वरूपत्वात् सङ्करः । उदाहरणम् &mdash;-</p>
<p>{आत्ते सीमन्तरत्ने मरकतिनि हृते हेमताटङ्कपत्रे<br>
लुप्तायां मेखलायां झटिति मणितुलाकोटियुग्मे गृहीते ।<br>
शोणं बिम्बोष्ठकान्त्या त्वदरिमृगदृशामित्वरीणामरण्ये<br>
राजन् गुञ्जाफलानां स्रज इति शबरा नैव हारं हरन्ति ॥५७०॥}<br>
(गोविन्दठक्कुरस्य काव्यप्रदीप)</p>
<p>अत्र तद्गुणमपेक्ष्य भ्रान्तिमता प्रादुर्भूतम् तदाश्रयेण च तद्गुणः सचेतसां प्रभूतचमत्कृतिनिमित्तमित्यनयोरङ्गाङ्गिभावः । यथा वा</p>
<p>{जटाभाभिर्भाभिः करधृतकलङ्काक्षवलयो<br>
वियोगिव्यापत्तेरिव कलितवैराग्यविशदः ।<br>
परिप्रेङ्खत्तारापरिकरकपालाङ्किततले<br>
शशी भस्मापाण्डुः पितृवन इव व्योम्नि चरति ॥५७१॥}<br>
(गोविन्दठक्कुरस्य काव्यप्रदीप)</p>
<p>उपमा रूपकम् उत्प्रेक्षा श्लेषश्चेति चत्वारो ऽत्र पूर्ववत् अङ्गाङ्गितया प्रतीयन्ते ।<br>
कलङ्क एवाक्षवलयमिति रूपकपरिग्रहे करधृतत्वमेव साधकप्रमाणतां प्रतिपद्यते । अस्य हि रूपकत्वे तिरोहितकलङ्करूपम् अक्षवलयमेव मुख्यतयावगम्यते तस्यैव च करग्रहणयोग्यतायां सार्वत्रिकी प्रसिद्धिः । श्लेषच्छायया तु कलङ्गस्य कलङ्कस्य मूर्त्यैव उद्वहनात् । कलङ्को ऽक्षवलयमिवेति तु, उपमायां<br>
कलङ्कस्य, उत्कटतया प्रतिपत्तिः । न चास्य करधृतत्वं तत्त्वतोस्तीति मुख्ये ऽप्युपचार एव शरणं स्यात् ।<br>
एवंरूपश्च सङ्करः शब्दालङ्कारयोरपि परिदृश्यते । यथा</p>
<p>{राजति तटीयमभिहतदानवरासातिपातिसारावनदा ।<br>
गजता च यूथम्विरतदानवरा सातिपाति सारा वनदा ॥५७२॥}<br>
(रत्नाकरस्य हरविजय ५।१३७)</p>
<p>अत्र यमकामनुलोमप्रतिलोमश्च चित्रभेदः पादद्वयगते परस्परापेक्षे ।</p>
<p>एकस्य च ग्रहे न्यायदोषाभावादनिश्चयः ॥ ङ्क्प्र्-क्_१४० ॥</p>
<p>द्वयोर्बहूनां वा अलङ्काराणामेकत्र समावेशे ऽपि विरोधात् न यत्र युगपदवस्थानम् न चैकतरस्य परिग्रहे साधकम् तदितरस्य वा परिहारे बाधकमस्ति येनैकतर एव परिगृह्यते स निश्चयाभावारूपो<br>
द्वितीयः सङ्करः समुच्चयेन सङ्करस्यैवाक्षेपात् । उदाहरणम् &mdash;-</p>
<p>{जह गहिरो जह रअणणिव्भरो जह अ णिम्मलच्छाओ ।<br>
तह किं विहिणा एसो सरसवाणीओ जलणिही ण किओ ॥५७३॥}<br>
[यथा गभीरो यथा रत्ननिर्भरो यथा च निर्मलच्छायः ।<br>
तथा किं विधिना एष सरसपानीयो जलनिधिर्न क्र्टः ॥]<br>
(हालस्य गाथासप्तशती ९७६)</p>
<p>अत्र समुद्रे प्रस्तुते विशेषणसाम्यादप्रस्तुतार्थप्रतीतेः किमसौ समासोक्तिः किम् अब्धेरप्रस्तुतस्य मुखेन कस्यापि तत्समगुणतया प्रस्तुतस्य प्रतीतेः इयमप्रस्तुतप्रशंसा इति सन्देहः । यथा वा</p>
<p>{नयनानन्ददायीन्दोर्बिम्बमेतत्प्रसीदति ।<br>
अधुनापि निरुद्धाशमविशीर्णमिदं तमः ॥५७४॥}<br>
(क्षेमेन्द्रस्य औचित्यविचारचर्चा)</p>
<p>अत्र किं कामस्योद्दीपलः कालो वर्तते इति भङ्ग्यन्तरेणाभिधानात् पर्यायोक्तम् । उत वदनस्येन्दुबिम्बतया अध्यवसानात् अतिशयोक्तिः किं वा । एतदिति वक्त्रं निर्दिश्य तद्रूपारोपवशात् रूपकम् । अथवा तयोः समुच्चयविवक्षायां दीपकम् ।अथवा तुल्ययोगिता । किमु प्रदोषसमये विशेषणसाम्यादाननस्यावगतौ समासोक्तिः । आहोस्वित् मुखनैर्मल्यप्रस्तावात् अप्रस्तुतप्रशंसा इति बहूनां सन्देहादयमेव सङ्करः ।<br>
यत्र तु न्यायदोषयोरन्यरस्यावतारः तत्र एकतरस्य निश्चयात् न संशयः ॥<br>
न्यायश्च साधकत्वम् अनुकूलता दोषो ऽपि बाधकत्वं प्रतिकूलता । तत्र</p>
<p>{सौभाग्यं वितनोति वक्त्रशशिनो ज्योत्स्नेव हासद्युतिः ॥५७५॥}<br>
(श्रिवत्सलाञ्छनाचार्यस्य काव्यपरीक्षा ३२१)</p>
<p>इत्यत्र मुख्यतया अवगम्यमाना हासद्युतिर्वक्त्रे एवानुकूल्यं भजते इत्युपमायाः साधकम् । शशिना तु न तथा प्रतिकूलेति रूपकं प्रति तस्या अबाधकता ।</p>
<p>{वक्त्रेन्दौ तव सत्ययं यदपरः शीतांशुरभ्युद्यतः ॥५७६॥}<br>
(हर्षस्य रत्नावलि [३।२३ च्द्])</p>
<p>इत्यत्रापरत्वमिन्दोरनुगुणं न तु वक्त्रस्य प्रतिकूलमिति रूपकस्य साधकतां प्रतिपद्यते न तूपमाया बाधकताम् ।</p>
<p>{राजनारायणं लक्ष्मीस्त्वामालिङ्गति निर्भरम् ॥५७७॥}<br>
(उद्भटस्य काव्यालङ्कारसारसङ्ग्रह)</p>
<p>इत्यत्र पुनरालिङ्गनमुपमां निरस्यति सदृशं प्रति परप्रेयसीप्रयुक्तस्यालोङ्गनस्यासम्भवात् ।</p>
<p>{पादाम्बुजं भवतु नो विजयाय मञ्जु-<br>
मञ्जीरशिज्जितमनोहरमम्बिकायाः ॥५७८॥}<br>
(कालिदास, पञ्चस्तवी ३।१)</p>
<p>इत्यत्र मञ्जीरशिञ्जितम् अम्बुजे प्रतिकूलम् असम्भवादिति रूपकस्यबाधकम् न तु पादे ऽनुकूलमित्युपमायाः साधकमभिधयते विध्युपमर्दिनो बाधकस्य तदपेक्षयोत्कटत्वेन प्रतिपत्तेः ॥</p>
<p>एवमन्यत्रापि सुधीभिः परीक्ष्यम् ॥१४०॥</p>
<p>स्फुटमेकत्र विषये शब्दार्थालङ्कृतिद्वयम् ।<br>
व्यवस्थितं च ॥।</p>
<p>अभिन्ने एव पदे स्फुटतया, यत् उभावपि शब्दार्थालङ्कारौ व्यवस्थां समासादयतः सो ऽप्यपरः सङ्करः । उदाहरणम् &mdash;-</p>
<p>{स्पष्टोल्लसत्किरणकेसरसूर्यबिम्ब-<br>
विस्तीर्णकणिकमथो दिवसारविन्दम् ।<br>
श्लिष्टाष्टदिग्दलकलापमुखावतार-<br>
बद्धान्धकारमधपावलि सञ्चकोच ॥५७९॥}<br>
(रत्नाकरस्य हरविजय १९।१)</p>
<p>अत्र एकापदानुप्रविष्टौ रूपकानुप्रासौ ॥</p>
<p>॥। तेनासौ त्रिरूपः परिकीर्तितः ॥ ङ्क्प्र्-क्_१४१ ॥</p>
<p>तदयमनुग्राह्यानुग्राहकतया सन्देहेन एकपदप्रतिपाद्यतया च व्यवस्थितत्वात्त्रिप्रकार एव सङ्करो व्याकृतः । प्रकारान्तरेण तु न शक्यो व्याकर्तुम् आनन्त्यात्तत्प्रभेदानामिति प्रतिपादिताः<br>
शब्दार्थोभयगतत्वेन त्रिविध्यजुषो ऽलङ्काराः ॥</p>
<p>कुतः पुनरेष नियमो यदेतेषां तुल्ये ऽपि काव्यशोभातिशयहेतुत्वे कश्चिदलङ्कारः शब्दस्य कश्चिदर्थस्य कश्चिच्चोभयस्य इति चेत् । उक्तन्त्र यथा काव्ये दोषगुणाऌअङ्काराणां शब्दार्थोभयगतत्वेन<br>
व्यवस्थायामन्वयव्यतिरेकावेव प्रभवतः निमित्तान्तरस्याभावात् । ततश्च यो ऽलङ्कारो यदीयान्वयव्यतिरेकावनुविधत्ते स तदलङ्कारो व्यवस्थाप्यते इति ।</p>
<p>एवं च यथा पुनरुक्तवदाभासः परम्परितरूपकं चोभयोर् भावानुविधायितया, उभयालङ्कारौ तथा शब्दहेतुकार्थान्तरन्यासप्रभृतयो ऽपि द्रष्टव्याः । अर्थस्य तु तत्र वैवित्र्यम् उत्कटतया प्रतिभासते, इति वाच्यालङ्कारमध्ये वस्तुस्थितिमनपेक्ष्यैव लक्षिताः ॥</p>
<p>यो ऽलङ्कारो यदाश्रितः स तदलङ्कार इत्यपि कल्पनायाम् अन्वयव्यतिरेलावेव समाश्रयितव्यौ तदाश्रयणमन्तरेण विशिष्टस्याश्रयिभावस्याभावादित्यलङ्काराणां यथोक्तनिमित्त एव परस्परव्यतिरेको ज्यायान् ॥१४१॥</p>
<p>एषां दोषा यथायोगं सम्भवन्तो ऽपि केचन ।<br>
उक्तेष्वन्तर्भवन्तीति न पृथक् प्रतिपादिताः ॥ ङ्क्प्र्-क्_१४२ ॥</p>
<p>तथाहि &mdash;- अनुप्रासस्य प्रसिद्ध्यभावो वैफल्यं वृत्तिविरोध इति ये त्रयो दोषाः । ते प्रसिद्धिविरुद्धताम् अपुष्टाथत्वम् प्रतिकूलवर्णतां च यथाक्रमं न व्यतिक्रामन्ति तत्स्वभावत्वात् । क्रमेणोदाहरणम् &mdash;-</p>
<p>{चक्री चक्रारपङ्क्तिं हरिरपि च हरीन् धूर्जटिर्धूर्ध्वजाग्रान्<br>
अक्षं नक्षत्रनाथोरुणमपि वरुणः कूबराग्रं कुबेरः ।<br>
रंहः सङ्घः सुराणां जगदुपकृतये नित्ययुक्तस्य यस्य<br>
स्तौति प्रीतिप्रसन्नोन्वहमहिमरुचेः सोवतात्स्यन्दनो वः ॥५८०॥}<br>
(मयूरस्य सूर्यशतक ७१)</p>
<p>अत्र कर्तृकर्मप्रतिनियमेन स्तुतिः अनुप्रासानुरोधेनैव कृता न पुराणेतिहासादिषु तथा प्रतीतेति प्रसिद्धिविरोधः ॥</p>
<p>{भण तरुणि रमणमन्दिरमानन्दस्यन्दिसुन्दरेन्दुमुखि ।<br>
यदि सल्लीलोल्लापिनि गच्छसि तत् किं त्वदीयं मे ॥५८१॥}<br>
(रुद्रटस्य काव्यालङ्कार २।२२)</p>
<p>{अनुणुरणन्मणिमेखलमविरतशिञ्जानमञ्जुमञ्जीरम् ।<br>
परिसरणमरुणचरणे रणरणकमकारणं कुरुते ॥५८२ (=२०७)॥}<br>
(रुद्रटस्य काव्यालङ्कार २।२३)</p>
<p>अत्र वाव्यस्य विचिन्त्यमानं न किञ्चिदपि चारुत्वं प्रतीयते, इत्यपुष्टार्थतैवानुप्रासस्य वैफल्यम् ॥<br>
अकुण्ठोत्कण्ठया इति अत्र शृङ्गारे परुषवर्णाडम्बरः पूर्वोक्तरीत्या विरुध्यते इति परुषानुप्रासो ऽत्र प्रतिकूलवर्णतैव वृत्तिविरोधः ॥<br>
यमकस्य पादत्रयगतत्वेन यमनमप्रयुतत्वं दोषः ॥ यथा</p>
<p>{भुजङ्गमस्येव मणिः सदम्भा ग्राहावकीर्णेव नदी सदम्भाः ।<br>
दुरन्ततां निर्णयतो ऽपि जन्तोः कर्षन्ति चेतः प्रसभं सदम्भाः ॥५८३॥}<br>
(गोविन्दठक्कुरस्य काव्यप्रदीप)</p>
<p>उपमायाम् उपमानस्य जातिप्रमाणगतन्यूनत्वम् अधिकता वा तादृशी अनुचितार्थत्वं दोषः । धर्माश्रये तु न्यूनाधिकत्वे यथाक्रमं हीनपदत्वमधिकपदत्वं च न व्यभिचरतः ॥ क्रमेणोदाहरणम् &ndash;</p>
<p>{चण्डालैरिव युष्माभिः साहसं परमं कृतम् ॥५८४॥}<br>
(वामनस्य काव्यालङ्कारसूत्रवृत्ति ४,२।९)</p>
<p>{वह्निस्फुलिङ्ग इव भानुरयं चकास्ति ॥५८५॥}<br>
(वामनस्य काव्यालङ्कारसूत्रवृत्ति ४।२)</p>
<p>{अयं पद्मासनासीनश्चक्रवाको विराजते ।<br>
युगादौ भगवान् वेधा विनिर्मित्सुरिव प्रजाः ॥५८६॥}<br>
(भामहस्य काव्यालङ्कार २।२५; वामनस्य काव्यालङ्कारसूत्रवृत्ति ४,२।११)</p>
<p>{पातालमिव ते नाभिः स्तनौ क्षितिधरोपमौ ।<br>
वेणीदण्डः पुनरयं कालिन्दीपातसन्निभः ॥५८७॥}<br>
(वामनस्य काव्यालङ्कारसूत्रवृत्ति ४,२।११)</p>
<p>अत्र चण्डालादिभिरुपमानः प्रस्तुतो ऽर्थो ऽत्यर्थमेव कदर्थित इत्यनुचिताथन्ता ॥</p>
<p>{स मुनिर्लाञ्छितो मौञ्ज्या कृष्णाजिनपटं वहन् ।<br>
व्यराजन्नीलजीमूतभागाश्लिष्ट इवांशुमान् ॥५८८॥}<br>
(वामनस्य काव्यालङ्कारसूत्रवृत्ति ४,२।९)</p>
<p>अत्रोपमानस्य मौञ्जीस्थानीयस्तडिल्लक्षणो धर्मः केनापि पदेन न प्रतिपादित इति हीनपदत्वम् ॥</p>
<p>{स पीतवासाः प्रगृहीतशार्ङ्गो मनोज्ञभीमं वपुराप कृष्णः ।<br>
शतह्रदेन्द्रायुधवान्निशायां संसृज्यमानः शशिनेव मेघः ॥५८९॥}<br>
(भामहस्य काव्यालङ्कार २।५८)</p>
<p>अत्रोपमेयस्य शङ्खादेरनिर्देशे शशिनो ग्रहणमतिरिच्यते इत्यधिकपदत्वम् ॥</p>
<p>लिङ्गवचनभेदो ऽपि उपमानोपमेययोः साधारणं चेत् धर्ममन्यरूपं कुर्यात् । तदा एकतरस्यैव तद्धर्मसमन्वयावगतेः सविशेषणस्यैव तस्योपमानत्वमुपमेयत्वं वा प्रतीयमानेन धर्मेण<br>
प्रतीयते इति प्रकान्तस्यार्थस्य स्फुटमनिर्वाहादस्य भग्नप्रक्रमरूपत्वम् । यथा &mdash;-</p>
<p>{चिन्तारत्नमिव च्युतोसि करतो धिङ्मन्दभाग्यस्य मे ॥५९०॥}<br>
(रुद्रट, काव्यालङ्कार ११।२०)</p>
<p>{सक्तवो भक्षिता देव शुद्धाः कुलवधूरिव ॥५९१॥}<br>
(श्रिवत्सलाञ्छनाचार्यस्य काव्यपरीक्षा ३३४)</p>
<p>यत्र तु नानात्वे ऽपि लिङ्ग्गवचनयोः सामान्याभिधायि पदं द्वरूपभेदं नापद्यते न तत्रैतद्दूषणावतारः उभयथापि अस्य अनुगमक्षमस्वभावत्वात् । यथा</p>
<p>{गुणैरनर्घ्यैः प्रथितो रत्नैरिव महार्णवः ॥५९२॥}<br>
(श्रिवत्सलाञ्छनाचार्यस्य काव्यपरीक्षा ३३५)</p>
<p>{तद्वेषोसदृशोन्याभिः स्त्रीभिर्मधुरताभृतः ।<br>
दधते स्म परां शोभां तदीया विभ्रमा इव ॥५९३॥}<br>
(श्रिवत्सलाञ्छनाचार्यस्य काव्यपरीक्षा ३३६)</p>
<p>कालपुरुषविध्यादिभेदे ऽपि न तथा प्रतीतिरस्खलितरूपतया विश्रान्तिमासादयतीत्यसावपि भग्नप्रक्रमतयैव व्याप्तः । यथा</p>
<p>{अतिथिं नाम काकुत्स्थात् पुत्रमाप कुमुद्वती ।<br>
पश्चिमाद् यामिनीयामात् प्रसादमिव चेतना ॥५९४॥}<br>
(कालिदासस्य रघुवम्श १७।१)</p>
<p>अत्र चेतना प्रसादमाप्नोति न पुनरापेति कालभेदः ।</p>
<p>{प्रत्यग्रमज्जनविशेषविविक्तमूर्तिः<br>
कौसुम्भरागरुचिरस्फुरदंशुकान्ताः ।<br>
विभ्राजसे मकरकेतनमर्चयन्ती<br>
बालप्रबालविटपप्रभवा लतेव ॥५९५॥}<br>
(हर्षस्य रत्नावलि १।२०)</p>
<p>अत्र लता विभ्राजते न तु विभ्राजसे इति सम्बोध्यमाननिष्ठस्य परभागस्य असम्बोध्यमानविषयतया व्यत्यासात् पुरुषभेदः ।</p>
<p>{गङ्गेव प्रवहतु ते सदैव कीर्तिः ॥५९६॥}<br>
(श्रिवत्सलाञ्छनाचार्यस्य काव्यपरीक्षा ३३९)</p>
<p>इत्यादौ च गङ्गा प्रवहति न तु प्रवहतु इति अप्रवृत्तप्रवर्तनात्मनो विधेः । एवञ्जातीयकस्य चान्यस्यार्थस्य उपमानगतस्यासम्भवाद्विध्यादिभेदः ॥</p>
<p>ननु समानम् उच्चारितं प्रतीयमानं वा धर्मान्तरमुपादाय पर्यवसितायाम् उपमायाम् उपमेयस्य प्रकृतधर्मामिसम्बन्धान्न कश्चित्कालादिभेदो ऽस्ति । यत्राप्युपात्तेनैव सामान्यधर्मेण उपमा<br>
अवगम्यते यथा {युधिष्ठिर इवायं सत्यं वदति} इति तत्र युधिष्थिर इव सत्यवाद्ययं सत्यं वदतीति प्रतिपत्स्यामहे । सत्यवादी सत्यं वदतीति च न पौनरुक्त्यम् आशङ्कनीयम् रैपोषं पुष्णातीतिवत्<br>
युधिष्थिर इव सत्यवदनेन सत्यवाद्ययमित्यर्थावगमात् । सत्यमेतत् किं तु स्थितेषु प्रयोगेषु समर्थनमिदं न तु सर्वथा निरवद्यम् प्रस्तुतवस्तुप्रतीतिव्याधातादिति सवेतस एवात्र प्रमाणम् ॥<br>
असादृश्यासम्भवावप्युपमायाम् अनुचितार्थतायामेव पर्यवस्यतः । यथा</p>
<p>{ग्रथ्नामि काव्यशशिनं विततार्थरश्मिम् ॥५९७॥}<br>
(वामनस्य काव्यालङ्कारसूत्रवृत्ति २,४।१६)</p>
<p>अत्र काव्यस्य शशिना अर्थानां च रश्मिभिः साधर्म्यं कुत्रापि न प्रतीतमित्यनुचितार्थत्वम् ।</p>
<p>{निपेतुरास्यादिव तस्य दीप्ताः<br>
शरा धनुर्मण्डलमध्यभाजः ।<br>
जाज्वल्यमाना इव वारिधारा<br>
दिनार्धभाजः परिवेषिणोर्कात् ॥५९८॥}<br>
(गोविन्दठक्कुरस्य काव्यप्रदीप)</p>
<p>अत्रापि ज्वलन्त्योम्बुधाराः सूर्यमण्डलात् निष्पतन्त्यो न सम्भवन्तीत्युपनिबध्यमानो ऽर्थो ऽनौचित्यमेव पुष्णाति ॥<br>
उत्प्रेक्षायामपि सम्भावनं ध्रुवेवादय एव शब्दा वक्तुं सहन्ते न यथाशब्दो ऽपि केवलस्यास्य साधार्म्यमेव प्रतिपादयितुं पर्याप्तत्वात् तस्य चास्यामविवक्षितत्वादिति तत्राशक्तिरस्यावाचकत्वं दोषः ।<br>
यथा</p>
<p>{उद्ययौ दीर्घिकागर्भान्मुकुलं मेचकोत्पलम् ।<br>
नारीलोचनचातुर्यशङ्कासङ्कुचितम्य था ॥५९९॥}<br>
(श्रिवत्सलाञ्छनाचार्यस्य काव्यपरीक्षा ३४०)</p>
<p>उत्प्रेक्षितमपि तात्त्विकेन रूपेण परिवर्जितत्वात् निरुपाख्यप्रख्यम् । तत्समर्थनाय यत् अर्थान्तरन्यासोपादानम् तत् आलेख्यमिव गगनतलेत्यन्तमसमीचीनमिति निर्विषयत्वमेतस्य । अनुचितार्थतैव दोषः । यथा</p>
<p>{दिवाकराद्रक्षति यो गुहासु लीनं दिवा भीतमिवान्धकारम् ।<br>
क्षुद्रे ऽपि नूनं प्रपन्ने ममत्वमुच्चैः शिरसामतीव ॥६००॥}<br>
(कालिदासस्य कुमारसम्भव १।१२)</p>
<p>अत्राचेतनस्य तमसो दिवाकरात्त्रास एव न सम्भवतीति कुत एव तत्प्रयोजितमद्रिणा परित्राणम् । सम्भावितेन तु रूपेण प्रतिभासमानस्यास्य न काचिदनुपपत्तिरवतरतीति व्यर्थ एव तत्समर्थनायां यत्नः ।<br>
साधारणविशेषणवशादेव समासोक्तिरनुक्तमपि उपमानविशेषं प्रकाशयतीति तस्यात्र पुनरुपादाने प्रयोजनाभावात् अनुपादेयत्वं यत् तत् अपुष्टार्थत्वं पुनरुक्तं वा दोषः । यथा</p>
<p>{स्पृशति तिग्मरुचौ ककुभः करैर्दयितयेव विजृम्भिततापया ।<br>
अतनुमानपरिग्रहया स्थितं रुचिरया चिरयापि दिनश्रिया ॥६०१॥}<br>
(रत्नाकरस्य हरविजय ३।३७)</p>
<p>अत्र तिग्मरुचेः ककुभां च यथा सदृशविशेषणवशेन व्यक्तिविशेषपरिग्रहेण च नायकतया नायिकात्वेन च व्यक्तिः, तथा ग्रीष्मदिवसश्रियो ऽपि प्रतिनायिकात्वेन भविष्यतीति किं दयितयेति स्वशब्दोपादानेन ॥<br>
श्लेषोपमायास्तु स विषयः यत्रोपमानस्योपादानमन्तरेण साधारणेष्वपि विशेषणेषु न तथा प्रतीतिः । यथा</p>
<p>{स्वयं च पल्लवाताम्र भास्वत्करविराजिता ।<br>
प्रभातसन्ध्येवास्वापफललुब्धेहितप्रदा ॥६०२॥} इति॥<br>
(उद्भटस्य काव्यालङ्कारसारसङ्ग्रह ४।१५)</p>
<p>अप्रस्तुतप्रशंसायामपि उपमेयम् अनयैव रीत्या प्रतीतं न पुनः प्रयोगेण कदर्थतां नेयम् । यथा</p>
<p>{आहूतेषु विहङ्गमेषु मशको नायान् पुरो वार्यते<br>
मध्येवारिधि वावसंस्तृणमणिर्धत्ते मणीनां रुचम् ।<br>
खद्योतो ऽपि न कम्पते प्रचलितुं मध्ये ऽपि तेजस्विनां<br>
धिक् सामान्यमचेतनं प्रभुमिवानामृष्टतत्त्वान्तरम् ॥६०३॥}<br>
(भल्लटशतक ६७)</p>
<p>अत्र अचेतनस्य प्रभोरप्रस्तुतविशिष्टसामान्यद्वारेणाभिव्यक्तौ न युक्तमेव पुनः कथनम् ॥<br>
तदेत अलङ्कारदोषाः यथासम्भाविनोन्ये ऽप्येवञ्जातीयकाः पूर्वोक्तयैव दोषजात्या अन्तर्भाविताः न पृथग् प्रतिपादनमर्हन्तीति सम्पूर्णमिदं काव्यलक्षणम् ॥१४२॥</p>
<p>{इत्येष मार्गो विदुषां विभिन्नो ऽप्यभिन्नरूपः प्रतिभासते यत् ।<br>
न तद्विचित्रं यदमुत्र सम्यग्विनिर्मिता सङ्घटनैव हेतुः ॥१॥}</p>
<p>इति काव्यप्रकाशे ऽर्थालङ्कारनिर्णयो नाम दशम उल्लासः ॥</p>
<p>॥ समाप्तश्चायं काव्यप्रकाशः ॥</p>
<p>॥ समाप्तो ऽयं ग्रन्थः ॥</p>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_mammaTa-kAvyaprakAshaH_bAlabodhinI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/mammaTa-kAvyaprakAshaH/bAlabodhinI/">बालबोधिनी </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_mammaTa-kAvyaprakAshaH_bAlabodhinI_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_mammaTa-kAvyaprakAshaH_bAlabodhinI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_mammaTa-kAvyaprakAshaH_bAlabodhinI_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: बालबोधिनी</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
