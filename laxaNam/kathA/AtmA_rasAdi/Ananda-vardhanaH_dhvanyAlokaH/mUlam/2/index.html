<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | २</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="२">
  <meta property="og:description" content="ध्वन्यलोक २
एवमविवक्षितवाच्यविवक्षितान्यपरवाच्यत्वेन
ध्वनिर्द्विप्रकारः प्रकाशितः।
तत्राविवक्षितवाच्यस्य प्रभेदप्रतिपादनायेदमुच्यते —
अर्थान्तरे सङ्क्रमितमत्यन्तं वा तिरस्कृतम् ।
अविवक्षितवाच्यस्य ध्वनेर्वाच्यं द्विधा मतम् ॥ १॥
तथाविधाभ्यां च ताभ्यां व्यङ्ग्यस्यैव विशेषः ।
तत्रार्थान्तरसङ्क्रमितवाच्यो यथा —
स्निग्धश्यामलकान्तिलिप्तवियतो वेल्लद्बलाका घना
वाताः शीकरिणः पयोदसुहृदामानन्दकेकाः कलाः ।
कामं सन्तु दृढं कठोरहृदयो रामोऽस्मि सर्वं सहे
वैदेही तु कथम् भविश्यति हहा हा देवि धीरा भव ॥
इत्यत्र रामशब्दः । अनेन हि व्यङ्ग्यधर्मान्तरपरिणतः सञ्ज्ञी
प्रत्याय्यते , न सञ्ज्ञिमात्रम् ।
यथा च ममैव विषमबाणलीलायाम् —
तदा जायन्ते गुणा यदा ते सहृदयैर्गृह्यन्ते ।
रविकिरणानुगृहीतानि भवन्ति कमलानि कमलानि ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="२">
  <meta itemprop="description" content="ध्वन्यलोक २
एवमविवक्षितवाच्यविवक्षितान्यपरवाच्यत्वेन
ध्वनिर्द्विप्रकारः प्रकाशितः।
तत्राविवक्षितवाच्यस्य प्रभेदप्रतिपादनायेदमुच्यते —
अर्थान्तरे सङ्क्रमितमत्यन्तं वा तिरस्कृतम् ।
अविवक्षितवाच्यस्य ध्वनेर्वाच्यं द्विधा मतम् ॥ १॥
तथाविधाभ्यां च ताभ्यां व्यङ्ग्यस्यैव विशेषः ।
तत्रार्थान्तरसङ्क्रमितवाच्यो यथा —
स्निग्धश्यामलकान्तिलिप्तवियतो वेल्लद्बलाका घना
वाताः शीकरिणः पयोदसुहृदामानन्दकेकाः कलाः ।
कामं सन्तु दृढं कठोरहृदयो रामोऽस्मि सर्वं सहे
वैदेही तु कथम् भविश्यति हहा हा देवि धीरा भव ॥
इत्यत्र रामशब्दः । अनेन हि व्यङ्ग्यधर्मान्तरपरिणतः सञ्ज्ञी
प्रत्याय्यते , न सञ्ज्ञिमात्रम् ।
यथा च ममैव विषमबाणलीलायाम् —
तदा जायन्ते गुणा यदा ते सहृदयैर्गृह्यन्ते ।
रविकिरणानुगृहीतानि भवन्ति कमलानि कमलानि ॥">
  <meta itemprop="wordCount" content="3086">
  <meta name="twitter:card" content="summary">
  <meta name="twitter:title" content="२">
  <meta name="twitter:description" content="ध्वन्यलोक २
एवमविवक्षितवाच्यविवक्षितान्यपरवाच्यत्वेन
ध्वनिर्द्विप्रकारः प्रकाशितः।
तत्राविवक्षितवाच्यस्य प्रभेदप्रतिपादनायेदमुच्यते —
अर्थान्तरे सङ्क्रमितमत्यन्तं वा तिरस्कृतम् ।
अविवक्षितवाच्यस्य ध्वनेर्वाच्यं द्विधा मतम् ॥ १॥
तथाविधाभ्यां च ताभ्यां व्यङ्ग्यस्यैव विशेषः ।
तत्रार्थान्तरसङ्क्रमितवाच्यो यथा —
स्निग्धश्यामलकान्तिलिप्तवियतो वेल्लद्बलाका घना
वाताः शीकरिणः पयोदसुहृदामानन्दकेकाः कलाः ।
कामं सन्तु दृढं कठोरहृदयो रामोऽस्मि सर्वं सहे
वैदेही तु कथम् भविश्यति हहा हा देवि धीरा भव ॥
इत्यत्र रामशब्दः । अनेन हि व्यङ्ग्यधर्मान्तरपरिणतः सञ्ज्ञी
प्रत्याय्यते , न सञ्ज्ञिमात्रम् ।
यथा च ममैव विषमबाणलीलायाम् —
तदा जायन्ते गुणा यदा ते सहृदयैर्गृह्यन्ते ।
रविकिरणानुगृहीतानि भवन्ति कमलानि कमलानि ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/Ananda-vardhanaH_dhvanyAlokaH\/mUlam\/2\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/Ananda-vardhanaH_dhvanyAlokaH\/mUlam\/2.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> २</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२">२</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ध्वन्यलोक २</p>
<p>एवमविवक्षितवाच्यविवक्षितान्यपरवाच्यत्वेन<br>
ध्वनिर्द्विप्रकारः प्रकाशितः।<br>
तत्राविवक्षितवाच्यस्य प्रभेदप्रतिपादनायेदमुच्यते &mdash;</p>
<p>अर्थान्तरे सङ्क्रमितमत्यन्तं वा तिरस्कृतम् ।<br>
अविवक्षितवाच्यस्य ध्वनेर्वाच्यं द्विधा मतम् ॥ १॥</p>
<p>तथाविधाभ्यां च ताभ्यां व्यङ्ग्यस्यैव विशेषः ।</p>
<p>तत्रार्थान्तरसङ्क्रमितवाच्यो यथा &mdash;<br>
स्निग्धश्यामलकान्तिलिप्तवियतो वेल्लद्बलाका घना<br>
वाताः शीकरिणः पयोदसुहृदामानन्दकेकाः कलाः ।<br>
कामं सन्तु दृढं कठोरहृदयो रामोऽस्मि सर्वं सहे<br>
वैदेही तु कथम् भविश्यति हहा हा देवि धीरा भव ॥</p>
<p>इत्यत्र रामशब्दः । अनेन हि व्यङ्ग्यधर्मान्तरपरिणतः सञ्ज्ञी<br>
प्रत्याय्यते , न सञ्ज्ञिमात्रम् ।</p>
<p>यथा च ममैव विषमबाणलीलायाम् &mdash;<br>
तदा जायन्ते गुणा यदा ते सहृदयैर्गृह्यन्ते ।<br>
रविकिरणानुगृहीतानि भवन्ति कमलानि कमलानि ॥</p>
<p>इत्यत्र द्वितीयः कमलशब्दः ।</p>
<p>अत्यन्ततिरस्कृतवाच्यो यथादिकवेर्वाल्मीकेः &mdash;<br>
रविसङ्क्रान्तसौभाग्यस्तुषारावृतमण्डलः ।<br>
निःश्वासान्ध इवादर्शश्चन्द्रमा न प्रकाशते ॥ इति ।<br>
अत्रान्धशब्दः ।<br>
गगनं च मत्तमेघं धारालुलितार्जुनानि च वनानि ।<br>
निरहङ्कारमृगाङ्का हरन्ति नीला अपि निशाः ॥</p>
<p>अत्र मत्तनिरहङ्कारशब्दौ ॥ १॥</p>
<p>असंलक्ष्यक्रमोद्द्योतः क्रमेण द्योतितः परः ।<br>
विवक्षिताभिधेयस्य ध्वनेरात्मा द्विधा मतः ॥ २॥</p>
<p>मुख्यतया प्रकाशमानो व्यङ्ग्योऽर्थो ध्वनेरात्मा । स च वाच्यार्थापेक्षया<br>
कश्चिदलक्ष्यक्रमतया प्रकाशते , कश्चिद्क्रमेणेति द्विधा मतः ॥ २॥</p>
<p>तत्र<br>
रसभावतदाभासतत्प्रशान्त्यादिरक्रमः ।<br>
ध्वनेरात्माङ्गिभावेन भासमानो व्यवस्थितः ॥ ३॥</p>
<p>रसादिरर्थो हि सहेव वाच्येनावभासते । स चाङ्गित्वेनावभासमानो<br>
ध्वनेरात्मा ।</p>
<p>इदानीं रसवदलङ्कारादलक्ष्यक्रमद्योतनात्मनो ध्वनेर्विभक्तो<br>
विषय इति प्रदर्श्यते &mdash;<br>
वाच्यवाचकचारुत्वहेतूनां विविधात्मनाम् ।<br>
रसादिपरता यत्र स ध्वनेर्विषयो मतः ॥ ४॥</p>
<p>रसभावतदाभासतत्प्रशमलक्षणं मुख्यमर्थमनुवर्तमाना<br>
शब्दार्थालङ्कारा गुणाश्च परस्परं ध्वन्यपेक्षया<br>
विभिन्नरूपा व्यवस्थितास्तत्र काव्ये ध्वनिरिति व्यपदेशः ॥ ४॥</p>
<p>प्रधान्येऽन्यत्र वाक्यार्थे यत्राङ्गं तु रसादयः ।<br>
काव्ये तस्मिन्नलङ्कारो रसादिरिति मे मतिः ॥ ५॥</p>
<p>यद्यपि रसवदलङ्कारस्यान्यैर्दर्शितो विषयस्तथापि यस्मिन् काव्ये<br>
प्रधानतयाऽन्योऽर्थो वाक्यार्थीभूतस्तस्य चाङ्गभूता ये<br>
रसादयस्ते रसादेरलङ्कारस्य विषया इति मामकीनः पक्षः ।<br>
तद्यथा चाटुषु प्रेयोऽलङ्कारस्य वाक्यार्थत्वेऽपि<br>
रसादयोऽङ्गभूता दृश्यन्ते ।</p>
<p>स च रसादिरलङ्कारः शुद्धः सङ्कीर्णो वा । तत्राद्यो यथा &mdash;</p>
<p>किं हास्येन न मे प्रयास्यसि पुनः प्राप्तश्चिराद्दर्शनं<br>
केयम् निष्करुण प्रवासरुचिता केनासि दूरिकृतः ।<br>
स्वप्नान्तेष्विति ते वदन् प्रियतमव्यासक्तकण्ठग्रहो<br>
बुद्धा रोदिति रिक्तबाहुवलयस्तारं रिपुस्त्रीजनः ॥</p>
<p>इत्यत्र करुणरसस्य शुद्धस्याङ्गभावात्स्पष्टमेव<br>
रसवदलङ्कारत्वम् । एवमेवंविधे विषये रसान्तराणां स्पष्ट<br>
एवाङ्गभावः ।</p>
<p>सङ्कीर्णो रसादिरङ्गभूतो यथ &mdash;<br>
क्षिप्तो हस्तावलग्नः प्रसभमभिहतोऽप्याददानोऽंशुकान्तं<br>
गृह्णन् केशेष्वपास्तश्चरणनिपतितो नेक्षितः सम्भ्रमेण ।<br>
आलिङ्गन् योऽवधूतस्त्रिपुरयुवतिभिः साश्रुनेत्रोत्पलाभिः<br>
कामीवार्द्रापराधः स दहतु दुरितं शाम्भवो वः शराग्निः ॥</p>
<p>इत्यत्र त्रिपुररिपुप्रभावातिशयस्य वाक्यार्थत्वे ईर्ष्याविप्रलम्भस्य<br>
श्लेषसहितस्याङ्गभाव इति , एवंविध एव रसवदाद्यलङ्कारस्य<br>
न्याय्यो विषयः । अत एव चेर्ष्याविप्रलम्भकरुणयोरङ्गत्वेन<br>
व्यवस्थानात्समावेशो न दोषः । यत्र हि रसस्य वाक्यार्थीभावस्तत्र<br>
कथमलङ्कारत्वम् ? अलङ्कारो हि चारुत्वहेतुः प्रसिद्धः ; न<br>
त्वसावात्मैवात्मनश्चारुत्वहेतुः ।<br>
तथा चायमत्र सङ्क्षेपः &mdash;</p>
<p>रसभावादितात्पर्यमाश्रित्य विनिवेशनम् ।<br>
अलङ्कृतीनां सर्वासामलङ्कारत्वसाधनम् ॥</p>
<p>तस्माद्यत्र रसादयो वाक्यार्थीभूताः स सर्वो न<br>
रसादेरलङ्कारस्य विषयः ; स ध्वनेः प्रभेदः ,<br>
तस्योपमादयोऽलङ्काराः । यत्र तु प्राधान्येनार्थान्तरस्य<br>
वाक्यार्थीभावे रसादिभिश्चारुत्वनिष्पत्तिः क्रियते ,<br>
स रसादेरलङ्कारताया विषयः ।</p>
<p>एवं ध्वनेरुपमादीनां रसवदलङ्कारस्य च विभक्तविषयता<br>
भवति ।</p>
<p>यदि तु चेतनानां वाक्यार्थीभावो रसाद्यलङ्कारस्य विषय<br>
इत्युच्यते तर्ह्युपमादीनां प्रविरलविषयता निर्विषयता वाभिहिता<br>
स्यात् । यस्मादचेतनवस्तुवृत्ते वाक्यार्थीभूते पुनश्चेतन-<br>
वस्तुवृत्तान्तयोजनया यथाकथञ्चिद्भवितव्यम् । अथ सत्यामपि<br>
तस्यां यत्राचेतनानां वाक्यार्थीभावो नासौ रसवदलङ्कारस्य<br>
विषय इत्युच्यते । तत् महतः काव्यप्रबन्धस्य रसनिधानभूतस्य<br>
नीरसत्वमभिहितं स्यात् । यथा &mdash;</p>
<p>तरङ्गभ्रूभङ्गा क्षुभितविहगश्रेणिरशना<br>
विकर्षन्ती फेनं वसनमिव संरम्भशिथिलम् ।<br>
यथाविद्धं याति स्खलितमभिसन्धाय बहुशो<br>
नदीरूपेणेयं ध्रुवमसहना सा परिणता ॥</p>
<p>यथा वा &mdash;<br>
तन्वी मेघजलार्द्रपल्लवतया धौताधरेवाश्रुभिः<br>
शून्येवाभरणैः स्वकालविरहाद्विश्रान्तपुष्पोद्गमा ।<br>
चिन्ता मौनमिवाश्रिता मधुकृतां शब्दैर्विना लक्ष्यते<br>
चण्डी मामवधूय पादपतितं जातानुतापेव सा ॥</p>
<p>यथा वा &mdash;<br>
तेषां गोपवधूविलाससुहृदां राधारहःसाक्षिणां<br>
क्षेमं भद्र कलिन्दशैलतनयातीरे लतावेश्मनां ।<br>
विच्छिन्ने स्मरतल्पकल्पनमृदुच्छेदोपयोगेऽधुना<br>
ते जाने जरठीभवन्ति विगलन्नीलत्विषः पल्लवाः ॥</p>
<p>इत्येवमादौ विषयेऽचेतनानां वाक्यार्थीभावेऽपि<br>
चेतनवस्तुवृत्तान्तयोजनास्त्येव ।<br>
अथ यत्र चेतनवस्तुवृत्तान्तयोजनास्ति<br>
तत्र रसादिरलङ्कारः । तदेवं सत्युपमादयो निर्विषयाः<br>
प्रविरलविषया वा स्युः । यस्मान्नास्त्येवासावचेतनवस्तुवृत्तान्तो<br>
यत्र चेतनवस्तुवृत्तान्तयोजना नास्त्यन्ततो विभावत्वेन ।<br>
तस्मादङ्गत्वेन च रसादीनामलङ्कारता । यः पुनरङ्गी रसो भावो<br>
वा सर्वाकारमलङ्कार्यः स ध्वनेरात्मेति ॥ ५॥</p>
<p>किञ्च &mdash;<br>
तमर्थमवलम्बन्ते येऽङ्गिनं ते गुणाः स्मृताः ।<br>
अङ्गाश्रितास्त्वल`ङ्कारा मन्तव्याः कटकादिवत् ॥ ६॥</p>
<p>ये तमर्थं रसादिलक्षणमङ्गिनं सन्तमवलम्बते ते गुणाः<br>
शौर्यादिवत् । वाच्यवाचकलक्षणान्यङ्गानि ये पुनस्तदाश्रितास्-<br>
तेऽलङ्कारा मन्तव्याः कटकादिवत् ॥ ६॥</p>
<p>तथा च &mdash;<br>
शृङ्गार एव मधुरः परः प्रह्लादनो रसः ।<br>
तन्मयं काव्यमाश्रित्य माधुर्यं प्रतितिष्ठति ॥ ७॥</p>
<p>शृङ्गार एव रसान्तरापेक्षया मधुरः प्रह्लादहेतुत्वात् ।<br>
तत्प्रकाशनपरशब्दार्थतया काव्यस्य स माधुर्यलक्षणो गुणः ।<br>
श्रव्यत्वं पुनरोजसोऽपि साधारणमिति ॥ ७॥</p>
<p>शृङ्गारे विप्रलम्भाख्ये करुणे च प्रकर्षवत् ।<br>
माधुर्यमार्द्रतां याति यतस्तत्राधिकं मनः ॥ ८॥</p>
<p>विप्रलम्भशृङ्गारकरुणयोस्तु माधुर्यमेव प्रकर्षवत् ।<br>
सहृदयहृदयावर्जनातिशयनिमित्तत्वादिति ॥ ८॥</p>
<p>रौद्रादयो रसा दीप्त्या लक्ष्यन्ते काव्यवर्तिनः ।<br>
तद्व्यक्तिहेतू  शब्दार्थावाश्रित्यौजो व्यवस्थितम् ॥ ९॥</p>
<p>रौद्रादयो हि रसाः परां दीप्तिमुज्ज्वलतां जनयन्तीति लक्षणया<br>
त एव दीप्तिरित्युच्यते । तत्प्रकाशनपरः शब्दो दीर्घसमास-<br>
रचनालङ्कृतं वाक्यम् । यथा &mdash;</p>
<p>चञ्चद्भुजभ्रमितचण्डगदाभिघात-<br>
सञ्चूर्णितोरुयुगलस्य सुयोधनस्य ।<br>
स्त्यानावबद्धघनशोणितशोणपाणि-<br>
रुत्तंसयिष्यति कचांस्तव देवि भीमः ॥</p>
<p>तत्प्रकाशनपरश्चार्थोऽनपेक्षितदीर्घसमासरचनः<br>
प्रसन्नवाचकाभिधेयः । यथा &mdash;<br>
यो यः शस्त्रं बिभर्ति स्वभुजगुरुमदः पाण्डवीनां चमूनां<br>
यो यः पाञ्चालगोत्रे शिशुरधिकवया गर्भशय्यां गतो वा ।<br>
यो यस्तत्कर्मसाक्षी चरति मयि रणे यश्च यश्च प्रतीपः<br>
क्रोधान्धस्तस्य तस्य स्वयमपि जगतामन्तकस्यान्तकोऽहम् ॥</p>
<p>इत्यादौ द्वयोरोजस्तव्म् ॥ ९॥</p>
<p>समर्पकत्वं काव्यस्य यत्तु सर्वरसान् प्रति ।<br>
स प्रसादो गुणो ज्ञेयः सर्वसाधारणक्रियः ॥ १०॥</p>
<p>प्रसादस्तु स्वच्छता शब्दार्थयोः । स च सर्वरससाधारणो<br>
गुणः सर्वरचनासाधारणश्च व्यङ्ग्यार्थापेक्षयैव<br>
मुख्यतया व्यवस्थितो मन्तव्यः ।<br>
श्रुतिदुष्टादयो दोषा अनित्या ये च दर्शिताः ।<br>
ध्वन्यात्मन्येव शृङ्गारे ते हेया इत्युदाहृताः ॥ ११॥</p>
<p>अनित्या दोषाश्च ये श्रुतिदुष्टादयः सूचितास्तेऽपि न<br>
वाच्ये अर्थमात्रे , न च व्यङ्ग्ये शृङ्गारे वा ध्वनेरनात्मभूते ।<br>
किं तर्हि ? ध्वन्यात्मन्येव शृङ्गारेऽङ्गितया व्यङ्ग्ये<br>
ते हेया इत्युदाहृताः । अन्यथा हि तेषामनित्यदोषतैव न<br>
स्यात् । एवमयमसंलक्ष्यक्रमद्योतो ध्वनेरात्मा प्रदर्शितः<br>
सामान्येन ॥ ११॥</p>
<p>तस्याङ्गानां प्रभेदा ये प्रभेदाः स्वगताश्च ये ।<br>
तेषामानन्त्यमन्योन्यसम्बन्धपरिकल्पने ॥ १२॥</p>
<p>अङ्गितया व्यङ्ग्यो रसादिर्विवक्षितान्यपरवाच्यस्य<br>
ध्वनेरेक आत्मा य उक्तस्तस्याङ्गानां<br>
वाच्य वाचकानुपातिनामलङ्काराणां ये प्रभेदा<br>
निरवधयो ये च स्वगतास्तस्याङ्गिनोऽर्थस्य<br>
रसभावतदाभासतत्प्रशमलक्षणा<br>
विभावानुभावव्यभिचारिप्रतिपादनसहिता अनन्ताः<br>
स्वाश्रयापेक्षया निःसीमानो विशेषास्तेषा-<br>
मन्योन्यसम्बन्धपरिकल्पने क्रियमाणे कस्यचि-<br>
दन्यतमस्यापि रसस्य प्रकाराः परिसङ्ख्यातुं न शक्यन्ते<br>
किमुत सर्वेषाम् । तथा हि शृङ्गारस्याङ्गिनस्ताव-<br>
दाद्यौ द्वौ भेदौ - सम्भोगो विप्रलम्भश्च ।<br>
सम्भोगस्य च परस्परप्रेमदर्शनसुरतविहरणादि-<br>
लक्षणाः प्रकाराः । विप्रलम्भस्याप्यभिलाषेर्ष्या-<br>
विरहप्रवासविप्रलम्भादयः । तेषां च प्रत्येकं<br>
विभावानुभावव्यभिचारिभेदः । तेषां च<br>
देशकालाद्याश्रयावस्थाभेद इति स्वगतभेदापेक्ष-<br>
यैकस्य तस्यापरिमेयत्वं , किं पुनरङ्गप्रभेद-<br>
कल्पनायाम् । ते ह्यङ्गप्रभेदाः प्रत्येकमङ्गि-<br>
प्रभेदसम्बन्धपरिकल्पने क्रियमाणे सत्यानन्त्य-<br>
मेवोपयान्ति ॥ १२॥</p>
<p>दिङ्मात्रं तूच्यते येन व्युत्पन्नानां सचेतसाम् ।<br>
बुद्धिरासादितालोका सर्वत्रैव भविष्यति ॥ १३॥</p>
<p>दिङ्मात्रकथनेन हि व्युत्पन्नानां सहृदयानामेकत्रापि<br>
रसभेदे सहालङ्कारैरङ्गाङ्गिभावपरिज्ञानादासादितालोका<br>
बुद्धिः सर्वत्रैव भविष्यति । तत्र &mdash;<br>
शृङ्गारस्याङ्गिनो यत्नादेकरूपानुबन्धवान् ।<br>
सर्वेष्वेव प्रभेदेषु नानुप्रासः प्रकाशकः ॥ १४॥</p>
<p>अङ्गिनो हि शृङ्गारस्य ये उक्ताः प्रभेदास्तेषु<br>
सर्वेष्वेकप्रकारानुबन्धितया प्रबन्धेन<br>
प्रवृत्तोऽनुप्रासो न व्यञ्जकः । अङ्गिन इत्यनेनाङ्गभूतस्य<br>
शृङ्गारस्यैकरूपानुबन्ध्यनुप्रासनिबन्धने<br>
कामचारमाह ॥ १४॥</p>
<p>ध्वन्यात्मभूते शृङ्गारे यमकादिनिबन्धनम् ।<br>
शक्तावपि प्रमादित्वं विप्रलम्भे विशेषतः ॥ १५॥</p>
<p>ध्वनेरात्मभूतः शृङ्गारस्तात्पर्येण वाच्यवाचकाभ्यां<br>
प्रकाश्यमानस्तस्मिन्यमकादीनां यमकप्रकाराणां<br>
निबन्धनं दुष्करशब्दभङ्गश्लेषादीनां शक्तावपि<br>
प्रमादित्वं  । ॑प्रमादित्व॑ मित्यनेनैतद्दर्श्यते &mdash; काकतालीयेन<br>
कदाचित्कस्यचिदेकस्य यमकादेर्निष्पत्तावपि भूम्नालङ्कारान्तर-<br>
वद्रसाङ्गत्वेन निबन्धो न कर्तव्य इति । ॑विप्रलम्भे विशेषत॑ इत्यनेन<br>
विप्रलम्भे सौकुमार्यातिशयः ख्याप्यते । तस्मिन्द्योत्ये यमकादेरङ्गस्य<br>
निबन्धो नियमान्न कर्तव्य इति ॥ १५॥</p>
<p>अत्र युक्तिरभिधीयते &mdash;<br>
रसाक्षिप्ततया यस्य बन्धः शक्यक्रियो भवेत् ।<br>
अपृथग्यत्ननिर्वत्यः सोऽलङ्कारो ध्वनौ मतः ॥ १६॥</p>
<p>निष्पत्तावाश्चर्यभूतोऽपि यस्यालङ्कारस्य रसाक्षिप्ततयैव<br>
बन्धः शक्यक्रियो भवेत्सोऽस्मिन्नलक्ष्यक्रमव्यङ्ग्ये<br>
ध्वनावलङ्कारो मतः । तस्यैव रसाङ्गत्वं मुख्यमित्यर्थः।<br>
यथा &mdash;<br>
कपोले पत्त्राली करतलनिरोधेन मृदिता<br>
निपीतो निःश्वासैरयममृतहृद्योऽधररसः ।<br>
मुहुः कण्ठे लग्नस्तरलयति बाष्पस्तनतटीं<br>
प्रियो मन्युर्जातस्तव निरनुरोधे न तु वयम् ॥</p>
<p>रसाङ्गत्वे च तस्य लक्षणमपृथग्यत्ननिर्वर्त्यत्वमिति<br>
यो रसं बन्धुमध्यवसितस्य कवेरलङ्कारस्तां<br>
वासनामत्यूह्य यत्नान्तरमास्थितस्य निष्पद्यते स न<br>
रसाङ्गमिति । यमके च प्रबन्धेन बुद्धिपूर्वकं क्रियमाणे<br>
नियमेनैव यत्नान्तरपरिग्रह आपतति शब्दविशेषान्वेषणरूपः ।<br>
अलङ्कारान्तरेष्वपि तत्तुल्यमिति चेत् &mdash; नैवम् ; अलङ्कारान्तराणि<br>
हि निरूप्यमाणदुर्घटनान्यपि रससमाहितचेतसः<br>
प्रतिभानवतः कवेरहम्पूर्विकया परापतन्ति । यथा कादम्बर्यां<br>
कादम्बरीदर्शनावसरे । यथा च मायारामशिरोदर्शनेन<br>
विह्वलायां सीतदेव्यां सेतौ । युक्तं चैतत् , यतो रसा<br>
वाच्यविशेषैरेवाक्षेप्तव्याः । तत्प्रतिपादकैश्च शब्दैस्तत्-<br>
प्रकाशिनो वाच्यविशेषा एव रूपकादयोऽलङ्काराः । तस्मान्न<br>
तेषां बहिरङ्गत्वं रसाभिव्यक्तौ । यमकदुष्करमार्गेषु तु<br>
तत्स्थितमेव । यत्तु रसवन्ति कानिचिद्यमकादीनि दृश्यन्ते , तत्र<br>
रसादीनामङ्गता । यमकादीनां त्वङ्गितैव । रसाभासे<br>
चाङ्गत्वमप्यविरुद्धम् । अङ्गितया तु व्यङ्ग्ये रसे  नाङ्गत्वं<br>
पृथक्प्रयत्ननिर्वर्त्यत्वाद्यमकादेः ।</p>
<p>अस्यैवार्थस्य सङ्ग्रहश्लोकाः &mdash;<br>
रसवन्ति हि वस्तूनि सालङ्काराणि कानिचित् ।<br>
एकेनैव प्रयत्नेन निर्वर्त्यन्ते महाकवेः ॥</p>
<p>यमकादिनिबन्धे तु पृथग्यत्नोऽस्य जायते ।<br>
शक्तस्यापि रसेऽङ्गत्वं तस्मादेषां न विद्यते ॥</p>
<p>रसाभासाङ्गभावस्तु यमकादेर्न वार्यते ।<br>
ध्वन्यात्मभूते शृङ्गारे त्वङ्गता नोपपद्यते ॥ १६॥</p>
<p>इदानीं ध्वन्यात्मभूतस्य शृङ्गारस्य व्यञ्जकोऽल-<br>
ङ्कारवर्ग आख्यायते &mdash;</p>
<p>ध्वन्यात्मभूते शृङ्गारे समीक्ष्य विनिवेशितः ।<br>
रूपकादिरलङ्कारवर्ग एति यथार्थताम् ॥ १७॥</p>
<p>अलङ्कारो हि बाह्यालङ्कारसाम्यादङ्गिनश्चारुत्व-<br>
हेतुरुच्यते । वाच्यालङ्कारवर्गश्च रूपकादिर्यावानुक्तो<br>
वक्ष्यते च कैश्चित् , अलङ्काराणामनन्तत्वात् ॥।</p>
<p>स सर्वोऽपि यदि समीक्ष्य विनिवेश्यते तदलक्ष्यक्रमव्यङ्ग्यस्य<br>
ध्वनेरङ्गिनः सर्वस्यैव चारुत्वहेतुर्निष्पद्यते ॥ १७॥</p>
<p>एषा चास्य विनिवेशने समीक्षा &mdash;<br>
विवक्षा तत्परत्वेन नाङ्गित्वेन कदाचन ।<br>
काले च ग्रहणत्यागौ नातिनिर्वहणैषिता ॥ १८॥</p>
<p>निर्व्यूढावपि चाङ्गत्वे यत्नेन प्रत्यवेक्षणम् ।</p>
<p>रूपकादिरलङ्कारवर्गस्याङ्गत्वसाधनम् ॥ १९॥</p>
<p>रसबन्धेष्वत्यादृतमनाः कविर्यमलङ्कारं तदङ्गतया<br>
विवक्षति । यथा &mdash;</p>
<p>चलापाङ्गां दृष्टिं स्पृशसि बहुशो वेपथुमतीं<br>
रहस्याख्यायीव स्वनसि मृदु कर्णान्तिकचरः ।<br>
करौ व्याधुन्वत्याः पिबसि रतिसर्वस्वमधरं<br>
वयं तत्त्वान्वेषान्मधुकर हतास्त्वं खलु कृती ॥</p>
<p>अत्र हि भ्रमरस्वभावोक्तिरलङ्कारो रसानुगुणः ।<br>
॑नाङ्गित्वेने॑ति न प्राधान्येन । कदाचिद्रसादितात्पर्येण<br>
विवक्षितोऽपि ह्यलङ्कारः कश्चिदङ्गित्वेन विवक्षितो<br>
दृश्यते । यथा &mdash;<br>
चक्राभिघातप्रसभाज्ञयैव चकार यो राहुवधूजनस्य ।<br>
आलिङ्गनोद्दामविलासवन्ध्यं रतोत्सवं चुम्बनमात्रशेषम् ॥</p>
<p>अत्र हि पर्यायोक्तस्याङ्गित्वेन विवक्षा रसादितात्पर्ये सत्यपीति ।<br>
अङ्गत्वेन विवक्षितमपि यमवसरे गृह्णाति नानवसरे ।<br>
अवसरे गृहीतिर्यथा &mdash;</p>
<p>उद्दामोत्कलिकां विपाण्डुररुचं प्रारब्धजृम्भां क्षणा-<br>
दायासं श्वसनोद्गमैरविरलैरातन्वतीमात्मनः ।<br>
अद्योद्यानलतामिमां समदनां नारीमिवान्यां ध्रुवं<br>
पश्यन् कोपविपाटलद्युति मुखं देव्याः करिष्याम्यहम् ॥</p>
<p>इत्यत्र उपमा श्लेषस्य ।<br>
गृहीतमपि च यमवसरे त्यजति तद्रसानुगुणतयालङ्का-<br>
रान्तरापेक्षया । यथा &mdash;</p>
<p>रक्तस्त्वं नवपल्लवैरहमपि श्लाघ्यैः प्रियाया गुणै-<br>
स्त्वामायान्ति शिलीमुखाः स्मरधनुर्मुक्तास्तथा मामपि ।<br>
कान्तापादतलाहतिस्तव मुदे तद्वन्ममाप्यावयोः<br>
सर्वं तुल्यमशोक केवलमहं धात्रा सशोकः कृतः ॥</p>
<p>अत्र हि प्रबन्धप्रवृत्तोऽपि श्लेषो व्यतिरेकविवक्षया<br>
त्यज्यमानो रसविशेषम् पुष्णाति । नात्रालङ्कार-<br>
द्वयसन्निपातः , किं तर्हि ? अलङ्कारान्तरमेव<br>
श्लेषव्यतिरेकलक्षणं नरसिंहवदिति चेत् &mdash; न , तस्य<br>
प्रकारान्तरेण व्यवस्थापनात् । यत्र हि श्लेषविषय एव<br>
शब्दे प्रकारान्तरेण व्यतिरेकप्रतीतिर्जायते स तस्य<br>
विषयः । यथा &ndash; ॑ स हरिर्नाम्ना देवः सहरिर्वरतुरग-<br>
निवहेन ॑ इत्यादौ । अत्र ह्यन्य एव शब्दः श्लेषस्य<br>
विषयोऽन्यश्च व्यतिरेकस्य । यदि चैवंविधे<br>
विषयेऽलङ्कारान्तरत्वकल्पना क्रियते तत्संसृष्टेर्विष-<br>
यापहार एव स्यात् । श्लेषमुखेनैवात्र व्यतिरेकस्यात्म-<br>
लाभ इति नायं संसृष्टेर्विषय इति चेत् &mdash; न ; व्यतिरेकस्य<br>
प्रकारान्तरेणापि दर्शनात् । यथा &mdash;<br>
नो कल्पापायवायोरदयरयदलत्क्ष्माधरस्यापि शम्या<br>
गाढोद्गीर्णोज्ज्वलश्रीरहनि न रहिता नो तमःकज्जलेन ।<br>
प्राप्तोत्पत्तिः पतङ्गान्न पुनरुपगता मोषमुष्णत्विषो वो<br>
वर्तिः सैवान्यरूपा सुखयतु निखिलद्वीपदीपस्य दीप्तिः ॥</p>
<p>अत्र हि साम्यप्रपञ्चप्रतिपादनं विनैव व्यतिरेको दर्शितः ।<br>
नात्र श्लेषमात्राच्चारुत्वप्रतीतिरस्तीति श्लेषस्य<br>
व्यतिरेकाङ्गत्वेनैव विवक्षितत्वात् न स्वतोऽलङ्कारतेत्यपि<br>
न वाच्यम् । यत एवंविधे विषये साम्यमात्रादपि<br>
सुप्रतिपादिताच्चारुत्वं दृश्यत एव । यथा &mdash;</p>
<p>आक्रन्दाः स्तनितैर्विलोचनजलान्यश्रान्तधाराम्बुभि-<br>
स्तद्विच्छेदभुवश्च शोकशिखिनस्तुल्यास्तडिद्विभ्रमैः ।<br>
अन्तर्मे दयितामुखं तव शशी वृत्तिः समैवावयो-<br>
स्तत्किं मामनिशं सखे जलधर त्वं दग्धमेवोद्यतः ॥</p>
<p>इत्यादौ ।<br>
रसनिर्वहणैकतानहृदयो यं च नात्यन्तं निर्वोढुमिच्छति ।<br>
यथा &mdash;<br>
कोपात्कोमललोलबाहुलतिकापाशेन बद्धा दृढं<br>
नीत्वा वासनिकेतनं दयितया सायं सखीनां पुरः ।<br>
भूयो नैवमिति स्खलत्कलगिरा संसूच्य दुश्चेष्टितं<br>
धन्यो हन्यत एव निह्नुतिपरः प्रेयान्रुदत्या हसन् ॥</p>
<p>अत्र  हि रूपकमाक्षिप्तमनिर्व्यूढं च परं रसपुष्टये ।<br>
निर्वोढुमिष्टमपि यं यत्नादङ्गत्वेन प्रत्यवेक्षते यथा &mdash;</p>
<p>श्यामास्वङ्गं चकितहरिणीप्रेक्षणे दृष्टिपातं<br>
गण्डच्छायां शशिनि शिखिनां बर्हभारेषु केशान् ।<br>
उत्पश्यामि प्रतनुषु नदीवीचिषु भ्रूविलासान्<br>
हन्तैकस्थं क्वचिदपि न ते भीरु सादृश्यमस्ति ॥</p>
<p>इत्यादौ ।<br>
स एवमुपनिबध्यमानोऽलङ्कारो रसाभिव्यक्तिहेतुः<br>
कवेर्भवति । उक्तप्रकारातिक्रमे तु नियमेनैव रसभङ्गहेतुः<br>
सम्पद्यते । लक्ष्यं च तथाविधं महाकविप्रबन्धेष्वपि<br>
दृश्यते बहुशः । तत्तु सूक्तिसहस्रद्योतितात्मनां महात्मनां<br>
दोषोद्घोषणमात्मन एव दूषणं भवतीति न विभज्य दर्शितम् ।<br>
किं तु रूपकादेरलङ्कारवर्गस्य येयं व्यञ्जकत्वे रसादिविषये<br>
लक्षणदिग्दर्शिता तामनुसरन् स्वयं चान्यल्लक्षणमुत्प्रेक्षमाणो<br>
यद्यलक्ष्यक्रमप्रतिभमनन्तरोक्तमेनं ध्वनेरात्मानमुप-<br>
निबध्नाति सुकविः समाहितचेतास्तदा तस्यात्मलाभो भवति<br>
महीयानिति ॥ १८-१९॥</p>
<p>क्रमेण प्रतिभात्यात्मा योऽस्यानुस्वानसन्निभः ।<br>
शब्दार्थशक्तिमूलत्वात्सोऽपि द्वेधा व्यवस्थितः ॥ २०॥</p>
<p>अस्य विवक्षितान्यपरवाच्यस्य ध्वनेः संलक्ष्यक्रम-<br>
व्यङ्ग्यत्वादनुरणनप्रख्यो य आत्मा सोऽपि शब्दशक्ति-<br>
मूलोऽर्थशक्तिमूलश्चेति द्विप्रकारः ॥</p>
<p>ननु शब्दशक्त्या यत्रार्थान्तरं प्रकाशते स यदि<br>
ध्वनेः प्रकार उच्यते तदिदानीं श्लेषस्य विषय<br>
एवापहृतः स्यात् , नापहृत इत्याह &mdash;</p>
<p>आक्षिप्त एवालङ्कारः शब्दशक्त्या प्रकाशते ।<br>
यस्मिन्ननुक्तः शब्देन शब्दशक्त्युद्भवो हि सः ॥ २१॥</p>
<p>यस्मादलङ्कारो न वस्तुमात्रं यस्मिन् काव्ये शब्दशक्त्या प्रकाशते<br>
स शब्दशक्त्युद्भवो ध्वनिरित्यस्माकं विवक्षितम् । वस्तुद्वये च<br>
शब्दशक्त्या प्रकाशमाने श्लेषः । यथा &mdash;</p>
<p>येन ध्वस्तमनोभवेन बलिजित्कायः पुरास्त्रीकृतो<br>
यश्चोद्वृत्तभुजङ्गहारवलयो गङ्गां च योऽधारयत् ।<br>
यस्याहुः शशिमच्छिरो हर इति स्तुत्यं च नामामराः<br>
पायात्स स्वयमन्धकक्षयकरस्त्वां सर्वदोमाधवः ॥</p>
<p>नन्वलङ्कारान्तरप्रतिभायामपि श्लेषव्यपदेशो भवतीति<br>
दर्शितं भट्टोद्भटेन , तत्पुनरपि शब्दशक्तिमूलो ध्वनिर्निरव-<br>
काश इत्याशङ्क्येदमुक्तम् ॑आक्षिप्त॑ इति। तदयमर्थः &mdash;<br>
यत्र शब्दशक्त्या साक्षादलङ्कारान्तरं वाच्यं<br>
सत्प्रतिभासते स सर्वः श्लेषविषयः । यत्र तु शब्दशक्त्या<br>
सामर्थ्याक्षिप्तं वाच्यव्यतिरिक्तं व्यङ्ग्यमेवालङ्कारान्तरं<br>
प्रकाशते स ध्वनेर्विषयः । शब्दशक्त्या साक्षादलङ्कारान्तर-<br>
प्रतिभा यथा &mdash;<br>
तस्या विनापि हारेण निसर्गादेव हारिणौ ।<br>
जनयामासतुः कस्य विस्मयं न पयोधरौ ॥</p>
<p>अत्र शृङ्गारव्यभिचारी  विस्मयाख्यो भावः साक्षाद्विरो-<br>
धालङ्कारश्च प्रतिभासत इति विरोधच्छायानुग्राहिणः श्लेषस्यायं<br>
विषयः , न त्वनुस्वानोपमव्यङ्ग्यस्य ध्वनेः । अलक्ष्यक्रमव्यङ्ग्यस्य<br>
तु ध्वनेर्वाच्येन श्लेषेण विरोधेन वा व्यञ्जितस्य विषय एव ।<br>
यथा ममैव &mdash;</p>
<p>श्लाघ्याशेषतनुं सुदर्शनकरः सर्वाङ्गलीलाजित-<br>
त्रैलोक्यां चरणारविन्दललितेनाक्रान्तलोको हरिः ।<br>
बिभ्राणां मुखमिन्दुरूपमखिलं चन्द्रात्मचक्षुर्दध-<br>
त्स्थाने यां स्वतनोरपश्यदधिकां सा रुक्मिणी वोऽवतात् ॥</p>
<p>अत्र वाच्यतयैव व्यतिरेकच्छायानुग्राही श्लेषः प्रतीयते ।<br>
यथा  च &mdash;<br>
भ्रमिमरतिमलसहृदयतां प्रलयं मूर्च्छां तमः शरीरसादम् ।<br>
मरणं च जलदभुजगजं प्रसह्य कुरुते विषं वियोगिनीनाम् ॥</p>
<p>यथा वा &mdash;</p>
<p>खण्डितमानसकाञ्चनपङ्कजनिर्मथितपरिमला यस्य ।<br>
अखण्डितदानप्रसरा बाहुपरिघा इव गजेन्द्राः ॥</p>
<p>अत्र रूपकच्छायानुग्राही श्लेषो वाच्यतयैवावभासते ।<br>
स चाक्षिप्तोऽलङ्कारो यत्र पुनः शब्दान्तरेणाभिहित-<br>
स्वरूपस्तत्र न शब्दशक्त्युद्भवानुरणनरूपव्यङ्ग्य-<br>
ध्वनिव्यवहारः । तत्र वक्रोक्त्यादिवाच्यालङ्कारव्यवहार<br>
एव । यथा &mdash;<br>
दृष्ट्या केशव गोपरागहृतया किञ्चिन्न दृष्टं मया<br>
तेनैव स्खलितास्मि नाथ पतितां किं नाम नालम्बसे ।<br>
एकस्त्वं विषमेषु खिन्नमनसां सर्वाबलानां गति-<br>
र्गोप्यैवं गदितः सलेशमवताद्गोष्ठे हरिर्वश्चिरम् ॥</p>
<p>एवञ्जातीयकः सर्व एव भवतु कामं वाच्यश्लेषस्य विषयः ।<br>
यत्र तु सामर्थ्याक्षिप्तं सदलङ्कारान्तरं शब्दशक्त्या<br>
प्रकाशते स सर्व एव ध्वनेर्विषयः । यथा &mdash;<br>
॑ अत्रान्तरे कुसुमसमययुगमुपसंहरन्नजृम्भत ग्रीष्मा-<br>
भिधानः फुल्लमल्लिकाधवलाट्टहासो महाकालः ॑ ।</p>
<p>यथा च &mdash;<br>
उन्नतः प्रोल्लसद्धारः कालागरुमलीमसः ।<br>
पयोधरभरस्तन्व्याः कं न चक्रेऽभिलाषिणम् ॥</p>
<p>यथा वा &mdash;<br>
दत्तानन्दाः प्रजानां समुचितसमयाकृष्टसृष्टैः पयोभिः<br>
पूर्वाह्णे विप्रकीर्णा दिशि दिशि विरमत्यह्नि संहारभाजः ।<br>
दीप्तांशोर्दीर्घदुःखप्रभवभवभयोदन्वदुत्तारनावो<br>
गावो वः पावनानां परमपरिमितां प्रीतिमुत्पादयन्तु ॥</p>
<p>एषूदाहरणेषु शब्दशक्त्या प्रकाशमाने सत्यप्राकरणि-<br>
केऽर्थान्तरे वाक्यस्यासम्बद्धार्थाभिधायित्वं मा प्रसाङ्क्षीदित्य-<br>
प्राकरणिकप्राकरणिकार्थयोरुपमानोपमेयभावः कल्पयितव्यः<br>
सामर्थ्यादित्यर्थाक्षिप्तोऽयं श्लेषो न शब्दोपारूढ  इति<br>
विभिन्न एव श्लेषादनुस्वानोपमव्यङ्ग्यस्य ध्वनेर्विषयः ।<br>
अन्येऽपि चालङ्काराः शब्दशक्तिमूलानुस्वानरूपव्यङ्ग्ये ध्वनौ<br>
सम्भवन्त्येव । तथा हि विरोधोऽपि शब्दशक्तिमूलानुस्वानरूपो<br>
दृश्यते । यथा स्थाण्वीश्वराख्यजनपदवर्णने भट्टबाणस्य &mdash;<br>
॑ यत्र च मातङ्गगामिन्यः शीलवत्यश्च गौर्यो विभवरताश्च<br>
श्यामाः पद्मरागिण्यश्च धवलद्विजशुचिवदना मदिरामोदि-<br>
श्वसनाश्च प्रमदाः ॑ ।</p>
<p>अत्र हि वाच्यो विरोधस्तच्छायानुग्राही वा श्लेषोऽयमिति न शक्यं<br>
वक्तुम् । साक्षाच्छब्देन विरोधालङ्कारस्याप्रकाशितत्वात् । यत्र<br>
हि साक्षाच्छब्दावेदितो विरोधालङ्कारस्तत्र हि श्लिष्टोक्तौ<br>
वाच्यालङ्कारस्य विरोधस्य श्लेषस्य वा विषयत्वम् । यथा तत्रैव &mdash;</p>
<p>॑ समवाय इव विरोधिनां पदार्थानाम् । तथा हि &mdash; सन्निहितबालान्ध-<br>
कारापि भास्वन्मूर्तिः ॑ इत्यादौ ।</p>
<p>यथा वा ममैव &mdash;<br>
सर्वैकशरणमक्षयमधीशमीशं धियां हरिं कॄष्णम् ।<br>
चतुरात्मानं निष्क्रियमरिमथनं नमत चक्रधरम् ॥</p>
<p>अत्र हि शब्दशक्तिमूलानुस्वानरूपो विरोधः स्फुटमेव प्रतीयते ।<br>
एवंविधो व्यतिरेकोऽपि दृश्यते । यथा ममैव &mdash;</p>
<p>खं येऽत्युज्ज्वलयन्ति लूनतमसो ये वा नखोद्भासिनो<br>
ये पुष्णन्ति सरोरुहश्रियमपि क्षिप्ताब्जभासश्च ये<br>
ये मूर्धस्ववभासिनः क्षितिभृतां ये चामराणां शिरां-<br>
स्याक्रामन्त्युभयेऽपि ते दिनपतेः पादाः श्रिये सन्तु वः ॥</p>
<p>एवमन्येऽपि शब्दशक्तिमूलानुस्वानरूपव्यङ्ग्यध्वनिप्रकाराः<br>
सन्ति ते सहृदयैः स्वयमनुसर्तव्याः । इह तु ग्रन्थविस्तरभयान्न<br>
तत्प्रपञ्चः कृतः ।</p>
<p>अर्थशक्त्युद्भवस्त्वन्यो यत्रार्थः स प्रकाशते ।<br>
यस्तात्पर्येण वस्त्वन्यद्व्यनक्त्युक्तिं विना स्वतः ॥ २२॥</p>
<p>यत्रार्थः स्वसामर्थ्यादर्थान्तरमभिव्यनक्ति शब्दव्यापारं<br>
विनैव सोऽर्थशक्त्युद्भवो नामानुस्वानोपमव्यङ्ग्यो ध्वनिः ।</p>
<p>यथा &mdash;<br>
एवंवादिनि देवर्षौ पार्श्वे पितुरधोमुखी ।<br>
लीलाकमलपत्राणि गणयामास केवलम् ॥</p>
<p>अत्र हि लीलाकमलपत्रगणनमुपसर्जनीकृतस्वरूपं शब्दव्यापारं<br>
विनैवार्थान्तरं व्यभिचारिभावलक्षणं प्रकाशयति। न<br>
चायमलक्ष्यक्रमव्यङ्ग्यस्यैव ध्वनेर्विषयः । यतो यत्र<br>
साक्षच्छब्दनिवेदितेभ्यो विभावानुभावव्यभिचारिभ्यो<br>
रसादीनां प्रतीतिः , स तस्य केवलस्य मार्गः । यथा<br>
कुमारसम्भवे मधुप्रसङ्गे वसन्तपुष्पाभरणं वहन्त्या<br>
देव्या आगमनादिवर्णनं मनोभवशरसन्धानपर्यन्तं<br>
शम्भोश्च परिवृत्तधैर्यस्य चेष्टाविशेषवर्णनादि<br>
साक्षच्छब्दनिवेदितम् । तस्मादयमन्यो ध्वनेः प्रकारः ।</p>
<p>यत्र च शब्दव्यापारसहायोऽर्थोऽर्थान्तरस्य व्यञ्जकत्वेनो-<br>
पादीयते स नास्य ध्वनेर्विषयः । यथा &mdash;<br>
सङ्केतकालमनसं विटं ज्ञात्वा विदग्धया ।<br>
हसन्नेत्रार्पिताकूतं लीलापद्मं निमीलितम् ॥</p>
<p>अत्र लीलाकमलनिमीलनस्य व्यञ्जकत्वमुक्त्यैव निवेदितम् ।</p>
<p>तथा च &mdash;<br>
शब्दार्थशक्त्या क्षिप्तोऽपि व्यङ्ग्योऽर्थः कविना पुनः ।<br>
यत्राविष्क्रियते स्वोक्त्या सान्यैवालङ्कृतिर्ध्वनेः ॥ २३॥</p>
<p>शब्दशक्त्यार्थशक्त्या शब्दार्थशक्त्या वाक्षिप्तोऽपि  व्यङ्ग्योऽर्थः<br>
कविना पुनर्यत्र स्वोक्त्या प्रकाशीक्रियते सोऽस्मादनुस्वानोपमव्यङ्ग्याद्-<br>
ध्वनेरन्य एवालङ्कारः । अलक्ष्यक्रमव्यङ्ग्यस्य वा ध्वनेः<br>
सति सम्भवे स तादृगन्योऽलङ्कारः ।</p>
<p>तत्र शब्दशक्त्या यथा &mdash;<br>
वत्से मा गा विषादं श्वसनमुरुजवं सन्त्यजोर्ध्वप्रवृत्तं<br>
कम्पः को वा गुरुस्ते भवतु बलभिदा जृम्भितेनात्र याहि ।<br>
प्रत्याख्यानं सुराणामिति भयशमनच्छद्मना कारयित्वा<br>
यस्मै लक्ष्मीमदाद्वः स दहतु दुरितं मन्थमूढां पयोधिः ॥</p>
<p>अर्थशक्त्या यथा &mdash;<br>
अम्बा शेतेऽत्र वृद्धा परिणतवयसामग्रणीरत्र तातो<br>
निःशेषागारकर्मश्रमशिथिलतनुः कुम्भदासी तथात्र ।<br>
अस्मिन् पापाहमेका कतिपयदिवसप्रोषितप्राणनाथा<br>
पान्थायेत्थं तरुण्या कथितमवसरव्याहृतिव्याजपूर्वम् ॥</p>
<p>उभयशक्त्या यथा &mdash; ॑ दृष्ट्या केशवगोपरागहृतया ॑<br>
इत्यादौ ॥ २३॥</p>
<p>प्रौढोक्तिमात्रनिष्पन्नशरीरः सम्भवी स्वतः ।<br>
अर्थोऽपि द्विविधो ज्ञेयो वस्तुनोऽन्यस्य दीपकः ॥ २४॥</p>
<p>अर्थशक्त्युद्भवानुरणनरूपव्यङ्ग्ये ध्वनौ यो व्यञ्जकोऽर्थ<br>
उक्तस्तस्यापि द्वौ प्रकारौ &mdash; कवेः कविनिबद्धस्य वा वक्तुः<br>
प्रौढोक्तिमात्रनिष्पन्नशरीर एकः , स्वतस्सम्भवी च द्वितीयः ।</p>
<p>कविप्रौढोक्तिमात्रनिष्पन्नशरीरो यथा &mdash;<br>
सज्जयति सुरभिमासो न तावदर्पयति युवतिजनलक्ष्यमुखान् ।<br>
अभिनवसहकारमुखान्नवपल्लवपत्रलाननङ्गस्य शरान् ॥</p>
<p>कविनिबद्धवक्तृप्रौढोक्तिमात्रनिष्पन्नशरीरो यथोदाहृतमेव &mdash;<br>
॑शिखरिणि ॑ इत्यादि ।</p>
<p>यथा वा &mdash;<br>
सादरवितीर्णयौवनहस्तालम्बं समुन्नमद्भ्याम् ।<br>
अभ्युत्थानमिव मन्मथस्य दत्तं तव स्तनाभ्याम् ॥</p>
<p>स्वतः सम्भवी य औचित्येन बहिरपि सम्भाव्यमानसद्भावो न केवलं<br>
भणितिवशेनैवाभिनिष्पन्नशरीरः । यथोदाहृतम्<br>
॑एवंवादिनि ॑ इत्यादि । यथा वा &mdash;</p>
<p>शिखिपिच्छकर्णपूरा जाया व्याधस्य गर्विणी भ्रमति ।<br>
मुक्ताफलरचितप्रसाधनानां मध्ये सपत्नीनाम् ॥ २४॥</p>
<p>अर्थशक्तेरलङ्कारो यत्राप्यन्यः प्रतीयते ।<br>
अनुस्वानोपमव्यङ्ग्यः स प्रकारोऽपरो ध्वनेः ॥ २५॥</p>
<p>वाच्यालङ्कारव्यतिरिक्तो यत्रान्योऽलङ्कारोऽर्थसामर्थ्यात्-<br>
प्रतीयमानोऽवभासते सोऽर्थशक्त्युद्भवो नामानुस्वानरूप-<br>
व्यङ्ग्योऽन्यो ध्वनिः ॥ २५॥</p>
<p>तस्य प्रविरलविषयत्वमाशङ्क्येदमुच्यते &mdash;<br>
रूपकादिरलङ्कारवर्गो यो वाच्यतां श्रितः ।<br>
स सर्वो गम्यमानत्वं बिभ्रद् भूम्ना प्रदर्शितः ॥ २६॥</p>
<p>अन्यत्र वाच्यत्वेन प्रसिद्धो यो रूपकादिरलङ्कारः<br>
सोऽन्यत्र प्रतीयमानतया बाहुल्येन प्रदर्शितस्तत्र-<br>
भवद्भिर्भट्टोद्भटादिभिः । तथा च ससन्देहादिषूपमा-<br>
रूपकातिशयोक्तीनां प्रकाशमानत्वं प्रदर्शितमित्यलङ्कारा-<br>
न्तरस्यालङ्कारान्तरे व्यङ्ग्यत्वं न यत्नप्रतिपाद्यम् ॥ २६॥</p>
<p>इयत्पुनरुच्यत एव<br>
अलङ्कारान्तरस्यापि प्रतीतौ यत्र भासते ।<br>
तत्परत्वं न वाच्यस्य नासौ मार्गो ध्वनेर्मतः ॥ २७॥</p>
<p>अलङ्कारान्तरेषु त्वनुरणनरूपालङ्कारप्रतीतौ सत्यामपि<br>
यत्र वाच्यस्य व्यङ्ग्यप्रतिपादनौन्मुख्येन चारुत्वं न<br>
प्रकाशते नासौ  ध्वनेर्मार्गः । तथा च दीपकादावलङ्कारे<br>
उपमाया गम्यमानत्वेऽपि तत्परत्वेन चारुत्वस्याव्यवस्थानान्न<br>
ध्वनिव्यपदेशः ।<br>
यथा &mdash;<br>
चन्द्रमयूखैर्निशा नलिनी कमलैः कुसुमगुच्छैर्लता ।<br>
हंसैश्शारदशोभा काव्यकथा सज्जनैः क्रियते गुर्वी ॥</p>
<p>इत्यादिषूपमागर्भत्वेऽपि सति वाच्यालङ्कारमुखेनैव चारुत्वं<br>
व्यवतिष्ठते न व्यङ्ग्यालङ्कारतात्पर्येण । तस्मात्तत्र<br>
वाच्यालङ्कारमुखेनैव काव्यव्यपदेशो न्याय्यः । यत्र तु व्यङ्ग्य-<br>
परत्वेनैव वाच्यस्य व्यवस्थानं तत्र  व्यङ्ग्यमुखेनैव व्यपदेशो<br>
युक्तः ।</p>
<p>यथा &ndash;<br>
प्राप्तश्रीरेष कस्मात्पुनरपि मयि तं मन्थखेदं विदध्या-<br>
न्निद्रामप्यस्य पूर्वामनलमनसो नैव सम्भावयामि ।<br>
सेतुं बध्नाति भूयः किमिति च सकलद्वीपनाथानुयात-<br>
स्त्वय्यायाते वितर्कानिति दधत इवाभाति कम्पः पयोधेः ॥</p>
<p>यथा वा ममैव &mdash;<br>
लावण्यकान्तिपरिपूरितदिङ्मुखेऽस्मिन्<br>
स्मेरेऽधुना तव मुखे तरलायताक्षि ।<br>
क्षोभं यदेति न मनागपि तेन मन्ये<br>
सुव्यक्तमेव जलराशिरयं पयोधिः ॥</p>
<p>इत्येवंविधे विषयेऽनुरणनरूपरूपकाश्रयेण काव्यचारुत्व-<br>
व्यवस्थानाद्रूपकध्वनिरिति व्यपदेशो न्याय्यः ।</p>
<p>उपमाध्वनिर्यथा &mdash;<br>
वीराणां रमते घुसृणारुणे न तथा प्रियास्तनोत्सङ्गे ।<br>
दृष्टी रिपुगजकुम्भस्थले यथा बहलसिन्दूरे ॥</p>
<p>यथा वा ममैव विषमबाणलीलायामसुरपराक्रमणे कामदेवस्य &mdash;<br>
तत्तेषां  श्रीसहोदररत्नाहरणे हृदयमेकरसम् ।<br>
बिम्बाधरे प्रियाणां निवेशितं कुसुमबाणेन ॥</p>
<p>आक्षेपध्वनिर्यथा &mdash;<br>
स वक्तुमखिलाञ्शक्तो हयग्रीवाश्रितान् गुणान् ।<br>
योऽम्बुकुम्भैः परिच्छेदं ज्ञातुं शक्तो महोदधेः ॥</p>
<p>अत्रातिशयोक्त्या हयग्रीवगुणानामवर्णनीयताप्रतिपादन-<br>
रूपस्यासाधारणतद्विशेषप्रकाशनपरास्याक्षेपस्य<br>
प्रकाशनम् ।</p>
<p>अर्थान्तरन्यासध्वनिः शब्दशक्तिमूलानुरणनरूपव्यङ्ग्योऽर्थ-<br>
शक्तिमूलानुरणनरूपव्यङ्ग्यश्च सम्भवति । तत्राद्यस्योदाहरणम् &mdash;</p>
<p>दैवायत्ते फले किं क्रियतामेतावत्पुनर्भणामः ।<br>
रक्ताशोकपल्लवाः पल्लवानामन्येषां न सदृशाः ॥</p>
<p>पदप्रकाशश्चायं ध्वनिरिति वाक्यस्यार्थान्तरतात्पर्येऽपि<br>
सति न विरोधः । द्वितीयस्योदाहरणं यथा &mdash;</p>
<p>हृदयस्थापितमन्युमपरोषमुखीमपि मां प्रसादयन् ।<br>
अपराद्धस्यापि न खलु ते बहुज्ञ रोषितुम् शक्यम् ॥</p>
<p>अत्र हि वाच्यविशेषेण सापराधस्यापि बहुज्ञस्य कोपः<br>
कर्तुमशक्य इति समर्थकं सामान्यमन्वितमन्यत्तात्पर्येण<br>
प्रकाशते ।</p>
<p>व्यतिरेकध्वनिरप्युभयरूपः सम्भवति। तत्राद्यस्योदाहरणं<br>
प्राक्प्रदर्शितमेव।<br>
द्वितीयस्योदाहरणं यथा &mdash;<br>
जायेय वनोद्देशे कुब्ज एव पादपो गलितपत्रः ।<br>
मा मानुषे लोके त्यागैकरसो दरिद्रश्च ॥</p>
<p>अत्र हि  त्यागैकरसस्य दरिद्रस्य जन्मानभिनन्दनं त्रुटितपत्र-<br>
कुब्जपादपजन्माभिनन्दनं च साक्षाच्छब्दवाच्यम् ।<br>
तथाविधादपि पादपात्तादृशस्य पुंस उपमानोपमेयत्व-<br>
प्रतीपूर्वकं शोच्यतायामाधिक्यं तात्पर्येण प्रकाशयति ।<br>
उत्प्रेक्षाध्वनिर्यथा &mdash;<br>
चन्दनासक्तभुजगनिःश्वासानिलमूर्च्छितः ।<br>
मूर्च्छयत्येष पथिकान्मधौ मलयमारुतः ॥</p>
<p>अत्र हि मधौ मलयमारुतस्य पथिकमूर्च्छाकारित्वं<br>
मन्मथोन्माथदायित्वेनैव । तत्तु चन्दनासक्तभुजग-<br>
निःश्वासानिलमूर्च्छितत्वेनोत्प्रेक्षितमित्युत्प्रेक्षा<br>
साक्षादनुक्तापि वाक्यार्थसामर्थ्यादनुरणनरूपा<br>
लक्ष्यते । न चैवंविधे विषये इवादिशब्दप्रयोगमन्तरेणा-<br>
सम्बद्धतैवेति शक्यते वक्तुम् । गमकत्वादन्यत्रापि तदप्रयोगे<br>
तदर्थावगतिदर्शनात् । यथा &mdash;</p>
<p>ईर्ष्याकलुषस्यापि तव मुखस्य नन्वेष पूर्णिमाचन्द्रः ।<br>
अद्य सदृशत्वं प्राप्याङ्ग एव न माति ॥</p>
<p>यथा वा &mdash;<br>
त्रासाकुलः परिपतन् परितो निकेतान्<br>
पुम्भिर्न कैश्चिदपि धन्विभिरन्वबन्धि ।<br>
तस्थौ तथापि न मृगः क्वचिदङ्गनाभि<br>
राकर्णपूर्णनयनेषुहतेक्षणश्रीः ॥</p>
<p>शब्दार्थव्यवहारे च प्रसिद्धिरेव प्रमाणम् ।</p>
<p>श्लेषध्वनिर्यथा &mdash;<br>
रम्या इति प्राप्तवतीः पताकाः रागं विविक्ता इति वर्धयन्तीः ।<br>
यस्यामसेवन्त नमद्वलीकाः समं वधूभिर्वलभीर्युवानः ॥</p>
<p>अत्र वधूभिः सह वलभीरसेवन्तेति वाक्यार्थप्रतीतेरनन्तरं वध्व<br>
इव वलभ्य इति श्लेषप्रतीतिरशब्दाप्यर्थसामर्थ्यान्मुख्यत्वेन<br>
वर्तते ।<br>
यथासङ्ख्यध्वनिर्यथा &mdash;<br>
अङ्कुरितः पल्लवितः कोरकितः पुष्पितश्च सहकारः ।<br>
अङ्कुरितः पल्लवितः कोरकितः पुष्पितश्च हृदि मदनः ॥</p>
<p>अत्र हि यथोद्देशमनूद्देशे यच्चारुत्वमनुरणनरूपं<br>
मदनविशेषणभूताङुरितादिशब्दगतं तन्मदनसह-<br>
कारयोस्तुल्ययोगितासमुच्चयलक्षणाद्वाच्यादतिरिच्यमान-<br>
मालक्ष्यते । एवमन्येऽप्यलङ्कारा यथायोगं योजनीयाः ।</p>
<p>एवमलङ्कारध्वनिमार्गं व्युत्पाद्य तस्य प्रयोजनवत्तां<br>
ख्यापयितुमिदमुच्यते &mdash;</p>
<p>शरीरीकरणं येषां वाच्यत्वे न व्यवस्थितम् ।<br>
तेऽलङ्काराः परां छायां यान्ति ध्वन्यङ्गतां गतः ॥ २८॥</p>
<p>ध्वन्यङ्गता चोभाभ्यां प्रकाराभ्यां व्यञ्जकत्वेन<br>
व्यङ्ग्यत्वेन च । तत्रेह प्रकरणाद्व्यङ्ग्यत्वेनेत्यवगन्तव्यम् ।<br>
व्यङ्ग्यत्वेऽप्यलङ्काराणां प्राधान्यविवक्षायामेव<br>
सत्यां ध्वनावन्तःपातः । इतरथा तु गुणीभूतव्यङ्ग्यत्वं<br>
प्रतिपादयिष्यते ॥ २८॥</p>
<p>अङ्गित्वेन व्यङ्ग्यतायामपि ,  अलङ्काराणां द्वयी गतिः &mdash; कदाचि-<br>
द्वस्तुमात्रेण व्यज्यन्ते , कदाचिदलङ्कारेण ।</p>
<p>तत्र &ndash;<br>
व्यज्यन्ते वस्तुमात्रेण  यदालङ्कृतयस्तया ।<br>
ध्रुवं ध्वन्यङ्गता तासां<br>
अत्र हेतु : &mdash;<br>
काव्यवृत्तिस्तदाश्रया ॥ २९॥</p>
<p>यस्मात्तत्र तथाविधव्यङ्ग्यालङ्कारपरत्वेनैव  काव्यं प्रवृत्तम् ।<br>
अन्यथा तु तद्वाक्यमात्रमेव स्यात् ॥ २९॥</p>
<p>तासामेवालङ्कृतीनाम् &mdash;<br>
अलङ्कारान्तरव्यङ्ग्यभावे<br>
पुन: ,<br>
ध्वन्यङ्गता भवेत् ।<br>
चारुत्वोत्कर्षतो व्यङ्ग्यप्राधान्यं यदि लक्ष्यते ॥ ३०॥</p>
<p>उक्तं ह्येतत् &mdash; ॑ चारुत्वोत्कर्षनिबन्धना वाच्यव्यङ्ग्ययोः<br>
प्राधान्यविवक्षा ॑ इति । वस्तु मात्रव्यङ्ग्यत्वे चालङ्काराणा-<br>
मनन्तरोपदर्शितेभ्य एवोदाहरणेभ्यो विषय उन्नेयः । तदेव-<br>
मर्थमात्रेणालङ्कारविशेषरूपेण वार्थेनार्थान्तरस्यालङ्कारस्य<br>
वा प्रकाशने चारुत्वोत्कर्षनिबन्धने सति प्राधान्येऽर्थशक्त्युद्भवानु-<br>
रणनरूपव्यङ्ग्यो निरवगन्तव्यः ॥ ३०॥</p>
<p>एवं ध्वनेः प्रभेदान् प्रतिपाद्य तदाभासविवेकं कर्तुमुच्यते &mdash;<br>
यत्र प्रतीयमानोऽर्थः प्रम्लिष्टत्वेन भासते ।<br>
वाच्यस्याङ्गतया वापि नास्यासौ गोचरो ध्वनेः ॥ ३१॥</p>
<p>द्विविधोऽपि प्रतीयमानः स्फुटोऽस्फुटश्च । तत्र य एव स्फुटः<br>
शब्दशक्त्यार्थशक्त्या वा प्रकाशते स एव ध्वनेर्मार्गो नेतरः ।<br>
स्फुटोऽपि योऽभिधेयस्याङ्गत्वेन प्रतीयमानोऽवभासते सोऽस्यानुरणन-<br>
रूपव्यङ्ग्यस्य ध्वनेरगोचरः ।<br>
यथा &mdash;<br>
कमलाकरा न मलिता हंसा उड्डायिता न च सहसा ।<br>
केनापि ग्रामतडागेऽभ्रमुत्तानितं क्षिप्तम् ॥</p>
<p>अत्र हि प्रतीयमानस्य मुग्धवध्वा जलधरप्रतिबिम्बदर्शनस्य<br>
वाच्याङ्गत्वमेव । एवंविधे विषयेऽन्यत्रापि यत्र व्यङ्ग्यापेक्षया<br>
वाच्यस्य चारुत्वोत्कर्षप्रतीत्या प्राधान्यमवसीयते , तत्र<br>
व्यङ्ग्यस्याङ्गत्वेन प्रतीतेर्ध्वनेरविषयत्वम् । यथा &mdash;</p>
<p>वेतसलतागहनोड्डीनशकुनिकोलाहलं शृण्वत्याः ।<br>
गृहकर्मव्यापृताया वध्वाः सीदन्त्यङ्गानि ॥</p>
<p>एवंविधो हि विषयः प्रायेण गुणीभूतव्यङ्ग्यस्योदाहरणत्वेन<br>
निर्देक्ष्यते । यत्र तु प्रकरणादिप्रतिपत्त्या निर्धारितविशेषो<br>
वाच्योऽर्थः पुनः प्रतीयमानाङ्गत्वेनैवावभासते<br>
सोऽस्यैवानुरणनरूपव्यङ्ग्यस्य ध्वनेर्मार्गः । यथा &mdash;</p>
<p>उच्चिनु पतितं कुसुमं मा धुनीहि शेफालिकां हालिकस्नुषे ।<br>
एष ते विषमविपाकः श्वसुरेण श्रुतो वलयशब्दः ॥</p>
<p>अत्र ह्यविनयपतिना सह रममाणा सखी बहिःश्रुतवलयकलकलया<br>
सख्या प्रतिबोध्यते । एतदपेक्षणीयं वाच्यार्थप्रतिपत्तये ।<br>
प्रतिपन्ने च वाच्येऽर्थे तस्याविनयप्रच्छादनतात्पर्येणाभि-<br>
धीयमानत्वात्पुनर्व्यङ्ग्याङ्गत्वमेवेत्यस्मिन्ननुरणनरूपव्यङ्ग्य-<br>
ध्वनावन्तर्भावः ॥ ३१॥</p>
<p>एवं विवक्षितवाच्यस्य ध्वनेस्तदाभासविवेके प्रस्तुते सत्यविवक्षित-<br>
वाच्यस्यापि तं कर्तुमाह &mdash;<br>
अव्युत्पत्तेरशक्तेर्वा निबन्धो यः स्खलद्गतेः ।<br>
शब्दस्य स च न ज्ञेयः सूरिभिर्विषयो ध्वनेः ॥ ३२॥</p>
<p>स्खलद्गतेरुपचरितस्य शब्दस्याव्युत्पत्तेरशक्तेर्वा निबन्धो यः<br>
स च न ध्वनेर्विषयः ।</p>
<p>यतः &mdash;<br>
सर्वेष्वेव प्रभेदेषु स्फुटत्वेनावभासनम् ।<br>
यद्व्यङ्ग्यस्याङ्गिभूतस्य तत्पूर्णं ध्वनिलक्षणम् ॥ ३३॥</p>
<p>तच्चोदाहृतविषयमेव ॥ ३३॥</p>
<p>इति श्रीराजानकानन्दवर्धनाचार्यविरचिते ध्वन्यालोके द्वितीय उद्द्योतः ॥</p>
<p>Encoded by Rajani rajani_arjun@yahoo.com</p>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_Ananda-vardhanaH_dhvanyAlokaH_mUlam_2_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/Ananda-vardhanaH_dhvanyAlokaH/mUlam/2/">२ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_Ananda-vardhanaH_dhvanyAlokaH_mUlam_2_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_Ananda-vardhanaH_dhvanyAlokaH_mUlam_2_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_Ananda-vardhanaH_dhvanyAlokaH_mUlam_2_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
