<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०७">
  <meta property="og:description" content="सप्तमः परिच्छेदः
इह हि प्रथमतः काव्ये दोषगुणरीत्यलङ्काराणामवस्थितिक्रमो दशितः, सम्प्रति के त इत्यपेक्षायामुद्देशक्रमप्राप्तानां दोषणां स्वरूपमाह—
टीका विज्ञप्रिया:
(वि, क) इह हि प्रथमतः प्रथमपरिच्छेदे दोषानामवस्थितिक्रमो ऽवस्थितिप्रकारो दर्शित इत्यर्थः ।
ते दोषाः ।
“दोषास्तस्यापकर्षकाऽ; इत्युक्त्या अपकर्षकत्वेन दोषाणां प्रकारो दर्शितः ।
“उत्कर्षहेतवः प्रोक्ता गुणालङ्काररीतयःऽ; इत्युक्त्या च गुणादीनामुत्कर्षकत्वेनावस्थितिप्रकारो दर्शित इति ।
अत्र च रीत्यलङ्काराणामिति पाठस्तु उद्देशव्युत्क्रमेण लेखकप्रमादपरम्परयैवेति लक्ष्यते ।
तत एव उद्देशक्रमप्राप्तानामित्युक्तम् ।
लोचना:
(लो, अ) काव्यस्वरूपं निरूप्य दोषान् निरूपयितुकामः तत्प्रस्तावं दर्शयति ।
इह हि इति ।
स्वरूपं स्वमसाधारणं रूपम् इतरव्यावर्त्तको धर्म्मः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०७">
  <meta itemprop="description" content="सप्तमः परिच्छेदः
इह हि प्रथमतः काव्ये दोषगुणरीत्यलङ्काराणामवस्थितिक्रमो दशितः, सम्प्रति के त इत्यपेक्षायामुद्देशक्रमप्राप्तानां दोषणां स्वरूपमाह—
टीका विज्ञप्रिया:
(वि, क) इह हि प्रथमतः प्रथमपरिच्छेदे दोषानामवस्थितिक्रमो ऽवस्थितिप्रकारो दर्शित इत्यर्थः ।
ते दोषाः ।
“दोषास्तस्यापकर्षकाऽ; इत्युक्त्या अपकर्षकत्वेन दोषाणां प्रकारो दर्शितः ।
“उत्कर्षहेतवः प्रोक्ता गुणालङ्काररीतयःऽ; इत्युक्त्या च गुणादीनामुत्कर्षकत्वेनावस्थितिप्रकारो दर्शित इति ।
अत्र च रीत्यलङ्काराणामिति पाठस्तु उद्देशव्युत्क्रमेण लेखकप्रमादपरम्परयैवेति लक्ष्यते ।
तत एव उद्देशक्रमप्राप्तानामित्युक्तम् ।
लोचना:
(लो, अ) काव्यस्वरूपं निरूप्य दोषान् निरूपयितुकामः तत्प्रस्तावं दर्शयति ।
इह हि इति ।
स्वरूपं स्वमसाधारणं रूपम् इतरव्यावर्त्तको धर्म्मः ।">
  <meta itemprop="wordCount" content="16776">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="सप्तमः परिच्छेदः
इह हि प्रथमतः काव्ये दोषगुणरीत्यलङ्काराणामवस्थितिक्रमो दशितः, सम्प्रति के त इत्यपेक्षायामुद्देशक्रमप्राप्तानां दोषणां स्वरूपमाह—
टीका विज्ञप्रिया:
(वि, क) इह हि प्रथमतः प्रथमपरिच्छेदे दोषानामवस्थितिक्रमो ऽवस्थितिप्रकारो दर्शित इत्यर्थः ।
ते दोषाः ।
“दोषास्तस्यापकर्षकाऽ; इत्युक्त्या अपकर्षकत्वेन दोषाणां प्रकारो दर्शितः ।
“उत्कर्षहेतवः प्रोक्ता गुणालङ्काररीतयःऽ; इत्युक्त्या च गुणादीनामुत्कर्षकत्वेनावस्थितिप्रकारो दर्शित इति ।
अत्र च रीत्यलङ्काराणामिति पाठस्तु उद्देशव्युत्क्रमेण लेखकप्रमादपरम्परयैवेति लक्ष्यते ।
तत एव उद्देशक्रमप्राप्तानामित्युक्तम् ।
लोचना:
(लो, अ) काव्यस्वरूपं निरूप्य दोषान् निरूपयितुकामः तत्प्रस्तावं दर्शयति ।
इह हि इति ।
स्वरूपं स्वमसाधारणं रूपम् इतरव्यावर्त्तको धर्म्मः ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vishvanAtha-sAhitya-darpaNaH\/07\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vishvanAtha-sAhitya-darpaNaH\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vishvanAtha-sAhitya-darpaNaH/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तमः परिच्छेदः</p>
<p>इह हि प्रथमतः काव्ये दोषगुणरीत्यलङ्काराणामवस्थितिक्रमो दशितः, सम्प्रति के त इत्यपेक्षायामुद्देशक्रमप्राप्तानां दोषणां स्वरूपमाह&mdash;</p>
<details><summary>टीका</summary>
<p>विज्ञप्रिया:</p>
<p>(वि, क) इह हि प्रथमतः प्रथमपरिच्छेदे दोषानामवस्थितिक्रमो ऽवस्थितिप्रकारो दर्शित इत्यर्थः ।<br>
ते दोषाः ।<br>
&ldquo;दोषास्तस्यापकर्षकाऽ; इत्युक्त्या अपकर्षकत्वेन दोषाणां प्रकारो दर्शितः ।<br>
&ldquo;उत्कर्षहेतवः प्रोक्ता गुणालङ्काररीतयःऽ; इत्युक्त्या च गुणादीनामुत्कर्षकत्वेनावस्थितिप्रकारो दर्शित इति ।<br>
अत्र च रीत्यलङ्काराणामिति पाठस्तु उद्देशव्युत्क्रमेण लेखकप्रमादपरम्परयैवेति लक्ष्यते ।<br>
तत एव उद्देशक्रमप्राप्तानामित्युक्तम् ।</p>
<p>लोचना:</p>
<p>(लो, अ) काव्यस्वरूपं निरूप्य दोषान् निरूपयितुकामः तत्प्रस्तावं दर्शयति ।<br>
इह हि इति ।<br>
स्वरूपं स्वमसाधारणं रूपम् इतरव्यावर्त्तको धर्म्मः ।</p>
</details>
<p>रसापकर्षका दोषाः,&mdash;</p>
<p>अस्यार्थः प्रगेव स्फुटीकृतः ।<br>
तद्विशेषानाह&mdash;</p>
<details><summary>टीका</summary>
<p>विज्ञप्रिया:</p>
<p>(वि, ख) प्रागेव स्फुटीकृत इति ।<br>
श्रुतिदुष्टत्वादीनां शब्दद्वारा, अपुष्टार्थत्वादीनाम्, अर्थद्वारा, व्यभिचारिभावादिशब्दवाच्यत्वादीनां च साक्षात् रसापकर्षकत्वमित्यर्थः ।<br>
प्रागेव स्फुटीकृत इत्यर्थः ।<br>
तद्विशेषान् दोषविशेषान् ।<br>
ते पुनरिति ते दोषाः ।</p>
<p>लोचना:</p>
<p>(लो, आ) रसेति&ndash;रसापकर्षका आस्वादविन्घहेतवः ।<br>
प्रगेवेति&mdash;प्राकप्रथमपरिच्छेदे ।</p>
</details>
<p>&mdash;ते पुनः पञ्चधा मताः ।<br>
पदे तदंशे वाक्येर्ऽथे सम्भवन्ति रसे ऽपि यत् ॥ विस्स्द्_७।१ ॥</p>
<p>लोचना:</p>
<p>(लो, इ) ते पुनरिति&ndash;ते दोषाः पदतदंशादिपञ्चके स्थिता यस्मात् वाक्यार्थभूतस्यास्वादस्यापकर्षकारणानि तस्मात् पञ्च प्रकाराः ।</p>
<p>********** एन्द् ओफ़् चोम्मेन्तर्य् **********</p>
<p>दुःश्रवत्रिविधाश्लीलानुचितार्थप्रयुक्तताः ।<br>
ग्राम्याप्रतीतसन्दिग्धनेयार्थनिहतार्थताः ॥ विस्स्द्_७।२ ॥</p>
<p>अवाचकत्वं क्लिष्टत्वं विरुद्धमतिकारिता ।<br>
अविमृष्टविधेयांशभावश्च पदवाक्ययोः ॥ विस्स्द्_७।३ ॥</p>
<p>दोषाः केचिद्भवन्त्येषु पदांशे ऽपि पदे परे ।<br>
निरर्थकासमर्थत्वे च्युतसंस्कारता तथा ॥ विस्स्द्_७।४ ॥</p>
<details><summary>टीका</summary>
<p>विज्ञप्रिया:</p>
<p>(वि, ग) दुः श्रव इत्यादि ।<br>
अप्रयुक्तता इत्यत्र द्वन्द्वोत्तरस्य भावप्रत्ययस्य प्रत्येकमभिसम्बन्धात् दुः श्रवत्वादय एव दोषाः ।<br>
एतदाद्यविमृष्टविधेयाशभावान्ताः त्रयोदश दोषाः पदवाक्ययोः पदे वाक्ये ऽपि सम्भवन्ति इत्यर्थः ।<br>
एषां मध्ये केचिद्दोषाः पदांशे ऽपीत्यर्थः ।<br>
पदे परम् इति ।<br>
निरर्थकत्वमसमर्थत्वं च्युतसंस्कारता चेति दोषत्रयं परं केवलं पदे नतु वाक्ये इत्यर्थः ।<br>
तद् बीजं तत्तद्दोषप्रस्ताबे वक्ष्यामः ।</p>
<p>लोचना:</p>
<p>(लो, ई) तत्र के दोषाः किनिष्टा इत्यत आह&ndash;दुः श्रवेति ।<br>
तल्प्रत्ययस्य दुः श्रवादिषु प्रत्येकं सम्बन्धः ।<br>
सन्दिग्धं सन्देहः ।<br>
अथ भवेत् क्लिष्टम् अविमृष्टविधेयांशं विरुद्धमतिकृत्समासपदमेव ।<br>
सर्वे दोषां पदवाक्ययोः ।<br>
एषु दुः श्रवादिषु मध्ये ।</p>
</details>
<p>परुषवर्णतया श्रुतिदुःखावहत्वं दुःश्रवत्वम् ।<br>
यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, घ) तत्र दुः श्रवत्वलक्षणमाह&ndash;परुषेति ।<br>
एतच्च वीरबीभत्सरौद्रान् रसान् विहाय इति बोध्यम्, तेषु तस्यानुगुणत्वादेव ।<br>
तथा प्रादेशिकत्वे एवाय दोषः ।<br>
समग्रपदव्यापकत्वे तु प्रतिकूलवर्णत्वदोष एव इत्यदि बोद्धव्यम् ।</p>
</details>
<p>&ldquo;कार्त्तर्थ्यं यातु तन्वङ्गी कदानङ्गवशंवदा&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ङ) कार्त्तार्थ्यमिति ।<br>
स्पष्टम् ।<br>
रेफयुक्तवर्णं श्रुतिदुः खदायि ।</p>
<p>लोचना:<br>
(लो, उ) परुषवर्णं परुषाक्षरम् ।<br>
कार्त्तर्थ्यं कृतार्थतां&ndash;कृतार्थस्य भावम् ।</p>
</details>
<p>अश्लीलत्वं व्रीडादुगुप्सामङ्गलव्यञ्जकत्वात्निविधम् ।</p>
<details><summary>टीका</summary>
<p>विज्ञप्रिया:</p>
<p>(वि, च) व्रीडाजुगुप्सामङ्गलत्वादिति ।<br>
एतत्त्रयहेतुत्वादित्यर्थः ।<br>
हेतुत्वं ज्ञापकत्वं कारकत्वं च ।<br>
तत्र व्रीडाजुगुप्सयोः कारकत्वं मङ्गलस्य च ज्ञापकत्वं बोध्यम् ।</p>
</details>
<p>क्रमेणोदाहरणम्&mdash;<br>
&ldquo;तृप्तारिविजये राजन् ! साधनं सुमहत्तव&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, छ) दृप्तारीति&mdash;साधनं सेना च चार्थः प्राकरणिकत्वात् अनेकार्थस्य साधनशब्दस्य वाच्यः ।<br>
पुंव्यञ्जनरूपस्त्वर्थो व्यङ्ग्यः श्रोतॄणां व्रीडाजनकः; नतु व्रीडाव्यञ्जकः तदप्रतीतेः ।</p>
</details>
<p>&ldquo;प्रससार शनैर्वायुर्विनाशे तन्वि ! ते तदा&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ज) प्रससारेति&ndash;विरहोत्तरं नायकां प्राप्य नायकस्योक्तिरियम् ।<br>
हे तन्वि ! तव विनाशे अदर्शने सति तदा मम दुः खोत्पादनाय वायुः शनैः मन्दं प्रससार इत्यर्थः ।<br>
अत्र अनेकार्थस्य विनाशशब्दस्य व्यङ्ग्यो मरणरूपोर्ऽथो ऽमङ्गलव्यञ्जकः ।<br>
वायुशब्दस्तु अपानवायुव्यञ्जनया घृणारूपजुगुप्साजनकः ।<br>
दुः खकाले शनैः प्रसृतवायोरपानवायुत्वप्रतीतेः ।<br>
अनुचितार्थत्वमिति&ndash;अपश्लोक्यस्य निन्दाव्यञ्जकत्वं तत्त्वम् ।</p>
<p>लोचना:</p>
<p>(लो, ऊ) दृप्तेति&ndash;अत्र साधनशब्दो हस्त्यश्वादिसाधनार्थे प्रयुक्तः पुन्ध्वजस्य, वायुशब्दः पवनमात्रार्थे अपानपवनविशेषस्य, विनाशशब्दश्च अदर्शनार्थे मरणस्य च स्मारणात् कमेण व्रीडादिव्यञ्जकाः ।</p>
</details>
<p>अत्र साधन-वायु-विनाश-शब्दा अश्लीलाः ।<br>
&ldquo;शूरा अमरतां यान्ति पशुभूता रणाध्वरे ।<br>
अत्र पशुत्वं कातर्यमभिव्यनक्तीत्यनुचितार्थत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) दृप्तेति&ndash;अत्र साधनशब्दो हस्त्यश्वादिसाधनार्थे प्रयुक्तः पुन्ध्वजस्य, वायुशब्दः पनवमात्रार्थे अपानपवनविशेषस्य, विनाशशब्दश्च अदर्शनार्थे मरणस्य च स्मारणात् क्रमेण व्रीडादिव्यञ्जकाः ।</p>
<p>लोचना:</p>
<p>(लो, ऋ) पशुपदं तथाविधसमये प्रयुक्तम् ।</p>
</details>
<p>अप्रयुक्तत्वं तथा प्रसिद्धावपि कविभिरनादृतत्वम् ।<br>
यथा&mdash;<br>
&ldquo;भाति पद्मः सरोवरे&rdquo; ॥<br>
अत्र पद्मशब्दः पुंल्लिङ्गः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) तथा प्रसिद्धावपि इति ।<br>
अनुशासने तल्लिङ्गकत्वेन उक्तावपीत्यर्थः ।<br>
कविभिरित बहुवचनात् प्राचीनानेककविभिरित्यर्थः ।<br>
तेन इदानीन्तनानेककविभिः प्राचीनैककविना वास्याऽदरे ऽपि दोष एव ।<br>
एवञ्च &ldquo;पद्मान् हि मे प्रावृषि खञ्जरीटान् &ldquo;इति नैषधकृता प्राचीनैककविना आदरे ऽपि दोष एव ।<br>
काव्यव्यतिरिक्ते भाषामात्रे तदादरे तु अदोष एव, इत्यतः नानुशासनप्रामाण्यम् ।</p>
</details>
<p>ग्राम्यत्वं यथा&mdash;<br>
&ldquo;कटिस्ते हरते मनः&rdquo; ॥<br>
अत्र कटिशब्दो ग्राम्यः ।</p>
<details><summary>टीका</summary>
<p>विज्ञप्रिया:</p>
<p>(वि, ट) ग्राम्यो यथेति&mdash;ग्राम्यः शब्द इत्यर्थः ।<br>
तस्य तथात्वं च विदग्धाप्रयोज्यत्वात् ।<br>
काव्यकविसाधारणविदग्धानादरादप्रयुक्तत्वादस्य भेदः ।</p>
</details>
<p>अप्रतीतत्वमेकदेशमात्रप्रसिद्धत्वम् ।<br>
यथा&mdash;<br>
योगेन दलिताशयः&rdquo; ॥<br>
अत्र योगशास्त्र एव वासनार्थ आशयशब्दः ।</p>
<details><summary>टीका</summary>
<p>विज्ञप्रिया:</p>
<p>(वि, ठ) एकदर्शने, एकशास्त्रमात्रे ।</p>
<p>लोचना:</p>
<p>(लो, ॠ) आशय इति ।<br>
योगशस्त्र एव न तु लोके अर्थशास्त्रे वा ।<br>
तथा हि पातञ्जलसूत्रं,&ldquo;क्लेशकर्मविपाकाशयैरपरामृष्टः पुरुषविशेष ईश्वरः&quot;इति ।<br>
क्लेशा अविद्याकर्माणि, दुष्कृतसुकृतादि तत्फलं विपाकः ।<br>
तदनुगुणा वासना आशयाः ।<br>
ते च मनसि वर्त्तमानाः पुरुषे अपदिश्यन्ते इति ।<br>
किञ्चैवं वक्तृबोद्धव्ययोः शास्त्रानभिज्ञत्वबोधादिं विना दोष इति ।<br>
ततश्च अप्रयुक्तत्वाद् भिद्यते ।</p>
</details>
<p>&ldquo;आशईः परम्परां वन्द्यां कर्णे कृत्वा कृपां कुरु&rdquo; ।<br>
अत्र वन्द्यामिति किं बन्दीभूतायामुत वन्दनीयामिति सन्देहः ।</p>
<details><summary>टीका</summary>
<p>विज्ञप्रिया:</p>
<p>(वि, ड) सन्दिग्धमिति ।<br>
किमिदं वा पदमिति पदस्यैवं सन्दिग्धत्वम् ।<br>
कर्णे कृत्वा इति श्रुत्वा इत्यर्थः ।<br>
वन्दीभूतायाम् इति, बलात् वन्दीकृतशत्रुनार्यामित्यर्थः ।<br>
अत्र वन्दीवन्द्याशब्दयोः सन्देहः ।</p>
<p>लोचना:</p>
<p>(लो, ऌ) वन्द्यामिति&ndash;अस्य सप्तम्यन्तत्वेन द्वितीयान्तत्वेन च सम्भवात् प्रकरणाभावेन विनिगमनाभावात् सन्देहः ।</p>
</details>
<p>नोत्यर्थत्वं रूढीप्रयोजनाभावादशक्तिकृतं लक्ष्यार्थप्रकाशनम् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) नेयार्थत्वमिते ।<br>
अशक्तिकृतं कवेरसामर्थ्यमात्रेण कृतं न तु रूढिप्रयोजनयोः अन्यतरेण कृतमित्यर्थः ।<br>
कमले इति ।<br>
मुखं कर्त्तृ ।<br>
चरणाघातं कर्म ।<br>
अत्र चरणाघातेन इति ।<br>
चरणाघातपदेन इत्यर्थः ।<br>
वाक्ये ऽपि लक्षणास्वीकारात् निर्जितत्वं लक्ष्यते ।<br>
तथा च कमले निर्जितत्वम् अकरोदित्यर्थः ।<br>
नन्वत्र निर्जितत्वातिशयः कथं न प्रयोजनम् ।<br>
दर्शितं हि स्थाने स्थाने लक्ष्यार्थातेशयः प्रयोजनमिति चेत्, न ।<br>
कविप्रयोगार्हलक्षणाया मुख्यार्थबाधावगम इव विवक्षितमुख्यार्थयोगावगमो ऽपि हेतुः ।<br>
न तु विवक्षितप्रमेयत्वाद्येकथर्मवत्त्वप्रयोगावगमो ऽपि अव्यावर्त्तकत्वात् ।<br>
प्रकृते निर्जितत्वे लक्ष्यार्थे मुखनिष्ठशोभाजन्यत्वमेव विवक्षितो योगश्चरणाघाते मुख्यार्थे चालीके तच्छोभाभावात् तज्जन्यत्वनिर्जितत्वं न प्रतीयत एव ।<br>
ततश्च तदप्रतीत्या अस्या लक्षणायाः कविप्रयोगानर्हत्वज्ञानेन अश्रद्धेयत्वात् लक्ष्यार्थतिशयः प्रयोजनं न प्रतीयते एव इति भावः ।</p>
</details>
<p>यथा&mdash;<br>
&ldquo;कमले चरणाघातं मुखं सुमुखि ! ते ऽकरेत् ।<br>
अत्र चरणाघातेन निर्जितत्वं लक्ष्यम् ।<br>
निहतार्थत्वमुभयार्थस्य शब्दस्याप्रसिद्धेर्ऽथे प्रयोगः ।<br>
यथा&mdash;<br>
&ldquo;यमुनाशम्बरमम्बरं व्यतानीत्&rdquo; ।<br>
शम्बरशब्दो दैत्ये प्रसिद्धः, इह तु जले निहतार्थः ।</p>
<details><summary>टीका</summary>
<p>विज्ञप्रिया:</p>
<p>(वि, ण) निहतेति ।<br>
यमुनायाः शम्बरं जलम् अम्बरम् आकाशं व्यतानीत् व्याप्तमित्यर्थः &ldquo;अम्बु शम्बुम्&rdquo; इति कोषः ।<br>
अत्रेति&mdash;नच नपुंसकलिङ्गरूपव्यक्तिविशेषात् जलस्यैव उपस्थितिरिति वाच्यम्, तुल्यप्रसिद्धिकस्थले एव तस्य नियन्त्रितत्वात् ।<br>
अत्र तु प्रसिद्धिवशात् लिङ्गाननुसन्धाने ऽपि पदमात्रेणैव प्रथमतः तदुपस्थित्यवलम्बनात् लिङ्गस्यान्वयस्य च बोधात्तु पश्चादेव जलप्रतीतेः ।</p>
</details>
<p>&ldquo;गीतेषु कर्णमादत्ते&rdquo; ।<br>
अत्राङ्&ndash;पूर्वो दाञ्-धातुर्दानार्थे ऽवाचकः ।</p>
<details><summary>टीका</summary>
<p>विज्ञप्रिया:</p>
<p>(वि, त) अवाचकेति ।<br>
शक्तिभ्रमप्रयुक्तत्वमवाचकत्वम् ।<br>
आदत्ते ददाति ।<br>
अत्रेति न च घधातोर्नानार्थत्वेन दाने ग्रहणे ऽपि शक्तिरस्त्येव, आङुपसर्गेण तु दानबोधप्रतिबन्ध एवेत्यतः शक्यार्थे कथं शक्तिभ्रम इति वाच्यम् ।<br>
उपसर्गस्य प्रतिबन्धकत्वकल्पने कारणीभूताभावप्रतियोगित्वप्रवेशेन गौरवात्, तदपेक्ष्या आडुपसर्गरहितस्यैव दाञः दाने शक्तिरित्यस्यैव युक्तत्वात् ।<br>
डुदाञ् दाने इति सामान्यतः शक्तिदर्शनात्तु शक्तिभ्रमः ।<br>
नेयार्थे तु भ्रमबीजाभावात् न भ्रम इति विशेषः ।<br>
अतो नेयार्थत्वलक्षणे शक्तिभ्रमाभावे सति इति विशेषणादानादसाङ्कर्यम् ।<br>
अवाचके च शक्तिभ्रमात् विवक्षितार्थे तात्पर्यसत्त्वात् तात्पर्यरूपाया लक्षणाया विवक्षितार्थत्वबोधकत्वमस्त्येव इति ।<br>
अतो वाक्यार्थबोधकत्वेन निरर्थकासमर्थत्वच्युतसंस्कारणामिव नास्य वाक्यार्थदोषतापास्या ।<br>
एतद्युतपदसमूहे वाक्यार्थबोधजननात् लक्षणया स्ववाक्यार्थबोधजनकद्वारा वाक्यार्थबोधजननात् ।<br>
परन्तु इयं लक्षणा न नेयार्थो, नापि कविप्रयोगार्हेति बोध्यम् ।<br>
निर्थकादिदोषपत्रयस्य तु वाक्यदोषत्वं न सम्भवतीति तदपास्यम् ।</p>
<p>लोचना:</p>
<p>(लो, ए) दानार्थे अवाचकः, ग्रहणार्थत्वात् ।<br>
&ldquo;उपसर्गेण धात्वर्थो बलादन्यत्र नीयते&quot;इति न्यायात् ।</p>
</details>
<p>यथा वा&mdash;<br>
&ldquo;जिनं मे त्वयि सम्प्राप्ते ध्वान्तच्छन्नापि यामिनी&rdquo; ।<br>
अत्र दिनमिति प्रकाशमयार्थे ऽवाचकम् ।</p>
<details><summary>टीका</summary>
<p>विज्ञप्रिया:</p>
<p>(वि, थ) यथा वा&ndash;&ldquo;दिनं मे त्वयि सम्प्राप्ते ध्वान्तच्छन्नापि यामिनी ।<br>
&ldquo;मे मम दिनं प्रकाशमयमित्यर्थः ।<br>
ध्वान्तच्छन्नापीति अपिकारेण ध्वान्तच्छन्नत्वविपरीतबोधनात् प्रकाशमयत्वस्यैव तद्विपरीतबोधात् न तु दिनत्वस्य ।<br>
मेघाच्छन्नदिनस्य तद्विपरीतत्वाभावात् ।<br>
अत्रापिदिनस्य प्रायशः प्रकाशमयत्वदर्शनात् तथात्वेनैव शक्तिभ्रमः ।</p>
<p>लोचना:</p>
<p>(लो, ऐ) दिनमिति ।<br>
सूर्यस्यास्तमयनपर्यन्तम्, तद्रत्यवच्छिन्नः कालविशेष एव दिनशब्दवाच्यः ।<br>
न तदविनाभूतं प्रकाशमयत्वमपीति भावः ।</p>
</details>
<p>क्लिष्टत्वमर्थप्रतीतेर्व्यवहितम्, यथा&mdash;<br>
&ldquo;क्षीरोदजावसतिजन्मभुवः प्रसन्नाः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, द) क्लिष्टत्वमिति&mdash;व्यवधानं च द्विधा, क्वचिदन्वितान्वयवशेन विशेषाप्रतीतौ कालिकव्यवधानम् ।<br>
क्वचित्तु अनासत्तिरूपं व्यवधानम् ।<br>
तत्राद्यं पदगतमुदाहरति&ndash;&ldquo;क्षीरोदजावसतिजन्मभुवः&rdquo; ।<br>
अस्य व्याख्या वृत्तावेव ।<br>
अनासत्तिरूयं व्यवधानं तु वाक्यदोषे उदाहरिष्यति ।</p>
</details>
<p>अत्र क्षीरोदजा लक्ष्मीस्तस्या वसतिः पद्मं तस्य जन्मभुवो जलानि ।</p>
<p>लोचना:</p>
<p>(लो, ओ) क्षीरोदजेत्यादि पादो ऽपि पदम्, समस्तत्वात् ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;भूतये ऽस्तु भवानीशः&rdquo; ।<br>
अत्र भवानीशशब्दो भवान्याः पत्यन्तरप्रतीतिकारित्वाद्विरुद्धमतिकृत् ।</p>
<details><summary>टीका</summary>
<p>विज्ञप्रिया:</p>
<p>(वि, ध) विरुद्धमतीति ।<br>
अन्यान्वयवशेन उपश्लोक्यस्य निन्दाव्यञ्जकत्वं तत्त्वम् ।<br>
अनुचितार्थस्य तु अन्यान्वयं विनेति भेदः ।<br>
अत्रेति&mdash;भवस्य पत्नीत्यर्थे साधितस्य भवानीशब्दस्य अर्थेन पतिशब्दार्थस्य अन्वयवशात् चैत्रस्य भार्यायाः पतिरित्यत्र इव उपपतिप्रतीत्यानिन्दा ।</p>
<p>लोचना:</p>
<p>(लो, औ) भवानीशब्दो भवस्य पत्नीत्यर्थे नदादौ आनप्रत्ययान्तः ।</p>
</details>
<p>विधेयस्य विमर्शाभावेन गुणीभूतत्वम् अविमृष्टविधेयांशत्वम् ।<br>
यथा&mdash;<br>
&ldquo;स्वर्गग्रामटिकाविलुण्ठनवृथोच्छूनैः किमेभिर्भुजैः&rdquo; ।<br>
अत्र वृथात्वं विधेयम्, तच्च समासे गुणीभावादनुवाद्यत्वप्रतीतिकृत् ।</p>
<details><summary>टीका</summary>
<p>विज्ञप्रिया:</p>
<p>(वि, न) अविमृष्टेति&mdash;समभिव्याहारविशेषवशाद् विधेयस्य विधेयत्वप्रतीत्यजनकत्वं तत्त्वम् ।<br>
स च समभिव्याहारप्रतीतिसाक्षिको न तु गत एव ।<br>
तथा हि प्राङ्निर्द्दिष्टविधेयकं बहुव्रीहिं विना समासान्तरे विधेयस्य पाते, असमासे तु उद्देश्यात् पूर्वविधेयस्य पाते तथात्वम् ।<br>
तत्र कर्मधारयसमासगतविधेयस्याविमर्शमुदाहरति&mdash;स्वर्गेति ।<br>
रामसैन्यवेष्टितलङ्कस्य रावणस्य विषादोक्तिरियम् ।<br>
विलुण्ठनेनेत्यर्थः ।<br>
अत्र भुजानामुच्छूनत्वं सिद्धमेव ।<br>
तस्येदानीं वृथात्वमित्यतः उच्छूनत्वे उद्देश्ये वृथात्व विधेयम् ।<br>
तच्चात्र कर्मधारयसमासगतत्वेनाविमृष्टमित्यर्थः बहुव्रीहिसमासे प्राङ्निर्द्दिष्टं विधेयं तु विधेयतयैव प्रतीयते ।<br>
यथा &ldquo;वपुर्विरूपाक्ष&quot;मित्यत्र अक्षिण वैरूप्यस्य,&ldquo;निर्मृष्टरागो ऽधर&quot;इत्यत्र रागे निर्मृष्टत्वस्य चित्रगुरित्यत्र गविचित्रत्वस्य च विधेयस्य विधेयतयैव सार्वलौकिकी प्रतीतिः ।<br>
न तु कर्मधारये विधेयपाते तदविमर्श इति सत्यम् ।<br>
किन्तु यदि विधेयमुद्देश्यान्वयि भवति ।<br>
यथा&mdash; अग्रे उदाहरिष्यणामे,&ldquo;षष्ठबाण इव पञ्चशरस्य&quot;इत्यत्र बाणे उद्देश्ये ऽन्वयि षष्ठत्वं विधेयमविमृष्टम् ।<br>
यत्र तूद्देश्यतावच्छेदके विधेयमन्वेति तत्र विधेयतयैव प्रतीतेः आनुभाविकत्वान्न दोषः ।<br>
यथा&quot;एष्वयमत्यन्वपण्डित&quot;इत्यत्र अत्यन्तस्य विधेयस्य उद्देश्यतावच्छेदके पाण्डित्ये एवान्वयो विधेयतयैव प्रतीतिः ।<br>
एवं&quot;नितान्तसुन्दरीकान्ता&quot;इत्यत्रापि सौन्दर्ये ऽन्वितस्य नितान्तत्वस्य एव&mdash;&ldquo;अनिर्द्दयोपभोगस्य रूपस्य मृदुनः कथं ।<br>
कठिनं खलु ते चेतः शिरीषस्येव बन्धनम् ॥<br>
&ldquo;इत्यत्र उपभोग उद्देश्यतावच्छेदके ऽन्वितस्यानिर्द्दयत्वस्य विधेयतयेव प्रतीतिरानुभाविकी ।<br>
तथा च प्रकृते ऽपि उच्छूनत्वेन उद्देश्यतावच्छेदकेनान्वितस्य वृथात्वस्य कथमविमृष्टत्वम्। उच्छूनभुजे वृथात्वस्य तु किम्पदेनैव उक्तत्वात् ।<br>
यत्तु काव्यप्रकाशकृता अस्यैव श्लोकस्य प्रथमचरणे&quot;न्यक्कारो ह्ययमेव मे यदहयःऽ; इत्यत्र वाक्यगतं विधेयाविमर्शमुदाहरति ।<br>
अत्र चरणे उच्छूनत्वमात्रं चानुवाद्यं नतु वृथात्वविशेषितम्&quot;इत्युक्तम्, तेन विधेयाविमर्शदोषो विधेये दर्शितः ।<br>
वाक्ये दोषप्रदर्शनप्रस्तावे समासगतदोषप्रदर्शनानुपयोगात्समासगतस्य तदुदाहरणस्य&quot;मूर्द्ध्रामुद्वृत्तकृत्ता&quot;इत्यादेरेव दर्शितत्वात् ।<br>
किन्तु प्रसङ्गात् अभवन्मतयोगदोष एव दर्शितः ।<br>
तथा हि स्वर्गविलुण्ठने उच्छूनत्वमेव जन्यते नतु तद् वृथात्वं वृथात्वविशेषितमुच्छूनत्वं वा ।<br>
उच्छूनत्ववृथात्वस्य रामेण लङ्कावेष्टनाद् एव जातत्वात् ।<br>
अतो विलुण्ठनस्य जनकतासम्बन्धेन वृथोच्छूनत्वे ऽनन्वयादभवन्मतयोगदोष एव दर्शितः न चाभवन्मतदोषस्य वाक्यमात्रगामित्वमेव तेनोक्तं कथं,&ldquo;समासैकपदे तत्सम्भव&quot;मिति वाच्यम् ।<br>
समासस्य पदत्ववाक्यत्वोभयसत्त्वादसमस्तपदगामित्वाभावस्य तदभिप्रतेत्वात् ।<br>
तथा चात्र अविमृष्टत्वं नास्त्येव इत्यतो ऽन्यदुदाहरति ।</p>
<p>लोचना:</p>
<p>(लो, अ) अत्र वृथात्वमिति ।<br>
समासे तत्पुरुषसमासे गुणीभावात् ।<br>
अयमाशयः&ndash; तत्पुरुषसमासे उत्तरपदस्यैव प्राधान्यात् वृथेति पूर्वपदस्य विधेयस्य प्राधान्येनानिर्द्देशादविमृष्टविधेयांशो दोषः ।<br>
अविमर्शो हि प्राधान्येनानिर्द्देशः ।<br>
इह वक्तुर्दशमुखस्यायमाशयः&ndash;पुरा मम भुजानां यद् उच्छूनत्वं स्थितं तदितानीं वृथाभूतमिति ।<br>
एवं विधेयत्वेन विवभितस्य वृथात्वस्य समासे गुणीभावादनुवाद्यत्वप्रत्ययः ।<br>
तेन च पूर्वतो भुजानामुच्छूनत्वस्य वृथात्वाभावाद् भुजानामपकर्ष एव प्रतीयते न भुजविक्षेपणोत्कर्षः ।<br>
एवमुपरितनोदाहरणेष्वपि बोद्धव्यम् ।</p>
</details>
<p>यथा वा&mdash;<br>
&ldquo;रक्षांस्यपि पुरः स्थातुमलं रामानुजस्य मे&rdquo; ।<br>
अत्र रामस्येति वाच्यम् ।</p>
<details><summary>टीका</summary>
<p>विज्ञप्रिया:</p>
<p>(वि, प) यथा वा&mdash;रक्षांस्यपि इति ।<br>
अत्र शिरश्चालनकाक्का पुरः स्थातुं नालमेवेत्यर्थः ।<br>
अत्र रामसम्बन्धादेवायमहङ्कार इत्यतो रामसम्बन्धबोधिकायाः षष्ठ्याः तत्पुरुषे लोपात् रामसम्बन्धस्य विधेयसाविमर्शः ।<br>
षष्ठीसत्त्वे तु अदोष इत्याह&mdash;अत्रेति ।</p>
<p>लोचना:</p>
<p>(लो, आ) विषयव्याप्तये उदाहरणान्तराणी दर्शयति&ndash;रक्षांसीति ।<br>
इदं लक्ष्मणवचनम् ।<br>
रामस्येति ।<br>
न खलु तस्य केवलस्य मुख्यता किन्तु रामसम्बन्धिन इत्यर्थः ।</p>
</details>
<p>यथा वा&mdash;<br>
&ldquo;आसमुद्रक्षितीशानाम्&rdquo; ।<br>
अत्रासमुद्रमिति वाच्यम् ।<br>
यथा वा&mdash;<br>
&ldquo;यत्र ते पतति सुभ्रु ! कटाक्षः षष्ठबाण इव पञ्चशरस्य&rdquo; ।<br>
अत्र षष्ठ इवेत्युत्प्रेक्ष्यम् ।</p>
<details><summary>टीका</summary>
<p>विज्ञप्रिया:</p>
<p>(वि, फ) यथा वेति&mdash;अत्र समुद्रपर्य्यन्तत्वस्य विधेयस्य समासे ऽविमर्शः ।<br>
कर्म्मधारये उद्देश्यान्वितविधेयस्याविमर्शमुदाहरति&mdash;यथा वा यत्र ते इति ।<br>
उत्प्रेक्ष्यम् उत्प्रेक्षया विधेयम् ।</p>
<p>लोचना:</p>
<p>(लो, इ) षष्ठ इति&ndash;अत्र उत्प्रेक्षाविषयत्वेन विवक्षितस्य षष्टपदस्य तत्पुरुषसमासे पूर्वानिक्षेपो न युक्त इत्यर्थः ।<br>
विधेयत्वमेवोचितं नतु तत्पुरुषसमासेन गुणीवृत्त्यानुवाद्यत्वप्रत्यायनमिति भावः ।</p>
</details>
<p>यथा वा&mdash;<br>
&ldquo;अमुक्ता भवता नाथ ! मुहूर्त्तमपि सा पुरा&rdquo; ।<br>
अत्रामुक्तेत्यत्र &ldquo;नञः प्रसज्यप्रतिषेधत्व&rdquo; मिति विधेयत्वमेवोचितम् ।</p>
<details><summary>टीका</summary>
<p>विज्ञप्रिया:</p>
<p>(वि, ब) नञ्समासे ऽप्युदाहरति&mdash;अमुक्तेति ।<br>
प्रसज्यप्रतिषेधत्वमिति&mdash;प्रतियोगिनमसमासेन प्रसज्य प्रसक्तीकृत्य प्रतिषेधत्वमत्यन्ताभावत्वमित्यर्थः ।<br>
तथा च मोचनाभावस्य एवात्र विधेयत्वात् असमासेनैव तथात्वं बोधयितुमुचितमित्याह&mdash;विधेयत्वमेवोचितमिति ।<br>
समासे तु तद्भन्नत्वस्य एव प्रतीत्या पर्य्युदासत्वमेव तत्र तु विधेयस्य प्रतीषेधो न प्रतीयते इतद्यतस्तस्याविमर्श इति भावः ।</p>
</details>
<p>यदाहुः&mdash;<br>
&ldquo;अप्राधान्यं विधेर्यत्र प्रतिषेधे प्रधानता ।<br>
प्रसज्यप्रतिषेधो ऽसौ क्रियया सह यत्र नञ्&rdquo; ॥</p>
<p>लोचना:</p>
<p>(लो, ई) को ऽसौ प्रसज्यप्रतिषेध इत्यत आह&ndash;अप्राधान्यमिति ।<br>
जुगोपात्मानमत्रस्त इत्यादौ इव विधेः प्राधान्य यत्र नास्ति ।<br>
नवजलधर इत्यादिसमनन्तरोक्तोदाहरणवत् यत्र प्रतिषेधस्य प्राधान्यं कियया कण्ठोक्तया अध्याहार्य्यया वा अस्तिभवत्यादिरूपया पर्य्युदासतापातात्पर्य्युदासयोगक्षेमापत्तेः ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;<br>
&ldquo;नवजलधरः सन्नद्धो ऽयं न दृप्तनिशाचरः&rdquo; ।<br>
उक्तोदाहरणो तु तत्पुरुषसमासे गुणीभावे नञः पर्युदासतया निषेधस्य विधेयतयानवगमः ।</p>
<details><summary>टीका</summary>
<p>विज्ञप्रिया:</p>
<p>(वि, भ) असमासे एव नञर्थस्य विधेयत्वरूपं प्राधान्यम्, प्रतियोगिनस्त्वप्राधान्यं तादृशस्थले नञः प्रसज्यप्रतिषेधत्वम् इत्यत्र सम्वादमाह&mdash;अप्राधान्यमिति ।<br>
विधेः भावस्य प्रतियोगिन इत्यर्थः ।<br>
प्रतिषेधे नञर्थे ऽसमासवशात् प्रधानता, विधेयता प्रतीयते इति शेषः ।<br>
तथात्वं कीदृशप्रयोगमित्यत्राह&mdash;क्रिययेति&mdash;न पचतीत्यादौ आख्यातक्रियया सह समासाभावात् ; क्रिययेत्यनेन असमास एव लक्ष्यते ।<br>
तथा च असमासे यत्र नञ् इत्यर्थः ।<br>
अत एवात्र मुक्तक्रियया नञः साहित्ये ऽपि असमासाभावात् न प्रसज्यप्रतिषेधता ।<br>
एवं नवजलधर इत्यत्रापि नञःक्रियासाहित्याभावे ऽप्यसमासात् प्रसज्यप्रतिषेधता ।<br>
अमुक्तेत्यत्र तु समासात् न तथात्वमित्याह&mdash;उक्तोदाहरणे त्विति ।<br>
समासवशात् तथात्वनवगमेन पर्य्युदासत्वमेव ।</p>
</details>
<p>यदाहुः&mdash;<br>
&ldquo;प्रधानत्वं विधेर्यत्र प्रतिषेधे ऽप्रधानता ।<br>
पर्युदासः स विज्ञेयो, यत्रोत्तरपदेन नञ्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) इत्यत्र सम्वादमाह&mdash;यदाहुरिति ।<br>
प्रधानत्वमुत्तरपदप्रधानतत्पुरुषवशाद् विशेष्पत्वम् ।<br>
विधेयप्रतियोगिभूताभावस्य प्रतिषेधे नञो ऽप्रधानता समासवशात् अप्रतीयमानविधेयतारूपाप्रधानता इत्यर्थः ।<br>
तादृशस्थलं दर्शयति&mdash;यत्रेत्तरपदे इति ।<br>
पदं चात्र स्थानपरम् ।<br>
प्रतियोगिपदोत्तरस्थाने यत्र नञ इत्यर्थे यत्रोत्तरपदे, अर्थात् असमासेन पर्य्युदासो ज्ञेय इत्यर्थः ।<br>
न पचतीत्यत्र उत्तरत्र नञ्सत्त्वात्तु न पर्य्युदास इत्यर्थः ।<br>
इदमत्रावधेयम्&mdash;प्रतियोगिपदोत्तरनञ्सत्त्वे समासासम्भवात् यत्रोत्तरेत्यादिना समासस्थ एव पर्य्युदास इत्यर्थः ।<br>
अन्यथा न पचतीत्यत्र, न दृप्तनिशाचर इत्यत्र पूर्वपतितस्यापि नञः पर्य्युदासत्वात् यत्रोत्तरेत्यादेः प्रलापत्वापत्तेः ।<br>
यद्यप्यसमासस्थस्यापि घटो नेत्यत्र पर्य्युदासत्वम् असमासस्थस्य क्रियान्वयिनः प्रसज्यप्रतिषेधत्वमिति तु नियतं बोध्यम् ।<br>
समासे कृदन्तक्रियान्वयिनो ऽपि पर्य्युदासत्वात् असमस्तेति क्रियाविशेषणं समासे पर्य्युदासत्वमेव ।<br>
तत्र च विवेकेन तदुत्तरं साकाङ्क्षतैव ।</p>
</details>
<p>तेन&mdash;&ldquo;जुगोपात्मानमत्रस्तो भेजे धर्ममनातुरः ।<br>
अगुध्नुराददे सोर्ऽथानसक्तः सुखमन्वभूत्&rdquo; ॥<br>
अत्रात्रस्तताद्यनूद्यात्मगोपनाद्येव विधेयमिति नञः पर्युदासतया गुणीभावो युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, य) इत्यस्य उदाहरणं दर्शयति&ndash;जुगोपेति&ndash;एवं च नञः पर्य्युदासत्वे तदर्थस्य समासे विधेयत्वाप्रतीतेः इत्याह ।<br>
युक्त इत्यत्र विधयस्य नञर्थस्य अविमर्श एवेति साधितम् ।</p>
<p>लोचना:</p>
<p>(लो, उ) प्रधानत्वमिति&ndash;प्रधानत्वं जुगोपात्मानमित्यादाविव अप्रधानता अत्रैवोदाहरणे ।<br>
अत्र, अत्रस्ततादौ इत्यर्थः ।<br>
नोत्तरपदे किन्तु पूर्वपदे ।<br>
अमुक्तेत्यत्रापि अनन्तरं नञः समासान्तरप्रवेशेषऽपीति शेषः ।</p>
</details>
<p>ननु &ldquo;अश्राद्धभोजी ब्राह्मणः&rdquo; &ldquo;असूर्यम्पश्या राजदाराः&rdquo; इत्यादिवत् &ldquo;अमुक्ता&rdquo; इत्यत्रापि प्रसज्यप्रतिषेधो भवतीति चेद् ? न, अत्रापि यदि भोजनादिरूपक्रियांशेन नञः सम्बन्धः स्यात्तदैव तत्र प्रसज्यप्रतिषेधत्वं वक्तुं शक्यम, न च तथा ; विशेष्यतया प्रधानेन तद्धोज्यार्थेन कर्त्रंशेनैव नञः सम्बन्धात् ।</p>
<p>लोचना:</p>
<p>(लो, ऊ) भोजनदर्शनरूपकियांशे ।<br>
कर्त्रंशेनेति ।<br>
भुजिदृशोः कर्तर्थविहितणिनिप्रत्ययान्तत्वागतेन ।<br>
यदि क्रियांशे नञः सम्बन्धः स्यात् तदैव प्रसज्यप्रतिषेधः स्यात् &ldquo;कियया सह यत्र नञ&quot;इति वचनात् ।<br>
इह तु श्राद्धबोजनशीलादयमन्य इति कर्त्रंशेनैव सम्बन्धात् नञः पर्य्युदासत्वमेवेति ।<br>
तदभोज्यर्थेनेत्युपलक्षणं तददर्श्यर्थेनेत्यपि बोद्धव्यम् ।</p>
<p>********** एन्द् ओफ़् चोम्मेन्तर्य् **********</p>
<p>यदाहुः&mdash;<br>
&ldquo;श्राद्धभोजनशीलो हि यतः कर्ता प्रतीयते ।<br>
न तद्भोजनमात्रं तु कर्तरीनेर्विधानतः&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, र) अश्राद्धभोजी, असूर्य्यम्पश्या इत्यत्र समासे ऽपि प्रसज्यप्रतिषेधरूपयोः श्राद्धभोजनाभावसूर्य्यदर्शनाभावयोः प्रतीतिदर्शनात् तद् दृष्टान्तेन अमुक्तेत्यत्रापि मोचनाभावरूपस्य प्रतिषेधस्य विधेयस्य विधेयत्वापत्तिमाशङ्कते&mdash;नन्विति ।<br>
समाधत्ते, चेन्नेति ।<br>
क्रियान्वयिन एव प्रसज्यप्रतिषेधत्वनियमः ।<br>
अक्षोद्धेत्यनयोरपि यदि भजनदर्शनक्रिययोर्नञर्थस्यान्वयः स्यात् तदैव तथात्वापादनं सम्भवति ।<br>
तयोरन्वय एव तत्र नेत्याह&mdash; न च तथेति ।<br>
तर्हि कुत्रान्वयः इत्यत्राह&mdash;विशेष्यतयेति ।<br>
कर्त्तरि विहिताभ्यां कृत्प्रत्ययाभ्यामुपस्थापितेन भोजिरूपकर्त्रंशेन च सहैव नञो नञर्थस्य सम्बन्धात् इत्यर्थः ।<br>
कुत इत्यत्राह&mdash;कर्त्तर णिनेरिति ।<br>
भोज्यार्थेन इत्यस्य उपलक्षणतया दर्शनकर्त्रंशेनेत्यपि बोध्यम् ।<br>
कृत्प्रत्ययेन कर्त्रुपस्थानात् श्राद्धभोजी इत्यत्र भोजनकर्त्तैव प्रतीयते इत्यत्र सम्वादमाह&ndash;यदाहुः&ndash;श्राद्धभोजनेति ।<br>
अत्र कृत्प्रत्ययादेवं दर्शनकर्त्तारो राजदारा अपि प्रतीयन्ते इत्यपि बोध्यम् ।<br>
तथा च तयोरपि श्राद्धभोजिभिन्नसूर्य्यदर्शकभिन्नत्वम् इत्येवं पर्य्युदास एव प्रतीयते इत्यर्थः ।<br>
तथा च समासस्थतन्नञ्&ndash;दृष्टान्तेनाप्यमुक्ता इत्यत्र समासस्थनञः पर्य्युदासत्वमेव सिध्यतीति मनसिकृत्य अमुक्तेत्यत्र भोजीत्यतः किञ्चिन्मात्रं वलक्षण्यं दर्शयति ।</p>
<p>लोचना:</p>
<p>(लो, ऋ) अत्रार्थे आचार्य्यसम्मतिमाह&mdash;यदाहुरिति ।<br>
अत्राश्राद्धभोजीत्यत्र तद्भोजनमात्रम् ।<br>
अश्राद्धभोजनमात्रम् ।<br>
सम्बन्ध इत्यनन्तरम् अभिमत इति शेषः ।<br>
इह तु भाष्यकारादिमतमाश्रित्य कियान्वयांशापेक्षया प्रसज्यप्रतिषेधार्थस्वीकारे ऽपि अमुक्तेत्यादौ ।<br>
कियामात्रप्राधान्यात् समासो नोपपद्यत एव ।</p>
</details>
<p>&ldquo;अमुक्ता&rdquo; इत्यत्र तु क्रिययैव सह सम्बन्ध इति दोष एव ।</p>
<details><summary>टीका</summary>
<p>विज्ञप्रिया:</p>
<p>(वि, ल) अमुक्तेत्यत्र त्विति ।<br>
अभोजीत्यत्र समासस्थकर्त्रन्वयः ।<br>
अमुक्तेत्यत्र तु समासस्थक्रियायामेवान्व इत्येतन्मात्रं विशेषः ।<br>
उभयत्रापि पर्य्युदासत्वमेवेति भावः ।<br>
न पचति न निद्राति इत्यन्वये कर्त्तुरुपस्थाने ऽपि निद्रापाककृत्योरेवान्वयात् अथ नियमाभावे ऽपि तात्पर्य्यवशात् तत्र कर्त्तर्य्येव नञर्थान्वय इति चेन्न ।<br>
तादृशतात्पर्य्यस्य एव तत्राभावात् ।<br>
श्राद्धाभोजनशीलान्वये तु श्राद्धभोजनशीलभिन्न इति प्रतीतौ न कदचित् भोजनकृत् अपि प्रतीयते इत्यतो ग्रन्थकृतानवधानादेव इत्थं समाधानं कृतम् ।<br>
वयं तु तात्पर्य्यवशात् श्राद्धपदं श्राद्धमात्रपरम्, तत्रेव च नञर्थान्वयः, तथा च श्राद्धमात्रभोजीत्यर्थलाभे मात्रार्थवशात् श्राद्धभोजनशीललाभ इति ब्रूमः ।</p>
</details>
<p>एते च क्लिष्टत्वादयः समासगता एव पददोषाः ।</p>
<details><summary>टीका</summary>
<p>विज्ञप्रिया:</p>
<p>(वि, व) एते चेति ।<br>
क्लिष्टत्वविरुद्धमतिकृत्त्वाविमृष्टविधेयांशभावास्त्रय इत्यर्थः ।<br>
समासगता एवेति नतु असमासे ऽपि पददोषा इत्यर्थः ।<br>
अन्वितान्वयाधीनक्लिष्टत्वस्य समासं विना पदगतत्वासम्भवात् ।<br>
अनासत्त्यधीनक्लिष्टत्वे तु समासस्य एवासम्भवात् पदगतत्वं नास्ति ।<br>
विरुद्धमतिकृतः पदार्थन्तरान्वयेनैव दुष्टत्वात् अविमृष्टविधेयांशस्य चानुवाद्यविधेयार्थकपदद्वयघटितत्वात् वा समासं विना पदत्वासम्भवात् ।</p>
</details>
<p>वाक्ये दुः श्रवत्वं यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, श) एषां त्रयोदशानां पदगतत्वं दर्शयित्वा वाक्यगतं तु दर्शयितुमारभते ।<br>
वाक्ये दुः श्रवत्वं यथेति ।<br>
एवम् एकवाक्ये पदद्वयावलम्बित्वेन वाक्यदोषत्वम् ।</p>
<p>लोचना:</p>
<p>(लो, ॠ) क्लिष्टत्वादय इत्यादिशब्दाद विरुद्धमतिकृत्त्वमविमृष्टविधेयांशत्वं च ।<br>
अतः श्रुतिकट्वादीनां क्वचित् पदांशनिष्टत्वे ऽपि बहुव्यापित्वेन वाक्यगतत्वं बोद्धव्यम् ।</p>
</details>
<p>&ldquo;स्मरार्त्त्यन्धः कदा लप्स्ये कार्त्तार्थ्यं विरहे तव&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) स्मरार्त्त्येति&mdash;स्मरार्त्त्यान्धो ऽहमित्यर्थः ।<br>
अत्र आर्त्त्येति कार्त्तार्थ्यमिति पदद्वयगामित्वाद् वाक्यदोषता ।</p>
</details>
<p>कृतप्रवृत्तिरन्यार्थे कविर्वान्तं समश्नुते ॥</p>
<p>लोचना:</p>
<p>(लो, ऌ) प्रवृत्तिः, प्रसहणम्, पुरीषोत्सर्गश्च ।<br>
वान्तं कथितम्, भक्षितोद्रीर्णं च ।</p>
<p>********** एन्द् ओफ़् चोम्मेन्तर्य् **********</p>
<p>अत्र जुगुप्साव्यञ्जिकाश्लीलता ।</p>
<details><summary>टीका</summary>
<p>विज्ञप्रिया:</p>
<p>(वि, स) जुगुप्साश्लीलमाह&mdash;कृतप्रवृत्तिरिति ।<br>
अन्यार्थे अन्यकविनिबद्धार्थे कृतयत्नः ।<br>
अत्र प्रवृत्तिशब्दस्य पुरीषव्यञ्जनया, वान्तशब्दस्य च उद्रीर्णवाचकतया जुगुप्सा ।<br>
व्यञ्जनेन इत्यत्र जननेन इत्यर्थः ।</p>
</details>
<p>&ldquo;उद्यत्कमललौहित्यैर्वक्राभिर्भूषता तनुः&rdquo; ॥<br>
अत्र कलललौहित्यं पद्मरागः, वक्राभिर्वामाभिः, इति नेयार्थता ।</p>
<details><summary>टीका</summary>
<p>विज्ञप्रिया:</p>
<p>(वि, ह) सङ्क्षेपायान्यान् दोषानुपेक्ष्य वाक्ये नेयार्थदोषमाह&mdash;उद्यदिति ।<br>
उद्यद्भिर्देप्यमानैः कमललौहित्यैः पद्मरागमणिभिः करणभूतैः, वक्राभिः वामाभिः स्त्रीभिः कर्त्त्त्रोभिस्तनुर्भूषिता इत्यर्थः ।<br>
अत्रेति ।<br>
कमललौहित्ये तनुभूषणस्य बाधितत्वात्तत्तुल्यपर्य्यायार्थकं पद्मारगपदमत्र लक्ष्यते ।<br>
लक्षितेन पदेन च पद्मरागमणिरुच्यते इत्यर्थः न च प्रत्ययानां कृत्यर्थान्वितस्वार्थबोधकत्वात् कथमत्र तृतीयया पद्मारगे करणता बोध्यते इति वाच्यम् , ईदृशस्थले प्रकृत्यर्थे ऽपि तत् स्वीकारात् ।<br>
वक्रभिरित्यत्र च वामापदे लक्षणा ।<br>
तेन च स्त्रीरूपार्थ उपस्थाप्यते ।<br>
वस्तुतस्तु वामावक्रापदयोः पर्य्यायैक्यदर्शनस्य शक्तिभ्रमबीजस्य सत्त्वात् अत्र अवाचकत्वमेव युक्तम् ।</p>
</details>
<p>&ldquo;धम्मिल्लस्य न कस्य प्रेक्ष्य निकामं कुरङ्गशावाक्ष्याः ।<br>
रज्यत्यपूर्वबन्धव्युत्पत्तेर्मानसं शोभाम्&rdquo; ॥<br>
अत्र धम्मिल्लस्य शोभां प्रेक्ष्य कस्य मानसं न सज्यतीति सम्बन्धः क्लिष्टः ।</p>
<details><summary>टीका</summary>
<p>विज्ञप्रिया:</p>
<p>(वि, क) क्लिष्टत्वमाह&mdash;धम्मिल्लस्य इति ।<br>
&ldquo;धम्मिल्लः संयताः कचाः &ldquo;निक्रमम् अतिशयं रज्यतीति अन्यः ।<br>
बन्धव्युत्पत्तिः बन्धविन्यासः ।<br>
शेषं वृत्तावेव व्याख्यातम् ।</p>
</details>
<p>&ldquo;न्यक्कारो ह्ययमेव मे यदरयः&rdquo; इति ।<br>
अत्र चायमेव न्यक्कार इति न्यक्कारस्य विधेयत्वं विवक्षितम् ।<br>
तच्च शब्दरचनावैपरीत्यैन गुणीभूतम् ।<br>
रचना च पदद्वयस्य विपरीतेति वाक्यदोषः ।</p>
<details><summary>टीका</summary>
<p>विज्ञप्रिया:</p>
<p>(वि, ख) अविमृष्टविधेयांशभावमाह&mdash;न्यक्कार इति ।<br>
शब्दरचनेति ।<br>
विधेयवाचकपदस्य उद्देश्यवाचकपदात् पूर्वनिर्द्देशेन इत्यर्थः ।<br>
अनुवाद्यमनुक्त्वैव न विधयमुदीरयेत् इति नियमादिति भावः ।<br>
अत एव वह्निमान् पर्वत इति न प्रयुज्यते ।<br>
ननु विधेयपदस्य पूर्वनिपातेन दोषे पददोषत्वमेव उचितमित्यत आह&mdash;रचना चेति</p>
<p>लोचना:</p>
<p>(लो, ए) न्यक्कार इति&ndash;अयमाशयः, तत्र धर्म्मिणमुद्दिश्य साद्यधर्म्मोविधीयते इत्यनुसारेण प्रथममनूद्य विधेयो न्यक्कारः पश्चान्निर्द्दिष्टुमुचितः ।<br>
अन्वयवैपरीत्येनाविमृष्टविधेयांशो दोषः ।<br>
अत एव शब्दो ऽनित्य इति वक्तव्ये ऽनित्यः शब्द इति वचनेन च प्राप्तं निग्रहस्थानमाहुः ।<br>
तथा हि कथमत्र वाक्यदोष इत्यत आह&mdash;रचनेति ।<br>
पदद्वयस्य विपरीततायामेवेति पदं निर्द्दिश्य पश्चान्न्यक्कार इति पदस्य च पश्चान्निर्द्देश्यस्य प्रथमनिर्द्देशात् ।<br>
किञ्च दोषस्यास्य बहुव्यापित्वेन वाक्यदोषत्वम् ।<br>
वृथोच्छूनैरित्यत्रापि अवस्थानसत्त्वे पूर्वमत्र पददोषत्वमुदाहृतं तत्र न्यक्कार इत्याद्यनपेक्षा ग्रन्थगौरवभयात् ।</p>
</details>
<p>&ldquo;आनन्दयति ते नेत्रे यो ऽसौ सुभ्रु ! समागतः&rdquo; ।<br>
इत्यादिषु &ldquo;यत्तदोनित्यसम्बन्धः&rdquo; इति न्यायादुपक्रान्तस्य यच्छब्दस्य निराकाङ्क्षत्वप्रतिपत्तये तच्छब्दसमानार्थतया प्रतिपाद्यमाना इदमेतदः शब्दा विधेया एव भवितुं युक्ताः ।</p>
<p>लोचना:</p>
<p>(लो, ऐ) आनन्दयतीति ।<br>
य आनन्दयति असौ समागत इति सम्बन्धः ।<br>
नित्यसम्बन्धः एवं विना अपरस्य साकाङ्क्षत्वात् ।<br>
यच्छब्दस्य निराकाङ्क्षत्वप्रतिपत्तये प्रतिपद्यमाना इदमेतददः शब्दाः इत्यनेन तेषां सर्वत्र तच्छब्दाभिधानमिति शेषः ।<br>
तथाहि&mdash;&ldquo;असावन्तश्चञ्चत्पिकवचननीलाब्जयुगल- स्थलस्फूर्जत्कम्बुविलसदलिसम्पात उपरि ।<br>
विना दोषासङ्गं सततपरिपूर्णाखिलकलः कुतः प्राप्तश्चन्द्रो विगलितकलङ्कः सुमुखै ! ते&rdquo; ॥<br>
अत्र हि अदस् शब्दस्तच्छब्दार्थमाह ।<br>
एवमिदमेतदावपि ।</p>
<p>********** एन्द् ओफ़् चोम्मेन्तर्य् **********</p>
<p>अत्र तु यच्छब्दनिकटस्थतया अनुवाद्यत्वप्रतीतिकृत् ।<br>
तच्छब्दस्यापि यच्छब्दनिकटस्थितस्य प्रसिद्धपरामर्शित्वमात्रम् ।</p>
<p>लोचना:</p>
<p>(लो, ओ) अत्र त्विति ।<br>
यो ऽसावित्यत्रानुवाद्यत्वप्रतीतिकृददः शब्दः प्रसिद्धिपरामर्शित्वादित्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;<br>
&ldquo;यः स ते नयनानन्दकरः सुभ्रु ! स आगतः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ग) विधेयार्थकस्यादः शब्दस्य उद्देश्यार्थकात् यच्छब्दात् परनिपाते ऽपि सान्निध्यवशात् विधेयत्वाप्रतीत्या एतद्देषमुदाहरति&mdash;आवन्दयतीति ।<br>
अत्र यस्ते नेत्रे आनन्दयति असौ समागत इति बोधे यच्छब्दार्थे ऽनुवाद्यो ऽदः शब्दार्थो विधेयः, तस्याविमर्शं ग्राहयितुम् अदः शब्दस्य विधेयतौचित्यं दर्शयति&mdash;यत्तदोरिति ।<br>
उपक्रान्तस्येति ।<br>
प्रथमोद्दिष्टस्येत्यर्थः ।<br>
तस्य आकाङ्क्षायाः पूरकत्वादेव तदस्तत्र नित्यसम्बन्धः ।<br>
आकाङ्क्षापूरणरूपबीजसत्त्वात् ।<br>
इदमदसोरपि तत्र नित्यसम्बन्ध इत्याह&mdash;तच्छब्दसमानेति ।<br>
तथा च तच्छब्द इव इदमेतददः शब्दा अपि आकाङ्क्षापूरकत्वेन विधेयार्थकतयौव विधेया भवितुं युक्ता इत्यर्थः ।<br>
ततश्चादस् शब्दार्थो ऽत्र विधेयो ऽप्यविमृष्ट इत्याह&mdash;अत्र इति ।<br>
अनुवाद्यत्वस्य प्रतीतेरेवाविमर्शः ।<br>
न केवलमेवम्भूतो ऽदः शब्द एव ईदृशः ।<br>
अपि तच्छब्दो ऽपि इत्याह&mdash;तच्छब्दस्यापि ।<br>
हिशब्द एवार्थे ।<br>
प्रसिद्धपरामर्शकत्वमात्रमेवेत्यर्थः ।<br>
यः स ते इति यः प्रसिद्ध इत्यर्थः ।</p>
</details>
<p>यच्छब्दव्यवधानेन स्थितास्तु निराकाङ्क्षत्वमवगमयन्ति ।</p>
<p>लोचना:</p>
<p>(लो, औ) निराकाङ्क्षत्वमवगमयति इति ।<br>
तथा सति तेषां विधेयत्वं स्फुटमवगम्यत इति भावः ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;<br>
&ldquo;आनन्दयति ते नेत्रे यो ऽधुनासौ समागतः&rdquo; ।<br>
एवमिदमादिशब्दोपादाने ऽपि ।</p>
<details><summary>टीका</summary>
<p>विज्ञप्रिया:</p>
<p>(वि, घ) निराकाङ्क्षत्वमिति ।<br>
निराकाङ्क्षत्वगमकस्यैव च विधेयत्वाप्रतीतिविषयत्वमित्यतस्ततो नाविमर्श इति भावः ।<br>
आनन्दयतीति अत्र अधुनापदेन वायवधानान्नाविमर्शः ।</p>
</details>
<p>यत्र च यत्तदोरेकस्यार्थत्वं सम्भवति, तत्रैकस्योपादाने ऽपि निराकाङ्क्षत्वप्रतीतिरिति न क्षतिः ।<br>
तथाहि यच्छब्दस्योत्तरवाक्यगत्वेनोपादाने सामर्थ्यात् पूर्ववाक्ये तच्छब्दस्यार्थत्वम् ।<br>
यथा&mdash;<br>
&ldquo;आत्मा जानाति यत्पापम्&rdquo; ।<br>
एवम्&mdash;</p>
<p>लोचना:</p>
<p>(लो, अ) उपादाने साक्षादुक्तौ सामर्थ्यात् तच्छब्दस्यार्थतयाक्षेपक्षमत्वात् ।<br>
आत्मेति ।<br>
तदात्मा जानातीत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;यं सर्वशैलाः परिकल्प्य वत्सं मेरौ स्थिते दोग्धरि दोहदक्षे ।<br>
भास्वन्ति रत्नानि महौषधीश्च&mdash;&rdquo; इत्यादावपि ।</p>
<details><summary>टीका</summary>
<p>विज्ञप्रिया:</p>
<p>(वि, ङ) द्वयोरुपादाने एव एष विचारः ।<br>
एकस्यैवोपादाने तु नायं विचार इत्याह&mdash;यत्र च यत्तदोरिति ।<br>
आर्थत्वं पदानुपादाने ऽपि तस्यार्थवशाल्लभ्यत्वमित्यर्थः ।<br>
न क्षतिरिति ।<br>
विधेयत्वाप्रतीतिरूपा क्षतिः नास्ति इत्यर्थः ।<br>
आत्मेति ।<br>
यत्पापमर्थात् स्वनिष्टं तदात्मा जानाति इत्यर्थः&ndash;एवं यं सर्वेति ।<br>
अत्र सो ऽस्तीति बोधः ।<br>
न चात्र कथमुत्तरस्थत्वम् इति वाच्यम्, कुलकत्वेन तत्पूर्ववाक्यार्थतत्पदेन साहऽस्यान्वयात् तद्वाक्योत्तरवाक्यस्थत्वात् ।</p>
</details>
<p>तच्छब्दस्य प्रक्रान्तप्रसिद्धानुभूतार्थत्वे यच्छब्दस्यार्थत्वम् ।<br>
क्रमेण यथा&mdash;<br>
&ldquo;स हत्वा वालिनं वीरस्तत्पद्रे चिरकाङ्क्षिते ।<br>
धातोः स्थान इवादेशं सुग्रीवं सन्न्यवेशयत्&rdquo; ॥<br>
&ldquo;स वः शशिकलामौलिस्तादात्म्यायोपकल्पताम्&rdquo; ।<br>
&ldquo;तामिन्दुसुन्दरमुखीं हृदि चिन्तयामि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, च) यत्तदोर्नित्यसाकाङ्श्रत्वेन तच्छब्दमात्रोपादाने यच्छब्दस्यार्थत्वं प्रसङ्गाद्दर्शयति&mdash;तच्छब्दस्य इति ।<br>
स हत्वेति &mdash;स प्रकान्तो रामस्तत्पदे तत्स्थाने ।<br>
धातोरिति बोधनम् ।<br>
धातोः कार्यं यथा आदेशेन ।<br>
क्रियते तथा वालिकार्यम् अपि सुग्रीवेण कर्त्तव्यमित्यर्थः ।<br>
स वः शशिकलेति ।<br>
स प्रसिद्धः ।<br>
तामिन्द्विति ।<br>
तामनुभूताम् ।</p>
<p>लोचना:</p>
<p>(लो, आ) सहत्वेति ।<br>
स इत्यनेन यः प्रकृतो रामचन्द्रः स इति ।<br>
तत्र स इत्यनेन यः सकललोकप्रसिद्धः सर्वज्ञात्वादिगुणाविशिष्टः तादात्म्यायात्मन एकाभावापत्तये ।<br>
तां या तद्गुणविशिष्टतया अनुभूतेत्यादिषु यद आर्थत्वम् ।</p>
</details>
<p>यत्र च यच्छब्दनिकटस्थितानामपीदमादिशब्दानां भिन्नलिङ्गविभक्तित्वं तत्रापि निराकाङ्क्षत्वमेव ।<br>
क्रमेण यथा&ndash;<br>
&ldquo;विभाति मृगशावाक्षी येदं भुवनभूषणम्&rdquo; ।<br>
&ldquo;इन्दुर्विभाति यस्तेन दग्धाः पथिकयोषितः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, छ) विभातीति, या भुवनभूषणमित्यर्थः ।<br>
यत्र य आधारस्तदधिकारणमित्यत्र इव इदं पदे विधेयस्य भू,णस्य लिङ्गम् ।<br>
विभक्तिभेदे उदाहरति&mdash;इन्दुरिति ।<br>
यः इन्दुर्विभाति तेन पथिकयोषितो दग्धा इत्यर्थः ।<br>
एवमपिकारान्वितस्यापि तदादेर्निराकाङ्क्षत्वमेव ।<br>
यथा&quot;शीतांशुरपि यः सो ऽपि दग्धवान् पथिकाङ्गनाः ।<br>
&ldquo;इति ।</p>
</details>
<p>क्वचिदनुपात्तयोर्द्वयोरपि सामर्थ्यादवगमः ।<br>
यथा&mdash;</p>
<p>लोचना:</p>
<p>(लो, इ) द्वयोः उपात्तवस्तुविषयत्वेनोपकल्पितयोर्यत्तदोः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;न मे शमयिता को ऽपि मारस्येत्युवि ! मा शुचः ।<br>
नन्दस्य भवने को ऽपि बालो ऽस्त्यद्भुतपौरुषः&rdquo; ॥<br>
अत्र यो ऽस्ति, स ते भारस्य शमयितेति बुध्यते ।</p>
<details><summary>टीका</summary>
<p>विज्ञप्रिया:</p>
<p>(वि, ज) अनुपात्तयोर्द्वयोरिति ।<br>
क्षत्रियभारादूनामुर्वो प्रति वाक्यमिदम् ।<br>
हे उर्वि ! मे भारस्य शमयिता को ऽपि न, एवं मा शुचः ।<br>
यतो नन्दस्येत्यादि ।<br>
अत्रेति ।<br>
इदं च द्वयोरनुपादानोदाहरणतया न युक्तमुदाहृतम् ।<br>
व्याख्यातं च तच्छब्दार्थावगमं विनापि यथोक्तबालकसत्त्वस्य यत इति उत्तरवाक्यगततया कारणहेतुत्वावगमाद् उत्तरवाक्यगतयच्छब्दस्य तच्छब्दानपेक्षणात् ।<br>
किन्तु&mdash; &ldquo;ये नाम केचिदिह नः प्रथयन्त्यवज्ञां जानन्ति ते किमपि तान् प्रति नैष यत्नः ।<br>
उत्पत्स्यते ऽस्ति मम को ऽपि समानधर्मा कालो ह्ययं निरवधिर्विपुला च पृथ्वी ॥<br>
इति यो भवभूतेरहङ्कारश्लोकः काव्यप्रकाशकृता यत्तदोर्द्वयोरनुपादानोदाहरणं दर्शितं तदेवोदाहरणं बोध्यम् ।<br>
तत्र उत्पत्स्यमानस्य धर्मिणो विशेष्यानिश्चितत्वात् यत्तद्भ्यां सामान्यत एव य उत्पत्स्यते तं प्रति यत्न इत्युक्तौचित्यात् ।</p>
</details>
<p>&ldquo;यद्यद्विरहदुःखं मे तत्को वापहरिष्यति&rdquo; ।<br>
इत्यत्रैको यच्छब्दः साकाङ्क्ष इति न वाच्यम्, तथाहि&mdash;यद्यदित्यनेन केनचिद्रूपेण स्थितं सर्वात्मकं वस्तु विवक्षितम् ।<br>
तथाभूतस्य तस्य तच्छब्देन परामर्शः ।</p>
<details><summary>टीका</summary>
<p>विज्ञप्रिया:</p>
<p>(वि, झ) यच्छब्दस्योत्तरवाक्यगतत्वे एव तच्छब्दस्य निराकाङ्क्षत्वं दर्शितम् ।<br>
पूर्ववाक्यगतत्वे उत्तरवाक्यगतं तच्छब्दं विना साकाङ्क्षमित्यनुभवसिद्धम् ।<br>
तथापि वीप्सितयच्छब्दस्थले एकयत्पदाकाङ्क्षैव एकतत्पदेन निवर्त्तताम् अन्यद् यत्पदं तु साकाङ्क्षमेवस्यात् ।<br>
तथा च&mdash;यद् यद् विरहदुः खं मे तदित्यत्र एकं यत्पदं साकाङ्क्षंस्यात् इत्याशङ्क्य समाधत्ते&ndash;इति न वाच्यमिति ।<br>
तथा हि इति ।<br>
येन केनचित् इत्यस्यायमभिप्रायो वीप्सया तावत् समस्ता व्यक्तय उपस्थाप्यन्ते ।<br>
ता व्यक्तय एव तत्पदेन च परामर्श यदि वक्तुस्तात्पर्य्यं तदा एकतत्पदेनैव समस्तव्यक्तिपारमर्शात् यत्पदद्वयाकाङ् क्षापूरणात् न तत्पदे वीप्सा ।<br>
यथा दर्शितोदाहरणे ।<br>
तदाह&ndash;येन केनचिदिति ।<br>
तथाभूतं दुः खत्वसामान्यावच्छिन्नम् ।<br>
यदि वीप्सितयत्पदद्वयेन तद्व्यक्तित्वेन एव उपस्थापयितुं वकातुस्तात्पर्य्यं तदा भवत्येव तत्पदे ऽपि वीप्सा ।<br>
यथा &ldquo;यं यं व्यतीयाय पतिं वरा सा विवर्णभावं स स भूमिपालः ।<br>
&ldquo;इत्यत्र &ldquo;यां यां प्रियः प्रैक्षत कातरक्षीं सा सा ह्रिया नम्रम्मुकी बभूत ।<br>
&ldquo;यो यः पाञ्चालगोत्रे॥॥॥तस्य तस्यान्तको ऽहम् ॥<br>
&ldquo;इत्यत्र च ।</p>
</details>
<p>एवमन्येषामपि वाक्यगतत्वेनोदाहरणं बोध्यम् ।</p>
<p>लोचना:</p>
<p>(लो, ई) अन्येषाम् अनुचितार्थत्वादीनाम् ।<br>
तत्र अप्रयुक्तस्य वाक्यगतत्वे यथा&ndash;&ldquo;स पातु वो दुश्च्यवनो भावुकानां परम्पराम् ।<br>
&quot; अत्र दुश्च्यवन इन्द्रः ।<br>
ग्राम्यत्वस्य यथा&mdash;&ldquo;ताम्बूलभृतगल्लो ऽयं भल्लं जल्पति मानुषः ।<br>
&ldquo;निहतार्थस्य यथा&mdash;सायकसहायवाहोरित्यादि ।<br>
एवमन्यदपि ।<br>
अत्र पददोषानन्तरं पदांशदोषाणाम् उद्देश्यकमप्राप्तत्वे येषां वाक्यदोषाणां पददोषसजातीयत्वेन प्रथमं कथनम्, &ldquo;न्यक्कारो ह्ययमेव&quot;इत्यादेश्च पददोषजातीयत्वे ऽपि अविमृष्टविधेयांशस्य विशेषत्वेनैतत् प्रस्ताव एवोदाहरणम् ।<br>
एवं धम्मिल्लस्येत्यादेरपि क्लिष्टविशेषत्वेन क्लिष्टप्रस्तावः ।<br>
निरर्थकत्वादीनाञ्च पदमात्रनिष्टत्वेन पञ्चान्निर्देशः सूत्रस्य सूगमप्रतिपत्तये ।</p>
<p>********** एन्द् ओफ़् चोम्मेन्तर्य् **********</p>
<p>पदांशे दुः श्रवत्वं यथा&mdash;<br>
&ldquo;तद्गच्छ सिद्धयै कुरु देवकार्यम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ञ) तद्गच्छ सिद्ध्यै कुरु देवकार्य्यमित्यत्र इति श्रुतिकटुः ।</p>
</details>
<p>&ldquo;धातुमत्तां गिरिर्धत्ते&rdquo; ।<br>
अत्र मत्ताशब्दः क्षीबार्थे निहतः ।<br>
&ldquo;वर्ण्यते किं महासेनो विजेयो यस्य तारकः&rdquo; ।<br>
अत्र विजेय इति कृत्यप्रत्ययः क्तप्रत्ययार्थे ऽवाचकः ।</p>
<details><summary>टीका</summary>
<p>विज्ञप्रिया:</p>
<p>(वि, ट) क्लप्रत्ययार्थे अवाचक इति ।<br>
न चात्र च्युतसंस्कारता इति वाच्यम् ।<br>
अनिर्द्दिष्टकालकाः प्रत्ययाः त्रिष्वपि कालेषु भवन्तीत्यनुसासनात् त्रैकालिकक्रियास्वेव तस्य साधुत्वात् ।<br>
परन्तु कालस्तस्य न वाच्यः ।<br>
किन्तु लक्षणीय एव सा लक्षणा न नेयार्था ।<br>
अनिर्द्दिष्टेत्याद्यनुशासनेन कालत्रयवाचकत्वभ्रमप्रयुक्तत्वेनावाचकत्वमेव ।</p>
<p>लोचना:</p>
<p>(लो, उ) विजेय इत्यनेन विजेतुं शक्य एव प्रतिपाद्यते नतु विजितत्वम् ।</p>
</details>
<p>&ldquo;पाणिः पल्लवपेल्लत्रः&rdquo; ।<br>
पेलवशब्दस्याद्याक्षरे अश्लीले ।</p>
<p>लोचना:</p>
<p>(लो, ऊ) पेलवशब्दे ह्याद्यक्षरे उत्कलभाषायां पुंव्यञ्जकस्मारके ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;सङ्ग्रामे निहताः शूरा वचो बाणत्वमागताः&rdquo; ।<br>
अत्र वचः शब्दस्य गीः शब्दवाचकत्वे नेयार्थात्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ठ) सङ्ग्रामे इति&mdash; वचोबाणत्वं गीर्वाणत्वम् ।<br>
गीः शब्दवाचकत्व इति ।<br>
गीः शब्दबोधकल्पे इत्यर्थः ।<br>
न गीर्वचः शब्दयोर्द्वयोरपि वाच्यवाचकत्वेन वाक्यबाणत्वरूपयोगार्थेन देवार्थे कथं शब्दलक्षणेति वाच्यम् ।<br>
बाणशब्दपूर्ववर्त्तिनो गीः शब्दस्य परिवृत्त्यक्षमत्वात् वचोबाणशब्देन देवाबोधनात् ।<br>
यौगिकशक्तिसत्त्वे ऽपि आनुपूर्वोविशेषस्य बोधप्रतिबन्धकत्वात् ।<br>
शक्तिसत्त्वादेव नच देवे लक्षणा किन्तु गीः शब्दबोधस्य आनुभविकत्वात्, गीः शब्दे एव लक्षणेत्यर्थः ।<br>
न चैवं गीः शब्दो वाणत्वमेव प्रत्येतुमुचितम्, न वाक्यबाणत्वमिति वाच्यम् ।<br>
लक्षितगीः शब्देनैकवाक्यबोधनात् तथा प्रतीतिरिति प्रपञ्चितमिदमस्मत्कृतकाव्यप्रकाशटीकायां वस्त्रवैदूर्यचरणैरिति नेयार्थोदाहरणे ।</p>
</details>
<p>तथा तत्रैव बाणस्थाने शरेति पाठे ।<br>
अत्र पदद्वयमपि न परिवृत्तिसहम् ।<br>
जलध्यादौ तूत्तरपदम्, वाडवानलादौ पूर्वपदम् ।</p>
<details><summary>टीका</summary>
<p>विज्ञप्रिया:</p>
<p>(वि, ड) शरेति पाठ इति&mdash;तथा च गीः शर इति न भवति ।<br>
तथा पाठे ऽपि नेयार्थता इत्यर्थः ।<br>
जलध्यादौतु इति ।<br>
उत्तरपदं न परिवृत्तिसमित्यर्थः ।<br>
एवमुत्तरत्रापि ।<br>
तथा च जलाशय इति समुद्रत्वेन रूपएमाबोधकम् ।<br>
योगार्थेनैव बोधकम् ।<br>
जलनिधिरित्यत्र तु उपसर्गमात्रमबोधकम् ।<br>
पदं तु तदेव ।<br>
पूर्वपदं तु परिवृत्तिसहम् ।<br>
तेन वारिधिरित्यादयो भवन्ति ।<br>
बडवेति तेनाश्वानल इति न भवति बडवाग्निरिति तु भवति ।</p>
<p>लोचना:</p>
<p>(लो, ऋ) वचऋ शब्दस्येति&mdash;अत्र वचोबाणशब्देन गीर्वाणो विवक्षितः उत्तरपदमेव परिवृत्तिं न सहत इत्यर्थः ।<br>
जलस्थाने सलिलादिपदप्रयोगे न काचित्क्षतिः ।<br>
यथा&mdash;सलिलनिधिः पयोनिधिरित्यादि ।</p>
</details>
<p>एवमन्ये ऽपि यथासम्भवं पदांशदोषा ज्ञेयाः ।<br>
निरर्थकत्वादीनां त्रयाणां च पदमात्रगतत्वेनैल लक्ष्ये सम्भवः ।</p>
<p>लोचना:</p>
<p>(लो, ॠ) निरर्थकत्वादीनामिति ।<br>
पदमात्रगतत्वेनैव वाक्यगतत्वेनापि लक्ष्ये ऽसम्भवः ।<br>
तथाविधदोषावहं हि को नाम मूढः पुनः पुनरभिदध्यात् ।</p>
<p>********** एन्द् ओफ़् चोम्मेन्तर्य् **********</p>
<p>क्रमतो यथा&mdash;<br>
&ldquo;मुञ्च मानं हि मानिनि !&rdquo; ॥<br>
अत्र हिशब्दो वृत्तपूरणमात्रप्रयोजनः ।<br>
कुञ्जं हन्ति कृशोदरी ।<br>
अत्र हन्तीति गमनार्थे पठितमपि न तत्र समर्थम् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) न तत्र सामर्थ्यमिति ।<br>
शक्तिसत्त्वे ऽपि जङ्घापद्धतिरित्यादौ प्रत्ययविशेषोपपदविशेषसहकारेणैव गतिस्मारणसमर्थं न स्वत इत्यर्थः ।<br>
पुनः पुनः गम्यते, पद्भ्यां गम्यते, इति हि जङ्घापद्धतिपदयोर्व्युत्पत्तिः ।</p>
</details>
<p>&ldquo;गण्डीवी कनकशिलानिभं भुजभ्यामाजध्ने विषमविलोचनस्य वक्षः&rdquo; ।<br>
&ldquo;आङो यमहनःऽ, &ldquo;स्वाङ्गकर्मकाच्च&rdquo; इत्यनुशासनबलादाङ्पूर्वस्य हनः स्वाङ्गकर्मकस्यैवात्मनेपदं नियमितम् ।<br>
इह तु तल्लाङ्घतमिति व्याकरणलक्षणहीनत्वात् च्युतसंस्कारत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ण) च्युतसंस्कारत्वमाह&mdash;गाण्डीवीति ।<br>
गाण्डीवी अर्जुनः ।<br>
कनकशिलानिभं किरातमूर्त्तेस्त्रिलोचनस्य वक्षो भुजाभ्याम् आजघ्ने इत्यर्थः ।<br>
अत्र संस्कृतच्युतिर्वृत्तौ एव दर्शिता ।</p>
<p>लोचना:</p>
<p>(लो, ऌ) गाण्डीवी-अर्जुनः ।<br>
तल्लङ्गितापराङ्गकर्मकस्य तस्यात्मनेपदप्रयोगादित्यर्थः ।</p>
</details>
<p>नन्वत्र &ldquo;आजध्ने&rdquo; इति पदस्य स्वतो न दुष्टता, अपि तु पदान्तरापेक्षयैव इत्यस्य वाक्यदोषता ? मैवम् ।</p>
<details><summary>टीका</summary>
<p>विज्ञप्रिया:</p>
<p>(वि, त) तत्रास्य वाक्यदोषत्वमाशङ्कते&mdash;नन्विति ।<br>
न स्वत इति ।<br>
स्वाङ्गकर्मकत्वे ऽदृष्टत्वात् ।<br>
पदान्तरेति&mdash;पराङ्गकर्मवाचकपदान्तरमित्यर्थः ।<br>
संस्कृतच्युतेः पदमात्रदोषत्वम् ।</p>
</details>
<p>तथाहि गुणदोषालङ्काराणां शब्दार्थगतत्वेन व्यवस्थितेस्तदन्वयव्यतिरेकानुविधायित्वं हेतुः ।<br>
इह तु दोषस्य &ldquo;आजघ्ने&rdquo; इति पदमात्रस्यैवान्वयव्यतिरेकानुविधायित्वम, पदान्तराणां परिवर्त्तने ऽपि तस्य तादवस्थ्यादिति पददोषत्वमेव ।<br>
तथा यथेहात्मनेपदस्य परिवृत्तावपि न पददोषः, तथा हन्प्रकृतेरपीति न पदांशदोषः ।</p>
<p>लोचना:</p>
<p>(लो, ए) आजघ्न इत्यत्र न सकलस्य पदस्य परिवृत्त्यसहनम् ।<br>
किन्तु प्रत्ययमात्रस्य ।<br>
तथा हि आजघान इत्युक्ते हनप्रकृतिसद्भावे ऽपि दोषस्याभाव इत्याशङ्क्य आह&mdash;यथाहेति ।<br>
अयमर्थः&ndash;यथेह प्रकृत्यंशमवस्थाप्य प्रत्ययांशपरित्यागे दोषाभावः ।<br>
तथा प्रत्ययांशमवस्थाप्य प्रकृत्यंशपरित्यागे ऽपीत्युभयान्वयव्यतिरेकानुविधायित्वात् पददोषताभ्युपगमः ।</p>
<p>********** एन्द् ओफ़् चोम्मेन्तर्य् **********</p>
<p>एवं &ldquo;पद्मः&rdquo; इत्यत्राप्रयुक्तस्य पदगतत्वं बोध्यम् ।<br>
एवं प्राकृतादिव्याकरणलक्षणहानावपि च्युतसंस्कारत्वमूह्यम् ।</p>
<details><summary>टीका</summary>
<p>विज्ञप्रिया:</p>
<p>(वि, थ) न वाक्यदोषत्वमिति साधयितुमाह&mdash;गुणदोषेति ।<br>
श्लेषप्रसादादयो दशगुणाः परोक्तास्तेषामेव शब्दार्थगतत्वात् ।<br>
स्वमते तु माधुर्यौजः प्रसादाख्यास्त्रय एव गुणाः ।<br>
ते तु रसवृत्तय एव ।<br>
आजघ्ने इति पदस्य दोषश्व पदमात्रगामीति दर्शयति&mdash;इह त्विति ।<br>
तस्यान्वयवायतिरेकानुविधायित्वं तु तदर्थकस्य आजघान इत्यस्य प्रजहारेत्यस्य च दानेन दोषाभावात् ।<br>
पदान्तराणआं त्विति&ndash;विषमविलोचनादिपदानामित्यर्थः ।<br>
तस्य तादवस्थ्यादिति ।<br>
अजघ्ने इति पदस्य दुष्टतातादवस्थ्यादित्यर्थः ।<br>
एवं हन्धातूत्तरात्मनेपदस्य दोषताप्रयोजकान्वयाद्यनुविधानं दर्शयित्वा तस्य पदैकदोषताप्रसक्तिवारणाय आत्मनेपदपूर्ववर्त्तिहन्धातोरपि तथात्वमाह&mdash;यथेहेत्यादि न पददोष इति ।<br>
प्रकृतिप्रत्ययमेलनेन दोषत्वात् पददोष एव ।<br>
न पदांशदोष इत्यर्थः ।<br>
उक्तन्यायादप्रयुक्तत्वस्यापि पदमात्रगतत्वं दर्शयति ।<br>
एवं पद्म इत्यत्रापि इति ।<br>
&ldquo;भाति पद्मः सरोवर&rdquo; इत्यत्रोक्तः पुंलिङ्गः पद्मशब्दो ऽप्रयुक्त इत्यर्थः ।<br>
इदमुपलक्षणम् ।<br>
आदत्ते इति अवाचकपदस्य श्रुतिकटुपदादेरपि एवं न्यायात् पददोषतेत्यर्थः ।<br>
इदमत्रावधेयम् ।<br>
तथाहि&mdash;-यदि उक्तन्यायात् अप्रयुक्तत्वाद्यनेकदोषाणामपि पदमात्रदोषत्वमुक्तं तत्कथं स्मारार्त्त्यन्धः इत्यादिषु तेषां वाक्यगतत्वमुदाहृतम् ।<br>
कथं वा निरर्थकत्वच्युतसंस्कृतत्वासमर्थत्वानामेव वाक्यदोषतो बहिर्भावः कृतः ।<br>
अप्रयुक्तत्वावाचकत्वादीनामपि तद्वद् बहिर्भावौचित्यात् ।<br>
अथ तेषामेकवाक्यस्थानेकपदावलम्बित्वाद् वाक्यदोषता उदाहृता इति चेत् तदा पदमात्रदोषताप्रयोजकतया दर्शितन्यायकथनस्य प्रमत्तगीततैव ।<br>
किञ्च निरर्थकत्वादित्रयस्यापि एकवाक्यस्थानैकपदावलम्बित्वं न सम्भवति ।<br>
यथा &ldquo;शोभनपथा गच्छते ।<br>
स पुनातु हि हरिश्च वः ।<br>
हन्तीत्यर्थान्तरे&mdash;हन्ति गङ्गां सम्प्रति धार्मिकः ।<br>
इति तस्मादेतद्दोषत्रयविशिष्टपदघटितपदसमूहस्य शब्दबोधाजनकत्वाद् वाक्यत्वासम्भव एव ।<br>
एतत्त्रयस्य वाक्यदोषतो बहिर्भावे ऽवाचकत्वदोषव्याख्याप्रसङ्गेन अस्माभिर्दर्शितो हेतुर्बोध्यः ।</p>
<p>लोचना:</p>
<p>(लो, ऐ) प्राकृतादीति&mdash;संस्कारो ऽत्र सूत्रव्याकरणमात्रलक्षणः ।<br>
संस्कियते ऽनेन इति व्युत्पत्तियोगात् ।<br>
देषाः केचित् इत्यादिकारिकावाक्यस्य काकाक्षि(गोलक) न्यायेन निरर्थक इत्यादिवाक्ये सम्बन्धः ।<br>
तेन निरर्थकत्व यथा&mdash; &ldquo;पयसां प्रवाह इव सौरसैन्धवः&quot;अत्र सुरसिन्धोरित्येतावतापि गतार्थत्वे अण् प्रत्ययो निरर्थकः ।<br>
एवं वनकरिणामित्येतावतैव गतार्थत्वे वन्यकरिणामित्यत्र यप्रत्ययः ।<br>
तथा&mdash;&ldquo;तदीयमातङ्गघटाविघच्चितै&quot;रित्यत्रेयप्रत्ययः ।<br>
एवं &ldquo;बिसकिसलयच्छेदपाथेयवन्त&quot;इत्यत्र वतुपप्रत्ययः ।<br>
तेन पदपरमित्यत्र परमित्यनेन वाक्यमात्रव्यवच्छेदः ।<br>
ननु &ldquo;कुञ्जं हन्ति कृशोदरी&quot;इत्यत्र हन् प्रकृतेरेव परिवृत्तयसहत्वादसगर्थस्य पदांशनिष्टत्वमेव कथं पदनिष्टत्वमिति चेत् ।<br>
अत्रोच्यते असमर्थत्वस्य पृथक् पदनिष्टत्वस्य प्रायेणादर्शनात् प्रकृतिप्रत्ययौ हि स्वार्थबोधकौ ।<br>
इत्यनादृत्य समुदितं पदं वाचकमिति मतमालम्ब्य इन्तीत्यत्र पदनिष्टत्वमेवोक्तम् ।<br>
अत एव काव्यप्रकाशकृतापि&ndash; अपास्य च्युतसंस्कारमसमर्थं निरर्थकम् ।<br>
वाक्ये ऽपि दोषाः सन्त्येते पदस्यांशे ऽपि केचन ॥<br>
इति सूत्रं पदांशदोषोदाहरणप्रस्तावे ऽसमर्थत्वे ऽप्युक्तम् ।<br>
दिनशोणितादिपदेषौ परिवृत्तिसहत्वे ऽपि मुख्यतरधर्मिरूपप्रतिपादकप्रतिपादिकानां तथाविधत्वाभावाद् अवाचकत्वादीनां पदगतत्वामुक्तम् ।<br>
अत एवालङ्कारे &ldquo;सुनयने ! नयने विधेही&quot;त्यस्यापौनरुक्त्ये ऽपि लाटानुप्रास उक्तः ।</p>
</details>
<p>इह तु शब्दानां सर्वथा प्रयोगाभावे ऽसमर्थत्वम् ।<br>
विरलप्रयोगे निहतार्थत्वम् ।<br>
निहतार्थत्वमनेकार्थशब्दविषयम् ।</p>
<details><summary>टीका</summary>
<p>विज्ञप्रिया:</p>
<p>(वि, द) इदानीं दर्शितस्वस्वलक्षणानुसारेणैव उक्तदोषाणां परस्परभेदसम्भवे ऽपि भेदान्तरमाह&ndash;इव शब्दानामिति ।<br>
शब्दानामसमर्थादिशब्दानां परस्परभेद इत्यन्वयः ।<br>
शब्दानामित्यत्र दुष्टशब्दानामित्यर्थः ।<br>
सर्वथा प्रयोगाभाव इति जङ्घापद्धतिरित्येतन्निष्ठसहकारिविशेषणं विनेति शेषः ।<br>
विरलेति&mdash;प्रसिद्धाप्रसिद्धानेकार्थविषयम् ।<br>
निहतार्थत्वं विरलप्रयोगे इत्यर्थः ।</p>
<p>लोचना:</p>
<p>(लो, ओ) सर्वथा प्रयोगाभावः अत एव वाक्यदोषमध्ये ऽगणनम् ।<br>
एवंविधस्खलनस्य कादाचित्कस्यापि दुर्ल्लभत्वात् विरलप्रयोगे निहतार्थत्वम् ।<br>
अत एवाहुः- अप्रयुक्तनिहतार्थो श्लेषादावदुष्टाविति ।</p>
</details>
<p>अप्रतीतत्वं त्वेकार्थस्यापि शब्दस्य सार्वत्रिकप्रयोगविरहः ।<br>
अप्रयुक्तत्वमेकार्थशब्दविषयम् ।</p>
<details><summary>टीका</summary>
<p>विज्ञप्रिया:</p>
<p>(वि, ध) असमर्थत्वाप्रयुक्तयोर्भेदमाह&mdash;अप्रयुक्तत्वमिति ।<br>
अनेकार्थशब्देति, शब्दो ऽत्र धातुः ।</p>
</details>
<p>असमर्थत्वमनेकार्थशब्दविषयम् ।<br>
असमर्थत्वे हन्त्यादयो ऽपि गमनार्थे पठिताः ।<br>
अवाकचत्वे दिनादयः प्रकाशमयाद्यर्थे, न तथेति परस्परभेदः ।</p>
<details><summary>टीका</summary>
<p>विज्ञप्रिया:</p>
<p>(वि, न) असमर्थत्वावाचकत्वायोर्भेदमाह&mdash;असमर्थेति ।<br>
अस्यानेकार्थत्वं ग्राहयति&mdash;हन्त्यादय इति ।</p>
<p>लोचना:</p>
<p>(लो, औ) सार्वत्रिकप्रयोगविरहः, किञ्च निहतार्थत्वेर्ऽथदक्षमपि लौकिकम् ।<br>
अप्रतीतहेतुस्त्वेकोर्ऽथः शस्त्रीय एव ।<br>
द्वितीयस्तु सम्भवन्नपि लौकिकः ।<br>
तथानुचितार्थमपि लौकिकम् अपश्वादिपदानामारोपितत्वात् तदभेदः ।</p>
</details>
<p>एवं पददोषसजातीया वाक्यदोषा उक्ताः, सम्प्रति तद्विजातीया उच्यन्ते&mdash;</p>
<details><summary>टीका</summary>
<p>विज्ञप्रिया:</p>
<p>(वि, प) इदानीमुक्तषोडशदोषभिन्नान् त्रयोविंशतिवाक्यदोषान् वक्तुमाह&mdash;एवं पदेति ।<br>
पदे यो दोषः वाक्ये ऽपि तादृशदोषस्य सत्त्वात्&mdash;तत्सजातीयता; तदवृत्तेस्तद्विजातीयता ।</p>
<p>लोचना:</p>
<p>(लो, अ) सम्प्रति वक्ष्यमाणानां वाक्यदोषाणां समनन्तरेभ्यो भेददर्शिकां कारिकामाह&ndash;एवमिति ।<br>
पददोषाणां सजातीयाः श्रुतिकट्वादय उभयत्र वर्त्तमानत्वाद् वाक्यमात्रगाः न पुनः श्रुतिकट्वादिवत् पदतदंशवाक्यगाः ।</p>
</details>
<p>&ldquo;वर्णानां प्रतिकूलत्वम्, लुप्ताऽहतविसर्गते ।<br>
अधिकन्यूनकथितपदताहतवृत्तता ॥ विस्स्द्_७।५ ॥</p>
<p>पतत्प्रकर्षता, सन्धौ विश्लेषाश्लीलकष्टताः ।<br>
अर्धान्तरैकपदता समाप्तपुनरात्तता ॥ विस्स्द्_७।६ ॥</p>
<p>अभवन्मतसम्बन्धाक्रमामतपरार्थताः ।<br>
वाच्यस्यानभिधानं च भग्नप्रकमता तथा ॥ विस्स्द्_७।७ ॥</p>
<p>त्यागः प्रसिद्धेरस्थाने न्यासः पदसमास्योः ।<br>
सङ्कीर्णता गर्भितता दोषाः स्युर्वाक्यमात्रगाः ॥ विस्स्द्_७।८ ॥</p>
<details><summary>टीका</summary>
<p>विज्ञप्रिया:</p>
<p>(वि, फ) लुप्ताहतेति&mdash;लुप्तविसर्गता आहतविसर्गता चेति दोषद्वयम् ।<br>
अधिकपदता न्यूनपदता कथितपदता चेति दोषत्रयम् ।<br>
विश्लेषताश्लिलता कष्टता च सन्धौ दोषत्रयम् ।<br>
अभवन्म&ndash;सम्बन्धता अक्रमता अमतपरार्थता चेति दोषत्रयम् ।<br>
पदसमासयोरस्थाने न्यास इति दोषद्वयम् ।</p>
</details>
<p>वर्णानां रसानुगुण्यविपरीतत्वं प्रतिकूलत्वम् ।<br>
यथा मम&mdash;<br>
&ldquo;ओवट्टै उल्लट्टै सअणो कहिम्पि मोट्टाऐ णो परिहट्टै ।<br>
हिअएण फिट्टै लज्जाइ खुट्टै दिहीए सा&rdquo; ॥<br>
अत्र टकाराः शृङ्गारसपरिपन्थिनः केवलं शक्तिप्रदर्शनाय निबद्धाः ।<br>
एषां चैकद्वित्रिचतुः प्रयोगे न तादृशग्रसभङ्ग इति न दोषः ।</p>
<details><summary>टीका</summary>
<p>विज्ञप्रिया:</p>
<p>(वि, ब) ओवट्ट इति&mdash;अवलुठति उल्लुठति, लुठति, शयने कदापि ।<br>
मुञ्चति नो परिहसति हृदये एनं पश्यति, लज्जया खिद्यति ।<br>
विरहिण्याः क्रियावर्णनमिदम् ।<br>
अवलुठति अवाङ्मुखीभवति, उल्लुठति उत्ताना भवति ।<br>
लुठति पार्श्वं बहुशः परावर्त्तयति ।<br>
शयने शय्यायाम् ।<br>
हृदये एनं मुञ्चति परिहसति ।<br>
लज्जया पश्यति च दिशि दिशि खिद्यति च इत्यर्थः ।<br>
न दोष इति ।<br>
न प्रतिकूलवर्णत्वदोष इत्यर्थः ।<br>
दुः श्रवत्वदोषस्तु तदा भवत्येव ।</p>
<p>लोचना:</p>
<p>(लो, आ) रसानुगुण्यं गुणप्रस्तावे वक्ष्यमाणम् ।<br>
ओवट्टै इति&mdash;संस्कृतच्छाया&mdash;&ldquo;अपवर्त्तत उद्वर्त्तते परिवर्त्तते शयने कस्मिन्नपि ।<br>
रमते नो विलुलितहृदये भ्रश्यति लज्जया त्रुट्यति धृतौ सा&rdquo; ॥<br>
इति ।<br>
एषां तु इत्यादिनास्यवाक्यगतश्रुतिकट्वादेर्विजातीयत्वं सूचितम् ।<br>
विकटवर्णादीनां पदपदांशनिष्ठत्वे ऽपि दुष्टत्वम् ।<br>
किन्तु तथासति तेषां पदपदांशदोषत्वम् ।<br>
अत एव तथाविधानां बहुवारप्रयोगे पददोषसजातीयो वाक्यदोषः ।<br>
टकारदीनां तु एकपदनिष्ठत्वे नायं दोषः ।<br>
वर्णवाक्यव्यपित्वे एवेत्यत्र पददोषसजातीयो वाक्यदोषः ।</p>
</details>
<p>&ldquo;गता निशा इमा बाले !&rdquo; ।<br>
अत्र लुप्तविसर्गाः ।<br>
आहता ओत्वं प्राप्ता विसर्गा यत्र ।<br>
यथा&mdash;<br>
&ldquo;धीरो वरो नरो याति&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, भ) लुप्तविसर्गत्वमाह&ndash;गता निशा इमा बाले ।<br>
गता निशा इति ।<br>
अत्र घोषवति स्वरे च विसर्गत्रयलोपः ।<br>
बन्धशैथिल्यकारित्वमत्र दोषताबीजम् ।<br>
एकद्विलोपे तु तदभावान्न दोषः ।<br>
आहतेति&mdash;अस्य तु बहुशः पात एव दोषः ।</p>
<p>लोचना:</p>
<p>(लो, इ) एवं ऌउप्ताहतप्रयोगयोरपि सकृदेव प्रयोगे न दोषः ।</p>
</details>
<p>&ldquo;पल्लवाकृतिरक्तोष्ठी&rdquo; ।<br>
अत्राकृतिपदमधिकम् ।<br>
एवम्&mdash;&ldquo;सदाशिवं नौमि पिनाकपाणिम्&rdquo; ।<br>
इति विशेषणमधिकम् ।<br>
&ldquo;कुर्यां हरस्यापि पिनाकपाणोःऽइति ।<br>
अत्र तु पिनाकपाणिपदं विशेषप्रतिपत्त्यर्थमुपात्तमिति युक्तमेव ।<br>
यथा वा&mdash;<br>
&ldquo;वाचमुवाच कौत्सः&rdquo; ।<br>
अत्र वाचमित्यधिकम् ।<br>
उवाचेत्यनेनैव गतार्थत्वात् ।</p>
<details><summary>टीका</summary>
<p>विज्ञप्रिया:</p>
<p>(वि, म) पल्लवेति&mdash;पल्लवरक्तेत्युक्त्यैव विवक्षितसिद्धेः ।<br>
विशेषणमधिकमिति ।<br>
अपुष्टार्थदोषसङ्कीर्णमिदम् ।<br>
विशेषप्रतिपत्त्यर्थमिति&mdash;धनुर्धरणादप्यसौ न मां वारयितुं शक्त इत्यर्थो विशेषः ।</p>
</details>
<p>क्वचित्तु विशेषणदानार्थं तत्प्रयोगो युज्यते ।<br>
यथा&mdash;<br>
&ldquo;उवाच मधुरा वाचम्&rdquo; इति ।<br>
केचित्त्वाहुः&mdash;यत्र विशेषणस्यापि क्रियाविशेषणत्वं सम्भवति तत्रापि तत्प्रयोगो न घटते ।<br>
यथा&mdash;<br>
&ldquo;उवाच मधुरं धीमान्&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, य) क्वचित्तु इति&mdash;क्वचित् स्थल इत्यर्थः ।<br>
तत्प्रयोगो वाचमित्यस्य प्रयोगः ।<br>
एतच्च काव्यप्रकाशकृता दूषितम् ।<br>
तदाह&mdash;केचित्त्विति&mdash;अत्रापि न युज्यत इति प्रकाशाभिप्रायमबुद्ध्वा लिखितं वाच्प्रयोगस्तु उपपत्त्यन्तरासत्त्वाद् युज्यत एव ।<br>
किन्तु विशेषणदानार्थं तत्प्रयोग इत्युक्तिरेव विशेषणस्य क्रियाविशेषणसम्भवोक्त्या दूषिता न तु वाचमित्यस्य प्रयोगः ।<br>
&ldquo;ऊचे वचस्तापसकुञ्जरेण&rdquo; &ldquo;नृपमूचे वचनं वृकोदरः ।<br>
&ldquo;सम्प्रस्थितो वाचमुवाच कौत्सः&rdquo; ।<br>
&ldquo;जगाद वाक्यं गिरिराजपुत्री&rdquo; ।<br>
इत्यादिबहुप्रयोगदर्शनात्तत्प्रयोगस्य तत्सम्मतत्वादेव ।<br>
तदुपपत्तिस्तु यथा&mdash;वचेर्द्विधा वुयत्पत्तिः कण्ठताल्वाद्यभिघातः तज्जन्यं वचनं चार्थः ।<br>
तत्र वचनार्थकतया प्रयोगे वाचमिति न प्रयुज्यते ।<br>
कण्ठताल्वाद्यभिघातार्थकतया प्रयोगे तु तत्कर्मभूतस्य वाचमित्यस्य युज्यत एव प्रयोग इति ।<br>
यच्च वाचमित्यधिकमित्युक्तं तदपि युक्तम् ।<br>
वच् धातोर्वचनार्थकत्वे वाचमित्यस्य पुनरुक्तत्वादेव ।<br>
पुनरुक्तभाव एव अधिकपदत्वदोषप्रसक्तेः ।<br>
यथा&mdash;पल्लवाकृतिरक्तेत्यत्र ।</p>
<p>लोचना:</p>
<p>(लो, ई) अधिकं सदाशिवमित्यतो विशेषप्रतिपत्त्यभावात् ।<br>
उपात्तस्यापि पिनाकीति पदेन विशेषप्रतिपत्तेरिवेत्यर्थः ।</p>
</details>
<p>&ldquo;यदि मय्यर्पिता दृष्टिः किं ममेन्द्रतया तदा&rdquo; ।<br>
अत्र प्रथमे त्वयेति पदं न्यूनम् ।</p>
<details><summary>टीका</summary>
<p>विज्ञप्रिया:</p>
<p>(वि, र) न्यूनपदत्वमाह&mdash;यदि मयीति&mdash;मम इन्द्रतया इन्द्रत्वेन तदा किमित्यर्थः ।</p>
<p>लोचना:</p>
<p>(लो, उ) त्वयेति ।<br>
नूनं प्रस्तुतकाव्यप्रतिपादकस्य चासम्मुखीनस्य महात्मन एवेति दृष्टिपातेन वक्तुरभिष्टपूरणमिति ।<br>
तस्यानिर्द्देशेन यस्य कस्यचिदपि दृष्टपातसूचनेन तत्प्रत्यायनमन्थरमिति भावः ।</p>
</details>
<p>&ldquo;रतिलीलाश्रमं भिन्ते सलीलमनिलो वहन्&rdquo; ।<br>
अत्र लीलाशब्दः पुनरुक्तः ।<br>
एवम्&mdash;&ldquo;जक्षुर्विसं धृतविकासिविसप्रसूनाः&rdquo; ।<br>
अत्र विसशब्दस्य धृतपरिस्फुटतत्प्रसूना इति सर्वनाम्नैव परामर्शो युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, ल) कथितपदत्वमाह&mdash;रतिलीलेति ।<br>
लीलाशब्द इति सलीलभित्यत्र लीलाशब्द इत्यर्थः ।<br>
पुनरुक्त इति ।<br>
पुनः कथित इत्यर्थः ।<br>
नतु पुनरुक्तदोषः ।<br>
शब्दार्थयोरन्वयभेदेन पुनरुक्त्यभावात् तस्यार्थदोषत्वात् ।<br>
न्यूनपदोत्तरं कथितपदस्यैव क्रमप्राप्तत्वाच्च ।<br>
चक्षुरिति ।<br>
बिसप्रसूनं पद्मम् ।<br>
धृतविकाशितत्काः सैन्याः सेनासमवेतजनाः विसं मृणालं जक्षुः बुभुजिरे ।<br>
अत्र बिसशब्दस्येति कथितपदत्वमिति शेषः ।<br>
पाठान्तरेण कथितपदत्वोद्धारौचित्यं दर्शयति&mdash;धृतपरिस्फुटेति ।</p>
</details>
<p>हतवृत्तम्&mdash;लक्षणानुसरणो ऽप्यश्रव्यम्, रसाननुगुणम्, अप्राप्तगुरुभावान्तलघु च ।<br>
क्रमेण यथा&mdash;<br>
&ldquo;हन्त ! सततमेतस्य हृदयं भिन्ते मनोभवः कुपितः&rdquo; ।<br>
&ldquo;अयि ! मयि मानिनि ! मा कुरु मानम्&rdquo; ।<br>
इदं वृत्तं हास्यरसस्यैवानुकूलम् ।</p>
<details><summary>टीका</summary>
<p>विज्ञप्रिया:</p>
<p>(वि, व) हतपदार्थत्रैविध्येन त्रिविधं हतवृत्तमाह&mdash;हतवृत्तमिति ।<br>
अप्राप्तगुरुभावः, अन्तलघुः पादान्तलघुर्यस्य तादृशवाक्यमित्यर्थः ।<br>
अत्र पदमध्ययतिवशादश्रव्यवृत्तमाह&mdash;हन्त सततमेतस्या इति ।<br>
अत्र सततमेतस्य इत्यत्र पदमध्ये यतिरश्रव्या ।<br>
पढमं वारदमत्तेति गाहाच्छन्दोलक्षणानुसरणमस्त्येव ।<br>
रसाननुगुणवृत्तमाह&mdash;अयि मयि मानिनि इति ।<br>
इदं वृत्तमिति दोधकं नाम वृत्तं छन्द इत्यर्थः ।</p>
<p>लोचना:</p>
<p>(लो, ऊ) हन्तेति&ndash;हन्त सततमेतस्या इति ।<br>
एतत् द्वितीयार्य्यालक्षणानुगमे ऽपि श्रुतिवैरस्यजा ।<br>
इदमिति ।<br>
अयमाशयः&ndash;सामान्यतो हासस्य शृङ्गाररसप्रतिकूल्याभावे ऽपि तथाविधमानस्थले स्मरशरविषार्द्दितस्य नायकस्योक्तौ प्रतिकूलतेति</p>
</details>
<p>&ldquo;विकसित-सहकार-भार-हारि-परिमल एष समागतो वसन्तः&rdquo; ।<br>
यत्पादान्ते लघोरपि गुरुभावः उक्तः, तत्सर्वत्र द्वितीयचतुर्थपादविषयम् ।<br>
प्रथमतृतीयपादविषयन्तु वसन्ततिलकादेरेव ।<br>
अत्र&quot;प्रमुदितसौरभ आगतो वसन्तः&rdquo; इति पाठो युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, श) अप्राप्तगुरुभावान्तलघु आह&mdash;विकसितेति&ndash;एष वसन्तः समागतः ।<br>
कीदृशः विकसितसहकारभारस्य हारी मनोहारी परिमोल यत्र तादृशः ।<br>
अत्र हारीति पादान्तलघोर्गुरुर्भावाप्राप्तिः ।<br>
पादान्तलघोर्गुरुभावप्राप्तेः विषयं दर्शयतियत्पादान्त इति, वसन्ततिलकादावेवेति ।<br>
नह्यत्र पुष्पिताग्रा छन्दसीत्यर्थः ।<br>
पाठं परिष्कारोति&mdash;अत्रेति&mdash;प्रमुदितं प्रमोदविषयः ।</p>
</details>
<p>यथा वा&mdash;<br>
&ldquo;अन्यास्ता गुणरत्नरोहणभुवो धन्या मृदन्यैव सा सम्भाराः खलु ते ऽन्य एव विधिना यैरेष सृष्टो युवा ।<br>
श्रीमत्कान्तिजुषां द्विषां करतलात् स्त्रीणां निग्तबस्थलात् दृष्टे यत्र पतन्ति मूढमनसामस्त्राणि वस्त्राणि च&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) शार्द्दूलविक्रीडितेति दर्शयति&mdash;अन्यास्ता इति ।<br>
रत्नरोहणभुवः प्रसिद्धा एव, गुणरत्नरोहणभुवस्त्वन्या विलक्षणा एव ।<br>
एवं धन्या मृदन्यैव, एवं सम्भारा अपि खल्वन्ये ।<br>
एवं यैरर्थात् यद्गुणरत्नमृद्विशेषसहितैः सम्भारैरेष युवा विधिना सृष्टः ।<br>
यत्र यूनि दृष्टे सति मूढमनसां द्विषां करतलादस्त्राणि मूढमनसां स्त्रीणां नितम्बस्थलाद् वस्त्राणि च पतन्ति इत्यर्थः ।<br>
श्रीमदित्यादि द्वयोर्विशेषणम् ।<br>
द्विषां मोहो भयेन ।<br>
स्त्रीणां मोहः कामेन ।</p>
</details>
<p>अत्र &ldquo;वस्त्राणि च&rdquo; इति बन्धस्य श्लथत्वश्रुतिः ।</p>
<p>लोचना:</p>
<p>(लो, ऋ) रोहणो माणिक्याद्रिः ।<br>
अथवा गुणरत्नस्य रोहणमुत्पत्तिर्यासु ता भुवः ।<br>
सम्भार उपकारणम् ।<br>
मृत्समवायिकारणरूपः पार्थिवो भागः ।<br>
अत्र चकारस्य अतीव्रप्रयत्नोच्चार्य्यतया बन्धशोथिल्यम् ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;वस्त्राण्यपि&rdquo; इति पाठे तु दार्ढ्यमिति न दोषः ।<br>
&ldquo;इदमप्राप्तगुरुभावान्तलघु&rdquo; इति काव्यप्रकाशकारः ।<br>
वस्तुतस्तु &ldquo;लक्षणानुसरणो ऽप्यश्रव्यम्&rdquo; इत्यन्ये ।</p>
<details><summary>टीका</summary>
<p>विज्ञप्रिया:</p>
<p>(वि, स) अत्र चतुर्थपादान्तलघोर्बन्धशौथिल्यकारित्वेन गुरुकार्य्यबन्धदार्ढ्यकारित्वाभावादश्रव्यवृत्तदोष इत्याह&mdash;अत्रेति ।<br>
बन्धदार्ढ्यमिति न दोष इति ।<br>
तखत्वकरणान्न दोष इत्यर्थः ।<br>
काव्यप्रकाशकारमते द्वयमप्यप्राप्तगुरुभावान्तलघुभूतापहतवृत्तदोष एवेत्याह&mdash;इदमपीति ।<br>
अन्यमते तु, अश्रव्यवृत्तरूपहतवृत्तमेवेदमित्याह&mdash;वस्तुतस्तु इति ।<br>
अत्र स्वमतानुसारिण एवान्ये इत्यनेनोक्ताः ।</p>
<p>लोचना:</p>
<p>(लो, ॠ) लक्षणानुसरणे ऽप्यत्र द्वितीयचतुर्थपादान्तलघोरप्राप्तगुरुभावादित्यर्थः ।</p>
</details>
<p>प्रोज्जलज्ज्वालनज्वाला-विकटोरुसटाच्छटः ।</p>
<p>लोचना:</p>
<p>(लो, ऌ) ग्रीवागतोद्दामकेसरकलापः ।</p>
<p>********** एन्द् ओफ़् चोम्मेन्तर्य् **********</p>
<p>श्वासक्षिप्तकुलक्ष्माभृत् पातु वो नरकेशरी ॥<br>
अत्र क्रमेणानुप्रासप्रकर्षः पतितः ।</p>
<details><summary>टीका</summary>
<p>विज्ञप्रिया:</p>
<p>(वि, ह) पतत्प्रकर्षमाह&mdash;प्रोज्ज्वलदिति&mdash;नरकेसरी वः पातु ।<br>
कीदृशः ।<br>
प्रोज्ज्वलतः ज्वलनस्य ज्वालावत् विकटा सुन्दरी उरुसटानां छटा कान्तिर्यस्य तादृशः ।<br>
श्वासेनाक्षिप्ताः पातिताः कुलक्ष्माभृतः कुलाचला येन तादृशः ।<br>
पातो न्यूनता ।</p>
</details>
<p>&ldquo;दलिते उत्पले एते अक्षिणी अमलाङ्गि ! ते&rdquo; ।<br>
एवंविधसन्धिविश्लेषस्य असकृत प्रयोग एव दोषः ।</p>
<p>लोचना:</p>
<p>(लो, ए) असकृत्प्रयोग एव सकृत्प्रयोगे तथाविधारुचिदायित्वाभावात् ।</p>
<p>********** एन्द् ओफ़् चोम्मेन्तर्य् **********</p>
<p>अनुशासनमुल्लङ्घ्य वृत्तभङ्गभयमात्रेण सन्धैविश्लेषस्य तु सकृदपि ।<br>
यथा&mdash;<br>
&ldquo;वासवाशामुखे भाति इन्दुश्चन्दनबिन्दुवत्&rdquo; ।</p>
<p>लोचना:</p>
<p>(लो, ऐ) भातीन्दुरित्यनयोर्वृत्तोपगतत्वेन सन्धैर्न कृतः, तच्च महाकविसमयविरुद्धम् ।<br>
आद्यन्तरगतयोरेवेत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;चलण्डामरचेष्टितः&rdquo; इति ।<br>
अत्र सन्धौ जुगुप्साव्यञ्जकमश्लीलत्वम् ।<br>
&ldquo;उर्व्यसावत्र तर्वालीमर्वन्ते चार्ववस्थितिः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, क) विश्लेषसन्धिमाह&ndash;दलितेति ।<br>
दलिते वृन्तादाकृष्टे एवंविधे व्याकरणनिषिद्धसन्धौ ।<br>
वासवाशा ऐन्द्री दिक् ।<br>
अश्लीलसन्धिमाह&mdash;चलण्डामरचेष्टितेति ।<br>
अत्र सन्धौ लण्डाशब्दोत्पत्त्यापभ्रंशलण्डाशब्दार्थस्य दीर्घपुरीषव्यञ्जनया जुगुप्सा ।<br>
मौलिः श्रेणीः ।<br>
चारुरवस्थितिर्यस्यास्तादृशीत्यर्थः ।<br>
अत्र सन्ध्युत्पन्ना वर्णाः कटवः ।</p>
<p>लोचना:</p>
<p>(लो, ओ) मर्वन्ते&ndash;मरोरन्ते असौ उर्वो इति सम्बन्धः ।</p>
</details>
<p>&ldquo;अत्र सन्धौ कष्टत्वम् ।<br>
&ldquo;इन्दुर्विभाति कर्पूरगौरैर्धवलयन् करैः ।<br>
जगन्मा कुरु तन्वङ्गि ! मानं पादानते प्रिये&rdquo; ॥<br>
अत्र जगदिति प्रथमार्द्धे पठितमुचितम् ।<br>
&ldquo;नाशयन्तो घनध्वान्तं तापयन्तो वियोगिनः ।<br>
पतन्ति शशिनः पदा भासयन्तः क्षमातलम्&rdquo; ॥<br>
अत्र चतुर्थपादो वाक्यसमाप्तावपि पुनरुपात्तः ।</p>
<details><summary>टीका</summary>
<p>विज्ञप्रिया:</p>
<p>(वि, ख) समाप्तपुनरात्ततामाह&mdash;नाशयन्त इति ।<br>
अत्रेति ।<br>
तृतीयपादे विशेषस्य क्रियान्वयेन वाक्यार्थसमाप्तावपि अनाकङ्क्षितविशेषणान्वयार्थं विशेषस्यावृत्तिरूपो ऽत्र दोषः ।<br>
अत्र हि ध्वान्तनाशनेनैव क्षमातलभासनप्राप्तौ तद्विशेषणम् अनाकङ्क्षितम् ।<br>
यत्र तु विशेषणे आकाङ्क्षा तिष्ठति तत्र नायं दोषः ।<br>
तथा&mdash;&ldquo;अद्यापि स्तनेपथुं जनयति श्वासः प्रमाणाधिकः ।<br>
ऽ; इत्यत्र प्रमाणाधिकत्वविशेषणं विना प्रकृतश्वासेन स्तनेवपथ्वजननात् श्वासस्य प्रमाणाधिकत्व आकाङ्क्षा ।<br>
एवं &ldquo;उअ णिच्चल&rdquo; इत्यादानप्युपमानालङ्काररूपप्रकर्षप्राप्त्यर्थमाकाङ्क्षा ।<br>
एवमेवान्यत्रापि विचार्यम् ।</p>
</details>
<p>अभवन्मतसम्बन्धो यथा&mdash;<br>
&ldquo;या जयश्रीर्मनोजस्य यया जगदलङ्कृतम् ।<br>
यामेणाक्षीं विना प्राणा विफला मे कुतो ऽद्य सा&rdquo; ॥<br>
अत्र यच्छब्दनिद्दिष्टनां वाक्यानां परस्परनिरपेक्षत्वात् तदेकान्तः पातिना एणाक्षीशब्देन अन्येषां सम्बन्धः कवेरभिमतो नोपपद्यत एव ।</p>
<details><summary>टीका</summary>
<p>विज्ञप्रिया:</p>
<p>(वि, ग) अभवन्निति ।<br>
असम्भवन् असम्भवी कवेरभिमतसम्बन्धो यत्रेत्यर्थः ।<br>
असम्भवश्च शाब्दव्युत्पत्तिराहित्यात् ।<br>
तच्चोदाहरणे दर्शयिष्यते ।<br>
या जयश्रीरिति&mdash;अत्र या एणाक्षी ।<br>
यया एणाक्ष्या इत्येवमेणाक्षीविशेष्यको ऽन्वयः कवेरभिप्रेतः स च न सम्भवति ।<br>
द्वितीयान्तपदार्थस्य, या, ययेति प्रथमान्ततृतीयान्तयत्पदार्थयोः अभेदेन विशेष्यभावाप्युत्पत्तेरिति प्रतिपादयितुमाह&mdash;अत्रेति ।<br>
ननु या ययेत्यनयोर्न एणाक्ष्यामन्वयः ।<br>
किन्तु या ययेत्यनयोरेव परस्परमन्वय इत्यत्राह&mdash;यच्छब्दनिर्द्दिष्टानामिति ।<br>
निरपेक्षत्वादन्वयित्वान्निराकाङ्क्षत्वेन तथात्वं बोध्यम् ।<br>
तथा च एणाक्ष्यामेव साकाङ्क्षत्वात् तद्विशेष्यक एव ।<br>
या ययेत्यानयोरर्थान्वयः कवेरभिमतः स च न सम्भवतीत्याह&mdash;एकान्तः पातिनेति ।<br>
यां विनेति ।<br>
एकं यत्पदं तदन्तः पातिना तदर्थान्वयिना एणाक्षीशब्देन एणाक्षीशब्दार्थेन इत्यर्थः ।<br>
अन्येषां या ययेति यच्छब्दार्थानां द्वयोरप्यत्र बहुत्वारोपाद् बहुवचनम् ।<br>
न चात्र एणाक्षीमितिपदस्य विभक्तिव्यत्ययेन या ययेत्यनयोरन्वय इति बाच्यम्, अव्यत्ययेन प्रथममन्वितस्यैव व्यत्ययव्युत्पत्तेः ।<br>
अत्र तु पश्चादेव याम् इत्यस्याव्यत्ययेनान्वयः ।</p>
<p>लोचना:</p>
<p>(लो, औ) समाप्तपुनरात्तत्वे उदाहरति ।<br>
अभवन्, मतम्, इष्टम्, अर्थात् कवेः योगः सम्बन्धो यत्र ।<br>
परस्परनिरपेक्षत्वादनुवाद्यत्वेन तच्छब्दनिर्द्दिष्टविधेयवाक्यस्य गुणभूत्वेन तुल्यतयासमवायात् ।<br>
यदाहुः&ndash;&ldquo;गुणानां च परार्थत्वात् असम्बन्धः, सन्त्वात् स्यादिति&quot;तदेकान्तः पातिनां तेषां-वाक्यानामेकवाक्यान्तः पातिनाम् ।</p>
</details>
<p>&ldquo;यां विनामी वृथा प्राणा एणाक्षी सा कृतो ऽद्य मे&rdquo; ।<br>
इति तच्छब्दनिर्दिष्टवाक्यान्तः पातित्वे ऽपि यच्छब्दनिद्दिष्टवाक्यैः सम्बन्धो घटते ।</p>
<details><summary>टीका</summary>
<p>विज्ञप्रिया:</p>
<p>(वि, घ) यदि तु तच्छब्दार्थस्य विशेष्यतया एणाक्षीशब्दः प्रयुज्यते तदादोष इत्याह&mdash;यां विना मे वृथा इति ।<br>
सा एणाक्षीति तच्छब्दविशेष्यतयैव प्रयोगः ।<br>
सर्वैरपीति ।<br>
न च तथापिं भिन्नविभक्तिकयत्तत्पदार्थयोः कथमभेदान्वय इति वाच्यम् ।<br>
तत्पदार्थान्वितविशेष्यस्य यत्पदार्थे ऽन्वये समानविभक्तिकत्वनियमाभावात् ।<br>
यथा यत्र धूमः स देशो वाह्निमान् इत्यत्र तत्पदार्थान्वितस्य प्रथमान्तपदार्थस्य देशस्य सप्तम्यन्तयत्पदार्थे ऽन्वयः ।</p>
<p>लोचना:</p>
<p>(लो, अ) यथा तद्धटते तदाह ।<br>
यां विनेत्यादिः ।<br>
तच्छब्दनिर्द्दिष्टं वेधेयं वाक्यम् ।<br>
सम्बन्ध एणाक्षीशब्दस्य इत्यर्थः ।</p>
</details>
<p>यथा वा&mdash;<br>
&ldquo;ईक्षसे यत्कटाक्षेण तदा धन्वी मनोभुवः&rdquo; ।<br>
अत्र यदित्यस्य तदेत्यनेन सम्बन्धो न घटते ।<br>
&ldquo;ईक्षसे चेत्&rdquo; इति तु युक्तः पाठः ।</p>
<details><summary>टीका</summary>
<p>विज्ञप्रिया:</p>
<p>(वि, ङ) अत्र प्रथममपि व्यत्ययमङ्गीकुर्वतः प्रत्युदाहरणान्तरमाह&mdash;ईक्षसे यदिति ।<br>
यतो हेतोरित्यर्थः ।<br>
अत्रेति&mdash;यदितिपदेन कटाक्षेक्ष्णस्योपस्थानम् ।<br>
तदेत्यनेन तु कालस्योपस्थानम् इत्येकार्थानुपस्थानात्तयोर्नाभेदान्वयः इत्यर्थः ।<br>
ईक्षसे चेदिति ।<br>
तथा च यदि कटाक्षेण ईक्षसे तदा तेन कटाक्षेण मनोभवः धन्वी इत्यर्थः ।</p>
</details>
<p>यथा वा&mdash;<br>
&ldquo;ज्योत्स्नाचयः पयः पूरस्तारकाः कैरवाणि च ।<br>
राजति व्योमकासारराजहंसः सुधाकरः&rdquo; ॥<br>
अत्र व्योमकासारशब्दस्य समासे गुणीभावात्तदर्थस्य न सर्वैः संयोगः ।</p>
<details><summary>टीका</summary>
<p>विज्ञप्रिया:</p>
<p>(वि, च) इत्थमभेदान्वयसम्भवं दर्शयित्वा भेदान्वयासम्भवमाह&mdash;ज्योत्स्नाचय इति ।<br>
कासारः सरः ।<br>
व्योमरूपे ऽस्मिन् ज्योत्स्नाचयादिरूपपयः पूरादय इत्यर्थः ।<br>
अत्रेति&mdash;कासारे राजहम्स इत्येवंशमासे तत्पुरुषे उत्तरपदार्थस्य विशेष्यत्वात् कासारशब्दार्थस्य विशेषणीभाव एव गुणीभावः ।<br>
तादृशगुणीभूतस्य च विशेष्यान्तरे ऽपि गुणीभावो ऽव्युत्पन्नो निराकाड्क्षत्वात्, तथा च तस्य पयः पूरादौ विशेषणीभावेन अन्वयासम्भव इत्यर्थः ।<br>
तादृशविशेषणस्य अन्यत्र विशेष्याभावेनान्वये तु निराकाङ्क्षत्वम् ।<br>
अत एव चैत्रस्य दासभार्य्या इत्यत्र भार्य्यायं विशेषणस्य दासस्य चैत्रविशेष्याभावेनान्वये साकाङ्क्षतैव ।</p>
<p>लोचना:</p>
<p>(लो, आ) सर्वैः पयः पूरादिपदार्थैः ।</p>
</details>
<p>विधेयाविमर्शे यदेवाविमृष्टं तदेव दुष्टम् ।<br>
इह तु प्रधानस्य कासारपदार्थस्य प्राधान्येनाप्रतीतेः सर्वो ऽपि पयः पूरादिशब्दार्थस्तदङ्गतया न प्रतीयत इति सर्ववाक्यार्थविरोधावभास इत्युभयोर्भेदः ।</p>
<details><summary>टीका</summary>
<p>विज्ञप्रिया:</p>
<p>(वि, छ) अभवन्मतयोगविधेयाविमर्शयोर्भेदमाह&mdash;विधेयाविमर्श इति ।<br>
विधेयाविमर्शे ऽन्वयबोधो जायत एव ।<br>
किन्तु विधेयस्य विधेयत्वाप्रतीत्या यदेव विधेयमविमृष्टं तदेव दुष्टमित्यर्थः ।<br>
न चैवं तस्य वाक्यदोषत्वभावापत्तिरिति वाच्यम् ।<br>
उद्देश्यसम्बन्धितया विधेयत्वाप्रतीत्या उद्देश्यघटितवाक्यस्यान्वयव्यतिरेकाद् वाक्यदोषत्वाद् दुष्टं तु विधेयपदमेवेत्यर्थः ।<br>
प्रकृते तु निराकाङ्क्षत्वेनान्वयासम्भवादन्वयप्रतियोगिसमस्तमेव दुष्टमित्याह&mdash;इह त्विति ।<br>
प्रधानस्येति&mdash;पयः पूरादिसमस्तान्वयित्वेन प्रधानस्येत्यर्थः ।<br>
प्राधान्येनेति समस्तान्वयित्वेनेत्यर्थः ।<br>
तदङ्गतयेति तदन्वयित्वेनेत्यर्थः ।<br>
तिरोभाव इतीति ।<br>
बोधानुपपत्तिरित्यर्थः ।</p>
<p>लोचना:</p>
<p>(लो, इ) यदेवोच्छूनत्वादेर्वृथात्वं तदेव दुष्टम् ।<br>
न तु सर्ववाक्यानां तिरोभावः ।<br>
एवं कल्पोपपदाः द्रुमाः ।<br>
कल्पोपपदत्वं द्रुमस्य नतु द्रुमार्थस्य ।<br>
इत्येवमादिषु अभवन्मतयोगो बोद्धव्यः ।</p>
</details>
<p>&ldquo;अनेन च्छिन्दता मातुः कण्ठं पशुना तव ।<br>
बद्धस्पर्द्धः कृपाणो ऽयं लज्जते मम भार्गव !&rdquo; ॥<br>
अत्र &ldquo;भार्गवनिन्दायां प्रयुक्तस्य मातृकण्ठच्छेदनकर्त्तृत्वस्य परशुना सम्बन्धो न युक्तः&rdquo; इति प्राच्याः ।<br>
&ldquo;परशुनन्दामुखेन भार्गवनिन्दाधिक्यमेव वैदग्ध्यं द्योतयति &quot; इत्याधुनिकाः ।</p>
<details><summary>टीका</summary>
<p>विज्ञप्रिया:</p>
<p>(वि, ज) वाच्यार्थे विवक्षितस्य व्यङ्ग्यार्थयोगस्यासम्भवे ऽपि क्वचिदयं दोष इति काव्यप्रकाशकृन्मतं दूषयितुमाह&mdash;अनेनेति ।<br>
तव मातुः कण्ठं छिन्दता इत्यन्वयः ।<br>
मम कृपाण इत्यन्वयः ।<br>
प्राच्याः काव्यप्रकाशकृदादयो दूषयन्ति ।<br>
परश्विति ।<br>
भार्गवस्याधिकनिन्दा कर्तरो अधिकं वैदग्ध्यं द्योतयति इत्यन्वयः ।</p>
</details>
<p>अक्रमता यथा&mdash;<br>
समय एव करोति बालबलं प्रणिगदन्त इतीव शरीरिणाम् ।<br>
शरदि हंसरवाः परुषीकृताः स्वरमयूरमयूरयणीयताम् ॥<br>
अत्र परामृश्यमानवाक्यानन्तरमेवेति शब्दोपयोगो युज्यते, न तु &ldquo;प्रणिगदन्त&rdquo; इत्यनन्तरम् ।<br>
एवम् &mdash;-</p>
<details><summary>टीका</summary>
<p>विज्ञप्रिया:</p>
<p>(वि, झ) अक्रमतेति&ndash;अव्यवधानेन तदुत्तरपातनियमेनैव तत्परामर्शकस्य शब्दस्य तत्परामर्शार्थमन्योत्तरपातस्तत्त्वम् ।<br>
समय एवेति ।<br>
परुषीकृताः दुः श्रवीकृताः स्वरा येषां तादृश मयूरा यत्र क्रियायां तादृशं यथा स्यात्तथा शरदिं हंसरवा रमणीयताम् अयुः प्राप्तवन्तः ।<br>
कीदृशाः ? शरीरिणां बलाबलं समय एव करोतीति विनिगदन्तः कथयन्त इति ।<br>
मयूररवापेक्षया हंसरवाणामपकृष्टत्वे ऽपि शरदिं हंसरवाणां परुषीकरणात् समयेन स्वराणां बलाबलकरणात् शरीरिणामपि बलाबललाभ इति भावः ।<br>
अत्रेति&mdash;परामृश्यवाक्यं बलावलमित्युक्तम् ।<br>
अत्र च शरीरिणामपिबलाबलम् इति अन्वये क्लिष्टतापि बोध्या ।</p>
<p>लोचना:</p>
<p>(लो, ई) नतु प्रणिगदन्त इत्यनन्तरम् ।<br>
एवं सति प्रणिगदन्त इति पदस्यापि अनुवाद्यवाक्यप्रवेशशङ्केत्यर्थः ।</p>
</details>
<p>&ldquo;द्वयं गतं सम्प्रति शोचनीयतां समागमप्रार्थनया कपालिनः ।<br>
कला च सा कान्तिमती कलावतस्त्वमस्य लोकस्य च नेत्रकौमुदी&rdquo; ॥<br>
अत्र त्वमित्यनन्तरमेव चकारो युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) दूयं गतं सम्प्रति शोचनीयतामिति&mdash;तपस्यन्तीं पार्वतीं प्रतिजटिलवेशस्य शिवस्य स्वनिन्दावाक्यमिदम् ।<br>
चन्द्रकला एव प्राक् शोचनीया आसीत् सम्प्रति तु तवापि तथात्वाद् द्वयमिति ।<br>
निन्द्राप्रतिपादनार्थं कपालवत्त्वकथनं कलायाः प्रार्थना च तत्समागमादनुमेया ।</p>
</details>
<p>अमतपरार्थता यथा&mdash;<br>
&ldquo;राममन्मथशरेण ताडिता-&rdquo; इत्यादि ।<br>
अत्र शृङ्गारसस्य व्यञ्जको द्वितीयोर्ऽथः प्रकृतरसविरोधित्वादनिष्टः ।</p>
<details><summary>टीका</summary>
<p>विज्ञप्रिया:</p>
<p>(वि, ट) अमतेति&mdash;परार्थो ऽप्रकृतार्थो रूप्यमाणस्वरूपो ऽमतः प्रकृतरसविरोधरसव्यञ्जकत्वेनानुचितः यत्र तादृशं वाक्यमित्यर्थः ।<br>
राममन्मथेति&ndash;सा निशाचरी राक्षसी ताडका एव निशाचरी अभिसारिका रामस्य एव मन्मथस्य कन्दर्पस्यैव दुः सहेन शरेण हृदये ताडिता सती दुर्गन्धवद् रुधिरणैव गन्धद्रव्ययुक्तरक्तचन्दनैव उक्षिता जीवितेशस्य यमस्यैव जीवितेशस्य प्राणेशस्य उपनायकस्य वसतिं गता इत्यर्थः ।<br>
अत्रेति&mdash;द्वितीयोर्ऽथो रूप्यमाणः मन्मथाभिसारिकादिरूपः अनिष्टः अनुचितः प्रकृतवीभत्सविरोधिशृङ्गारव्यञ्जकत्वात् ।</p>
<p>लोचना:</p>
<p>(लो, उ) जीवितेशो यमः प्राणेशश्च प्रकृतो रसः बीभत्सः ।</p>
</details>
<p>वाच्यस्यानिभिधानं यथा&mdash;<br>
&ldquo;व्यतिक्रमलवं कं मे वीक्ष्य वामाक्षि ! कुप्यसि&rdquo; ।<br>
अत्र व्यतिक्रमलवमपीत्यपरिवश्यं वक्तत्र्यो नोक्तः ।</p>
<details><summary>टीका</summary>
<p>विज्ञप्रिया:</p>
<p>(वि, ठ) वाच्यस्यानभिधानमिति&mdash;वाच्यम् अवश्यं वक्तव्यं तस्योच्चारणेनाध्याहारेण च अनभिधानमित्यर्थः ।<br>
न्यूनपदे तु अध्याहारेणाभिधानमिति भेदो वक्ष्यते ।<br>
व्यतिक्रमलवमिति&mdash;प्रीतिहेतुक्रियाव्यतिक्रमस्याल्पभावमपीत्यर्थः ।<br>
अत्रेतिस्थूलास्थूलव्यतिक्रमसामान्यादर्शनार्थं व्यतिक्रमस्य लवं कथमपीति वाच्यमित्यर्थः ।<br>
अत्र तु व्यतिक्रमलवमपीति अपिकाराध्याहरेणापि न विवक्षितसिद्धिः ।<br>
व्यतिक्रमस्येत्येव समासेन षष्ठीसत्त्व एव व्यतिक्रमसम्बन्धिस्थूलभागप्रतीतिसम्भवान्नतु व्यतिक्रमलवमपीति ।<br>
समासे तदा व्यतिक्रमलवं पदार्थन्तरमपीत्येवम्व बोधोदयादतो ऽत्रोच्चारणेनाध्याहारेणावश्यं वाच्यस्यानभिधानम् ।</p>
</details>
<p>न्यूनपदत्वे वाचकपदस्यैव न्यूनता विवक्षिता, अपेस्तु न तथात्वमित्यनयोर्भेदः ।</p>
<details><summary>टीका</summary>
<p>विज्ञप्रिया:</p>
<p>(वि, ड) न्यूनपदत्वादस्य भेदमाह&mdash;न्यूनेति&mdash;वाचकपदस्यैव नत्वध्याहारस्यपि न्यूनपदत्वमित्यर्थः ।<br>
तत्र अध्याहारसम्भवादिति भावः ।<br>
अत्र तु न तथा अध्याहारसम्भव इत्यर्थः ।</p>
</details>
<p>एवमन्यत्रापि ।<br>
यथा वा&mdash;<br>
&ldquo;चरणानतकान्तायास्तन्वि ! कोपस्तथापि ते&rdquo; ॥<br>
अत्र चरणानतकान्तासीति वाच्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) चरणनतेति&mdash;हे चण्डि ! कोपने ! चरणे आनतः कान्तः यस्यास्तस्यास्तव तथापि कोप इत्यर्थः ।<br>
अत्र काकुवशात्कथं कोप इत्यर्थः ।<br>
अत्रेतितथापीत्यनेन यद्यपि इति आकाङ्क्षते ।<br>
यद्यपीति निराकाङ्क्षम् एव सम्बद्धं भवति तथापीति तत्र द्वितीयवाक्यगतत्वे एव उपपद्यते इत्यर्थः ।<br>
अत्रापि अध्याहारासम्भवः ।</p>
<p>लोचना:</p>
<p>(लो, ऊ) न्यूनपदत्वे न्यूनपदसद्भावमात्रेण दोषाभावः ।<br>
इह तु ङसन्तं पदं विहायासीति पदनिवेशनेन इत्यनयोर्भेदः ।</p>
</details>
<p>भग्नप्रक्रमता यथा&mdash;<br>
&ldquo;एतमुक्तो मन्त्रिमुख्यैः रावणः प्रत्यभाषत&rdquo; ।<br>
अत्र वचधातुना प्रक्रान्तं प्रतिवचनमपि तेनैव वक्तुमुचितम् ।<br>
तेन &ldquo;रावणः प्रत्यवोचत&rdquo; इति पाठो युक्तः ।<br>
एवं च सति न कथितपदत्वदोषः, तस्योद्देश्यव्यतिरिक्तविषयकत्वात् ।<br>
इह हि वचनप्रतिवचनयोरुद्देश्यप्रतिनिर्देशत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ण) भग्नप्रक्रमतेति&mdash;प्रथमोपक्रान्तरूपेणाकाङ्क्षितं यादृशं रूपं तादृशरूपेणानुक्तिः तत्त्वम् ।<br>
एवमुक्त इति&ndash;स्पष्टम् ।<br>
अत्र वच्धातुना उद्देश्ये प्रतिवचने ऽपि वच्धातुनापि आकाङ्क्षा इति दर्शयति&mdash;प्रत्यवोचतेति ।<br>
तथा च कथितपदत्वदोषप्रसक्तिं निरस्यतिएवमिति&mdash;तस्योद्देश्येति&ndash;उद्देश्ये प्रतिनिर्देश्यता अनेकविधाः तत्र विध्यतया निर्देश्यस्य धर्मस्यैव पुनर्विधेयतया आकाङ्क्षितस्य प्रतिनिर्देशः ।<br>
यथत्रैव श्लोके रावणे विधेयतया निर्दिष्टस्य वचनस्य प्रतिवचनत्वेन विधेयतया प्रतिनिर्देशः ।<br>
यथा वा&mdash; उदेति सविता ताम्रस्ताम्र एवास्तमेति च ।<br>
सम्पत्तौ च विपत्तौ महतामेकरूपता ॥<br>
इत्यत्र एकरूपताकथनाद् उद्यत्सवितरि विधेयतया निर्दिष्टस्य ताम्रत्वस्य अस्तसवितर्य्यपि विधयतया प्रतिनिर्देशः ।<br>
(२) एकोद्देशेन विध्यस्य विधेयान्तरे उद्देश्यतया प्रतिनिर्देश इत्यपरा ।<br>
यथा&mdash;&ldquo;जितेन्द्रियत्वं विनयस्य कारणं गुणप्रकर्षो विनयादवाप्यतेऽ; इत्यत्र जितेन्द्रियत्वेन विधेयस्य विनयकारणत्वस्य शरीरप्रविष्टतया विधेयस्य विनयस्य गुणप्रकर्षविधौ उद्देश्यतया प्रतिनिर्देशः ।<br>
(३) एकविधौ उद्दिष्टस्य विधेयान्तरे ऽप्युदेस्यतया प्रतिनिर्देश इत्यपरा ।<br>
यथा&ndash;ते हिमालयमामन्त्र्य पुनः प्रेक्ष्य च शूलिनम् ।<br>
सिद्धं चास्मैनिवेद्यार्थं तद्विसृष्टाः खमुद्ययुः ।<br>
इत्यत्र सिद्धार्थनिवेदनविधौ उद्दिष्टस्य तत्रैव विधेये उद्देश्यतया पुनः प्रतिनिर्देश इत्यपरा ।<br>
एतदुदाहरणं च&mdash;यशो ऽधिगन्तुम् इत्यादिकं दर्शयिष्यते ।<br>
तच्च तत्रैव दर्शयिष्यामि ।</p>
<p>लोचना:</p>
<p>(लो, ॠ) तेनैव वक्तुमुचितं नतु भाषिधातुना ।<br>
तस्य कथितपदत्वस्य उद्देश्यप्रतिनिर्देश्यव्यतिरिक्तविषयत्वात् ।<br>
अयमाशयः&mdash;यदेवोद्दिष्टं तदेव प्रतिनिर्देष्टुमिष्टम् ।<br>
तत्पूर्वोद्दिष्टशब्दत्वेन सर्वनाम्ना वा प्रतीनिर्देष्टव्यम् ।<br>
एतदेवोदाहरणदर्शनेन द्रढयति ।</p>
</details>
<p>यथा&mdash;<br>
&ldquo;उदेति सविता ताम्रस्ताम्र एवास्तमेति च&rdquo; ।<br>
इत्यत्र हि यदि पदान्तरेण स एवार्थः प्रतिपाद्यते तदान्योर्ऽथ इव प्रतिभासमानः प्रतीतिं स्थगयति ।</p>
<details><summary>टीका</summary>
<p>विज्ञप्रिया:</p>
<p>(वि, त) इत्थमेवमुक्त इत्यत्र प्रक्रमभङ्गमुदाहृत्य प्रक्रमाभङ्गमुदाहरति ।<br>
यथा&ndash; उदेतीति ।<br>
अन्योर्ऽथ इवेति नाविशिष्टस्यैव नामिनो बोध इति मते ताम्ररक्तशब्दद्वरूपविशेषणभेदाद् भेदावभास इत्यर्थः ।<br>
प्रतीतिम् अभेदप्रतीतिम् ।</p>
<p>लोचना:</p>
<p>(लो, ऌ) उदेतीति&mdash;प्रतीतिं स्थगयति ।<br>
तथा च सति रसानुभवविघ्न इति भावः ।</p>
</details>
<p>यथा वा&mdash;<br>
&ldquo;ते हिमालयमामन्त्र्य पुनः प्रेक्ष्य च शूलिनम् ।<br>
सिद्धं चास्मै निवेद्यार्थं तद्विसृष्टाः खमुद्ययुः&rdquo; ॥<br>
अत्र &ldquo;अस्मै&rdquo; इतीदमा प्रक्रान्तस्य तेनैव तत्समानाभ्यामेतदः शब्दाभ्यां वा परामर्शो युक्तो न तच्छब्देन ।</p>
<details><summary>टीका</summary>
<p>विज्ञप्रिया:</p>
<p>(वि, थ) एकविधौ उद्दिष्टस्य विधेयान्तरे ऽप्युद्देश्यतया प्रतिनिर्देशे प्रक्रमभङ्गमुदाहरति&mdash;ते हिमालयमिति ।<br>
ते सप्तर्षयः सिद्धमर्थं पार्वतीपरिणयघटनारूपम् ।<br>
तद्विसृष्टाः शूलिना विसृष्टः ।<br>
तत्समानार्थभ्यामिति ।<br>
नच तत्समानार्थकपदभेदाद् भेदावभास इति वाच्यम् ।<br>
सर्वनाम्ना प्रथमोक्तनामविशिष्टस्यैव परामर्शात् नत्वविशिष्टस्य ।<br>
न चैवं तत्पदेनापि सर्वनाम्ना तथैव परामर्शाददोष इति वाच्यम् ।<br>
तत्तु अत्र अस्मैव इति इदम् शब्देन बुद्धिस्थपुरोवर्त्तितया महादेवः परामृष्टः ।<br>
तच्छब्देन विप्रकृष्टपरामर्शितया तस्य परामर्शः कर्तुं न शक्यते इति भावः ।</p>
</details>
<p>यथा वा&mdash;<br>
&ldquo;उदन्वच्छिन्ना भूः स च पतिरपां योजनशतम्&rdquo; ।<br>
अत्र &ldquo;मिता भूः पत्यापां स च पतिरपाम्&rdquo; इति युक्तः पाठः ।</p>
<details><summary>टीका</summary>
<p>विज्ञप्रिया:</p>
<p>(वि, द) धर्मिभेदभासकत्वेन भेदावभासादेकोद्देशेन विधेयस्य विधेयान्तरोद्देश्यरूपेण प्रतिनिर्देशे ऽपि तद्दोषमुदाहरति&mdash;उदन्वदिति ।<br>
भूः उदन्वच्छिन्ना स चापां पतिः योजनशतं व्याप्य तिष्ठतीति शेषः ।<br>
अत्र भुवमुद्दिश्य उदन्वच्छिन्नत्वे विधेये उदन्वानपि विधेयः ।<br>
तस्य योजनशतव्याप्तिविधौ उद्देश्यतया अपाम्पतिशब्देन प्रतिनिर्देशः कृत इति दोषः ।<br>
पाठन्तरेण दोषं परिहरति&mdash;मिति भूरिति ।<br>
अयां पत्या मिता परिच्छिन्ना इत्यर्थः ।</p>
</details>
<p>एवम्&mdash;<br>
&ldquo;यशो ऽधिगन्तुं सुखलिप्सया वा मनुष्यसङ्ख्यामतिवर्तितुं वा ।<br>
निरुत्सुकानामभियोगभाजां समुत्सुकेवाङ्कमुपैति सिद्धिः&rdquo; ॥<br>
अत्र &ldquo;सुखमीहितुम्&rdquo; इत्युचितम् ।</p>
<details><summary>टीका</summary>
<p>विज्ञप्रिया:</p>
<p>(वि, ध) एवविधेये उद्दिष्टस्य तत्रैव विधेये उद्देश्यतया प्रतिनिर्देशस्य प्रत्ययार्थस्य क्रमभङ्गमुदाहरति&mdash;यशो ऽधिगन्तुमिति ।<br>
योद्धुम् उद्वेजन्तीं द्रौपदीं प्रति युधिष्ठिरस्योक्तिरियम् ।<br>
यशो ऽधिगमनस्य सुखलाभस्य मनुष्यगणनायाम् आधिक्यरूपस्य मनुष्यसङ्ख्यातिवर्त्तनस्य वेच्छया निरुत्सुकानामुत्कण्ठारहितानामथ च तदनुकूलचेष्टारूपाभियोगभाजामङ्कं सिद्धिः समुत्सुकेव उत्कण्ठितेव उपैतीत्यर्थः ।<br>
अत्र निरुसुकविधावुद्दिष्टाया इच्छायास्तत्रैव निरुत्सुकत्वविधौ उद्देश्यतया प्रतिनिर्देशः ।<br>
तत्क्रमश्च तुमुन्प्रत्ययभेदेनोद्देशकथनात् भग्न इत्यर्थः ।</p>
</details>
<p>अत्राद्ययोः प्रकृतिविषयः प्रक्रमभेदः ।<br>
तृतीये पर्यायविषयः, चतुर्थे प्रत्ययविषयः ।</p>
<details><summary>टीका</summary>
<p>विज्ञप्रिया:</p>
<p>(वि, न) अत्राद्ययोरति ।<br>
एवमुक्तो मन्त्रिमुख्यैरित्यत्र&quot;ते हिमालयमामन्त्र्य&quot;इत्यत्र चेत्यर्थः ।<br>
तृतीये उदन्वच्छिन्ना इत्यत्र चतुर्थे यशो ऽधिगन्तुमित्यत्र ।</p>
</details>
<p>एवमन्यत्रापि ।<br>
प्रसिद्धत्यागो यथा&mdash;<br>
&ldquo;घोरो वारिमुचां रवः&rdquo; ।<br>
अत्र मेघानां गर्जितमेव प्रसिद्धम् ।<br>
यदाहुः&mdash;<br>
&ldquo;मञ्जीरादिषु रणतिप्रायं पक्षिषु च कूजितप्रभृति ।<br>
स्तनितमणितादि सुरते मेघादिषु गर्जितप्रमुखम्&rdquo; ॥<br>
इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, प) प्रसिद्धीति ।<br>
सम्बन्धिविशेषे प्रसिद्धार्थकस्य शब्दस्य तादृशसम्बन्धिनि अप्रयोगस्तत्त्वम् ।<br>
घोर इति&mdash;सम्बन्धैविशेषे एव शब्दविशेषाणां प्रयोग इत्यत्र काव्यप्रकाशकृदुक्तिसम्वादमाह&ndash;मञ्जीरादिष्विति ।<br>
मञ्जीरादिषु सम्बन्धिषु इत्यर्थः ।<br>
एवमुत्तरत्रापि ।</p>
</details>
<p>अस्थानस्थपदता यथा&mdash;<br>
&ldquo;तीर्थे तदीये गजसेतुबन्धात्प्रतीपगामुत्तरतो ऽस्य गङ्गाम् ।<br>
अयत्नबालव्यजनीबभूवुर्हंसा नभोलङ्घनलोलपक्षाः&rdquo; ॥<br>
अत्र तदीयपदात्पूर्वं गङ्गामित्यस्य पाठो युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, फ) अस्थानस्थेति&mdash;यादृशस्थानसत्त्व एव यत्पदस्य बोधकता तद्भिन्नस्थानस्थत्वं तत्त्वम् ।<br>
त्वमस्य लोकस्य च इत्यत्र तु उत्तरपठितनियतपदस्य तथात्वमत्र तु तन्नियमरहितपदस्येति भेदः ।<br>
तीर्थे तदीये इति&mdash;अस्य राज्ञो गजैः सेतुबन्धात् प्रतीपगां गङ्गम् उत्तरतो तदीये गाङ्गीये तीर्थे उत्तरदिशि नभोलङ्घनलोलपक्षा हंसा अयत्नबालव्यजनीबभूवुरित्यर्थः ।<br>
सेतुबन्धेन जलवृद्ध्या प्रावृट्कालबुद्ध्या उत्तरदिशि मानसरोवरगमनार्थं हंसा उड्डीना इति भावः ।<br>
अत्रेति ।<br>
गङ्गायाः ।<br>
प्रथमज्ञाने तत्पदेन तत्परामर्शसम्भवात् ।</p>
<p>लोचना:</p>
<p>(लो, ए) तदीय इत्यस्य पूर्वं गङ्गामित्यस्य पाठो युक्तः ।<br>
तच्छब्दपरामृष्ट्यनन्तरमेव वक्तुमुचितत्वात् ।</p>
</details>
<p>एवम् &mdash;<br>
&ldquo;हितान्न यः संशृणुते स किं प्रभुः&rdquo; ॥<br>
अत्र संशृणुत इत्यतः पूर्वं नञः स्थितिरुचिता ।<br>
अत्र च पदमात्रस्यास्थाने निवेशे ऽपि सर्वमेव वाक्यं विवक्षितार्थप्रत्यायने मन्थरमिति वाक्यदोषता ।<br>
एवमन्यत्रापि ।<br>
इह के ऽप्याहु&ndash;&ldquo;पदशब्देन वाचकमेव प्रायशो निगद्यते, न च नञो वाचकता, निर्विवादात्स्वातन्त्र्येणार्थबोधनविरहात्&rdquo; इति ।<br>
यथा&mdash;&ldquo;द्वयं गतम्-&rdquo; इत्यादौ त्वमित्यनन्तरं चकारानुपादानादक्रमता तथात्रापीति ।</p>
<details><summary>टीका</summary>
<p>विज्ञप्रिया:</p>
<p>(वि, ब) हितान्न य इति&mdash;हितात् जनात् ।<br>
हितमिति क्वचित्पाठः ।<br>
अत्रेति&mdash;क्रियान्वयिनो नञः क्रियासन्निहितपाठस्यैवौचित्यात् ।<br>
अत्र वाक्यदोषतामुपपादयति ।<br>
अत्र चेति&mdash;मन्थरम् असमर्थम् ।<br>
हितान्न य इति अक्रमदोषोदाहरणमिति केषाञ्चिन्मतं दर्शयति&ndash;इह के ऽपीति ।<br>
पदशब्देनेति ।<br>
अपदस्थपदेत्यत्र द्वितीयपदशब्देन इत्यर्थः ।<br>
वाचकमेवेति पदान्तरे योगं विना प्रयोगाभावेन पञ्चपदं त्रिपदमिति यथा न प्रयोगः तथा नञो ऽपि प्रतियोगिपदयोगं विनाप्रयोगात् न तत्र वाचकता, नियतपदत्वं निर्विवादमित्यर्थः ।<br>
घटादिपदस्य तु स्वतः प्रयोगात् तत्र पदत्वं निर्विवादमित्यर्थः ।<br>
शक्तिमद्वर्णमात्रस्यैव नैयायिकैः पदव्यवहारात् प्रायश इत्युक्तम् ।<br>
यथा द्वयमित्यादाविति ।<br>
तत्तदत्राक्रमत्वदोष एवेत्यर्थः ।<br>
तथा च अस्थानस्थपदत्वोदाहरणं तीर्थे तदीये इत्येवेत्यर्थः ।</p>
</details>
<p>अस्थनस्थसमासता यथा&mdash;<br>
&ldquo;अद्यापि स्तनशैलदुर्गविषमे सीमन्तिनीनां हृदि स्थातुं वाञ्छति मान एष धिगति क्रोधादिवालोहितः ।<br>
प्रोद्यद्दूरतरप्रसारितकरः कर्षत्यसौ तत्क्षणा त्फुल्लत्कैरवकोषनिः सरदलिश्रेणीकृपाणां शशी&rdquo; ॥<br>
अत्र कोपिन उक्तौ समासो न कृतः, कवेरुक्तौ कृतः ।</p>
<details><summary>टीका</summary>
<p>विज्ञप्रिया:</p>
<p>(वि, भ) अस्थानस्थेति&mdash;यद्रसीयव्यञ्जको यः समासस्तद्रसव्यञ्जकस्थानमुपेक्ष्यस्थानान्तरे तत्समासपातस्तत्त्वम् ।<br>
अद्यापीति&ndash;सन्ध्याकाले पर्य्युषितकुमुदकुड्मलान्निः सरतां श्रेणीभूतालीनां वर्णनमिदम् ।<br>
अद्यापीत्याद्युक्तक्रोधादालोहितः प्रोद्यन् असौशशी फुल्लतःकैरवकुड्मलादिव खड्गपिधानरूपात्कोषात् निः सरताम् अलीनां श्रेणीभूतं कृपाणां दूरतरं प्रसारितः करो रश्मिरेव तादृशो हस्तो येन तादृशः सन् तत्क्षणात् कर्षणे ऽपि हस्तस्य दूरे प्रसारणात् ।<br>
क्रोधबीजमाह&mdash;अद्यापीति ।<br>
सीमन्तिनीनां मानस्तावत् स्तनरूपेणैव दुर्गमाश्रित्यान्यदा तिष्ठतु, अद्यापि ममोदये ऽपीति तन्मां धिगिति क्रोधः ।<br>
अत्रेति कोपिनश्चन्द्रस्य समासो दीर्घसमासः ।</p>
<p>लोचना:</p>
<p>(लो, ऐ) कोषः कुड्मलम् खड्गपिधानं च ।</p>
</details>
<p>वाक्यान्तरपदानां वाक्यान्तरे ऽनुप्रवेशः सङ्कीर्णात्वम् ।<br>
यथा&mdash;<br>
&ldquo;चन्द्रं मुञ्च कुरङ्गाक्षि ! पश्य मानं नभो ऽङ्गने&rdquo; ।<br>
अत्र नभो ऽङ्गने चन्द्रं पश्य मानं मुञ्चेति युक्तम् ।<br>
&ldquo;क्लिष्टत्वमेकवाक्यविषयम्&rdquo; इत्यस्माद्भिन्नम् ।<br>
वाक्यान्तरे वाक्यान्तरानुप्रवेशो गर्भितता ।<br>
यथा&mdash;<br>
&ldquo;रमणे चरणप्रान्ते प्रणतिप्रवणे ऽधुना ।<br>
वदामि सखि ! तत्त्वं ते कदाचिन्नोचिताः क्रुधः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) सङ्कीर्णमाह&mdash;वाक्यान्तरेति ।<br>
मुञ्च मानमिति ।<br>
वृत्तावेव अस्यान्वयः स्पष्टः ।<br>
अस्य क्लिष्टत्वे भेदमाह&mdash;क्लिष्टत्वमेवेति ।<br>
गर्भितत्वमाह&mdash;वाक्यान्तरेति ।<br>
रमणे इति&mdash;अत्र रमणे चरणप्रान्तपतिते सत्यधुना क्रोधो नोचित इति वाक्यस्य मध्ये वदामि सखि ते तत्त्वमिति वाक्यमनुप्रविष्टम् ।</p>
</details>
<p>अर्थदोषानाह&mdash;</p>
<p>अपुष्टदुष्कमग्राम्यव्यावहताश्लीलकष्टताः ।<br>
अनवीकृतनिर्हेतुप्रकाशितविरुद्धताः ॥ विस्स्द्_७।९ ॥</p>
<p>सन्दिग्धपुनरुक्तत्वे ख्यातिविद्याविरुद्धते ।<br>
साकाङ्क्षता सहचरभिन्नतास्थानयुक्तता ॥ विस्स्द्_७।१० ॥</p>
<p>अविशेषे विशेषश्चानियमे नियमस्तथा ।<br>
तयोर्विपर्ययौ विध्यनुवादायुक्तते तथा ॥ विस्स्द्_७।११ ॥</p>
<p>निर्मुक्तरुनरुक्तत्वमर्थदोषाः प्रकीर्तिताः ।</p>
<details><summary>टीका</summary>
<p>विज्ञप्रिया:</p>
<p>(वि, य) इदानीं त्रयोविंशतिमर्थदोषानाह&mdash;अर्थदोषानिति ।<br>
ख्यातेति ।<br>
ख्यातविरुद्धता विद्याविरुद्धतेति दोषद्वयम् ।<br>
तयो विपर्य्ययाविति ।<br>
अविशेषे विशेषोक्तेर्विपर्य्ययो विशेषे ऽविशेषोक्तिः ।<br>
अनियमे नियमोक्तेर्विपर्य्ययश्च नियमे ऽनियमोक्तरित्यर्थः ।<br>
विध्ययुक्तताऽनुवादायुक्तता चेति दोषद्वयम् ।</p>
<p>लोचना:</p>
<p>(लो, ओ) अर्थदोषानुद्देश्यकमप्राप्तान् ।<br>
ताप्रत्ययस्यापुष्टादिप्रत्येकमन्वयः ।</p>
</details>
<p>तद्विपर्ययो विशेषे ऽविशेषो नियमे ऽनियमः ।<br>
अत्रापुष्टत्वं मुख्यानुपकारित्वम् ।<br>
यथा&mdash;<br>
&ldquo;विलोक्य वितते व्योम्नि विधुं मुञ्च रुषं प्रिये !&rdquo; अत्र विततशब्दो मानत्यागं प्रति न किञ्चिदुपकुरुते ।<br>
अधिकपदत्वे पदार्थान्वयप्रतीतेः समकालमेव बाधप्रतिभासः, इह तु पश्चादिति विशेषः ।</p>
<details><summary>टीका</summary>
<p>विज्ञप्रिया:</p>
<p>(वि, र) मुख्येति&mdash;मुख्यो विधेयरूपः ।<br>
अन्यत् स्पष्टम् ।<br>
अधिकपदादस्य भेदमाह&mdash;अधिकेति ।<br>
पल्लवाकृतिरक्तोष्ठीत्यत्र ह्याकृतिशब्दस्य निष्प्रयोजनत्वरूपो बाधो ऽन्वयबोधसमकालमेव प्रतिभासत इत्यर्थः ।</p>
<p>लोचना:</p>
<p>(लो, औ) मुख्यं प्रकृतप्रतिपाद्यम् ।<br>
समकालमेवं बोधप्रतिभासः, अत एव वाक्यदोषता ।<br>
इह अर्थप्रत्ययानन्तरम्, अत एव अस्यार्थदोषत्वम् ।<br>
विवरं छिद्रं स्त्रीवराङ्गं वा अश्लीलम् ।<br>
पुन्ध्वजस्मारकत्वात् ।</p>
</details>
<p>दुष्क्रमता यथा&mdash;<br>
&ldquo;देहि मे वाजिनं राजन् ! गजेन्द्रं वा मदालसम्&rdquo; ।<br>
अत्र गजेन्द्रस्य प्रथमं याचनमुचितम् ।</p>
<details><summary>टीका</summary>
<p>विज्ञप्रिया:</p>
<p>(वि, ल) दुष्क्रमतामाह&mdash;देहीति ।<br>
अत्रेति&mdash;अधिकमूल्यवस्तुप्रर्थने सति तत्रासम्मतिसम्भावनयैव न्यूनमूल्यप्रार्थनौचित्यात् ।</p>
</details>
<p>&ldquo;स्वपिहि त्वं समीपे मे स्वपिम्येवाधुना प्रिय !&rdquo; ।<br>
अत्रार्थो ग्राम्यः ।</p>
<details><summary>टीका</summary>
<p>विज्ञप्रिया:</p>
<p>(वि, व) स्वपिहीति&mdash;नायकं प्रति नायिकाया उक्तिरियम् ।<br>
हे प्रिय ! एषा अहं स्वपिमि ।<br>
त्वमपि समीपे स्वपिहीत्यर्थः ।<br>
ग्राम्य इति वैदग्धीराहित्येनोक्त इत्यर्थः ।</p>
</details>
<p>कस्यचित्प्रगुत्कर्षमपकर्षं वाभिधाय पश्चात्तदन्यप्रतिपादनं व्याहतत्वम् ।<br>
यथा&mdash;&ldquo;हरन्ति हृदयं यूनां न नवेन्दुकलादयः ।<br>
वीक्ष्यते यैरियं तन्वी लोकलोचनचन्द्रिका&rdquo; ॥<br>
अत्र येषामिन्दुकला नानन्दहेतुस्तेषामेवानन्दाय तन्व्याश्चन्द्रिकात्वारोपः ।</p>
<details><summary>टीका</summary>
<p>विज्ञप्रिया:</p>
<p>(वि, श) व्याहतत्वलक्षणमाह&mdash;कस्यचिदिति&mdash;तदन्यथात्वमुत्कर्षान्यथात्वमपकर्षः ।<br>
अपकर्षान्यथात्वमुपकर्षस्तत्प्रतिपादनमित्यर्थः ।<br>
तत्र प्रगपकर्षे उदाहरति हरन्तीति&ndash;इयं लोकलोचनचन्द्रिकासुरूपा तन्वी यौर्युवभिर्वोक्षते तेषां यूनां हृदयं नवेन्दुकलादयो न हरन्तीत्यर्थः ।<br>
अत्र आदिपदाच्चन्द्रिकापि निन्दिता, तन्व्यां तदारोपादुत्कर्षः प्रतिपादितस्तदाह&mdash;अत्रेति ।<br>
प्रागुत्कर्षे तु यथा&mdash;&ldquo;तव कर्णन्दुना तन्वि ! नभसीन्दुस्तिरस्कृतः&rdquo; ।<br>
इति ।</p>
</details>
<p>&ldquo;हन्तुमेव प्रवृत्तस्य स्तब्धस्य विवरैषिणः ।<br>
यथाशु जायते पातो न तथा पुनरुन्नतिः&rdquo; ॥<br>
अत्रार्थो ऽश्लीलः ।</p>
<details><summary>टीका</summary>
<p>विज्ञप्रिया:</p>
<p>(वि, ष) हन्तुमेवेति ।<br>
अप्रणिधानेन युद्धप्रवृत्तपुरुषवर्णनमिदम् ।<br>
स्तब्धस्य भद्राभद्राविवेचिनः विवरं परस्य च्छिद्रं तत्र इच्छामात्रं नतु प्रवृत्तौ तदपेक्षा स्तब्धत्वात् ।<br>
अत्र पुंसो लिङ्गस्य प्रतीतिः ।</p>
</details>
<p>&ldquo;वर्षत्येतदहर्पतिर्न तु घनो धामस्थामच्छं पयः सत्यं सा सवितुः सुता सुरसरित्पूरो यथा प्लावितः ।<br>
व्यासस्योक्तिषु विश्वसित्यपि न कः, श्रद्धा न कस्य श्रुतौ न प्रत्येति तथापि मुग्धहरिणी भास्वन्मरीचिष्वपः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स)क्लिष्टत्वाद्यभावे ऽपि कष्टगम्यार्थत्वं तत्त्वम् ।<br>
वर्षतीति&ndash;कस्याश्चित् कामिन्याः कान्तदूतीः प्रति अन्यापदेशेन सोत्कण्ठवचनमिदम्&mdash;अहः पतिः सूर्य्यो धामस्थं स्वीयरश्मिस्थम् एतद् दृश्यामानं पयो वर्षति नतु घनो वर्षति घनस्य सूर्य्यहस्तस्थानीयत्वात् ।<br>
तथा यया सुरसरितो गङ्गायाः पूरः प्रवाहः प्लावितः सा अर्थात् यमुनासवितुः सूर्य्यस्य सत्यं सुता ।<br>
कथमेतन्निश्चितम् इत्यत्राह&mdash;व्यासस्येति&mdash;वृष्टियमुनयोः सूर्य्यप्रभवत्वं न खलु केनचिदनाप्तेनोक्तम्, किन्तु व्यासेन श्रुत्या वेदापरपर्य्यायनाम्ना चेति ।<br>
अपि जिज्ञासायाम् ।<br>
&ldquo;आदित्याज्जायते वृष्टिस्ततश्चान्नं ततः प्रजाः&quot;इति ।<br>
एवंरूपासु कालिन्द्याः सूर्य्यकन्यात्वबोधिकासु च व्यासोक्तिषु को जनो न विश्वसिति कस्य जनस्या वा एवमर्थिकायां श्रुतौ वेदे न श्रद्धा ? अपि पु सर्व एव विश्वसिति सर्वस्य च श्रद्धा; तथा च हरिण्या अपि तत्र विश्वासश्रद्धौचित्यमेव ।<br>
तथापि मुग्धा मूढा हरिणी भास्वन्मरीचिषु अधिकरणेषु जलं न प्रत्येति ।<br>
धामस्थमच्छं पय इत्यनेन पयसः सूर्य्यमरीचिवृत्तितया व्यासश्रुतिभ्यां बोधितत्वेन तथा प्रत्ययोचित्यात् ।</p>
<p>लोचना:</p>
<p>(लो, अ) वर्षतीति यमुना व्यासेनेति ।<br>
वृष्टियमुनयोः सूर्य्यप्रभवत्वं न खलु केनानाप्तेनोक्तम्, किन्तु व्यासेन श्रुत्या वेदाचारचर्य्यया चेति ।<br>
श्रद्धा सम्प्रत्ययः ।<br>
कस्याश्चित् कामिन्याः कान्तदूतीच्छलापदेशेन सोल्लुण्टनवचनमिदम् ।<br>
अत्र प्रकृष्टतरः प्रकृतोयमर्थः-स नागरः सत्यवागिति प्रामाणिकमेवेदम् ।<br>
तस्य दूतीनां भवतीनां वाचि सत्यप्रत्ययो युज्यते ।<br>
किन्त्वहमेव मुग्धा मिथ्याप्रत्ययमेव करोमीति ।<br>
कृगीणां मरुमरीचिकासु जलप्रत्ययो यथा, ममापि भवतीषु सम्प्रत्ययस्तथैव ।</p>
</details>
<p>अत्र यस्मात्सूर्याद्वृष्टेर्यमुनायाश्च प्रभवस्तस्मात्तयोर्जलमपि सूर्यप्रभम् ।<br>
ततश्च सूर्यमरीचीनां जलप्रत्ययहेतुत्वमुचितम्, तथापि मृगी भ्रान्ततत्वात्तत्र जलप्रत्ययं न करोति ।<br>
अयमप्रस्तुतो ऽप्यर्थो दुर्बोधः, दूरे चास्मत्प्रस्तुतार्थबोध इति कष्टार्थत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ह) अत्र विविक्षितार्थस्य कष्टबोधत्वं दर्शयति&mdash;अत्रेति ।<br>
प्रभवो जनकम्, तयोर्जलमपीति वृष्टेर्यमुनायाश्च इत्यर्थः ।<br>
सूर्य्यजन्यवृष्टिलेनैव नदीपूरणात् यमुनायाश्च वृष्टिजनकप्रत्ययहेतुत्वमुचितमित्यर्थः ।<br>
जलस्य तद्धामस्थत्वेनोक्तत्वात् ।<br>
भ्रान्तत्वात् तत्रेति ।<br>
तत्र मरीचिष्वधिकरणेषु यमुनाजलस्य सूर्य्यप्रभवत्वप्रदर्शनात् पिपासया यमुनायामेव प्रवर्त्तते तत्र न जलाप्रत्ययः ।<br>
मरीचिषु त्तुल्याम्बुभ्रमान्न प्रत्येति इत्येतत्प्रदर्शनार्थमयमप्रस्तुतोर्ऽथ इति ।<br>
अत्र हि अप्रस्तुतप्रशंसानामालङ्कारः ।<br>
अप्राकरणिककथनात् प्राकरणिकप्रत्यायनरूपः ।<br>
प्राकरणिकश्चात्र नायायसिद्धे ऽप्यर्थे भ्रान्तानां जनानां प्रत्ययाभाव इत्येवंरूपः ।<br>
अप्राकरणिकस्तु मृग्या जलप्रत्ययरूपः ।</p>
</details>
<p>&ldquo;सदा चरति खे भानुः सदा वहति मारुतः ।<br>
सदा धत्ते भुवं शेषः सदा धीरो ऽविकत्थनः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क) अनवीकृतमाह सदेति&mdash;धीरो ऽविकत्थनः ।<br>
नञः प्रश्लेषः ।<br>
कथितपदादस्य भेदमाह&mdash;अत्रेति ।<br>
पर्यायान्तरेण समानार्थकेन विच्छित्त्यनन्तरं प्रकारकृतो भङ्गीभेदः ।<br>
तथापीति&mdash;प्रकारकृतभङ्गीभेदाभावादनवीकृतत्वमेवेत्यर्थः यथा&mdash;&ldquo;सदा चरति खे भानुर्नित्यं वहति मारुतः ।<br>
धत्ते क्ष्मां सर्वदा शेषो ऽजस्त्रं धीरो ऽविकत्थनः ॥<br>
&ldquo;अत्र सदानित्यसर्वदाजस्त्रपदानां रामानार्थता समानप्रकारता च ।<br>
भानुः सदेति&mdash; षष्ठांशवृत्ते राज्ञो ऽपि षष्ठांशग्रहणं प्रजापालनरूपो धर्म एषः सदैवेत्यर्थः ।<br>
अत्र सदासततशब्दयोः समानप्रकारकत्वसमानार्थकत्वे ऽपि रात्रिन्दिवमित्यत्रार्थस्यैव साम्यं रात्रित्वदिवात्व प्रकारभेदः</p>
</details>
<p>अत्र सदेत्यनवीकृतत्वम् ।<br>
अत्रास्य पदस्य पर्यायान्तरणोपादाने ऽपि यदि नान्यद्विच्छित्त्यान्तं तदास्य दोषस्य सद्भाव इति कथितपदत्वाद्भेदः ।</p>
<p>लोचना:</p>
<p>(लो, आ) अस्येत्यनन्तरं सदेति शेषः ।<br>
पर्यायान्तरेण सर्वदेत्यादिना ।</p>
<p>********** एन्द् ओफ़् चोम्मेन्तर्य् **********</p>
<p>नवीकृतत्वं यथा&mdash;<br>
&ldquo;भानुः सकृद्युक्ततुरुङ्ग एवं रात्रिन्दिवं गन्धवहः प्रयाति ।<br>
विभर्त्ति शेषः सततं धरित्रीं षष्ठांशवृत्तेरपि धर्म एषः ॥<br>
ऽइति ।<br>
&ldquo;गृहीतं येनासीः परिभवभयान्नोचितमपि प्रभावाद्यस्याभून्न खलु तव कश्चिन्न विषयः ।<br>
परित्यक्तं तेन त्वमपि सुतशोकान्न तु भया- द्विमोक्ष्ये शस्त्र !त्वामहमपि यतः स्वस्ति भवते&rdquo; ॥<br>
अत्र द्वितीयशस्त्रमोचने हेतुर्नोक्त इति निर्हेतुत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ख) निर्हेतुमाह&ndash;गृहीतमिति&mdash;हेत्वाकाङ्क्षासत्त्वे ऽपि हेत्वनुक्तिस्तत्त्वम् ।<br>
कर्णक्रोधात् त्यज्यमानमस्त्रं सम्बोध्य अश्वत्थाम्न उक्तिरियम् ।<br>
हे शस्त्र ! त्वं येन मम पित्रा ब्राह्मणजातेर्नोचितमनुचितमपि परिभवभयाद् द्रुपदनृपतितः परिभवभयाद् गृहीतमासीः, तथा यस्य मम पितुः प्रभावात् तव खलु न विषयो न कश्चिद् अभूदिन्दो ऽपि त्वद्विषय आसीदित्यर्थः ।<br>
तेन मम पित्रा सुतस्य हतत्वेन श्रुतस्य मम शोकात् नतु भयात् परित्यक्तमसि अहमपि यतस्त्वां विमोक्षेये, अतः स्वस्ति भवते इत्यर्थः ।<br>
अत्रेति&mdash;द्वितीयमश्वत्थाम्नाः शस्त्रमोचनम् ।<br>
तत्र चाहमपि इत्यपिकार एव हेत्वाकाङ्क्षोत्थापकः ।</p>
<p>लोचना:</p>
<p>(लो, इ) शस्त्रमोचन इत्यत्र अश्वत्थाम्न इति शेषः ।</p>
</details>
<p>&ldquo;कुमारस्ते नराधीश ! श्रियं समधिगच्छतु&rdquo; ।<br>
अत्र &ldquo;त्वं म्रियस्व&rdquo; इति विरुद्धार्थप्रकाशनात्प्रकाशितविरुद्धत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ग) प्रकशितविरुद्धार्थमाह&mdash;कुमारस्ते इति ।<br>
कुमारः पुत्रः ।<br>
अत्रेति पितृमरणानन्तरमेव पुत्रस्य श्रीलाभः प्रायश इति भावः ।</p>
</details>
<p>&ldquo;अचला अबला वा स्युः सेव्या ब्रूत मनीषिणः ?&rdquo; ।<br>
अत्र प्रकरणाभावच्छान्तशृङ्गारिणोः को वक्तेति निश्चयाभावात्सन्दिग्धत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, घ) सन्दिग्धमर्थमाह&mdash;अचला इति ।<br>
अत्रेति&mdash;उक्तिनिश्चयाभावात् अचला एव अबला एव वा सेव्या इति निश्चयाभावात् सन्देह इत्यर्थः ।</p>
</details>
<p>&ldquo;सहसा विदधीत न क्रियामविवेकः परमापदां पदम् ।<br>
वृणुते हि विमृश्यकारिणं गुणलुब्धाः स्वयमेव सम्पदः&rdquo; ॥<br>
अत्र द्वितीयार्धे व्यतिरेकेण द्वितीयपादस्यैवार्थ इति पुनरुक्तता ।</p>
<details><summary>टीका</summary>
<p>विज्ञप्रिया:</p>
<p>(वि, ङ) पुनरुक्तमर्थमाह&mdash;सहसेति&mdash;अविवेको ऽविमृश्यकारिता स तु आपदां पदम् आपज्जनक इत्यर्थः ।<br>
अनेककारणस्य कार्यव्यापकत्वादविमृश्यकारिताया आपद्व्यापकत्वं दर्शितम् ।<br>
ईदृशान्वयवायाप्त्या लभ्यां व्यतिरेकव्याप्तिमाह&ndash; वृणुते हि इति ।<br>
विमृश्यकारिता अविमृश्यकारितारूपसाय वायपकस्य व्यतिरेकस्तस्यापद्रूपव्याप्याभावरूपाणां सम्पदां व्याप्यतामाह&mdash;गुणलुब्धा इति ।<br>
यत्र विमृश्यकारिता तत्र सम्पद इत्यर्थः ।<br>
अत्रेति&mdash;द्वितीयार्द्धव्यतिरेकेण द्वितीयार्द्धलब्धव्यतिरेकव्याप्त्या द्वितीयस्यैव द्वितीयपादलब्धान्वयव्याप्तेरेवेत्यर्थः ।<br>
अन्वयव्याप्तेरेव पर्यवसितोर्ऽथो व्यतिरेकव्याप्तिः ।<br>
सोर्ऽथः द्वितीयार्द्धेक्तव्यतिरेकव्याप्त्या उक्त इत्यतः पुनरुक्त इत्यर्थः ।</p>
</details>
<p>प्रसिद्धिविरुद्धता यथा&mdash;<br>
&ldquo;ततश्चार समरे शितशूलधरो हरिः&rdquo; ।<br>
अत्र हरेः शूलं लोके ऽप्रसिद्धम् ।<br>
यथा वा&mdash;<br>
&ldquo;पदाघातादशोकस्ते सञ्जाताङ्कुरकण्टकः&rdquo; ।<br>
अत्र पादाधातादशोकेषु पुष्पमेव जायत इति प्रसिद्धं न त्वङ्कुर इति कविसमयख्यतिविरुद्धता ।<br>
&ldquo;अधरे करजक्षतं मृगाक्ष्याः&rdquo; ।<br>
अत्र शृङ्गार (काम) शास्त्रीविरुद्धत्वाद्विद्याविरुद्धता ।<br>
एवमन्यशास्त्रविरुद्धत्वमपि ।</p>
<details><summary>टीका</summary>
<p>विज्ञप्रिया:</p>
<p>(वि, च) प्रसिद्धिविरुद्धमाह&mdash;प्रसिद्धीति ।<br>
कविप्रसिद्धिविरुद्धत्वं तत्त्वम् ।<br>
कीर्त्तिधावल्यवर्णनादावन्यलोकप्रसिद्धिविरोधस्तु न दोषः ।<br>
तत्र इति ।<br>
शीतेति&mdash;शीत शिलाघर्षणेन तनूकृतम् ।<br>
हरिः कृष्णः ।<br>
अत्रेति&mdash;लोके कविलोके ।<br>
पादाघातादिति ।<br>
ते पाताघातादिति अन्वयः ।<br>
अत्रेति&mdash;नत्वङ्कुर इति ।<br>
न च कुसुमं कृतदोहदं त्वया इति कालिदासकाव्ये दोहदस्यापि वर्णनात् कथमङ्कुरो न प्रसिद्ध इति वाच्यम् ? &ldquo;कवीनां सत्यर्थे ऽपि अप्रसिद्धिरसत्ये ऽपि प्रसिद्धिः&quot;इति अङ्कुरस्य केनापि कविना अवर्णनाद् दोष इत्यर्थः ।<br>
अप्रयुक्तत्वं तु पदस्य नार्थस्, इति अतो ऽत्र न तत् प्रसक्तिः ।<br>
विद्याविरुद्धमाह&mdash;अधरे इति ।<br>
विद्याशास्त्रम् ।<br>
एवमन्यति&mdash;&ldquo;स्नाति रात्रौ बुधः सदाऽ; इति धर्मशास्त्रस्य, &ldquo;शूरो नीतिं विना जयीऽति नीतिशास्त्रस्य, &ldquo;ज्वरवान् स्नातुमर्हतिऽ; इति वैद्यशास्त्रस्य विरुद्धम् ।</p>
</details>
<p>&ldquo;ऐसस्य धनुषो भङ्गं क्षत्त्त्रस्य च समुन्नतिम् ।<br>
स्त्रीरत्नं च कथं नाम मृष्यते भार्गवो ऽधुना&rdquo; ॥<br>
अत्र स्त्रीरत्नमुपेक्षितुमिति साकाङ्क्षता ।</p>
<details><summary>टीका</summary>
<p>विज्ञप्रिया:</p>
<p>(वि, छ) साकाङ्क्षतामाह&mdash;ऐशस्येति ।<br>
उपात्तपदार्थान्वयभ्रमविषयत्वे सति अनुपात्तपदार्थसाकाङ्क्षत्वं तत्त्वम् ।<br>
न्यूनपदत्वे तु न तादृशो भ्रम इति भेदः ।<br>
ऐशस्येति ।<br>
कथं मृष्यते कथं सहते कथं न द्वेष्टि इत्यर्थः ।<br>
इयमुक्तिश्च द्वेष्यवस्तुन्येव घटते स्त्रीरत्नं न द्वेषयोग्यमित्यतः स्त्रीरत्नोपेक्षा एव द्वेषयोग्या इत्यत उपेक्षितुमित्याकाङ्क्षति इत्याह&mdash;अत्रेति ।<br>
अत्र कर्मपदोत्तरचकारस्य कर्मान्यरेण सहैकक्रियान्वयित्वं प्रत्याय्यते इत्यतः स्त्रीरत्नस्यापि मृष्यतिक्रियान्वयित्वभ्रमः ।<br>
अत्र च रावण इत्येव पाठो युक्तो न भार्गव इति तस्य जितेन्द्रियस्य स्त्रीरन्तोपेक्षायां द्वेषाभावेन मृष्यते तदाकाङ्क्षत्वाभावात् ।</p>
</details>
<p>&ldquo;सज्जनो दुर्गतौ मग्नः कामिनी गलितस्तनी ।<br>
खलः पूज्यः समज्यायां तापाय मम चेतसः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) सहचरभिन्नत्वमाह&mdash;सज्जन इति ।<br>
समज्यायां समाजे ।<br>
उत्कृष्टनिकृष्टयोरेकक्रियान्वयित्वेन कथनं तत्त्वम् ।</p>
</details>
<p>अत्र सज्जनः कामिनी च शोभनौ तत्सहचरः खलो ऽशोभन इति सहचरभिन्नत्वम् ।<br>
&ldquo;आज्ञा शक्रशिखामणिप्रणयिनी शास्त्राणि चक्षुर्नवं भक्तिर्भूतपतौ पिनाकिनि पदं लङ्केति दिव्या पुरी ।<br>
उत्पत्तिर्द्रुहिणान्वये च तदहो नेदृग्वरो लभ्यते स्याच्चेदेष न रावणः क्व नु पुनः सर्वत्र सर्वे गुणाः&rdquo; ॥<br>
अत्र न रावण इत्येतावतैव समाप्यम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) अस्थानमुक्ततामाह&mdash;अस्थाने समापनायोग्यस्थाने मुक्तता समाप्ताता तत्त्वम् ।<br>
आज्ञेति&mdash;सीतापरिणयप्रार्थनाय रावणेन प्रेषितं तत्पुरोहितं शौष्कलं प्रतिजनकपुरोहितस्य शतानन्दस्य रावणप्रशंसापूर्वकोपेक्षावाक्यमिदम् ।<br>
अहो आश्चार्य्यमीदृग् वरो न लभ्यते ।<br>
यतस्तस्य आज्ञा शक्रिशिखामणेः प्रणयिनी, मणिरिव तदाज्ञआपि शिखायां शक्रेण धार्य्यत इत्यर्थः ।<br>
तथा शास्त्राण्येव नवं नवीनं चक्षुः शास्त्रदृष्ट्यैव कर्मकरणात् ।<br>
तथा भूतानां प्राणिनां पत्यौ पिनाकिनि महेशे भक्तिः ।<br>
तथा लङ्केति दिव्यापुरी पदं निवासस्थानम् ।<br>
तथा द्रुहिणस्य ब्रह्मणे ऽन्वये कुले उत्पत्तिः ।<br>
एतानि सर्वण्येव उत्कर्षहेतवः सन्ति एव चेत् यदि एष रावणोन स्यात् दुर्वृत्तत्वेन ख्यातनामा लोकनामपकारकत्वेन आर्त्तरवकारकश्च यदि न स्यात्तदा ईदृग्वरो न लभ्यते इत्यर्थः ।<br>
तस्मादयं त्याज्य एव इति भावः ।<br>
पुनराह&mdash;क्व पुनरिति ।<br>
सर्वत्र जने सर्वे धर्म्माः क्व नु गुणाः ? कश्चिद्धर्मो दोषो ऽपीत्यर्थः ।<br>
तथा च सर्वेषां दोषमिश्रिता एव गुणा इत्यर्थः ।<br>
नतु क्व नु सर्वे गुणा इत्यर्थः ।<br>
सर्वगुणासत्त्वस्यानुक्तत्वात्तत्समर्थनाननौचित्यात् सर्वगुणसत्त्वमुक्त्वा किञ्चिद्दोषसत्त्वस्यैवोक्तत्वात् ।<br>
अत्रेति ।<br>
न रावण इत्यन्तस्यैव रावणत्यागार्हत्वात् ।<br>
क्व नु पुनरित्यादेः तत्परिग्रहार्हत्वादेव ।</p>
<p>लोचना:</p>
<p>(लो, ई) आज्ञा शकेति&mdash;द्रुहिणोब्रह्मा ।<br>
ईदृगुक्तप्रकारगुणाविशिष्टो वरो जामाता श्रेष्टो वा ।<br>
रावणः जगदाकन्दकारी ।<br>
अयमर्थः&ndash;अस्मिन् दशमुखे सर्वे गुणाः सन्ति ।<br>
जगदाक्रन्दकारित्वं दोषः ।<br>
अतश्च रावणपदस्यार्थान्तरसङ्कमणाद् वाच्यत्वेनैव दोषास्पदत्वम् ।<br>
एतावतैववाक्यं समापयितुमुचितम् ।<br>
यत् पुनरुक्तं क्व नु पुनरित्यादि तेन पूर्वस्थानेर्ऽथप्रतिपादनं न त्यक्तमित्यपदमुक्ततेयं दोषः ।<br>
ननु क्व पुनरित्यादिसमर्थकवाक्यत्वेन पुनरुक्तमिति वाच्यम् ? रावणस्यार्थस्य अयुक्ततापादनार्थमेव वक्तुम् इत्यस्य वाक्यस्य तथाप्रयुक्तत्वेन समर्थनस्यानौचित्यात् ।<br>
तथा सति युक्तवेन वक्तुमिष्टं वाक्यं युक्तमुक्तं स्यात् ।</p>
</details>
<p>&ldquo;हीरकाणां निधेरस्य सिन्धोः किं वर्णयामहे&rdquo; ।<br>
अत्र रत्नानां निधेरित्यविशेष एव वाच्यः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) अविशेषे विशेषोक्तिमाह&mdash;हीरकाणामिति&ndash;अत्रेति ।<br>
अत्कर्षापर्य्याप्त्या ह्यवर्णनीयत्वं वक्तुमुचितम् ।<br>
रत्नान्तरासत्त्वे तु हीरकमात्रार्थेत्कर्षापर्य्याप्तिबोध इति भावः ।</p>
</details>
<p>&ldquo;आवर्त्त एव नाभिस्ते नेत्रे नीलसरोरुहे ।<br>
भङ्गाश्च वलयस्तेन त्वं लावण्याम्बुवापिका&rdquo; ॥<br>
अत्रावर्त एकेति नियमो न वाच्यः ।</p>
<details><summary>टीका</summary>
<p>विज्ञप्रिया:</p>
<p>(वि, ट) अनियमे नियमोक्तिमाह&mdash;आवर्त एवेति ।<br>
वलयः स्त्रीवलयः ।<br>
अत्र नाभ्यादिषु आवर्त्तादयो रूप्यत्वेन विधेयास्तत्र नाभिरेवावर्त्त इति करणे आवर्त्तरूपणयोग्यस्य अन्यतरस्य व्यावर्त्तनार्थमेवकारो दातव्यः ।<br>
एवम् &ldquo;आवर्त्त एव ऽ; इति करणे तु नाभायां रूपणयोग्यवापीधर्मान्तरभावेन व्यावर्त्तनीयाभावात्तादृशनियमार्थक एवकारो न युक्त इत्याह&mdash;अत्रेति&mdash;नाभिरेवेत्येवं नाभिपदोत्तरमुचितस्यैवकारस्यावर्त्तोत्तरपातदास्थानस्थपदत्वं नाशङ्कनीयम् ।<br>
नियमोक्तित्वेन विशेषात् तद्भेदस्य तत्र प्रवेशनीयत्वात् ।</p>
</details>
<p>&ldquo;यान्ति नीलनिचोलिन्यो रजनीष्वभिसारिकाः&rdquo; ।<br>
अत्र तमिस्त्रास्विति रजनीविशेषो वाच्यः ।</p>
<details><summary>टीका</summary>
<p>विज्ञप्रिया:</p>
<p>(वि, ठ) विशेषविपर्य्योक्तिमाह&mdash;यान्तीति&mdash;निचोलो वस्त्रम् ।<br>
अत्रेति&mdash;तमिस्त्रायामेव नीलवस्त्रौचित्याद्रजनीविशेषरूपायास्तमिस्त्राया एवं वक्तुमौचित्येन ज्योत्स्त्रासाधारणरजन्युक्त्यानौचित्यमित्यर्थः ।</p>
</details>
<p>&ldquo;आपातसुरसे भोगे निमग्नाः किं न कुर्वते&rdquo; ।<br>
अत्र आपात एवेति नियमो वाच्यः ।</p>
<details><summary>टीका</summary>
<p>विज्ञप्रिया:</p>
<p>(वि, ड) नियमविपर्ययोक्तिमाह&mdash;आपातेति&mdash;ननु भोः किं न कुर्वते&mdash;अकार्यमेव कुर्वत एवेत्यर्थः ।<br>
अत्रेति&ndash;सर्वकालसुरसत्वे तन्निमज्जनं नाकार्यम्, अतः सर्वकालव्यावर्त्तनाय आपातत एवेति नियमो वाच्य इत्यर्थः ।</p>
</details>
<p>ननु वाच्यस्यानिभिधाने &ldquo;व्यतिक्रमलवम्&rdquo; इत्यादावपेरभावः, इह चैवकारस्येति को ऽनयेर्भेदः ।<br>
अत्राह&mdash;&ldquo;नियमस्य वचनमेव पृथग्भूतं नियमपरिवृत्तेविषयः&rdquo; इति, तन्न</p>
<p>लोचना:</p>
<p>(लो, उ) नियमस्यावचनमेवापवादरूपमित्यर्थः ।<br>
गमकाभावादेकजातित्वादिति भावः ।</p>
<p>********** एन्द् ओफ़् चोम्मेन्तर्य् **********</p>
<p>तथा सत्यपि द्वयोः शब्दार्थदोषतायां नियामकाभावात् ।<br>
तत्का गतिरिति चेत् ? &ldquo;व्यतिक्रमलवम्&rdquo; इत्यादौ शब्दोच्चारणानन्तरमेव दोषप्रतिभासः, इह त्वर्थप्रत्ययानन्तरमिति भेदः ।</p>
<details><summary>टीका</summary>
<p>विज्ञप्रिया:</p>
<p>(वि, ढ) अस्य वाच्यानभिधानाद् भेदमाशङ्कते&mdash;नन्विति&mdash;इह त्वेकारस्येत्यत्राभाव इत्यन्वयः ।<br>
अत्र समाधानसम्भवं दर्शयित्वा दोषान्तरं दर्शयितुमाह&ndash;अत्र नियमस्येति&ndash;अत्र नियमस्यावचनमेव पृथग् भूतं विशेषभूतं नियमपरिवृत्तेर्विषय इत्यर्थः ।<br>
तथा च विशेषविषयपरिहारेणैव सामान्यं प्रवर्त्तते इति न्यायान्नित्यमभिन्नवाच्यानभिधानं तदर्थ इत्यर्थः ।<br>
एतत्समाधानस्य सोढव्यत्वेन दोषान्तरमाह&mdash;इति चेदिति&ndash;द्वयोः शब्दार्थेति&ndash;एकः शब्ददोषो ऽन्योर्ऽथदोष इत्यत्रेत्यर्थः ।<br>
नियामकाभावादित्यत्र नियामकाभाव एव दोषः इति पूरणीयम् ।<br>
तत्का गतिरिति तस्मात्क उपाय इत्यर्थः ।<br>
समाधत्ते&mdash;व्यतिक्रमलवमित्यादाविति ।<br>
शब्दोच्चारणानन्तरमेवेति ।<br>
व्यतिक्रमस्य लवमपि इत्येवमाकाङ्क्षया उच्चारणानन्तरमेव उदयति इति भावः ।<br>
इह त्विति ।<br>
अपातसुरस इत्यादिनियमविपर्योक्तावित्यर्थः ।<br>
अर्थप्रत्ययोनन्तरमिति ।<br>
आपातसुरसत्वं प्रथमं प्रतीयते एव तदनन्तरमेव सर्वदा सुरसत्वव्यावृत्तिरित्यर्थप्रतिसङ्घानमित्यर्थः ।</p>
</details>
<p>एवं च शब्दपरिवृत्तिसहत्वासहत्वाभ्यां पूर्वैरादृतो ऽपि शब्दार्थदोषविभाग एवं पर्यवस्यति&ndash;यो दोषः शब्दपरिवृत्त्यासहः स शब्ददोष एव ।<br>
यश्च पदार्थन्वयप्रतीतिपूर्वबोध्यः सो ऽपि शब्ददोषः ।<br>
यश्चार्थप्रतीत्यनन्तरं बोध्यः सोर्ऽथाश्रय इति ।<br>
एवं चानियमपरिवृत्तित्वादेरप्यधिकपदत्वाद्भेदो बोद्धव्यः ।<br>
अमतपरार्थत्वे तु &ldquo;राममन्मथशरेण-&rdquo; इत्यादौ नियमेन वाक्यव्यापित्वाभिप्रायाद्वाक्यदोषता ।<br>
अश्लीलत्वादौ तु न नियमेन वाक्यव्यापित्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ण) इदं चानुभवादुक्तम् ।<br>
वस्तुतस्तु क्वचित्कचिच्छब्दार्थदोषतायां शास्त्रकर्त्तुरिच्छैव नियामिकान्याथा वाक्यगताविमृष्टविधेयांशे दुष्कमे च द्वयोरपि शब्दरचनावैपरीत्याधीनत्वे ऽपि एकः शब्ददोषो ऽन्योर्ऽथदोष इत्यत्र का विनिगमना ?इत्थं स्वयमुक्तः शब्दार्थदोषतानियामको ऽपि क्वचित् व्यभिचरति ।<br>
अप्रयुक्तत्वादिशब्ददोषाणामर्थप्रतीत्यनन्तरमेव बोधात्, कष्टार्थत्वरूपार्थदोषस्य प्रथममर्थाप्रत्ययाच्छब्द एवार्थप्रत्यायक इति ज्ञानोदयाच्छब्द प्रतीत्यनन्तरमेव बोधाच्च ।<br>
अतः प्राचीनैरुक्तो नियामकः क्वचिच्चास्मदुक्तौ नियामक इति द्विविध एव नियामक इति वक्तुमाह&mdash;एवञ्चेति ।<br>
पूर्वैरादृतस्य नियामकस्य पर्य्यवसाने एवं पर्य्यवस्यतीति ।<br>
वक्ष्यमाणं तदेवाह&mdash;शब्दवृत्तिसह इति ।<br>
अत्रार्थसाम्ये इति शेषः ।<br>
यथा &ldquo;पल्लवाकृतिरक्तोष्टीऽ; इत्यत्र पल्लवाकारेति करणे ऽपि शब्ददोष एव ।<br>
निरर्थकश्रुतिकट्वादिवर्णानां त्वर्थसाम्याभावान्नैतन्नियमविषयत्वम्, किन्तु शब्दोच्चारणानन्तरप्रतीयमानरूपस्योक्तनियमविषयत्वमेव ।<br>
एवं हन्तीत्यस्यासमर्थे ऽप्येष एव नियमः तमेव स्वोक्तनियमं दर्शयति&mdash;यश्चार्थप्रतीत्यनन्तरमिति ।<br>
अनियमपरिवृत्त्यादेरर्थदोषताधिकपदत्वादेः शब्दोषता ।<br>
इत्यत्राप्यस्मदुक्तभेदकादेव देवभेदो बोध्य इत्याह&mdash;एवञ्चेति ।<br>
अमतपदार्थत्वस्य वाक्यदोषतानियामकमन्यदेवाह&mdash;अमतेति ।<br>
वाक्यव्यापित्वं समस्तपद्यरूपवाक्यव्यप्तित्वम् ।<br>
अश्लीलार्थत्वे तु वाक्यव्यापित्वे ऽप्यर्थान्वयव्यतिरेकानुविधानादर्थदोषत्वमिति हृदयेन वाक्यव्यापित्वं दर्शयति&mdash;अश्लीलत्वादाविति ।<br>
अर्थाश्लीलत्वादावित्यर्थः ।</p>
<p>लोचना:</p>
<p>(लो, ऊ) सहत्वासहत्वाभ्यामित्यनन्तरमेवेति शेषः ।<br>
शब्दपरिवृत्तिसहत्वे यथा श्रुतिकटुन्यूनत्व-प्रतिकूलवर्णत्वादिः ।<br>
पदार्थान्वयप्रतीतिपूर्वबोध्यो यथा न्यूनाधिकपदत्वादिः ।<br>
राममन्मथशरेण, इत्यादावित्यनन्तरमर्थप्रतीत्यनन्तरबोद्ध्यत्वे ऽपि इति शेषः ।<br>
अश्लीलत्वादाविति&ndash;हन्तुमेवेत्यादौ क्वचिद् वाक्यव्यापित्वे ऽपि क्वचिद् विवरैषिण इत्यादौ पदनिष्टत्वे ऽपि सम्भवान्न वाक्यदोषतेत्यर्थः ।</p>
</details>
<p>&ldquo;आनन्दितस्वपक्षो ऽसौ परपक्षान् हनिष्यति&rdquo; ।<br>
अत्र परपक्षं हत्वा स्वपक्षमानन्दयिष्यतीति विधेयम् ।</p>
<details><summary>टीका</summary>
<p>विज्ञप्रिया:</p>
<p>(वि, त) विध्ययुक्तत्वमाह&mdash;आनन्दितेति ।<br>
विधेयतात्पर्य्याप्त्ययोग्ये तात्पर्य्यार्पणं तत्त्वम् ।<br>
अत्र परपक्षहननानन्तरमेव स्वपक्षानन्ददानविधावेव विधेयतात्पर्य्याप्त्यौचित्यं नतु परपक्षहननविधौ इत्यर्थः ।<br>
न चात्र विधेयाविमर्श इति वाच्यम् ।<br>
तत्र विधेयता न प्रतीयते अत्र तु प्रतीतिविधेयताके, तात्पर्य्याप्त्यनौचित्यमिति भेदात् ।</p>
</details>
<p>&ldquo;चण्डीशचूडाभारण ! चन्द्र ! लोकतमोपह ! ।<br>
विरहिप्राणहरण ! कदर्थय न मां वृथा&rdquo; ॥<br>
अत्र विरहिण उक्तौ तृतीयपादस्यार्थो नानुवाद्यः ।</p>
<details><summary>टीका</summary>
<p>विज्ञप्रिया:</p>
<p>(वि, थ) अनुवादायुक्ततामाह&mdash;चण्डीशेति ।<br>
अनुवाद्यविशेषणस्य विधिविरोधित्वं तत्त्वम् ।<br>
चन्द्रं प्रती विरहिण्या उक्तिरियम् ।<br>
हे चन्द्र मां वृथा न कदर्थय इत्यन्वयः ।<br>
चण्डीशेत्यादिकमपि सम्बोधनत्रयं तदीयैककालायास्तथात्वात् स एव तथात्वेन सम्बोधितः ।<br>
प्रथमविशेषणद्वयं तस्य महत्त्वप्रतिपादनाय ।<br>
प्राणेत्यादितृतीयपदार्थस्तदनुपकारकरूपो ऽयुक्त इत्यर्थः ।</p>
</details>
<p>&ldquo;लग्नं रागावृताङ्ग्या सदृढमिह यथैवासियष्ट्यापरिकण्ठे मातङ्गानामपीहोपरि परपुरुषैर्या च दृष्टा पतन्ती ।<br>
तत्सक्तो ऽयं न किञ्चिद्रणयति विदितं ते ऽस्तु तेनास्मदत्ता भृत्येभ्यः श्रीनियोगाद्रदितुमिति गतेवाम्बुधिं यस्य कीर्तिः ॥<br>
अत्र विदितं ते ऽस्त्वित्यनेन समापितमपि वचनं तेनेत्यादिना पुनरुपात्तम् ।<br>
अथ रसदोषानाह&mdash;</p>
<details><summary>टीका</summary>
<p>विज्ञप्रिया:</p>
<p>(वि, द) निर्मुक्तपुनरुक्तत्वमाह&mdash;लग्नमिति&ndash;निर्मुक्तस्य समापितस्य कारकस्य पुनरुक्तिस्तत्त्वम् ।<br>
समाप्तपुनरात्तता तु विशेषणस्याऽवृत्तिरूपैवेति भावः ।<br>
लग्नमित्यादि ।<br>
यस्य राज्ञः कीर्त्तिरम्वुधिं गता तत्पर्यन्तगामिनी तस्य कीर्त्तिरित्यर्थः ।<br>
अत्रोत्प्रेक्ष्यते&mdash;श्रीनियोगादिति ।<br>
गदितुमिवेति समुद्रपुत्र्याः श्रियः स्वपितरिस्वभर्त्तुरपचारं गदितुं प्रेष्यायां कीर्त्तौ नियोगः ।<br>
नियोगमाह&mdash;लग्नमिति ।<br>
ययसियष्ट्या स्त्रीलिङ्गशब्दार्थत्वेन उपस्त्रीत्वेनाध्यासितया अरिकण्ठ एव लग्नं कीदृश्या ? रागो रक्तिमाह एवअनुरागस्तयाऽवृताङ्ग्या, तथा यासियष्टिरिह जगति मातङ्गानां हस्तिनामेव मातङ्गानां षिड्गानां उपरि पतन्ती परपुरुषैः शत्रुपुरुषैरेव प्रकृष्टपुरुषैर्दृष्टा ।<br>
अनेन साक्षित्वं दर्शितम् ।<br>
तत्सक्तस्तादृश्यामसन्नायिकायां सक्तो ऽयं मम भर्त्ता राज्ञा न किञ्चिद्भद्राभद्रं गणयति इति मे मम पितुः समुद्रस्य विदितमस्तु ।<br>
तेन भद्राभद्रागणनेन भृत्येभ्यो ऽहं दत्तास्मीति गदितुमिवेत्यर्थः ।<br>
असियष्टिसाहाय्येन शत्रुभ्यो भीत्यगणनेनाश्रितत्वाद् भृत्या अपि श्रीमन्तः कृता इति स्तुतिः ।<br>
अत्रेतिवचनं कर्मकारकवचनं न किञ्चिद्रणयति इत्यन्तं हि वेदनीयं कर्मकारकम् ।<br>
तच्च विदितं ते ऽस्तु इत्यनेन समापितम् ।<br>
तेनास्मि दत्ता इत्यपि वेदनीयकर्मकारकं पुनरुपात्तम् ।</p>
<p>लोचना:</p>
<p>(लो, ऋ) लग्नमिति&mdash;रागो रक्तः शोणिमा, अनुरागश्च ।<br>
मातङ्गा गजाश्चाण्डालाश्च ।<br>
पर उत्कृष्टः अन्य इति ।</p>
</details>
<p>रसस्योक्तिः स्वशब्देन स्थायिसञ्चारिणोरपि ॥ विस्स्द्_७।१२ ॥</p>
<p>परिपन्थिरसाङ्गस्य विभावादेः परिग्रहः ।<br>
आक्षेपः कल्पितः कृच्छ्रादनुभावविभावयोः ॥ विस्स्द्_७।१३ ॥</p>
<p>अकाण्डे प्रथनच्छेदौ तथा दीप्तिः पुनः पुनः ।<br>
अङ्गिनो ऽननुसन्धानमनङ्गस्य च कीर्तनम् ॥ विस्स्द्_७।१४ ॥</p>
<p>अतिविस्तृतिरङ्गस्य प्रकृतीनां विपर्ययः ।<br>
अर्थानौचित्यमन्यच्च दोषा रसगता मताः ।</p>
<details><summary>टीका</summary>
<p>विज्ञप्रिया:</p>
<p>(वि, ध) रसदोषानाह&mdash;रसस्येति ।<br>
स्थायिसञ्चारिणोरपीत्यत्रापि स्वशब्देन उक्तिरित्यस्यान्वयः ।<br>
परिपन्थीति&mdash;प्रतिकूलरसङ्गविभावाद्युक्तिरित्यर्थः ।<br>
आक्षेप इति ।<br>
अनुभावविभावयोः कृस्त्रादत्यन्तप्रणिधानाद् आक्षेपः प्रत्ययनं दोषः कथित इत्यर्थः ।<br>
अकाण्डे अनुचितकाले प्रथनच्छेदौ विस्तारत्यागौ रसस्य इति शेषः ।<br>
अनङ्गस्य प्रकृतरसस्यानुपकारकस्य ।<br>
अर्थानौचित्यमिति&mdash;अन्यद्वा उक्तादन्यद्वा अर्थानौचित्यमित्यर्थः ।</p>
</details>
<p>रसस्य स्वशब्दो रसशब्दः शृङ्गारादिशब्दश्च ।<br>
क्रमेण यथा&mdash;<br>
&ldquo;तामुद्वीक्ष्य कुरङ्गाक्षीं रसो नः को ऽप्यजायत&rdquo; ।<br>
&ldquo;चन्द्रमण्डलमालोक्य शृङ्गारे मग्नमन्तरम्&rdquo; ।<br>
स्थायिभावस्य स्वशब्दवाच्यं यथा&mdash;<br>
&ldquo;अजायत रतिस्तस्यास्त्वयि लोचनगोचरे&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, न) तामुदीक्ष्येति&mdash;अत्र पूर्वार्द्धे रसशब्दः परार्द्धे शृङ्गारशब्दो वाचकः ।<br>
ननु श्रोतुरेव काव्यश्रवणाद् रसो जायते न तु स्वीयरत्वादिवक्तुः तत्कथमत्र स्यीयरतिवक्तूरसो वाच्य इति चेन्न ।<br>
रसस्य इत्यत्र स्थायिभावस्येत्यर्थात् ।<br>
न चैवं स्थायिनः स्वशब्दवाच्यतायाः पृथगुक्त्यनुपपत्तिरिति वाच्यम् ।<br>
स्थायिभावस्यैव रसादिवाचकरसशब्देन स्थायिभावशब्देन उक्तिरित्येवं वाचकशब्दभेदादेव पृथगुक्तेः ।<br>
अत एव रसशब्देनात्र स्थायिभाव एव उक्त इति ।<br>
&ldquo;रसादिलक्षणस्त्वर्थः स्वप्रे ऽपि न वाच्यःइति च काव्यप्रकाशकृता लिखितम् ।<br>
स्थायिभाववाचकशब्देन वाच्यतामाह&mdash;अजायतेति ।</p>
</details>
<p>व्यभिचारिणः स्वशब्दवाच्यत्वं यथा&mdash;<br>
&ldquo;जाता लज्जावती मुग्धा प्रियस्य परिचुम्बने&rdquo; ।<br>
अत्र प्रथमे पादे &ldquo;आसीन्मुकुलिताक्षी सा&rdquo; इति लज्जाया अनुभावमुखेन कथने युक्तः पाठः ।</p>
<details><summary>टीका</summary>
<p>विज्ञप्रिया:</p>
<p>(वि, प) व्यभिचारिण इति&mdash;भावताप्राप्तियोग्यस्येति शेषः ।<br>
तत्प्राप्तिश्च निराकाङ्क्षावाक्यव्यङ्ग्यत्वे सत्येव जायते ।<br>
अत्र लज्जावत्त्वस्य विधेयस्य निराकाङ्क्षवाक्यबोध्यत्वेन भावताप्राप्तियोग्यता अस्त्येव ।<br>
तस्य स्वशब्दवाच्यत्वात्तु दोषः ।<br>
साकङ्क्षवाक्यबोध्यत्वे भावताप्राप्तियोग्यतामनापन्नस्य तस्य स्वशब्दवाच्यत्वं न दोषः ।<br>
यथा&mdash;&ldquo;लज्जानम्रमुखी प्रियेण हसता बाला चिरं चुम्बने विधेये ऽनुवाद्यविशेषणस्य लज्जाया भावताप्राप्तियोग्यतामनापन्नायाः स्वशब्देननोक्तिर्न दोषः ।</p>
<p>लोचना:</p>
<p>(लो, ॠ) अनुभावमुखेन कथन इति&mdash;व्यभिचारिणो हि स्वस्वानुभाव व्यक्ता एव सहृदयानामास्वाद्याः ।<br>
इह च यत्रैकत्र व्यभिचारिणामनुभावमुखेन वर्णनं स्वशब्देन त्वभिधानम्; तत्र न रसादिमात्रदोषः ।<br>
किन्तु अधिकपदाख्यो वाक्यदोषो ऽपि ।<br>
यथा&mdash;&ldquo;लज्जानम्रमुखी प्रियेण हसता बाला चिरं चुम्बिता&quot;इति ।</p>
</details>
<p>&ldquo;मानं मा कुरु तन्वङ्गि ! ज्ञात्वा यौवनमस्थिरम्&rdquo; ।<br>
अत्र यौवनास्थैर्यनिवेदनं शृङ्गाररसस्य परिपन्थिनः शान्तरसस्याङ्गं शान्तस्यैव च विभाव इति शृङ्गारे तत्परिग्रहो न युक्तः ।</p>
<details><summary>टीका</summary>
<p>विज्ञप्रिया:</p>
<p>(वि, फ) परिपन्थिरसाङ्गविभावपरिग्रहमाह&mdash;मानमिति ।<br>
यन्निष्ठः स्थायिभावः सामाजिके रसतामापद्यते प्रकृतरसपरिपन्थिरसविभावस्य तदुक्त्यैव प्रत्यायनं दोष इत्यर्थः ।<br>
मानं मा कुरु इति&mdash;अत्र सामाजिके रसतामापद्यमाना रतिः स्थायिभावो वक्तृनिष्ठस्तप्रतिकूलशान्तरसविभावो यौनवास्थैर्यमिदं तेनैवोक्तमित्याह&ndash;अत्रेति ।<br>
एवं च &ldquo;त्यजतमानमलं बल विग्रहैर्न पुनरेति गतं च तुरं वयः ।<br>
परभृताभिरितीव निवेदिते स्मरमते ऽरमतेष्टसखीजनः &quot; ।<br>
इति रघौ यौवनास्थैर्यकथनं न दोषः ।<br>
अत्रेष्टसखजनिष्ठरतिभाव एव सामाजिके रसतामापद्यते ।<br>
नत्विष्टसखजनेन यौवनास्थैर्यमुक्तं किन्तु परभृताभिरित्यदोषः अत्रैव यौवनास्थैर्योक्तिरेव परिपन्थ्यनुभावो ग्रन्थकृदनुक्तो ऽपि बोध्यः ।</p>
<p>लोचना:</p>
<p>(लो, ऌ) शृङ्गारे प्रतिकूल इत्यर्थः ।<br>
विभावादेरित्यादिशब्दादनुभावसञ्चारिणौ ।<br>
तत्र प्रतिकूलानुभावपरिग्रहो यथा&mdash; &ldquo;सुरतोत्सुकमालोक्य मृगाक्षी पथिकं पथि ।<br>
निर्मुक्तसर्वविषया प्रययौ विपिनान्तरम्&rdquo; ॥<br>
अत्र निर्मुक्तसर्वविषयतया वनगमनं शान्तरसानुभावः ।<br>
अन्यथा तु वनगमनं क्वचित् क्वचिदभिसारादिना गुणः ।<br>
एवं व्यभिचारिणो ऽपि ।</p>
</details>
<p>&ldquo;धवलयति शिशिररोचिषि भुवनतलं लोकलोचनान्दे ईषत्क्षिप्तकटाक्षा स्मेरमुखई सा निरीक्ष्यतां तन्वी&rdquo; ॥<br>
अत्र रसस्योद्दीपनालम्बनविभावपर्यवसायिनौ स्थिताविति कष्टकल्पना ।</p>
<details><summary>टीका</summary>
<p>विज्ञप्रिया:</p>
<p>(वि, ब) अनुभावस्य कष्टकल्पनयाप्रकाशमाह&mdash;धवलयतीति ।<br>
निरीक्षितेति ।<br>
अर्थात् पुंसा ।<br>
उद्दीपनं चन्द्रः ।<br>
आलम्बनं नायिका ।<br>
अनुभावस्य सहर्षचक्षुः प्रसारणस्य पर्यवसायिनौ प्रणिधानातिशयेनैव बोधकौ इत्यर्थः ।<br>
द्रष्टुः शान्तत्वे वैराग्येण चक्षुर्निमीलनस्यापि सम्भवात् ।<br>
प्रकरणप्रतिसन्धानवृच्छ्रेण तु उक्तानुभावप्रकाशः ।</p>
<p>लोचना:</p>
<p>(लो, ए) अनुभावपर्यवसायिनौ इति ।<br>
रसपर्यवसायित्वे कटाक्षक्षेपणादेरनुभावत्वं सुव्यक्तं भवेत् ।<br>
इह च कटाक्षक्षेपणादीनि तस्या नायकविषयत्वरत्युद्धोधकार्याणि अत्रान्येन केन सहोपपन्नानि झटित्यनिश्चितप्रतीतिकारणत्वात् ।<br>
यद्वा कस्यचिन्नायकस्या निरीक्ष्यमाणो रूपानुभावः तस्या रत्युद्वोधको न जात इति कटाक्षाक्षेपविक्षेपविभावयोः शृङ्गाररसपर्यवसानाभावादित्यर्थः ।</p>
</details>
<p>&ldquo;परिहरति रतिं मतिं लुनीते स्खलतितरां परिवर्तते च भूयः ।<br>
इति बत विषमा दशास्य देहं परिभवति प्रसभं किमत्र कुर्मः&rdquo; ॥<br>
अत्र रतिपरिहारादीनां करुणादावपि सम्भवात्कामिनीरूपो विभावः कृच्छ्रादाक्षेप्यः ।</p>
<details><summary>टीका</summary>
<p>विज्ञप्रिया:</p>
<p>(वि, भ) विभावस्य कृच्छ्रात् कल्पनमाह&mdash;परिहरतीति ।<br>
परिहरतीत्यादौ सर्वत्र मुमान् कर्त्ता ।<br>
बत खेदे इत्यस्य विषमा तशा अस्य देहमित्यन्वयः ।<br>
प्रसभं बलात् ।<br>
अत्रेति&mdash;अत्रापि प्रकरणप्रतिसन्धानकृच्छ्रगम्यम् ।</p>
</details>
<p>अकाण्डे प्रथनं यथा&mdash;वेणीसंहारे द्वितीये ऽङ्के प्रवर्तमानानेकवीरसङ्क्षये ऽकाले दुर्योधनस्य भानुमत्या सह शृङ्गारप्रथनम् ।<br>
छेदो यथा&ndash;वीरचरिते राघवभार्गवयोर्धाराधिरूढे ऽन्योन्यसंरम्भे कङ्कणमोचनाय गच्छामीति राघवस्योक्तिः ।</p>
<details><summary>टीका</summary>
<p>विज्ञप्रिया:</p>
<p>(वि, म) कङ्कणमोचनं विवाहोत्तरमाङ्गल्यक्रियाविशेषः ।</p>
</details>
<p>पुनः पुनर्देप्तिर्यथा&ndash;कुमारसम्भवे रतिविलापे ।</p>
<details><summary>टीका</summary>
<p>विज्ञप्रिया:</p>
<p>(वि, य) रतिविलाप इति&mdash; &ldquo;अथ सा पुनरे विह्वला वसुधालिङ्गनधूसरस्तनी ।<br>
विललाप विकीर्णमूर्द्धजा समदुः खामिव कुर्वती स्थलीम् ॥<br>
&ldquo;इत्युपक्रम्य प्रवर्त्तिते धारावाहिके करुणरसे मधौ दृष्टे&mdash; &ldquo;तमवेक्ष्य रुरोद सा भृशं स्तनसम्बाधमुरो जघान च ।<br>
&ldquo;इति विशिप्य पुनर्देप्तिः ।</p>
<p>लोचना:</p>
<p>(लो, ऐ) रतिविलापेति&mdash;अथ मोहपरायणा सतीत्यादिना परिपुष्टिमागतस्यापि करुणस्य&quot;अथ सा पुनरेव विह्वला&quot;इत्यनेन कण्ठपरिपूर्णभोज्यस्य पुनर्भोज्यदानेन वैरस्यम् ।</p>
</details>
<p>अङ्गिनो ऽननुसन्धानां यथा&ndash;रत्नावल्यां चतुर्थेङ्के बाभ्रव्यागमने सागरिकाया विस्मृतिः ।</p>
<details><summary>टीका</summary>
<p>विज्ञप्रिया:</p>
<p>(वि, र) सागरिकाया विस्मृतिरिति&mdash;सागरिका रत्नावली ।<br>
तन्नाटके ऽङ्गिनी ।</p>
</details>
<p>अनङ्गस्य कीर्तनं यथा&ndash;कर्पूरमञ्जर्या राजनायिकयोः स्वयं कृतं वसन्तस्य वर्णनमनादृत्य बन्दिवर्णितस्य प्रशंसनम् ।<br>
अङ्गस्यातिविस्तृतिर्यथा&mdash;किराते सुराङ्गनाविलासादिः ।</p>
<details><summary>टीका</summary>
<p>विज्ञप्रिया:</p>
<p>(वि, ल) अनङ्गस्येति&mdash;प्रक्रान्तरसानुपकारकस्येत्यर्थः ।<br>
वन्दिवर्णितस्येति ।<br>
राज्ञा इति शेषः ।<br>
किरातार्जुनीये भारवौ ।</p>
</details>
<p>प्रकृतयो दिव्या अदिव्या दिव्यादिव्याश्चेति ।<br>
तेषां धीरोदात्तादिता ।<br>
तेषामप्युत्तमाधममध्यमत्वम् ।</p>
<p>लोचना:</p>
<p>(लो, ओ) प्रकृतिविपर्ययाख्यं दोषं च व्याचष्टे&mdash;प्रकृतय इत्यादि ।<br>
दिव्या महेन्द्रादयः श्रीकृष्णादयश्च ।<br>
अदिव्या दुष्म (ष्य) न्तादयः ।<br>
दिव्यादिव्याः श्रीरामचन्द्रादयः इत्यादि प्रागेव उक्तम् ।<br>
धीरोदात्तादीनाम् अन्यतमाश्रयत्वस्य सम्भवे ऽपि प्रायेण वीरादिप्रधानत्वमेव ।<br>
तेषां लक्षणानि उक्तानि ।</p>
<p>********** एन्द् ओफ़् चोम्मेन्तर्य् **********</p>
<p>तेषु च यो यथाभूतस्तस्यायथावर्णने प्रकृतिविपर्ययो दोषः ।<br>
यथा&ndash;धीरोदात्तस्य रामस्य धीरोद्धतवच्छद्मना वालिवधः ।<br>
यथा वा&mdash;कुमारसम्भवे उत्तमदेवतयोः पार्वतीपरमेश्चरयोः सम्भोगशृङ्गारवर्णनम् ।<br>
&ldquo;इदं पित्रोः सम्भोगवर्णनमिवात्यन्तमनुचितम्&rdquo; इत्याहुः ।</p>
<details><summary>टीका</summary>
<p>विज्ञप्रिया:</p>
<p>(वि, व) दिव्या इत्यादिषु दिव्यादिनायिकाया इत्यर्थः ।<br>
दिव्या&ndash;देवाः अदिव्या मनुष्याः ।<br>
दिव्यादिव्या देवावतारा मानुषाः तदीयाः प्रकृतय इत्यर्थः ।<br>
अर्थानौचित्यमन्यद्वेति यदुक्तं तदृर्शयति&ndash;</p>
<p>लोचना:</p>
<p>(लो, औ) उत्तमदेवतयोः शृङ्गाररसवर्णनमनुचितमिति यदुक्तं तत्रायमेवाशयः ।<br>
ये ये शृङ्गारव्यञ्जकाः रहस्यार्थाः पित्रोर्वर्णयितुमनुचितास्ते उत्तमदेवतानिष्टा न वर्णनीयाः अन्यथा रघुवंशे रावणवधानन्तरं स्वराज्यमभिनिवृत्तस्य रामचन्द्रस्य सीतासम्वादवर्णनं तादृशंवान्यन्महाकविनिष्टत्वमनुचितं स्यात् ।<br>
अनुचितमेव सकलमहाकवीनां प्रबन्धेषु तथा तथा वर्णनमसमञ्जसं स्यात् ।<br>
एवमदिव्यानां स्वः- पातालगमनसमुद्रलङ्घनादिः ।<br>
एतद्वस्तु महानुभावकुवलयाश्वादेर्यद् वृत्तमितिहासादिप्रसिद्धं वर्णनीयमेव ।<br>
अन्यथा वर्णनस्यैव दोषावहत्वात् ।<br>
एवमन्यस्यापि कृत्यानौचित्यस्य वर्णन प्रकृतिविपर्य्ययाख्यो दोषो बोद्धव्यः ।</p>
</details>
<p>अन्यदनौचित्यं देशकालादीनामन्यथा यद्वर्णनम् ।<br>
तथा सति हि काव्यस्यासत्यताप्रतिभासेन विनेयानामुन्मुखीकारासम्भवः ।</p>
<details><summary>टीका</summary>
<p>विज्ञप्रिया:</p>
<p>(वि, श) अन्यदनौचित्यमिति&mdash;देशकालेति ।<br>
दिवि मानुषभाषावर्णनं देशानुचितम् ।<br>
एकर्तौ अन्यर्तुधर्मवर्णनं कालानुचितम् ।</p>
<p>लोचना:</p>
<p>(लो, अ) अन्यदनौचित्यं दर्शयति&ndash;अन्यदिति&ndash;देशकालादिरित्यादिशब्देन नायिकायाः पादप्रहारादिः ।<br>
नायकस्य कोपः ।<br>
बालाया धर्ष्ट्यम् ।<br>
प्रौढाया वेश्यायाश्चातिलज्जा ।<br>
प्रतिनायकस्य अन्वयत्वम् ।<br>
तथा चाह&mdash; वंशवीर्य्यश्रुतादीनि वर्णयित्वा रिपोरपि ।<br>
तज्जयान्नायकोत्कर्षकथनं हि धिनोति नः ॥<br>
इति ।<br>
एवं देवतानामवयवानां शिर आरभ्य वर्णनम् ।<br>
तेषां शिर आराध्यत्वे पादारब्धवर्णनम् एव इष्यते ।<br>
मनुष्याणां न पादारब्धवर्णनं तेषां शिर आरभ्य वर्णनस्यैव इष्टेः ।<br>
एवमनयैव दिशा सकलमनौचित्यं रसभङ्गकारणं प्रयत्नेन सुकविभैः परिहार्य्यम् ।<br>
यदुक्तं ध्वनिकृता&mdash; अनौचित्यादृते नान्यद्रसभङ्गस्य कारणम् ।<br>
औचित्योपनिबन्धस्तु रसस्योपनिषत्परा ।</p>
</details>
<p>एभ्यः पृथगलङ्कारदोषाणां नैव सम्भवः ॥ विस्स्द्_७।१५ ॥</p>
<p>एभ्य उक्तदोषेभ्यः ।</p>
<details><summary>टीका</summary>
<p>विज्ञप्रिया:</p>
<p>(वि, ष) इति दोषानुक्त्वालङ्कारदोषा अपि एष्वेवान्तर्भवन्ति इत्याह&ndash;एभ्यः पृथगिति ।</p>
<p>लोचना:</p>
<p>(लो, आ) ननु यद्येत एव दोषास्तदा प्राचीनोक्ताः पुनरलङ्कारदोषा इत्याह ।<br>
एभ्यः इत्यादिभ्य इति ।<br>
कथं तेभ्यो ऽपृथगित्याह&mdash;</p>
</details>
<p>तथाहि&ndash;उपमायामसादृश्यासम्भवयोरुपमानस्य जाति प्रमाणगतन्यनत्वाधिकत्वयोरर्थान्तरन्यासे उत्प्रेक्षितार्थसमर्थने चानुचितार्थत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, स) अत्र यो यदलङ्कारदोषो यत्रान्तर्भवति तदाह&mdash;उपमायामिति ।<br>
असादृश्यम्&mdash;उपमानोपमेययोः सादृश्याभावः ।<br>
असम्भवश्चोपमानाप्रसिद्धिः ।<br>
जातिप्रमाणेति ।<br>
प्रमाणं परिमाणम् ।<br>
उपमेयजात्यपेक्षया उपमानजातेरुपमेयपरिमाणापेक्षयोपमानपरिमाणस्य चात्यन्तन्यूनाधिकत्वयोरनुचितार्थत्वमित्यर्थः ।<br>
एवमुत्प्रेक्षितार्थस्यार्थान्तरन्यासेन समर्थेन च तदैव दोषस्तस्यानुचितार्थत्वमित्यर्थः ।<br>
ननु पशुभूता रणाध्वरे इत्यत्र शूराणां कातरत्वव्यञ्जनया तेषां निन्दाव्यञ्जनमेवानुचितार्थत्वं दर्शितम् ।<br>
असादृश्यासम्भवयोरुप्रेक्षितार्थसमर्थने नएतादृशमनौचित्यं किन्तु प्रतिपाद्यमानार्थालीकत्वमेवानौचित्यं वाच्यं तथा च कथमुभयसाधारणमनौचित्यम् ।<br>
यदि च औचित्याभाव एव तर्हि इत्युच्यते तदा समस्तदोषाणामेव अनुचितत्वेनैतस्य दोषविशेषत्वानुपपत्तिरिति चेत्सत्यम् ।<br>
दोषान्तरलक्षणानाघ्रातत्वे सति औचित्याभाव एव तल्लक्षणम् ।</p>
</details>
<p>क्रमेण यथा&mdash;<br>
&ldquo;ग्रथ्नामि काव्यशशिनं विततार्थरश्मिम्&rdquo; ।</p>
<p>लोचना:</p>
<p>(लो, इ) तथा हीति&ndash;अत्र काव्यस्य शशिना न सादृश्यम् ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;प्रज्वलज्जलधारावान्नपतन्ति शरास्तव&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ह) क्रमेणेति&mdash;ग्रथ्नामीत्यत्र असादृश्यम् ।<br>
काव्यं शशीव इत्युपमा ।<br>
अत्र रूपकत्वे ऽपि स एव दोषस्तस्यपि सादृश्यमूलत्वाद् उपमानासम्भवे&mdash;प्रज्वलदिति &ndash; प्रज्वलन्त्यो जलधारा ह्मप्रसिद्धाः ।<br>
नन्वत्राभूतोपमा स्यादिति चेन्न, सम्भावनयापि यत्रोपमानप्रसिद्धिस्तत्रैवाभूतोपमात्वात् ।<br>
यथा&mdash; सर्वपद्मप्रभासारः समाहृत इव क्वचित् ।<br>
त्वदाननं विभावीति तामभूतोपमां विदुः ॥<br>
इत्यत्र दण्डिं ना क्वचित्पदेन स्त्रष्टुर्विधेः क्वचित् सर्वपद्मप्रभाहरणसम्भावनां प्रदर्श्य तादृशोपमानेनाभूतोपमा दर्शिता ।<br>
अत एव बालप्रवावलविटपप्रभाव लतेव इत्यत्रापि वटादिविटमे लतादर्शनात् प्रवालविटपे लतां सम्भाव्य तदुपमा कृता ।<br>
प्रकृते तु जले ज्वलनस्य सर्वथा बाधात् प्रज्वलज्जलधारायाः सम्भावनाशक्यत्वात् ।</p>
<p>लोचना:</p>
<p>(लो, ई) जलधाराणां प्रज्वलनम् असम्भवि ।</p>
</details>
<p>&ldquo;चण्डाल इव राजासौ सङ्ग्रामे ऽधिकसाहसः&rdquo; ।<br>
&ldquo;कर्पूरखण्ड इव राजति चन्द्रबिम्बम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, क) उपमेयजात्यपेक्षयोपमानजातेरत्यन्तन्यूनत्वमाह&mdash;चण्डाल इवेति ।<br>
अत्र राजजात्यपेक्षया चण्डालजातेरत्यन्तन्यूनत्वम् ।<br>
उपमानपरिमाणोपेक्षयोपमानपरिमाणस्यात्यन्तन्यूनत्वमुदाहरति&mdash;कर्पूर इति ।</p>
</details>
<p>&ldquo;हरवन्नीलकण्ठो ऽयं विराजति शिखावलः&rdquo; ।<br>
&ldquo;स्तनावद्रिसमानौ ते&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ख) एवं जातिपरिमाणयोराधिक्यमप्याह&mdash;हरवदिति ।<br>
स्तनाविति च ।<br>
शिखाबलो मयूरः ।<br>
अवस्थाभेदेन हरशरीरस्यानेकव्यक्तित्वात् हरत्वमपि जातिः शिखाभलत्वापेक्षयाधिका ।</p>
<p>लोचना:</p>
<p>(लो, उ) राज्ञश्चण्डालेन, चन्द्रस्य कर्पूरखण्डेन, हरस्य नीलकण्ठेन, स्तनयोश्चाद्रिणा च साम्यम् ।</p>
</details>
<p>&ldquo;दिवाकराद्रक्षति यो गुहासु लीनं दिवाभीतमिवान्धकारम् ।<br>
क्षुद्रे ऽपि नूनं शरणं प्रपन्ने ममत्वमुच्चैः शिरसामतीव&rdquo; ॥<br>
एवमादिषूत्प्रेक्षितार्थस्यासं त्रततयैव प्रतिभासनं स्वरूपमित्यनुचितमेव तत्समर्थनम् ।</p>
<details><summary>टीका</summary>
<p>विज्ञप्रिया:</p>
<p>(वि, ग) अर्थान्तरन्यासेनोत्प्रेक्षितार्थसमर्थनमाह&mdash;दिवाकरादिति ।<br>
यो हिमालयो गुहासु लीनमन्धकारं दिवाकराद् रक्षति ।<br>
अत्रोत्प्रेक्षते&mdash;भीतमिवेति ।<br>
अत्रार्थान्तरन्यासमाह&mdash;क्षुद्रो ऽपीति ।<br>
उच्चैः शिरसां महिम्ना उच्चमौलीनामर्थान्महताम् उच्चैः शिखराणां च ।<br>
अत्र दोषं दर्शयति&mdash;एवमादिष्विति ।<br>
समर्थनम्&mdash;सत्यत्वेन प्रतिपादनम् ।<br>
तमसो भयं च सर्वथैवालीकमुत्प्रेक्षितम् ।<br>
कथं तस्यार्थन्तरन्यासेन सत्यतया प्रतिपादनमित्यर्थः ।</p>
<p>लोचना:</p>
<p>(लो, ऊ) दिवाकरादौ चोत्प्रेक्षितार्थस्य समर्थने ऽनौचित्यं दर्शयति&mdash;उत्प्रेक्षितार्थस्येत्यादि ।<br>
असद्भूततयैव प्रतिभासनम्, सम्भावनविषयत्वादित्यर्थः ।<br>
दिवाभीत उल्लूकः ।<br>
अथ वा&ndash;दिवा दिवसाद्भीतमित्यन्धकारविशेषणम् ।<br>
यो हिमालयः, शिरः शृङ्गं मूर्धा वा ।</p>
</details>
<p>यमकस्य पादत्रयगतस्याप्रयुक्तत्वं दोषः ।<br>
यथा&mdash;<br>
&ldquo;सहसाभिजनैः स्निग्धैः सह सा कुञ्जमन्दिरम् ।<br>
उदिते रजनीनाथे सहतायाति सुन्दरी&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, घ) सहसेति&mdash;सा सुन्दरी नायिका स्त्रिग्धैरालिजनैः सह सहसा सस्मिता उदिते रजनीनाथे सहसा तत्क्षणं कुञ्जमन्दिरं यातीत्यर्थः ।</p>
<p>लोचना:</p>
<p>(लो, ऋ) आलिजनैः सह सार्धं सहसा वेगेन सहसा हसेन सह वर्तमाना ।</p>
</details>
<p>उत्प्रेक्षायां यथाशब्दस्योत्प्रेक्षाद्यन्तकत्वे ऽवाचकत्वम् ।</p>
<p>लोचना:</p>
<p>(लो, ॠ) यथाशब्दो हि इवादिशब्दवन्नोत्प्रेक्षाया वाचकः ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;<br>
&ldquo;एष मूर्तो यथा धर्मः क्षितिपो रक्षति क्षितिम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ङ) उत्प्रेक्षाद्योतकत्व इति&mdash;उत्प्रेक्षाभिधानार्थं प्रयुक्तत्व इत्यर्थः ।<br>
एष इति ।<br>
धर्मः पुण्यं तस्य मूर्त्यभावात्तदुत्प्रेक्षा न तु धर्मरूपदेवतोपमा, तदा मूर्तित्वविशेषणवैयर्थ्यापातात् ।</p>
</details>
<p>एवमनुप्रासे वृत्तिविरुद्धस्य प्रतिकूलवर्णत्वम् ।<br>
यथा&mdash;<br>
&ldquo;ओवट्टै उल्लट्टै&ndash;<br>
इत्यादौ ।</p>
<details><summary>टीका</summary>
<p>विज्ञप्रिया:</p>
<p>(वि, च) एवमिति ।<br>
वृत्तिविरोधस्तद्रसप्रतिकूलवर्णानां स्थितिः ।<br>
&ldquo;ओवट्टऽ; इत्यादिकं प्राग् व्याख्यातम् ।</p>
<p>लोचना:</p>
<p>(लो, ऌ) वृत्तिः नियतवर्णगतो यो रसविषयो व्यापारः ।</p>
</details>
<p>उपमायां च साधारणधर्मस्याधिकन्यूनत्वयोरधिकपदत्वं न्यूनपदत्वं च ।</p>
<details><summary>टीका</summary>
<p>विज्ञप्रिया:</p>
<p>(वि, छ) साधारणधर्मस्येति ।<br>
उपमेये ऽनिर्दिष्टधर्मसमानधर्मस्योपमाने निर्देशो ऽधिकत्वम् ।<br>
उपमेये निर्दिष्टधर्मसमानधर्मस्योपमानेनुपादानं न्यूनत्वम् ।</p>
</details>
<p>क्रमेणोदाहरणम्&mdash;<br>
&ldquo;नयनज्योतिषा भाति शम्भुमूतिसितद्युतिः ।<br>
विद्युतेव शरन्मेघो नीलवारिदखण्डवृक्&rdquo; ॥<br>
अत्र भगवतो नीलकण्ठत्वस्याप्रतिपादनाच्चतुर्थपादो ऽधिकः ।</p>
<details><summary>टीका</summary>
<p>विज्ञप्रिया:</p>
<p>(वि, ज) नयनज्योतिषेति&mdash;अत्र शम्भुरुपमेयः ।<br>
शरन्मेघ उपमानम्, नयनज्योतिर्विद्युत् ।<br>
भूतिसितत्वशारदीयलब्धशुभ्रत्वयोश्च समानधर्मयोरस्त्येव निर्देशः ।<br>
किन्तु शम्भोरुपमेयस्य नीलकण्ठत्वानुपादानात्तत्समानधर्मनीलवारिद्योत्यादेरुपमाने शरन्मेघे आधिक्यमाह&mdash;अत्रेति ।<br>
समानधर्म एवायं नियमः ।<br>
वर्मान्तरोपादाने तु वाधिक्यम्; यथात्रैव नभोमण्डलमध्यम इति वतुर्थपादकरणे ।</p>
<p>लोचना:</p>
<p>(लो, ए) सबलाकत्वं वाच्यम् ।</p>
</details>
<p>&ldquo;कमलालिङ्गितस्तारहारहारी मुरं द्विषन् ।<br>
विद्युद्वभूषितो नीलजीमूत इव राजते&rdquo; ॥<br>
अत्रोपमानस्य सबलाकत्वं वाच्यम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) न्यूनत्वमाह&mdash;कमलेति ।<br>
कमलया लक्ष्म्या आलिङ्गितः, उज्ज्वलहारवांश्च मुरं द्विषन् मुरारी राजते ।<br>
विद्युद्विभूषितो नीलजीमूत इव इत्यर्थः ।<br>
अत्र लक्ष्मीस्थानीया विद्युत् हारस्थानीयाया बालाकाया न्यूनत्वमिति भङ्ग्या प्रतिपादयति&mdash;अत्रेति ।</p>
<p>लोचना:</p>
<p>(लो, ऐ) उपमेयस्य तारहारत्वस्य वचनात् ।</p>
</details>
<p>अस्यामेवोपमानोपमेययोलिङ्गवचनभेदस्य कालपुरुषविध्यादिभेदस्य च भग्नप्रक्रमत्वम् ।<br>
क्रमेणोदाहरणम्&mdash;<br>
&ldquo;सुधेव विमलश्चन्द्रः&rdquo; ।<br>
&ldquo;ज्योत्स्ना इव सिता कीर्तिः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ञ) अस्यामेवेति ।<br>
उपमायामेवेत्यर्थः ।<br>
भग्रनप्रक्रमत्वमिति ।<br>
यल्लिङ्गेन एकद्व्यादियद्वचनेन चोपमेयोक्त्युपक्रम उपमानस्यापि तल्लिङ्गकत्वेन तद्वचनेन चोक्तिराकाङ्क्षिता तथात्वानुक्तौ क्रमभङ्ग इत्यर्थः ।<br>
एवं वर्त्तमानादिकालभेदस्य च भग्नप्रक्रमत्वमित्यर्थः ।<br>
आकाङ्क्षितरूपेणानभिधानात् ।<br>
सुधेव इत्यत्र स्त्रीपुलिङ्गभेदः ।<br>
ज्योत्स्त्रा इव इत्यत्र वचनभेदः ।</p>
</details>
<p>&ldquo;काप्यभिख्या यतोरासीद्व्रजतोः शुद्धवेषयोः ।<br>
हिमनिर्मुक्तयोयागे चित्रचन्द्रमसोरिव&rdquo; ॥<br>
अत्र तथाभूतचित्राचन्द्रमसोः शोभा न खल्वासीत् ।<br>
अपि तु सर्वदापि भवति ।</p>
<p>लोचना:</p>
<p>(लो, ओ) अस्यामुपमायां सर्वदापि भवतीत्यनेन उपमानोपमेययोः कालभेदः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;लतेव राजसे तन्वि !&rdquo; अत्र लता राजते, त्वं तु राजसे ।</p>
<details><summary>टीका</summary>
<p>विज्ञप्रिया:</p>
<p>(वि, ट) कालभेद त्वाह&mdash;काप्यभिख्येति ।<br>
तयोर्दिलीपसुदक्षिणयोरभिख्या शोभआ चित्राचन्द्रमसोः चैत्रे योगः ।<br>
न खलु आसीत् इति सार्वदिक्शोभासत्त्वे अतीत्वेन तद्विवक्षाभावात् ।<br>
अतेवेत्यत्र पुरुषभेदः, लता राजते इत्येव सम्भवात् ।</p>
</details>
<p>&ldquo;चिरं जीवतु ते सूतुर्माकण्डेयमुनिर्यथा&rdquo; ।<br>
अत्र मार्कण्डेयमुनिर्जावत्येव, न खल्वेतदस्य &ldquo;जीवतु&rdquo; इत्यनेन विधेयम् ।</p>
<details><summary>टीका</summary>
<p>विज्ञप्रिया:</p>
<p>(वि, ठ) चिरं जीवत्वित्यत्र विधिभेदः ।<br>
अयं च स्वल्प एव दोषः व्यत्ययेन अन्वयसम्भवात् ।<br>
अत एव सर्वत्र काव्ये ईदृश एव प्रयोगः ।</p>
</details>
<p>इह तु यत्र लिङ्गवचनभेदे ऽपि न साधारणधपर्मस्यान्यथाभावस्तत्र न दोषः ।<br>
क्रमेणोदाहरणम्&mdash;<br>
&ldquo;मुखं चन्द्र इवाभाति&rdquo; ।</p>
<p>लोचना:</p>
<p>(लो, औ) इह त्विति&mdash;अयमर्थः&ndash;यत्र लिङ्गादिभेदे हि साधारणधर्णो ऽभिन्नौपमानोपमेययोर्द्वयोरपि सम्बन्धमापाद्यते तत्र न प्रतीति स्थगयति ।<br>
मुखमिति&mdash;अत्र भातीति साधारणमुखचन्द्ररूपोर्ऽथः साध्यः ।<br>
एतमुत्तरत्रापि ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;तद्वेशो ऽसदृशो ऽन्याभिः स्त्रीभिर्मधुरताभृतः ।<br>
दधते स्म परां शोभां तदीया विभ्रमा इव&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ड) लिङ्गवचनभेदे साधारणधर्मस्य निर्दिष्टरूपेणोभयत्रानन्वयो दोषबीजम् ।<br>
यदि तु निर्दिष्टरूपेणैवोभयत्रान्वयसम्भवस्तदा न दोष इत्याह&mdash;अत्र च लिङ्गवचनेति ।<br>
मुखं चन्द्र इवेति ।<br>
अत्राभातिसाधारणधर्म उभयत्रैकरूप एव लिङ्गद्वयं तु भिन्नम् ।<br>
वचनभेदे त्वाह&mdash;तद्वेश इति ।<br>
मधुरतया रम्यतया भृतः पूर्णस्तस्यावेशः परां शोभां दधते धत्त इत्यर्थः ।<br>
तध धारणे इत्यस्यैकवचने रूपम् ।<br>
कीदृशः अन्याभिः स्त्रीभिरसदृशः अन्यस्त्र्यसाधारणः ।<br>
टक्प्रत्ययान्तस्य दृशो रूपमिदम् ।<br>
तदीया विभ्रमा इव&ndash;ते ऽपि हि परां शोभां दधते ।<br>
धाङो बहुवचने रूपमिदम् ।<br>
एवं मधुरताभृतः मधुरतां बिभ्रतः ।<br>
भृञः क्किपि रूपमिदम् ।<br>
एवमसदृश इत्यत्रापि क्किपि रूपम् ।<br>
लिङ्गादिभेदेषु प्रक्रमभङ्गं दोषान्तर्भाव उक्तस्तं ग्राहयति&mdash;पूर्वोदाहरणेष्विति ।<br>
सुधेव विमलश्चन्द्र इत्यादिष्वित्यर्थः ।</p>
<p>लोचना:</p>
<p>(लो, अ) सदृश इत्यस्योद्देश्यविशेषणत्वे एकवचनान्तः सदृशशब्दः ।<br>
पक्षे मधुरतया भृत इति एकवचनम् ।<br>
विभ्रमविशेषणत्वे बहुवचनान्तः सदृकशब्दः ।<br>
दधतीति दधधातोरेकवचनान्तम्, धाधातोर्बहुवचनान्तं च तिङ्न्तं च पदम् ।</p>
</details>
<p>पूर्वोदाहरणोषु उपमानोपमेययोरेकस्यैव साधारणधर्मेणान्वयसिद्धेः प्रक्रान्तस्यार्थस्य स्फुटो ऽनिर्वाहः ।</p>
<details><summary>टीका</summary>
<p>विज्ञप्रिया:</p>
<p>(वि, ढ) एकस्यैवेति ।<br>
साधारणधर्म्मेण विमलत्वादिना एकस्यौपमेयस्यैव समानलिङ्गत्वादिनान्वयसिद्धेरसमानलिङ्गकेनोपमानेनान्वयासिद्धोरि त्यर्थः ।<br>
प्रक्रान्तस्येति&mdash;उभयान्वयिकत्वाकाङ्क्षया उपक्रान्तस्येत्यर्थः ।</p>
</details>
<p>एवमनुप्रासे वैफल्यस्यापुष्टार्थत्वम् ।<br>
यथा&ndash;<br>
&ldquo;अनणुरणन्मणिमेखलमविरलशिञ्जानमञ्जुमञ्जीरम् ।<br>
परिसरणमरुणचरणो ! रणरणकमकारणं कुरुते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ण) एवमिति&mdash;वैफल्यस्यानुप्रासार्थमुपात्तस्य विशेषणस्य यद्वैफल्यं तस्येत्यर्थः ।<br>
अनु इति ।<br>
सविलासं गच्छन्तीं वेश्यां दृष्ट्वा शान्तस्य पुरुषस्योक्तिरियम् ।<br>
हे अरुणचरणे ! तव परिसरणं गमनं कर्त्तृ ।<br>
अकारणम् अर्थात् पुंसां रणरणकं कामचिन्तां कुरुते जनयतीत्यर्थः ।<br>
परिसरणं कीदृशम् ? अनणु अनल्पं रणन्ती मणियुक्ता मेखला यत्र तादृशम् ।<br>
अविरतंशिञ्जनं मञ्जु मञ्जीरं नूपुरं यत्र तादृशम् ।<br>
अत्र वक्तुः शान्तत्वेन कामोद्दीपकपरिसरणविशेषणानामपुष्टार्थत्वं केवलमनुप्रासार्थमेव तदुपादानम् ।<br>
अत्र च वैयर्थ्यप्रतियोगिकामचिन्तोपयोगित्वे ऽपि तद्विशेषणानां प्रकृतशान्तरसानुपयोगित्वादपुष्टार्थता ।</p>
<p>लोचना:</p>
<p>(लो, आ) वैफल्यस्यापुष्टार्थत्वं च चित्रवर्णारब्धत्वभावेन प्रकृतानुपयोगादित्यर्थः ।</p>
</details>
<p>एवं समासोक्तौ साधारणविशेषणवशात्परार्थस्य प्रतीतावपि पुनस्तस्य शब्देनोपादानस्याप्रस्तुतप्रशंसायां व्यञ्जनयैव प्रस्तुतार्थावगतेः शब्देन तदभिधानस्य च पुनरुक्तत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, त) एवं समासोक्ताविति ।<br>
प्राकरणिककथनेनाप्राकरणिकव्यञ्जनं समासोक्तिः ।<br>
अप्राकरणिककथनेन प्राकरणिकव्यञ्जनमप्रस्तुतप्रशंसा ।<br>
अस्मिन्नलङ्कारद्वये ऽप्राकरणिकप्राकरणिकार्थयोः व्यङ्ग्यत्वे ऽपि शब्देन तदुपादानं पुनरुक्तत्वमेवेत्यर्थः ।</p>
</details>
<p>क्रमेणोदाहरणम्&mdash;<br>
&ldquo;अनुरागवन्तमपि लोचनयोर्दधतं वपुः सुखमतापकरम् ।<br>
निरकासयद्रविमपेतवसुं वियदालयादपरिदग्गणिका&rdquo; ॥<br>
अत्रापरदिगित्येतावतैव तस्या गणिकात्वं प्रतीयते ।</p>
<details><summary>टीका</summary>
<p>विज्ञप्रिया:<br>
(वि, थ) तत्र समासोक्तौ पुनरुक्तत्वमाह&mdash;अनुरागेति ।<br>
अपरदिक् पाश्चिमदिगेन गणिका वेश्या वियद्रूपादालयाद् आश्रयात् रविं निरकासयत् निष्कासयामास ।<br>
किम्भूतम् अपेतवसुम् अपगतराशिमम् ।<br>
अनिष्कासनोपयोगिविशेषणसत्त्वे ऽपि अपेतरश्मित्वा निरकासयादित्याह&mdash;अनुरागेति ।<br>
अनु दिवसस्य पश्चाद् रागवन्तं रक्तिमावन्तमपि अत एव लोचनयोः सुखं सुखजनकम् अतापकं च वपुर्दधतमपीत्यर्थः ।<br>
अत्र श्लिष्टविरोषणवशादनुरागवतो लोचनसुखजनकसुशीतलवपुष्मतो नायकस्य वसुना धनेन रहितत्वात् स्वगृहरूपादालयात् वेश्यया निष्कासनं व्यञ्जनया प्रतीयते ।<br>
तत्र च निर्धननायकस्य यथाश्लिष्टविशेषणमहिम्ना व्यङ्ग्यत्वम्, तथा वेश्यायाअपि व्यङ्ग्यत्वमेवोचितम् ।<br>
वाच्यत्वे तु पुनरुक्तिरित्याह&mdash;अत्रापरदिगेवेति ।</p>
<p>लोचना:</p>
<p>(लो, इ) अनुगतो रागः शोणिमा, प्रेमा च ।<br>
वसुपदेन रश्मयः धनानि च ।<br>
आलयः आश्रयः गृहं च ।<br>
गणिकात्वं प्रतीयते ।<br>
पुनः स्वशब्देनोपादानेन च पुनरुक्तत्वमावहति इत्यर्थः ।</p>
</details>
<p>&ldquo;आहूतेषु विहङ्गमेषु मशको नायान् पुरो वार्यते मध्ये वा धुरि वा वसंस्तृणमणिर्धत्ते मणीनां धुरम् ।<br>
खद्योतो ऽपि न कम्पते प्रचलितुं मध्ये ऽपि तेजस्विनां धिक्सामान्यमचेतसं प्रभुमिवानामृष्टतत्त्वान्तरम्&rdquo; ॥</p>
<p>लोचना:</p>
<p>(लो, ई) तृणमणिः तृणापकर्षको मणिविशेषः ।<br>
अनामृष्टं तत्त्वान्तरं येन महीयसामल्पीयसां च पदार्थानां भेदो न प्रकाश्यते ।<br>
सामान्यं जातिः सामान्यस्य सर्वासु विभक्तिषु एकरूपेणैवावस्थितेरित्यर्थः ।<br>
अनुचितं च व्यञ्जनयैव प्रत्युत चमत्कारातिशयदायित्वेन गतार्थत्वात् ।</p>
<p>********** एन्द् ओफ़् चोम्मेन्तर्य् **********</p>
<p>अत्राचेतसः प्रभोरभिधानमनुचितम् ।</p>
<details><summary>टीका</summary>
<p>विज्ञप्रिया:</p>
<p>(वि, द) अप्रस्तुतप्रशंसायाः पुनरुक्तिमाह&mdash;आहूतेष्विति&ndash;सामान्यं जनं धिक् ।<br>
यतो ऽचेतनं भद्राभद्रादिचेतनरहितम् ।<br>
अनामृष्टम् अपरिभावितं तत्त्वं येन तादृशमन्तरं मनो यस्य तादृशं प्रभुमिव ।<br>
सामान्यस्य अचेतनत्वं दर्शयति&mdash;आहूतेषु विहङ्गमेषु विहायसा गच्छत्सु जनेषु प्रणिषु आहतेषु विहायोगामित्वात् पुर आयान् आगच्छन् मशको ऽपि न वार्यते, वारणा एव निवर्त्तते ।<br>
गमनमेवात्र विधेयं बोध्यं तदेव सामान्ये चेतनत्वप्रतिपादनसम्भवात् ।<br>
तथा तृणमणिस्तु तृणाकर्षको ऽल्पमूल्यो मणिः धुरि वा मध्ये वा वसन् रथशोभाकारकमहामूल्यमणीनां धुरं रथशोभाकरणरूपं धुरं भारं विधत्ते ।<br>
&ldquo;धूः स्त्री क्लीबे यानमुखम् &ldquo;इति कोषः ।<br>
यानं रथम् ।<br>
मध्ये इत्यत्रोपस्थितत्वात् यानस्येति लभ्यते ।<br>
मध्ये वसन् इत्यत्र मध्येवारिधि वा वसन् इति क्वचित् पाठः ।<br>
तदा च मध्ये वारिधेः मध्ये वा वसन् पुनः पुनर्वसन्नित्यर्थः ।<br>
मणीनां वारिध्वाससाधर्म्यान्महामूल्यमणीनां धुरं मणित्वेन गण्यत्वरूपां धुरं भारम् इत्यर्थः ।<br>
मध्ये ऽपि इति अपिकारस्य तेजस्विषु अन्वयः ।<br>
अत एतादृशायुक्तकारित्वात्सामान्यं धिक् इत्यर्थः ।<br>
अत्रेति ।<br>
अचेताः प्रभुः प्राकरणिकः ।<br>
मशकादयो ऽप्राकरणिकाः ।<br>
तेषाम् अभिधानवशादेव अचेचसः प्रभोः व्यञ्जनया लाभे तदभिधानं पुनरुक्तमित्यर्थः ।</p>
</details>
<p>एवमनुप्रासे प्रसिद्ध्यभावस्य ख्यातविरुद्धत्वम् ।<br>
यथा&mdash;<br>
&ldquo;चक्राधिष्ठततां चक्री गोत्रं गोत्रभिदुच्छ्रितम् ।<br>
वृषं वृषभकेतुश्च प्रायच्छन्नस्य भूभुजः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ध) प्रसिद्ध्यभावस्येति&mdash;अनुप्रासितपदार्थस्य निर्दिष्टकर्मणि प्रसिद्ध्यभाव इत्यर्थः ।<br>
चक्रेति ।<br>
अस्य भूभुजः चक्राधिष्ठिततां राजमण्डलाक्रमणं चक्री विष्णुः प्रयच्छत् दत्तवान् ।<br>
एवम् उच्छ्रितं गोत्रं गोत्रभित इन्द्रः, वृषं धर्मं वृषभकेतुः महेशः ।<br>
अत्रैष्टकर्मसु एषां कर्त्तृत्वप्रसिद्धिर्नास्ति किन्तु अनुप्रासार्थमेव तथोक्तम् ।</p>
<p>लोचना:</p>
<p>(लो, उ) चकेति&mdash;अयमाशयः, चकप्रभृतीनां च चक्रधिष्टिततादिमात्रेण प्रशंसनं न खलु प्रसिद्धम् ।<br>
किन्त्वनुप्रासार्थमेवोपनिबद्धम् ।</p>
</details>
<p>उक्तदोषाणां च क्वचिददोषत्वं क्वचिद्गुणत्वमित्याह&mdash;</p>
<details><summary>टीका</summary>
<p>विज्ञप्रिया:</p>
<p>(वि, न) उक्तदोषाणामिति दुः श्रवत्वप्रभृतीनाम् इत्यर्थः ।</p>
</details>
<p>वक्तरि क्रोधसंयुक्ते तथा वाच्ये समुद्धते ।<br>
रौद्रादौ तु रसे ऽत्यन्तं दुः श्रवत्वं गुणो भवेत् ॥ विस्स्द्_७।१६ ॥</p>
<p>लोचना:</p>
<p>(लो, ऊ) अधुना पदनिष्टत्वेन पञ्चधा विभक्तानामेषां दोषाणां क्वचित् केषाञ्चिदन्यथात्वमित्याह ।<br>
कोधो ऽत्र रौद्ररसतामनापद्यमानो विवक्षितः, तस्य पृथगुक्तत्वात् ।<br>
समुद्धते सम्यगौद्धत्यगुणयुक्ते वस्तुनि ।<br>
आदिशब्देन बीभत्सः ।</p>
<p>********** एन्द् ओफ़् चोम्मेन्तर्य् **********</p>
<p>एषु चास्वादस्वरूपविषात्मकतया मुख्यगुणप्रकर्षोपकारित्वाद्गुण इति व्यपदेशो भाक्तः ।</p>
<details><summary>टीका</summary>
<p>विज्ञप्रिया:</p>
<p>(वि, प) वक्तरीति&mdash;समुद्धते प्रचण्डे भीषणे इति यावत् ।<br>
रौद्रादौ रसे अत्यन्तं गुण इत्यन्वयः ।<br>
ननु माधुर्यादय एव गुणास्तत्कथं दुः श्रवत्वादेर्गुणत्वम् इत्यत्राह&mdash;एषु चेति ।<br>
माधुर्यादय आस्वादस्वरूपविशेषत्मका गुणा मुख्याः ।<br>
तेषां प्रकर्षरूपो य उपचारः तत्कारित्वाद् औपचारिको गुणव्यपदेशो युक्त इत्यर्थः ।</p>
<p>लोचना:</p>
<p>(लो, ऋ) मुख्यो गुणो यदादित्यस्वरूपात्मको माधुर्यादिः ।<br>
भाक्तः औपचारिकः ।</p>
</details>
<p>क्रमेण यथा&mdash;<br>
&ldquo;तद्विच्छेदकृशस्य कण्ठलुठितप्राणस्य मे निर्दयं क्रूरः पञ्चशरः शररतिशितैर्भिन्दन्मनो निर्भरम् ।<br>
शम्भोर्भूतकृपाविधेयमनसः प्रोद्दामनेत्रानल- ज्वालाजालकरालितः पुनरसावास्तां समस्तात्मना&rdquo; ॥<br>
अत्र शृङ्गारे कुपितो वक्ता ।</p>
<details><summary>टीका</summary>
<p>विज्ञप्रिया:</p>
<p>(वि, फ) अत्र क्रोधसंयुक्ते वक्तरि दुः श्रवत्वगुणमाह&mdash;तद्विच्छेदेति ।<br>
तस्या विच्छेदेन कृशस्य कण्ठलुलितप्राणस्य च मे मनः, क्रूरः पञ्चशरः अतिशितैः शरैर्निर्दयं भिन्दन्, शम्भोः प्रोद्दामनेत्रानलज्वालेन समस्तात्मना करालित आस्ताम् ।<br>
शम्भुः कथमिदं करिष्यतीत्यत्राह&mdash;भूतकृपेति ।<br>
भूते प्रार्थिनि मयि कृपया एवं करिष्यति ।<br>
अन्नेति ।<br>
विच्छेदकण्ठलुठितादौ छकारठकारादयो वर्णा दुः श्रवाः कुपतवक्तृका गुणाः ।</p>
</details>
<p>&ldquo;मूर्धव्याधूयमानध्वनदमरधुनीलोलकल्लोलजालो- द्धूताम्भः क्षोददम्भात्प्रसभमभिनभः क्षिप्तनक्षत्रलक्षण् ।<br>
ऊर्ध्वन्यस्ताङिघ्रदण्डभ्रमिभररभसोद्यन्नभस्वत्प्रवेग- भ्रान्तब्रह्मण्डखण्डं प्रवितरतु शिवं शाम्भवं ताण्डवं वः&rdquo; ॥<br>
अत्रोद्धतताण्डवं वाच्यम् ।<br>
इमे पद्ये मम ।<br>
रौद्रादिरसत्व एतदिद्वतयोपेक्षयापि दुः श्रवत्वमत्यन्तं गुणः ।<br>
यथा&ndash;<br>
&ldquo;उत्कृत्योत्कृत्य कृत्तिम&ndash;&rdquo; इत्यादि ।<br>
अत्र बीभत्सो रसः ।</p>
<details><summary>टीका</summary>
<p>विज्ञप्रिया:</p>
<p>(वि, ब) उद्धते वाच्ये चाह&mdash;मूर्द्ध इति ।<br>
शाम्भवं ताण्डवं नृत्यं वो युष्माकं शुभं प्रवितरतु ।<br>
ताण्डवं कीदृशम् ।<br>
मूर्द्धव्याधूयमानाया ध्वनन्त्या अमरधुन्या गङ्गाया लोलेन कल्लोलजालेन तरङ्गसमूहेन उद्धूतानां क्षिप्तानाम् अम्भः क्षोदानां जलकणानां दम्भात् छलात् प्रसभं सहसा अभिनभो नभसि क्षिप्तनि नक्षत्राणां लक्षाणि&mdash;तादृशम् ।</p>
<p>पुनः कीदृशम् ।<br>
ऊर्द्ध्वन्यस्तयोरङ्घ्रिदण्डयोर्भ्रमिभरेण भ्रम्याधिक्येन रभसोद्यतः सहसोद्रच्छतः नभस्वतः वयोः प्रवेगेण भ्रान्तं ब्रह्मण्डखण्डं यत्र तादृशम् ।<br>
अत्रेति ।<br>
उद्धतं भीषणं उत्कृत्य इत्यादौ बीभत्सो रसः ।</p>
<p>लोचना:</p>
<p>(लो, ॠ) उद्धतं हरताणडवम् ।<br>
रौद्रे दुः श्रवत्वं यथा मम तातपादानां&mdash; स्फुटविकटचपेटाघातनेनायमष्टौ सपदि कुलगिरीन् वा खण्डशश्चूर्णयित्वा ।<br>
प्रलयमरूदुदारस्फीत्कृतो धूतवातः प्रसृतिभिरथ पारावारमुत्क्षेपयामि ॥</p>
</details>
<p>सुरतारम्भगोष्ठ्यादावश्लीलत्वं तथा पुनः ।<br>
तथा पुनरिति गुण एव ।<br>
यथा&mdash;<br>
&ldquo;करिहस्तेन सम्बाधे प्रविश्यान्तविलोडिते ।<br>
उपसर्पन् ध्वजः पुंसः साधनान्तर्विराजते&rdquo; ॥<br>
अत्र हि सुरतारम्भगोष्ठ्याम्&mdash;<br>
&ldquo;ताम्बूलदानविधिना विसृजेद्वयस्यां व्द्यर्थैःपदैः पिशुनयेच्च रहस्यवस्तु&rdquo; इति कामशास्त्रस्थितिः ।</p>
<p>आदिशब्दाच्छमकथाप्रभृतिषु बोद्धव्यम् ।</p>
<details><summary>टीका</summary>
<p>विज्ञप्रिया:</p>
<p>(वि, भ) सुरतेति&mdash;सुरतस्यारम्भो यस्यां तादृशगोष्ठ्यादौ इत्यर्थः ।<br>
करिहस्तेनेति ।<br>
बालिकायाः सुरतोपायस्य द्वयर्थपदेन सूचनमिदम् ।<br>
तथाहि पुंसो ध्वजः पताका साधनस्य सैन्यस्यान्तर्मध्ये प्रविश्योपसर्पन् गच्छन् विराजते ।<br>
साधनान्तः कीदृशं सम्बाधे निबिडत्वादावृते ।<br>
तर्हि कथं प्रवेश इत्यत्राह&mdash;करिहस्तेनेति ।<br>
करिणां हस्तिनां हस्तेन शुण्डया विलोडिते ।<br>
बालिकासुरतोपायस्यात्र द्व्यर्थपदेन सूचनम् ।<br>
तथाहि सम्बाधे सङ्कुचिते साधनस्य योनेरन्तः प्रविश्य उपसर्पन् गतागतं कुर्वन् पुंसो ध्वजः लिङ्गं विराजते ।<br>
प्रवेशोपायमाह&mdash;करिहस्तेनेति ।<br>
&ldquo;तर्जन्यनामिकायुक्ते मध्यमा स्याद्वहिर्यदि ।<br>
करिहस्त इति ख्यातः कामशास्त्रविशारदैः ॥<br>
&ldquo;इति ।<br>
तादृशाङ्गुलित्रयेण विलोडिते इत्यर्थः ।<br>
अत्रेति ।<br>
रहस्यवस्तु गोप्यवस्तु तत् पिशुनयेत् सूचयेदित्यर्थः ।<br>
गोष्ट्यादावित्यादि पदग्राह्यमाह&mdash;शमकथेति ।<br>
यथा&ndash;<br>
&ldquo;उत्तानोच्छूनमण्डूकपटितोदरसन्निभे ।<br>
क्लेदिनि स्त्रीव्रणे सक्तिरकृमेः कस्य जायते ॥<br>
&ldquo;अत्र जुगुप्साश्लीलम् ।<br>
प्रभृतिपदग्रह्यञ्चामङ्गलाभिप्रयवद्वक्तृबोध्यम् ।<br>
यथा&mdash; निर्वाणवैरदहनाः प्रशमादरीणां नन्दन्तु पाण्डुतनयाः सह माधवेन ।<br>
रक्तप्रसाधितभुवः क्षतविग्रहाश्च स्वस्था भवन्तु कुरुराजसुताः सभृत्याः ॥<br>
अत्र कुरूणां भाव्यमङ्गलकाश्लीलसूचनम् ।</p>
<p>लोचना:</p>
<p>(लो, ऌ) करिणो गजस्य हस्तः श्थूलहस्तः ।<br>
&ldquo;तर्ज्जन्यनामिके श्लिष्टे मध्यमा स्याद्वहिर्यदि ।<br>
ऽ; इति शृङ्गारशास्त्रप्रसिद्धरूपः स्त्रीयोनिविद्रावणः पुन्ध्वजास्याकारः करिकराख्यश्च ।<br>
सम्बाधे सङ्कटे ।<br>
ध्वजश्च साधनम् अश्वादि स्त्रीवराङ्गं च पिशुनयेत् सूचयेत् शमकथायामश्लीलो यथा&mdash; &ldquo;लत्तानोच्छूनमण्डूकपाटितोदरसन्निभे ।<br>
क्लेदिनि स्त्रीव्रणं सक्तिरकृमेः कस्य जायते&rdquo; ॥<br>
इति ।</p>
</details>
<p>स्यातामदोषौ श्लेषादौ निहतार्थाप्रयुक्तते ॥ विस्स्द्_७।१७ ॥</p>
<p>यथा&mdash;&ldquo;पर्वतभेदि पवित्रं जैत्रं नरकस्य बहुमतं गहनम् ।<br>
हरिमिव हरिमिव हरिमिव सुरसरिदम्भः पतन्नमत&rdquo; ॥<br>
अत्रैन्द्रपक्षे पवित्रशब्दो निहतार्थः ।<br>
सिंहपक्षे मतङ्गशब्दो मातङ्गर्थे ऽप्रयुक्तः ।</p>
<details><summary>टीका</summary>
<p>विज्ञप्रिया:</p>
<p>(वि, म) स्यातामिति&mdash;आदिपदात् यमकचित्रपरिग्रहः ।<br>
तत्र निहतार्थाप्रयुक्तत्वयोर्द्वयोरदोषत्वे श्लेषे एकमुदाहरणमाह&mdash;पर्वतभेद पवित्रम् इति ।<br>
पतत् प्रवहत् सुरसरितो गङ्गाया अम्भो नमत् ।<br>
तत्र विशेषणभेदात् दृष्टान्तत्रयं ददद् विशेषणान्याह&ndash;पर्वतेति ।<br>
अम्भः कीदृशं पर्वतभेदि पवित्रं च ।<br>
अत्र हरिमिन्द्रमिवेति दृष्टान्तः ।<br>
सो ऽपि हि पर्वतभोदिना पविना वज्रेण त्रायते अर्थात् देवान् ।<br>
अम्भः कीदृशं नरङ्कस्य पापजन्ययातनाया जैत्रं नाशकमित्यर्थः ।<br>
अत्र हरिं श्रीकृष्णरूपं विष्णुमिवेति दृष्टान्तः सो ऽपि नरकस्य नरकासुरस्य जैत्रः ।<br>
अम्भः कीदृशम्&mdash;बहुमतं बहुजनसम्मतं गहनं निबिडं च प्रवाहातिशयाद् अत्र हरिं सिंहमिवेति दृष्टान्तः ।<br>
सो ऽपि बहूनां मतहगानां हन्ता ।<br>
दोषद्वयं दर्शयति&mdash;अत्रेति ।<br>
न चात्र हरिमेवेत्यत्रानवीकृतत्वं कथितपदत्वं वा दोष इति वाच्यम् ।<br>
एकपदवाच्यानेकेषां दृष्टन्तकरणस्य वैचित्र्यविशेषत्वेन तदाधायकत्वेनादोषत्वात् ।</p>
<p>लोचना:</p>
<p>(लो, ए) पर्वतेति&ndash;गङ्गाजलपक्षे पर्वतं भेत्तुं शीलं यस्य ।<br>
वपित्रं पूतं चेति पदद्वयम् ।<br>
इन्द्रपक्षे पर्वतभोदिना पविना वज्रेण त्रायत इति ।<br>
जलपक्षे बहूनां मतं सम्मतम् ।<br>
गहनं चेति पदद्वयम् ।<br>
सिंहपक्षे बहूनां मातङ्गानां हन्तराम् इत्येकपदम् ।</p>
</details>
<p>गुणः स्यादप्रवतीतत्वं ज्ञत्वं चेद्वक्तृवाच्ययोः ।</p>
<p>यथा&mdash;<br>
&ldquo;त्वामामनन्ति प्रकृतिं पुरुषार्थप्रवतिनीम् ।<br>
मद्दर्शिनमुदासीनं त्वामेव पुरुषं विदुः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, य) गुणः स्यादिति ।<br>
ज्ञत्वं पण्डितत्वम् ।<br>
त्वामामनन्तीत&mdash;त्वां व्रह्माणं पुरुषार्थानां धर्म्मार्थकाममोक्षाणां प्रवर्त्तिनीं प्रवर्त्तिकां प्रकृतिमामनन्ति वदन्ति सत्त्वरजस्तमसां सम्यावस्था प्रकृतिः तत एव समस्तपदार्थोत्पत्तिरिति साङ्ख्यसिद्धान्तात् ।<br>
तादृशावस्थास्वरूपं त्वामित्यर्थः ।<br>
तथा च त्वामेव पुरुषं सर्वकर्त्तृपुरुषं विदुः ।<br>
तत्र किं प्रमाणमित्यत आह&mdash;तद्दर्शिनमिति&mdash;तत एव दर्शनं ज्ञानं यस्य तादृशम् ।<br>
तत्प्रणीतवेदेन तन्निर्मितगिरिसागरादिभ्यो ऽनुमानेन च तज्ज्ञानात् ।<br>
उदासीनं समस्तकार्य्योत्पदाने स्वार्थत्वाभावात् ।<br>
अत्र ब्रह्मा वाच्यः, वक्तार इन्द्रादयः ।<br>
सर्व एव पण्डिताः ।<br>
प्रकृत्यादयो ऽप्रतीताः पाण्डित्यप्रकाशनाद् गुणत्वम् ।</p>
<p>लोचना:</p>
<p>(लो, ऐ) त्वां तदेकदर्शनमात्रप्रतीतरूपां प्रतीतशब्दाभिव्यञ्जकत्वम् ।<br>
सत्त्वरजस्तमसां साम्यावस्था प्रकृतिः ।<br>
कूटस्थः चित्स्वरूपः पुरुषः ।<br>
तदर्थे प्रवर्त्तयितुं शीलं यस्याः ।<br>
यदुक्तम्&mdash; प्रकृतेः कियमाणानि गुणैः कर्माणि सर्वशः ।<br>
अहङ्कारविमूढात्मा कर्त्ताहमिति मन्यते ॥<br>
तस्या दर्शनं प्रकाशनं&ndash;प्रकृतेर्जडरूपायाश्चित्सङ्कमणादेव कार्य्यकारित्वात् ।<br>
अत्र प्रकृत्यादिशब्दः साङ्ख्यशास्त्रप्रसिद्धः ।</p>
</details>
<p>स्वयं वापि परामर्शे&mdash;</p>
<p>अप्रतीतत्वं गुण इत्यनुषज्यते ।<br>
यथा&mdash;&ldquo;युक्तः कलाभिस्तमसां विवृद्ध्यै क्षीणश्च ताभिः क्षतये य एषाम् ।<br>
शुद्धं निरालम्बपदावलम्बं तमात्मचन्द्रं परिशीलयामि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) स्वयं वापि परामर्शे इति कारिकापादस्तत्राप्रतीतत्वं गुण इति पूर्वोक्तमनुसञ्जयति&mdash;अप्रतीतत्वमिति ।<br>
युक्तः कलाभिरिति&ndash;तं परमात्मस्वरूपं चन्द्रं परिशीलयामि सततं भावयामि इत्यर्थः ।<br>
विलक्षणचन्द्रत्वादिति भावः ।<br>
अन्यचन्द्रतो वैलक्षण्यमाह&ndash;युक्त इति ।<br>
कालाभैः शरीरपरिग्रहेच्छारूपाभिः कलाभिः धर्मैः विशिष्टः सन् यस्तमसां शरीरात्मनोरभेदाबोधरूपाणां मोहानां विवृद्ध्यै भवति यथा रामशरीरपरिग्रहे ।<br>
अन्यचन्द्रस्तु स्वीयषोडशांशरूपाभिः कलाभिर्युक्तः सन् तमसामन्धकारणां क्षतये एव भवति ।<br>
तथा ताभिः कलाभैः हीनः सन्नेषां तमसां क्षतये भवति ।<br>
अगृहीतशरीरत्वेन तादृशमोहाभावात्, अन्यचन्द्रस्तु कलाहीनः सन् तमोविवृद्ध्ये एव भवति ।<br>
तमोनाशककलाभावेन तस्य तमो वृद्धीं प्रति यत्सत्त्वे ऽग्रिमक्षणे यस्य सत्त्वं यदसत्त्वे ऽग्रिमक्षणे यदसत्त्वं तत्तस्य कारणमित्येवंरूपकारणत्वात् ।<br>
तथातं कीदृशं शुद्धम्, चन्द्रस्तु कलङ्गी ।<br>
तथा निरालम्बशून्ये पदे ऽवलम्बमानं चन्द्रस्तु ज्योतिश्चक्रावलम्बी ।<br>
अत्र कलातमः पदार्थौ अप्रतीतावपि स्वयं परामर्शे गुणौ पराप्रतीतेरुद्देश्यत्वात् ।</p>
<p>लोचना:</p>
<p>(लो, ओ) कलाभिः षोडशभिः, ताश्च एकादशेन्द्रियाणि, पञ्च तन्माभाणि ।<br>
चन्द्रपक्षे&ndash;कला अवयवाः ।<br>
तमांसि अज्ञानानि, अन्धकाराणि च ।<br>
ताभिः कलाभिरेषां तमसाम् ।<br>
निरालम्बपदम् आत्मपक्षे एतस्याश्रयाभावात् ।<br>
चन्द्रपक्षे गगनम् ।<br>
अत्र कलाशब्दार्थः योगशास्त्रमात्रप्रसिद्धः यदुक्तं&ndash;&ldquo;षोडशकलः पुरुष&quot;इति ।</p>
</details>
<p>&mdash;कथितं च पदं पुनः ॥ विस्स्द्_७।१८ ॥</p>
<p>विहितस्यानुवाद्यत्वे विषादे विस्मये क्रुधि ।<br>
दैन्ये ऽथ लाटानुप्रासे ऽनुकम्पायां प्रसादने ॥ विस्स्द्_७।१९ ॥</p>
<p>अर्थान्तरसङ्क्रमितवाच्ये हर्षे ऽवधारणो ।</p>
<p>गुण इत्येव ।<br>
यथा&mdash;<br>
&ldquo;उदेति सविता ताम्रः&mdash;&rdquo; इत्यादि ।<br>
अत्र विहितानुवादः ।</p>
<details><summary>टीका</summary>
<p>विज्ञप्रिया:</p>
<p>(वि, ल) विहितस्येति ।<br>
तत्र विहितानुवादे उदाहरति&mdash;उदेतीति ।<br>
अत्रेति ।<br>
उदयसवितुरुद्देशे विहितस्य ताम्रत्वस्य अस्तमयसवितुरुद्देशेनापि विधेयतया प्रतिनिर्देशरूपो ऽनुवाद इत्यर्थः ।</p>
</details>
<p>&ldquo;हन्त ! हन्त ! गतः कान्तो वसन्ते सखि ! नागतः&rdquo; ।<br>
अत्र विषादः ।<br>
&ldquo;चित्रं चित्रमनाकाशे कथं सुमुखै ! चन्द्रमाः&rdquo; ।<br>
अत्र विस्मयः ।</p>
<p>लोचना:</p>
<p>(वि, व) अनाकाश इति&mdash;आकाशभिन्नायां त्वयि इत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;सुनयने नयने निधोहि&rdquo; इति ।<br>
अत्र लाटानुप्रासः ।<br>
&ldquo;नयने तस्यैव नयने च&rdquo; ।<br>
इत्यादावर्थान्तरसङ्क्रमितवाच्यो ध्वनिः ।<br>
एवमन्यत्रापि ।</p>
<details><summary>टीका</summary>
<p>विज्ञप्रिया:</p>
<p>(वि, श) लाटानुप्रासः समासासमासगतः ।<br>
एकार्थत्वेन यमकम् ।<br>
नयने तस्यैवेति&ndash;अत्र द्वितीयनयनपदमुत्कृष्टरूपार्थान्तरे सङ्क्रमितवाच्यम् ।<br>
एवमन्यदिति&mdash;तत्र &ldquo;गच्छ गच्छ न तिष्ठात्र&quot;इति क्रुधि ।<br>
&ldquo;हा हतो ऽस्मि&quot;इति दैन्ये ।<br>
&ldquo;एहि एहि वत्स !&ldquo;इत्यनुकम्पायाम् ।<br>
&ldquo;मुञ्च मुञ्च रुषम्&quot;इति प्रसादने ।<br>
&ldquo;कथय कथय वार्ताम्&quot;इति हर्षे ।<br>
&ldquo;अयमयं वीर&rdquo; इत्यवधारणे ।</p>
</details>
<p>सन्दिग्धत्वं तथा व्याजस्तुतिपर्यवसायि चेत् ॥ विस्स्द्_७।२० ॥</p>
<p>गुण इत्येव यथा&mdash;<br>
&ldquo;पृथुकार्तस्वरपात्रं भूषितनिः शोषपरिजनं देव ! ।<br>
विलसत्करेणुगहनं सम्प्रति सममावयोः सदनम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) सन्दिग्धत्वमिति&mdash;सन्देयोग्यमित्यर्थः ।<br>
द्व्यर्थत्वेन तद्योग्यता&ndash;विशेष्यद्वयेर्ऽथद्वयात्तु निश्चय एव तथा पदार्थमाह&mdash;गुण एवेति ।<br>
निश्चयवशात् गुणैत्यर्थः ।<br>
पृथुकार्त्तेति&mdash;राज्ञि दरिद्रस्योक्तिरियम् ।<br>
आवयोः सदनं सम्प्रति समम्, त्वत्तो धनलाभे तुपश्चात् समं न भविष्यति इति भावः ।<br>
पृथूनि कार्त्तस्वरस्य सुवर्णस्य पात्राणि यत्र राजसदनं तादृशम् ।<br>
पृथुकानां शिशूनाम् आर्त्तस्वरस्य पात्रं दरिद्रसदनं भक्ष्याभावात् ।<br>
भूषिताः सुवर्णदिमाण्डिताः निः शेषपरिजनाः यत्र राजसदनं तादृशम् ।<br>
भुवि उषिताः सुप्ताः निः शेषपरिजना यत्र दरिद्रसदनं तादृशं शय्याविरहात् ।<br>
बिलसद्धिः करेणुभिः हस्तिभिर्गहनं व्याप्तं राजसदनम्; विलसत्का बिले तिष्ठन्तो मूषिकपिपील्लिकादयस्तेषां रेणुभिः गहनं दरिद्रसदनम् ।<br>
अत्र स्वगृहसाम्यव्याजेन राज्ञः सम्पदाधिक्यकथनात् व्याजस्तुतिः ।<br>
व्याजस्तुतीत्युपलक्षणम् ।<br>
पर्वतभेदि पवित्रमित्यादौ उपमाश्लेषादावपि तथात्वं बोध्यम् ।</p>
<p>लोचना:</p>
<p>(लो, औ) पृथ्विति&mdash;पृथुकानां बलानाम् आर्त्तस्वरस्य पात्रं स्थानम् ।<br>
पृथु बहुलं कार्त्तस्वरपात्रं सुवर्णभाजनं यत्र ।<br>
भूषिताः भुवि पृथिव्याम् उषिता मण्डिताश्च ।<br>
विलसन्तः तिष्ठन्त एव विलसत्का रेणवो धूलयः ।<br>
विलसन्तः करेणवो गजाश्च ।</p>
</details>
<p>वैयाकरणमुख्ये तु प्रतिपाद्ये ऽथ वक्तरि ।<br>
कष्टत्वं दुः श्रवत्वं वा&mdash;</p>
<p>गुण इत्येव ।<br>
यथा&mdash;<br>
&ldquo;दीधीवेवीट्समः कश्चिद्गुणवृद्ध्योरभाजनम् ।<br>
क्विप्प्रत्ययनिभः कश्चिद्यत्र सन्निहिते न ते&rdquo; ॥<br>
अत्रार्थः कष्टः ।<br>
वैयाकरणश्च वक्ता ।</p>
<details><summary>टीका</summary>
<p>विज्ञप्रिया:</p>
<p>(वि, स) वैयाकरणमुख्य इति ।<br>
अतिशयवैयाकरणमित्यर्थः ।<br>
कष्टत्वं कष्टार्थत्वम् ।<br>
दीधीवेवीङ् इति कश्चिज्जनो गुणवृद्ध्योरभाजनं गुणवृद्ध्या च हीन इत्यर्थः ।<br>
दीधीवेवीङ् धात्वोरिडागमस्य च समस्तयोरपि गुणस्य तद्वाधिकाया वृद्धेश्चाभावात् ।<br>
तथा कश्चिज्जनः क्विप् प्रत्ययनिभः, यत्र जने सन्निहिते सति तत्सन्निहितस्यापि न ते गुणवृद्धी, क्विप्प्रत्ययसन्निहितधातोरपि गुणवृद्ध्यभावात् ।</p>
<p>लोचना:</p>
<p>(लो, अ) दीधीवेवीङ् इति ।<br>
कश्चिद्रिपुः ।<br>
गुणः शौर्य्यादिः ।<br>
पक्षे ईका रादीनामेत्वादिः ।<br>
वृद्धिः समृद्धिः ।<br>
पक्षे ईकारादीनामैत्वादिश्च दीधीवेवीधात्त्वेर्गुणवृद्धिनिषेधात् ।<br>
क्विप्प्रत्ययनिभः क्विपः सर्वापहारीति लोपाद् रिपोः सर्वनाशः ।<br>
अत्र न केवलं दुः श्रवत्वं कष्टत्वं च ।</p>
</details>
<p>एवमस्य प्रतिपाद्यत्वे ऽपि ।<br>
&ldquo;अत्रास्मार्षमुपाध्यायं त्वामहं न कदाचन&rdquo; ।<br>
अत्र दुः श्रवत्वम् ।<br>
वैयाकरणो वाच्यः ।<br>
एवमस्य वक्तृत्वे ऽपि ।</p>
<details><summary>टीका</summary>
<p>विज्ञप्रिया:</p>
<p>(वि, ह) एवमिति ।<br>
अस्य वैयाकरणस्य तद्दर्शयति&mdash;अत्रेति ।<br>
हे उपाध्याय ! अत्र लोके त्वामहं कदाचन न अतार्प्सम् ।<br>
एवमिति ।<br>
अस्य वैयाकरणस्य वक्तृत्वे कष्टत्वं दुः श्रवत्वमपि गुण इत्यर्थः ।<br>
तस्य वक्तृत्वे कष्टत्वस्य च उदाहृतत्वात् ।</p>
</details>
<p>&mdash;ग्रम्यत्वमधमोक्तिपु ॥ विस्स्द्_७।२१ ॥</p>
<p>गुण इत्येव ।<br>
यथा मम&mdash;<br>
&ldquo;एसो ससहरबिम्बो दीसै हेअङ्गवीणपिण्डो व्व ।<br>
एदे अस्ससमोहा पडन्ति आसासु दुद्धधार व्व&rdquo; ॥<br>
इयं विदूषकोक्तिः ।</p>
<details><summary>टीका</summary>
<p>विज्ञप्रिया:</p>
<p>(वि, क) अदमोक्तिष्विति ।<br>
गुण इत्यनुषङ्गः ।<br>
एसो इति ।<br>
&ldquo;एष शशधरविम्बो दृश्यते हैयङ्गवीनपिण्ड इव ।<br>
एते चास्य मयूखाः पतीन्ति आशासु दुग्धधारा इव ॥<br>
&quot; (इति संस्कृतानुवादः)</p>
<p>(वि, क) ह्यो गोदोहोद्भवं घृतं हैयङ्गवीन भक्ष्यलम्पटस्योक्तौ भक्ष्यद्रव्यदृष्टान्तो ऽत्र ग्रम्यो गुणः ।</p>
<p>लोचना:</p>
<p>(लो, आ) अधमा विदूषकादयः ।<br>
एसो इति&mdash; &ldquo;एषः शशधरबिम्बो दृश्यते हैयङ्गवीनपिण्ड इव ।<br>
एते चास्य मयूखाः पतन्त्याशासु दुग्धधारा इव&rdquo; ॥</p>
</details>
<p>निर्हेतुता तु ख्यातेर्ऽथे दोषतां नैव गच्छति ।</p>
<p>यथा&mdash;&ldquo;सप्रति सन्ध्यासमयश्चक्रद्वन्द्वानि विघटयति&rdquo; ।</p>
<p>कवीनां समये ख्याते गुणः ख्यातविरुद्धता ॥ विस्स्द्_७।२२ ॥</p>
<p>कविसमयख्यातानि च&mdash;</p>
<p>मलिन्यं व्योम्नि पापे, यशसि धवलता वर्ण्यते हासकीर्त्योः रक्तौ च क्रोधरागौ; सरिदुदधिगतं पङ्कजेन्दीवरादि ।<br>
तोयाधारे ऽखिले ऽपि प्रसरति च मरालादिकः पक्षिसङ्घो ज्योत्स्ना पेया चकोरैर्जलधरसमये मानसं यान्ति हंसाः ॥ विस्स्द्_७।२३ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) सम्प्रतीति&mdash;सन्ध्यासमयस्य चक्रवाकद्वन्द्वविघटकत्वे तेषां ख्यातिसत्त्वान्नात्र हेत्वाकाङ्क्षा ।<br>
कविसमयख्यातादिं दर्शयति&mdash;मालिन्यमिति ।<br>
पापे इत्यर्थः ।<br>
सत्कर्मणा कीर्तिः, दाने च यश इति यशकीर्त्त्योर्भेदः, मरालो हंसः ।</p>
</details>
<p>पादाघातादशोकं विकसति बकुलं योषितामास्यमद्यैर्- यूनामङ्गेषु हाराः, स्फुटति च हृदयं विप्रयोगस्य तापैः ।<br>
मौर्वीरोलम्बमाला धनुरथ विशिखाः कौसुमाः पुष्पकेतो- र्भिन्नं स्यादस्य बाणैर्युवजनहृदयं स्त्रीकटाक्षेण तद्वत् ॥ विस्स्द्_७।२४ ॥</p>
<details><summary>टीका</summary>
<p>विज्ञप्रिया:</p>
<p>(वि, ग) योषितामास्यमद्यैर्वकुलं विकसतीत्यन्वयः ।</p>
<p>लोचना:</p>
<p>(लो, इ) हारो हृदयं च स्फुटतीति सम्बन्धः ।<br>
युवजना युवानो युवतयश्च ।<br>
स्त्रीकटाक्षैर्यून एव ।</p>
</details>
<p>अह्न्यम्भोजम्, निशायां विकसति कुमुदम्, चन्द्रिका शुक्लपक्षे मेघध्वानेषु नृत्यं भवति च शिखिनां नाप्यशोके फलं स्यात् ।<br>
न स्याज्जाती वसन्ते; न च कुसुमफले गन्धसारद्रुमाणा- मित्याद्युन्नेयमन्यत्कविसमयगतं सत्कवीनां प्रबन्धे ॥ विस्स्द्_७।२५ ॥</p>
<p>एषामुदाहरणान्याकरेषु स्पष्टानि ।</p>
<p>धनुर्ज्यादिष शब्देषु शब्दास्तु धनुरादयः ।<br>
आरूढत्वादिबोधाय&mdash;</p>
<p>यथा&mdash;&ldquo;पूरिते रोदसी ध्वानैर्धनुर्ज्यास्फालनोद्भवैः&rdquo; ।<br>
अत्र ज्याशब्देनापि गतार्थत्वे धनुः शब्देन ज्याया धनुष्यायत्तीकरणं बोध्यते ।<br>
आदिशब्दात्&mdash;<br>
&ldquo;भाति कर्णावतंसस्ते&rdquo; ।<br>
अत्र कर्णस्थितत्वबोधनाय कर्णशब्दः ।</p>
<p>लोचना:</p>
<p>(लो, ई) एष्ववतंसादिपदप्रतिपादनेनापि कर्णार्थप्रतिपत्तेः पौनरुक्त्यम् ।<br>
तथा हि&mdash;कर्णपदान्यन्यकर्णादिव्यवच्छेदेन प्रकृतस्यैव कर्णादीन् बोधयन्ति ।<br>
तेश्च तेषां शोभादिः स्वहेतुकः ।<br>
किन्तु प्रकृतनायिकाहेतुक एव पर्यवस्यतीति भावः ।</p>
<p>********** एन्द् ओफ़् चोम्मेन्तर्य् **********</p>
<p>एवं श्रवणकुण्डलशिरःशेखरप्रभृतिः ।</p>
<details><summary>टीका</summary>
<p>विज्ञप्रिया:</p>
<p>(वि, घ) धनुरिति ।<br>
आरूढत्वेति ।<br>
तद्वोधश्च धनुः शब्दादौ धनुरारूढत्वं लक्षणया रूढिहेतुकया लुप्तषष्ट्यर्थो वा आरूढत्वम् ।<br>
गतार्थत्वेपीति&ndash;न च ज्याशब्दार्थः कथं धनुर्ज्यात्वस्य संस्थानविशेषव्यङ्ग्यजातिविशेष इति वाच्यम् ।<br>
ज्यात्वस्य जातित्वे ऽपि तत्सम्बन्धिनो धनुषो नमयतः स्मारकत्वेन तद्वशादेव धनुर्लाभे, धनुः पदस्याधिक्यप्रसक्तेरारूढत्वप्रतिपादनेन निरवसितत्वात्, यत्र कर्णस्थितत्वे ऽपिअत्र पुनरुक्तिप्रसाक्तिवारणमेव कर्णावतंस्यापि सवतंसपदार्थत्वात् न चैवं कर्णस्थैतलक्षणायामपि कर्णस्थितकर्णभूषा इति बोधनेनैव पुनरुक्तिरिति वाच्यम् ।<br>
अवतंसपदस्य कर्णयोग्यभूषार्थकत्वेन कर्णस्थितकर्णयोग्यभूषा इति पुनरुक्त्यभावात् ।<br>
एवं श्रवणेति&ndash;एतद्द्वये पदाधिक्यस्यैव प्रसाक्तिः कुण्डलत्वकिरीटत्वयोः संस्थानव्यङ्ग्यजातित्वादेव ।</p>
</details>
<p>एवं निरुपपदो मालाशब्दः पुष्पस्त्रजमेवाभिधत्त इति स्थितावपि &ldquo;पुष्पमालाविभाति ते&rdquo; ।<br>
अत्र पुष्पशब्द उत्कृष्टपुष्पवृद्ध्यै ।<br>
एवं &ldquo;मुक्ताहार&rdquo; इत्यत्र मुक्ताशब्देनान्यरत्नामिश्रितत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) पुष्पस्त्रजमेवाभिधत्ते इति ।<br>
तथा चात्रापि पुनरुक्तेरेव प्रसक्तिः ।<br>
उत्कृष्टपुष्पप्रसिद्ध्यै इति पुष्पांशो मालाशब्दार्थ एव पुष्पशब्दस्य तु उत्कृष्टे लक्षणेत्यर्थः ।<br>
एवं मुक्ताहार इत्यत्रेति ।<br>
मुक्तग्रैवेयकं हार इति कोशात् ।<br>
मुक्तांशो ऽपि हारशब्दार्थ एव इत्यतो ऽत्रापि पुनरुक्तेरेव प्रसिक्तिः ।<br>
अन्यरत्नामिश्रितत्वं तु मुक्ताशब्दलक्षणागम्यम् ।</p>
</details>
<p>&mdash;प्रयोक्तव्याः स्थिता अमी ॥ विस्स्द्_७।२६ ॥</p>
<p>धनुर्ज्यादयः सत्काव्यस्थिता एव निबद्धव्याः, न त्वस्थिता जघनकाञ्जीकरकङ्कणादयः ।</p>
<details><summary>टीका</summary>
<p>विज्ञप्रिया:</p>
<p>(वि, च) सत्काव्यस्थिता एवेति&mdash;यतः सत्काव्ये स्थिता अतो निबद्धव्या एवेत्यन्वयः ।<br>
तथा चात्र लक्षणाया रूढिहेतुकत्वं दर्शितम् ।<br>
जघनकाञ्च्यादौ तु न रूढिरिति भावः ।</p>
</details>
<p>उक्तावानन्दमग्नदेः स्यान्न्यूनपदता गुणः ।</p>
<p>यथा&mdash;<br>
&ldquo;गाढालिङ्गनवामनीकृतकुचप्रोद्भिन्नरोमोद्रमा सान्द्रस्नेहरसातिरेकविगलच्छ्रीमन्नतम्बाम्बरा ।<br>
मा मा मानद ! माति मामलमिति क्षामाक्षरोल्लापिनी सुप्ता किं नु मृता नु किं मनसि मे लीना विलीना नु किम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, छ) उक्तविति&mdash;आनन्दमग्नादेर्वचनस्योक्तावित्यर्थः ।<br>
गाठालिङ्गनेति&mdash;सख्यौ सख्युरुक्तिरियम् ।<br>
गाठालिङ्गनेन वामनीकृतकुचा चासौ प्रोद्भिन्नरोमोद्रमा चेति समासः ।<br>
कुचे रोमवर्णनानौचित्यान्नास्य समासः ।<br>
सान्द्रस्नेहरसातिरेकेण विगलत् श्रीमतो नितम्बादम्बरं यस्यास्तादृशविशेषणद्वयवती सा मम नायिका पीडयेत्यनुक्तिवशात्, हे मानद ! मां मा मा मा इत्यलिमित्येवमलक्षरोल्लापिनी सती सुप्तेत्यादिवितर्कचतुष्टयविषयो ऽभूदित्यर्थः ।<br>
सुप्ता निद्रिता निष्पन्दत्वात् अतिनिष्यन्दत्वेन मरणवितर्कः ।<br>
मनोगतत्वेन मनसि लयवितर्कः मनसोरद्यापि अबहिर्भावात् अत्यन्तलयरूपस्य विलयस्य वितर्कः ।</p>
<p>लोचना:</p>
<p>(लो, उ) गाढेति&ndash;अत्र सुप्तेत्यादिना उत्तरोत्तरं निश्चलाधिक्यम् ।<br>
किम् ? उक्तरूपा प्रिया मम मनसि सुप्ता नु ! स्थिरतया वर्त्तमानत्वात् ।<br>
सुप्तापि पुनरुत्थाय पातीत्याशङ्क्याह मृता नु किम् ? सापि परैर्बहिष्कर्तुं शक्या इत्यत आह&mdash;लीनेति ।<br>
जतुकाष्टादिवदिति विशेषः ।<br>
तथाभूतापि केनचिद् व्यावर्त्तयितुं शक्येतेत्यत आहविलीनेति&ndash;दुग्ध्रे जलवत् सर्वथा भेदोपलम्भाभाव इति भावः ।<br>
ततोमामेति सामान्यतः प्रकृतनिराकरणम् ।<br>
माति मामित्यत्र पडियेति कियापदं न्यूनम् ।<br>
एतत्प्रतिपादिकाया नायिकायाः सान्द्रानन्दजडीभूततया सङ्कीर्णवाक्योच्चारणे ऽप्यसामर्थ्यं व्यनक्तीति न्यूनपदत्वं गुणः ।</p>
</details>
<p>अत्र पीडयेति न्यूनम् ।</p>
<p>क्वचिन्न दोषो न गुणः&mdash;</p>
<p>न्यूनपदत्वमित्येव ।<br>
यथा&mdash;<br>
&ldquo;तिष्ठेत्कोपवशात्प्रभावपिहिता दीर्घं न सा कुप्यति स्वर्गायोत्पतिता भवेन्मयि पुनर्भावार्द्रमस्या मनः ।<br>
तां हर्तुं विबुधद्विषो ऽपि न च मे शक्ताः पुरोवर्तिनीं सा चात्यन्तमगोचरं नयनयोर्जातेति को ऽयं विधिः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) तिष्ठेत्कोपेति&mdash;उर्वशीमनासाद्य पुरुरवसो ऽयं वितर्कः ।<br>
सा उर्वशी स्वप्रभावेन पिहिता अदृश्या तिष्ठदिति वितर्क्याह&ndash;दीर्घं न सा इति एवं स्वर्गाय इति वितर्क्याह&mdash;मयि पुनरिति ।<br>
अस्या असुरेण हरणकोटिस्तु असम्भव्या इत्याह&mdash;तां हर्तुमिति ।<br>
मे पुरोवर्ततिनीम् इति तत्र हेतुः ।<br>
अतो ऽदर्शने हेत्वभावान विस्मयादाह&mdash;सा चेति&mdash;अगोचरम् अगोचरत्वं याता प्राप्ता ।</p>
</details>
<p>अत्र प्रभावपिहितेतिं भवेदिति चेत्यनन्तरं &ldquo;नैतद्यतः&rdquo; इति पदानि न्यूनानि ।<br>
एषां पदानां न्यूनतायामप्येतद्वाक्यव्यङ्ग्यस्य वितर्काख्यव्यभिचारिभावस्योत्कर्षाकरणान्न गुणः ।<br>
&ldquo;दीर्घं न से&rdquo; त्यादिवाक्यजन्यया च प्रतिपत्त्या तिष्ठेदित्यादिवाक्यप्रतिपत्तेर्बोधः स्फुटमेवावभासत इति न दोषः ।</p>
<details><summary>टीका</summary>
<p>विज्ञप्रिया:</p>
<p>(वि, झ) अत्रेति&mdash;पूर्वोक्तस्य निषेधं प्रत्येव दीर्घं न सा इत्यनयोः हेतुत्वात् नतु पूर्वप्रतीतिं प्रति इति भावः ।<br>
ननूत्कर्षस्याकरणात् मा भवतु गुणत्वम्, दोषत्वं तु स्यादित्यत आह&ndash;दीर्घं न सेत्यादीति ।<br>
बाधः स्फुटमेवेति&mdash;विरोधिनः परवाक्यस्य तथात्वनियमात् ।<br>
तथा च &ldquo;नैतद्यतः&quot;इत्यस्याकाङ्क्षावशादध्याहारो ऽपि न दोषाय इति भावः ।</p>
<p>लोचना:</p>
<p>(लो, ऊ) तिष्ठेदित्यादि ।<br>
प्रभावेन दिव्येन पिहिता, अदृश्या सा उर्वशी ।<br>
प्रतिपत्त्या ज्ञानेन ।<br>
उत्तरा प्रतिपत्तिः पूर्वां प्रतिपत्तिं बाधते ।</p>
</details>
<p>&mdash;गुणः क्वाष्यधिकं पदम् ॥ विस्स्द्_७।२७ ॥</p>
<p>यथा&mdash;<br>
&ldquo;आचरिति दुर्जनो यत्सहसा मनसो ऽप्यगोचरानर्थान् ।<br>
तन्न न जाने जाने स्पृशति मनः किं तु नैव निष्ठुरताम्&rdquo; ॥<br>
अत्र &ldquo;न न जान&rdquo; इत्ययोगव्यवच्छेदे ।</p>
<p>लोचना:</p>
<p>(लो, ऋ) अयोगव्यवच्छेदो ऽहं जानामीत्येवंरूपः ।</p>
<p>********** एन्द् ओफ़् चोम्मेन्तर्य् **********</p>
<p>द्वितीये &ldquo;जान&rdquo; इत्यनेन नाहमेव जाने इत्यन्ययोगव्यवच्छेदाद्विच्छित्तिविशेषः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) गुणः क्वापीति&mdash;यत्राधिकपदस्य रूढिलक्षणया अर्थान्तरं तत्रेत्यर्थः ।<br>
आचारतीति&mdash;मनसो ऽप्यगोचरानर्थात् असदर्थान् सहसा यत् दुर्जन आचरति तदहं न न जाने ।<br>
अपि त्वहमेव जाने इत्यर्थः, किन्तु मम भनः निष्ठुरतां नैव स्पृशति इत्यर्थः ।<br>
विच्छित्तिर्बोधविशेषरूपा भङ्गिः ।<br>
अत्रेति&mdash;आकाङ्क्षोत्थानानुत्थानद्वयमत्र अदोषदोषतयोर्बोजम् ।</p>
</details>
<p>समाप्तपुनरा त्तत्वं न दोषो न गुणः क्वचित् ।</p>
<p>यथा&mdash;&ldquo;अन्यास्ता गुणरत्न-&rdquo; इत्यादि ।<br>
अत्र प्रथमार्धेन वाक्यसमाप्तावपि द्वितीयार्घवाक्यं पुनरुपात्तम् ।<br>
एवं च विशेषणमात्रस्य पुनरुपादाने समाप्तपुनरात्तत्वं न वाक्यान्तरस्येति विज्ञेयम् ।</p>
<details><summary>टीका</summary>
<p>विज्ञप्रिया:</p>
<p>(वि, ट) अन्यस्ता इत्यत्र पूर्वार्द्धेन वाक्यसमाप्तावपि कथमत्र निष्पादकगुणरत्नादीनां वैलक्षण्यमित्याकाङ्क्षोत्थानाददोषता ।<br>
समाप्तपुनरात्तत्वस्य दोषत्वादोषत्वे विनिगमयति&mdash;एवञ्चेति ।<br>
विशेषणमात्रस्य इत्यत्रापि अनाकाङ्क्षितस्येति बोध्यम्, विशेषणे आकाङ्क्षासत्त्वे तु न दोष इति प्रागेव दर्शितम् ।<br>
तथा चाकाङ्क्षाया एव नियामकत्वम्; न वाक्यत्वविशेषणत्वयोरिति स्थितेन वाक्यान्तरस्येति यदुक्तं तद्वाक्यान्तरे आकाङ्क्षा अवश्यं तिष्ठतीत्यभिप्रायेणैव ।</p>
<p>लोचना:</p>
<p>(लो, ॠ) द्वितीयार्द्धवाक्यं श्रीमत्कान्तीत्यादि ।<br>
एवञ्चेति&ndash;विशेषणमात्रस्येत्युपलक्षणम् ।<br>
तेन कर्त्तृकर्मादीनामन्येषां पदानामपि वाक्यसमाप्तावुक्तौ ।<br>
यथोदाहृतं दिवाकरो हरिरित्यादिः ।</p>
</details>
<p>गर्भितत्वं गुणः क्वापि&mdash;</p>
<p>यथा&mdash;<br>
&ldquo;दिङ्मातङ्गघटाविभक्तचतुराघाटा मही साध्यते सिद्धा सापि वदन्त एव हि वयं रोमाञ्जिताः पश्यत ।<br>
विप्राय प्रतिपाद्यते किमपरं रामाय तस्मै नमो यस्मात्प्रादुरभूत्कथाद्भुतमिदं यत्रैव चास्तं मतम्&rdquo; ॥<br>
अत्र वदन्त एवेत्यादि वाक्यं वाक्यान्तरप्रवेशात् चमत्कारातिशयं पुष्णाति ।</p>
<details><summary>टीका</summary>
<p>विज्ञप्रिया:</p>
<p>(वि, ठ) दिङ्मातङ्गघटेति ।<br>
आघाटः पर्यन्तः ।<br>
तथा च दिङ्मातङ्गघटाभिर्विभक्ताश्चत्वारः पर्यन्ताः यस्याः तादृशी मही येन रामेण साध्यते ।<br>
सिद्धा व्याघातशून्यसाधनेन स्ववशीकृता सापि मही विप्राय प्रतिपाद्यते ।<br>
किमपरं ब्रूम इति शेषः ।<br>
तस्मै रामाय नम इदं काथाद्भुतं यस्मात् प्रादुरभूत् अन्यैरतथाकारणात् यस्मादेव प्रादुरभूदित्यर्थः ।<br>
यत्रैव चास्तं गतम्, केनाप्युत्रकालं तथाकरणादस्तं गतमित्येवं वदन्त एव वयं रोमाञ्चिता एव इदं पश्यतेत्यर्थः ।<br>
हिरवधारणे ।<br>
अत्रेति ।<br>
चमत्कारस्य वाक्यऽसमाप्तावेव विस्मयोद्वोधात् ।</p>
<p>लोचना:</p>
<p>(लो, ऌ) दिङ्भातङ्गेत्यादिपदस्य चतुः समुद्रसीमा इत्यर्थः ।</p>
</details>
<p>&mdash;पतत्प्रकर्षता तथा ॥ विस्स्द्_७।२८ ॥</p>
<p>तथेति क्वचित् गुणः ।<br>
यथा&mdash;&ldquo;चञ्चद्भुज-&rdquo; इत्यादि ।<br>
अत्र चतुर्थपादे सुकुमारार्थतया शब्दाडम्बरत्यागो गुणः ।</p>
<details><summary>टीका</summary>
<p>विज्ञप्रिया:</p>
<p>(वि, ड) अत्र चतुर्थपाद इति ।<br>
उत्तंसयिष्यति कचांस्तव देवि ! भीम इत्यत्र सुकुमारतया वर्णानामसमासेन च सुकुमारतयेत्यर्थः ।</p>
</details>
<p>क्वचिदुक्तौ स्वशब्देन न दोषो व्यभिचारिणः ।<br>
अनुभावविभावाभ्यां रचना यत्र नोचिता ॥ विस्स्द्_७।२९ ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) क्वचिदुक्ताविति ।<br>
व्यभिचारणः स्वशब्देनोक्तौ क्वचिन्न दोष इत्यर्थः ।<br>
कुत्र न दोष इत्यत्राह&mdash;अनुभावेति ।<br>
रचना प्रतिपादनम् ।<br>
अनौचित्यमेव द्विविधं तद्द्वयं व्याचष्टे यत्रेत्यादिभ्याम् ।</p>
</details>
<p>यत्रानुभावविभावमुखेन प्रतिपादने विशदप्रतीतिर्नास्ति, यत्र च विभावानुभावकृतपुष्टिराहित्यमेवानुगुणं</p>
<details><summary>टीका</summary>
<p>विज्ञप्रिया:</p>
<p>(वि, ण) विभावानुभावकृतेति&mdash;व्यभिचारिभावस्य यौ विभावानुभावौ ताभ्यां व्यङ्ग्यत्वरूपाया व्यभिचारिभावस्य पुष्टिस्तद्राहित्यमेवेत्यर्थः ।</p>
</details>
<p>तत्र व्यभिचारिणः स्वशब्देनोक्तौ न दोषः ।<br>
यथा&mdash;<br>
&ldquo;औत्सुक्येन कृतस्वरा सहभुवा व्यावर्तमाना ह्रिया तैस्तैर्बन्धुवधूजनस्य वचनैर्नोताभिमुख्यं पुनः ।<br>
दृष्ट्वाग्रे वरमात्तसाध्वसरसा गौरी नवे सह्गमे संहोहत्पुलका हरेण हसता श्लिष्टा शिवायास्तु वः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) द्वयोरेकमेवोदहरणमाह&mdash;औत्सुक्येन इति ।<br>
गौरी नवे सङ्गमे प्रथमदिने हरसान्निध्यनिमित्तमौत्सुक्येन कृतत्वारानन्तरं च सहभुवा साहजिकया ह्रिया व्यावर्त्तमाना ततश्च तैस्तैरित्यादि ।<br>
ततश्च वरं स्वामिनं हरम् अग्रे दृष्ट्वा आत्तसाध्वसरूपरसा, ततश्च हसता हरेणश्लिष्टा सती संरोहत्पुलका ईदृशी वः शिवायास्तु ।</p>
<p>लोचना:</p>
<p>(लो, ए) कुतो न दोष इत्याह&mdash;अनुभावेति ।<br>
औत्सुक्येनेति ।<br>
सहभुवा त्वरासमनन्तरकालोत्पन्नया त्वरयेति ।<br>
भयेन त्वरां कृतवतीति सम्भ्रान्तिसम्भावनत्वादित्यर्थः ।<br>
एवमन्यत्र एषामौत्सुक्यादीनां &ldquo;दूरादुत्सुकमागते विवलितम्&quot;इत्यादौ विवलनादिरूपानुभावमुखेन यथा लज्जादिप्रतिपाद्रनं तथा सहसा प्रसारणरूपानुभावमुखेन औत्सुक्यस्य प्रतिपादने न विशदप्रतीतिरिति व्यभिचारिणः स्वशब्दप्रतिपादनमेवोचितमिति भावः ।</p>
</details>
<p>अत्रौत्सुक्यस्य त्वरारूपानुभावमुखेन प्रतिपादने सङ्गमे न झटिति प्रतीतिः, त्वराया भयादिनापि सम्भवात् ।<br>
ह्रियो ऽनुभावस्य च व्यावर्तमानस्य कोपादिना सम्भवात् ।<br>
साध्वसहासयोस्तु विभावादिपरिपोषस्य प्रकृतरसप्रतिकूलप्रायत्वादित्येषां स्वशब्दाभिधानमेव न्याय्यम् ।</p>
<details><summary>टीका</summary>
<p>विज्ञप्रिया:</p>
<p>(वि, थ) अत्रेति ।<br>
औत्सुक्यस्य त्वरारूपो यो ऽनुभावस्तुन्मुखेनेत्यर्थः ।<br>
झटित्यप्रतीतौ बीजमाह&mdash;त्वराया भयादिनापीति ।<br>
एवं ह्रियो ऽप्यनुभावव्यावर्त्तनात् न झटिति तत्प्रतीतिः इत्यतः तस्यापि ह्रियेति शब्दस्य वाच्यत्वं न दोष इत्याह&mdash;ह्रियो ऽनुभावस्य चेति ।<br>
विभावानुभावकृतपुष्टिराहित्यं दर्शयति&mdash;साध्वसहासयोस्तु इति ।<br>
साध्वसं भयं हासश्च हास्यहेतुश्चेतोविकासः स्थायिभावलक्षणे दर्शितः ।<br>
तद्द्वयं च भयानकहास्यरसयोः स्थायिभावावपि गौरमहेशयोः शृङ्गरे ऽत्र व्यभिचारभावौ ।<br>
तयोः स्वस्वविभावादिना परिपोषस्य प्रकृतशृङ्गाररसप्रतिकूलप्रायत्वात् इत्यर्थः ।<br>
विभावादीत्यादिपदात् अनुभावपरिग्रहः ।<br>
तथा हि कम्पस्तावद् गौरी साध्वसस्यानुभावः ।<br>
महेशहासश्चोद्दीपनविभावस्ततश्च साध्वसहासावनुपादाय यदि सकम्पा इति क्रियेत तदा तदङ्गसर्पदर्शनात् भयेन आर्द्रगजचर्मकपालदर्शनात् जुगुप्सया च शृङ्गारप्रतिकूलाभ्यां तत्कम्पसम्भवात् न शृङ्गारव्यभिचारिणोः साध्वसहासयोरेव व्यञ्जना स्यात्, भयजुत्पसोश्च व्यञ्जनासम्भवादित्यत एषाम् औत्सुक्यह्रीसाध्वसहासानां स्वशब्देनाभिधानिमित्यर्थः ।<br>
साध्वसहासयोरपि व्यञ्जनसम्भवात् नात्यन्तं प्रातिकूल्यमित्यतः प्रायत्वादित्युक्तम् ।</p>
</details>
<p>सञ्चार्यादेर्विरुद्धस्य बाध्यत्वेन वचो गुणः ।</p>
<p>लोचना:</p>
<p>(लो, ऐ) विरुद्धस्य प्रकृतरसादिप्रतिकूलस्य ।</p>
<p>********** एन्द् ओफ़् चोम्मेन्तर्य् **********</p>
<p>यथा&ndash;&ldquo;क्वाकार्यं शशलक्ष्मणः क्व च कुलम्-&rdquo; इत्यादि ।<br>
अत्र प्रशमाङ्गानां वितर्कमतिशङ्काधृतीनामभिलाषाङ्गौत्सुक्यस्मृतिदैन्यचिन्ताभिस्तिरस्कारः पर्यन्ते चिन्ताप्रधानमास्वादप्रकर्षमाविर्भावयति ।</p>
<details><summary>टीका</summary>
<p>विज्ञप्रिया:</p>
<p>(वि, द) सञ्चार्य्यादेरिति&mdash;सञ्चारी व्यभिचारी ।<br>
आदिपदादनुभावविभावौ च ।<br>
विरुद्धरसीयस्यापि तस्य बलवता बाध्यस्य बाध्यत्वेन कथनं विरोधिनो जये यथातथा गुणः ।<br>
प्रशमाङ्गानामिति ।<br>
शान्तरसस्थाभीभावः प्रशमः ।<br>
तदङ्गानां तदीयानामित्यर्थः ।<br>
अभिलाषाङ्गेति ।<br>
अभिलाषो रतिस्तदीयौत्सुक्यादिभिरित्यर्थः ।<br>
पर्य्यन्त इति ।<br>
कः खलु युवा धन्यो ऽधरं पास्यत्यनेन व्यङ्ग्येत्यर्थः ।</p>
</details>
<p>विराधिनो ऽपि स्मरणो साम्येन वचने ऽपि वा ॥ विस्स्द्_७।३० ॥</p>
<p>भवेद्विरोधो नान्योन्यमङ्गिन्यङ्गत्वमाप्तयोः ।</p>
<details><summary>टीका</summary>
<p>विज्ञप्रिया:</p>
<p>(वि, ध) विरोधिनो ऽपि इति&mdash;विरोधिरसस्यापि सञ्चार्य्यादेः स्मरणि स्मर्य्यमाणत्वेन व्यञ्जितस्य वचने साम्येन वथने ऽपि प्रकृतरसेन सह न विरोधो भवेत् ।<br>
एवकङ्गिन्यङ्गत्वमाप्तयोश्च नान्योन्यविरोध इत्यर्थः ।<br>
अङ्गिन्यङ्गत्वमाप्तयोरित्यत्र चार्थः पूरणीयः ।</p>
</details>
<p>क्रमेण यथा&mdash;&ldquo;अयं स रसनोत्कर्षो-&rdquo; इत्यादि ।<br>
अत्रालम्बनविच्छेदे रतेररसात्मतया स्मर्यमाणानां तदङ्गानां शोकोद्दीपकतया कुणानुकूलता ।</p>
<details><summary>टीका</summary>
<p>विज्ञप्रिया:</p>
<p>(वि, न) अयं स इत्यादिकं स्पष्टम् ।<br>
अत्र रसनोत्कर्षणादयः उद्दीपनविभावाः स्मर्य्यमाणास्तद्व्यङ्ग्याः ।<br>
शृङ्गारो ऽपि स्मर्य्यमाणो व्यङ्ग्यस्यापि अतीतत्वेन स्मर्य्यमाणता ।</p>
<p>लोचना:</p>
<p>(लो, ओ) आलम्बनम्, सङ्ग्रामनिग्रहः ।</p>
</details>
<p>&ldquo;सरागया स्त्रुतघनघर्मतोयया कराहतिध्वनितपृथूरुपीठया ।<br>
मुहुर्मुहुर्दशनविलङ्घितोष्ठया रुषा नृपाः प्रियतमयेव भेजिरे&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, प) साम्येन वचने आह&mdash;सरागयेति ।<br>
पीठोपविष्टानां राज्ञां युद्धोद्यमार्थं क्रोधस्य वर्णनमिदम् ।<br>
नृपा रुषा भेजिरे प्रपेदिरे प्रियतमया इव ।<br>
अर्थात् क्रुद्धाया रुषः क्रुद्धिप्रियतमायाः विशेषणान्याह&mdash;सरागयेति ।<br>
रुषो रक्तवर्णनं कविसम्प्रदायसिद्धम्, पक्षे तु प्रियतमत्वेन अनुरागयुक्तया; क्रोधाधीनलौहित्यभाजा ।<br>
स्त्रुतं क्षरितं घनं घर्मतोयं राज्ञां यतः, रुषा तादृश्या, स्त्रुतं निः सृतं घनं घर्मतोयं गात्रात् यस्यास्तादृश्या प्रियतमया ।<br>
कराहतीति ।<br>
राज्ञां कराहत्या पीठध्वननं रुषा प्रयुक्तम् ।<br>
पीठस्य पृथुत्वं विस्तारः, उरुत्वं उच्चत्वम्, प्रियतमया तु स्वीयकराहत्या पृथोः स्वोरुदेशरूपस्य पीठस्य ध्वननम् ।<br>
मुहुरिति ।<br>
दशनोष्ठलङ्घनं नृपकर्त्तृकं रुषा प्रयुक्तम् ।<br>
प्रियतमायास्तु स्वकर्त्तृकम् ।</p>
<p>लोचना:</p>
<p>(लो, औ) रागो लौहित्यं प्रेमा च ।</p>
</details>
<p>अत्र सम्भोगशृङ्गारो वर्णनीयवीरव्यभिचारिणः क्रोधस्यानुभावसाम्येन विवक्षितः ।</p>
<details><summary>टीका</summary>
<p>विज्ञप्रिया:<br>
(वि, फ) अत्रेति ।<br>
एकसस्थायिभावो ऽपि अन्यरसे व्यभिचारिभाव इत्यतो रौद्रसस्थायिभावः क्रोधो ऽत्र प्रक्रान्तवीररसस्य व्यभिचारिभावस्तद्व्यङ्ग्यस्य प्रकृतबीररसस्य साम्येनात्र सरागत्वादिव्यङ्ग्यः सम्भोगशृङ्गारो विवक्षित इत्यर्थः ।<br>
ननु प्रियतमया इव इत्युक्त्या प्रियतमैव साम्येन विवक्षिता, न तु शृङ्गार इत्यत आह&mdash;अनुभावसाम्येनेति ।<br>
वीरशृङ्गारयोर्द्वयोरपि सरागत्वादयो ऽनुभावाः ।<br>
तेषामेकशब्दवाच्यत्वरूपरससाम्ये तु तद्व्यङ्ग्ययोर्वोरशृङ्गारयोरपि साम्यमित्यर्थः ।<br>
यद्यपि &ldquo;अनुकूलौ निषेवेति यत्रान्यो ऽन्यं विलासिनौ ।<br>
दर्शनस्पर्शनादीनि स सम्भोग उदाहृतः ॥<br>
&ldquo;इत्येवं सम्भोगलक्षणमुक्तम् ।<br>
तथापि प्रमाधीनक्रोधदर्शनादावानुकूल्यमस्त्येव, इत्यतो ऽयं सम्भोगशृङ्गार एव ।</p>
</details>
<p>&ldquo;एकं ध्यानिमीलनान्मुकुलितप्रायं द्वितीयं पुनः पार्वत्या वदनाम्बुजस्तनभरे सम्भोगभावालसम् ।<br>
अन्दद्दूरविकृष्टचापकमनक्रोधानलोद्दीपितं शम्भोभिन्नरसं समाधिसमये नेत्रत्रयं पातु वः&rdquo; ॥<br>
अत्र शान्तशृङ्गाररौद्ररसपरिपुष्टा भगवद्विषया रतिः ।</p>
<details><summary>टीका</summary>
<p>विज्ञप्रिया:</p>
<p>(वि, ब) अङ्गिनि अङ्गत्वमाप्तयोरविरोधमाह&mdash;एकमिति ।<br>
समाधिसमये विभिन्नरसं शम्भोः नेत्रत्रयं वः पातु ।<br>
तत्र भिन्नरसत्वं दर्शयति&mdash;ध्याननिमीलनेन मुकुलप्रायमिति ।<br>
क्वचित्तु ध्याननिमीलनात् मुकुलतप्रायमिति पाठः, तदा मुकुलितं मुकुलशब्दात् क्तप्रत्ययेन मुकुलतुल्यम् ।<br>
प्रायः पदात्तु अल्पमुकुलम् ।<br>
अयं शान्तानुभावः ।<br>
द्वितीयमिति ।<br>
वदनाम्भुजस्तनभरे इत्यत्र प्राण्यङ्गत्वात् समाहारद्वन्द्वः ।<br>
अयं शृङ्गारानुभावः ।<br>
अन्यदिति ।<br>
दूरे विकृष्टचापो यो मदनः तद्विषये क्रोधानलेनोद्दीपितमित्यर्थः ।<br>
अत्र रौद्ररसस्थायिभावस्य क्रोधस्य वाच्यत्वे ऽप्युद्दीपनेन तदनुभावेन पुनर्व्यञ्जना अपराङ्गतेत्याह&mdash;अत्रेति ।<br>
शान्तादिपदमत्र स्थायिपरम् ।<br>
तेषां विरोधिनामुक्तानुभावैर्व्यङ्ग्यानामपराङ्गत्वेनाविरोध इत्याह&mdash;अत्रेति ।</p>
<p>लोचना:</p>
<p>(लो, अ) अत्र शान्तेति&mdash;अङ्गिनो भगवद्विषयरतिभावस्य अङ्गभावेन विरुद्धानामपि शान्तादीनां नान्यो ऽन्यविरोध इति भावः ।</p>
</details>
<p>यथा वा&mdash;<br>
&ldquo;क्षिप्तो हस्तावलग्नः प्रसभमभिहतो ऽप्याददानोंऽशुकान्तं गृह्णन् केशेष्वपास्तश्चरणनिपतितो नेक्षितः सम्भ्रमेण ।<br>
आलिङ्गन् यो ऽवधूतस्त्रिपुरयुवतिभैः साश्रुनेत्रोत्पलाभिः कामीवार्द्रापराधः स दहतु दुरितं शाम्भवो वः शराग्निः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) इत्थमङ्गिनि विरोधिनां साक्षादविरोधं दर्शयित्वा साक्षात् परम्पराभ्यां तादृशानामविरोधमाह&mdash;यथा वा&mdash;क्षिप्त इति ।<br>
त्रिपुरुदाहे स प्रसिद्धः शाम्भवः शराग्निर्वो दुरितं दहतु ।<br>
कीदृशः हस्तावलग्नः सन् साश्रुनेत्रोत्पलाभिस्त्रिपुरयुवतिभिरार्द्रपराधः कामीव क्षिप्तः एवमंशुकस्यान्तमाददानो ऽपि अभिहतः ।<br>
अपिकारो ह्यत्र भिन्नक्रमे ।<br>
तथा केशेषु गृह्णन् अपास्तः ।<br>
कामिपक्षे&mdash;चुम्बनार्थं केशग्रहणं तथा चरणनिपाततो ऽग्निः सम्भ्रमेण भयेन नेक्षितः ।<br>
कामी तु चरणनिपतितः सम्भ्रमेणादरेण यत् ईक्षणं तद्विषयो न कृतः ।<br>
आलिङ्गन् इति स्पष्टम् ।<br>
अग्निपक्षे&mdash;भयात् कामिपक्षे क्रोधादश्रु ।</p>
</details>
<p>अत्र कविगता भगवद्विषया रतिः प्रधानम् ।<br>
तस्याः परिपोषकतया भगवतस्त्रिपुरध्वंसं प्रत्युत्साहस्यापरिपुष्टतया रसपदवीमप्राप्ततया भावमात्रस्य करुणो ऽङ्गम् ।<br>
तस्य च कामीवेतिसाम्यबलादायातः शृङ्गारः ।<br>
एवं चाविश्रान्तिधामतया करुणस्याप्यङ्गतैवेति द्वयोरपि करुणशृङ्गारयोर्भगवदुत्साहपरिपुष्टतद्विषयरतिभावास्वादप्रकष्रकतया यौगपद्यसम्भावादङ्गत्वेन न विरोधः ।</p>
<details><summary>टीका</summary>
<p>विज्ञप्रिया:</p>
<p>(वि, म) कविगता कविनिष्ठा प्रधानम्, स दहतु इत्यादि निराकाङ्क्षवाक्यव्यङ्ग्यत्वात् ष तस्याश्चेति ।<br>
तस्याः प्रधानस्य भगवदुत्साहस्त्रिपुरं प्रत्याग्नेयास्त्रप्रयोगाद व्यङ्ग्यः ।<br>
स च तन्महत्त्वसूचकत्वेन तद्विषयरतिभावस्याधिक्यरूपपुष्टिकारक इत्याह&mdash;परिपोषकतयेति ।<br>
उत्साहो रतिभावस्याङ्गमित्यर्थः ।<br>
तस्योत्साहस्य करुणो ऽङ्गमित्यन्वयः ।<br>
ननु उत्साहो वीररसस्थायिभावः ।<br>
स चात्र व्यङ्ग्य इत्यतो वीररस एवात्र प्रधानम् ।<br>
तत् कथं रतिभावस्य प्राधान्यमुक्तम् इत्यत आह&mdash;तस्य चापरिपुष्टतया इति ।<br>
तस्योत्साहस्य साकाङ्क्षवाक्यव्यङ्ग्यत्वेन दहत्विति निराकाङ्क्षवाक्यव्यङ्ग्यकविभावाङ्गत्वेनाप्राधान्यरूपया अपरिपुष्टतया रसपदवीमनाप्ततया भावमात्रस्य स्थायिभावस्येत्यर्थः ।<br>
करुण इति ।<br>
त्रिपुरयुवतीनां शोच्यावस्थाव्यङ्ग्यः करुणः तत्पुष्टिकारको ऽङ्गमित्यर्थः ।<br>
तस्य चेति ।<br>
अस्य करुणस्य इत्यर्थः ।<br>
शृङ्गारो ऽङ्गमित्यन्वयः ।<br>
तस्याङ्गता च उपमानोपमेयप्रकर्षणात् ।<br>
इत्थं भगवदुत्साहपुष्टस्य भगवद्विषयकविभावस्य साक्षात्परम्पराभ्यामङ्गभूतौ करणशृङ्गारौ विरोधिस्वरूपौ अपि अविरुद्धौ इति दर्शयति&mdash;एवं चाविश्रान्तीति ।<br>
अविश्रान्तिधामतया साकाङ्क्षताऽश्रयतया, अङ्गिसाकाङ्क्षतयेति यावत् ।<br>
भगवदुत्साहस्तु अङ्गमपि भावस्याविरोधित्वात् तद्विरोधो न दर्शितः ।<br>
ननु स्मर्य्यमाणविभावादिव्यङ्ग्यस्य रसस्यापि, स्मर्य्यमाणस्य विभावादिसाम्यस्य विवक्षाधीनविवक्षितसाम्यस्य अङ्गिरसेन सह विरोधप्रसक्तावपि न विरोधैत्युक्तम्, अङ्गिरसेन सह विरोधप्रसक्तिरेव नास्तीत्याशङ्कते&mdash;</p>
<p>लोचना:</p>
<p>(लो, आ) अपरिपुष्टतया विभावादिभिरित्यर्थः ।<br>
भावमात्रस्य इत्यत्र हेतुः ।<br>
रसपदवीमप्राप्तत्वमङ्गत्वादित्यर्थः ।<br>
साम्यबलादायातः सदृशविशेषणमहिम्ना प्राप्तः ।<br>
करुणस्येति ।<br>
करुणस्य शृङ्गरापेक्षयो ऽङ्गित्वे ऽपि भगवद्रत्युत्साहस्याङ्गत्वादेवेत्यर्थःकिञ्चात्र शृङगाररसस्य &ldquo;अयं स रसनोत्कर्षो&quot;त्यादिपूर्वोक्तदिशा स्मर्य्यमाणतयांशभूतत्वेनापि व्यक्तीकरणेन न विरोधः ।<br>
तथा हि यासां त्रिपुरयुवतीनां प्रणयरोषनिवारणार्थं कामी निराकृतहस्तग्रहणानि कृतवान् ।<br>
तास्वेव निष्करुणासु शाम्भवः शराग्निस्तथा चेष्टितवानिति सादृश्यसन्दर्शनात् स्मर्य्यमाणेनेर्ष्यविप्रलम्भेन करुणः प्रत्युत पुष्टं नीतः ।<br>
तेन च त्रिपुररिपुप्रभावातिशयपरिपुष्टस्तद्विषयरतिभावः परिषोषं नीयते ।</p>
</details>
<p>ननु समूहालम्बनात्मकपूर्णघनानन्दरूपस्य रसस्य तादृशेनेतररसेन कथं विरोधः सम्भावनीयः ? एकवाक्ये निवेशप्रादुर्भावैर्यौगपद्यविरहेण परस्परोपमर्दकत्वानुपपत्तेः ।</p>
<details><summary>टीका</summary>
<p>विज्ञप्रिया:</p>
<p>(वि, य) ननु इति ।<br>
समूहालम्बनेति&mdash;प्रपानकरसन्यायाच्चर्व्यमाणो रसो भवेदित्यनेनोक्तस्य विभावादिसमूहालम्बनात्मकस्य निराकाङ्क्षवाक्यव्यङ्ग्यत्वेनाकाङ्क्षापूर्त्त्या पूर्णस्य घनस्य विषयान्तराग्रहणे निबिडस्याऽनन्दरूपस्य रसस्य अङ्गिरसस्य तादृशेन स्मर्यमाणेन विवक्षितसाम्येन वा रसेन सह कथं विरोधः सम्भावनीय इत्यर्थः ।<br>
असम्भावनायां हेतुमाह&mdash;एकवाक्ये इति ।<br>
अङ्गिरसस्तावन्निराकाङ्क्षविधेयवाक्यात् प्रादुर्भवति ।<br>
स्मर्यमाणोपमानयोस्तु साकाङ्क्षोद्देश्यवाक्ययोरेव प्रादुर्भावेण एकवाक्यप्रादुर्भवरूपयौगपद्यविरहेणपरस्परोपमर्द्दकत्वानुपपत्तेरित्यर्थः ।<br>
तुल्यबलत्वाभावेन प्रधानभूतेन निराकाङ्क्षविधेयवाक्येन व्यङ्ग्यतया प्रधानेन अङ्हिरसेन बलवता स्मर्यमाणोपमानयोरेव उपमर्दनादिति भावः ।<br>
न चायं स रसनोत्कर्षोत्यादौ निराकाङ्क्षवाक्यैरेव स्मर्यमाणशृङ्गार इति वाच्यम् ।<br>
रसनोत्कर्ष्यादिकरो ऽयं हस्तः पतित इत्येवं विधेयपातित्यसाकाङ्क्षत्वादेव ।<br>
तेषां विधेयपातित्यं तु करुणव्यञ्जकमेव शृङ्गारस्य व्यङ्ग्यत्वे ऽपि परोक्षत्वादेव स्मर्यमाणतोपचार इति बोध्यम् ।</p>
</details>
<p>नाप्यङ्गाङ्गिभावः, द्वयोरपि पूर्णतया स्वातन्त्र्येण विश्रान्तेः ।</p>
<details><summary>टीका</summary>
<p>विज्ञप्रिया:</p>
<p>(वि, र) इत्थं स्मर्यमाणोपमानयोर्विरोधाप्रसक्तिं दर्शयित्वा अङ्गिन्यङ्गत्वमाप्तयोरङ्गाङ्गिभावासम्भवमेवाशह्कते&mdash;नाप्यङ्गङ्गिभाव इति ।<br>
द्वयोरपि इति ।<br>
शृङ्गारकरुणयोर्विरोधिनोरित्यर्थः ।<br>
स्वातन्त्र्येणेति ।<br>
क्षिप्त इत्यादिवाक्यानां कामीव इत्यादिवाक्यस्य चनिराकाङ्क्षत्वेन तद्व्यङ्ग्यत्वादित्यर्थः ।<br>
स्वातन्त्र्यमेव च पूर्णता, आकाङ्क्षायाः पूर्णत्वात्</p>
<p>लोचना:</p>
<p>(लो, इ) ननु समूहेत्यादि&ndash;यदि रसयोर्विरोधः स्यात्, यदि वा अङ्गाङ्गि भावः स्यात् ।<br>
नत्वेतत्प्रकारद्वितयमपि रसयोः सम्भवति ।<br>
कथं विरोधो न सम्भवतीत्याह&mdash;परस्परोपमर्दकत्वानुपपत्तेः ।<br>
परस्परोपमर्दकत्वं कथमनुपपन्नमित्याह&mdash;एकवाक्येति&mdash;एकवाक्यनिर्देशे च प्रादुर्भावस्यैकवाक्यनिर्देशहेतुकस्य यौगपद्यस्य विरहात् ।<br>
अयमर्थः&ndash;यौगपद्यं हि एकवाक्यनिर्देशेनैव सम्भवति ।<br>
स तु रसयोर्नसम्भवति, अत्र हेतुः&mdash;समूहेति ।<br>
अयमर्थः द्विरुक्तप्रकारेण विभावादिसमूहालम्बनत्वात् ।<br>
विभावादिसामग्री खलु एकवाक्यस्यार्थः ।<br>
एका च सामग्री कथंविरोधिनोर्द्वयोरपि स्यात् ।<br>
कथमेकवाक्यहेतुकं परिपूर्णत्वं स्यात् ।<br>
घनशब्दो हि विजातीयानवच्छिन्नप्रवाहत्वम् ।<br>
अङ्गाङ्गिभावासम्भवे हेतुमाह&ndash;नापीति ।<br>
अङ्गाङ्गिभाव उपकार्योपकारित्वम् ।</p>
</details>
<p>सत्यमुक्तम् ।<br>
अत एवात्र प्रधानेतरेषु रसेषु स्वातन्त्र्यविश्रामराहित्यात्पूर्णरसभावमात्राच्च विलक्षणतया सञ्चारिरसनाम्ना व्यपदेशः प्राच्यानाम् ।<br>
अस्मत्पितामहानुजकविपण्डितमुख्यश्रीचण्डीदासपादानां तु खण्डरसनाम्ना ।</p>
<details><summary>टीका</summary>
<p>विज्ञप्रिया:</p>
<p>(वि, ल) समाधत्ते&mdash;सत्यमिति ।<br>
एकवाक्यव्यङ्ग्यत्वाभावे ऽपि द्वयोर्निराकङ्क्षवाक्यव्यङ्ग्यत्वे ऽपि च शृङ्गारवति करुणाप्रतीत्या विरोधाप्रसक्तिरस्त्येव ।<br>
किन्तु स्मर्यमाणशृङ्गारपेक्षया अनुभूयमानस्योपमानशृङ्गारापेक्षया उपमेयस्य च करुणस्य पर्यन्तिकप्रतीतिविषयतया प्राधान्यम् ।<br>
एवं करुणापेक्षया भगवति कविभावस्य च पार्यन्तिकप्रतीतिविषयत्वेन प्राधान्यम् ।<br>
इत्यतः तादृशप्रधानेतरेषु करुणेतरत्र शृङ्गारे भावेतरत्र करुणे श्लोकान्तरे चान्येतरत्र अन्यस्मिन् रसे च पार्यन्तिकप्रतीतिविषयतारूपस्वतन्त्रविश्रान्तिराहित्यात् तद्वशेन पूर्णरसभावमात्रान्मुख्यरसात् विलक्षणतया व्यपदेशविशेष इत्यर्थः ।<br>
खण्डरसनाम्नेत्यत्रापि व्यपदेश इत्यन्वयः ।</p>
<p>लोचना:</p>
<p>(लो, ई) सिद्धान्तमाह&mdash;सत्यमुक्तमिति ।<br>
अत एव विरोधस्य अङ्गाङ्गिभावस्य चासम्भवात् ।<br>
भावमात्रवैलक्षण्यं चापाततः स्वसामग्रीपरिपुष्टतया ।</p>
</details>
<p>यदाहुः&mdash;<br>
&ldquo;अङ्गं बाध्यो ऽथ संसर्गो यद्यङ्गी स्याद्रसान्तरे ।<br>
नास्वाद्यते समग्रं तत्ततः खण्डरसः स्मृतः&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, व) चण्डीदासोक्ते खण्डरसव्यपदेशे योगार्थवशात् संवादमाह&mdash;अङ्गमिति ।<br>
बाध्यो यो रसः सो ऽङ्गबाध्यत्वमेव ।<br>
कीदृशमित्यत्राह&mdash;अथ संसर्गादिति ।<br>
अथ सम्बोधने ।<br>
एकपद्यबोध्यतारूपात् संसर्गात् यदि रसान्तरे अङ्गप्रकर्षकं स्यात्तदा बाध्य इत्यर्थः ।<br>
योगार्थविशेषवशात् खण्डरसव्यपदेश इत्याह&mdash;नास्वाद्यत इति ।<br>
पार्यन्तिकप्रतीतिविषये एव समग्नास्वाद इति भावः ।<br>
इत्थं पार्यन्तिकप्रतीतिविषयस्य बाधकत्वम् ।<br>
अतथाभूतस्य च बाध्यत्वं स्वण्डरसत्वं च इत्युक्तम् ।</p>
<p>लोचना:</p>
<p>(लो, उ) यद्यङ्गी रसः अपरिपुष्टतया भावमात्रवैलक्षण्येनापाततमात्रतः प्राधान्येनाभिव्यक्तः समग्रं नास्वाद्यत इति पस्तन्त्रत्वात्, न्यूनाङ्गसमग्रीकत्वात्, समग्रापुष्टत्वाच्च ।</p>
</details>
<p>ननु &ldquo;आद्यः करुणवीभत्सरौद्रवीरभयानकैः&rdquo; इत्युक्तनयेन विरोधिनोर्बोरशृङ्गारयोः कथमेकत्र&mdash;</p>
<details><summary>टीका</summary>
<p>विज्ञप्रिया:</p>
<p>(वि, श) यत्र तु कपोले जानक्या इत्यत्र विलोधिनोः शृङ्गारवीररसयोर्नेदृशो बाध्यबाधकभावस्तत्र तयोः कथं सन्निवेश इत्याशङ्क्य तु वीरशृङ्गारयोर्विरोधं परोक्तं दर्शयति&mdash;नन्वाद्य इति ।<br>
आद्यः शृङ्गारः करुणादिभयानकान्तैर्विरुध्यते इति वाक्यान्तरे ।<br>
इत्युक्तनयेन विरुद्धयोः कथमेकत्र वीरशृङ्गारयोः सन्निवेश इत्यन्वयः ।</p>
<p>लोचना:</p>
<p>(लो, ऊ) आद्यः शृङ्गारः ।<br>
कथमेकत्रेत्यस्य उपरिततेनेत्यादौ सन्निवेश इत्यनेन सम्बन्धः ।</p>
</details>
<p>&ldquo;कपोले जानक्याः करिकलभदन्तद्युतिमुषि स्मरस्मेरस्फारोड्डमरपुलकं वक्त्रकमलम् ।<br>
मुहुः पश्यञ्छृण्वन् रजनिचरसेनाकलकलं जटाजूट्ग्रन्थिं द्रढयति रघूणां परिवृढः&rdquo; ॥<br>
इत्यादौ समवेशः ।</p>
<details><summary>टीका</summary>
<p>विज्ञप्रिया:</p>
<p>(वि, ष) कपोल इत्यादि ।<br>
श्लोकार्थस्तु रघूणां परिवृढः प्रभुः रामः जानक्या वक्त्रकमलं मुहुः पश्यन् खरदूषणादिरजनिचरसेनाकलकलं शृण्वान् जटाजूटस्य जटासमूहस्य ग्रन्थिं द्रढयति ।<br>
वक्त्रकमलं कीदृशं करिकलभदन्तद्युतिमुषि कपोले स्मरेणजानकीनिष्ठेन रामविषयकस्मरेण स्मेरः हर्षप्रायः स्फारी विस्तृतः उड्डामरो बाहुल्यात् उद्भटः पुलको यस्य तादृशं वक्त्रकमलम् इत्यर्थः ।<br>
अत्र जानकीमुखदर्शनव्यङ्ग्यः शृङ्गारः ।<br>
जटाजुटद्रढनव्यङ्ग्यो वीररसश्च परस्परमबाध्यतम् अनङ्गतां चापन्नौ स्वातन्त्र्येण उपलभ्येति ।<br>
तत् कथमनयोरेकत्र समावेश इत्यन्वयः ।</p>
</details>
<p>अत्रोच्यते&mdash;इह खलु रसानां विरोधिताया अविरोधितायाश्च त्रिधा व्यवस्था ।<br>
कयोश्चिदालम्बनैक्येन, कयोश्चिदाश्रयैक्येन, कयोश्चिन्नैरन्तर्येणोति ।<br>
तत्र वीरशृङ्गारयोरालम्बनैक्येन विरोधः ।<br>
तथा हास्यरौद्रबीभत्सैः सम्भोगस्य ।<br>
वीरकरुणरौद्रादिभिर्विप्रलम्भस्य ।<br>
(आलम्बनैक्यने) आश्रयैक्येन च वीरभयानकयोः ।<br>
नैरन्तर्यविभावैक्याभ्यां शान्तशृङ्गारयोः ।<br>
त्रिधायं विरोधो वीरस्याद्भुतरौद्राभ्याम् ।<br>
शृङ्गारस्याद्भुतेन भयानकस्य बीभत्सेनेति ।<br>
तेनात्र वीरशृङ्गारयोभिन्नालम्बनत्वान्न विरोधः ।</p>
<p>लोचना:</p>
<p>(लो, ऋ) स्फारो बहुलः उड्डामर उत्कटः ।<br>
परिवृढः प्रभुः ।<br>
त्रिधाप्यालम्बनेत्यादिना कपोले जानक्या इत्यादौ भिन्ने आलम्बने वीरस्य रजनीचरसेना, शृङ्गारस्यजानकीति ।</p>
<p>********** एन्द् ओफ़् चोम्मेन्तर्य् **********</p>
<p>एवं च वीरस्य नायकनिष्ठत्वेन भयानकस्य प्रतिनायकनिष्ठत्वेन निबन्धे भिनानश्रयत्वेन न विरोधः ।</p>
<details><summary>टीका</summary>
<p>विज्ञप्रिया:</p>
<p>(वि, स) स्वतन्त्रयोरनेकयोरेकावलम्बनकत्वे एव विरोधः ।<br>
प्रकृते तु जानक्यालम्बनकः शृङ्गारो, रजनीचरालम्बनकस्तु वीररस इत्यविरोध इति समाधास्यन् आह&mdash;अत्रेच्यते ।<br>
इह खल्विति ।<br>
नैरन्तर्य्येण अव्यवधानेन ।<br>
तत्र यस्य येन सह विलोधस्तं दर्शयति&mdash;तत्र वीरशृङ्गारयोरिति ।<br>
एतानि स्पष्टानि ।</p>
<p>लोचना:</p>
<p>(लो, ॠ) नायकनिष्ठत्वं भयानकस्य प्रतिनायकनिष्ठत्वम् ।<br>
यथा मम&mdash;प्रौढामादाय भीतिं मनसि सरभसं प्राप्य लोकापकीर्तिं नैव स्तोकाप्यपेक्षाक्रियत पथि पथि प्राक्तनासु प्रियासु ।<br>
श्रीमन्निः शङ्कभानोः समरपरिसरद्भीम्मनिः सीमसेना- निः शाणस्वानशङ्काकुलमपसरतां पञ्चगौडेश्वेरेण ।<br>
अत्र वीरभयानकयोरेकाश्रयाभावान्न विरोधः ।</p>
</details>
<p>यश्च नागानन्दे प्रशमाश्रयस्यापि जीमूतवाहनस्य मलयवत्यनुरागो दर्शितः, तत्र &ldquo;अहो गीतमहो वादित्रम्&rdquo; इत्यद्भुतस्यान्तरा निवेशनान्नैरन्तर्याभावान्न शान्तशृङ्गारयोर्विरोधः ।<br>
एकमन्यदपि ज्ञेयम् ।</p>
<details><summary>टीका</summary>
<p>विज्ञप्रिया:</p>
<p>(वि, ह) ननु शान्तशृङ्गारयोर्नैरन्तर्य्ये विरोधश्चेत् कथं नागानन्दे न तथा निबद्धमित्यत आह&mdash;यत्त्विति ।<br>
अद्भुतस्येति ।<br>
रसनामनापन्नो ऽद्भुतो अहोशब्दवाच्यो ऽपि अन्तरास्थितो नैरन्तर्य्यविघटक् इत्यर्थः ।</p>
<p>लोचना:</p>
<p>(लो, ऌ) शान्तशृङ्गारयोर्नैरन्तर्य्यविरोधिनोर्न परं प्रबन्धे यावदेकस्मिन्नपि वाक्ये विराधः ।<br>
यथा&mdash; भूरेणुदिग्धान्नवपारिजातमालारजोवासितबाहुमध्याः गाढं शिवाभिः परिरभ्यमाणान् सुराङ्गनाश्लिष्टभुजान्तरालाः ।<br>
सशोणितैः कव्यभुजां स्फुरद्भिः पक्षैः खगानामुपवीज्यमानान् संवीजिताश्चन्दनवारिसेकैः सुगन्धिभिः कल्पलतादुकूलैः ।<br>
विमानपर्य्यङ्कतले निषण्णाः कुतूहलाविष्टतया तदानीम् निर्द्दिश्यमानान् ललनाङ्गुलिभिर्वोराः स्वदेहान् पतितानपश्यन् ।<br>
अत्र बीभत्सशृङ्गारयोर्वोररसस्यान्तरा निवेशनान्न विरोधः ।<br>
एवमन्येषामपि रसानां परिहारप्रकाराः सत्कविकाव्येषु अनुसर्त्तव्याः ।</p>
</details>
<p>&ldquo;पाण्डुक्षामं वदनम्-&rdquo; इत्यादौ च पाण्डुतादीनामङ्गभावः करुणविप्रलम्भे ऽपीति न विरोधः ।</p>
<details><summary>टीका</summary>
<p>विज्ञप्रिया:</p>
<p>(वि, क) ननु परिपन्थिरसाङ्गस्य विभावादेः परिग्रहो दोष इत्युक्तम्, तत्कथम् &ldquo;पाण्डु क्षामं वदनं हृदयं सरसं तवालसं च वपुः ।<br>
आवेदयति नितान्तं क्षेत्रियरोगं सखि हृदन्तः ॥<br>
&ldquo;इत्यादौ शृङ्गारसीये मालतीमाधवीये श्लोके शृङ्गारपरिपन्थिकरुणानुभावस्य वदनपाण्डुतादेः सत्त्वे ऽपि अदुष्टतानुभव इत्यत आह&mdash;पाण्डु क्षामम् इति ।<br>
मालतीं प्रति लवङ्गिकाया इयं पृच्छा ।<br>
हे सखि ! तव पाण्डुक्षामवदनादिकं तव हृदन्तः क्षेत्रियरोगम् अस्मिन् क्षेत्रे शरीरे ऽचिकित्स्यं रोगमावेदयतीत्यर्थः ।<br>
क्षामं क्षीणम्, सरसं सस्वेदद्रवम् ।<br>
समाधत्ते&mdash;पाण्डुतादीनामिति ।<br>
परिपन्थिमात्रईयत्वे एव दोषः ।<br>
उभयीयत्वे तु प्रकरणसाचिव्यात् प्रकृतसबोधात् न दोष इति भावः ।</p>
<p>लोचना:</p>
<p>(लो, ए) अङ्गभावो ऽनुभावतयेत्यर्थः ।<br>
यदि खलु पाण्डुत्वादीनां विप्रलम्भापेक्षयाधिका करुणाङ्गता भवेत् तदैव दोषः स्यादित्यर्थः ।<br>
इति उक्तप्रकारात् ।</p>
</details>
<p>अनुकारे च सर्वेषां दोषाणां नैव दोषता ॥ विस्स्द्_७।३१ ॥</p>
<p>सर्वेषां दुः श्रवत्वप्रभृतीनाम् ।<br>
यथा&mdash;<br>
&ldquo;एष दुश्च्यवनं नौमीत्यादि जल्पति कश्चन&rdquo; ।<br>
अत्र दुश्च्यवनशब्दो ऽप्रयुक्तः ।</p>
<details><summary>टीका</summary>
<p>विज्ञप्रिया:</p>
<p>(वि, ख) अनुकारे अनुकरणे ।<br>
एष इति ।<br>
एष कश्चन इत्यन्वयः ।</p>
</details>
<p>अन्येषामपि दोषाणामित्यौचित्यान्मनीषिभिः ।<br>
अदोषता च गुणता ज्ञेया चानुभयात्मता ॥ विस्स्द्_७।३२ ॥</p>
<p>अनुभयात्मता अदोषगुणता ।</p>
<details><summary>टीका</summary>
<p>विज्ञप्रिया:</p>
<p>(वि, ग) इत्यौचित्यात् एवम् औचित्यात्, अदोषता गुणता इति ।<br>
तथादोषतामात्रं पर्यवस्याति ।<br>
अनुभयात्मतां व्याचष्टे&mdash;अदोषगुणेति ।<br>
अदोषता अगुणता च इत्यर्थः ।<br>
दोषतागुणतयोर्व्यातिरेको हि न दोषता न गुणता ।<br>
दोषतासहितगुणत्वसत्त्वे ऽपि उभयाभावसत्त्वात् यथा&mdash;प्रहेलिकाक्रियाकर्मकर्तृगुप्त्यादौ कष्टार्थतायाः ।</p>
<p>इति श्रीमहेश्वरतर्कालङ्कारभट्टाचार्यकृतायां साहित्यदर्पणटीकायां दोष- निरूपणाख्यसप्तमपरिच्छेदस्य विवरणम् ।</p>
<p>लोचना:</p>
<p>(लो, ऐ) अदोषता &ldquo;औत्सुक्येन कृतत्वरा&quot;इत्यादिवद् ।<br>
गुणता &ldquo;क्वाकार्य-&ldquo;मित्यादिवत् ।<br>
अदोषगुणात्मता &ldquo;तिष्ठेत् कोपवशा&quot;दित्यादिवत् ।</p>
<p>इति साहित्यदर्पणलोचने दोषनिरूपणो नाम सप्तमपरिच्छेदः ।</p>
</details>
<p>इति साहित्यदर्पणे दोषनिरूपणो नाम सप्तमः परिच्छेदः ।</p>
<hr>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vishvanAtha-sAhitya-darpaNaH_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/07/">०७ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_07_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
