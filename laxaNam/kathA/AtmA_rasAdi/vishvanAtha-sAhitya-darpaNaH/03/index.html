<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०३">
  <meta property="og:description" content="तृतीयः परिच्छेदः
अथ को ऽयं रस इत्युच्यते–
टीका विज्ञप्रिया:
(वि, क) वाक्यं रसात्मकभित्युक्तत्वाद्रसं निरूपयितुं पृच्छति–अथेति ।
लोचना:
(लो, अ) रसस्वरूपं निरूपयितुकामस्तस्यावसरप्रप्तत्वं दर्शयन्नाह–अथेति ।
अथ–काव्यस्वरूपनिरूपणानन्तरं कोयं रसो यदात्मकं वाक्यं काव्यमित्यर्थः ।
इत्यपेक्षायामुच्यते–तत्स्वरूपं निरूप्यते ।
विभावेनानुभावेन व्यक्तः सञ्चारिणा तथा ।
टीका विज्ञप्रिया:
(ख) विभावो रत्यादेरालम्बनोद्दीपनकारणदूयम् ।
अनुभावस्तस्य कार्यम् ।
सञ्चारी व्यभिचारी, निर्वेदादिरूपः कार्यविशेषः ।
तस्य पृथगुपादानं च गोवृषन्यायात् प्राशस्त्यार्थम्, प्रशस्त्यं च रत्यादेः शीघ्रप्रतिपादकत्वात् ।
यद्यपि विभावादित्रयस्य मिलितस्यैव रसहेतुता वक्ष्यते, तथापि यत्र श्लोके मिलिता न सन्ति तत्रैकेनान्यव्यञ्जने व्यभिचारिणामन्यापेक्षया शीघ्रव्यञ्जकत्वभित्येतद्द्वारा रसस्यापि शीघ्रप्रतिपादकत्वं बोध्यम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०३">
  <meta itemprop="description" content="तृतीयः परिच्छेदः
अथ को ऽयं रस इत्युच्यते–
टीका विज्ञप्रिया:
(वि, क) वाक्यं रसात्मकभित्युक्तत्वाद्रसं निरूपयितुं पृच्छति–अथेति ।
लोचना:
(लो, अ) रसस्वरूपं निरूपयितुकामस्तस्यावसरप्रप्तत्वं दर्शयन्नाह–अथेति ।
अथ–काव्यस्वरूपनिरूपणानन्तरं कोयं रसो यदात्मकं वाक्यं काव्यमित्यर्थः ।
इत्यपेक्षायामुच्यते–तत्स्वरूपं निरूप्यते ।
विभावेनानुभावेन व्यक्तः सञ्चारिणा तथा ।
टीका विज्ञप्रिया:
(ख) विभावो रत्यादेरालम्बनोद्दीपनकारणदूयम् ।
अनुभावस्तस्य कार्यम् ।
सञ्चारी व्यभिचारी, निर्वेदादिरूपः कार्यविशेषः ।
तस्य पृथगुपादानं च गोवृषन्यायात् प्राशस्त्यार्थम्, प्रशस्त्यं च रत्यादेः शीघ्रप्रतिपादकत्वात् ।
यद्यपि विभावादित्रयस्य मिलितस्यैव रसहेतुता वक्ष्यते, तथापि यत्र श्लोके मिलिता न सन्ति तत्रैकेनान्यव्यञ्जने व्यभिचारिणामन्यापेक्षया शीघ्रव्यञ्जकत्वभित्येतद्द्वारा रसस्यापि शीघ्रप्रतिपादकत्वं बोध्यम् ।">
  <meta itemprop="wordCount" content="21644">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="तृतीयः परिच्छेदः
अथ को ऽयं रस इत्युच्यते–
टीका विज्ञप्रिया:
(वि, क) वाक्यं रसात्मकभित्युक्तत्वाद्रसं निरूपयितुं पृच्छति–अथेति ।
लोचना:
(लो, अ) रसस्वरूपं निरूपयितुकामस्तस्यावसरप्रप्तत्वं दर्शयन्नाह–अथेति ।
अथ–काव्यस्वरूपनिरूपणानन्तरं कोयं रसो यदात्मकं वाक्यं काव्यमित्यर्थः ।
इत्यपेक्षायामुच्यते–तत्स्वरूपं निरूप्यते ।
विभावेनानुभावेन व्यक्तः सञ्चारिणा तथा ।
टीका विज्ञप्रिया:
(ख) विभावो रत्यादेरालम्बनोद्दीपनकारणदूयम् ।
अनुभावस्तस्य कार्यम् ।
सञ्चारी व्यभिचारी, निर्वेदादिरूपः कार्यविशेषः ।
तस्य पृथगुपादानं च गोवृषन्यायात् प्राशस्त्यार्थम्, प्रशस्त्यं च रत्यादेः शीघ्रप्रतिपादकत्वात् ।
यद्यपि विभावादित्रयस्य मिलितस्यैव रसहेतुता वक्ष्यते, तथापि यत्र श्लोके मिलिता न सन्ति तत्रैकेनान्यव्यञ्जने व्यभिचारिणामन्यापेक्षया शीघ्रव्यञ्जकत्वभित्येतद्द्वारा रसस्यापि शीघ्रप्रतिपादकत्वं बोध्यम् ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vishvanAtha-sAhitya-darpaNaH\/03\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vishvanAtha-sAhitya-darpaNaH\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vishvanAtha-sAhitya-darpaNaH/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>तृतीयः परिच्छेदः</p>
<p>अथ को ऽयं रस इत्युच्यते&ndash;</p>
<details><summary>टीका</summary>
<p>विज्ञप्रिया:<br>
(वि, क) वाक्यं रसात्मकभित्युक्तत्वाद्रसं निरूपयितुं पृच्छति&ndash;अथेति ।</p>
<p>लोचना:</p>
<p>(लो, अ) रसस्वरूपं निरूपयितुकामस्तस्यावसरप्रप्तत्वं दर्शयन्नाह&ndash;अथेति ।<br>
अथ&ndash;काव्यस्वरूपनिरूपणानन्तरं कोयं रसो यदात्मकं वाक्यं काव्यमित्यर्थः ।<br>
इत्यपेक्षायामुच्यते&ndash;तत्स्वरूपं निरूप्यते ।</p>
</details>
<p>विभावेनानुभावेन व्यक्तः सञ्चारिणा तथा ।</p>
<details><summary>टीका</summary>
<p>विज्ञप्रिया:</p>
<p>(ख) विभावो रत्यादेरालम्बनोद्दीपनकारणदूयम् ।<br>
अनुभावस्तस्य कार्यम् ।<br>
सञ्चारी व्यभिचारी, निर्वेदादिरूपः कार्यविशेषः ।<br>
तस्य पृथगुपादानं च गोवृषन्यायात् प्राशस्त्यार्थम्, प्रशस्त्यं च रत्यादेः शीघ्रप्रतिपादकत्वात् ।<br>
यद्यपि विभावादित्रयस्य मिलितस्यैव रसहेतुता वक्ष्यते, तथापि यत्र श्लोके मिलिता न सन्ति तत्रैकेनान्यव्यञ्जने व्यभिचारिणामन्यापेक्षया शीघ्रव्यञ्जकत्वभित्येतद्द्वारा रसस्यापि शीघ्रप्रतिपादकत्वं बोध्यम् ।</p>
</details>
<p>रसतामेति रत्यादिः स्थायीभावः सचेतसाम् ॥ विस्स्द्_३।१ ॥</p>
<details><summary>टीका</summary>
<p>विज्ञप्रिया:</p>
<p>(ग) रत्यादिः स्थायी भावो रसतामेतीत्यन्वयः ।<br>
ननु रामादिवृत्ती रत्यादिर्विभावादिभिर्व्यज्यते ।<br>
तद्व्यञ्जनावशादेव रसादेरसंलक्ष्यक्रमव्यङ्ग्यपरिभाषा, ततश्च भावनोपनीतः स रत्यादिर्विभावादिनिष्ठेन स्वादनाख्यव्यापारेण सामाजिकरत्याद्यभेदेनारोप्यमाणः स्वप्रकाशानन्दतया तथा परिणमतीति परिणामवादसिद्धान्तेन, तस्य सामाजिके रसताप्राप्तिः ।<br>
एवमेवाग्रे व्यक्तिर्भविष्यति ।</p>
<p>लोचना:</p>
<p>(लो, आ) विभावेनेत्यादि&ndash;सचेतसां-सहृदयानां रत्यादिः स्थायीभावः ।<br>
भाव्यते-वास्यते इति व्युत्पत्त्या अनादिवासनान्तर्लोन इत्यर्थः ।<br>
तदुक्तम्&mdash;</p>
<p>&ldquo;वासनानादिकालीना यासौ हृदि सचेतसाम् ।<br>
स्वसामग्रीं समासाद्य व्यक्ता सैति रसात्मताम्&rdquo; ॥</p>
<p>यद्यपीह मिलितो रत्यादिः प्रपानकरसन्यायेन चर्व्यमाणो ऽखण्डस्वरूपो रसः, तथापि लोकप्रसिद्धिमासाद्य प्रत्यभिज्ञानात् स्थायिभावो रसतामेति ।</p>
</details>
<p>विभावादयो वक्ष्यन्ते ।</p>
<details><summary>टीका</summary>
<p>लोचना:</p>
<p>(लो, इ) इत्युक्तं विवृणोति-विभावादय इति ।<br>
वक्ष्यते इहैव परिच्छेदे ।<br>
सामान्यतस्तु&ndash;</p>
<p>&ldquo;कारणानि च कार्याणि सहकारीणि यानि च ।<br>
रत्यादेः स्थायिनो लोके तानि चेन्नाट्यकाव्ययोः ।<br>
विभावा अनुभावाश्च कथ्यन्ते व्यभिचारिणः&rdquo; ॥</p>
<p>त्युक्तप्रकाराः ।<br>
दण्ड्याद्यैरुत्कम्&mdash;</p>
<p>&ldquo;विभावैरनुभावैश्च सात्त्विकैर्व्यभिचारिभिः ।<br>
आनीय नीतः स्वाद्यत्वं स्थायिभावो रसः स्मृतः&rdquo; ॥</p>
</details>
<p>सात्त्विकाश्चानुभावरूपत्वात् न पृथगुक्ताः ।</p>
<details><summary>टीका</summary>
<p>विज्ञप्रिया:</p>
<p>(वि, घ) ननु सात्त्विकभावो ऽपि रसादिव्यञ्जकः, स कथं नोक्त इत्यत आह&mdash;सात्त्विकाश्चेति ।<br>
ते चाग्रे वक्ष्यन्ते ।</p>
<p>लोचना:</p>
<p>(लो, ई) तत्कथमत्र लक्षणे सात्त्विकानामनुपादानमित्याशङ्क्याह&ndash;सात्त्विकाश्चेति ।<br>
सात्त्विकाः स्तम्भस्वेदादयः ।</p>
</details>
<p>व्यक्तो दध्यादिन्यायेन रूपान्तरपरिणतो व्यक्तीकृत एव रसो न तु दीपेन घट इव पूर्वसिद्धो व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, ङ) परिणामवादसिद्धान्तं दर्शयति&mdash;दध्यदिन्यायेनेति ।<br>
दुग्धमेव यथाम्लद्रव्ययोगाद् दध्यादिरूपतया परिणमति; तन्न्यायेन रामादिरत्यादिरेव विभावादिनिष्ठखादनाख्यव्यापारेण सामाजिकरत्यादौ अभेदेनारोप्यमाणः स्वप्रकाशानन्दत्मकज्ञानरूपतया परिणमतीत्यर्थः ।<br>
व्यक्त इत्यस्यार्थं परिणत इत्यन्तेन दर्शयित्वा, तादृगवस्थ एव रसः, नतु अतादृगवस्थ इति प्रतिपादयन् पुनराह&mdash;व्यक्तो व्यक्तीकृत एवेति ।<br>
इदं च व्यक्तीकृतरसास्वादाख्येन व्यापारेण विभावादिनिष्ठेन व्यञ्जनाभिन्नव्यापारान्तरेण रामादिरत्याद्यारोपविषयसामाजिकरत्यादेः स्वप्रकाशानन्दरूपतया विषयीकरणमित्यग्रे व्यक्तिर्भविष्यति ।</p>
<p>लोचना:</p>
<p>(लो, उ) दध्यादीति&mdash;यथा दुग्धं दधिरूपेण परिणमते इत्यर्थः ।</p>
</details>
<p>तदुक्तं लोचनकारैः&ndash;<br>
&ldquo;रसाः प्रतीयन्त इति त्वोदनं पचतीतिवद् व्यवहारः&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, च) ओदनं पचतीतिवदिति ।<br>
पाकोत्तरमेवोदनोत्पत्तेस्तण्डुलपाकस्यैव तत्रोपचारः व्यञ्जनया, रत्यादिप्रतीतेरेवं रसे व्यञ्जनया प्रतीत्युपचारः इत्यर्थः ।<br>
अयमुपचारो मानस एव; शाब्दस्तु नोपचारः ।<br>
किन्तु ओदनपदस्य तण्डुले लक्षणेति बोध्यम् ।</p>
<p>लोचना:</p>
<p>(लो, ऊ) ओदनं पचतीतिवत्&ndash;न खल्वोदनः पूर्वसिद्धो व्यज्यते, किन्तु पक्वः सन् ओदनो भवतीति तथायमपि व्यक्तः सन् रसो भवतीत्यर्थः ।</p>
</details>
<p>अत्र च रत्यादिपदोपादानादेव प्राप्ते सथायित्वे पुनः स्थायिपदोपादानं रत्यादीनामपि रसान्तरष्वस्थायित्वप्रतिपादनार्थम् ।<br>
ततश्च हासक्रोधादयः शृङ्गारवीरादौ व्यभिचारिण एव ।<br>
तदुक्तम्&ndash;<br>
&ldquo;रसावस्थः परम्भावः स्थायितां प्रतिपद्यते&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, छ) रसतामेति रत्यादिः स्थायीभावः सचेतसाम्&quot;इति यदुक्तं तत्र स्थायीत्यस्य उपादानफलमाह&ndash;अत्र रत्यादीति ।<br>
अस्थायित्वप्रतिपादनार्थमिति&ndash;किन्तु व्यभिचारिभावत्वप्रतिपादनार्थमिति बोध्यम्, तदाह&ndash;ततश्चेति ।<br>
रसान्तरे स्थायित्वाभावे संवादमाह&ndash;तदुक्तं रसावस्थ इति ।<br>
रस एव उत्तरकालम् अवस्था यस्य ।<br>
परं केवलं तादृशो हासक्रोधादिभावः स्थायितां प्रतिपद्यते इत्यर्थः ।<br>
अतादृगवस्थस्तु न स्थायित्वं प्रतिपद्यते इत्यर्थः ।</p>
<p>लोचना:</p>
<p>(लो ऋ) कोधादय इत्यादिशब्दात् जुगुप्सादयः ।<br>
रसावस्थः रसरूपताप्रप्तियोग्यः ।</p>
</details>
<p>अस्य स्वरूपकथनगर्भ आस्वादनप्रकारः कथ्यते&ndash;</p>
<p>सत्त्वोद्रेकादखण्डस्वप्रकाशानन्दचिन्मयः ।<br>
वेद्यान्तरस्पर्शशून्यो ब्रह्मास्वादसहोदरः ॥ विस्स्द्_३।२ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) सत्त्वोद्रेकादिति कारिकार्थं प्रतिपदं स्वयमेव व्याख्यास्यति ।<br>
चिन्मय इत्यत्र चिद् ज्ञानम् ।<br>
स्वाकारवदभिन्नत्वेनेति&mdash;अयं रत्यादिज्ञानरूपो रसः परिणामवशाद्रत्याद्यभिन्नत्वेन विशिष्ट आस्वाद्यते इत्यर्थः ।<br>
नत्वभिन्नत्वं तद्वोधे प्रकारः ।<br>
आरोप्यमाणरामादिरत्याद्यभेदन अधिकरणीभूतसामाजिकरत्यादेरेव यः स्वप्रकाश आस्वादः तस्येव रसत्वात् तत्र चाभिन्नत्वाभावात् ।<br>
तत्रास्वादतद्विषयरत्यादेरमभेदे स्वाकारवादेक्तं दृष्टान्तमाह&ndash;स्वाकारवदिति ।<br>
स्वाकारवादे हि विषयो ज्ञानाभिन्नो ज्ञानस्याकार एवेति ।</p>
<p>लोचना:</p>
<p>(लो, ॠ) सम्प्रति कीदृगसावासाद्यते येनैतदास्वादनलम्पटः काव्ये प्रवर्तिष्यते लोकः इत्याशङ्क्योक्तां सत्त्वोद्रेकादिति कारिकामवतारयति&ndash;अस्येति ।<br>
आस्वादनप्रकार इति उपचारप्रयोगः; अस्याऽस्वादनातिरिक्तत्वात् ।<br>
सत्त्वोद्रेकादिति&mdash;स्वात्मैवाकारः ।<br>
स यथाभिन्नत्वेनानुभूयते उपचारादिति शेषः तथायमास्वाद्यते ।<br>
विवृणोति&ndash;</p>
</details>
<p>लोकोत्तरचकत्कारप्राणः कैश्चित् प्रमातृभिः ।<br>
स्वाकारवदभिन्नत्वेनायमास्वाद्यते रसः ॥ विस्स्द्_३।३ ॥</p>
<p>&ldquo;रजस्तमोभ्यामस्पृष्टं मनः सत्वमिहोच्यते&rdquo; इत्युक्तप्रकारो बाह्यमेयविमुखतापादकः कश्चनान्तरो धर्मः सत्त्वम् ।<br>
तस्योद्रेको रजस्तमसी अभिभूय आविर्भावः ।<br>
अत्र च हेतुस्तथाविधालौकिकाव्यार्थपरिशीलनम् ।<br>
अखण्ड इत्येक एवायं विभावादिरत्यादिप्रकाशसुखचमत्कारात्मकः अत्र हेतुं वक्ष्यामः ।<br>
स्वप्रकाशत्वाद्यपि वक्ष्यमाणपरीत्या ।<br>
चिन्मय इति स्वरूपार्थे मयट् ।</p>
<details><summary>टीका</summary>
<p>लोचना:</p>
<p>(लो, ऌ) रजस्तमोभ्यामिति&mdash;मनो हि सत्वरजस्तमोरूपं त्रिगुणात्मकम् ।<br>
बाह्यमेया घटपटादयः ।<br>
आन्तरो धर्मः सत्त्वमात्रावस्थितिरूपः ।<br>
ननु कथमेवंविधः सत्त्वोद्रेको जायते, ततश्च कथमखण्डस्वप्रकाशानन्दाद् बोधः इत्याशङ्क्याह&ndash;तत्र चेति ।<br>
अयमाशयः-&ldquo;सत्त्वं सुखे सञ्जयति रजः कर्मणि भारत ।<br>
प्रमादमोहौ तमसो भवतो ऽज्ञानमेव च ।<br>
इत्यादि भगवद्वचनात् त्रिगुणात्मके मनसि सत्त्वांशस्य प्रकाशे सुखेत्पत्तिः सत्त्वांशस्य प्रकाशश्च रजस्तमसोरभिभवाद् वैषयिकं सुखं जनयति ।<br>
तथा हि सत्त्वांशप्रकाशतारतम्याद् वैषयिकसुखस्यापि तारतम्यं दृश्यते ।<br>
तच्च सुखतारतम्यं सुखकारणतारतम्यहेतुकमित्यवश्यमभ्युपगन्तव्यम् ।<br>
तच्च सुखकारणं यदि सकललौकिकसुखकारणोत्तरं तेन रजस्तमसोरभिभवः सर्वथा शक्यक्रिय एवेति ।<br>
ततो न्यायात् लोकोत्तरकाव्यार्थश्रवणरूपकारणात् सर्वथा रजस्तमस्यभिभूय मनसः सत्त्वांशस्यैव प्रकाशस्तदा तन्मात्रहेतुको ऽखण्डप्रकाशरूप आत्मावबोधः प्रमाणिक एव ।<br>
अत एवाहुः&ndash;&ldquo;स्वादः काव्यार्थसम्भेदादात्मानन्दसमुद्भवः ।<br>
&ldquo;इत्युक्तप्रकारः ।<br>
स चात्मानन्दाद् बोधो यदि&quot;अन्वयव्यतिरेकाभ्यां निरस्य प्राणतो यतः ।<br>
वीक्ष्यासन्नस्य को ऽस्मीति तत्त्वमित्याह&mdash;सौहृदात्&quot;इत्यादि ।<br>
शास्त्रानयनहेतुकः स्यात् तदा निरुपहितं ब्रह्म प्रकाशते ।<br>
यदि पुनर्नाद्यकाव्यदर्शनश्रवणाभ्याम्, तदा विभावादिसम्वलित-रत्याद्यंशकर्बुरितत्वेन किङ्कुर्मः ।<br>
कारणवेचित्र्यस्यैवायं सहृदयानुभवसिद्धो ऽनुभाव इति तस्य च रत्याद्यंशशवलत्वे ऽपि यथा स्वप्रकाशतमोविरुद्धं तथेहग्रे दर्शयिष्यते ।<br>
एतदेवाह&mdash;स्वप्रकाशत्वाद्यपि वक्ष्यमाणरीत्येति ।<br>
रत्याद्यंशशवलत्वादेव चास्य ब्रह्मास्वादस्य सहोदरत्वम्; नतु तत्त्वं सूत्रेणोक्तम् ।<br>
स्वरूपार्थ इत्यनेन मयटः प्रस्तुतार्थस्य निरासः, तेन स्वप्रकाशानन्दचिदभिन्नत्वं रसस्योक्तं भवति ।</p>
</details>
<p>चमत्कारशिचत्तविस्ताररूपो विस्मयापरपर्य्यायः ।<br>
तत्प्राणत्वञ्चास्मद्वृद्धप्रपितामहसहृदयगोष्ठीगरिष्ठकविपण्डितमुख्यश्रीमन्नारायणपादैरुक्तम् ।<br>
तदाह धर्मदत्तः स्वग्रन्थे&ndash;</p>
<details><summary>टीका</summary>
<p>विज्ञप्रिया:</p>
<p>(वि, झ) तत्र सत्त्वमाचष्टे&ndash;रजस्तमोभ्यमिति ।<br>
बाह्यमेयविमुखतासामाजिकस्याविर्भावः उद्बोधः सहकारिप्राप्त्या कार्यजनकतेति यावत् ।<br>
सहकारिप्राप्तिं दर्शयति&ndash;तत्र च हेतुरिति ।<br>
एकत्वं ग्राहयति&mdash;विभावादीति ।<br>
विभावादिश्च रत्यादिश्च तद्विषयं यत् स्वप्रकाशरूपं सुखं तत्सहितः चमत्कार आत्मा स्वरूपं यस्य तादृशः ।<br>
चमत्कारश्च विस्मय इति वक्ष्यते ।<br>
तादृशसुखचमत्कारयोरेकदा स्थितौ तत्र हेतुं वक्ष्यामः &ldquo;व्यापारोस्ति विभावादेः&quot;इत्यादिना ।<br>
विभावादेः स्वादनाख्यव्यापारस्य चमत्कारहेतुतायाः सामाजिकानां रामादिनायकाभेदारोपहेतुतायाश्च वक्ष्यमाणत्वात् ।<br>
चिन्मय इतीति&mdash;स्वप्रकाशानन्द एव चिद् ज्ञानं तत् स्वरूप इत्यर्थः ।<br>
ज्ञानानन्दयोरभेदस्वीकारात् ।<br>
लोकोत्तरचमत्कारपदार्थं व्याचष्टे&mdash;चमत्कार इति ।<br>
चित्तस्य विस्तारः आत्मसंयोगविशेषेण जनितं विलक्षणं ज्ञानम् ।<br>
तदेव दर्शयति&mdash;विस्मयेति ।<br>
तत्प्राणत्वं च तत्सहभावेनैव स्थित्या ।<br>
तदाहेत्यादि किमपि नारायणस्यैवोक्तिः ।</p>
</details>
<p>रसे सारश्चमत्कारः सर्वत्राप्यनुभूयते ।<br>
तच्चमत्कारसारत्वे सर्वत्राप्यद्भुतो रसः ।<br>
तस्मादद्भुतमेवाह कृती नारायणो रसम्&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ञ) रसे सार इति रसास्वादहेतुत्वात् सारः ।<br>
तच्चमत्कारसारत्वे इति सति सप्तमीयम् ।<br>
चमत्कारस्य विस्मयरूपत्वात् तेन स्वप्रकाशसुखे ऽतिशयकरणात् तस्य सारत्वं विलक्षणसुखात्मकरसजनकत्वम् ।<br>
तस्मिन् सति शृङ्गारादिरसकाव्येष्वपि अद्भुतो रसः सम्भवति ।<br>
तथा च सामान्यतः शृङ्गारादिरसे जाते ऽद्भुतमुत्पाद्य विलक्षणास्वादरूपः प्रकृष्टशृङ्गारादिरसो जन्यत इत्यर्थः ।<br>
काव्यप्रकाशे तु आस्वाद एव चमत्कारः नतु तद्भिन्नो विस्मयः ।<br>
इत्यद्भुतप्रवेशो न सर्वत्र ।<br>
तस्मादद्भुतमेवेति&ndash;अतः शृङ्गारादिकाव्ये प्रकृष्टशृङ्गारादिजनकतया अद्भुतमपि रसमब्रवीदित्यर्थः ।</p>
<p>लोचना:</p>
<p>(लो, ऐ) नारायणदासैरप्युक्तमिति&mdash;चमत्कार एव सर्वरसप्रणभूतः ।<br>
तस्य च रत्याद्यंशशवलत्वेन यथायथं शृङ्गारादिव्यपदेशः ।<br>
तद्भावादद्भुतव्यपदेश इति ।</p>
</details>
<p>कैश्चिदिति प्राक्तनपुण्यशालिभिः ।<br>
यदुक्तम्&ndash;<br>
&ldquo;पुण्यवन्तः प्रमिण्वन्ति योगिवद्रससन्ततिम्&rdquo; ।<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ट) पुण्यवद्भिरिति&ndash;पुण्यशालिभिरिति क्वचित् पाठः ।<br>
वासनायामास्वादनाख्यव्यापारे च पुण्यमेव हेतुरित्यर्थः ।<br>
&ldquo;न जायते तदास्वादो विना रत्यादिवासनाम्ऽ; इति वक्ष्यमाणत्वात् ।<br>
&ldquo;विलक्षण एवायं कृतिज्ञप्तिभेदेभ्यः स्वादनाख्यः कश्चिद् व्यापारऽ; इति वक्ष्यमाणत्वाच्च ।</p>
<p>लोचना:</p>
<p>(लो, ओ) पुण्यवन्त इति ।<br>
प्रमिण्वन्तीत्यत्रापि पूर्ववदुपचारः ।<br>
स्वप्रकाशरूपस्यास्य प्रमाविषयत्वानुपपत्तेः ।<br>
योगिवदिति ।<br>
यथा योगिनः शुद्धं ब्रह्म स्वप्रकाशानन्दचिद्रूपतया साक्षात्कुर्वन्ति रत्याद्यंशकर्बुरितमपि तथा पुण्यवन्त इत्यर्थः ।<br>
तथा चोक्तं &ldquo;विभावादिसम्भिन्नानुद्रिक्ताङ्गरत्याद्यंशकर्बुरितः स्वप्रकाशानन्दचमत्काररूपो रसःऽ; इति ।<br>
किचित्तु रत्यादिसम्भिन्नानन्दसाक्षात्कारानन्तरं प्रशान्तनिखिलप्रपञ्चचिदानन्दमयब्रह्मतत्त्वाभिव्यक्तिं सुषुप्तिदशावत् समाधिवच्चेच्छन्ति ।<br>
यदाहुः&mdash;</p>
<p>पाठ्यादथ ध्रुवाख्यानात्ततः सम्पूरिते रसे ।<br>
तदास्वादभरैकाग्रो हृष्यत्यन्तर्मुखः क्षणम् ॥</p>
<p>ततो निर्विषयस्यास्य स्वभावो ऽवस्थितो निजः ।<br>
व्यज्यते ह्लादनिष्यन्दो येन तृप्यन्ति योगिनः ।</p>
<p>आचार्यास्तु शवलितस्यैवानुभवात् सुखमनुभवामीति प्रतिसन्धानस्य च तावतवोपपत्तेरधिकं नेच्छन्ति ।<br>
रससन्ततिं सन्तन्यमानं रसम् ।<br>
सन्तन्यमानत्वेन व्रह्मास्वादसहोदरस्यास्य निद्ययो ऽविच्छिन्नप्रवाहवाहित्वं सूचितम् ।</p>
</details>
<p>यद्यपि &ldquo;स्वादः काव्यार्थसम्भेदादात्मानन्दसमुद्भवः&rdquo; इत्युक्तदिशा रसस्यास्वादानतिरिक्तत्वमुक्तम्,</p>
<details><summary>टीका</summary>
<p>विज्ञप्रिया:</p>
<p>(वि, ठ) काव्यार्थसम्भेदात् इति ।<br>
रत्यादिरूपो यः काव्यस्य व्यङ्ग्यार्थस्तत्सम्भेदात्&ndash;तत्परिशीलनादित्यर्थः ।<br>
वस्तुतस्तु सम्भेदादिति ल्यब्&ndash;गर्भत्वात् पञ्चमी तेन विभावादिशवलित इति ।<br>
आत्मानन्देति&mdash;आत्मनि य आनन्दस्तद्रूपेण समुद्भवो यस्य तादृश इत्यर्थः ।<br>
तथा च आनन्दात्मकस्य रसस्य स्वादानतिरिक्तत्वभित्यर्थः ।</p>
<p>लोचना:</p>
<p>(लो, औ) काव्यार्थो विभावादिः ।<br>
तत्सम्भेदादिति ल्यब्लोपे पच्चमी तेन विभावादिशवलित इत्यर्थः ।</p>
</details>
<p>तथापि &ldquo;रसः स्वाद्यते&rdquo; इति काल्पनिकं भेदमुररी कृत्य कर्मकर्त्तरि वा प्रयोगः ।</p>
<details><summary>टीका</summary>
<p>विज्ञप्रिया:</p>
<p>(वि, ड) काल्पनिकम्&ndash;अभेदे भेदारोपेण भेदम् ।<br>
कर्मकर्तरि वेति&ndash;&ldquo;भिद्यते कुशूलः स्वयमेव&quot;इत्यत्र एकस्यैव कुशूलस्य कर्मत्वकर्त्तृत्वोभयविवक्षया भेदारोपवदत्रापि आस्वाद्यास्वादनयोरभेदेपि भेदविवक्षया कर्मकर्तरि प्रयोगः इत्यर्थः ।<br>
नच आस्वाद्ये आस्वादस्य विषयिताएव, तत्कथं कर्तृत्वमिति वाच्यम्, स्वप्रकाशत्वेन तत्र कर्तृत्वारोपात् ।</p>
</details>
<p>तदुक्तम्-&ldquo;रस्यमानतामात्रसारत्वात् प्रकाशशरीरादनन्य एव हि रसः&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, ढ) रस्यमानतामात्रसारत्वादिति&ndash;सारपदमत्र स्वरूपार्थकम् ।<br>
तथा च रस्यमानताया आस्वादकर्मत्वं दर्शितम् ।<br>
प्रकाशशरीरत्वेन आस्वादकर्तृत्वं च दर्शितम् ।<br>
तथा च कर्मकर्तृत्वमुपपादितम् ।<br>
स्वप्रकाशस्य प्रकाशकोभयरूपत्वात् ताभ्यामनन्य एवेत्यर्थः ।</p>
<p>लोचना:</p>
<p>(लो, अ) काल्पनिकमौपचारिकम् ।<br>
कर्मकर्तरि वेति ।<br>
स्वाद्यते-आस्वाद्यते प्रमाणान्तरोपनीतरत्यादितादात्म्येन समुल्लिख्यत इत्यर्थः ।</p>
</details>
<p>एवमन्यत्राप्येवंविधस्थलेषूपचारण प्रयोगो ज्ञेयः ।<br>
नन्वेतावता रसस्याज्ञेयत्वमुक्तं भवतीति ।</p>
<details><summary>टीका</summary>
<p>विज्ञप्रिया:</p>
<p>(वि, ण) एवमन्यत्रापीति&ndash;सः प्रतीयत इत्यादावित्यर्थः ।<br>
नन्वेतावतेति&ndash;रसस्यास्वादाभिन्नत्वकथनेनेत्यर्थः ।<br>
अज्ञेयत्वं स्वभिन्नज्ञानग्राह्यत्वमित्यर्थः ।<br>
स्वेनैव स्वस्वग्राह्यत्वेन घटादिवत् ज्ञेयत्वासिद्धेरिति भावः ।</p>
</details>
<p>व्यञ्जनायाश्च ज्ञानविशेषत्वाद् द्वयोरैक्यमापतितम् ।</p>
<details><summary>टीका</summary>
<p>विज्ञप्रिया:</p>
<p>(वि, त) ननु विभावादिजन्येन व्यञ्जनाधीनज्ञानेनैव विषयीकरणात् स्वभिन्नज्ञानग्राह्यत्वमस्त्येवेत्याशङ्कायामाह&ndash;अङ्कायामाह&mdash;व्यञ्जनायाश्च ज्ञानविशेषत्वादिति ।<br>
व्यञ्जनायाः व्यञ्जनाधीनज्ञानस्य ज्ञानविशेषत्वात् आस्वादरूपज्ञानविशेषत्वात् ।<br>
तथा च तद्दशायां तद्भिन्नज्ञानग्राह्यत्वादज्ञेयत्वमित्यर्थः ।<br>
तथा च रसरूपास्वादव्यञ्जनाधीनज्ञानयोरैक्यमेवापतितमित्याह&mdash;द्वयोरैक्यम् इति ।<br>
द्वयोरास्वादाभिन्नरसव्यञ्जनाधीनज्ञानयोरित्यर्थः ।<br>
नन्वेतावता किमनिष्टमित्यतो विभावादेर्व्यञ्जकत्वानुपपत्त्या रसस्य व्यङ्ग्यत्वानुपपत्तिः एवानिष्टमितिवक्तुं प्रथमं विभावादेर्व्यञ्जकत्वानुपपत्तिं घटव्यञ्जकदीपवैलक्षण्येन साधयति&mdash;ततश्चेति ।<br>
घटादेर्व्यञ्जको यथा दीपो विभावादेस्तथात्वाभावाद् घटव्यञ्जकदीपतो विभावादेः पार्थक्यं पृथग्भावो वैलक्षण्यमिति समुदायार्थः ।<br>
यथाश्रुताक्षरार्थेन त्वयमर्थो न घटते, स्वविषयज्ञानेन स्वजन्यज्ञानेन वा घटधियो हेतोर्देपस्य घटव्यञ्जकभावप्रसक्त्या &ldquo;यथा दीपऽ; इति दृष्टान्तानुपपत्तेः ।<br>
अतो ऽत्रज्ञानेनेति ।<br>
तृतीयाभेदे ।<br>
&ldquo;अर्थेनैव विशेषो हि निराकारतया धियाम्ऽ; इतिवत् ।<br>
तथा च स्वजन्यज्ञानाभिन्नाया अन्यस्य ज्ञानदन्यस्य धियो हेतुर्यः स एव सिद्धे ज्ञानं विनापि सिद्धे अर्थे व्यञ्जको मतो यथा दीप इत्यर्थः विभावादिस्तु स्वजन्यव्यञ्जनाधीनज्ञानभिन्नस्याऽस्वादात्मकरसादेर्जनक एव न दीपवत् व्यञ्जक इत्यर्थः ।<br>
अन्यथाभावे अन्यथात्वे स्वजन्यं प्रत्यपि स्वस्वव्यञ्जकत्वे इत्यर्थः ।<br>
अस्य विभावादेः कारकात् को विशेष इत्यर्थः ।<br>
घटप्रतीपवत् द्वौ यौ व्यङ्ग्यव्यञ्जकौ तयोः सकाशादनयोः रसविभावाद्योः पार्थक्यं वैलक्षण्यमेवेत्यर्थः ।<br>
न तु व्यङ्ग्यव्यञ्जकयोः परस्परं पार्थक्यं भेद इत्यर्थः ।<br>
तदा प्रत्युत रसस्य व्यङ्ग्यत्वस्यैव सिद्धेराशङ्कानुपपत्तेः ।</p>
<p>लोचना:</p>
<p>(लो, आ) एतावतेत्यत्र प्रबन्धेनेति शेषः ।<br>
रसस्य व्यङ्ग्यत्वेन निरूप्यमाणस्यैकं ज्ञानत्वाविशेषादित्यर्थः ।</p>
</details>
<p>ततश्च&ndash;<br>
&ldquo;स्वज्ञानेनान्यधीहेतुः सिद्धेर्ऽथे व्यञ्जको मतः ।<br>
यथा दीपो ऽन्यथाभावे को विशेषो ऽस्य कारकात्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) व्यञ्जनास्वादयोराशङ्कितमैक्यं निरस्य रसावस्थस्य व्यङ्ग्यत्वाभावं सिद्धान्तयन् आह&mdash;&ldquo;चेत् सत्यमिति&rdquo; ।</p>
<p>लोचना:</p>
<p>(इ) अन्यधीहेतुर्व्यङ्ग्यबुद्धेः कारणम् ।<br>
सिद्धे नतु साध्ये व्यञ्जको मतः शब्द इत्यर्थः ।<br>
यथा दीप इति ।<br>
न खलु दीपो घटादिकं करोति ।<br>
किन्तु स्वप्रकाशेन सिद्धमेव तं प्रकाशयति ।<br>
अन्यथाभावे-असिद्धस्य साधने ।</p>
</details>
<p>इत्युक्तदिशा घटप्रदीपवद्व्यङ्ग्यव्यञ्जकयोः पार्थक्यमेवेति कथं रसस्य व्यङ्ग्यतेति चेत्, सत्यमुक्तम् ।</p>
<details><summary>टीका</summary>
<p>लोचना:</p>
<p>(लो, ई) उक्तदिशा ध्वनिकाराद्युक्तमार्गेण व्यङ्ग्यव्यञ्जकयोः पार्थक्यमित्यनेन व्यञ्जनाया व्यङ्ग्यस्य च पार्थक्यं न्यायसिद्धमेव इति भावः ।<br>
न खलु घटस्य दीपप्रकाशेनैक्यम् ।</p>
</details>
<p>अत एवाहुः&ndash;<br>
&ldquo;विलक्षण एवायं कृतिज्ञप्तिभेदेभ्यः स्वादनाख्यः कश्चिद्व्यापारः ।</p>
<details><summary>टीका</summary>
<p>विज्ञप्रिया:</p>
<p>(वि, द) कृतिज्ञप्तिभेदेभ्य इति&ndash;कृतिरुत्पादको व्यापारः दण्डदेर्भ्रम्यादिः ।<br>
ज्ञाप्तिः ज्ञापको व्यापारः, अभिधालक्षणाव्यञ्जनाः; तेभ्यो व्यापारेभ्यो भिन्न इत्यर्थः ।<br>
स्वादनाख्यः आस्वादरूपः स्वप्रकाशज्ञानजनको वृत्तिविशेष इत्यर्थः ।<br>
तथा च तद् विषय एव रसः ।<br>
व्यञ्जनाधीनज्ञानं तु रत्यदिविषयः ततो भिन्नमेव इत्यतो रसव्यञ्जनाधीनज्ञानयोर्नैक्यमित्युक्तम् ।<br>
स च विभावादिर्निष्टो व्यञ्जनाभिन्न इत्यर्थः ।<br>
तथा च व्यञ्जनया रत्यादिज्ञानमेव, स्वादनाख्यव्यापारेण तु रसास्वाद इत्यन्वयः ।<br>
ननु कथं तर्हि रसो व्यङ्ग्य इत्युच्यते इत्यत आह&mdash;अभिधादीति ।<br>
विलक्षणो व्यापारो व्यञ्जना रसो व्यङ्ग्य इति व्यह्ग्यरामादिरत्याद्यारोपाधिकरणसामाजिकरत्यादेः रसरूपतया परिणामात् परम्परया व्यङ्ग्य इत्यर्थः ।</p>
<p>लोचना:</p>
<p>(लो, उ) अत एवेति&ndash;; आहुरित्यस्य व्यङ्ग्यत्वमुक्तं भवतीत्यत्र दूरस्थेनेतिशब्देनान्वयः ।<br>
अत एव-यतो ज्ञानरूप एव रस इत्यर्थः ।<br>
आहुर्न्यायविदः प्राचीनाचार्या इति शेषः ।<br>
कृतिः करणम्; ज्ञप्तिर्ज्ञानम्; स्वादनं स्वादः&quot;स्वादः काव्यार्थसम्भेदादात्मानन्दसमुद्भव&quot;इत्युक्तप्रकारः ।<br>
कश्चिदित्यलौकिकः ।<br>
व्यापारः&ndash;व्यापारविषयाद्रसादभिन्नः ।<br>
विलक्षणो व्यञ्जकादिति शेषः ।</p>
</details>
<p>अत एव हि रसनास्वादनचमत्करणादयो विलक्षणा एव व्यपदेशाः&rdquo; इति ।<br>
अभिधादिविलक्षणव्यापारमात्रप्रसाधनग्रहिलैरस्माभी रसादीनां व्यङ्ग्यत्वमुक्तं भवतीति ।</p>
<details><summary>टीका</summary>
<p>लोचना:<br>
(ऊ) व्यङ्ग्यत्वमुक्तम्, प्रकाशनमात्रोपचारादित्यर्थः ।</p>
</details>
<p>ननु तर्हि करुणादीनां रसानां दुः खयत्वाद्रसत्वं (तदुन्मुखत्वं ) न स्यादित्युच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, ध) रसत्वं न स्यादिति&mdash;स्वप्रकाशानन्दरूपत्वाद्रसस्य इत्यर्थः ।</p>
</details>
<p>करुणादावपि रसे जायते यत्परं सुखम् ।<br>
सचेतसामनुभवः प्रमाणं तत्र केवलम् ॥ विस्स्द्_३।४ ॥</p>
<details><summary>टीका</summary>
<p>विज्ञप्रिया:</p>
<p>(वि, न) रसे इति&ndash;करुणादौ रस ग्राह्ये करुणादिरसस्वरूपमेव यत् सुखं जायत इत्यर्थः ।<br>
रसातिरिक्तसुखाभावात् ।<br>
सचेतसामनुभव इति ।<br>
रसादीनामेव शोकदुः खं तज्ज्ञातॄणआम्, सामाजिकानां तु सुखमेव जायत इत्यत्र सचेतसामनुभवः प्रमाणमित्यर्थः ।</p>
<p>लोचना:</p>
<p>(ऋ) नन्विति ।<br>
तर्हि यदिदृशानन्दस्वरूपो रस इत्यर्थः ।<br>
रसे सुखमित्युपचारः ।<br>
सचेतसां सहृदयानाम् ।<br>
तेषु करुणादिषु ।</p>
</details>
<p>आदिशब्दाद्बीभत्सभयानकादयः ।<br>
तथाप्यसहृदयानां मुखमुद्रणाय पक्षान्तरमुच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, प) असहृदयानामपि परदुः खज्ञानादपि दुः खमेव जायते इत्येवंहृदयानामपीत्यर्थः ।</p>
</details>
<p>किञ्च तेषु यदा दुःखं न को ऽपि स्यात्तदुन्मुखः ।</p>
<p>नहि कश्चत् सचेता आत्मनो दुःखाय प्रवर्त्तते ।<br>
करूणादिषु च सकलस्यापि साभिनिवेशप्रवृत्तिदर्शनात् सुखमयत्वमेव ।</p>
<details><summary>टीका</summary>
<p>विज्ञप्रिया:</p>
<p>(वि, फ)किञ्च तेष्विति&mdash;दुः खहेतुत्वे अनुपपत्त्यन्तरमित्यर्थः ।</p>
<p>लोचना:</p>
<p>(लो, ॠ) साभिनिवेशा, नतु राजादिकारिता ।</p>
</details>
<p>अनुपपत्त्यन्तरमाह&ndash;</p>
<p>तथा रामायणादीनां भविता दुःखहेतुता ॥ विस्स्द्_३।५ ॥</p>
<details><summary>टीका</summary>
<p>विज्ञप्रिया:</p>
<p>(वि, ब) तथा रामायणेति&mdash;रामायणमत्र करुणरसविशिष्टतदेकदेशः ।<br>
दुःखहेतुत्व-प्रसङ्ग इति&ndash;तथा च तत्&ndash;श्रवणे न कोपि प्रवर्तते ।</p>
<p>लोचना:</p>
<p>(लो, ऌ) रामायणं वाल्मीकिमहाकाव्यम् ।</p>
</details>
<p>करुणरसस्य दुः खहेतुत्वे करुणरसप्रधानरामायणादिप्रबन्धानामपि दुःखहेतुताप्रसङ्गः स्यात् ।<br>
ननु कथं दुःखकारणोभ्यः सुखोत्पत्तिरित्याह&ndash;</p>
<details><summary>टीका</summary>
<p>विज्ञप्रिया:</p>
<p>(वि, भ) दुः खहेतुभ्य इति&mdash;परशोकादयः स्वदुः खहेतव एव, तेभ्यः कथमित्यर्थः ।</p>
</details>
<p>हेतुत्वं शोकहर्षादेर्गतेभ्यो लोकसंश्रयात् ।<br>
शोकहर्षादयो लोके जायन्तां नाम लौकिकाः ॥ विस्स्द्_३।६ ॥</p>
<details><summary>टीका</summary>
<p>विज्ञप्रिया:</p>
<p>(म) हेतुत्वमिति लोकसंश्रयात्&mdash;लोके दृष्टत्वात् स्वीय&ndash;शोकहर्षादेर्हेतुत्वगतेभ्यः परशोकादिकारणेभ्यो लौकिकाः शोकहर्षादयो जायन्तां नामेति तुष्यतु दुर्जन इति न्यायेन उक्त्वा आह&mdash;अलौकिकेति ।</p>
</details>
<p>अलौकिकविभावत्वं प्राप्तेभ्यः काव्यसंश्रयात् ।<br>
सुखं सञ्जायते तेभ्यः सर्वेभ्यो ऽपीति का क्षतिः ॥ विस्स्द्_३।७ ॥</p>
<details><summary>टीका</summary>
<p>लोचना:</p>
<p>(लो, ए) हेतुत्वमिति&ndash;हेतुत्वं गतेभ्यो रामवनवासादिभ्यो लोकसंश्रयात्; नतु काव्यसंश्रयात् ।<br>
लोके नतु काव्ये; लौकिकाः; नत्वलौकिकाः ।<br>
तेभ्यः&mdash; रामवनवासादिभ्यः ।</p>
</details>
<p>ये खलु रामवनवासादयो लोके &ldquo;दुःखारणानि&rdquo; इत्युच्यन्ते त एव हि काव्यनाट्यसमर्पिता अलौकिकविभावनव्यापारवत्तया कारणशब्दवाच्यतां विहाय अलौकिकविभावशब्दवाच्यत्वं भजन्ते ।<br>
तेभ्यश्च सुरते दन्तधातादिभ्य इव सुखमेव जायते ।</p>
<details><summary>टीका</summary>
<p>लोचना:</p>
<p>(लो, ऐ) अलौकिकविभावनव्यापारवत्तया, नतु पर्यायान्तरत्वमात्रेण ।<br>
विभावनादिस्वरूपं वक्ष्यते ।<br>
सुरते दन्तघातादिभ्य इति ।<br>
अनेन देखकालादिविशेषेणषेण सुखमयस्यापि दुः खमयत्वम्; दुः खमयस्यापि सुखमयत्वम् ।<br>
अत एवाहुः;&ndash;&ldquo;प्रपञ्चस्य सुखदुः खमोहात्मकत्वम्&rdquo;&ndash;साङ्ख्याः</p>
</details>
<p>अतश्च &ldquo;लौकिकशोकहर्षादिकारणोभ्यो लौकिकशोकहर्षादयो जायन्ते&rdquo; इति लोक एव प्रतिनियमः ।<br>
काव्ये पुनः</p>
<details><summary>टीका</summary>
<p>लोचना:</p>
<p>(ओ) काव्ये अलौकिकार्थे ।</p>
</details>
<p>&ldquo;सर्वेभ्यो ऽपि विभावादिभ्यः सुखमेव जायते&rdquo; इति नियमान्न कश्चिद्दोषः ।<br>
कथं तर्हि हरिश्चन्द्रादिचरितस्य काव्यनाट्ययोरपि दर्शनश्रवणाभ्यामश्रुपाता दयो जायन्त इत्युच्यते&ndash;</p>
<p>अश्रुपातादयस्तद्वद्द्रुतत्वाच्चेतसो मताः ।</p>
<details><summary>टीका</summary>
<p>विज्ञप्रिया:</p>
<p>(वि, य) द्रुतत्वाच्चेतस इति&ndash;चित्तस्य सदयत्वमेव द्रुतत्वम् ।<br>
सुखसत्त्वेपि तद्दयया अश्रुपता इति भावः ।</p>
<p>लोचना:</p>
<p>(लो, औ) द्रुतत्वात्&ndash;द्रवीभावात् रसोद्धोध इति ।</p>
</details>
<p>तर्हि कथं काव्यतः सर्वेषामीदृशी रसाभिव्यक्तिर्न जायत इत्यत आह&ndash;</p>
<p>न जायते तदास्वादो विना रत्यादिवासनाम् ॥ विस्स्द्_३।८ ॥</p>
<details><summary>टीका</summary>
<p>विज्ञप्रिया:</p>
<p>(र) विना रत्यादिवासनामिति&ndash;तथा च पुण्यजनितरत्यादिवासनापि रसास्वादहेतुरित्युक्तम् ।</p>
</details>
<p>वासना चेदानीन्तनी प्राक्तनी च रसास्वादहेतुः, तत्र यद्याद्या न स्यात्तदा श्रोत्रियजरन्मीमांसकादीनामपि स स्यात् ।</p>
<details><summary>टीका</summary>
<p>विज्ञप्रिया:</p>
<p>(ल) यद्याद्येति&ndash;इदानीन्तनीत्यर्थः ।<br>
ओत्रियेति&ndash;जरन्मीमांसका हि कार्यकारणभावादितर्कमात्रानुशीलनान् न काव्यरसास्वादवन्तः तदनुशीलनाच्च तदानीन्तनवासनावन्त इत्यर्थः ।<br>
नच प्राक्तनवासनाभावादेव तेषां न काव्यरसास्वाद इत्येवमुच्यताम्, किमर्थमिदानीन्तन-वासनाङ्गीकारः इति वाच्यम्, तेषामेव तर्कानुशीलनत्यागेन काव्यानुशीलनाभ्यासे रसोद्वोधेन इदानीन्तन्या अपि अवश्यंवाच्यत्वात् ।</p>
</details>
<p>यदि द्वितीया न स्यात्तदा यद्रगिणा मपि केषाञ्चिद्रसोद्वोधो न दृश्यते तन्न स्यात् ।</p>
<details><summary>टीका</summary>
<p>विज्ञप्रिया:</p>
<p>(व) रागिणामपीति&ndash;काव्यरसबोधानुभाववतामपीत्यर्थः तेषामिदानीन्तन-वासनाभावादेव न रसोद्वोध इति वाच्यम् ।<br>
इदानीन्तनवासनाजनकतदनुरागसत्त्वेन तत्सत्त्वावश्यम्भावात् ।<br>
वस्तुतस्तु वासनात्वेनैव कारणत्वमुचितम् ।<br>
नतु तत्र इदानीन्तनत्वादिप्रवेशः जरन् मीमांसकानां तु अत्यन्ततर्कानुराग एव प्रतिबन्ध इत्येवान्वयः ।</p>
</details>
<p>उक्तञ्च धर्म्मदत्तेन&ndash;<br>
&ldquo;सवासनानां सभ्यानां रसस्यास्वादनं भवेत् ।<br>
निर्वासनास्तु रङ्गान्तः काष्ठकुड्याश्मसन्निभाः&rdquo; ॥<br>
इति ।<br>
ननु कथं रामादिरत्याद्युद्वोधकारणैः सीतादिभिः सामाजिकरत्याद्युद्वोधैत्युच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, श) ननु कथमिति&mdash;नाट्यकाव्यदृष्टश्रुत&ndash;सीतादिभ्यः इत्यर्थः</p>
<p>लोचना:</p>
<p>(लो, अ) नन्विति ।<br>
रामादिरत्याद्युद्वोधकारणैः सीतादिभिः सामाजिकरत्याद्युद्वोधः तन्मते रसतामापद्यमानः ।</p>
</details>
<p>व्यापारो ऽस्ति विभावादेर्नाम्ना साधारणीकृतिः ।<br>
तत्प्रभावेण यस्यासन् पाथोधिप्लवनादयः ॥ विस्स्द्_३।९ ॥</p>
<details><summary>टीका</summary>
<p>विज्ञप्रिया:</p>
<p>(वि, ष) व्यापारोस्ति इति ।<br>
साधारणी कृतिः सामाजिके रामाद्यभेदारोपरूपस्य, रामादिसीतादौ स्वीयत्वारोपरूपस्य, स्वीयरत्यादौ रामादिरत्याद्यभेदारोपरूपस्य च साधारणी सा इति कारिकार्थः ।<br>
कर्तरि अपि क्तिरत एव प्रयोगात् ।<br>
तत्प्रभावेणेति ।<br>
यस्य हनूमदादेः पाथोधिप्लवनादयः आसन् प्रमाता तदभेदेन स्वात्मानं प्रतिपद्यत इत्यर्थः ।<br>
तत्र हेतुमाह&mdash;तत्प्रभावेणेति ।<br>
साधारणीकृतिप्रभावेणेत्यर्थः ।<br>
भेदाग्रहे सत्येन अभेदग्रह उपपद्यते इत्यत आह&mdash;तदभेदेनेति ।<br>
भेदाग्रहेपि&ndash;साधारणीकृतिप्रभावेणेत्यर्थः ।</p>
<p>लोचना:</p>
<p>(लो, आ) साधारणीकृतिः&ndash;साधारणीकरणं नाम ।<br>
तत्प्रभावेण&ndash;साधारणीकरणव्यापरस्य प्रभावेण ।<br>
तदभेदेन</p>
<p>स्वात्मानं प्रतिपद्यत इति सम्बन्धः ।<br>
यस्यासन्निति ।<br>
विवृणोति&ndash;तदभेदेनेति ।<br>
अयमर्थः, सभ्यानां रामाद्यभेदप्रतिपत्तौ नाट्यकाव्ययोः रावणादिदर्शनश्रवणाभ्यां रोषोद्वोधेन सभातः समुत्थाय धनुराकर्षणादिर्भवत् ।<br>
भेदेन प्रतिपत्तौ तु आत्मनिष्टरोषादिस्थायिभावोद्वोधो न स्यात् ।<br>
एवं च यो दोषः समनन्तरमेव दर्शयिष्यते ।<br>
यदुक्तम्&mdash;अभेदेन प्रतिपद्यते&ndash;अख्यातिवादिनां शुक्तौ रजतप्रत्यये भेदग्रहवत् ।</p>
</details>
<p>प्रमाता तदभेदेन स्वात्मानं प्रतिपद्यते ।</p>
<p>ननु कथं मनुष्यमात्रस्य समुद्रलङ्घनादावुत्साहोद्वोध इत्युच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, स) इत्थं स्वस्मिन् हनुमदाद्याभेदारोपमुक्त्वा तदुत्साहज्ञानादेव स्वोत्साहोद्वोधमुपपादयितुमाशङ्कते ।</p>
</details>
<p>उत्साहादिसमुद्वोधः साधारण्याभिमानतः ॥ विस्स्द्_३।१० ॥</p>
<details><summary>टीका</summary>
<p>विज्ञप्रिया:</p>
<p>(ह) ननु कथमिति&mdash;साधारण्याभिमानतः&ndash;स्वस्मिन् हनुमदाद्यभेदाभिमानतः ।</p>
</details>
<p>नृणामपि समुद्रादिलङ्घनादौ न दुष्यति ।</p>
<details><summary>टीका</summary>
<p>लोचना:</p>
<p>(लो, इ) साधारण्याभिमानतः&ndash;उक्तप्रकारेण विभावादीनां साधारणीकरणव्यापारप्रभावेनोत्पन्नस्य स्वात्मनि साधारण्याभिमानबलात् ।<br>
नृणां&ndash;सभ्यानाम् ।</p>
</details>
<p>रत्यादयो ऽपि साधारण्येनैव प्रतीयान्त इत्याह&ndash;</p>
<details><summary>टीका</summary>
<p>विज्ञप्रिया:</p>
<p>(क) साधारण्येनेति&ndash;उभयसाधारण्येनेत्यर्थः, न त्वात्मगतत्वेनैव नैव रामादिगतत्वेनैवेत्यर्थः ।</p>
</details>
<p>साधारण्येन रत्यादिरपि तद्वत्प्रतीयते ॥ विस्स्द्_३।११ ॥</p>
<details><summary>टीका</summary>
<p>लोचना:</p>
<p>(लो, ई) रत्यादि; सभ्यानां स्थायिभावः ।<br>
साधारण्येन प्रतीयते ।<br>
विभावादिसाधारणीकरणव्यापारप्रभावादेवेत्यर्थः ।</p>
</details>
<p>रत्यादेरपि स्वात्मगतत्वेन प्रतीतौ सभ्यानां ब्रीडातङ्कादिर्भवेत् ।</p>
<details><summary>टीका</summary>
<p>विज्ञप्रिया:</p>
<p>(ख) रत्यादेरिति&ndash;आत्मगतत्वेन&ndash;आत्ममात्रगतत्वेन एवमुत्तरत्रापि मात्रगर्भिता ।</p>
</details>
<p>परगतत्वेन त्वरस्यतापातः ।</p>
<details><summary>टीका</summary>
<p>लोचना:</p>
<p>(लो, उ) आत्मगतत्वेन प्रतीतावुक्तम्&ndash;देवतादिरूपसीतादिहेतुकत्वेनेति शेषः ।<br>
अरस्यता-अनास्वाद्यता ।</p>
</details>
<p>विभावादयो ऽपि प्रथमतः साधारण्येन प्रतीयन्त इत्याह&ndash;</p>
<p>परस्य न परस्येति ममेति न ममेति च ।<br>
तदास्वादे विभावादेः परिच्छेदो न विद्यते ॥ विस्स्द्_३।१२ ॥</p>
<details><summary>टीका</summary>
<p>विज्ञप्रिया:</p>
<p>(ग) परस्य न परस्येति&ndash;अत्रापि परस्यैवेत्यादिरर्थः ।</p>
<p>लोचना:</p>
<p>(लो, ऊ) तदास्वादे-तस्य रसस्याऽस्वादे ।<br>
एवं च विभावादयः स्वयं साधारण्येन प्रत्याययन्तीत्यर्थः ।</p>
</details>
<p>ननु तथापि कथमेवमलौकिकत्वमेतेषां विभावादीनामित्युच्यते&ndash;</p>
<p>विभावनादिव्यापारमलौकिकमुपेयुषाम् ।<br>
अलौकिकत्वमेतेषां भूषणं न तु दूषणम् ॥ विस्स्द्_३।१३ ॥</p>
<p>आदिशब्दादनुभावसञ्चारणो ।<br>
तत्र विभावनं रत्यादे</p>
<details><summary>टीका</summary>
<p>लोचना:</p>
<p>(लो, ऋ) रत्यादेर्जगतो वासनान्तर्गतवासनान्तर्लोनस्येत्यर्थः ।</p>
</details>
<p>विशेषणास्वादाङ्कुरणयौग्यतानयनम् ।</p>
<details><summary>टीका</summary>
<p>विज्ञप्रिया:</p>
<p>(वि, घ) आस्वादाङ्कुर इति&ndash;व्यञ्जनया रत्याद्युपस्थापनमेव तद्योग्यता ।<br>
अस्य योगार्थस्यानुभावादावपि सत्त्वेति परिभाषाया योगरूढत्वान्न तत्र प्रयोगः ।<br>
एवमग्रे अनुभावव्यभिचारिपरिभाषयोरपि बोध्यम् ।</p>
</details>
<p>अनुभावनमेवम्यूतस्य रत्यादेः समनन्तरमेव रसादिरूपतया भावनम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) अनुसञ्ज्ञार्थमाह&mdash;समनन्तरत्वमिति ।<br>
एवम्भूतस्य आस्वादाङ्कुरतां प्रापितस्य रत्यादेः स्वनिष्ठस्वादनाख्यव्यापारेण रसरूपतया प्रवेशनमित्यर्थः ।<br>
विभावादिभिरेवं क्रियत इति बोध्यम् ।</p>
</details>
<p>सञ्चारणं तथाभूतस्यैव तस्य सम्यक् चारणम् ।<br>
विभावादीनां यथासङ्ख्यं कारणकार्य्यसहकारित्वे कथं त्रयाणामपि रसोद्बोधे कारणत्वमित्युच्यते &ndash;</p>
<p>कारण-कार्य-सञ्चारिरूपा अपि हि लोकतः ।</p>
<details><summary>टीका</summary>
<p>लोचना:</p>
<p>(लो, ॠ) लोकतो-लोके ।</p>
</details>
<p>रसोद्वोधे विभावाद्याः कारणान्येव ते मताः ॥ विस्स्द्_३।१४ ॥</p>
<p>ननु तर्हि कथं रसास्वादे तेषामेकः प्रतिभास इत्युच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, च) कथं त्रयाणामपीति कार्यस्य कारणत्वाभावादित्यर्थः ।<br>
रसास्वादे एकः प्रतिभास इत्यर्थः ।</p>
</details>
<p>प्रतीयमानः प्रथमं प्रत्येकं हेतुरुच्यते ।<br>
ततः सम्बलितः सर्वो विभावादिः सचेतसाम् ॥ विस्स्द्_३।१५ ॥</p>
<p>प्रपाणकरसन्यायाच्चर्व्यमाणो रसो भवेत् ।</p>
<p>यथा खण्डमरिचादीनां सम्मेलनादपूर्व्व इव</p>
<details><summary>टीका</summary>
<p>लोचना:</p>
<p>(लो, ऌ) अपूर्व इव&ndash;तद् भिन्न इव ।</p>
</details>
<p>कश्चिदास्वादः प्रपाणकरसे सञ्जायते विभावादिसम्मेलनादिहापि तथेत्यर्थः ।<br>
ननु यदि विभावानुभावव्यभिचारिभिर्म्मिलितैरेव रसस्तत् कथं तेषामेकस्य द्वयोर्वा सद्भावे ऽपि स स्यादित्युच्यते&ndash;</p>
<p>सद्भावश्चेद्विभावादेर्द्वयोरेकस्य वा भवेत् ॥ विस्स्द्_३।१६ ॥</p>
<p>झटित्यन्यसमाक्षेपे तदा दोषो न विद्यते ।</p>
<details><summary>टीका</summary>
<p>विज्ञप्रिया:</p>
<p>(वि, छ) झटित्यन्येति&mdash;शीघ्रमन्यव्यञ्जके सतीत्यर्थः ।</p>
</details>
<p>अन्यसमाक्षेपश्च प्रकरणादिवशात् ।<br>
यथा&ndash;<br>
&ldquo;दीर्घाक्षं शरदिन्दुकान्तिवदनं बाहू नतावंसयोः सङ्क्षिप्तं निबिडोन्नतस्तनमुरः पार्श्वे प्रमृष्टे इव ।<br>
मध्यः पाणिमितो नितम्बि जघनं पादावुदग्राङ्गुली छन्दो नर्त्तयितुर्यथैव मनसः सृष्टं तथास्या वपुः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) दीर्घाक्षमिति&mdash;अग्निमित्रनाम्ना राज्ञा मालविकानामराजपुत्र्या रूपवर्णनमिदम् ।<br>
उत्तमनटीं नर्तुयितुर्मनसो यथैवच्छन्द इच्छा तथैवास्या वपुः सृष्टम् (विधात्रा) तदेवाह&ndash;दीर्घाक्षमिति&ndash;बाहू&ndash;अंसयोः स्वमूलयोर्नतौ ।<br>
सङ्क्षिप्तं नातिस्फारम् ।<br>
निबिडौ&ndash;अन्योन्यसंसक्तौ उन्नतौ च स्तनौ यत्र तादृशं च उरुः ।<br>
प्रमृष्टे मार्जिते ।<br>
पाणिमितः करतलेन परिमातुं शक्यः ।<br>
जघनोत्तरभागः नितम्बः प्रशस्तः तद् युक्तं जघनम्, उद्ग्रा-उन्नता ।<br>
अत्रेति&ndash;अभियं वर्णयतः ।</p>
<p>लोचना:</p>
<p>(लो, ए) दीर्घाक्षमिति ।<br>
छन्दो ऽभिप्रायः ।<br>
सृष्टं विधात्रा इति शेषः नर्तयिता नर्तकीषु दीर्घाक्षत्वाद्यभिनयेन दर्शयितुं शिक्षयति, मालविकायां सहजसौन्दर्यादेव तदस्तीति भावः ।</p>
</details>
<p>अत्र मालविकामभिलषतो ऽग्निमित्रस्य मालविकारूपविभावमात्रवर्णने ऽपि सञ्चारिणामौत्सुक्यादीनामनुभावानाञ्च नयनविस्फारादीनामौचित्यादेवाक्षेपः ।<br>
एकमन्याक्षेपे ऽप्यूह्यम् ।</p>
<details><summary>टीका</summary>
<p>लोचना:</p>
<p>(लो, ऐ) अन्याक्षेप इति&mdash;अन्यत्&ndash;एकतमं द्वितयं वा ।</p>
</details>
<p>&ldquo;अनुकार्य्यगतो रसः&rdquo; इति वदतः प्रत्याह&ndash;</p>
<details><summary>टीका</summary>
<p>विज्ञप्रिया:</p>
<p>(वि, झ) अनुकार्येति&ndash;नाट्ये ऽनुकार्यो रामादिरनुकारको नटः ।</p>
<p>लोचना:</p>
<p>(लो, ओ) अनुकार्यो&ndash;रामादिः, अनकर्ता-नटः पाठकश्च ।</p>
</details>
<p>पारिमित्याल्लौकिकत्वात्सान्तरायतया तथा ॥ विस्स्द्_३।१७ ॥</p>
<p>अनुकार्य्यस्य रत्यादेरुद्बोधो न रसो भवेत् ।</p>
<details><summary>टीका</summary>
<p>विज्ञप्रिया:</p>
<p>(वि, ञ) पारिमित्यादिति&ndash;सीतादिविषयरतेः रामादिमात्रनिष्ठत्वेन परिमितत्वादित्यर्थः ।<br>
लौकिकत्वादिति&ndash;तन्निष्ठरत्यादेस्तत्रैव दृष्टत्वादित्यर्थः ।<br>
काव्यनाट्ययोस्तु तद्रतरत्याद्यभेदेन आरोपविषयस्य सामाजिकरत्यादेरलौकिकत्वमेव ।<br>
सन्तरेति&mdash;रामादिरत्यादेरित्यर्थः ।<br>
तदभेदेनारोपविषयः सामाजिकरत्यादिरेव विभावादिनिष्ठस्वादनाख्यव्यापारजन्यास्वादविषयो रसः इत्यर्थः ।</p>
</details>
<p>सीतादिदर्शनादिजो रामादिरत्याद्युद्बोधो हि परिमितो लौकिको नाट्यकाव्यदर्शनादेः सान्तरायश्च, तस्मात् कथं रसरूपतामियात् ।<br>
(क) रसस्यैतद्धर्म्मत्रितयविलक्षणधर्म्मकत्वात् ।<br>
अनुकर्त्तृगतत्वञ्चास्य निरस्यति&ndash;</p>
<details><summary>टीका</summary>
<p>विज्ञप्रिया:</p>
<p>(वि, ट) अनुकर्तेति&ndash;अनुकर्ता नट एव ।</p>
</details>
<p>शिक्षाभ्यासादिमात्रेण राघवादेः स्वरूपताम् ॥ विस्स्द्_३।१८ ॥</p>
<p>दर्शयन्नर्त्तको नैव रसस्यास्वादको भवेत् ।</p>
<details><summary>टीका</summary>
<p>विज्ञप्रिया:</p>
<p>(वि, ठ) स यदा काव्यार्थभावकः स्यात्तदा सोपि सामाजिको भवेदित्याह&mdash;किञ्चेति ।</p>
</details>
<p>किञ्च&ndash;</p>
<p>काव्यार्थभावनेनायमपि सभ्यपदास्पदम् ॥ विस्स्द्_३।१९ ॥</p>
<p>यदि पुनर्नटो ऽपि काव्यार्थभावनया रामादिस्वरूपतामात्मनो दर्शयेत् तदा सो ऽपि सभ्यमध्य एव गण्यते ।</p>
<details><summary>टीका</summary>
<p>लोचना:</p>
<p>(लो, औ) सभ्यमध्य एव गण्यते ।<br>
एतावता सभ्यनिष्ट एव रसः इत्यर्थः ।</p>
</details>
<p>नायं ज्ञाप्यः स्वसत्तायां प्रतीत्यव्यभिचारतः ।</p>
<details><summary>टीका</summary>
<p>विज्ञप्रिया:</p>
<p>(वि, ड) यद्यप्युक्तरीत्या रसस्य साक्षात् क्रियमाणत्वं कार्यत्वं कादाचित्कत्वेन भविष्यद्वर्तमानत्वं सविकल्पकज्ञानविषयत्वं तज्-ज्ञानस्य साक्षात्कररूपत्वं च तथापि तस्य वैलक्षण्यं साधयितुं साक्षात् क्रियमाण्घटादितो ऽपि वैलक्षण्यसाधनेन कौतुकादसाक्षात् क्रियमाणत्वं कारणविशेषकार्यत्वस्य केनचिदुक्तस्य दूषणेन कौतुकात् सामान्यतो ऽकार्यत्वमेवमभविष्यत्वादिकमपि कौतुकाद् वक्तुं प्रथमं घटादिसाधारणसाक्षात्कारविषयत्वामाह&ndash;नायं ज्ञाप्येति&ndash;स्वार्थककारितान्तत्वेन (णिजन्तत्वेन) नायं ज्ञेय इत्यर्थः ।<br>
ज्ञाप्यत्व&ndash;ज्ञेयत्वयोः समनियतत्वात् यथाश्रुतमेव वा ।<br>
अज्ञेयत्वं चात्र घटादिसाधारणेतरसाक्षात्कारविषयत्वाम् ।<br>
ज्ञेयत्वस्य केवलान्वयित्वेन तदभावासम्भवात् ।<br>
तत्र हेतुमाह&ndash;स्वसत्तायामिति ।<br>
प्रतित्यव्यभिचारतः ।<br>
साक्षात्कारं विना असत्त्वात् साक्षात्कारदशायामेव रसः ।<br>
अन्यदा तु रत्यादिरेव ।<br>
घटादिस्त्वसाक्षात्कारदशायामपि घटादिरित्यतस्तद्वैलक्षण्यम् ।<br>
साक्षात्कारहेतुसन्निकर्षार्थं पूर्वसत्त्वस्यावश्यमेवापेक्षणीयत्वात् ।<br>
एतावतैव सामान्यतो ऽज्ञेयत्वमेव अग्रे कौतुकाद् व्यक्तीकरिष्यति ।</p>
<p>लोचना:</p>
<p>(लो, अ) नायं ज्ञाप्य इति&ndash;अयं रसः सत्तायां सद्भावे प्रतीतिमन्तरेणाभावात् ।<br>
असंविदितसत्त्वे च प्रमाणाभावात् ।</p>
</details>
<p>यो हि ज्ञाप्यो घटादिः सन्नपि कदाचिदज्ञातो भवति, न ह्ययं तथा; प्रतीतिमन्तरेणाभावात् ।</p>
<p>यस्मादेष विभावादिसमूहालम्बनात्मकः ॥ विस्स्द्_३।२० ॥</p>
<p>तस्मान्न कार्यः&ndash;</p>
<details><summary>टीका</summary>
<p>विज्ञप्रिया:</p>
<p>(वि, ढ) हेतुविशेषकार्यत्वं रसस्य ये वदन्ति तन्मतं निरस्यति&mdash;यस्मादेष इत्यादि तस्मान्न कार्य इत्यन्तेन ।<br>
अयमर्थः &mdash;&ldquo;प्रपानकरसन्यायाच्चर्व्यमाणो रसो भवेदित्युक्त्या विभावादिरत्यादिसमूहालम्बनात्मको रस इत्युक्तम् ।<br>
तच्च समूहालम्बनं स्वादनाख्यव्यापारजन्यम् ।<br>
केचित्तु तत्समकालोत्पन्नं व्यञ्जनयापि तादृशं समूहालम्बनानन्तरं जायते, तत्कार्य एव रस इत्याहुः, तन्निरस्यति&mdash;यस्मादेष इति ।<br>
एष रसो यस्मात् स्वादनाख्यव्यापराधीनसमूहालम्बनात्मकः, अतो न कार्यः, न समूहालम्बनकार्यः स्वस्य स्वकार्यत्वात् स्वकालोत्पत्तिकस्य व्यञ्जनाधीनसमूहालम्बनान्तरस्याभावाच्चेति भावः ।<br>
तत्र स्वस्य स्वकार्यत्वासम्भवस्य स्फुटत्वात् ।</p>
<p>लोचना:</p>
<p>(लो, अ) रसस्येति&ndash;नहि विभावादिज्ञानकारणकमित्यनन्तरं ततश्चानुपलभ्यमानकारणान्तरस्य रसस्य न कार्यत्वमिति भावः ।</p>
</details>
<p>यदि रसः कार्यः स्यात्तदा विभावादिज्ञानकारणक एव स्यात् ।</p>
<details><summary>टीका</summary>
<p>विज्ञप्रिया:</p>
<p>(वि, ण) स्वसमकालोत्पत्तिकसमूहालम्बनानन्तरकार्यत्वासम्भवं व्याचष्टे&mdash;यदि रसः कार्यः स्यादिति ।<br>
यदि समूहालम्बनकार्यः स्यादित्यर्थः ।<br>
विभावादिज्ञानकारणको विभावादिसमूहाम्बनज्ञानकारणकः स्यादित्यर्थः ।<br>
प्रत्येकं विभावादिज्ञानकारणकत्वे त्विष्टापत्तिरेव ।<br>
&ldquo;प्रतीयमानः प्रथमं प्रत्येकं हेतुरुच्यते&quot;इत्यनेन प्रत्येकस्य हेतुत्वोक्त्या तत्कार्यत्वे विप्रतिपत्त्यभावात् ।</p>
</details>
<p>ततश्च रसप्रतीतिकाले विभावादयो न प्रतीयेरन्,</p>
<details><summary>टीका</summary>
<p>विज्ञप्रिया:</p>
<p>(वि, त) ननु तादृश्समूहातम्बनकारणत्वे को दोषः इत्याह&ndash;ततश्चेति ।<br>
रसप्रतीतिकाले, स्वादनाख्यव्यापारजन्यविभावादिसमूहालम्बनात्मकरसप्रतीत्युत्पत्तिकाले विभावादयो न प्रतीयेरन्; तत्कालोत्पन्नप्रतीतिविषयाः स्युरित्यर्थः ।</p>
</details>
<p>कारणज्ञानतकार्य्यज्ञानयोर्युगपददर्शनात् ।</p>
<details><summary>टीका</summary>
<p>विज्ञप्रिया:</p>
<p>(वि, थ) कारणज्ञानस्य स्थितिः कार्यज्ञानस्योत्पत्तिरिति तु न सम्भवत्येव ।<br>
कार्यकारणयोरुत्पत्तियोगपद्स्यैवाभावात् ।<br>
तदाह&ndash;ज्ञानतत्कार्यज्ञानयोरिति ।<br>
अत्र ज्ञानेति प्रकृताभिप्रयेणैव ।<br>
कारणकार्यमात्रयोरेव युगपदुत्पत्त्यभावात् ।<br>
न च पूर्वोत्पन्नमेव व्यञ्जनाधीनसमूहालम्बनमस्त्विति वाच्यम् ।<br>
स्वादनाख्यव्यापाराधीनरसात्मकसमूहालम्बनातिरिक्तसमूहालम्बनस्यानुभावात्, तत्स्वीकारवैफल्याच्च ।</p>
</details>
<p>नहि चन्दनस्पर्शज्ञानं तज्जन्यसुखज्ञानञ्चैकदा सम्भवति ।</p>
<details><summary>टीका</summary>
<p>विज्ञप्रिया:</p>
<p>(वि, द) कारणकार्यज्ञानयोर्युगपदुत्पत्त्यसम्भवं दर्शयति&ndash;नहि चन्दनेति ।</p>
</details>
<p>रसस्य च विभावादिसमूहालम्बनात्मकतयैव प्रतीतेर्न विभावादिज्ञानकारणत्वमित्यभिप्रायः ।</p>
<details><summary>टीका</summary>
<p>विज्ञप्रिया:</p>
<p>(वि, ध) तस्मात् रसस्य समूहालम्बनात्मकत्वमेव; नतु समूहालम्बनजन्यत्वमित्युपसंहरति&ndash;रसस्येति ।<br>
समूहालम्बनात्मकतयैव इत्येवकारात् समूहालम्बनजन्यत्वव्यवच्छेदः ।<br>
तदेवाह&ndash;न विभावादीति ।<br>
ज्ञानमत्रापि समूहालम्बनम् ।<br>
एवं रसस्य समूहालम्बनकार्यत्वमेव खण्डितं नतु कार्यत्वम् ।<br>
एतावतैव कार्यत्वसामान्याभावमग्रे कातुकाद् वक्ष्यति ।</p>
<p>लोचना:</p>
<p>(लो, आ) नो नित्य इति&ndash;नित्यत्वाभावे हेतुमाह&mdash;<br>
पूर्वसंवेदनोज्झित इति ।<br>
पूर्वसम्वेदनाभावादित्यर्थः ।<br>
ननु पूर्वसंवेदनाभावान्नित्यत्वाभावे इतरषामपि नित्यवस्तूनामभावप्रसङ्ग इत्यत आह-असम्वेतनेति ।<br>
अस्य रसस्य ।</p>
</details>
<p>&ndash; नो नित्यः पूर्वसंवेदनोज्झितः ।<br>
असंवेदनकाले हि न भावो ऽष्यस्य विद्यते (क) ॥ विस्स्द्_३।२१ ॥</p>
<details><summary>टीका</summary>
<p>लोचना:</p>
<p>(वि, न) नित्यत्वाभावः स्पष्ट एव, तमाह&ndash;नो नित्य इति ।<br>
पूर्वसंवेदनम्, संवेदनात् पूर्वमुज्झितो ऽसन्नित्यर्थः ।<br>
तदेव दर्शयति&ndash;असंवेदनकाल इति ।</p>
</details>
<p>न खलु नित्यस्य वस्तुनो ऽसंवेदनकाले ऽसम्भवः ।</p>
<p>नापि भविष्यन् साक्षादानन्दमयस्वप्रकाशरूपत्वात् ।</p>
<p>(लो, इ) नापि भविष्यन्नित्याह&ndash;साक्षादनुभूयमानस्य हि कथं भविष्यत्त्म् ।<br>
यस्य खलु वस्तुनो भविष्यत्त्वं सहजो धर्मस्तत् सदा भविष्यदेवेति भावः ।<br>
कार्यज्ञाप्यविलक्षणभावात् समनन्तरोक्तन्यायसिद्धावित्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>कार्यक्षाप्यविलक्षणभावान्नो वर्त्तमानो ऽपि ॥ विस्स्द्_३।२२ ॥</p>
<details><summary>टीका</summary>
<p>विज्ञप्रिया:</p>
<p>(वि, प) नापि भविष्यन्निति यद्यपि संवेदनात् पूर्वम् असत्त्वेनैव भविष्यत्वं दुरपह्नवम् ।<br>
तथापि भविष्यत्पदार्थान्तरस्य साक्षादानन्दमयप्रकाशत्वस्वरूपाभावात् तद्वैलक्षण्यमेव भविष्यत्वाभावः कौतुकादुक्तः ।</p>
</details>
<p>विभावादिपरामर्शविषयत्वात् सचेतसाम् ।<br>
परानन्दमयत्वेन संवेद्यत्वादपि स्फुटम् ॥ विस्स्द्_३।२३ ॥</p>
<p>न निर्विकल्पकं ज्ञानं तस्य ग्राहकमिष्यते ।</p>
<details><summary>टीका</summary>
<p>विज्ञप्रिया:</p>
<p>(वि, फ) वर्तमानत्वाभावमपि कौतुकादाह&ndash;कार्यज्ञाप्येति ।<br>
यद्यपि घटादिसाधारणज्ञाप्यत्वस्यैव समूहालम्बनकार्यत्वस्यैव चाभावः प्रग् दर्शितः, तथापि तावतैव कार्यत्वज्ञाप्यत्वाभावं कौतुकादारोप्यैवमुक्तम् ।<br>
तथा च कार्यज्ञाप्यभिन्नस्यालीकत्वान्न वर्तमान इत्यर्थः ।<br>
स्वप्रकाशरूपस्य स्वमेव ग्राहकम्, तत्तु न निर्विकल्पकमित्याह&ndash;विभावादीति ।<br>
तत्परामर्शस्तत्समूहालम्बनम्; तद्विषयत्वात् स्वेनैव स्वस्य विषयीकरणात् ।<br>
तत् प्रधानत्वादिति क्वचित् पाठे तत्परामर्शः प्रत्येकं तज् ज्ञानम्, तत् प्रधानत्वात् तज्जन्यत्वादित्यर्थः ।<br>
उभयथापि निर्विकल्पकत्वाभाव एव ।<br>
अद्ये विभावादिसमूहालम्बनस्य सविकल्पकत्वात् ।<br>
अन्त्ये तु ज्ञानजन्यत्वेन निर्विकल्पकत्वाभावात्, ज्ञानजन्यज्ञानस्यैव निर्विकल्पकत्वात् ।<br>
हेत्वन्तरमाह&mdash;परानन्देति ।<br>
प्रकारप्रदर्शनात् सप्रकारत्वं प्रदर्शितम् ।<br>
तथा च न निर्विकल्पकं निष्प्रकारकज्ञानस्यैव तथात्वात् ।</p>
<p>लोचना:</p>
<p>(लो, ई) निर्विकल्पकं ज्ञानम्&ndash;अस्ति ह्मालोचनमात्रप्रथमं निर्विकल्पकं ज्ञानम्, अमुकासदृशं ज्ञानं शुद्धवस्तुजमित्युक्तप्रकारम्, तस्य ग्राहकमित्युपचारप्रयोगः ।<br>
स एव रसो निर्विकल्पकज्ञानत्वेन गृह्यमाणो न भवतीत्यर्थः ।<br>
तथा निर्विकल्पकस्य ज्ञानविषयोपीति ।<br>
तत्र पक्षे यस्य ग्राहकत्वमिष्यते इत्यत्र नोपचारः ।</p>
</details>
<p>तथाभिलापसंसर्गयोग्यत्वविरहान्न च ॥ विस्स्द्_३।२४ ॥</p>
<p>सविकल्पकंसंवेद्यः&ndash;</p>
<details><summary>टीका</summary>
<p>विज्ञप्रिया:</p>
<p>(वि, ब) सविकल्पकसंवेद्यत्वाभावमपि तस्य कौतुकादाह&ndash;तथाभिलापेति ।<br>
यद्यपि तद्ग्राहकस्य निर्विकल्पकत्वाभावयुक्तिप्रदर्शनेनैव सविकल्पकसंवेद्यत्वं सिद्धं तथापि सविकल्पकसंवेद्यान्तरतो वैलक्षण्येन तदवेद्यत्वं कौतुकादुक्तम् ।<br>
वैलक्षण्यमेवाह&mdash;तथाभिलापेति ।<br>
तत्काव्यस्थशब्देन तस्याभिलप्यमानत्वाभावादित्यर्थः ।<br>
तस्य विभावाद्यभिधानद्वारेणैव तस्य ज्ञेयत्वम्, नतु काव्यस्थशब्देन ।<br>
प्रत्युत तस्य तत्काव्यस्य शब्दवाच्यत्वे स्वशब्दवाच्यत्वं दोष एव वक्ष्यते ।<br>
अत्र एव काव्यप्रकाशकृताप्युक्तं,&ldquo;रसादिलक्षणस्त्वर्थः स्वप्रेति न वाच्यऽ; इति ।<br>
अयं रसवानित्यादितत्काव्यस्थेन अशब्देन तु वाच्यम्, सविकल्पकवेद्यं पदार्थान्तरं तत्काव्यस्थशब्देनैव वाच्यमिति ततो वैलक्षण्यमिति वचनम् ।</p>
</details>
<p>सविकल्पकज्ञानसंवेद्यानां हि वचनप्रयोगयोग्यता, न तु रसस्य तथा ।</p>
<details><summary>टीका</summary>
<p>विज्ञप्रिया:</p>
<p>(वि, भ) प्रयोगयोग्यता तत्काव्यस्थशब्देनेति शेषः ।</p>
</details>
<p>&ndash;साक्षात्कारतया न च ।<br>
परोक्षस्तत्प्रकाशो नापरोक्षः शब्दसम्भवात ॥ विस्स्द्_३।२५ ॥</p>
<details><summary>टीका</summary>
<p>विज्ञप्रिया:</p>
<p>(वि, म) तत्प्रकाशस्य परोक्षत्वं नास्तीत्याह&mdash;साक्षात्कारतेयेति ।<br>
स्पष्टमिदम् ।<br>
साक्षात्कारानन्तरवैलक्षण्यप्रतिपादनाय साक्षात्काररूपस्यापि तत्प्रकाशस्य साक्षात्कारत्वाभावमपि कौतुकादाह&ndash;नापरोक्ष इति ।<br>
न साक्षात्कार इत्यर्थः ।<br>
तत्र हेतुमाह&mdash;शब्दसम्भवादिति ।<br>
शब्दसम्भवात्&ndash;शाब्दत्वादित्यर्थः ।</p>
<p>लोचना:</p>
<p>(लो, ऋ) तथाभिलापेति&ndash;अत्रापि पूर्ववत् रसो न सविकल्पकरूप इति ।<br>
नच तद्विषयोपीतिव्याख्येयम् ।<br>
सविकल्पकस्वरूपं च&mdash;&ldquo;अतः परं पुनर्वस्तुधर्मैर्जात्यादिभिर्यया ।<br>
बुद्ध्यावसयिते सापि प्रत्यक्षत्वेन सम्मता ।<br>
&ldquo;प्रत्यक्षमत्र प्रकरणात सविकल्पकम् ।<br>
साविकल्पकत्वेन सम्मतेत्युक्तप्रकारम् ।<br>
अतः परमित्यत्र इदमानुपूर्वोक्तनिर्विकल्पकपरामर्शः शब्दसम्भाव्त शाब्दज्ञानम् परोक्षमिति भावः ।<br>
तत् कथयतितत्त्वं स्वरूपम्, पूर्वं न श्रुतो न दृष्टश्चोक्तस्वरूपो निरूपणप्रकारो यस्य रसस्येत्यर्थः ।</p>
</details>
<p>तत्कथय कीदृगस्य तत्त्वमश्रुतादृष्टपूर्वनिरुपणप्रकारस्येत्याह&ndash;</p>
<p>तस्मादलौकिकः सत्यं वेद्यः सहृदयैरयम् ।</p>
<details><summary>टीका</summary>
<p>विज्ञप्रिया:</p>
<p>(वि, य) इत्थं किञ्चित् वस्तुतः किञ्चिच्च कौतुकाद् वैलक्षण्यमुक्त्वा कीदृशं तादृशविलक्षणं वस्तु तत् इति पृच्छति; तत् कथयति ।<br>
तस्यादृष्टचरत्वात् तन्निरूपमसायपि अदृष्टचरत्वं भवतीत्याह&mdash;अदृष्टनिरूपणेति ।<br>
विलक्षणं दर्शयति&mdash;तस्मादलौकिक इति ।<br>
लोकदृष्टसुखादिपदार्थविलक्षण इत्यर्थः ।<br>
स चान्यलोकैरज्ञेयः ।</p>
<p>लोचना:</p>
<p>(लो, ॠ) अलोकिको लौकिकवस्तुविलक्षणः ।<br>
यदाह एतन्निरूपणप्रस्ताव एव काव्यप्रकाशकारः&mdash;अलौकिकसिद्धेर्भूषणं नतु दूषणम् ।<br>
न खल्वदर्शनमात्रेणानुभूयमानवस्तुस्वरूपापह्निवः शक्यकिय एवेति भावः ।<br>
कथमीदृशो ऽसावस्माभिरनुभूयत इत्याह&ndash;वेद्य इति ।<br>
प्राचीनवासनासम्वलिता विद्यानिपुणतोपस्कृता बुद्धिरत्र हृदयम् ।<br>
तद्वद्भिः सहृदयैः; नतुं वैयाकरणमीमांसकदर्दुरकैर्युष्माभिरिति भावः ।</p>
</details>
<p>तत्किं पुनः प्रमाणं तस्य सद्भाव इत्याह&ndash;</p>
<p>प्रमाणं चर्वणैवात्र स्वाभिन्ने विदुषां मतम् ॥ विस्स्द्_३।२६ ॥</p>
<details><summary>टीका</summary>
<p>विज्ञप्रिया:</p>
<p>(वि, र) तत्संवेद्यत्वे एव किं प्रमाणमित्यत्राह&mdash;प्रमाणमिति ।<br>
तदीयसाक्षात्कार एव प्रमाणमित्यर्थः ।<br>
स्वप्रकाशत्वेन साक्षात्कार्यसाक्षात्कारयोरभेदादिदं विदुषां मतमित्यर्थः ।</p>
<p>लोचना:</p>
<p>(लो, ऌ) अत्रैवमुक्तरूपे रसे स्वस्याश्चर्वणाया एवाभिन्ने ।<br>
एवं च सहृदयानुभव एवात्र प्रमाणमिति पर्यवस्यति ।</p>
<p>तथाच नात्माश्रयदोषः ।</p>
</details>
<p>चर्वणा आस्वादनम् ।<br>
तच्च &ldquo;स्वादः काव्यार्थसम्भेदादात्मानन्दसमुद्भवः&rdquo; इत्युक्तप्रकारम् ।</p>
<details><summary>टीका</summary>
<p>विज्ञप्रिया:</p>
<p>(वि, ल) स्वादः काव्यार्थेति&ndash;स्वादः&ndash;साक्षात्कारः ।<br>
काव्यार्थसम्भदात् काव्यस्य वाच्य इत्यर्थः ।<br>
लक्ष्यव्यङ्ग्यवस्तूनां सम्भेदात् ज्ञानात् आत्मनो रसस्यानन्दरूपेण समुद्भवः ।<br>
कृदभिहितभावत्वात् समुद्भूत आनन्द इत्यर्थः ।</p>
</details>
<p>ननु यदि रसो न कार्यस्तत्कथं महषिणा(क) विभावानुभावव्यभिचारिसंयोगाद्रसनिष्पत्तिः&rdquo; इति लक्षणं कृतमित्युच्यते&ndash;</p>
<p>निष्पत्त्या चर्वणस्यास्य निष्पत्तिरुपचारतः ।</p>
<p>यद्यपि रसाभिन्नतया चर्वणस्यापि न कार्यत्वं</p>
<details><summary>टीका</summary>
<p>विज्ञप्रिया:</p>
<p>(वि, व) रामादिरत्यादेः सामाजिकरत्यादेर्वो उद्दीपनविभावानुभावव्यभिचारिजन्यत्वं नास्त्येव, ततस्तदात्मकस्य रसस्य तत्साक्षात्कारांशमात्रजन्यत्वं सिद्धान्तयितुं कौतुकोक्तमपि तस्याकार्यत्वमुक्त्वा आशङ्कते&ndash;ननु यदि रसो न कार्य इति ।</p>
<p>वस्तुतस्तु समूहालम्बनाकार्यस्यैव उक्तत्वात् निष्पत्रिरुपचारत इति ।<br>
विभावादितो निष्पत्तिरित्यर्थः ।<br>
स्वकारणाधीननिष्पत्तिकस्य रत्यादेर्निष्पत्तेर्वास्तवत्वेन निष्पत्तेरुपचाराभावात् ।<br>
इत्थं विभावादितश्चर्वणाया निष्पत्तिरेव वास्तविकरत्याद्यंशस्य ततो निष्पत्तिरुपचरितेत्युक्त्या चर्वणांशस्यापि निष्पत्तिरुपचरितैवेति वक्तुमाह&mdash;यद्यपीति ।<br>
अयमर्थः&ndash;रत्यादयस्तावदुद्दीपनविभावानुभावव्यभिचारिणामकार्यमित्युक्तमेव ।<br>
अत एव रत्यादयश्चर्वणात्मकसाक्षात्काररूपतया परिणमन्तीति सिद्धान्तितम् ।<br>
ततश्च रत्यादिरूपरसाभिन्न एव चर्वणात्मकः साक्षात्कारस्तथा रत्यादेः विभावाद्यकार्यतयैव चर्वणस्यापि विभावाद्यकार्यत्वमर्थसिद्धमिति यद्यपि रत्यादेरर्थः ।</p>
</details>
<p>तथापि तस्य कादाचित्कतया उपचरितेन कार्यत्वेन कार्यत्वमुपचर्यते ।</p>
<details><summary>टीका</summary>
<p>विज्ञप्रिया:</p>
<p>(वि, श) समाधाने तथापीति ।<br>
परिणामरसास्वादचर्वणादिभावाद्यभिन्नतया निष्पन्ना ।<br>
सा विभावादिज्ञानात् पूर्वं नास्तीति ।<br>
किन्तु विभावादिज्ञानेत्तरमेव निष्पन्नेत्येवं कादाचित्कतया उपचरितेन कार्यत्वेन कार्यत्वमुपचर्यते इत्यर्थ ।<br>
नचैवमन्यथासिद्धविभावादिज्ञानोत्तरभावित्वेन तत्कार्यत्वं चर्वणायाम् अवास्तवमेव तत् कथमुपचार इति वाच्यम् ।<br>
रत्याद्यभिन्नतया कार्यत्वस्यैव वास्तवत्वात्, शुद्धायास्तस्या अवास्तवत्वमित्यभिप्रायात् ।</p>
<p>लोचना:</p>
<p>(लो, ए) यद्यपीत्यादि&mdash;अयमर्थः समनन्तरोक्तप्रकारेण रसाभिन्ने चर्वणे कादाचित्कत्वाद् वस्तुनि व्यभिचारेण तस्य कार्यत्वं कादाचित्कत्वादेवोपचर्यते ।<br>
तेन चर्वणस्यापरिचितेन कार्यत्वेन तदभिन्ने रसेपि कार्यत्वमुपचारादिति भावः ।<br>
अस्य कादाचित्कत्वेपि न कार्यत्वमिति समनन्तरमेवोक्तम् ।<br>
व्यञ्जननिरूपणे पञ्चमपरिच्छेदे ।</p>
</details>
<p>अवाच्यत्वादिकं तस्य वक्ष्ये व्यञ्जनरूपणे ॥ विस्स्द्_३।२७ ॥</p>
<p>तस्य रसस्य ।<br>
आदिशब्दादलक्ष्यत्वादि ।</p>
<details><summary>टीका</summary>
<p>विज्ञप्रिया:</p>
<p>(वि, ष)&ldquo;तथाभिलापसंसर्गयोग्यत्वविरहान्नचे&quot;त्यादिना यत्तत् काव्यस्थशब्दावाच्यत्वमुक्तं तदुपात्तमग्रे करिष्यत इत्याह&mdash;अवाच्यत्वादिकमिति ।<br>
आदिशब्दा दलक्ष्यत्वादि इत्यत्र आदिपदादननुमेयत्वपरिग्रहः ।</p>
</details>
<p>ननु यदि मिलिता रत्यादयो रसास्तत्कथमस्य स्वप्रकाशत्वं कथं वाखण्डत्वमित्याह&ndash;</p>
<details><summary>टीका</summary>
<p>विज्ञप्रिया:</p>
<p>(स) मिलिता इति ।<br>
विभावादिसाहित्येन समूहालम्बनविषया इत्यर्थः ।<br>
तत् कथमस्य स्वप्रकाशत्वमिति&mdash;रत्यादेर्ज्ञानरूपत्वाभावात् ज्ञानस्यैव स्वप्रकाशत्वात् ।<br>
मिलनकथम्न च स्वरूपाख्यानमात्रम् एकैकत्राप्येवमाशङ्कासम्भवात् ।</p>
<p>लोचना:</p>
<p>(लो, ऐ) ननु यदीति ।<br>
कथं स्वप्रकाशत्वं रत्यादीनां जडत्वादित्यर्थः ।</p>
</details>
<p>रत्यादिज्ञानतादात्म्यादेव यस्माद्रसो भवेत् ।<br>
अतो ऽस्य स्वप्रकाशत्वमखण्डत्वं च सिध्यति ॥ विस्स्द्_३।२८ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) ज्ञानतादात्म्यादिति ।<br>
ज्ञानरूपतया परिणामादित्यर्थः ।</p>
<p>लोचना:</p>
<p>(लो, ओ) रत्यादिरिति&ndash;अस्य रत्याद्यंशस्य यस्याहुः&quot;आत्मभूतसुखाकारप्रकाशप्रतिमानतः ।<br>
ज्ञानाकारावलम्बित्वे सिद्धा स्यात् स्वप्रकाशताऽ; इति ।<br>
अस्यार्थः&ndash;ज्ञानकारावलम्बित्वे नात्मभूतः सुखाकारो ऽपि प्रकाशते ।<br>
तस्य प्रतिमानतः सत्सादृश्यात् इत्याद्यंशोपि स्वप्रकाश इति ।<br>
ननु यदि चैतन्यस्य सज्ञानत्वेन जडस्य स्वप्रकाशता तदा प्रमातृभावमापन्नस्यान्तः करणस्यापि स्वप्रकाशत्वं स्यादिति चेन्मैवम् ।<br>
तत्र हि त्रिगुणात्मके मनसि सत्त्वांशस्य रजस्तमोभ्यामस्पृष्टत्वम् ।<br>
येनात्मानन्दस्वप्रकाशकारा वृत्तिरुत्पद्यते ।<br>
नच तयोः शवलत्वमपि तात्त्विकम्, कुतो तादात्म्यमिति, किमार्द्रकवणिजां नो वहित्रचिन्तयाऽ; ।</p>
</details>
<p>यदि रत्यादिकं प्रकाशशरीरादतिरिक्तं स्यात्तदैवास्य स्वप्रकाशत्वं न सिध्यते, न च तथा, तादात्म्याङ्गीकारात् ।<br>
यदुक्तम्&ndash;<br>
&ldquo;यद्यपि रसानन्यतया चर्वणापि न कार्या तथापि कादाचित्कतया कार्यत्वमुपकल्प्य तदेकात्मन्यनादिवासनापरिणतिरूपे रत्यादिभावे ऽपि व्यवहार इति भावः&rdquo; इति ।<br>
&ldquo;सुखादितादात्म्याड्गीकारे चास्माकी सिद्धान्तशय्यामधिशय्य दिव्यं वर्षसहस्त्रं प्रमोदनिद्रामुपेयाः&rdquo; इति च ।<br>
&ldquo;अभिन्नो ऽपि स प्रमात्रा वासनोपनीतरत्यादितादात्म्येन गोचरीकृतः&rdquo; इति च ।</p>
<details><summary>टीका</summary>
<p>विज्ञप्रिया:</p>
<p>(वि, क) यद्यपीति उक्ताशङ्कासमाधानयोः प्राक्-कृतयोः सम्वादमाह&mdash;यदुक्तमिति ।<br>
प्रागेव कृतव्याख्यानमिदम् ।<br>
अनादिवासनेति&mdash;अनादिवासना प्राक्तनी तत्त्वादिशून्या ।<br>
तया रसादिरूपा परिणतिर्यस्य तादृशरूपे रत्यादिभागे विभावादिकार्यत्वव्यवहारः इत्यर्थः ।<br>
द्वितीय इति चेति पर्यन्तं सम्वादवाक्यत्वं बोध्यम् ।<br>
तत्राभिन्नोपीत्यादिकं स्वप्रकाशनप्रदर्शनम् ।<br>
रत्यादय इत्यादिपदात् विभावादिपरिग्रहः ।<br>
तत्र विभावादेः शब्दशक्त्यैव प्रतीतिः ।</p>
<p>लोचना:</p>
<p>(लो, औ) तादात्म्यानङ्गीकारे प्राचीनाचार्याणामति शेषः ।<br>
यद्यपीत्यादौ तदेकात्मनीति पदं तादात्म्यसूचकम् ।<br>
गेचरीकृत इति चिदानन्दमयोयं पुरुष इति वदुपचारः ।</p>
</details>
<p>ज्ञानस्य स्वप्रकाशत्वमनङ्गीकुर्वतामुपरि वेदान्तिभिरेव पातनीयो दण्डः ।<br>
तादात्म्यादेवास्याखण्डत्वम् ।<br>
रत्यादयो हि प्रथममेकैकशः प्रतीयमानाः सर्वे ऽप्येकीभूताः स्फुरन्त एव रसतामापद्यन्ते ।<br>
तदुक्तम् &ndash;<br>
&ldquo;विभावा अनुभावाश्च सात्त्विका व्यभिचारिणः ।<br>
प्रतीयमानाः प्रथमं खण्डशो यान्त्यखण्डताम्&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ख) सात्त्विका व्यभिचारिण इति ।<br>
व्यभिचारिण एव सात्त्विका इत्यभेदेनान्वयः ।</p>
<p>लोचना:</p>
<p>(लो, अ) अखण्ण्डत्वे सम्मतिं दर्शयति&ndash;तदुक्तमित्यादि ।<br>
विभावा इत्यादि कारिकायां रत्यादिप्रकाशसुखचमत्कारा अकण्ठोक्ता अपि प्रकरणदवसेयाः ।</p>
</details>
<p>&ldquo;परमार्थतस्त्वखण्ड एवायं वेदान्तप्रसिद्धब्रह्मतत्त्ववद्वेदितव्यः&rdquo; इति च ।</p>
<details><summary>टीका</summary>
<p>विज्ञप्रिया:</p>
<p>(वि, ग) अखण्डताप्राप्तौ विमतिं निरस्यति&mdash;परमार्थतस्त्विति ।<br>
नतु पूर्वोक्तपरिच्छेदेन परमार्थताप्रदर्शनम् ।<br>
ब्रह्मतत्त्ववदिति&mdash;खण्डाखणअडनानापदार्थानाम् अद्वैतभावानया अखण्डस्वरूपत्वात् ब्रह्मतत्त्वस्य इतिच इत्यन्तं सम्वादवाक्यम् ।</p>
<p>लोचना:</p>
<p>(लो, आ)<br>
[तेxत् ओफ़् चोम्म्। wअन्तिन्ग् इन् बोथ् प्रिन्तेद् एद्। अन्द् सन्स्क्नेत् ए-तेxत्!]</p>
</details>
<p>अथं के ते विभावानुभावव्यभिचारिण इत्यपेक्षायां विभावमाह&ndash;</p>
<p>रत्याद्युद्वोधका लोके विभावाः काव्यनाट्ययोः ।</p>
<p>लोचना:</p>
<p>(लो, इ) रत्यादीति&mdash;अनादिवासनान्तर्लोनस्य रत्यादेः प्रकाशकाः ।</p>
<p>********** एन्द् ओफ़् चोम्मेन्तर्य् **********</p>
<p>ये हि लोके रामादिगतरतिहासादीनामुद्वोधकारणानि सीतादयस्त एव काव्ये नाट्ये च निवेशिताः सन्तः &ldquo;विभाव्यन्ते आस्वादाङ्कुरप्रादुर्भावयोग्याः क्रियन्ते सामाजिकरत्यादिभावा एभिः&rdquo; इति विभावा उच्यन्ते ।</p>
<details><summary>टीका</summary>
<p>विज्ञप्रिया:</p>
<p>(वि, घ) विभाव्यन्ते इति ।<br>
रसप्रतीत्यर्थं विशेषेण भाव्यन्त इत्यर्थः ।<br>
नतु प्रतीत्यर्थं कथं विशेषेण भाव्यन्तेतत्प्रतिपादनसामर्थ्य एव तथात्वौचित्यादित्यत आहआस्वादाङ्कुरेति ।<br>
यत एभिर्विभावादिभिः सामाजिकरत्यादिभावा आस्वादाङ्कुरप्रादुर्भावयोग्याः क्रियन्ते, अतो विशेषेण भाव्यन्त इत्यर्थः ।<br>
अतो विभावा उच्यन्ते इत्यर्थः सामाजिकरत्यादिभावानां तथात्वकरणं रामादिरत्यादीनां च तत्रारोपात् बोध्यम् ।<br>
स चारोपो वासनासहकृतैर्विभावादिभिर्व्यञ्जनयेति बोध्यम् ।<br>
अत एवोक्तं&mdash;वासनोपनीतरत्यादितादात्म्येनेति ।<br>
अस्या परिभाषायायोगारूढत्वादेतद्योगार्थस्यानुभावादौ सत्त्वेपि न तत्र प्रयोग इति प्रागप्युक्तम् ।</p>
</details>
<p>तदुक्तं भर्त्तृहरिणा&ndash;<br>
&ldquo;शब्दोपहितरूपांस्तान् बुद्धेर्विषयतां गतान् ।<br>
प्रत्यक्षानिव कंसादीन् साधनत्वेन मन्यते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) शब्दोपहितेति&ndash;तान् प्रसिद्धान् कंसादीन् श्रीकृष्णादिक्रोधस्य रौद्ररसस्थायिभावस्थालम्बनविभावान् शब्दोपहितरूपान् शब्दोपस्थाप्यात् प्रत्यक्षानिव सामाजिका मन्यन्ते ।<br>
मन्यत इति पाठे तु सामाजिकः ।<br>
केन हेतुनेत्यत्राह&mdash;साधनत्वेनेति ।<br>
शब्दोपहितत्वरूपेण प्रत्यक्षसाधनत्वेनेत्यर्थः ।<br>
इदमेव विशेषणभावनं सम्वादेन प्रदर्शितम् ।</p>
<p>लोचना:</p>
<p>(लो, ई) शब्देति&mdash;शब्दोपहितरूपान् काव्यरूपशब्दोपाधिना श्रवणात् तद्वुद्धिविषयतामापन्नानां साधनत्वेन सोत्साहाद्युदबोधे मन्यन्ते सभ्या इति शेषः ।</p>
</details>
<p>इति ।<br>
तद्भेदावाह&ndash;</p>
<p>आलम्बनोद्दीपनाख्यौ तस्य भेदावुभौ स्मृतौ ।</p>
<p>स्पष्टम् ।<br>
तत्र&ndash;</p>
<p>आलम्बनं नायकादिस्तमालम्ब्य रसोद्रमात् ॥ विस्स्द्_३।२९ ॥</p>
<p>आदिशब्दान्नायिकाप्रतिनायिकादयः ।<br>
अथ यस्य रसस्य यो विभावः स तत्स्वरूपवर्णने वक्ष्यते ।</p>
<details><summary>टीका</summary>
<p>विज्ञप्रिया:</p>
<p>(वि, च) आलम्बनं नायकादिरिति नायिकाशृङ्गारे बोध्यम् ।<br>
नायिका प्रतिनायकादय इति नायकशृङ्गारे बोध्यम् ।<br>
प्रतिनायिका चोपनायिका, सा च शृङ्गाराभासे ।<br>
एवं नायिकाशृङ्गाराभासे उपनायकोपि बोध्यः ।</p>
<p>लोचना:</p>
<p>(लो, उ) प्रतिनायकादीत्यादिशब्देन विकृतवेशा व्याघ्रादयः ।<br>
वक्ष्यत इति ।<br>
इहैव परिच्छेदे ।</p>
</details>
<p>तत्र नायकः&ndash;</p>
<details><summary>टीका</summary>
<p>विज्ञप्रिया:</p>
<p>(वि, छ) तत्र नायको&mdash;नायकलक्षणमाहेति शेषः ।</p>
</details>
<p>त्यागी कृती कुलीनः सुश्रीको रूपयोवनोत्साही ।<br>
दक्षो ऽनुरक्तलोकस्तेजोवैदग्ध्यशीलवान्नेता ॥ विस्स्द्_३।३० ॥</p>
<p>दक्षः क्षिप्रकारी ।<br>
शीलं सद्वृतम् ।<br>
एवमादिगुणसम्पन्नो नेता नायको भवति ।<br>
तद्भेदानाह&ndash;</p>
<p>धीरोदात्तो धीरोद्धतस्तथा धीरललितश्च ।<br>
धीरप्रशान्त इत्ययमुक्तः प्रथमश्चतुर्भेदः ॥ विस्स्द्_३।३१ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) प्रथमं चतुर्भेद इति&mdash;पश्चात्तु धीरोदात्तादीनाम् अपि दक्षिणधृष्टत्वादिभेदस्य वक्ष्यमाणत्वात् ।</p>
</details>
<p>स्पष्टम् ।<br>
तत्र धीरोदात्तः&ndash;</p>
<p>अविकत्थनः क्षमावानतिगम्भीरो माहसत्त्वः ।<br>
स्थेयान्नगूढमानो धीरोदात्तो दृढव्रतः कथितः ॥ विस्स्द्_३।३२ ॥</p>
<p>लोचना:</p>
<p>(लो, ऊ) स्थेयान्-स्थिरतरः ।</p>
<p>********** एन्द् ओफ़् चोम्मेन्तर्य् **********</p>
<p>अविकत्थनो ऽनात्मश्लाघाकरः ।<br>
महासत्त्वो हर्षशोकाद्यनभिभूतस्वभावः ।<br>
निगूढमानो विनयच्छन्नगर्वः ।<br>
दृढव्रतो ऽङ्गीकृतनिर्वाहकः ।<br>
यथा&ndash;रामयुधिष्टिरादिः ।<br>
अथ धीरोद्धतः&ndash;</p>
<p>मायापरः प्रचण्डश्चपलो ऽहङ्कारदर्पभूयिष्ठः ।<br>
आत्मश्लाघानिरतो धीरैर्धोरोद्धतः कथितः ॥ विस्स्द्_३।३३ ॥</p>
<p>यथा&ndash;भीमसेनादिः। अथ धीरललितः&ndash;</p>
<p>निश्चिन्तो मृदुरनिशं कलापरो धीरललितः स्यात् ।</p>
<p>कला नृत्यादिका ।<br>
यथा&ndash;सत्नवाल्यादौ वत्सराजादिः ।<br>
अथ धीरप्रशान्तः&ndash;</p>
<p>सामान्यगुणैर्भूयान् द्विजादिको धीरप्रशान्तः स्यात् ॥ विस्स्द्_३।३४ ॥</p>
<details><summary>टीका</summary>
<p>विज्ञप्रिया:</p>
<p>(वि, झ) सामान्यगुणैरिति&mdash;धीरोदात्तादित्रयसाधारणगुणैर्भूयान् महानित्यर्थः ।</p>
<p>लोचना:</p>
<p>(लो, ऋ) सामान्यगुणा&ndash;मन्वाद्युक्तधृतिक्षमादयः</p>
</details>
<p>यथा&ndash;मालतीमाधवादौ माधवादिः ।<br>
एषां च शृङ्गारादिरूपत्वे भेदानाह&ndash;</p>
<p>एभिर्दक्षिणाधृष्टानुकूलशठरूपिभिस्तु षोडशधा ।</p>
<details><summary>टीका</summary>
<p>विज्ञप्रिया:</p>
<p>(वि, ञ) षोडशधेति&mdash;धीरोदात्तादीनां चतुर्णा दक्षिणत्वादिचातुर्गुण्येन षोडशत्वम् ।</p>
</details>
<p>तत्र तेषां धीरोदात्तादीनां प्रत्येकं दक्षिणधृष्टानुकूलशठत्वेन षोडशप्रकारा नायकः ।</p>
<p>एषु त्वनेकमहिलासु समरागो दक्षिणः कथितः ॥ विस्स्द्_३।३५ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) अनेकमहिला&ndash;इति व्याचष्टे द्वयोस्त्रिचतुरिति ।</p>
<p>लोचना:</p>
<p>(लो, ॠ) एषु&mdash;दक्षिणादिषु नायकमध्ये ।</p>
</details>
<p>द्वयोस्त्रिचतुः प्रभृतिषु नायिकासु तुल्यानुरागो दक्षिणनायकः ।<br>
यथा&ndash;<br>
स्नाता तिष्ठति कुन्तलेश्वरसुता, वारो ऽङ्गराजस्वसुर्द्यूतै रात्रिरियं जिता कलमया, देवी प्रसाद्याद्य च ।<br>
इत्यन्तः पुरसुन्दरीः प्रति मया विज्ञाया विज्ञापिते देवेनाप्रतिपत्तिमूढमनसा द्वित्राः स्थितं नाडिकाः ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) स्नाता तिष्ठतीति&mdash;अन्तः पुरचरजनस्य कस्मिंश्चिदियमुक्तिः ।<br>
अनेकपत्नीसम्भोगार्हा इयं रात्रिरिति तत्कर्मनियुक्तस्य राज्ञि निवेदनम् ।<br>
श्लोकार्थः&ndash;स्नाता, ऋतुस्नाता ।<br>
वारः तत्सम्भोगनियतवासरः ।<br>
कमलया तन्नाम्न्या देव्या ।<br>
देवीकृताभिषेका ।<br>
मानिन्यास्तस्या अद्यावश्यं प्रसादनम् ।<br>
द्वित्रा इति ।<br>
सर्वासु अनुरागसाम्येन कस्याप्युपेक्षानर्हत्वात् अप्रतिपत्त्या कर्तव्यनिर्णयाभावेन मूढमनस्कत्वेन द्वित्रादिदण्डस्थितिः ।</p>
</details>
<p>कृतागा अपि निःशङ्कस्तर्जितो ऽपि न लज्जितः ।<br>
दृष्टदोषो ऽपि मिथ्यावाक्कथितो धृष्टनायकः ॥ विस्स्द्_३।३६ ॥</p>
<details><summary>टीका</summary>
<p>विज्ञप्रिया:</p>
<p>(वि, ड) कृतागा अपीति&ndash;आगोपराधः ।<br>
मिथ्यावाक् कृतस्यापि मिथ्यात्ववादी ।</p>
</details>
<p>यथा मम&ndash;<br>
शोणं वीक्ष्य मुखं विचुम्बितुमहं यातः समीपं ततः पादेन प्रहृतं तया, सपदि तं धृत्वा सहासे मयि ।<br>
किञ्चित्तत्र विधातुमक्षमतया बाष्पं सृजन्त्याः सखे ! ध्यातश्चेतसि कौतुकं वितनुते कोपो ऽपि वामभ्रुवः ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) शोणं वीक्ष्येति&mdash;रोषारुणमुखीं प्रियां चुम्बितुं गतस्य तया प्रहर्तुमुद्यतं पादं धृत्वा किञ्चित् कर्तुमक्षमीकृतां रुदतीं तां दृष्ट्वा हसितवतो नायकस्य सख्यौ वृत्तान्तकथनमिदम् ।<br>
अत्र नायिकाक्रोधवशात् नायकस्य कृतागस्त्वसिद्धिः ।</p>
<p>लोचना:</p>
<p>(लो, ऌ) शोणमिति&ndash;विचुम्बितुं समीपं यातो ऽनुनयादिकमकृत्वापीति भावः ।</p>
</details>
<p>अनुकूल एकनिरतः&ndash;</p>
<p>एकस्यामेव नायिकायामासक्तो ऽनुकूलनायकः ।<br>
यथा&ndash;<br>
अस्माकं सखि ! वाससी न रुचिरे, ग्रैवेयकं नोज्ज्वलम्, नो वक्रा गातिरुद्धतं न हसितम्, नैवास्ति, कश्चिन्मदः ।<br>
किन्त्वन्ये ऽपि जना वदन्ति सुभगो ऽप्यस्याः प्रियो नान्यतो दृष्टं निक्षिपतीति विश्वमियता मन्यामहे दुःस्थितम् ॥</p>
<details><summary>टीका</summary>
<p>विज्ञप्रिया:</p>
<p>(वि, ण) अस्माकं सखीति&ndash;पष्यौ सुभगाया सख्या उक्तिरियम् ।<br>
वस्त्रौज्ज्वल्यादिकं सौभाग्यहेतुर्मम नास्ति ।<br>
किन्तु न केवलमहमन्येपि जना वदन्ति अस्याः पतिरन्यतो ऽन्यस्यां नायिकायां दृष्टिं न निक्षिपतीति ।<br>
विश्वम्&mdash;एतद् विश्ववर्ति स्त्रीजनं दुः स्थितम्, मयि असूयया मदपेक्षया सौभाग्याल्पत्वेन वा दुः स्थितं वयं मन्यामहे ।<br>
पतिः-कीदृशः, सुभगोपि सौन्दर्येणान्यनायिकाभिलषणीयत्वरूपसौभाग्यवानपि इत्यर्थः ।</p>
<p>लोचना:</p>
<p>(लो, ए) अन्यतः अन्यस्यां विनेत्यर्थः ।<br>
विश्वं दुः स्थितं मन्यामहे ।<br>
किन्तु मामेव सुंस्थितामिति भावः ।<br>
ग्रैवेयकम्, कण्ठाभरणम्, मदोपि यौवनाद्यहङ्कारजनितः गर्वोपि नैवास्ति ।</p>
</details>
<p>शठो ऽयमेकत्र बद्धभावो यः ।<br>
दर्शितबहिरनुरागो विप्रियमन्यत्र गूढमाचरति ॥ विस्स्द्_३।३७ ॥</p>
<p>यः पुनरेकस्यामेव नायिकायां बद्धभावो द्वयोरपि नायिकयोर्बहिर्दर्शितानुरागो ऽन्यस्यां नायिकायां गूढं विप्रियमाचरित स शठः ।<br>
यथा&ndash;<br>
&ldquo;शटान्यस्याः काञ्चीमणिरणितमाकर्ण्य सहसा यदाश्लिष्यन्नेव प्रशिथिलभुजग्रन्थिरभवः ।<br>
तदेतत्क्वाचक्षे घृतमधुमयत्वद्वहुवचो- विषेणाघूर्णन्ती किमपि न सखी मे गणयति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) शठान्यस्या इति&mdash;नायिकाया विप्रियकारिणं नायकं भर्त्सयन्त्या सख्या उक्तिरियम् ।<br>
हे शठ ! मम सखीम् आश्लिष्यन्नेव त्वं यदन्यस्या नायिकायाः काञ्चीमणिरणितशब्दमाकर्ण्य सहसा प्रशिथिलभुजग्रन्थिः (वाहुवेष्टनम्) अभवः तदेतत् क्व जने आचक्षे ।<br>
अतो मे सखी घृतमधुमयेन मिश्रितघृतमधुरूपेण त्वदीयबहुचाटुवचोविषेणाघूर्णन्ती किमपि कर्तव्यं न गणयतीत्यर्थः ।<br>
मिश्रितघृतमधुनी हि आपातमधुरेपि विषत्वं प्राप्नुतः ।</p>
</details>
<p>एषां च त्रैविध्यादुत्तममध्याधमत्वेन ।<br>
उक्ता नायकभेदाश्चत्वारिंशत्तथाष्टौ च ॥ विस्स्द्_३।३८ ॥</p>
<details><summary>टीका</summary>
<p>विज्ञप्रिया:</p>
<p>(वि, थ) एषां चेति&mdash;एषामुत्तममध्यमाधमत्वेन त्रौविध्यादित्यन्वयः ।<br>
चत्वारिंशदिति षोडश त्रैगुण्येन अष्टचत्वारिशत् ।</p>
</details>
<p>एषामुक्तषोडशभेदानाम् ।<br>
अथ प्रसङ्गादेतेषां सहायानाह&ndash;</p>
<details><summary>टीका</summary>
<p>विज्ञप्रिया:</p>
<p>(वि, द) अथ प्रसङ्गादिति&mdash;अत्र एषामित्यनेन नायकमात्रस्यैव परामर्शो नतु प्रकान्त शृङ्गारीयाष्टचत्वारिंशत एव ।<br>
अत एव रामस्य सुग्रीवः सहायो दर्शयिष्यते ।</p>
<p>लोचना:</p>
<p>(लो, ऐ) प्रसङ्गादिति ।<br>
एषां हि सहाययुक्तत्वेन कार्यकारित्वे ऽधिकरसपरिपोषः ।<br>
एवमन्यत्र ।</p>
</details>
<p>दूरानुवर्तिनि स्यात्तस्य प्रासङ्गिकेतिवृत्ते तु ।<br>
किञ्चित्तद्गुणहीनः सहाय एवास्य पीठमर्द्दाख्यः ॥ विस्स्द्_३।३९ ॥</p>
<p>तस्य नायकस्य बहुव्यापिनि प्रसङ्गसङ्गते इतिवृत्ते ऽनन्तरोक्तैर्नायकसामान्यगुणैः</p>
<p>लोचना:</p>
<p>(वि, ओ) नायकसामान्यगुणैस्त्यागादिभिः ।</p>
<p>********** एन्द् ओफ़् चोम्मेन्तर्य् **********</p>
<p>किञ्चिदूनः पीठमर्द्दनामासहायो भवति ।<br>
यथा-रामचन्द्रादीनां सुग्रीवादयः ।</p>
<details><summary>टीका</summary>
<p>विज्ञप्रिया:</p>
<p>(वि, ध) दूरानुवर्तिनीति व्याचष्टे&mdash;तस्येति दूरानुवर्तिनि इत्यस्य व्याख्या बहुव्यापिनीति बहुदेशव्याप्यसाध्ये इत्यर्थः ।<br>
प्रसङ्गसङ्गते&ndash;दैवत उपस्थित इतिवृत्ते वृत्तान्ते ।<br>
किञ्चित् तद्गुणहीन इत्यस्यार्थमाह&mdash;अनन्तरेति&mdash;अनन्तरोक्तैः पूर्वोक्तैः ।</p>
</details>
<p>अथ शृङ्गारसहायाः&ndash;</p>
<p>शृङ्गारे ऽस्य सहाया विटचेटविदूषकाद्याः स्युः ।<br>
भक्ता नर्मसु निपुणाः कुपितवधूमानभञ्जनाः शुद्धाः ॥ विस्स्द्_३।४० ॥</p>
<p>आदिशब्दान्मालाकाररजकताम्बूलिकगान्धिकादयः ।<br>
तत्र विटः&ndash;</p>
<p>सम्भोगहीनसम्पद्विटस्तु धूर्त्तः कलैकदेशज्ञः ।<br>
वेशोपचारकुशलो वाग्ग्मी मधुरो ऽथ बहुमतो गोष्ठ्याम् ॥ विस्स्द्_३।४१ ॥</p>
<details><summary>टीका</summary>
<p>विज्ञप्रिया:</p>
<p>(वि, न) नायकसामान्यगुणैस्त्यागादिभिः ।</p>
</details>
<p>चेटः प्रसिद्ध एव ।</p>
<details><summary>टीका</summary>
<p>विज्ञप्रिया:</p>
<p>(वि, प) चेटः प्रसिद्ध इति&mdash;चेटीपुत्र इत्यर्थः ।</p>
</details>
<p>कुसुमवसन्ताद्यभिधः कर्मवपुर्वेषभाषाद्यैः ।<br>
हास्यकरः कलहरतिर्विदूषकः स्यात् स्वकर्मज्ञः ॥ विस्स्द्_३।४२ ॥</p>
<details><summary>टीका</summary>
<p>विज्ञप्रिया:</p>
<p>(वि, फ) विदूषकमाह&mdash;कुसुमेति ।<br>
कर्मादिभिर्हास्यकरः इत्यन्वयः ।<br>
कर्मणा, वपुषा, वेशेन, वासनदिना भाषाद्यैः सर्वेषां हास्यं जनयति ।</p>
<p>लोचना:</p>
<p>(लो, औ) कुसुमेति&mdash;कुसुमाभिधो विदूषको रसालकादिः ।<br>
वसन्ताभिधावसन्तकमाधवादिः ।</p>
</details>
<p>स्वकर्म हास्यादि ।<br>
अर्थचिन्तने सहायमाह&ndash;</p>
<details><summary>टीका</summary>
<p>विज्ञप्रिया:</p>
<p>(वि, ब) रसीयनायकसहायकथनप्रसङ्गादन्यत्रापि सहायमाह&mdash;अर्थचिन्तनेति ।</p>
</details>
<p>मन्त्रीस्यादर्थानां चिन्तायां&ndash;</p>
<p>अर्थास्तन्त्रावापादयः ।</p>
<details><summary>टीका</summary>
<p>विज्ञप्रिया:</p>
<p>(वि, भ) तन्त्रावापेति ।<br>
तन्त्रं राजकृत्यं तस्य आवापो योग्यायोग्यानुष्ठानम् ।<br>
तस्मिन् अर्थे मन्त्री सहाय इत्यर्थः ।</p>
</details>
<p>यत्त्वत्र सहायकथनप्रस्तावे&ndash;<br>
&ldquo;मन्त्री स्वं चोभयं वापि सखा तस्यार्थचिन्तने&rdquo; इति केनाचिल्लक्षणं कृतम्, तदपि राज्ञोर्ऽथचिन्तनोपायलक्षणप्रकरणो लक्षयितव्यम्, न तु सहायकथनप्रकरणो ।<br>
&ldquo;नायकस्यार्थचिन्तने मन्त्री सहायः&rdquo; इत्युक्ते ऽपि नायकस्यार्थत एव सिद्धत्वात् ।</p>
<details><summary>टीका</summary>
<p>विज्ञप्रिया:</p>
<p>(वि, म) स्वं चेति&ndash;स्वं राजा तस्य राज्ञः ।<br>
केनचिदिति लक्षणं सहायज्ञापनम् ।<br>
अत्र स्वस्यापि सहायत्वेन कथनात् पूर्वस्माद् भेदः ।<br>
सहायकथनप्रकरणे इति&mdash;स्वस्य स्वसहायत्वात् सहायताया भेदघटीतत्वात् ।<br>
नन्वेवं तेन चिन्ता न क्रियतामित्याह&mdash;नायकस्येति ।</p>
</details>
<p>यदप्युक्तम्&ndash;<br>
&ldquo;मन्त्रिणां ललितः शेषा मन्त्रिष्वायत्तसिद्धयः&rdquo; इति, तदपि स्वलक्षणकथनेनैक लक्षितस्य धीरललितस्य मन्त्रिमात्रायत्तार्थचिन्तनोपपत्तेर्गतार्थम् ।<br>
न चार्थचिन्तने तस्य मन्त्री सहायः, किं तु स्वयमेव सम्पादकः; तस्यार्थचिन्तनाद्यभावात् ।</p>
<details><summary>टीका</summary>
<p>विज्ञप्रिया:</p>
<p>(वि, य) मन्त्रिणेति&mdash;ललितो धीरललितस्तादृशो राजा मन्त्रिणैवार्थसाधकः इति शेषः, स्वस्य शृङ्गारनिरतत्वात् ।<br>
शेषाः धीरोदात्तधीरोद्धतादयः ।<br>
स्वलक्षणकथनेनेति ।<br>
धीरललितलक्षणकथनेनेत्यर्थः ।<br>
&ldquo;निश्चिन्तो मृदुरनिशं कलापरो धीरललितः स्यादिति धीरललितलक्षणे निश्चिन्तेत्वैनार्थचिन्तनस्य मन्त्रिमात्रनिष्ठत्वसिद्धेस्तस्य मन्त्रिणः सहायताकथनं गतार्थमित्यर्थः ।<br>
धीरललितस्य यो मन्त्री तस्य स्वयमेवार्थचिन्तकत्वम् ।<br>
नतु स्वचिन्तने तस्य सहायत्वम् ।<br>
स्फुटमेवाह&mdash;नचार्थचिन्तनमिति&mdash;तस्यार्थचिन्तनाद्यभावादित्यत्र तस्य धीरललितस्य ।<br>
अयं मन्त्री स्यादर्थानां चिन्तायामिति सूत्रस्य परभागः ।</p>
<p>लोचना:</p>
<p>(लो, अ) यत्त्वत्रेति&ndash;यत्त्वत्रेत्यादेर्गतार्थत्वमित्यनेनान्वयः ।<br>
तस्य ग्रन्थस्यायमर्थः ।<br>
सहायकथनप्रस्तावे मन्त्रिण एव सहायत्वकथनं युक्तम्; नतु आत्मन उभयस्य वा ।<br>
आत्मन एव आत्मसहायत्वं विरुद्धम् ।<br>
किन्तु राजा केनार्थचिन्तनं कुर्यादित्यपेक्षायामेव क्वचिन् मन्त्रिणा क्वचिदात्मना, क्वचिदुभयेनेति वक्तुं युक्तम् ।<br>
धीरललितस्य निश्चिन्तत्वादिरूपकथनेन मन्त्रिमात्रायत्तार्थचिन्तनमुपपद्यते ।<br>
किञ्च तदप्यर्थचिन्तनोपायप्रकरण एव लक्षितव्यम्; नतु सहायकथनप्रकरणे ।<br>
तस्य धीरललितस्य नच सहायः सः ।<br>
मन्त्रिणः सहायत्वे धीरललितस्याप्यर्थचिन्तनप्रसङ्गात् ।</p>
</details>
<p>अथान्तः पुरसहायाः&ndash;</p>
<p>&ndash;तद्वदवरोधे ।<br>
वामनशण्ढकिरातम्लेच्छाभीराः शकारकुब्जाद्यः ॥ विस्स्द्_३।४३ ॥</p>
<p>मदमूर्खताभिमानी दुष्कुलतैश्वर्यसंयुक्तः ।<br>
सो ऽयमनूढाभ्राता राज्ञः श्यालः शकार इत्युक्तः ॥ विस्स्द्_३।४४ ॥</p>
<details><summary>टीका</summary>
<p>विज्ञप्रिया:</p>
<p>(वि, र) शकारलक्षणमाह&mdash;मदेति ।<br>
दुष्कुलता ऐश्वर्यं च ताभ्यां संयुक्तोपि मदमूर्खताभ्यामभिमानीत्यर्थः ।</p>
<p>लोचना:</p>
<p>(लो, आ) शकारस्वरूपमाह&mdash;मदेति&ndash;मदो गर्वः, मद्यविकारो वा ।</p>
</details>
<p>आद्यशब्दान्मूकादयः ।<br>
तत्र शण्ढवामनकिरातकुब्जादयो यथा रत्नाबल्याम्&ndash;<br>
नष्टं वर्षवरैर्मनुष्यगणनाभावादपास्य त्रपा- मन्तः कञ्चुकिकञ्चुकस्य विशति त्रासादयं वामनः ।<br>
पर्यन्ताश्रयिभिनिजस्य सदृशं नाम्नः किरातैः कृतं कुब्जा नीचतयैव यान्ति शनकैरात्मेक्षणाशङ्किनः ॥</p>
<details><summary>टीका</summary>
<p>विज्ञप्रिया:</p>
<p>(वि, ल) नष्टं वर्षवरैरिति&mdash;राज्ञो वाजिशालात आगतमेकं महावनरं दृष्ट्वा अन्तः पुरस्थनपुंसकादीनां भीतिक्रियावर्णनमिदम् ।<br>
कञ्चुकस्य सर्वाङ्गव्यापकलम्बमानवस्त्रस्यान्तरित्यर्थः ।<br>
निजस्य नाम्न इति कृ वेक्षेप इति धातुना किरातपदस्य साधितत्वात् स्वस्य पर्यन्तविशीर्णत्वं कृतमित्यर्थः ।<br>
कुब्जा न पलायिताः ।<br>
किन्तु नीचतयैव वानरकर्तृके आत्मकर्मके ईक्षणे अशङ्किनः शङ्कारहिताः सन्तः शनकैर्यान्तीत्यर्थः ।</p>
<p>लोचना:</p>
<p>(लो, इ) निजस्य नाम्नः अन्तेवासित्वस्य ।</p>
</details>
<p>शकारो मृच्छकटिकादिषु प्रसिद्धः ।</p>
<details><summary>टीका</summary>
<p>विज्ञप्रिया:</p>
<p>(वि, व) मृच्छकटिकं नाटकविशेषः ।</p>
</details>
<p>अन्ये ऽपि यथादर्शनं ज्ञातव्याः ।<br>
अथ दण्डसहायाः&ndash;</p>
<p>दण्डे सुहृत्कुमाराटविकाः सामन्तसैनिकाद्याश्च ।</p>
<details><summary>टीका</summary>
<p>विज्ञप्रिया:</p>
<p>(वि, श) आटविकानां दण्डसहायत्वम् ।<br>
दण्डनीयस्य अटव्यां पलायितस्य प्रदर्शकत्वाद्दण्डनीयविपक्षराज्याटव्यां स्थितत्वात्तद्वृत्तान्तज्ञातत्वाच्च ।<br>
सामन्तः सेनापतिः ।</p>
</details>
<p>दुष्टनिग्रहो दण्डः ।<br>
स्पष्टम् ।</p>
<p>ऋत्विक्पुरोधसः स्युर्ब्रह्मविदस्तापसास्तथा धर्मे ॥ विस्स्द्_३।४५ ॥</p>
<p>ब्रह्मविदो वेदविदः, आत्मविदो वा ।<br>
अत्र च&ndash;</p>
<p>उत्तमाः पीठमर्दाद्याः&ndash;</p>
<p>आद्यशब्दान्मन्त्रिपुरोहितादयः ।</p>
<p>&ndash;मध्यौ विटविदूषकौ ।<br>
तथा शकारचेटाद्या अधमाः परिकीर्तिताः ॥ विस्स्द्_३।४६ ॥</p>
<p>आद्यशब्दात्ताम्बूलिकगान्धिकादयः ।<br>
अथ प्रसङ्गाद्दूतानां विभागगर्भलक्षणमाह&ndash;</p>
<p>लोचना:</p>
<p>(लो, ई) विभागगर्भम्&ndash;विभागस्य गर्भे स्थितम् ।</p>
<p>********** एन्द् ओफ़् चोम्मेन्तर्य् **********</p>
<p>निसृष्टार्थो मितार्थश्च तथा सन्देशहारकः ।<br>
कार्यप्रेष्यस्त्रिधा दूतो दूत्यश्चापि तथाविधाः ॥ विस्स्द्_३।४७ ॥</p>
<p>तत्र कार्यप्रेष्यो दूत इति लक्षणम् ।<br>
तत्र&ndash;</p>
<p>उभयोर्भावमुन्नीय स्वयं वदति चोत्तरम् ।<br>
सुश्लिष्टं कुरुते कार्यं निसृष्टार्थस्तु स स्मृतः ॥ विस्स्द्_३।४८ ॥</p>
<p>लोचना:</p>
<p>(लो, उ) भावमभिप्रयम् ।<br>
सुश्लिष्टं सुशोभनम् ।<br>
उन्नीय ऊहित्वा ।</p>
<p>********** एन्द् ओफ़् चोम्मेन्तर्य् **********</p>
<p>उभयोरिति येन प्रेषितो यदन्तिके प्रेषितश्च ।</p>
<p>मितार्थभाषी कार्यस्य सिद्धकारी मितार्थकः ।<br>
यावद्भाषितसन्देशहारः सन्देशहारकः ॥ विस्स्द्_३।४९ ॥</p>
<p>लोचना:</p>
<p>(लो, ऊ) मितार्थमाषी अल्पभाषी ।<br>
यावदिति प्रेरकेण यावद भाषितस्य सन्देशस हारः ।</p>
<p>********** एन्द् ओफ़् चोम्मेन्तर्य् **********</p>
<p>अथ सात्त्विकनायकगुणाः&ndash;</p>
<details><summary>टीका</summary>
<p>विज्ञप्रिया:</p>
<p>(वि, ष) सात्त्विका नायकगुणा इति ।<br>
सत्त्वं बलं बलवन्नायकगुणा इत्यर्थः ।</p>
</details>
<p>शीभा बिलासो माधुर्यं गाम्भीर्यं धैर्यतेजसी ।<br>
ललितौदार्यमित्यष्टौ सत्त्वजाः पौरुषा गुणाः ॥ विस्स्द्_३।५० ॥</p>
<p>लोचना:</p>
<p>(लो, ऋ) सत्त्वं गुणविशेषः ।<br>
सत्त्वजाः तदुद्भवाः सत्त्ववतां नायकाना गुणा इत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>तत्र&ndash;</p>
<p>शूरता तक्षता सत्यं महोत्साहो ऽनुरागिता ।<br>
नीये घृणाधिके स्पर्धा यतः शोभेति तां विदुः ॥ विस्स्द्_३।५१ ॥</p>
<p>तत्रानुरागिता यथा&ndash;</p>
<details><summary>टीका</summary>
<p>विज्ञप्रिया:</p>
<p>(वि, स) यतः शोभेति&ndash;यतो बलात् शोभालक्षणेन अनुरागितोक्ता ।<br>
तामुदाहरति&mdash;अहमेवेति ।</p>
</details>
<p>अहमेव मतो महीपतेरिति सर्वः प्रकृतिष्वचिन्तयत् ।<br>
उपधेरिव निम्नगाशतेष्वभवन्नास्य विमानना क्वचित् ॥<br>
एवमन्यदपि ।<br>
अथ विलासः&ndash;</p>
<details><summary>टीका</summary>
<p>विज्ञप्रिया:</p>
<p>(वि, ह) रघौ अजवर्णनमिदम् ।<br>
प्रकृतिषु अमात्येषु मध्ये सर्व एव इत्यचिन्तयत् किं तत् इत्यत्राह&ndash;अहमेवेति ।<br>
मतः सम्मतः ।<br>
अस्य अजस्य ।<br>
विमानना अवज्ञा अपमानम् ।<br>
निम्नगा नद्यः तासां सर्वासामेवोदधिना जलग्रहणेन कृतादरत्वात् ।</p>
</details>
<p>धीरा दृष्टिर्गतिश्चित्रा विलासे सस्मितं वचः ।</p>
<details><summary>टीका</summary>
<p>विज्ञप्रिया:</p>
<p>(वि, क) धीरेति&mdash;विलासे सात्त्विके गुणे सति धीरेत्यादिकं भवतीत्यर्थः ।</p>
</details>
<p>यथा&ndash;<br>
दृष्टीस्तृणीकृतजगत्र्त्रयसत्त्वसारा धीरोद्धता नमयतीव गतिर्धरित्रीम् ।<br>
कौमारके ऽपि गिरिवद्गुरुतां दधानो वीरो रसः किमयमेत्युत दर्प एव ॥</p>
<details><summary>टीका</summary>
<p>विज्ञप्रिया:</p>
<p>(वि, ख) दृष्टिस्तृणीकृतेति&mdash;कुशमवलोक्य रामचन्द्रेण वर्णनमिदम् ।<br>
तृणीकृतो जगत्त्रयस्य सत्त्वानां बलानां सारः प्रकृष्टो भागो यथा ।<br>
अस्य कुशस्य दृष्टिस्तादृशी ।<br>
स्फुटमन्यत् ।</p>
</details>
<p>सङ्क्षोभेष्वप्यनुद्वेगो माधुर्यं परिकीर्तितम् ॥ विस्स्द्_३।५२ ॥</p>
<p>ऊह्यमुदाहरणम् ।</p>
<details><summary>टीका</summary>
<p>विज्ञप्रिया:</p>
<p>(वि, ग) ऊह्यमुदाहरणमिति&mdash; &ldquo;त्यजतो मङ्गलक्षौमे चीरे च प्रतिगृह्णतः ।<br>
ददृशुर्विस्मितास्तस्य मुखरागं समं जनाः ॥<br>
ऽ; इत्युदाहरणम् ।<br>
अत्र हि मङ्गलक्षौमे गृह्णतः चीरे प्रतीलक्षीकृत्य त्यजतश्च रामस्य मुखरागं विस्मिता जनाः समानं ददृशुः इत्यनेन वनवासार्थं चीरग्रहणसङ्क्षोभेपि मङ्गलक्षौमग्रहणवद् अनुद्वेगः ।</p>
</details>
<p>भीशोकक्रोधहर्षाद्यैर्गाम्भीर्यं निर्विकारता ।</p>
<details><summary>टीका</summary>
<p>विज्ञप्रिया:</p>
<p>(वि, घ) भीशोकेति ।<br>
अत्र भयशोकयोः प्रवेशात् माधुर्यतः कियान् भेदः ।<br>
आहूतस्येत्यादिकं तु माधुर्यस्याप्युदाहरणं सम्भवतीति बोध्यम् ।<br>
गाम्भीर्यस्य माधुर्यासङ्कीर्णमुदाहरणं तु &mdash; यो ऽविकल्पमिदमर्थमण्डलं पश्यतीश ! निखिलं भवद्वपुः ।<br>
आत्मपक्षपरिपूरिते जग- त्यस्य नित्यसुखिनः कुतो भयम् ॥<br>
इति ।<br>
इयं हि तपस्यतः परमेश्वरेण भीषितस्य कस्यचिदुक्तिः ।<br>
अविकल्पं निः संशयम् ।<br>
निखिलमर्थमण्डलं यो भगवद्वपुः स्वरूपं पश्यति ।<br>
आत्मपक्षेण भवता परिपूरिते जगति अस्य कुतो भयमित्यर्थः ।<br>
यथा वा&quot;न खल्वनिर्जित्य रघुं कृती भवान्&quot;इति इन्द्रेण भीषितस्य रघोरुक्तिः ।</p>
</details>
<p>यथा&ndash;<br>
आहूतस्याभिषेकाय विसृष्टस्य वनाय च ।<br>
न मया लक्षितस्तस्य स्वल्पो ऽप्याकारविभ्रमः ॥</p>
<p>व्यवसायादचलनं धैर्यं विघ्ने महत्यपि ॥ विस्स्द्_३।५३ ॥</p>
<p>यथा-श्रुताप्सरोगीतिरप क्षणो ऽस्मिन् हरः प्रसङ्ख्यानपरो बभूव ।<br>
आत्मेश्वराणां न हि जातु विघ्नाः समाधिभेदप्रभवो भवन्ति ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) श्रुताप्सरोगीतिरिति&mdash;हरस्य समाधिभङ्गार्थमप्सरेभिर्गोयमानेपि तस्य समाधिभङ्गो माभूदिति पूर्वार्द्धार्थः ।<br>
तत्र प्रसङ्ख्यानां समाधिः ।<br>
अत्रार्थन्तरन्यासमाह&mdash;आत्मश्वराणामिति ।<br>
आत्मा धृतिस्तदीश्वराणां स्वायत्तधृतीनामित्यर्थः ।<br>
&ldquo;आत्मा यत्नो धृतिर्वृद्धिः स्वभावो ब्रह्मवर्ष्म चऽ; इति कोषः ।<br>
जातु कदाचित् ।</p>
</details>
<p>अधिक्षेपापमानादेः प्रयुक्तस्य परेण यत् ।<br>
प्राणात्यये ऽप्यसहनं तत्तेजः समुदाहृतम् ॥ विस्स्द्_३।५४ ॥</p>
<p>वाग्वेशयोर्मधुरता तद्वच्छङ्गारचेष्टितं ललितम् ।<br>
दानं सप्रियभाषणमौदार्य्यं शत्रुमित्रयोः समता ॥ विस्स्द्_३।५५ ॥</p>
<p>एषामुदाहरणान्यूह्यानि ।</p>
<details><summary>टीका</summary>
<p>विज्ञप्रिया:</p>
<p>(वि, च) एषामप्युदाहरणन्यूह्यानि&ndash;तत्र तेजस उदाहरणं यथा&mdash; &ldquo;पुरोजन्मा नाद्यप्रभृति मम रामः पुनरहं न पुत्रः पौत्रो वा रघुकुलभुवां च क्षितिभुजाम् ।<br>
अधीरं धीरं वा कलयतु जनो मामयमहो मया बद्धो दुष्टद्विजदमनदीक्षापरिकरः ॥<br>
इयं परशुरामेणाधिक्षिप्तस्य लक्ष्मणस्य उक्तिः ।<br>
ललितोदाहरणं यथा&mdash; &ldquo;प्रसादे वर्तस्व प्रकटय मुदं सन्त्यज रुषम् प्रिये शुष्यन्त्यङ्गान्यमृतमिव ते सिञ्चतु वचः ।<br>
निधानं सौख्यानां क्षणमभिमुखं स्थापय मुखं न मुग्धे प्रत्येतुं प्रभवति गतः कालहरिणः ॥<br>
&ldquo;इति ।<br>
अत्र हि कामिनो वाङ्मधुरता शृङ्गारचेष्टा च ।<br>
औदार्योदाहरणं यथा&mdash;&ldquo;एते वयममी दाराः कन्येयं कुलभूषणा ।<br>
ब्रूत केनार्थिनो यूयमनास्था बाह्यवस्तुषु ।<br>
&ldquo;इति सप्तर्षोन् इति हिमालयस्योक्तिः ।</p>
</details>
<p>अथ नायिका त्रिभेदा स्वान्या साधारणा स्त्रीति ।<br>
नायकसामान्यगुणैर्भवति यथासम्भवैर्युक्ता ॥ विस्स्द्_३।५६ ॥</p>
<details><summary>टीका</summary>
<p>विज्ञप्रिया:</p>
<p>(वि, छ) नायिकाप्रभेदामाह&ndash;अथेति&ndash;स्वान्ययोरपि स्त्री इत्यस्यान्वयः ।</p>
</details>
<p>नायिका पुनर्नायकसामान्यगुणैस्त्यागादिभिर्यथासम्भवैर्युक्ता भवति ।<br>
सा च स्वस्त्री अन्यस्त्री साधारणस्त्रीति त्रिविधा ।<br>
तत्र स्वस्त्री&ndash;</p>
<p>विनयार्जवादियुक्ता गृहकर्मपरा पतिव्रता स्वीया ।</p>
<details><summary>टीका</summary>
<p>विज्ञप्रिया:</p>
<p>(वि, ज) विनयार्जवादीति ।<br>
एतादृशगुणरहिता तु स्वस्त्री अपि नोपक्रान्तशृङ्गारविभावः; किन्तु तदाभासविभाव एवेति बोध्यम् ।</p>
</details>
<p>यथा&ndash;<br>
&ldquo;लज्जापज्जत्तपसाहणाइं परभत्तिणिप्पिवासंइं ।<br>
अविणअदुम्मेधाइं धण्णाण घरे कलत्ताइं ॥</p>
<details><summary>टीका</summary>
<p>विज्ञप्रिया:</p>
<p>(वि, झ) लज्जाप इति&ndash;&ldquo;लज्जापर्याप्तप्रसाधनानि परचिन्तानिष्पपासानि ।<br>
अविनयदुर्मेधांसि धन्यानां गृहे कलत्राणि ।<br>
ऽ; इति संस्कृतम् ।<br>
पर्याप्तप्रसाधनं पर्यवसितालङ्कारः ।<br>
परचिन्ता&ndash;परपुरुषचिन्ता, तत्र तृष्णारहितानि ।<br>
तन्त्रचिन्तायां देशी ।<br>
अविन्यदुर्मेधांसि&ndash;अविनयाद् दूरीकृतबुद्धीनि ।<br>
सपीति&ndash;सा स्वीया ।</p>
<p>लोचना:</p>
<p>(लो, ॠ) लज्जा एव पर्याप्तं पूर्वं प्रसाधनं भूषणं येषाम् ।<br>
निष्पिपासानि&ndash;निः स्पृहाणि ।<br>
दुर्मेधांसि अनभिज्ञानि ।</p>
</details>
<p>सापि कथिता त्रिभेदा मुग्धा मध्या प्रगल्भेति ॥ विस्स्द्_३।५७ ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) प्रथमेति&ndash;प्रथमावतीर्णयौवना, प्रथमावतीर्णमदनविकारेति द्विधा ।<br>
एतानि विशेषणानि एकाकान्येव मुग्धाया बोध्यानि ।</p>
<p>लोचना:</p>
<p>(लो, ऌ) सा स्वस्त्री ।</p>
</details>
<p>तत्र&ndash;</p>
<p>प्रथमावतीर्णयौवनमदनबिकारा रतौ वामा ।<br>
कथिता मृदुश्च माने समधिकलज्जावती मुग्धा ॥ विस्स्द्_३।५८ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) मध्यस्य प्रथिमानमिति&ndash;नूतनं यदस्या मनोराज्यं मनस्याधिपत्यं तत्राभिषिक्तं कन्दर्पं परिवीक्ष्य सुभ्रुवः अङ्गानि परस्परं निर्ल्लुण्ठनं विदधते इत्यर्थः ।<br>
राज्ञः प्रथमाधिपत्यदिने ऽराजके राज्ये परस्परनिर्लुण्ठनस्य लोकसिद्धत्वात्, तद्दर्शयति&ndash;मध्यस्येति ।<br>
शैशवे मध्यस्य प्रथिमा पृथुत्वमासीत् ।<br>
यौवने च मध्यं क्षीणं जघनं च पृथु बभूव इत्यर्थः ।<br>
वक्षोजयोर्मन्दता तनुत्वं दूरमतिशयमुदर यातीत्यर्थः ।<br>
नेत्रस्य आर्जवं रोमलतिका धावति प्रप्रोतीत्यर्थः, यौवनारम्भे नेत्रयो रक्तत्वात् रोमलतिकाया ऋजुभावेन उत्थितत्वात् ।</p>
</details>
<p>तत्र प्रथमावतीर्णयौवना यथा मम तातापादानाम्&ndash;</p>
<p>लोचना:</p>
<p>(लो, ए) तत्र-तासु मध्ये ।</p>
<p>********** एन्द् ओफ़् चोम्मेन्तर्य् **********</p>
<p>मध्यस्य प्रथिमानमेति जघनं वक्षोजयोर्मन्दता दूरं यात्युदरं च रोमलतिका नेत्रार्जवं धावति ।<br>
कन्दर्पं परिवीक्ष्य नूतनमनोराज्याभिषिक्तं क्षणा- दङ्गानीव परस्परं विदधते निर्लुण्ठनं सुभ्रुवः ॥</p>
<p>लोचना:</p>
<p>(लो, ऐ) प्रथिमानं पृथुत्वमेति गृहणाति ।<br>
मन्दतां च यादि गृहणातीत्यर्थः ।<br>
निर्लुण्ठनं परस्परवित्तविग्रहणम् ।</p>
<p>********** एन्द् ओफ़् चोम्मेन्तर्य् **********</p>
<p>प्रथमावतीर्णमदनविकारा यथा मम प्रभावती परिणये&ndash;<br>
दत्ते सालसमन्थरं भुवि पदं निर्याति नान्तः पुरात्, नोद्दामं इसति क्षणात्कलयते ह्रीयन्त्रणां कामपि, किञ्चिद्भावगभीरवक्रिमलवस्प्टष्टं मनाग्भाषते, सभ्रूभङ्गमुदीक्षते प्रियकथामुल्लापयन्तीं सखीम् ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) दत्ते सालसेति&mdash;प्रियस्य कथां प्रसङ्गमुल्लासयन्तीं प्रस्तुवन्तीं सभ्रूभङ्गमुदीक्षते&ndash;पश्यति ।<br>
गभीरो दुरवगाहो यो वक्रिमः वक्रताया लवो ऽल्पत्वम् ।<br>
तेन स्पृष्टं यथा स्यात्तथा ।<br>
मनाक् शनैः किञ्चिदल्पं भाषते ।<br>
सालसपददानं शुश्रूषया ।<br>
कामपि अनिर्वचनीयां ह्रीयन्त्रणां लज्जाकृतपीडां कलयते अनुभवति ।</p>
</details>
<p>रतौ वामा यथा&ndash;<br>
&ldquo;दृष्टा दृष्टिमधो ददाति, कुरुते नालपमाभाषिता, शय्यायां परिवृत्त्य तिष्ठति, बालादालिङ्गिता वेपते ।<br>
निर्यान्तीषु सखीषु वासभवनान्निर्गन्तुमेवेहते, जाता वामतयैव सम्प्रति मम प्रीत्यै नवोढा प्रिया&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ड) दृष्टा दृष्टिमिति&mdash;नवोढाया वृत्तं सख्ये कथयत उक्तिरियम् ।<br>
श्लोकार्थः स्पष्टः ।</p>
</details>
<p>माने मृदुर्यथा&ndash;<br>
&ldquo;सा पत्युः प्रथमापराधसमये सख्योपदेशं विना नो जानाति सविभ्रमाङ्गवलनावक्रोक्तिसंसूचनम् ।<br>
स्वच्छैरच्छकपोलमूलगलितैः पर्यस्तनेत्रोत्पला बाला केवलमेव रोदिति लुठल्लोलालकैरश्रुभिः ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) माने मृदुरल्पमाना ।<br>
सा पत्युरिति&mdash;अल्पमानायाः क्रियां सख्यां कथयन्त्याः सख्या उक्तिरियम् ।<br>
सख्या उपदेशं सखीकर्तृकमुपदेशं विना सा पत्युरुपनायिकासम्भोगरूपप्रथमापराधसमये सविभ्रमयोरङ्गभङ्गीवक्रोक्त्योः संसूचनं प्रकाशं नो जानाति ।<br>
ततः किं कुरुते इत्यत्राह&ndash;स्वच्छैरिति ।<br>
विरहात् पाण्डुत्वेन कपोलस्याच्छता ।<br>
अञ्जनत्यागादश्रुणः स्वच्छता ।<br>
नेत्रोत्पलस्य पर्य्यासः परेण तद् दर्शने लज्जया ।</p>
<p>लोचना:</p>
<p>(लो, ओ) सा पत्युरिति&mdash;सख्योपदेशं सख्येन सौहार्द्देन कृतमुपदेशम् ।<br>
अथवा सख्येति हेत्वर्थतृतीयान्तं पदम् ।<br>
तेन सख्या कृतमुपदेशमित्यर्थः ।<br>
सविलासाङ्गपेरिवर्तना सती पराङ्मुखीत्यर्थः ।<br>
वकोक्तिभिः कुटिलभाषितैः संसूचनमपराधज्ञापनं यतो नो जानाति नो वेत्ति ।<br>
ततः स्वच्छैः अकलुषैः अच्छकपोलमूलगलितैः नर्मलगण्डप्रान्तनिः सृतैः ।<br>
लुठल्लोलालकैः लुठन्तः परिवर्तमानाः लोलाश्चञ्चला अलकाः चूर्णकुन्तला येषु तानि तैः ।<br>
अश्रुभिर्बाष्पैः पर्य्यस्तनेत्रोत्पला-पर्य्यस्ते नेत्रोत्पले यस्याः तथा भूत्वा केवलं रोदित्येव-रोदनमेव करोति ।<br>
न किञ्चिदुपायं जानातीत्यर्थः ।<br>
अत्र सविभ्रमाङ्गवलनेत्यनेन शय्याविरहो बोध्यते ।<br>
एकशय्या शयनेनैवालकानामश्रुलुण्ठनं सम्भवति ।<br>
मुग्धा तूषदेशं विना न किञ्चिज्जानाति ।<br>
नायिका स्वीया मुग्धा च ।<br>
नायकः शठः ।<br>
प्रतीयमानकृतो विप्रलम्भशृङ्गारः ।<br>
अश्रुभिः पर्य्यस्तनेत्रोत्पलेतिसम्बन्धः ।</p>
</details>
<p>समधिकलज्जावती यथा&ndash;<br>
&ldquo;दत्ते सालसमन्थरम्&ndash;ऽइत्यत्र (११३ पृ-) श्लोके ।<br>
अत्र समधिकलज्जावतीत्वेनापि लब्धाया रतिवामताया विच्छित्तिविशेषवत्तया पुनः कथनम् ।<br>
अथ मध्या&ndash;</p>
<p>मध्या विचित्रसुरता प्ररूढस्मरयौवना ।<br>
ईषत्प्रगल्भवचना मध्यमव्रीडिता मता ॥ विस्स्द्_३।५९ ॥</p>
<details><summary>टीका</summary>
<p>विज्ञप्रिया:</p>
<p>(वि, ण) विचित्रसुरतादिकम् अप्येकैकमेव मध्याया विशेषणम् ।<br>
प्ररूढस्मरा प्ररूढयौवनेति विशेषणद्वयम् ।</p>
</details>
<p>विचित्रसुरता यथा&ndash;<br>
&ldquo;कान्ते तथा कथमपि प्रथितं मृगाक्ष्या चातुर्यमुद्धतमनोभवया रतेषु ।<br>
तत्कूजितान्यनुवदद्भिरनेकवारं शिष्यायितं गृहकपोतशतैर्यथास्याः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) कान्ते तथेति&mdash;सुरते नायिकया नानाविधं चातुर्य्यं कृतम् ।<br>
तत्र च कण्ठे नायिकया पारावतवद् ध्वनयः उच्चरिताः ।<br>
पारावतैश्च तदनुवादः कृत इति समुच्चयार्थः ।</p>
</details>
<p>प्ररूढस्मरा यथात्रैवोदाहरणो ।</p>
<details><summary>टीका</summary>
<p>विज्ञप्रिया:</p>
<p>(वि, थ) अत्रैवोदाहरणे इति&ndash;किन्तु सुरतवैचित्र्याभावे प्ररूढस्मराया असङ्कीर्णमुदाहरणं बोध्यम्; यथा&mdash; निद्रानिवृत्तावुदिते द्युरत्ने सखीजने द्वारपदं प्रयाते ।<br>
श्लथीकृताश्लेषरसे भुजङ्गे चचाल नालिङ्गनतो ऽङ्गना सा ॥<br>
इति ।<br>
भुजङ्गे कामुके ।</p>
</details>
<p>प्ररूढयोवना यथा मम&ndash;<br>
&ldquo;नत्रे खञ्जनगञ्जने, सरसिजप्रत्यर्थि पाणिद्वयम्, वक्षोजौ कारिकुम्भविभ्रमकीमत्युन्नतिं गच्छतः ।<br>
कान्तिः काञ्चनचम्पकप्रतिनिधिर्वाणी सुधास्यन्दिनी, स्मेरेन्दीवरदामसोदरवपुस्तस्याः कटाक्षच्छटा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, द) नेत्रे खञ्जनेति ।<br>
नेत्रे इत्यादिषु सवत्र तस्या इति सम्बन्धः ।<br>
प्रत्यर्थि प्रतिद्वन्दि ।<br>
विभ्रमकरी विशेषभ्रान्तिजनिका ।<br>
सोदरं तुल्यम् ।<br>
छटा कान्तिः ।<br>
अत्र स्मरक्रियानुक्त्या यौवनस्यैव प्ररूढत्वम् ।<br>
एवमन्यत्रापीति ।<br>
&ldquo;दीर्घाक्षं शरदिन्दु&quot;इत्यादौबोध्यम् ।</p>
</details>
<p>एवमन्यत्रापि ।<br>
अथ प्रगल्भा&ndash;</p>
<p>स्मरान्धा गाढतारुण्या समस्तरतकोविदा ।<br>
भावोन्नता दरव्रीडा प्रगल्भाक्रान्तनायका ॥ विस्स्द्_३।६० ॥</p>
<details><summary>टीका</summary>
<p>विज्ञप्रिया:</p>
<p>(वि, ध) स्मरान्धेत्यादिकमपि प्रत्येकमेव विशेषणम् ।<br>
दरव्रीडेति&ndash;समधिकलजाजाभिन्ना इत्येवार्थः ।<br>
तेन स्वल्पव्रीडत्वे व्रीडाभावे वा दरक्रीडत्वं बोध्यमिति ग्रन्थकृतो ऽभिप्रायः ।<br>
आक्रान्तनायका इत्यर्थः ।</p>
</details>
<p>स्मरान्धा यथा&ndash;<br>
&ldquo;धन्यासि या कथयसि प्रियसङ्गमे ऽपि विश्रब्धचाटुकशतानि रतान्तरेषु ।<br>
नीवीं प्रति प्रणिहिते तु करे प्रियेण सख्यः शपामि यदि किञ्चदपि स्मरामि(क)&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, न) सखिषु मध्ये एकया नायिकया कथितम्&ndash;&ldquo;मया रतिकाले बहूनि चाटुवचांसि पत्यौ कथ्यन्ते&quot;तां रसानिविष्टां प्रतिपादयितुं तत्काले ऽत्यन्तरसाविष्टत्वमात्मन सूचयन्ती कचित् सोल्लुण्ठमाह&ndash;धन्यासीति ।<br>
रतान्तरेषु अत्यन्तरसावेशयोग्येषु रतमध्येषु स्वीयोत्कर्षकथने बह्वीनामवधानाय सख्य इति बह्वीनां सम्बोधनम् ।<br>
शपामि शपथं करोमि ।</p>
</details>
<p>गाढतारुण्या यथा&ndash;<br>
&ldquo;अत्युन्नतस्तनमुरो नयने सुदीर्घे, वक्रे भ्रुवावतितराम्, वचनं ततो ऽपि ।<br>
मध्यो ऽधिकं तनुरनूनगुरुर्नितम्बो मन्दा गतिः किमपि चाद्भुतयौवनायाः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, प) अत्युन्नतस्तनमिति&ndash;अत्र अद्भुतयौवनाया इति सर्वत्रान्वयः ।<br>
किमपीत्यत्र किं पदमव्ययम् ।<br>
कापि गतिर्मन्ये इत्यर्थः ।</p>
<p>लोचना:</p>
<p>(लो, औ) अनूनगुरुः&ndash;अत्यन्तगुरुः ।</p>
</details>
<p>समस्तरतकोविदा यथा&ndash;<br>
&ldquo;क्वचित्ताम्बूलाक्तः क्वचिद्गरुपङ्काङ्कमलिनः क्वचिच्चूर्णोद्ररी क्वचिदपि च सालक्तकपदः ।<br>
वलीभङ्गाभोगैरलकपतितैः शीर्णकुसुमैः स्त्रियाः सर्वावस्थं कथयति रतं प्रच्छदपटः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ) क्वचित् ताम्बूलाक्त इति ।<br>
प्रच्छदपटः-शय्याच्छादनपटः स्त्रियाः सर्वावस्थं न्युब्जोत्तानान्यावस्थीयं रतं कथयतीत्यर्थः ।<br>
पटः कीदृशः ? क्वचित् ताम्बूलाक्तः इदं न्युब्जरते ।<br>
क्वचिदगुरुपङ्केति&ndash;इदं पार्श्वरते ।<br>
क्वचित् चूर्णेति&ndash;चूर्णक्षेपपूर्वकरते ।<br>
क्वचिदपि सालक्तकेति&ndash;पदमत्र पदचिह्नम्, इदमुत्थैतावस्थारते ।<br>
वलीभङ्गः प्रच्छदपटस्य वलनेन भङ्गः सङ्कोचः तस्य आभोगैः तत्परिपूर्णिताभिरपि कथयतीत्यर्थः ।<br>
इदमलकपतितेत्यादिकं च विमर्दरते ।<br>
विचित्रसुरतायास्त्वेतादृशविमर्दाभावादस्याः ततो भेदः ।</p>
<p>लोचना:</p>
<p>(लो, अ) यूर्णानि कर्पूरादीनाम् ।<br>
वलिभङ्गाभोगैरिति त्रयाणां विशेषणे तृतीया ।<br>
तैरेव कथयतीति कथनकरणत्वं वा ।<br>
सर्वावस्थं बहुप्रकारम् ।</p>
</details>
<p>भावोन्नता यथा&ndash;<br>
&ldquo;मधुरवचनैः सभ्रूभङ्गैः कृताङ्गुलितर्जनै- रभसरचितैरङ्गन्यासैर्महोत्सवबन्धुभिः ।<br>
असकृदसकृत्स्फारस्फाररैपाङ्गविलोकितै- स्भिभुवनजये सा पञ्चेषोः करोति सहायताम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ब) मधुरवचनैरिति&mdash;नायिका सा मधुरवचनादिभिः पञ्चेषोः त्रिभुवनजये सहायतां करोति इत्यन्वयः ।<br>
मधुरवचनादिकं सर्वं नायके कदाचित् मधुरवचन कदाचित् सभ्रूभङ्गेत्यादिकं बोध्यम् ।<br>
रभसः - सहसा ।<br>
मबोत्सवस्य बन्धुभिः सहायैः यूनामानन्दकरैः रङ्गाभ्यासैः स्फारैः स्फारिरतिदीर्घैः ।</p>
</details>
<p>स्वल्पब्रीडा यथा&ndash;<br>
&ldquo;धन्यासि या कथयसि&rdquo;&ndash;<br>
इत्यत्रैव (११६ पृ दृ)</p>
<details><summary>टीका</summary>
<p>विज्ञप्रिया:</p>
<p>(वि, भ) धन्यासि येत्यादिकं स्वल्पव्रीडोदाहरणमुक्तम्, तन्न युक्तम्&ndash;अत्राल्पाया अपि व्रीडाया अप्रतीतेः ।<br>
किन्तु&ndash;<br>
&ldquo;वनकोलि हिअनिअं सनकवलि सनअअवहुलम् ।<br>
यन युअन स्मरुन्मत्त इअ गअणं पवि उपरि चुम्बि अञ्ज&rdquo; ॥<br>
इत्येव स्वल्पव्रीडोदाहरणम् ।<br>
यथा वा&quot;शूलिनः करतलद्वयेन सासन्निरुध्य नयने हृतांशुका ।<br>
तस्य पश्यति ललाटलोचने मोघयत्नविधुरा रहस्यभूत् ॥<br>
&ldquo;इति ।<br>
अत्र पार्वतीशूलिनोर्नयने इत्यन्वयः ।</p>
</details>
<p>आक्रान्तनायका यथा&ndash;<br>
स्वामिन् भङ्गुरयालकम्, सतिलकं भालं विलासिन् कुरु, प्राणोश त्रुटितं पयोधरतटे हारं पुनर्योजय ।<br>
इत्युक्त्वा सुरतावसानसमये सम्पूर्णचन्द्रानना स्पृष्टा तेन तथैव जातमुलका प्राप्ता पुनर्मोहनम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) स्वामिनित्यादि&mdash;सम्पूर्णचन्द्रानना सुरतावसानसमये स्वामिन्नित्यादिकमुक्त्वा तेन स्पृष्टा सती पुनर्मोहनं याता इत्यन्वयः ।<br>
भङ्गुराणामलकानां विकीर्णत्वात् पुनर्भङ्गुरीकरणाय प्रेरणा ।<br>
अत्र स्वामिन्नित्याज्ञाकरणात् नायिकाक्रान्तः ।</p>
</details>
<p>मध्याप्रगल्भयोर्भेदान्तराण्याह&ndash;</p>
<p>ते धीरा चाप्यधीरा च धीराधीरेति षङ्विधे ।</p>
<p>लोचना:</p>
<p>(लो, आ) षड्विधे प्रत्येकं त्रिविधत्वात् ।</p>
<p>********** एन्द् ओफ़् चोम्मेन्तर्य् **********</p>
<p>ते मध्याप्रगल्भे ।<br>
तत्र&ndash;</p>
<p>प्रियं सोत्प्रासवक्रोक्त्या मध्या धीरा दहेदुषा ॥ विस्स्द्_३।६१ ॥</p>
<p>धीराधीरा तु रुदितैरधीरा परुषोक्तिभिः ।</p>
<details><summary>टीका</summary>
<p>विज्ञप्रिया:</p>
<p>(वि, य) प्रियं सोत्प्रसेति&mdash;उत्प्रासः समनाक् स्मितम् ।</p>
<p>लोचना:</p>
<p>(लो, इ) प्रियं दहेदित्यस्य रुदितैः परुषोक्तिभिरित्याभ्यां सम्बन्धः ।</p>
</details>
<p>तत्र मध्या धीरा यथा&ndash;<br>
&ldquo;तदवितथमवादीर्यन्मम त्वं प्रियेति प्रियजनपरिभुक्तं यद्दुकूलं दधानः ।<br>
मदधिवसतिमागाः कामिनां मण्डनश्रीर्- व्रजति हि सफलत्वं वल्लभालोकनेन&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) तदवितथमित्यादि&ndash;त्वं मम प्रियेति यदवादीस्तदवितथं सत्यम् ।<br>
यद् यस्मात् प्रियजनेन उपनायिकया सपत्न्या वा परिभुक्तं दुकूलं वस्त्रं वसानः दधानः सन् मदधिवसतिं मम गृहमागाः आगतो ऽसि ।<br>
ननु एतावता कथं प्रियेत्युक्तेः सत्यत्वमित्यत आह&ndash;कामिनामिति ।<br>
वल्लभाया आलोकनेनेत्यर्थः ।<br>
प्रियजनपरिभुक्तवस्त्रधारणमेवात्र मण्डनश्रीः सफलत्वं व्रजति ।<br>
सेयं सोत्प्रसवक्रोक्तिः ।</p>
</details>
<p>मध्यैव धीराधीरा यथा&ndash;<br>
&ldquo;बाले ! नाथ ! विमुञ्च मानिनि ! रुषम्, रोषान्मया किं कृतम्, खेदो ऽस्मासु, न मे ऽपराध्यति भवान् सर्वे ऽपराधा मयि ।<br>
तत्किं रोदिषि गद्रदेन वचसा, कस्याग्रतो रुद्यते, नन्वेतन्मम, का तवास्मि, दयिता, नास्मीत्यतो रुद्यते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ल) बाले इति&mdash;कामुकस्य मानिन्याश्च इमे उक्तिप्रत्युक्ती न मे ऽपराध्यतीत्यादि ममेत्यन्तं नायिकया उक्तिः, नन्वेतन्मे इत्यत्रापि अग्रत इत्यस्याप्यनुषङ्गः ।<br>
दयिता पत्नी ।<br>
नायिकोक्तौ दयिताविषयः ।</p>
<p>लोचना:</p>
<p>(लो, ई) बाले अज्ञे ।<br>
धीरमध्याया वक्रोक्त्या प्रियतापनम् धीराधीरायास्तु सोपहासवचनेनेति भावः ।<br>
सर्वत्र मध्याप्रगल्भयोः समनन्तरोक्तेषु भेदेषु ।</p>
</details>
<p>इयमेवाधीरा यथा&ndash;<br>
&ldquo;सार्धं मनोरथशतैस्तव धूर्त ! कान्ता सैव स्थिता मनसि कृत्रिमहावरम्या ।<br>
अस्माकमस्ति नहिं कश्चिदिहावकाश- रस्तस्मात्कृतं चरणणतविडम्बनाभिः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, व) इयमेवेति मध्यैव इत्यर्थः ।<br>
सार्द्धं मनोरथेति&ndash;चरणपतितं कामुकं प्रति मानिन्या अधीरमध्यमाया उक्तिरियम् ।<br>
धूर्तेति कान्तसम्बोधनम् ।<br>
सैव उपनायिकैव कृत्रिमभावः परस्त्रीत्वेन मिथ्यानुरागः ।<br>
इह मनसि ।<br>
कृतं व्यर्थम्, कृतंशब्दयोगे स्वार्थे तृतीया ।<br>
विडम्बनाभिः प्रतारणाभिः इत्यर्थः ।</p>
</details>
<p>प्रगल्भा यदि धीरा स्याच्छन्नकोपाकृतिस्तदा ॥ विस्स्द्_३।६२ ॥</p>
<p>उदास्ते सुरते तत्र दर्शयन्त्यादरान् बहिः ।</p>
<details><summary>टीका</summary>
<p>विज्ञप्रिया:</p>
<p>(वि, श) तत्रेत्यस्य व्याख्या दर्शयन्त्यादरमिति ।<br>
बहिरादरं दर्शयन्तीत्यर्थः ।</p>
</details>
<p>तत्र प्रिये ।<br>
यथा&ndash;<br>
&ldquo;एकत्रासनसंस्थितिः परिहृता प्रत्युद्रमाद्दूरत- स्ताम्बूलानयनच्छलेन रभसाश्लेषो ऽपि संविघ्नितः ।<br>
आलापो ऽपि न मिश्रितः परिजनं व्यापारयन्त्यान्तिके कान्तं प्रत्युपचारतश्चतुरया कोपः कृतार्थोकृतः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) एकत्रासनेति&mdash;चतुरया नायिकया उपचारतो ऽथवार्थक्रियातः कान्तं प्रति कोपः कृतार्थोकृतः, सम्वरणेन तद्वञ्चनात् सार्थोकृत इत्यर्थः ।<br>
कोपसम्वरणहेतून् उपचारान् दर्शयति&ndash;एकत्रेति&ndash;एकत्र देशे आसनसंस्थितिरित्यर्थः ।<br>
रभसाश्लेषः, कान्तेन सहसालिङ्गनम् ।<br>
अन्तिके परिजनमर्थात् तदुपचारार्थं गृहकार्यार्थं व्यापारयन्त्येत्यर्थः ।</p>
</details>
<p>धीराधीरा तु सोल्लुण्ठभाषैतैः खेदयत्यमुम् ॥ विस्स्द्_३।६३ ॥</p>
<p>अमुं नायकम् ।<br>
यथा मम&ndash;<br>
&ldquo;अनलङ्कृतो ऽपि सुन्दर ? हरसि मनो मे यतः प्रसभम् ।<br>
किं पुनरलङ्कृतस्त्वं सम्प्रति नखक्षतैस्तस्याः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) सोल्लुण्ठेति&ndash;सोल्लुण्ठभाषितम् आपतमधुरकटुवचनम् ।<br>
अनलङ्कृतोपीति ।<br>
यतस्त्वमनलङ्कृतोपि मम मनः प्रसभं सहसा हरसि ।<br>
अतः किं पनरित्यन्वयः ।<br>
तस्या उपनायिकाया अत्र नखक्षतानामलङ्कारत्वासम्भवात् एतदुक्तेः कटुत्वस्य अतिस्फुटत्वात् तदवितथमवादीरित्यादि धीरमध्योदाहरणादस्य विशेषः, तत्र दुकूलस्यालङ्कारताया अपि सम्भवात् ।<br>
कटुत्वस्फुटत्वादेव चास्याः प्रगल्भत्वम्, न मध्यत्वम् ।</p>
</details>
<p>तर्जयेत्ताडयेदन्या&ndash;</p>
<p>अन्या अधीरा ।<br>
यथा-&ldquo;शोणं वीक्ष्य मुखं-&rdquo; इत्यत्र ।<br>
अत्र च सर्वत्र &ldquo;रुषा&rdquo; इत्यनुवर्तते ।</p>
<p>&ndash;प्रत्येकं ता अपि द्विधा ।<br>
कनिष्ठज्येष्ठरूपत्वान्नायकप्रणयं प्रति ॥ विस्स्द्_३।६४ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) शोणं वीक्ष्येत्यादि व्याख्यात्म् ।<br>
तत्र पादप्रहरकथन्त्ताडनम् ।<br>
कनिष्ठज्येष्ठेति&ndash;नायकस्य यः कपटप्रणयस्तं प्रति न्यूनाधिक्यादित्यर्थः ।<br>
षड्विधा इति ।<br>
धीरा अधीरा धीराधीरा चेति त्रैविध्यात् मध्याप्रगल्भयोः षट्त्वम् ।</p>
</details>
<p>ता अनन्तरोक्ताः षड्भेदा नायिकाः ।<br>
यथा&ndash;<br>
&ldquo;दृष्ट्वैकासनसंस्थिते प्रियतमे पश्चादुपेत्यादरा- देकस्या नयने पिधाय विहितक्रीडानुबन्धच्छलः ।<br>
ईषद्वक्रितकन्धरः सपुलकः प्रेमोल्लसन्मानसा- मन्तर्हासलसत्कपोलफलकां धूर्तो ऽपरां चुम्बति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) दृष्ट्वैकेति&mdash;एकासनसंस्थितं पत्निद्वयं दृष्ट्वा विहितक्रीडानुबन्धच्छलः कृतकौतुकोत्पत्तिः धूर्तो नायकः आदरात् तयोः पश्चात् पृष्ठत उपेत्य गत्वा एकस्या पत्न्या नयेन पिधाय ईषद् वक्रितकन्धरः सन् अपरां चुम्बति ।<br>
अपरां कीदृशीं सपुलकं यथा स्यात्तथा प्रेम्णा उल्लसन्मानसां हृष्यन्मनस्कां पुनः कीदृशीं अन्तर्हासेन लसती कपोलफलके गण्डयुगलं यस्यास्ताम् ।<br>
अत्र नायिकानुरागस्य न्यूनाधिकत्वं स्फुटमेव ।</p>
</details>
<p>मध्याप्रगल्भयोर्भेदास्तस्माद्द्वादश कीतिन्ताः ।<br>
मुग्धा त्वेकैव तेन स्युः स्वीयाभेदास्त्रयोदश ॥ विस्स्द्_३।६५ ॥</p>
<p>परकीया द्विधा प्रोक्ता परोढा कन्यका तथा ।</p>
<details><summary>टीका</summary>
<p>विज्ञप्रिया:</p>
<p>(वि, क) द्वादशेति&ndash;षट्द्वैगुण्यात् ।<br>
मुग्घा त्वेकैवेति ।<br>
तस्याः प्रथमावतीर्णमदनविकाराद्यभावादेकत्वम् ।<br>
इत्थं स्वीयास्त्रयोदशेति उक्त्वा अन्या इत्युक्ताम् अन्यां विभजति ।<br>
परकीयेति&ndash;तत्र परकीयामाह ।</p>
</details>
<p>तत्र&ndash;</p>
<p>यात्रादिनिरतान्योढा कुलटा गलितत्रपा ॥ विस्स्द्_३।६६ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) यात्रादीति&ndash;या परोढा कुलटा भवति सा गलितत्रपा सती यात्रादिनिरता भवतीत्यर्थः ।<br>
यात्रा अभिसारः ।<br>
आदिना दूतीप्रेषणात् नायकानयनपरिग्रहः</p>
</details>
<p>यथा&ndash;<br>
&ldquo;स्वामी निः श्वसिते ऽप्यसूयति, मनोजिघ्रः सपत्नीजनः, श्वश्रूरिङ्गीतदैवतं नयनयोरीहालिहो यातरः ।<br>
तद्दूरादयमञ्जलिः किमधुना दृग्भङ्गिभावेन ते, वैदग्धीमधुरप्रबन्धरसिक ! व्यर्थो ऽयमत्र श्रमः&rdquo; ॥</p>
<p>लोचना:</p>
<p>(लो, उ) निः श्वसिते ऽपि&ndash;चेष्टायामपीत्यर्थः ।<br>
मनोजिघ्रः भनसा घृतमप्यनायासादनुमिनोति, इङ्गितदैवतम् इङ्गितज्ञानं तस्या एव आयत्तम् ।<br>
यः खलु यत्राधिष्टानं तस्य तदभिज्ञानं सुकरमेव ।<br>
ईहालिहः अत्रैव चेष्टग्रहणशीलाः ।<br>
वैदग्ध्या चातुर्य्येण मधुरो मनोहरो यः प्रबन्धो व्यापारस्तत्र रसिकेत्यनेन चातुर्य्येण निर्वाह्यो यो मदभिगमनार्थं प्रबन्धस्तमाचरेति भावः ।</p>
<p>********** एन्द् ओफ़् चोम्मेन्तर्य् **********</p>
<p>अत्र हि मम परिणोतान्नाच्छादनादिदातृतया स्वाम्येव न तु वल्लभः ।<br>
त्वं तु वैदग्धीमधुरप्रबन्धरसिकतया मम वल्लभो ऽसीत्यादिव्यङ्ग्यार्थवशादस्याः परनायकविषया रतिः प्रतीयते ।</p>
<details><summary>टीका</summary>
<p>विज्ञप्रिया:</p>
<p>(वि, ग) स्वामीति&ndash;उपनायकं प्रति नायिकाया उक्तिरियम् ।<br>
दीर्घनिःश्वासेन विरहाशङ्काया असूया ।<br>
जिघ्रः घ्राता ।<br>
ईषल्लिङ्गेनापि परनायकविषयमनो ऽनुमापक इत्यर्थः ।<br>
इङ्गितदैवतमिति दैवतत्वेन अत्यन्तं तद् बोद्धी ।<br>
नयनयोरिति&ndash;लेहनात् सामस्त्येन तद् बोद्ध्रीत्यर्थः ।<br>
यातरः पतिभ्रातृपत्न्यः ।<br>
वल्लभो ऽसीत्यादि&ndash;इत्यत्र आदिपदात् अञ्जलिकरणादपीत्यर्थः ।<br>
रतिः प्रतीयते इति तत्प्रतीतिवशाच्चास्या निरतत्वसिद्धिः ।</p>
</details>
<p>कन्या त्वजातोपयमा सलज्जानवयौवना ।</p>
<p>अस्याश्च पित्राद्यायत्तत्वात्परकीयात्वम् ।<br>
यथा मालतीमाधवादौ मालत्यादिः ।</p>
<p>धीरा कलाप्रगल्भा स्याद्वेश्या सामान्यनायिका ॥ विस्स्द्_३।६७ ॥</p>
<p>निर्गुणानपि न द्वेष्टि न रज्यति गुणिष्वपि ।<br>
वित्तमात्रं समालोक्य सा रागं दर्शयेद्वहिः ॥ विस्स्द्_३।६८ ॥</p>
<p>काममङ्गीकृतमपि परिक्षीणधनं नरम् ।<br>
मात्रा निः सारयेदेषा पुनः सन्धानकाङ्क्षया ॥ विस्स्द्_३।६९ ॥</p>
<p>तस्कराः पण्डका मूर्खाः सुखप्राप्तधनस्तथा ।<br>
लिङ्गिनश्छन्नकामाद्या अस्याः प्रायेण वल्लभाः ॥ विस्स्द्_३।७० ॥</p>
<p>एषापि मदनायत्ता क्वापि सत्यानुरागिणि ।<br>
रक्तायां वा विरक्तायां रतमस्यां सुदुर्लभम् ॥ विस्स्द्_३।७१ ॥</p>
<details><summary>टीका</summary>
<p>विज्ञप्रिया:</p>
<p>(वि, घ) सान्या साधारणीत्युक्तां साधारणीमाह&ndash;धीरेति ।<br>
सामान्यनायिको साधारणी नायिका, सा च वेश्या इत्यर्थः ।<br>
सैव च धीरा, कलाप्रगल्भा च इत्यर्थः, कला विलासकला विलासः विव्वोकादयः ।<br>
मात्रा मातृद्वारा ।<br>
इदमुपलक्षणम्; अन्यद्वारापि इति बोध्यम् ।<br>
तस्करादिप्रच्छन्नकामाद्यन्ता प्रायेण सुखप्राप्तधनाः ।<br>
अत एव तासां वल्लभा इत्यर्थः ।<br>
एषापीति&ndash;एषा साधारणी मदनायत्ता चेत् तदा क्वाप्यनुरागिणी भवति ।<br>
तथापि धनमात्रसाध्यत्वाद्रक्तायां विरक्तायां वा अस्यां स्तं धनं विना सुदुर्ल्लभमित्यर्थः ।<br>
वातपण्ड्रो रतिप्रतिबन्धकव्याधिविशेषः ।</p>
<p>लोचना:</p>
<p>(लो, ऊ) सामान्येति ।<br>
सामान्यनायिका साधारणी स्त्रीत्युद्दिष्टा वेश्या ।<br>
साच धीरा चतुरा ।<br>
न रज्यति बहिर्दर्शयते, नत्वन्तर्वहति ।<br>
मात्रेति-मात्रा निष्कासयेत्, पत्वात्मना, पुनर्धनयोगे सति मातरि दोषं दत्त्वा परिग्राहयितुम् ।<br>
सुखेति&ndash;सुखप्राप्तधनं पित्राद्यर्जितधनम्, दुः खार्जितस्य व्ययितुमशक्यत्वात् ।<br>
लिङ्गिनः तपस्विभगवत्प्रभृतयः ।<br>
मदनायत्तेति&mdash;अयमर्थः ।<br>
मदनपरवशत्वस्य स्त्रीपुरुषसाधारणत्वात् तदुद्भवस्तस्यां न दण्डकारिति इति ।<br>
प्रच्छन्नं गुप्तम् ।<br>
वातपण्ड्रो रोगविशेषः ।</p>
</details>
<p>पण्डको वातपाण्ड्वादिः ।<br>
छन्नं प्रच्छन्नं ये कामयन्ते ते छन्नकामाः ।<br>
तत्ररागहीना यथा लटकमेलकादौ मदनमञ्जर्यादिः ।<br>
रक्ता यथा मृच्छकटिकादौ वसन्तसेनादिः ।<br>
पुनश्च&ndash;</p>
<p>अवस्थाभिर्भवन्त्यष्टावेताः षोडशभेदिताः ।</p>
<details><summary>टीका</summary>
<p>विज्ञप्रिया:</p>
<p>(वि, ङ) विरक्तायां वेत्युक्तां रागहीनां दर्शयति&ndash;तत्रेति ।<br>
अवस्थाभिरितिस्वास्त्रयोदश, परकीये द्वे ।<br>
साधारणी चैका ।<br>
एवं षोडश नायिका ।<br>
अवस्थाभिरष्टगिर्विशेषणैरष्टौ अष्टगुणा भवन्ति ।</p>
<p>लोचना:</p>
<p>(लो, ऋ) अवस्थाभिरष्टौ प्रत्येकमित्यर्थः ।</p>
</details>
<p>स्वाधीनभर्तृका तद्वत्खण्डिताथाभिसारिका ॥ विस्स्द्_३।७२ ॥</p>
<p>कलहान्तरिता विप्रलब्धा प्रोषितभर्तृका ।<br>
अन्या वासकसञ्जा स्याद्विरहोत्कण्ठिता तथा ॥ विस्स्द्_३।७३ ॥</p>
<details><summary>टीका</summary>
<p>विज्ञप्रिया:</p>
<p>(वि, च) आसामष्टावस्थारूपविशेषणवौशिष्ट्यं दर्शयति&ndash;स्वाधीनेति ।</p>
</details>
<p>तत्र&ndash;</p>
<p>कान्तो रतिगुणाकृष्टो न जहाति यदन्तिकम् ।<br>
विचित्रविभ्रमासक्ता सा स्यात्स्वाधीनभर्तृका ॥ विस्स्द्_३।७४ ॥</p>
<details><summary>टीका</summary>
<p>विज्ञप्रिया:</p>
<p>(वि, छ) स्वाधीनभर्तृकालक्षणमाह&mdash;कान्तो रतीति ।<br>
कन्यकायास्तु उपनायक एव कान्तो भर्ता च बोध्यः ।<br>
तदनूढत्वमेव चास्याः ।<br>
परोढत्वमुपनायकानेकहेतुसाधारणत्वमस्याः ।<br>
अन्तिकात्यागो ऽन्यस्थले न स्थितिः ।<br>
वेश्यायास्तु निजपतेरेवं भावः ।</p>
<p>लोचना:</p>
<p>(लो, ॠ) तत्र तासु मध्ये ।<br>
गुणे रतेर्विचित्रसुरतादिः सुश्रूषादिर्वा ।</p>
</details>
<p>यथा&ndash;<br>
&ldquo;अस्माकं सखि वाससी&ndash;ऽइत्यादि ।</p>
<p>पार्श्वमेति प्रियो यस्या अन्यसंयोगचिह्नितः ।<br>
सा खण्डितेति कथिता धीरैरीर्ष्याकषायिता ॥ विस्स्द्_३।७५ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) खण्डितालक्षणमाह&mdash;पार्श्वमेतीति&mdash;कन्यकायास्तु उपनायक एव प्रियः ।<br>
एवं साधारण्या अपि ।</p>
</details>
<p>यथा&ndash;<br>
&ldquo;तदवितथमवादीः&ndash;&rdquo; इत्यादि ।</p>
<p>अभिसारयते कान्तं या मन्मथवशंवदा ।<br>
स्वयं वाभिसरत्येषा धीरैरुक्ताभिसारिका ॥ विस्स्द्_३।७६ ॥</p>
<p>क्रमाद्यथा&ndash;</p>
<details><summary>टीका</summary>
<p>विज्ञप्रिया:</p>
<p>(वि, झ) अभिसारिकालक्षणमाह&mdash;अभिसारयते इति ।<br>
नच स्वीयायाः कथमभिसारः ।<br>
उपनायकाभिसारे परोढत्वमिति वाच्यम् ।<br>
पितृगृहस्थायाः स्वस्वामिन्यपि अभिसारसम्भवात् ।<br>
क्रमात् यथेति ।<br>
प्रथमं कान्तमभिसारयन्त्या ततः कान्तमभिसारन्त्या उदाहरणमिति ब्रूमः ।</p>
</details>
<p>न च मे ऽवगच्छति यथा लघुतां करुणां यथा च कुरुते स मयि ।<br>
निपुणं तथैनमभिगम्य वदेरभिदूति कचिदिति सन्दिदिशे ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) नच मे इति ।<br>
अभिदूति दूत्यां काचिन्नायिका इति सन्दिदिशे ।<br>
सन्देशमाह&mdash;नच मे इति ।<br>
एवं नायकमभिगम्य निपुणं प्रकृष्टं वदेः इत्यन्वयः ।</p>
</details>
<p>&ldquo;उत्क्षिप्तं करकङ्कणद्वयमिदम्, बद्धा दृढं मेखला, यत्नेन प्रतिपादिता मुखरयोर्मञ्जीरयोर्मूकता ।<br>
आरब्धे रभसान्मया प्रियसखि ! क्रीडाभिसारोत्सवे, चण्डालस्तिमिरावगुण्ठनपटक्षेपं विधत्ते विधुः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ट) कान्तमभिसरन्तीमुदाहरति&mdash;उत्क्षिप्तमिति ।<br>
तमस्विन्यां चन्द्रोदयात् पथि स्वस्या अभिसारभङ्ग सख्यां कथयन्त्या उक्तिरियम् ।<br>
अवगुण्ठनामाच्छादनम्, तस्य क्षेपमपसारणं विधत्ते इति अतीतसामीप्ये वर्तमानं व्यधादित्यर्थः ।</p>
</details>
<p>संलीना स्वेषु गात्रेषु मूकीकृतविभूषणा ।<br>
अवगुण्ठनसंवीता कुलजाभिसरेद्यदि ॥ विस्स्द्_३।७७ ॥</p>
<p>विचित्रोज्ज्वलवेषा तु रणन्नूपुकङ्कणा ।<br>
प्रमोदस्मेरवदना स्याद्वेश्यभिसरेद्यदि ॥ विस्स्द्_३।७८ ॥</p>
<p>मदस्खलितसंलापा विभ्रमोत्फुल्ललोचना ।<br>
आविद्धगतिसञ्चारा स्यात्प्रेष्याभिसरेद्यदि ॥ विस्स्द्_३।७९ ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) आविद्धगतिसञ्चारेति&mdash;आविद्धः सभङ्गीका पितृगृहगत्यर्थं सञ्चारो यस्यास्तादृशी ।</p>
</details>
<p>तत्राद्ये &ldquo;उत्क्षिप्तम्&rdquo; इत्यादि ।<br>
अन्ययोः ऊह्यमुदाहरणम् ।</p>
<details><summary>टीका</summary>
<p>विज्ञप्रिया:</p>
<p>(वि, ड) अनयोरूह्यमिति&mdash;आद्ये ।<br>
&ldquo;अनणुरणन्मणिनूपुरमविरतशिञ्जानमञ्जुमञ्जीरम् ।<br>
परिसरणमरुणचरणे रणरणकमकारणं कुरुते ॥<br>
&ldquo;इति इयं हि अभिसरन्तीं वेश्यां प्रति शान्तस्य कस्यचिदुक्तिः ।<br>
रणरणकं कामचिन्ताम् ।<br>
प्रेष्यायास्तु&quot;निः शङ्कच्युत&quot;इत्यादिकमुदाहरणम् ।<br>
मदस्खलितादिविशेषणान्यस्यां चन्दनादिवेशादूह्यानि ।</p>
<p>लोचना:</p>
<p>(लो, ऌ) प्रेष्याभिसारिका यथा&ndash;<br>
ताम्बूलाक्तं दशनमसकृद्दर्शयन्तीह चेटी<br>
घोटी ह्रेषाद् विकृतरुदितं हेतुहीनं हसन्ती ।<br>
स्थानास्थानस्खलितपदविन्यासमाभाषमाणा<br>
यूनामग्रे सरति कुटिलं नर्तितोच्चैर्नितम्बम् ।</p>
</details>
<p>प्रसङ्गादभिसारस्थानानि कथ्यन्ते&ndash;</p>
<p>लोचना:</p>
<p>(लो, ए) स्थानानीति&ndash;अष्टानां स्थानानां महर्षिणोक्तत्वात् भिन्ननिर्देशः ।<br>
यदाह&ndash;</p>
<p>********** एन्द् ओफ़् चोम्मेन्तर्य् **********</p>
<p>क्षेत्रं वाटी भग्नदेवालयो दूतीगृहं वनम् ।<br>
मालापञ्चः श्मशानं च नद्यादीनां तटी तथा ॥ विस्स्द्_३।८० ॥</p>
<p>एवं कृताभिसाराणां पुंश्चलीनां विनोदने ।<br>
स्थानान्यष्टौ तथा ध्वान्तच्छन्ने कुत्रचिदाश्रये ॥ विस्स्द्_३।८१ ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) मालामञ्चमुद्यानम्, कुत्रचिदाश्रय इत्यत्र विनोद इति शेषः ।</p>
</details>
<p>चाटुकारमपि प्राणनाथं राषादपास्य या ।<br>
पश्चात्तापमवाप्नोति कलहान्तरिता तु सा ॥ विस्स्द्_३।८२ ॥</p>
<details><summary>टीका</summary>
<p>विज्ञप्रिया:</p>
<p>(वि, ण) कलहान्तरितालश्रणमाह&ndash;चाटुकारमपीति ।<br>
कन्यकासाधारण्योरुपनायक एव प्राणनाथः ।</p>
</details>
<p>यथा मम तातपादानाम्&ndash;<br>
&ldquo;नो चाटुश्रवणं कृतम्, न च दृशा हारो ऽन्तिके वीक्षितः, कान्तस्य प्रियहेतवे निजसखीवाचो ऽपि दूरीकृताः ।<br>
पादान्ते विनिपत्य तत्क्षणमसौ गच्छन्मया मूढया पाणिभ्यामवरुध्य इन्त ! सहसा कण्ठे कथं नार्पितः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) नो चाटुश्रवण् इति ।<br>
हारस्तत् प्रीत्यर्थं कान्तेन दत्तः ।<br>
विनिपत्येत्यनन्तरं मया निराकृत इति पूरणीयम् ।</p>
</details>
<p>प्रियः कृत्वापि सङ्केतं यस्या नायाति सन्निधिम् ।<br>
विप्रलब्धा तु सा ज्ञेया नितान्तमवमानिता ॥ विस्स्द्_३।८३ ॥</p>
<p>यथा&ndash;<br>
&ldquo;उत्तिष्ठ दूति, यामो यामो यातस्तथापि नायातः ।<br>
यातः परमपि जीवेज्जीवितनाथो भवेत्तस्याः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) विप्रलब्धालक्षणमाह&ndash;प्रियः कृत्वेति ।<br>
उत्तिष्ठ इति ।<br>
यामोमदागमनावधिप्रहरो यात इत्यर्थः ।<br>
या नायिका अतः परमपि जीवेत् तस्या एवासौ जीवितनाथो भवेत्; भविष्यतीत्यर्थः, नतु ममेति भावः ।</p>
</details>
<p>नानाकार्यवशाद्यस्या दूरदेशं गतः पतिः ॥<br>
सा मनोभवदुःखार्ता भवेत्प्रोषितभर्तृका ॥ विस्स्द्_३।८४ ॥</p>
<p>यथा&ndash;<br>
&ldquo;तां जानीयाः परिमितकथां जीवितं मे द्वितीयं दूरीभूते मयि सहचरे चक्रवाकीमिवैकाम् ।<br>
गाढोत्कण्ठां गुरुषु दिवसेष्वेषु गच्छत्सु बालां जातां मन्ये शिशिरमथितां पद्मिनीं वान्यरूपाम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) प्रोषितभर्तृकालक्षणमाह नानाकार्य्येति ।<br>
अत्रापि कन्यापरोढयोरुपनायक एव पतिः ।<br>
तां जानीया इति&mdash;शापप्रतिरुद्धप्रियासन्निधगमनस्य यक्षस्य मेघं सम्बोध्य प्रियावस्थाकथनमिदम् ।<br>
जीनीयाः जानीहि ।<br>
एषु गुरुषु दिवसेषु गच्छत्सुगाढोत्कण्ठामत एव शिशिरमथितां पद्मिनीमिवान्यरूपां जातामहम् इत्यर्थः ।<br>
वाशब्द इवार्थे ।</p>
</details>
<p>कुरुते मण्डनं यस्याः सज्जिते वासवेश्मनि ।<br>
सा तु वासकसज्जा स्याद्विदितप्रियसङ्गमा ॥ विस्स्द्_३।८५ ॥</p>
<p>यथा राघवानन्दानां नाटके&ndash;<br>
&ldquo;विदूरे केयूरे कुरु, करयुगे रत्नवलयैर् अलम्, गुर्वो ग्रीवाभरणलतिकेयं किमनया ।<br>
नवामेकामेकावलिमयि मयि त्वं विरचयेर् न नेपथ्यं बहुतरमनङ्गोत्सवविधौ&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ट) वासकसज्जालक्षणमाह&mdash;कुरुत इति ।<br>
सज्जिते केलियोग्यतया सज्जीकृते वासवेश्मनि यस्या मण्डनं सखी कुरुत इत्यर्थः ।<br>
विदितप्रियसङ्गमा निश्चितप्रियसङ्गमा ।<br>
स्वीयाकन्ययोस्तु पितृगृहस्थयोरेवम्भावो बोध्यः ।<br>
विदूरे इति ।<br>
वासगृहे नायकसंयोगार्थम् अल्पभूषणरचनार्थं सखीं प्रेरयन्त्यास्तां प्रत्युक्तिरियम् ।<br>
अयि सखि त्वं नवीनाम् एकामेकावलीं हारं मयि विरचयेः ।<br>
यतो ऽनङ्गोत्सवविधौ बहुतरं नेपथ्यं वेशः न पथ्यं न हितम्; कठिनसंयोगत्वेन आलिङ्गने दुः खदायककृत् अतोलङ्कारान्तरं निषेधति ।</p>
<p>लोचना:</p>
<p>(लो, ऐ) नवामिति ।<br>
एकावली एकगुणमुक्ताहारः ।</p>
</details>
<p>आगन्तुं कृतचित्तो ऽपि दैवान्नायाति यत्प्रियः ।<br>
तदनागमदुःखार्ता विरहोत्कण्ठिता तु सा ॥ विस्स्द्_३।८६ ॥</p>
<p>यथा&ndash;<br>
&ldquo;किं रुद्धः प्रियया कयाचि, दथवा सख्या ममोद्वेजितः, किं वा कारणगौरवं किमपि, यन्नाद्यागतो वल्लभः ।<br>
इत्यालोच्य मृगीदृशा करतले विन्यस्य वक्त्राम्बुजं दीर्घं निः श्वसितम्, चिरं च रुदितम्, क्षिप्ताश्च पुष्पस्त्रजः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) विरहोत्कण्ठितालक्षणम्&mdash;आगन्तुमिति ।<br>
अत्रापि कन्यकापरोढयोरुपनायक एव पातिः ।<br>
किं रुद्ध इति&mdash;परोढाकन्यकयोरुपनायकस्य स्वीयायाश्च सपत्निगृहं गतस्य नायकस्यानागमनेनोत्कण्ठितया इति पूर्वार्द्धेक्तिमालोच्य वक्त्राम्बुजं करतले विन्यस्य दीर्घं निश्वसितमित्यादि ।<br>
सख्या मया प्रेषितया ।</p>
</details>
<p>इति साष्टाविंशतिशतमुत्तममध्याधमस्वरूपेण ।<br>
चतुरधिकाशीतियुतं शतत्रयं नायिकाभेदाः ॥ विस्स्द्_३।८७ ॥</p>
<details><summary>टीका</summary>
<p>विज्ञप्रिया:</p>
<p>(वि, ड) इति साष्टाविंशतीति षोडशानामष्टगुणेन साष्टाविंशतिशतम् ।<br>
तच्च उत्तममध्यमाधमस्वरूपं सत् चतुरधिकाशीतियुतं शतत्रयम् ।<br>
नायिकाभिधानम्&ndash;नायिकेति अभिधानं यस्य साष्टाविंशतिनायिकाशतस्य तादृशमित्यर्थः ।<br>
कुलटानां पापित्वे ऽपि उत्तमत्वादिकामकलाकौशलतारतम्यात् ।<br>
यद्वा&ndash;ब्राह्मणदिजातितारतम्यात् तथात्वम् ।<br>
साष्टविंशतिशतत्नैगुण्यादुक्तसङ्ख्या ।</p>
</details>
<p>इह च &ldquo;परस्त्रियौ कन्यकान्योढे सङ्केतात्पूर्वं विरहोत्कण्ठिते, पश्चाद्विदूष कादिना सहाभिसरन्तयावभिसारिके, कुतो ऽपि सङ्केतस्थानमप्राप्ते नायके विप्रलब्धे, इति त्र्यवस्थैवानयोरस्वाधीन्नप्रिययोरवस्थान्तरायोगात्&rdquo; ।<br>
इति कश्चित् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) अत्र परस्त्रियोः कन्यकोढयोरवस्थात्रयस्य एवासम्भवात् अष्टगुणत्वाभावेन उक्तसङ्ख्यान भविष्यतीति कश्चिदाह&ndash;तदृर्शयति ।<br>
इह चेति ।<br>
सङ्केतात् पूर्वमिति सङ्केतात् हेतोः पूर्वं विलहोत्कण्ठिते पश्चात् विदूषकेत्याद्यन्वयः ।<br>
अवस्थान्तरायोगादिति&mdash;तथाहि स्वापीनभर्तृकात्वखण्डितात्वकलहान्तरितात्वप्रोषितभर्तृकात्ववासकसज्जात्वरूपाः पञ्चावस्थाः भर्तृघटिताः, कन्यकापरोढयोस्तादृशावस्थाभावादित्यर्थः ।<br>
कश्चिदित्यस्वरससूचनस्यायभिप्रायः&mdash;सर्वत्र भर्तृपतिपदानि उत्कटानुरागविषयकामुकपराणि स्वभर्त्रुपनायकसाधारणनि ।<br>
अतस्तद्धटिताः स्वाधीनभर्तृकदिचतुरवस्थआः सम्भवन्त्येव ।<br>
वासकसज्जात्वावस्था तु पतिघटितैव न भवति इत्यतः कन्यकापरोढयोरपि ताः पञ्चावस्थाः सम्भवन्त्येव ।<br>
एवं च स्वस्त्रिया अपि पितृगृहस्थायाः पित्रधीनत्वेन पत्या सह स्वच्छन्दसम्भोगासम्भवात् ।<br>
पत्यौ अभिसारविरहोकण्ठाविप्रलम्भा भवन्त्येव इति यथोक्तसङ्ख्याः ।</p>
<p>लोचना:</p>
<p>(लो, ओ) अष्टेति&mdash;अष्टाविंशतिशतं षोडशानां प्रत्येकमष्टधा गुणनात् ।<br>
पुनश्च उत्तममध्यमाधमभेदात् तत् त्निगुणितम् ।<br>
चतुरशीत्यधिकं शतत्रयमित्यर्थः ।<br>
कश्चिदित्यसन्तोषोक्तिः, तथा हि जयदेवकृतगीतगोविन्दे मम पितॄणां कंसवधे परस्त्रिया राधिकाया<br>
अष्टावप्यवस्थाः स्पष्टमेव प्रकाशिताः, अन्यस्याप्यात्मीयत्वेन परिगृहीतस्य<br>
परयोषिदुपभोगेष्ववस्थोचिता ।<br>
मृदुरान्तरो मानः ।<br>
तथापि मानेन कथञ्चिद् विभावदर्शनार्थमभिमुखं नायके गते कलहान्तरितात्वम् ।<br>
तस्यैव प्रवासे प्रोषितभर्तृकात्वम् ।<br>
एकमन्यदपि सुबुद्धिभिरूह्यम् ।</p>
</details>
<p>क्वचिदन्योन्यसाङ्कर्यमासं लक्ष्येषु दृश्यते ।</p>
<details><summary>टीका</summary>
<p>विज्ञप्रिया:</p>
<p>(वि, ण) क्वचिदन्यो ऽन्यसाङ्कर्य्यमिति&mdash;आसां धीराधीराधीरणाम् ।</p>
</details>
<p>यथा&ndash;<br>
&ldquo;न खलु वयममुष्य दानयोग्याः पिबति च पाति च यासकौ रहस्त्वाम् ।<br>
विट ! विटपममुं ददस्व तस्यै भवति यतः सदृशोश्चिराय योगः ।</p>
<details><summary>टीका</summary>
<p>विज्ञप्रिया:</p>
<p>(वि, त) न खलु वयमिति&mdash;कुसुमितविटपं दित्सुं स्वनायकं प्रति कोपनाया उक्तिरियम् &ldquo;हे विट ! धूर्त्त !अमुष्य विटपस्य दानयोग्या न खलु वयम् ।<br>
किन्तु असकौ असौ या उपनायिका त्वां चक्षुषा पिबति सुरते प्रीतिजननात् प्रतिपालयति च तस्यै अमु विटपं ददस्व यतः सदृशोर्योगशचिराय भवति ।<br>
असदृशोस्तु क्षणिककृत् निष्फल इत्यर्थः, सदृशत्वं च दर्शितयोगार्थवशात् ।<br>
सापि विटपी अयं च विटप इति सादृश्यम् ।</p>
<p>लोचना:</p>
<p>(लो, औ) न खल्विति&ndash;पिबति सर्वतो निरुद्धप्रसरीकृत्य स्वामत्रायत्ततायां प्रवेशयति उपभुङ्क्तेवा ।<br>
मदनशरपातकातरं पाति रक्षति ।<br>
असकाविति करूपतद्धितत्वेन तस्याः कुत्सितत्वं प्रकाश्यते ।<br>
विटपे ऽपि विटं पाति रक्षतीति व्युत्पत्तियोगः ।<br>
तस्यामप्युक्तप्रकारेण तथात्वमिति द्वयोः सादृश्यम् ।<br>
एवञ्चानयोर्विटपत्वेन सदृशयोर्विटपयुवयोर्वा गर्हितत्वेन सदृशयोर्वा उचितो योगो यतः तस्यैव विटपप्रदानेन भवतीति उभयथा सम्बन्धः ।</p>
</details>
<p>तव कितव किमाहितैर्वृथा नः क्षितिरुहपल्लवपुष्कर्णपूरैः ।<br>
ननु जनविदितैर्भवद्व्यलीकैश्चिरपरिपूरितमेव कर्णयुग्मम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) तव कितवेति&mdash;वृक्षपल्लवं कर्णपूरं ददानं नायकं प्रति कोपनायाः नायिकाया उक्तिरियम् ।<br>
हे कितव ! धूर्त ! आहतैः दत्तैः क्षितिरुहाणां वृक्षाणां पल्लवरूपैः कर्णपूरैः मम किं प्रयोजनमित्यर्थः ।<br>
ननु भोः जनविदितैः भवद्व्यलीकैः भवदपकर्मभिः मम कर्णयुग्मं चिरपरिपूरितमेव ।<br>
तथा च योगार्थवशात् भवद्व्यलीकमेव मे कर्णपूर इत्यर्थः ।</p>
</details>
<p>मुहुरुपदसिताविवालिनादैवितरसि नः कलिकां किमर्थमेनाम् ।<br>
वसतिमुपगतेन धाम्नि तस्याः शठ ! कलिरेष महांस्त्वयाद्य दत्तः&rdquo; ॥<br>
&ldquo;इति गदितवती रुषा जघान स्फुरितमनोरमपक्ष्मकेसरेण ।<br>
श्रवणनियमितेन कान्तमन्या सममसिताम्बुरुहेण चक्षुषा च&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, द) इति गदितेति&mdash;पूर्वर्णितनायिकातो ऽन्या नायिका इति गदितवती सती रुषा अम्बुरुहेण चक्षुषा च तं नायकं जघान ।<br>
कषयितचक्षुषा दर्शनमेव हननम् अम्बुरुहचक्षुषोर्द्वयोः विशेषणमाह&mdash;स्फुरितेति&mdash;स्फुरितं मनोहरं पक्ष्मैव केशरवत् यस्य तादृशेन चक्षुषा ।<br>
स्फुरितोमनोहरपक्ष्मवत् केशरो यस्य तादृशेन अम्बुरुहेण, तथा श्रवणपर्यन्तनियमितेन चक्षुषा श्रवणे नियमितेन अम्बुरुहेण उभयत्र स्थापनमेव नियमनम् ।</p>
</details>
<p>इयं हि वक्रोक्त्या परुषवचनेन कर्णोत्पलताडनेन च धीरमध्यताधीरमध्यताधीरप्रगल्भताभिः सङ्कीर्णा ।<br>
एकमन्यत्राप्यूह्यम् ।</p>
<p>इतरा अप्यसङ्ख्यास्ता नोक्ता विस्तरशङ्कया ॥ विस्स्द्_३।८८ ॥</p>
<p>लोचना:</p>
<p>(लो, अ) इतरा इति असङ्ख्याः पद्मिनीमृग्यादिभेदात् ।</p>
<p>********** एन्द् ओफ़् चोम्मेन्तर्य् **********</p>
<p>ता नायिकाः ।<br>
अथासामलङ्काराः&ndash;</p>
<p>यौवने सत्त्वजास्तासामष्टाविंशतिसङ्ख्यकाः ।</p>
<p>लोचना:</p>
<p>(लो, आ) अथेति ।<br>
अलङ्क्रियते भूष्यते एभिरित्यलङ्काराः ।<br>
सत्त्वं गुणविशेष ।<br>
तासां नायिकानमीरिता उक्ताः ।</p>
<p>********** एन्द् ओफ़् चोम्मेन्तर्य् **********</p>
<p>अलङ्कारास्तत्र भावहावहेलास्त्रयो ऽङ्गजाः ॥ विस्स्द्_३।८९ ॥</p>
<p>शोभा कान्तिश्च दीप्तिश्च माधुर्यं च प्रगल्भता ।<br>
औदार्थं धैर्यमित्येते सप्तैव स्युरयत्नजाः ॥ विस्स्द्_३।९० ॥</p>
<p>लीला विलासो विच्छित्तिर्विव्वोकः किलकिञ्चितम् ।<br>
मोट्टायितं कुट्टमितं विभ्रमो ललितं मदः ॥ विस्स्द्_३।९१ ॥</p>
<p>विहृतं तपनं मौग्ध्यं विक्षेपश्च कुतूहलम् ।<br>
हसितं चकितं केलिरित्यष्टादशसङ्ख्यकाः ॥ विस्स्द्_३।९२ ॥</p>
<p>स्वभावजाश्च भावाद्या दश पुंसां भवन्त्यपि ।</p>
<p>पूर्वे भावादयो धैर्यान्ता दश नायकानामपि सम्भवन्ति ।<br>
किन्तु सर्वे ऽप्यमी नायिकाश्रिता एव विच्छित्तिविशेषं पुष्णान्ति ।</p>
<details><summary>टीका</summary>
<p>विज्ञप्रिया:</p>
<p>(वि, ध) अलङ्कारा इति ।<br>
शोभका धर्मा इत्यर्थः ।<br>
अङ्गजत्वायत्नजत्वस्वभावजत्वानि परिभाषामात्राणि नतु एषां परस्परवैलक्षण्यमस्ति ।<br>
अत्र भावाद्यास्त्रयः शोभाद्याः सप्त लीलाद्या अष्टादश इति अष्टाविंशतिः ।<br>
विच्छित्तिविशेषं भङ्गीविशेषम् ।</p>
</details>
<p>तत्र भावः&ndash;</p>
<p>निर्विकारात्मके चित्ते भावः प्रथमविक्रिया ॥ विस्स्द्_३।९३ ॥</p>
<p>लोचना:</p>
<p>(लो, इ) निर्विकारेति&ndash;विकारो मदनविकारः ।</p>
<p>********** एन्द् ओफ़् चोम्मेन्तर्य् **********</p>
<p>जन्मतः प्रभृति निर्विकारे मनसि उद्बुद्धमात्रो विकारो भावः ।<br>
यथा&ndash;<br>
&ldquo;स एव सुरभिः कालः स एव मलयानिलः ।<br>
सैवेयमबला किन्तु मनो ऽन्यदिव दृश्यते&rdquo; ॥<br>
अथ हावः&ndash;</p>
<p>भ्रूनेत्रादिविकारैस्तु सम्भोगेञ्छाप्रकाशकः ।<br>
भाव एवाल्पसंलक्ष्यविकारो हाव उच्यते ॥ विस्स्द्_३।९४ ॥</p>
<p>यथा&ndash;<br>
&ldquo;विवृण्वती शैलसुतापि भावमङ्गैः स्फुरद्वालकदम्बकल्पैः ।<br>
साचीकृता चारुतरेण तस्थौ मुखेन पर्यस्तविलोचनेन&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, न) विवृण्वती शैलसुतापीति&ndash;तपस्यतो महेशस्य समीपे कामेन धनुषि आरोपिते पार्वला हाववर्णनमिदम्, क्वचित् तस्थावित्यन्वयः ।<br>
अङ्गैर्भावं विवृण्वतीत्यन्वयः ।<br>
बालकदम्बपुष्पतुल्यताम् अङ्गानां पुलकेन मुखेन साचीकृता वक्रीकृता; वक्रमुखवैशिष्ट्यात् तस्या वक्रता ।</p>
<p>लोचना:</p>
<p>(लो, ई) विवृण्वतीति अत्न हावे ऽपि भावविशेषत्वात् भावशब्दप्रयोगः मुखेन साचीकृता न सम्मुखीभूतेत्यर्थः ।<br>
पर्य्यस्तं समन्ततः क्षिप्तम् ।</p>
</details>
<p>अथ हेला&ndash;</p>
<p>हलात्यन्तसमालक्ष्यविकारः स्यात् स एव तु ।</p>
<p>स एव भाव एव ।<br>
यथा&ndash;<br>
&ldquo;तह ते झत्ति पौत्ता वहुए सव्वङ्गविब्भमा सअला ।<br>
संसै अमुद्धभावा होइ चिरं जै सहीणं पि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, प) तथा तस्या झटिति प्रवृत्ता वध्वाः सर्वाङ्गविभ्रमाः सकलाः ।<br>
संशयितमुग्धभावा भवन्ति चिरं यथा सखीनामपि ॥<br>
इति संस्कृतम् ।<br>
नायकं प्रति नायिकायाः विभ्रमोन्मेषवर्णनमिदम् ।<br>
मुग्धभावो बाल्यात् मूढभावः ।</p>
</details>
<p>अथ शोभा&ndash;</p>
<p>रूपयौवनलालित्यभोगाधैरङ्गभूषणम् ॥ विस्स्द्_३।९५ ॥</p>
<p>शोभा प्रोक्ता&ndash;</p>
<p>तत्र यौवनशोभा यथा&ndash;<br>
&ldquo;असम्भृतं मण्डनमङ्गयष्टेरनासवाख्यं करणं मदस्य ।<br>
कामस्य पुष्पव्यतिरिक्तमस्त्रं बाल्यात्परं साथ वयः प्रपेदे&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ)रूपयौवनेति&mdash;रूपातिचतुर्भिरङ्गभूषणम् अङ्गशोभा ।<br>
असम्भृतं मण्डनमिति&ndash;सा पार्वती अथ अनन्तरं बाल्यात् परं वयः यौवनं प्रपेदे ।<br>
वयसि रूपकाण्याह&ndash;असम्भृतम् इति हरितालादि सम्भारजनितम् अङ्गयष्टेर्मण्डनम् ।<br>
मदस्य मत्ततायाः कारणं हेतुः ।<br>
अनासवाख्यम् आसवस्य मदिराया या आख्या सञ्ज्ञा तद्रहितमासवभिन्नमितियावत् ।<br>
पुष्पभिन्नं कामस्य अस्त्रम् अङ्गभूषणम् अङ्गशोभा असम्भृतमण्डनमिति ।<br>
अथानन्तरम् ।</p>
</details>
<p>एव मन्यत्रापि ।<br>
अथ कान्तिः&ndash;</p>
<p>सैव कान्तिर्मन्यथाष्यायितद्युतिः ।</p>
<p>मन्मथोन्मषेणातिविस्तीर्णा शोभैव कान्तिरुच्यते ।<br>
यथा&ndash;<br>
&ldquo;नेत्रे खञ्जनगञ्जने&ndash;&rdquo; इत्यत्र ।</p>
<details><summary>टीका</summary>
<p>विज्ञप्रिया:</p>
<p>(वि, ब) नेत्रे खञ्जनेति ।<br>
इदमुदाहरण प्ररूढयौवनायाः प्रगुक्तम् ।</p>
</details>
<p>अथ दीप्तिः&ndash;</p>
<p>कान्तिरेवातिविस्तीर्णा दीप्तिरित्यभिधीयते ॥ विस्स्द्_३।९६ ॥</p>
<p>यथा मम चन्द्रकलानामनाटिकायां चन्द्रकलावर्णनम्&ndash;<br>
&ldquo;तारुण्यस्य विलासः समधिकलावण्यसम्पदो हासः ।<br>
धरणितलस्याभरणं युवजनमनसो वशीकरणम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) तारुण्यस्येति ।<br>
एतदादीनि चन्द्रकलाया विशेषणानि ।<br>
विलासहासयोर्जनिका इत्यर्थः ।<br>
शुद्धसारोपा इयं लक्षणा ।</p>
</details>
<p>अथ माधुर्यम्&ndash;</p>
<p>सर्वावस्थाविशेषेषु माधुर्यं रमणीयता ।</p>
<p>यथा&ndash;<br>
&ldquo;सरसिजमनुविद्धं शैवलेनापि रम्यं मलिनमपि हिमांशोलर्लक्ष्म लक्ष्मीं तनोति ।<br>
इयमधिकमनोज्ञा वल्कलेनापि तन्वी किमि हि मधुरणां मण्डनं नाकृतीनाम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) सरसिजमिति&ndash;इयं शकुन्तला वल्कलेनापि अधिकमनोज्ञा ।<br>
अतो मधुराणामाकृतीनां किमिव मण्डनम्, तत्र दृष्टान्तमाह&mdash;सरसिजमिति&ndash;अनुविद्धं सम्बद्धम् ।<br>
लक्ष्म कलङ्कः ।<br>
लक्ष्मीं शोभाम् ।</p>
</details>
<p>अथ प्रगल्भता&ndash;</p>
<p>निःसाध्वसत्वं प्रागलभ्यम्&ndash;</p>
<p>यथा&ndash;<br>
&ldquo;समाश्लिष्टाः समाश्लेषैश्चुम्बिताश्चुम्बनैरपि ।<br>
दष्टाश्च दंशनैः कान्तं दासीकुर्वन्ति योषितः&rdquo; ॥<br>
अथौदार्यम्&ndash;</p>
<p>&ndash;औदार्यं विनयः सदा ॥ विस्स्द्_३।९७ ॥</p>
<p>यथा&ndash;<br>
&ldquo;न ब्रूते परुषां गिरं वितनुते न भ्रयुगं भङ्गरम्, नोत्तंसं क्षिपति क्षितौ श्रवणतः सा मे स्फुटे ऽप्यागसि ।<br>
कान्ता गर्भगृहे गावाक्षविवरव्यापारिताक्ष्या बहीः सख्या वक्त्रमभिप्रयच्छति परं पर्यश्रुणी लोचने&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, य) न ब्रूते इति ।<br>
प्रयायाश्चरितं सख्यौ कथयत उत्किरियम् ।<br>
मे मम स्फुटे ऽप्यागसि अपराधे स् कान्ता सख्या वक्त्रमभि सख्या वक्त्रे पर्य्यश्रुणी लोचने प्रयच्छति ।<br>
सख्याः कीदृशयाः सागसं मां द्रष्टुं गवाक्षविवरव्यापारिताक्ष्याः ।<br>
मन्तु परुषं रुषा न ब्रूते इत्यादि स्पष्टम् ।<br>
क्षितौ श्रवणतः उत्तंसं क्षिपतीत्यन्वयः ।</p>
</details>
<p>अथ धैर्यम्&ndash;</p>
<p>मुक्तात्मश्लाघना धैर्यं मनोवृत्तिरचञ्चला ।</p>
<p>यथा&ndash;ज्वलतु गगने रात्रौ रात्रावखण्डकलः शशी, दहतु मदनः, किंवा मृत्योः परेण विधास्यति ।<br>
मम तु दयितः श्लाघ्यस्तातो जनन्यमलान्वया कुलममलिनं न त्वेवायं जनो न च जीवितम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) मुक्तात्मश्लाघनेति&mdash;अचञ्चला मनोवृत्तिर्या मुक्तात्मश्लाघना सा धैर्य्यमिति भावः ।<br>
ज्वलतु इति गौरिकाविवाहे उद्वेजमानायास्तत्र सम्मितायाः मालत्या उक्तिरियम् ।<br>
मम विरहोद्दीपनाय रात्रौ अखण्डकलः शशी ज्वलतु ।<br>
मदनो ऽपि मां दहतु ।<br>
मृत्योः परेण कर्मणा किंवा तेन विधास्यते ।<br>
वरं मृत्युरेव विधीयते; तथापि पितृमातृकुलकलङ्कं न जनयिष्यामि इत्यभिप्रायेणाह&mdash;मम त्विति ।<br>
अतस्तु मयि मम दयितः द्रयायोग्यो यतः ख्लाघ्यः निष्कलङ्कः ।<br>
अतस्तत्कलङ्कं न जनयिष्यामीत्यर्थः ।<br>
एवममलान्वया मम जनन्यपि दयितेत्यर्थः ।<br>
नत्वेवायं जनो माधवः दयितो जीवितञ्च न दयितमित्यर्थः ।</p>
</details>
<p>अथ लीला&ndash;</p>
<p>अङ्गैर्वेषैरलङ्कारैः प्रेमिभिर्वचनैरपि ॥ विस्स्द्_३।९८ ॥</p>
<p>प्रीतिप्रयोजितैर्लोलां प्रियस्यानुकृतिं विदुः ।</p>
<p>यथा&ndash;मृणालव्यालवलया वेणीबन्धकपर्दिनी ।<br>
हारनुकारिणी पातु लीलया पार्वती जगत् ॥</p>
<details><summary>टीका</summary>
<p>विज्ञप्रिया:</p>
<p>(वि, ल) अङ्गैर्वेषैरिति ।<br>
प्रीतिप्रयोजितैरङ्गादिभिः प्रयस्यानुकृतिं सदृशाचरणं लीलां विदुरित्यर्थः ।<br>
मृणालेति ।<br>
मृणालात्मकसर्पवलया ।<br>
वेणीबन्धात्मककपर्दिनी पार्वती सर्पवलयस्य जटावतो हरस्यानुकारिणी जगत् पात्वित्यन्वयः ।</p>
</details>
<p>अथ विलासः&ndash;</p>
<p>यानस्थानासनादीनां मुखनेत्रादिकर्मणाम् ॥ विस्स्द्_३।९९ ॥</p>
<p>विशेषस्तु विलासः स्यादिष्टसन्दर्शनादिना ।</p>
<p>यथा&ndash;<br>
&ldquo;अत्रान्तरे किमपि वाग्विभवातिवृत्तवैचित्र्यमुल्लसितविभ्रममायताक्ष्याः ।<br>
तद्भूरिसात्त्विकविकारमपास्तधैर्यमाचार्यकं विजयि मान्मथमाविरासीत्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, व) यानासनेति ।<br>
इष्टसन्दर्शनादिना यानादीनां विशेष इत्यन्वयः ।<br>
यानम् गमनम् ।<br>
विशेषो हर्षसूचकं वैलक्षण्यम् ।<br>
अत्रान्तर इति&mdash;वकुलवीथ्याम् उपविष्टं माधवं विलोक्य गजेन यान्त्या मालत्या हर्षक्रियां मकरन्दे कथयतः माधवस्योक्तिरियम् ।<br>
अत्रान्तरे पूर्वकथितवृत्तान्तमध्ये आयताक्ष्या मालत्यास्तन्मयानुभूतम्; मान्मथमाचार्य्यकं मन्मथाचार्य्योपदिष्टक्रियाऽविरासीदित्यर्थः ।<br>
कीदृशं वाग् विभवातिक्रान्तवैचित्र्यं स्पष्टमन्यत् ।</p>
<p>लोचना:</p>
<p>(लो, उ) अत्रान्तरे इति ।<br>
मन्मथस्याचार्यकमाचार्यकत्वं भावशिक्षाविशेषः ।<br>
मन्मथदेवाराधनेन यं यं भावविशेषमधिगतवती तं तं तत्र प्रकाशितवतीत्यर्थः ।</p>
</details>
<p>अथ विच्छत्तिः&ndash;</p>
<p>स्तोकाप्याकल्परचना विच्छित्तिः कान्तिपोषकृत् ।</p>
<p>यथा&ndash;<br>
&ldquo;स्वच्छाम्भः स्नपनविधौतमङ्गमोष्टस्ताम्बूलद्युतिविशदो विलासिनीनाम् ।<br>
वासस्तु प्रतनु विविक्तमस्त्वितीयानाकल्पो यदि कुसुमेषुणा न शून्यः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, श) स्तोकापीति ।<br>
कान्तिपोषिका स्तोकापि आकल्परचना अल्पापि वेशरचनेत्यर्थः ।<br>
स्वच्छाम्भ इति&ndash;विलासिनीनामाकल्पो वेशः कुसुमेषुणा यदि न शून्यः तदा इयानप्यस्तु ।<br>
स क इत्यत्राह&ndash;स्वच्छेति&ndash;स्वच्छाम्भसि स्नपनेन विधौतं विक्षालितमङ्गम् ।<br>
ओष्ठश्च ताम्बूलद्युतिविशदः ।<br>
प्रतनु सूक्ष्मं विविक्तं परिच्छिन्नं वासश्चेति ।</p>
</details>
<p>अथ विव्वोकः&ndash;</p>
<p>विव्वोकस्त्वतिगर्वेण वस्तुनीष्टे ऽप्यनादरः ॥ विस्स्द्_३।१०० ॥</p>
<p>यथा&ndash;<br>
&ldquo;यासां सत्यपि सद्गुणानुसरणो दोषानुवृत्तिः परा, याः प्राणान् वरमर्पयन्ति, न पुनः सम्पूर्णदृष्टिं प्रिये ।<br>
अत्यन्ताभिमते ऽपि वस्तुनि विधिर्यासां निषेधात्मक- स्तास्त्रैलोक्यविलक्षणप्रकृतयो वामाः प्रसिदन्तु ते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) यासामिति&mdash;सत्यपि भावे वामाचरणशीलासु नायिकासु अनुरागिणः कस्यचिदुक्तिरियम् ।<br>
दोषानुवृत्तिः दोषार्पणम् ।<br>
तच्च गर्वात् चाटुं कारयितुं प्रियेपरं केवलं प्राणान् अर्पयन्तीति अन्वयः ।<br>
न सम्पूर्णदृष्टिं गर्वात् कटाक्षमात्रम् ।<br>
अत्यन्ताभिमते वस्तुनि सुरते ।</p>
<p>लोचना:</p>
<p>(लो, ऊ) अत्यन्ताभिमते इति&ndash;निषधात्मको विधिः किमनेनास्माकम् इत्याद्यनादरयुक्तमेवाभिमतवस्तुनः अपरिग्रह इत्यर्थः ।</p>
</details>
<p>अथ किलकिञ्चितम्&ndash;</p>
<p>स्मितशुष्करुदितहसितत्रासक्रोधश्रमादीनाम् ।<br>
साङ्कर्यं किलाकिञ्चितमभीष्टतमसङ्गमादिजाद्धर्षात् ॥ विस्स्द्_३।१०१ ॥</p>
<p>यथा&ndash;<br>
&ldquo;पाणिरोधमविरोधितवाञ्छं भर्त्सनाश्च मधुरस्मितगर्भाः ।<br>
कामिनः स्म कुरुते करभोरुर्हारि शुष्करुदितं च सुखे ऽपि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) पाणिरोधमिति ।<br>
करभोरूः कामिनः पाणिरोधादिकमविरोधितेत्यादि विशिष्टं यथा स्यात् तथा कुरुते स्म ।<br>
स्पष्टमन्यत् ।</p>
</details>
<p>अथ मोट्टायितम्&ndash;</p>
<p>तद्भावभाविते चित्ते वल्लभस्य कथादिषु ।<br>
मोट्टायितमिति प्राहुः कर्णकण्डूयनादिकम् ॥ विस्स्द्_३।१०२ ॥</p>
<p>यथा&ndash;<br>
&ldquo;सुभग ! त्वत्कथारम्भे कर्णकण्डूतिलालसा ।<br>
उज्जृम्भवनाम्भोजा भिनत्त्यङ्गानि साङ्गना&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ह) तद् भाव इति ।<br>
वल्लभस्य कथादिषु प्रसङ्गेषु केनाप्यारभ्यमाणेषु तद्भावभाविते तदनुरागनिषोविते चित्ते सति कर्णकणअडूयनादिकं मोट्टायितमिति प्राहुः इत्यर्थः ।<br>
कथासु इत्यादिपदादिङ्गितपरिग्रहः ।<br>
कण्डूयनादिकमित्यादिपदादङ्गभङ्गीचरणभूमिलिखनपरिग्रहः ।<br>
सुभगेत्यादि स्पष्टम् ।</p>
</details>
<p>अथ कुट्टमितम्&ndash;</p>
<p>केशस्तनाधरादीनां ग्रहे हर्षे ऽपि सम्भ्रमात् ।<br>
आहुः कुट्टमितं नाम शिरः करविधूननम् ॥ विस्स्द्_३।१०३ ॥</p>
<p>यथा&ndash;<br>
&ldquo;पल्लवोपमितिसाम्यसपक्षं दष्टवत्यधरबिम्बमभीष्टे ।<br>
पर्यकूजि सरुजेव तरुण्यास्तारलोलवलयेन करेण&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) पल्लवोपमिति इति&mdash;अभीष्टे प्रिये ऽधरबिम्बं दष्टवति सति अर्थात् निषेधार्थं धूयमानेन करेण पर्य्यकूजीत्यन्वयः ।<br>
कीदृशेन करेण तारस्वरलोलबलयेन ।<br>
तदुत्प्रेक्षते&ndash;सरुजेवेति ।<br>
धर्मिणो ऽधरक्षतमेव तदवयवस्यापि करस्य रुक् इतिभावः ।<br>
अधरबिम्बं कीदृशाम् ? उपमित्यर्थेन साम्येन पल्लवसपक्षम् ।</p>
<p>लोचना:</p>
<p>(लो, ऋ) पल्लवेति ।<br>
पल्लवस्य उपमित्या साम्येन सपक्षम् ।<br>
द्वयोरपि कराधरयोः पल्लवस्तु उपमानत्वेन निर्दिश्यते ।</p>
</details>
<p>अथ विभ्रमः&ndash;</p>
<p>त्वरया हर्षरागादेर्दयितागमनादिषु ।<br>
अस्थाने विभ्रमादीनां विन्यासो विभ्रमो मतः ॥ विस्स्द्_३।१०४ ॥</p>
<p>यथा&ndash;<br>
&ldquo;श्रुत्वायान्तं बहिः कान्तमसमाप्तविभूषया ।<br>
भले ऽञ्जनं दृशोर्लाक्षा कपोले तिलकः कृतः&rdquo; ॥<br>
अथ ललितम्&ndash;</p>
<p>सुकुमारतयाङ्गानां विन्यासो ललितं भवेत् ।</p>
<details><summary>टीका</summary>
<p>विज्ञप्रिया:</p>
<p>(वि, क) सुकुमारतयेति&mdash;अङ्गानां विन्यासो विलक्षणन्यासः सुकुमारतया कोमलतया ।</p>
</details>
<p>यथा&ndash;<br>
&ldquo;गुरुतरकलनूपुरानुनादं सललितनतितवामपादपद्मा ।<br>
इतरदनतिलोलमादधाना पदमथ मन्मथमन्थरं जगाम&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ख) गुरुतरेत्यादिकं नर्त्तनक्रियाविशेषणम् ।<br>
ललितं सुन्दरम्, नतु प्रकृतललितभावम्, नर्तनस्यैव तत्त्वात् ।<br>
इतरत् पदम् ।</p>
</details>
<p>अथ मदः&ndash;</p>
<p>मदो विकारः सौभग्ययौवनाद्यवलेपजः ॥ विस्स्द्_३।१०५ ॥</p>
<p>यथा&ndash;<br>
&ldquo;मा गर्वमुद्वह कपोलतले चकास्ति कान्तस्वहस्तलिखिता मम मञ्जरीति ।<br>
अन्यापि किं न खलु भाजनमीदृशीनां वैरी न चेद्भवति वेपथुरन्तरायः&rdquo; ॥</p>
<details><summary>टीका</summary>
<p>विज्ञप्रिया:<br>
(वि, ग) मदो विकार इति ।<br>
अवलेपो गर्वः ।<br>
मा गर्वमिति&ndash;अन्यनायिकायाः पतिसौभग्याधीनगर्वं सूचयन्त्याः तत्सख्याः तत् सपत्न्यामुक्तिरियम् ।<br>
हे साखि ! मम कपोलतले कान्तस्वहस्तलिखिता मञ्जरी पुष्पकलिका चकास्ति शोभते इति गर्व मा उद्वहं ।<br>
कथमित्यत आह&ndash;अन्यापीति ।<br>
अन्या तव सपत्नी मम सखी किं कपोले तन्न लिखतीत्यत्राह ।<br>
वैरीति&ndash;वेपथुरत्र मञ्जरीलिखनाधिकारणमलाभो नायिकाया एव पत्युर्भावातिशयदर्शनेन भावोदयात्&ndash;नतु लेखकस्य पत्युः पाणेः, तस्य गर्वितनायिकाविकारत्वाभावात् ।</p>
<p>लोचना:</p>
<p>(लो, ॠ) मा गर्वमिति ।<br>
वेपथुः कान्तस्य हस्तसम्बन्धी ।</p>
</details>
<p>अथ विहृतम्&ndash;</p>
<p>वक्तव्यकाले ऽप्यवचो व्रीडया विहृतं मतम् ।</p>
<p>यथा&ndash;<br>
&ldquo;दूरागतेन कुशलं पृष्टा नोवाच सा मया किञ्चित् ।<br>
पर्यश्रुणी तु नयने तस्याः कथयाम्बभूवतुः सर्वम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, घ) दूरागतेनेति ।<br>
सख्यौ सख्युरुक्तिरियम् ।<br>
मया कुशलं पृष्टेत्यन्वयः सर्वमितिविरहाधीनं तत् तद्दुः खमित्यर्थः ।</p>
</details>
<p>अथ तपनम्&ndash;</p>
<p>तपनं प्रियविच्छेदे स्मरवेगोत्थचेष्टितम् ॥ विस्स्द्_३।१०६ ॥</p>
<p>यथा मम&ndash;<br>
&ldquo;श्वासान्मुञ्चति भूतले विलुठति, त्वन्मार्गमालोकते, दर्घं रोदिति, विभिपत्य इतः क्षामां भुजावल्लरीम् ।<br>
किञ्च, प्राणसमान ! काङ्क्षितवती स्वप्ने ऽपि ते सङ्गमम्, निद्रां वाञ्छति, न प्रयच्छति पुनर्दग्धो विधिस्तामपि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि ङ) श्वासान् मुञ्चति इति ।<br>
इयं विरहण्याश्चेष्टां नायके कथयत्या उक्तिः ।<br>
हे तस्याः प्राणसमान ! तव विरहे तव प्रिया श्वासान् मुञ्चतीत्यादि ।<br>
क्षामां क्षीणआम् चेष्टान्तरकथनार्थमाह&mdash;किञ्चेति ।<br>
तामपि निद्रामपि ।</p>
<p>लोचना:</p>
<p>(लो, ऌ) किञ्चेति ।<br>
प्रणसमानेति प्रियस्य सम्बोधनम् ।</p>
</details>
<p>अथ मौग्ध्यम्&ndash;</p>
<p>अज्ञानादिव या पृच्छा प्रतीतस्यापि वस्तुनः ।<br>
वल्लभस्य पुरः प्रोक्तं मौग्ध्यं तत्तत्त्ववेदिभिः ॥ विस्स्द्_३।१०७ ॥</p>
<p>यथा&ndash;<br>
के द्रुमास्ते क्व वा ग्रामे सन्ति केन प्ररोपिताः ।<br>
नाथ ! मत्कङ्गणन्यस्तं येषां मुक्ताफलं फलम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, च) अज्ञानादिवेति&mdash;प्रतीतस्यापि वस्तुनः अज्ञानादिव या वल्लभस्य पुरः पृच्छा इत्यर्थः ।<br>
के द्रुमा इति ।<br>
येषां फलं मुक्ताफलमित्यन्वयः ।</p>
</details>
<p>अथ विक्षेपः&ndash;</p>
<p>भूषाणामर्धरचना मिथ्या विष्वगवेक्षणम् ।<br>
रहस्याख्यानमीषच्च विक्षेपो दयितान्तिके ॥ विस्स्द्_३।१०८ ॥</p>
<p>यथा&ndash;<br>
&ldquo;धम्मिल्लमर्धमुक्तं कलयति तिलकं तथासकलम् ।<br>
किञ्चिद्वदति रहस्यं चकितं विष्वग्विलोकते तन्वी ॥</p>
<details><summary>टीका</summary>
<p>विज्ञप्रिया:</p>
<p>(वि, छ) भूषाणामिति&mdash;विष्वक् सर्वतो वृथान्वेक्षणमित्यन्वयः ।<br>
दयिकान्तिके इति सर्वत्रान्वयः ।<br>
धम्मिल्लमिति&ndash;संयतकेशम्, अर्द्धमुक्तम् ।<br>
तिलकमसकलञ्च तन्वी कलयते कुरुते इत्यर्थः ।<br>
अत्र पूर्वार्द्धं नायकानुरागोद्दीपकम्, परार्द्धं लज्जया ।</p>
</details>
<p>अथ कुतूहलम्&ndash;</p>
<p>रम्यवस्तुसमालोके लोलता स्यात्कुतूहलम् ।</p>
<p>यथा&ndash;<br>
&ldquo;प्रसाधिकालम्बितमग्रपादमाक्षिप्य काचिद्द्रवरागमेव ।<br>
उत्सृष्टलीलागतिरागवाक्षादलक्तकाङ्का पदवीं ततान&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) प्रसाधिकालम्बितमिति&mdash;इन्दुमत्या स्वयं वृतस्य अजस्य पुरीप्रवेशे दिदृक्षोः स्त्रियाः क्रियावर्णनमिदम् ।<br>
प्रसाधिकया स्त्रिया आलम्बितम् अग्रपादं पदाग्रम् द्रवरागमशुष्कालक्तकमेव काचित् पुरस्त्री आक्षिप्य आकृष्य उत्सृष्टलीलागतिः त्यक्तलीलागतिः सती पदवीमागवाक्षात् गवाक्षपर्य्यन्तम् अलक्तकाङ्कां ततानेत्यन्वयः ।</p>
</details>
<p>अथ हसितम्&ndash;</p>
<p>हसितं तु वृथाहासो यौवनोद्भेदसम्भवः ॥ विस्स्द्_३।१०९ ॥</p>
<p>यथा&ndash;<br>
&ldquo;अकस्मादेव तन्वङ्गी जहास यदियं पुनः ।<br>
नूनं प्रसूनवाणो ऽस्यां स्वराज्यमधितिष्ठति ॥</p>
<details><summary>टीका</summary>
<p>विज्ञप्रिया:</p>
<p>(वि, झ) अवस्मादेवेति&mdash;इयं तन्वी यत् पुनरकस्मादेव जहास तेन इति पूरणादुत्तरार्द्धान्वयः ।<br>
स्वाराज्यं स्वर्गराजत्वम् इयमेव स्वर्ग इति भावः ।</p>
</details>
<p>अथ चकितम्&ndash;</p>
<p>कुतो ऽपि दयितस्याग्रे चकतं भयसम्भ्रमः ।</p>
<p>यथा&ndash;<br>
&ldquo;त्रस्यन्ती चलशफरीविघट्टितोरूर्वामोरूरतिशयमाप विभ्रमस्य ।<br>
क्षुभ्यन्ति प्रसभमहो विनापि हेतोर्लीलाभिः किमु सति कारणो तरुण्यः ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) कुतो ऽपीति&mdash;दयितस्याग्रे कुतो ऽपि हेतोः भयसम्भ्रमः व्याकुलता इत्यर्थः ।<br>
अस्यन्तीति&ndash;दयितेन सह जलक्रीढायां नायिकायाभयविभ्रमवर्णनमिदम् ।<br>
वामोरूः चलशफरीभिर्विघट्टितोरूः सती त्रस्यन्ती विभ्रमस्य विलासस्यातिशयमाप इत्यन्वयः ।<br>
अर्थान्तरन्यासमाह क्षुभ्यन्तीति ।<br>
अहो तरुण्यः हेतोर्विनापि लीलाभिः प्रततमतिशयं क्षुभ्यन्ति सञ्चलन्ति कारणे तु सति किमु इत्यर्थः ।</p>
</details>
<p>अथ केलिः&ndash;</p>
<p>विहारे सह कान्तेन क्रीडितं कोलिरुच्यते ॥ विस्स्द्_३।११० ॥</p>
<p>यथा&ndash;<br>
&ldquo;व्यपोहितुं लोचनतो मुखानिलैरपारयन्तं किल पुष्पजं रजः ।<br>
पयोधरेणोरसि काचिदुन्मनाः प्रियं जघानोन्नतपीवरस्तनी&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ट) व्यपोहितुमिति&mdash;काचिदुन्नतपीवरस्तनी उन्मनाः कामोद्विग्नमनाः प्रियमुरसि पीवरस्तनेन जघान ।<br>
कीदृसं प्रियम् पुष्पजं रजः तस्या लोचनतो मुखनिलैर्व्यपोहितुम् अपाकर्त्तुम् अपारयन्तम् ।</p>
</details>
<p>अथ मुग्धाकन्ययोरनुरागेङ्गितानि&ndash;</p>
<p>दृष्टवा दर्शयति व्रीङां सम्मुखं नैव पश्यति ।<br>
प्रच्छन्नं वा भ्रमन्तं वातिक्रान्तं पश्यति प्रियम् ॥ विस्स्द्_३।१११ ॥</p>
<p>बहुधा पृच्छ्यमानापि मन्दमन्दमधोमुखी ।<br>
सगद्रदस्वरं किञ्चित्प्रियं प्रायेण भाषते ॥ विस्स्द्_३।११२ ॥</p>
<p>अन्यैः प्रवर्तितां शश्वत्सावधाना च तत्कथाम् ।<br>
शृणोत्यन्यत्र दत्ताक्षी प्रिये बालानुरागिणी ॥ विस्स्द्_३।११३ ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) मुग्धाकन्ययोरनुरागेङ्गितानि स्पष्टानि ।<br>
अथ मकलनायिकानुरागेङ्गितान्याह ।<br>
संव्यानं वस्त्रम् (उत्तरीयम्)</p>
</details>
<p>अथ सकलानामपि नायिकानामनुरागेङ्गितानि&ndash;</p>
<p>चिराय सविधे स्थानं प्रियस्य बहु मन्यते ।<br>
विलोचनपथं चास्य न गच्छत्यनलङ्कृता ॥ विस्स्द्_३।११४ ॥</p>
<p>क्वापि कुन्तलसंव्यानसंयमव्यपदेशतः ।</p>
<details><summary>टीका</summary>
<p>विज्ञप्रिया:</p>
<p>(वि, ड) वागाद्यैरित्यादिपदात् ताम्बूलदानादिपरिग्रहः ।</p>
</details>
<p>बाहुमूलं स्तनौ नाभिपङ्कजं दर्शयेत् स्फुटम् ॥ विस्स्द्_३।११५ ॥</p>
<p>आच्छादयति वागाद्यैः प्रियस्य परिचारकान् ।<br>
विश्वसित्यस्य मित्रेषु बहुमानं करोति च ॥ विस्स्द्_३।११६ ॥</p>
<p>सखीमघ्ये गुणान् ब्रूते स्वधनं प्रददाति च ।</p>
<details><summary>टीका</summary>
<p>विज्ञप्रिया:</p>
<p>(वि, ढ) स्वधनं ददाति च इत्यत्र याचकाय भत्ते इति शेषः ।</p>
</details>
<p>सुप्ते स्वपिति दुःखे ऽस्य दुःखं धत्ते सुखे सुखम् ॥ विस्स्द्_३।११७ ॥</p>
<p>स्थिता दृष्टिपथे शश्वत्प्रिये पश्यति दूरतः ।</p>
<details><summary>टीका</summary>
<p>विज्ञप्रिया:</p>
<p>(वि, ण) प्रिये दूरतः पश्यति सति इति शश्वत् वारम्वारम् अस्य दृष्टिपथे स्थिता भवतीति शेषः ।</p>
<p>लोचना:</p>
<p>(लो, ए) स्थितेति ।<br>
प्रियस्य दृष्टिपथे स्थिता तस्मिन् दूरतः पश्यति सति ।<br>
मुग्धस्वरविकारादियुक्तपरिजनाभाषणादीनि स्वाधरदशनपर्य्यन्तानि कर्म्माणि करोति इत्यर्थः ।<br>
यदि च प्रियस्य कथां कथयति तदाधोमुखी सती कथयति ।</p>
</details>
<p>आभाषते परिजनं सम्मुखं स्मरिविक्रियम् ॥ विस्स्द्_३।११८ ॥<br>
यत्किञ्चिदपि संवीक्ष्य कुरुते हसितं मुधा ।</p>
<details><summary>टीका</summary>
<p>विज्ञप्रिया:</p>
<p>(वि, त) समुग्धस्वरविक्रियं मधुरस्वरविकारं यथा स्यात्तथा ।</p>
</details>
<p>कर्णकण्डूयनं तद्वत्कबरीमोक्षसंयमौ ॥ विस्स्द्_३।११९ ॥</p>
<p>जृम्भते स्फोटयत्यङ्गं बालमाश्लिष्य चुम्बति ।</p>
<details><summary>टीका</summary>
<p>विज्ञप्रिया:</p>
<p>(वि, थ) स्फोटयति लीलया भङ्गुरयति ।<br>
बालचुम्बनं पतिसम्मुखे ।</p>
</details>
<p>भाले तथा वयस्याया रचयेत्तिलकक्रियाम् ॥ विस्स्द्_३।१२० ॥</p>
<p>अङ्गुष्ठाग्रेण लिखति सकटाक्षं निरीक्षते ।</p>
<details><summary>टीका</summary>
<p>विज्ञप्रिया:</p>
<p>(वि, द) सकटाक्षमिति ।<br>
पूर्वं कटाक्षपूर्वकहासोक्तिः; इदानीं कटाक्षमत्रस्य इति भेद्रः ।</p>
</details>
<p>दशति स्वाधरं चापि ब्रूते प्रियमधोमुखी ॥ विस्स्द्_३।१२१ ॥</p>
<p>न मुञ्चति च तं देशं नायको यत्र दृश्यते ।</p>
<details><summary>टीका</summary>
<p>विज्ञप्रिया:</p>
<p>(वि, ध) अधरदंशनमपि लीलाविशेषः ।</p>
</details>
<p>आगच्छति गृहं तस्य कार्यव्याजेन केनचित् ॥ विस्स्द्_३।१२२ ॥</p>
<details><summary>टीका</summary>
<p>विज्ञप्रिया:</p>
<p>(वि, न) आगच्छति गृहं तस्येति भिन्नगृहस्थितस्य इत्यर्थः ।</p>
</details>
<p>दत्तं किमपि कान्तेन धृत्वाङ्गे मुहुरीक्षते ।</p>
<p>लोचना:</p>
<p>(लो, ऐ) दत्तमिति ।<br>
किमपि तुच्छमपि वस्तु ।</p>
<p>********** एन्द् ओफ़् चोम्मेन्तर्य् **********</p>
<p>नित्यं हष्यति तद्योगे वियोगे मलिना कृशा ॥ विस्स्द्_३।१२३ ॥</p>
<p>मन्यते बहु तच्छीलं तत्प्रियं मन्यते प्रियम् ।<br>
प्रार्थयत्यल्पमूल्यानि सुप्ता न परिवर्तते ॥ विस्स्द्_३।१२४ ॥</p>
<details><summary>टीका</summary>
<p>विज्ञप्रिया:</p>
<p>(वि, प) प्रार्थयत्यल्पमूलानीति&ndash;बहुमूल्यप्रार्थने तदप्रीतिभयमित्यर्थः ।</p>
</details>
<p>विकारान् सात्त्विकानस्य सम्मुखी नाधिगच्छति ।</p>
<details><summary>टीका</summary>
<p>विज्ञप्रिया:</p>
<p>(वि, फ) सम्मुखं नाधिगच्छति किन्तु पार्श्वस्था एव इत्यर्थः ।</p>
</details>
<p>भाषते सूनृतं स्निग्धामनुरक्ता नितम्बिनी ॥ विस्स्द्_३।१२५ ॥</p>
<p>एतेष्वधिकलज्जानि चेष्टितानि नवस्त्रियाः ।</p>
<p>लोचना:</p>
<p>(लो, ओ) एतेषु अनुरागेङ्गितेषु मध्ये ।</p>
<p>********** एन्द् ओफ़् चोम्मेन्तर्य् **********</p>
<p>मध्यव्रीडानि मध्यायाः स्त्रंसमानत्रपाणि तु ॥ विस्स्द्_३।१२६ ॥</p>
<p>आन्यस्त्रियाः प्रगल्भायास्तथा स्युर्वारयोषितः ।</p>
<p>दिङ्मात्रं यथा&ndash;<br>
&ldquo;अन्तिकगतमपि मामियमवलोकयतीव इन्त ! दृष्ट्वापि ।<br>
सरसनखक्षतलक्षितमाविष्कुरुते भुजामूलम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ब) अन्तिकगतमपीति ।<br>
सख्यौ सक्युरुक्तिरियम् ।<br>
हन्त हर्षे दृष्ट्वापि इयं प्रियान्तिकगतमपि माम् अलोकयन्तीव अपश्यन्तीव सरसनखक्षतेन लक्षितं चिह्नितं भुजामूलं बाहुमूलम् आविष्कुरुत इत्यर्थः ।</p>
</details>
<p>तथा&ndash;</p>
<p>लेख्यप्रस्थापनैः स्निग्धैर्वोक्षितैर्मृदुभाषितैः ॥ विस्स्द्_३।१२७ ॥</p>
<p>दूतीसम्प्रेषणैर्नार्या भावाभिव्यक्तिरिष्यते ।</p>
<p>दूत्यश्च&ndash;</p>
<p>दूत्यः सखी नटी दासी धात्रेयी प्रतिवेशिनी ॥ विस्स्द्_३।१२८ ॥</p>
<p>बाला प्रव्रजिता कारूः शिल्पिन्याद्यः स्वयं तथा ।<br>
कारू रजकीप्रभृतिः ।<br>
शिल्पिनी चित्रकारादिस्त्री ।<br>
आदिशब्दात्ताम्बूलिकगान्धिकस्त्रीप्रभृतयः ।<br>
तत्र सखी यथा&ndash;<br>
&ldquo;श्वासान्मुञ्चति&ndash;&rdquo; इत्यादि ।<br>
स्वयन्दूती यथा मम&ndash;<br>
&ldquo;पन्थिअ पिआसिओ विअ लच्छीअसि जासि ता किमण्णत्तो ।<br>
ण मणं वि वारओ इध अत्थि धरे घणरसं पिअन्ताणम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) स्वयं तथेति स्वयमपि दूती ।<br>
पन्थिअ इति ।<br>
पथिक ! पिपासुरिव लक्ष्यसे यासि तत् किमन्यत्र ।<br>
न मनागपि वारक इहास्ति गृहे घनरसं पिबताम् ॥<br>
इति संस्कृतम् मनाक् अल्पः ।<br>
घनरसम् जलम् ।<br>
व्यङ्ग्यार्थस्तु त्वं पिपासू रसस्वादेच्छुः ।<br>
घनरसं सुखेन निहितं शृङ्गाररसं पिबताम् आस्वादयताम् ।<br>
वारको ऽल्पो ऽपि नास्तीत्यर्थः ।</p>
<p>लोचना:</p>
<p>(लो, औ) पन्थिअ इति ।<br>
पथिक ! पिपासुरिव लक्ष्यसे यासि तत् किमन्यत्र ।<br>
न मनागपि वारक इहास्ति गृहे घनरसं पिबताम् ॥<br>
घनरसं जलम् ।<br>
व्यङ्ग्यार्थश्च घनरसां मामनिबारितमुपभुङ्क्ष्व ।</p>
</details>
<p>एताश्च नायिकाविषये नायकानामपि दूत्यो भवन्ति ।</p>
<p>दूतीगुणानाह&ndash;</p>
<p>कलाकौश्लमुत्साहो भक्तिश्चित्तज्ञता स्मृतिः ॥ विस्स्द्_३।१२९ ॥</p>
<p>माधुर्यं नर्मविज्ञानं वाग्मिता चेत तद्गुणाः ।<br>
एत अपि यथैचित्यादुत्तमाधममध्यमाः ॥ विस्स्द्_३।१३० ॥</p>
<p>एतादूत्यः ।<br>
अथ प्रतिनायकः&ndash;</p>
<p>धीरोद्धतः पापकारी व्यसनी प्रतिनायकः ।</p>
<details><summary>टीका</summary>
<p>विज्ञप्रिया:</p>
<p>(वि, म) प्रतिनायक इति वीररौद्ररसयोरित्यर्थः ।</p>
</details>
<p>यथा रामस्य रावणः ।<br>
अथेद्दीपनविभावाः&ndash;</p>
<details><summary>टीका</summary>
<p>विज्ञप्रिया:</p>
<p>(वि, य) इत्थमालम्बनविभावप्रदर्शनं समाप्य उद्दीपनविभावमाह&ndash;अथेति ।</p>
<p>लोचना:</p>
<p>(लो, अ) एवं सपरिकरं विभावस्य आलम्बनाख्यं भेदं निरूप्य उद्दीपनाख्यं भेदं निरूपयन्नाह&ndash;अथोर्द्दापनेत्यादि ।</p>
</details>
<p>उद्दीपनविभावास्ते रसमुद्दीपयन्ति ये ॥ विस्स्द्_३।१३१ ॥</p>
<p>ते च&ndash;</p>
<p>आलम्बनस्य चेष्टाद्या देशकालादयस्तथा ।</p>
<p>चेष्टाद्या इत्याद्यशब्दाद्रूपभाषणादयः ।<br>
कालादीत्यादिशब्दाच्चन्द्रचन्दनकोकिलालापभ्रमरझङ्कारादयः ।<br>
तत्र चन्द्रोदयो यथा मम&ndash;<br>
&ldquo;करमुदयमहीधरस्तनाग्रे गलिततमः पटलंशुके निवेश्य ।<br>
विकसितकुमुदेक्षणं विचुम्बत्ययममरेशदिशो मुखं सुधांशुः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) करमुदयमहीधरेति&mdash;अयं सुधांशुः अमरेशस्य इन्द्रस्य दिशः प्राच्याः मुखं विचुम्बति ।<br>
किं कृत्वा गलितं तमः पटलरूपम् अंशुकं यस्मात् तादृशे उदयमहीधररूपस्य स्तनस्याग्रे करं रश्मिमेव करं निवेश्य ।<br>
यद्यप्यत्र चन्द्रो नायक एव न उद्दीपनविभावः ।<br>
तथापि चन्द्रदिशोर्नायकनायिकयोर्वृत्तान्तदर्शनात् उद्दीप्तस्य वक्तृशृङ्गारस्य चन्द्र उद्दृपकः ।<br>
स्फुटमुदाहरणन्तु&mdash; कर्पूरधूलधवलद्युतिपूरधौत&ndash; दिङ्मण्डले शिशिररोचिषि तस्य यूनः ।<br>
लीलाशिरोंऽशुकनिवेशविशेषकॢप्ति&ndash; व्यक्तस्तनोन्नतिरभून्नयनावनौ सा ॥<br>
इति</p>
<p>लोचना:</p>
<p>(लो, आ) करमुदयेति-करं किरणं हस्तश्च कुमुदानाम् ईक्षणं दर्शनं पक्षे कुमुदमेव ईक्षणं चक्षुर्यत्र ।<br>
एवंविधः चन्द्रः प्रकरणस्थं शृङ्गारादिरसमुद्दीपयति ।</p>
</details>
<p>यो यस्य रसम्योद्दीपनविभावः स तत्स्वरूपवर्णने वक्ष्यते ।<br>
अथानुभावाः&ndash;<br>
उद्बुद्धं कारणैः स्वैबहिर्भावं प्रकाशयन् ॥ विस्स्द्_३।१३२ ॥</p>
<p>लोके यः कार्यरूपः सो ऽनुभावः काव्यनाट्ययोः ।</p>
<details><summary>टीका</summary>
<p>विज्ञप्रिया:</p>
<p>(वि, ल) इत्थं विभावान् समाप्य अनुभावानाह ।<br>
अथ अनुभावा इति ।<br>
उद्बुद्धमिति ।<br>
स्वैः स्वैः कारणैः उद्बुद्धं भावं रत्यादिकं बहिः प्रकाशयन् इत्यर्थः ।<br>
बहिर्दृष्टः सन् रत्यादिभावं सामाजिके प्रकाशयन्नित्यर्थः ।</p>
<p>लोचना:</p>
<p>(लो, इ) उद्देशकमप्राप्तमनुभावं निरूपयितुमवतारयति ।<br>
अथेति&mdash;उद्बुद्धमिति रामादेर्वासनान्तर्लोनस्य रत्यादिभावनस्य उद्वोधं बहिः प्रकटयन्नित्यर्थः ।</p>
</details>
<p>यः खलु लोके सीतादिचन्द्रादिभिः स्वैः स्वैरालम्बनोद्दीपनकारणे रामादेरन्तरुद्बुद्धं रत्यादिकं बहिः प्रकाशयन् कार्यमित्युच्यते, स काव्यनाट्ययोः पुनरनुभावः ।<br>
कः पुनरसावित्याह&ndash;</p>
<p>उक्ताः स्त्रीणामलङ्कारा अङ्गजाश्च स्वभावजाः ॥ विस्स्द्_३।१३३ ॥</p>
<p>तद्रूपाः सात्त्विका भावास्तथा चेष्टाः परा अपि ।</p>
<details><summary>टीका</summary>
<p>विज्ञप्रिया:</p>
<p>(वि, व) उक्ताः स्त्रीणमिति&mdash;अङ्गजाः स्वाभाविकाश्च ये स्त्रीणामष्टाविंशतिरलङ्काराः सात्त्विका उक्ताः तथा अपरा अपि तासां पुंसां वा याः चेष्टाः वक्ष्यमाणास्ताः सर्वाः सात्त्विकास्तद्रूपा अनुभावरूपा इत्यर्थः ।</p>
<p>लोचना:</p>
</details>
<p>तद्रूपा अनुभावस्वरूपाः ।<br>
तत्र यो यस्य रसस्यानुभावः स तत्स्वरूपवर्णने वक्ष्यते ।<br>
तत्र सात्त्विकाः&ndash;</p>
<p>विकाराः सत्त्वसम्भूताः सात्त्विकाः परिकीर्तिताः ॥ विस्स्द्_३।१३४ ॥</p>
<p>सत्त्वं नाम स्वात्मविश्रामप्रकाशकारी कश्चनान्तरो धर्मः ।</p>
<details><summary>टीका</summary>
<p>विज्ञप्रिया:</p>
<p>(वि, श) आत्मविश्रमेति&mdash;रजस्तमो ऽधीनविकारराहित्येन आत्मनः स्थितिः विश्रामः ।<br>
तत् प्रकाशः तदुत्पत्तिस्तत्कारीत्यर्थः ।</p>
<p>लोचना:</p>
<p>(लो, ई) कश्चनान्तरो धर्म्मः सच परगतदुः खहर्षादिभावनायामत्यन्तानुकूलान्तः करणत्वम् ।<br>
तस्य च समाहितमनस्त्वेन राघवादि समानदान्तरत्वम् ।</p>
</details>
<p>सत्त्वमात्रोद्भवत्वात्ते भिन्ना अष्यनुभावतः ।</p>
<p>&ldquo;गोबलीवर्द्दन्ययेन&rdquo; इति शेषः ।<br>
के त इत्याह&ndash;</p>
<p>स्तम्भः स्वेदो ऽथ लोमाञ्चः स्वरभङ्गो ऽथ वेपथुः ॥ विस्स्द्_३।१३५ ॥</p>
<p>वैवर्ण्यमश्रु प्रलय इत्यष्टौ सात्त्विकाः स्मृताः ।</p>
<details><summary>टीका</summary>
<p>विज्ञप्रिया:</p>
<p>(वि, ष) ते भिन्ना इति&mdash;लोके यः कार्यरूपः सो ऽनुभाव इत्यनेन रत्यादेः कार्यमात्रस्यैवानुभावत्वभुक्तम् ।<br>
उक्तसात्विकभावानामपि तत्कार्यकृत् अनुभावतो भिन्ना इत्यर्थः ।<br>
ननु किं तर्हि सात्त्विकेन पृथगुपादानमित्यत आह&mdash;गोबलीवर्देति ।<br>
गोत्वेन प्राप्तस्यापि बलीवर्दस्यैव कार्यत्वेन प्राप्तनामिपि सात्त्विकानां प्राशस्त्यार्थं पृथगुपादानमित्यर्थः ।<br>
प्रशास्त्यञ्च अन्यकार्यापेक्षया रत्यादिप्रकर्षबोधकत्वरूपं प्राधान्यम् ।<br>
तथा अपरा अपि सात्त्विका इति यदुक्तं तान् पृच्छति ।<br>
के ते इत्यष्टाविति&mdash;इत्यष्टावपीत्यर्थः ।</p>
<p>लोचना:</p>
<p>(लो, उ) गोबलीवर्द्दन्यायेन तु स्वरूपेण ।</p>
</details>
<p>तत्र&ndash;</p>
<p>स्तम्भश्चेष्टाप्रतीघातो भहर्षामयादिभिः ॥ विस्स्द्_३।१३६ ॥</p>
<p>वपुर्जलोद्रमः स्वेदो रतिघर्मश्रमादिभिः ।<br>
हर्षाद्भुतभयादिभ्यो रोमाञ्चो रोमविक्रिया ॥ विस्स्द्_३।१३७ ॥</p>
<p>मदसम्मदपीडाद्यैर्वैस्वर्यं गद्रदं विदुः ।<br>
रागद्वेषश्रणादिभ्यः कम्पो गात्रस्य वेपथुः ॥ विस्स्द्_३।१३८ ॥</p>
<p>विषादमदरोषाद्यैर्वर्णान्यत्वं विवर्णता ।<br>
अश्रु नेत्रोद्रवं वारि क्रोधदुःखप्रहर्षजम् ॥ विस्स्द्_३।१३९ ॥</p>
<p>प्रलयः सुखदुःखाभ्यां चेष्टाज्ञाननिराकृतिः ।</p>
<details><summary>टीका</summary>
<p>विज्ञप्रिया:</p>
<p>(वि, स) आमयादिभिरित्यत्र आमयो रोगः आदिपदात् शोकपरिग्रहः ।<br>
इतिधर्म्मेत्यत्र घर्म्म आतपः, आदिपदात् ज्वरपरिग्रहः भयादिभ्य इत्यत्र आदिपदात् शीतपरिग्रहः ।<br>
मदसम्मदेत्यत्र मदो मत्तता सम्मदो हर्षः ।<br>
पीडाद्यैरित्यादिपदात् अत्यन्तरुदितपरिग्रहः ।<br>
चेष्टाज्ञानयोर्निराकृतिरनुत्पादः ।</p>
<p>लोचना:</p>
<p>(लो, ऊ) सम्मदो हर्षः ।<br>
चेष्टाज्ञानयोर्निराकृतिरभावः ।</p>
</details>
<p>यथा मम&ndash;तनुस्पर्शादस्या दरमुकुलिते हन्त ! नयने उदञ्चद्रोमाञ्चं व्रजति जडतामङ्गमखिलम् ।<br>
कपोलौ घर्मार्द्रै ध्रुवमुपरताशेषविषयं मनः सान्द्रानन्दं स्पृशति झटिति ब्रह्म परमम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ह) तनुस्पर्शादस्या इति ।<br>
अस्या नायिकायास्तनुस्पर्शान्नयनमुकुलादिकपोलघर्म्मान्ता जाता इत्यर्थः ।<br>
अतो ध्रुवं निश्चितम् उपरताशेषविषयं त्यक्तसमस्तविषयं मनः परमं ब्रह्म झटिति स्पृशतीत्यर्थः ।<br>
अत्र पुसो रोमाञ्चादयस्त्रयः सात्त्विकाः ।</p>
</details>
<p>एवमन्यत् ।<br>
अथ व्यभिचारिणः&ndash;</p>
<p>विशेषादाभिमुख्येन चरणाद्व्यभिचारिणः ।<br>
स्थायिन्युन्मग्ननिर्मग्नास्त्रयस्त्रिंशच्च तद्भिदाः ॥ विस्स्द्_३।१४० ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) स्थायिन्युन्मग्न इति&mdash;स्थायिनि रत्यादौ आभिमुख्येन इत्यन्वयः आभिमुख्यञ्च आस्वादविशेषव्यञ्जने सहायत्वम् ।<br>
केचित्तु चित्तपरं स्थायिपदम् ।<br>
तत्र उन्मग्नेत्यादिरर्थ इत्याहुः ।</p>
<p>लोचना:</p>
<p>(लो, ऋ) अथ व्यभिचारिणः उद्देशकमप्रप्त्या इति शेषः ।<br>
इत्यादौ तु लवणाकरप्राये निर्वेदादयो बुद्बुद्प्रायाः ।<br>
ते त्र्यधिकत्निंशत्प्रकारा व्यभिचारिण इत्यर्थः ।</p>
</details>
<p>स्थिरतया वर्तमाने हि रत्यादौ निर्वेदादयः प्रादुर्भावतिरोभावाभ्यामाभिमुख्येन चरणाद् व्यभिचारिणः कथ्यन्ते ।<br>
के त इत्याह&ndash;</p>
<details><summary>टीका</summary>
<p>विज्ञप्रिया:</p>
<p>(वि, क) उन्मग्नेत्यादयो व्याख्यायन्ते&mdash;स्थिरतयेति ।<br>
प्रादुर्भावेत्युन्मग्नतायास्तिरोभावेति निर्मग्नतायाः व्याख्या ।<br>
प्रादुर्भावतिरोभावौ चोत्पत्तिविनाशौ एव; न तु प्रकाशाप्रकाशौ ।<br>
मरणादेस्तथात्वाभावात् ।</p>
</details>
<p>निर्वेदावेगदैन्यश्रममदजडता औग्र्यमोहौ विबोधः स्वष्नापस्मारगर्वा मरणमलसतामर्षनिद्रावहित्थाः ।<br>
औत्सुक्योन्मादशङ्काः स्मृतिमतिसहिता व्याधिसत्रासलज्जा हर्षासूयाविषादाः सधूतिचपलता ग्लानिचिन्तावितर्काः ॥ विस्स्द्_३।१४१ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) स्मृतिमतिसहिता इत्यस्य विषादा इत्यस्यान्वयः ।<br>
साहित्यञ्च उक्तावेव नतु एषां परस्परसाहित्यम् ।<br>
एकैकस्य तथात्वात् ।</p>
<p>लोचना:</p>
<p>(लो, ॠ) के किमाख्याः ? एते च निर्वेदादयो वितर्कान्ता भावा उद्देशतस्त्रयत्रिंशदुक्ताः ।<br>
अन्याः चित्तस्य वृत्तय एषामेव वक्ष्यमाणविभावानुभावरूपतया एष्वेवान्तर्भवितुमर्हन्तील्यर्थः ।</p>
</details>
<p>तत्र निर्वेदः&ndash;</p>
<p>तत्त्वज्ञानापदीर्ष्यादेर्निर्वेदः स्वावमाननम् ।<br>
दैन्यचिन्ताश्रुनिः श्वासवैवर्ण्योच्छवसितादिकृत् ॥ विस्स्द्_३।१४२ ॥</p>
<details><summary>टीका</summary>
<p>विज्ञप्रिया:</p>
<p>(वि, ग) तत्त्वज्ञानेति&mdash;तत्त्वज्ञानापदीर्ष्यादेरिति आदिपदात् योगाभ्यासप्रवृत्तेश्च स्वस्यावमाननमित्यर्थः ।</p>
</details>
<p>तत्त्वज्ञानान्निर्वेदो यथा&ndash;</p>
<p>लोचना:</p>
<p>(लो, ऌ) तत्त्वेति&mdash;अयमर्थः ।<br>
निर्वेदाख्यसञ्चारिभावस्य स्वस्यात्मनो ऽवमानस्वरूपम् ।<br>
सच तत्वज्ञानादेर्विभावादुत्पद्यते ।<br>
दैन्यादिकमनुभावं करोति ।<br>
उच्छ्वासो निश्वास एव मुहुरुत्कटतया उपलब्धः ।<br>
एवमेषाञ्च सर्वेषामपि व्यभिचारिणां स्वरूपकथनप्रस्तावे विभावानुभावयोः कथनं वक्ष्यमाणस्वशब्दवाच्यत्वदोषरीत्या महाकविभिस्तद्रद्वारेण निर्देशेनापि महाकाव्येषु स्वप्रतिपत्त्यर्थम् ।<br>
किञ्चैवं स्वरूपप्रितिज्ञानमपि अतिसुगमं भवतीत्याशयः ।</p>
<p>********** एन्द् ओफ़् चोम्मेन्तर्य् **********</p>
<p>&ldquo;मृत्कुम्भवालुकारन्ध्रपिधानरचनार्थिना ।<br>
दक्षिणावर्तशङ्खो ऽयं हन्त ! चूर्णोकृतो मया&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, घ) मृत्कुम्भेति सुगमम् ।<br>
अनेनान्यापदेशेन ऐहिकस्वल्पदुः खनिवारणाय कुकर्म कुर्वता मयाधमेन पारत्रिकात्यन्तसुखं विनाशितमिति लभ्यते ।<br>
अत्र च स्वस्य कुकर्मकारित्वेन निन्दा स्वावमाननमेव ।</p>
<p>लोचना:<br>
(लो, ए) मृत्कुम्भेति ।<br>
अत्र तुच्छसंसारभोगप्रवणतया निः श्रेयससाधनसमर्थो ऽयं देहो मया नाशितः ।<br>
तन् मां धिगिति स्वावमाननम् ।</p>
</details>
<p>अथावेगः&ndash;</p>
<p>आवेगः सम्भ्रमस्तत्र वर्षजे पिण्डिताङ्गता ।<br>
उत्पातजे स्त्ररतताङ्गे, धूमाद्याकुलताग्निजे ॥ विस्स्द्_३।१४३ ॥</p>
<p>राजविद्रवजादेस्तु शस्त्रनागादियोजनम् ।<br>
गजादेः स्तम्भकम्पादि, पांस्वाद्याकुलतानिलात् ॥ विस्स्द्_३।१४४ ॥</p>
<p>इष्टाद्धर्षाः, शुचो ऽनिष्टाज्ज्ञेयाश्चान्ये यथायथम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) आवेग इति ।<br>
अतर्कितवस्तूपस्थित्या व्याकुलता सम्भ्रमः ।<br>
विभिन्नकारणजन्यस्य तस्य कार्याणि विभिन्नान्याह ।<br>
वर्षजेति ।<br>
वर्षजे तस्मिन् सति पिण्डिताङ्गता भवतीत्यर्थः ।</p>
<p>लोचना:</p>
<p>(लो, ऐ) वर्षजे वृष्टिभवे स्त्रस्तता अनायत्ततया स्तब्धता ।<br>
शस्त्रैः शरादिभिः, नागैर्गजैश्चमियोजनं समन्तादाक्रमणम् ।<br>
अन्ये एतज्जनिता लोकप्रसिद्धाः श्रेष्टा इत्यर्थः ।</p>
</details>
<p>तत्र शत्रुजो यथा&ndash;<br>
&ldquo;अर्घ्यमर्घ्यमिति वादिनं नृपं सो ऽनवेक्ष्य भरताग्रजो यतः ।<br>
क्षत्रकोपदहनार्चिषं ततः सन्धे दृशमुदग्रतारकम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, च) अर्य्यमर्घ्यमिति रामस्य शत्रुभावेन उपस्थितं परशुरामं दृष्टवा दशरथस्य सम्भ्रमादुक्तिः ।<br>
प्रथमचरणं कथयन्तं दशरथमनादृत्य भताग्रजो रामः यतो यस्यां दिशि वर्त्तते तत्रोदग्रतारकां दृशं सन्दधे सन्निहितवान् ।<br>
कीदृशीं दृश क्षत्रकोपदहनस्यार्च्चिः स्वरूपाम् ।<br>
अत्र विद्रावणादेरित्यादिपदग्राह्यमुनिजन्ये सम्भ्रमे सति अर्घ्यानयनादित्वम् ।</p>
<p>लोचना:</p>
<p>(लो, ओ) अर्ध्यमित्यत्र प्रथमपादे एवावेगः ।</p>
</details>
<p>एवमन्यदूह्यम् ।<br>
अथ दैन्यम्&ndash;</p>
<p>दौर्गत्याद्यैरनौजस्यं दैन्यं मलिनतादिकृत् ॥ विस्स्द्_३।१४५ ॥</p>
<p>लोचना:</p>
<p>(लो, औ) दैर्गत्यं दारिद्र्यम् ।<br>
अनौजस्यम् ओजो हानिः ।</p>
<p>********** एन्द् ओफ़् चोम्मेन्तर्य् **********</p>
<p>यथा&ndash;<br>
&ldquo;वृद्धो ऽन्धः पतिरेष मञ्चकगतः, स्थूणावशेषं गृहम्, कालो ऽभ्यर्णजलागमः कुशलिनी वत्सस्य वार्तापि नो ।<br>
यत्नात्सञ्चिततैलबिन्दुघटिका भग्नेति पर्याकुला दृष्ट्वा गर्भभरालसं निजबधूं श्वश्रूश्चिरं रोदिति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, छ) दौर्गत्याद्यैरित्यादि ।<br>
आद्यपदात् इष्टालाभेन चिन्तया च ।<br>
अनौजस्यं दुर्बलता ।<br>
वृद्धो ऽन्ध इति&mdash;वृद्धान्धदरिद्रभर्त्तृकायाः प्रोषितपुत्रायाः तैलघटिकाभङ्गेन रोदनस्य वर्णनमिदम् ।<br>
स्थूणास्तम्भः उपरिपटलभङ्गेन तदवशेषता ।<br>
वत्सस्य पुत्रस्य प्रोषितस्य ।<br>
तैलबिन्दुर्नतु बहुतैलम्, तच्च वधूप्रसवार्थं सञ्चितम् ।</p>
</details>
<p>अथ श्रमः&ndash;</p>
<p>खेदो रत्यध्वगत्यादेः श्वासनिद्रादिकृच्छ्रमः ।</p>
<p>यथा&ndash;<br>
&ldquo;सद्यः पुरीपरिसरे ऽपि शिरीषमृद्वी सीता जवात्र्त्रिचतुराणि पदानि गत्वा ।</p>
<p>लोचना:</p>
<p>(लो, अ) त्रीणि च चतुराणि च त्रिचतुराणि ।</p>
<p>********** एन्द् ओफ़् चोम्मेन्तर्य् **********</p>
<p>गन्तव्यमस्ति कियदित्यसकृद्ब्रुवाणा रामाश्रुणः कृतवती प्रथमावतारम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) सद्यः पुरीति&mdash;वनवासे चलितायाः सीतायाः पुरीवहिरेव वर्णनमिदम् ।<br>
परिसरेषु समीपेषु ।<br>
प्रथमावतारमिति ।<br>
सीताहरणे तूत्तरोत्तरं बह्वश्रुपातः स्यात् ।</p>
</details>
<p>अथ मदः&ndash;</p>
<p>सम्मोहानन्दसम्भेदो मदो मद्योपयोगजः ॥ विस्स्द्_३।१४६ ॥</p>
<p>अमुना चोत्तमः शेते मध्यो हसति गायति ।<br>
अधमप्रकृतिश्चापि परुषं वक्ति रोदिति ॥ विस्स्द्_३।१४७ ॥</p>
<p>यथा&ndash;<br>
&ldquo;प्रातिभं त्रिसरकेण गतानां वक्रवाक्यारचनामणीयः ।<br>
गूढसूचितरहस्यसहासः सुभ्रुवां प्रववृते परिहासः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, झ) सम्मोहानन्देति&mdash;प्रकृतबुद्धितो ऽन्यादृशबुद्धिः सम्मोहः ।<br>
सम्भेदो मिलनम् ।<br>
अमुनेति&mdash;अमुना मदेन उत्तमादयो मद्यपातारः ।<br>
प्रातिभमिति त्रिसरकं मधुमदिरा तेन प्रतिभं प्रतिभासमूहं गतानां सुभ्रुवां परिहासः प्रववृते ।<br>
गूढसूचितरहस्यवृत्तान्तश्चासौ सहसश्च इति विग्रहः ।<br>
अत्र प्रतिभासमूहप्राप्त्या वक्रवाक्येन मधुमद्योपयोगवशात् प्रकृतबुद्ध्यादृशबुद्धिः परिहासहासाभ्यां चानन्दः ।</p>
<p>लोचना:</p>
<p>(लो, आ) सम्मोहानन्दयोः सम्भेदो मिश्रणः ।<br>
प्रतिभा एव प्रातिभम् ।<br>
त्रिविधः सरको मधु &ldquo;गौडी माध्वी पैष्टीऽ; च ।</p>
</details>
<p>अथ जडता&ndash;</p>
<p>अप्रतिपत्तिर्जडता स्यादिष्टानिष्टदर्शनश्रुतिभिः ।<br>
अनिमिषनयननिरीक्षणतूष्णीम्भावादयस्तत्र ॥ विस्स्द्_३।१४८ ॥</p>
<p>यथा मम कुवलयाश्वचरिते प्राकृतकाव्ये&ndash;<br>
&ldquo;णवरिअ तं जुअजुअलं अण्णोण्णं णिहिदसजलमन्थरदिटिण्ठ ।<br>
आलेक्खओपित्र्त्रं विअ खणमेत्तं तत्थ सण्ट्ठिअं मुअसण्णाम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) णवरि तमिति&mdash; केवलं तद्युवयुगलमन्यो ऽन्यनिहितसजलमन्थरदृष्टि ।<br>
आलेख्यार्पितमिव क्षणमात्रं तत्र स्थितमासन्नकम् ॥<br>
इति संस्कृतम् ।<br>
चिरप्रवासागतपतिगृहस्थितपत्नीरूपं तद्युवयुगलं च केवलमालेख्यार्पितभिव क्षणमात्रमासन्नकं तत्र स्थितमित्यर्थः ।<br>
चिरप्रवासागतपतिगृहस्थितपत्निरूपं तत् युवयुगलम् ।<br>
नवरिशब्दः केवले देशी ।<br>
कीदृशम् अन्यो ऽन्यनिहितसजलमन्थरदृष्टि ।<br>
अत्रेष्टदर्शनाज्जडता ।</p>
<p>लोचना:</p>
<p>(लो, इ) णवरीति&ndash;अनन्तरं तत् युवयुगलमन्योन्यनिक्षिप्तसजलमन्थरदृष्टि ।<br>
आलेख्यार्पितभिव क्षणमात्रं स्थितम उक्तसञ्ज्ञम् ।<br>
युवा च युवतिश्च युवानौ तयोर्युगलम् ।<br>
अत्रेष्टदर्शनात् जडता ।<br>
एवम</p>
</details>
<p>अथोग्रता&ndash;</p>
<p>शौर्यापराधादिभवं भवेच्चण्डत्वमुग्रता ।<br>
तत्र स्वेदशिरः कम्पतर्जनाताडनादयः ॥ विस्स्द्_३।१४९ ॥</p>
<p>यथा&ndash;<br>
&ldquo;प्रणयिसखीसलीलपरिहासरसाधिगत- र्ललितशिरीषपुष्पहननैरपि ताम्यति यत् ।<br>
वपुषि वधाय तत्र तव शस्त्रमुपक्षिपतः पततु शिरस्यकाण्डयमदण्ड इवैष भुजः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ट) मालतीं छेत्तुमुद्यतमघोरघण्टं प्रति माधवस्योक्तिरियम् ।<br>
यदस्या मालत्या वपुः प्रणयिनीनां सखीनां सीलपारहासरसेनाधिगतैर्ललितशिरीषपुष्पहननैरपि ताम्यति ।<br>
अत्र वपुषि वधाय शस्त्रमुपक्षिपतस्तव शिरसि मम एष भुजो ऽकाण्डयमदण्ड इव पततु इत्यर्थः ।<br>
अकाण्ड आकस्मिकः ।<br>
अत्र माधवस्य शौर्यम् अघोरघण्टस्यापराधः ।<br>
चण्डत्वं माधवस्य ।</p>
</details>
<p>अथ मोहः&ndash;</p>
<p>मोहो विचित्तता भीतिदुः खावेगानुचिन्ततैः ।<br>
मूर्च्छनाज्ञानपतनभ्रमणादर्शनादिकृत् ॥ विस्स्द्_३।१५० ॥</p>
<p>यथा&ndash;<br>
&ldquo;तिव्राभिषङ्गप्रभवेण वृत्तिं मोहेन संस्तम्भयतेन्द्रियाणाम् अज्ञातभर्तृव्यसना मुहूर्तं कृतोपकारेव रतिर्बभूव&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) मोह इति ।<br>
विचित्तता विषयात् विगतचित्तता ज्ञानलोप इति यावत् ।<br>
तीव्राभिषङ्गेति&ndash;हरेण दग्धे कामदेवे रतिर्मोहेन ज्ञानलोपात् क्षणं कृतो</p>
<p>पकारेव बभुव ।<br>
उपकारं दर्शयति&mdash;उज्ञानेति ।<br>
मोहेन कीदृशेन तीव्रेणाभिषङ्गेण आपदा (पतिमृन्युना ) जानितेन ।<br>
पुनः कीदृशेन ।<br>
इन्द्रियाणां वृत्तिं ग्राहकतां संस्तम्भयता प्रतिबघ्नता ।</p>
<p>लोचना:</p>
<p>(लो, ई) तीव्रति ।<br>
अभैषङ्गः पराभवः ।</p>
</details>
<p>अथ विबोधः&ndash;</p>
<p>निद्रापगमहेतुभ्यो विबोधश्चेतनागमः ।<br>
जम्भाङ्गभङ्गनयनमीलनाङ्गावलोककृत् ॥ विस्स्द्_३।१५१ ॥<br>
यथा&ndash;<br>
&ldquo;चिररतिपरिखेदप्राप्तनिद्रासुखानां चरममपि शयित्वा पूर्वमेव प्रबुद्धाः ।<br>
अपरिचलितगात्राः कुर्वते न प्रियाणामशिथिलभुजचक्राश्लेषभेदं तरुण्यः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ड) चिररतिपरिखेदेति ।<br>
तरुण्यः चरमं नायकशयनतः पश्चाद् शयित्वा तज्जागरणात् पूर्वमेव प्रबुद्धाप्यपरिचलितगात्राः सत्यः प्रियाणामशिथिलभुजचक्रस्य आश्लेषभङ्गं न कुर्वते इत्यर्थः ।<br>
अत्र विबोधः वाच्य एव ।</p>
</details>
<p>अथ स्वप्नः&ndash;</p>
<p>स्वप्नो निद्रामुपेतस्य विषयानुभवस्तु यः ।<br>
कोपावेगभयग्लानिसुखदुः खादिकारकः ॥ विस्स्द्_३।१५२ ॥</p>
<p>यथा&ndash;<br>
&ldquo;मामाकाशप्रणिहितभुजं निर्दयाश्लेषहेतोर्- लब्धायास्ते कथमपि मया स्वप्नसन्दर्शनेन ।<br>
पश्यन्तीनां न खलु बहुशो न स्थलीदेवतानां मुक्तास्थूलास्तरुकिसलयेष्वश्रुलेशाः पतन्ति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) मामाकाशेति ।<br>
मेघद्वारा यक्षस्य प्रियायां स्वप्रवृत्तिनिवेदनमिदम् ।<br>
वप्नसन्दर्शनेषु तव निर्दयाश्लेषहेतोराकाशप्रणिहितभुजं मां पश्यन्तीनां स्थलीदेवतानां मुक्तातुल्यस्थूला अश्रुबिन्दवो बहशः तरुकिसलयेषु न पतन्ति न ।<br>
अपि तु पतन्त्येव इत्यर्थः ।</p>
</details>
<p>अथापस्मारः&ndash;</p>
<p>मनःक्षेपस्त्वपस्मारा ग्रहाद्यावेशनादिजः ।<br>
भूपातकम्पप्रस्वेदफेनलालादिकारकः ॥ विस्स्द्_३।१५३ ॥</p>
<p>&ldquo;आश्लिष्टभूमिं रसितारमुच्चैर्लोलद्भुजाकारबृहत्तरङ्गम् ।<br>
फेनायमानं पतिमापगानामसावपस्मारिणमाशशङ्के&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ण) आश्लिष्टभूमिमिति&ndash;असौ कृष्ण आपगानां नदीनां पतिं समुद्रम् अपस्मारिणम् आशशङ्के ।<br>
अपस्मारिधर्म्मानाह&mdash;आश्लिष्टेत्यादि ।<br>
अपस्मारी अपि भूमौ पतति ।<br>
अत्र समुद्रे आरोप्यमाणः पुरुषे स्मर्य्यमाणः अपस्मारः ।</p>
</details>
<p>अथ गर्वः&ndash;</p>
<p>गर्वो मदः प्रभावश्रीर्विद्यासत्कुलतादिजः ।<br>
अवज्ञासविलासाङ्गदर्शनाविनयादिकृत् ॥ विस्स्द्_३।१५४ ॥</p>
<p>तत्र शौर्यगर्वो यथा&ndash;<br>
&ldquo;धृतायुधो यावदहं तावदन्यैः किमायुधैः ।<br>
यद्वा न सिद्धमस्त्रेण मम तत्केन साध्यताम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) गर्व इति ।<br>
अवज्ञा परस्मिन् सविलासाङ्गमात्मनः ।<br>
धृतेत्यादिकंस्पष्टम् ।</p>
</details>
<p>अथ मरणम्&ndash;</p>
<p>शराद्यैर्मरणं जीवत्यागो ऽङ्गपतनादिकृत् ।</p>
<p>यथा&ndash;<br>
&ldquo;राममन्मथशरेण ताडिता दुः सहेन हृदये निशाचरी ।<br>
गन्धवद्रुधिरचन्दनोक्षिता जीवितेशवसतिं जगाम सा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) शराद्यैरिति ।<br>
ईदृशं मरणं न व्यभिचारिभावः ।<br>
किन्तु मरणमात्रकथनमिदम् ।<br>
राममन्मथेत्यादिकमपि मरणमात्रस्यैव उदाहरणम् ।<br>
व्यभिचारिभावरूपमरणन्तु जातप्रायमेव वर्णनीयम्, नतु जातमित्यग्रे वक्ष्यते ।<br>
राममन्मथेति&ndash;सा निशाचरी ताडकैव निशाचरी अभिसारिका जीवितेशस्य यमस्य जीवितेशस्य प्राणनाथस्य उपनायकस्य वसतिं जगाम ।<br>
कीदृशी राम एव मन्मथस्तस्य मारकः तस्य शर एव कामोद्दीपकः शरः तेन हृदयेन ताडिता ।<br>
पुनः कीदृशी दुर्गन्धवत् रुधिरमेव सुगन्धिद्रव्यविशिष्टं रक्तचन्दनं तेन उक्षिता ।</p>
<p>लोचना:</p>
<p>(लो, उ) रामेति ।<br>
जीवितेशो यमः प्राणेश्वरश्च ।</p>
</details>
<p>अथालस्यम् &ndash;</p>
<p>आलस्यं श्रमगर्भाद्यैर् जाड्यं जम्भासितादिकृत् ॥ विस्स्द्_३।१५५ ॥</p>
<p>यथा&ndash;<br>
&ldquo;न तथा भूषयत्यङ्ग न तथा भाषते सखीम् ।<br>
जृम्भते मुहुरासीना बाला गर्भभरालसा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, द) जृम्भास्मितं जृम्भायुक्तहासः ।<br>
न तथेत्यादि सुगमम् ।</p>
</details>
<p>अथामर्षः&ndash;</p>
<p>निन्दाक्षेपापमानादेरमर्षो ऽभिनिविष्टता ।<br>
नेत्ररागशिरः कम्पभ्रूभङ्गोत्तर्जनादिकृत् ॥ विस्स्द्_३।१५६ ॥</p>
<p>यथा&ndash;प्रायश्चितं चरिष्यामि पूज्यानां वो व्यतिक्रमात् ।<br>
न त्वेव दूषयिष्यामि शस्त्रग्रहमहाव्रतम् ॥<br>
अथ निद्रा&ndash;</p>
<p>चेतः सम्मीलनं निद्रा श्रमल्कममदादिजा ।<br>
जृम्भाक्षिमीलनोच्छ्वासगात्रभङ्गादिकारणम् ॥ विस्स्द्_३।१५७ ॥</p>
<p>यथा&ndash;<br>
&ldquo;सार्थकानर्थकपदं ब्रुवती मन्थराक्षरम् ।<br>
निद्रार्धमीलिताक्षी सा लिखितेवास्ति मे हृदि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ध) सार्थकेति ।<br>
काञ्चित् निद्राणां प्रियां स्मरत उक्तिरियम् ।</p>
</details>
<p>अथावहित्था&ndash;</p>
<p>भयगौरवलज्जादेर्हर्षाद्याकारगुप्तिरवहित्था ।<br>
व्यापारान्तरसक्त्यन्यथावभाषणविलोकनादिकरी ॥ विस्स्द्_३।१५८ ॥</p>
<p>यथा&ndash;<br>
&ldquo;एवंवादिनि देवर्षौ पार्श्वे पितुरधोमुखी ।<br>
लीलाकमलपत्राणि गणयामास पार्वती&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, न) व्यापारान्तरासक्तिः कर्म्मान्तरसङ्गः ।<br>
अन्यथाभाषणम् अन्यथालोकनञ्च हर्षजन्यक्रियातो ऽन्यरूपम् ।<br>
एवं वादिनीति ।<br>
महेशेन पार्वतीपरिणयघटनावाक्यवादिनि सतीत्यर्थः ।<br>
अत्र पद्मपत्रगणनमन्यथा क्रिया ।</p>
</details>
<p>श्रथौत्सुक्यम्&ndash;</p>
<p>इष्टानवाप्तेरौत्सुक्यं कालक्षेपासहिष्णुता ।<br>
चित्ततापत्वरास्वेददीर्घनिः श्वसितादिकृत् ॥ विस्स्द्_३।१५९ ॥</p>
<p>यथा&ndash;<br>
&ldquo;यः कौमारहरः स एव हि वरः &ndash;&rdquo; इत्यादौ<br>
(१५ पृदृ)</p>
<p>अत्र यत् काव्यप्रकाशकारेण रसस्य प्राधान्यमित्युक्तं तद्रसनधर्मयोगित्वाद्व्यभिचारिभावस्यापि रसशबादवाच्यत्वेन गतार्थं मन्तव्यम् ।</p>
<details><summary>टीका</summary>
<p>विज्ञप्रिया:</p>
<p>(वि, प) यः कौमारहर इत्यादि व्याख्यातं प्राक् ।<br>
अत्र उत्कण्ठापदार्थे एवमौत्सुक्यम् ।<br>
रसनधर्मयोगित्वादिति&ndash;असंलक्ष्यक्रमत्वं रसधर्म्मः व्यभिचारिभावे ऽप्यस्तीत्यर्थः ।<br>
एतन्मते शृङ्गाराभासो नात्र प्रधानम्, किन्तु तथापि चेतः समुत्कण्ठते इत्यनेन व्यङ्ग्ये विस्मय एव प्रधानतय् भासते ।<br>
स चाद्भुतरसस्य स्थायिभावो ऽपि शृङ्गाराभासीयश्लेके व्यभिचारिभाव इत्यभिप्रायेण तस्य व्यभिचारिभावत्वं युक्तम् ।<br>
तस्य चात्र निराकाङ्क्ष्यवाक्यव्यङ्ग्यत्वेन शृङ्गाराभासापेक्षया प्राधान्यम् ।<br>
नचैवमद्भुत एव तदात्र रस इति वाच्यम्, लोकविलक्षणगुणबन्धतुल्यविषयत्वे एव विस्मयस्याद्भुतरसत्वप्राप्तिर्नान्यविषयत्वे अद्भुतालम्बनतया ।<br>
वक्ष्यते हि &ldquo;वस्तुलोकातिगम् आलम्बनं मतम्&quot;इति ।<br>
&ldquo;गुणानां तस्य महिमा भवेदुद्दीपनं पुनः&quot;इति च ।<br>
अत्र च उत्कण्ठाया अहेतुरेव विस्मयस्य विषयः ।<br>
गतार्थमिति अवगतार्थमित्यर्थः ।<br>
व्यभिचारिभाव एव तत्र रसशब्दार्थ इत्यर्थः ।</p>
</details>
<p>अथोन्मादः&ndash;</p>
<p>चित्तसम्मोह उन्मादः कामशोकभयादिभिः ।<br>
अस्थानहासरुदितगीतप्रलपनादिकृत् ॥ विस्स्द्_३।१६० ॥</p>
<p>यथा मम&ndash;<br>
&ldquo;भ्रतार्द्विरेफ ! भवता भ्रमता समन्ता- त्प्राणाधिका प्रियतमा मम वीक्षिता किम् ? ।<br>
(झङ्कारमनुभूय सानन्दम् । ) &ldquo;ब्रषे किमोमिति सखे ! कथयाशु तन्मे<br>
किं किं व्यवस्यति कुतो ऽस्ति च कीदृशीयम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ) भ्रतर्द्विरेफ इति ।<br>
द्विरेफं सम्बोध्य विरहोन्मत्तस्य उक्तिरियम् ।<br>
झङ्कार इत्यादि मध्ये चूर्णकम् ।<br>
ब्रूषे किमोमिति इति झङ्कारस्यैव स्वीकारार्थम् ।<br>
ओमिति शब्दत्वेनावगतत्वात् ।<br>
इयं मम नायिका किं किं व्यवस्यति कीदृशी च इति कथम इत्यर्थः ।</p>
</details>
<p>अथ शङ्का&ndash;</p>
<p>परक्रौर्यात्मदोषाद्यैः शङ्कानर्थस्य तर्कणम् ।<br>
वैवर्ण्यकम्पवैस्वर्यपार्श्वालोकास्यशोषकृत् ॥ विस्स्द्_३।१६१ ॥</p>
<p>यथा मम&ndash;<br>
&ldquo;प्राणोशेन प्रहितनखरेष्वङ्गकेषु क्षपान्ते जातातङ्का रचयति चिरं चन्दनालेपनानि ।<br>
धत्ते लाक्षामसकृदधरे दत्तदन्तावघाते क्षामाङ्गीयं चकितमभितश्चक्षुषी विक्षिपन्ती&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ब) परक्रौर्य्यैति ।<br>
परस्य क्रूरतया आत्मदोषादिनानर्थस्य चिन्तनं शङ्केत्यर्थः ।<br>
प्राणेशेनेति&ndash;क्षामाङ्गी कृशाङ्गीयम् ।<br>
चकितमभितश्चक्षुषी निक्षिपन्ती सखीभ्यो जाताशङ्का सती प्राणेशेनार्पितनखरेष्वङ्गकेषु चन्दनालेपनानि रचयति दत्तदन्तावघाते ऽधरे लाक्षामलक्तकम् असकृत्धत्ते चेत्यर्थः ।<br>
अत्र सखीनामुपदेश एव आनन्दः ।<br>
उपहासादिहेतुनखक्षतादित्वमेव चात्मदोषः ।</p>
<p>लोचना:</p>
<p>(लो, ऊ) प्राणेशेनेति ।<br>
अङ्गकेष्वत्र स्वार्थे कः ।</p>
</details>
<p>अथ स्मृतिः&ndash;</p>
<p>सदृशज्ञानचिन्ताद्यैर्भ्रूसमुन्नयनादिकृत् ।<br>
स्मृतिः पूर्वानुभूतार्थविषयज्ञानमुच्यते ॥ विस्स्द्_३।१६२ ॥<br>
यथा मम&ndash;<br>
&ldquo;मयि सकपटं किञ्चित्क्वापि प्रणीतविलोचने किमपि नमनं प्राप्ते तिर्यग्विजृम्भिततारकम् ।<br>
स्मितमुपगतामालीं दृष्ट्वा सलज्जमवाञ्चितं कुवलयदृशः स्मेरं स्मेरं स्मरामि तदाननम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) मयि सकपटमिति ।<br>
सकपटं यथा स्यात्तथा क्वापि किञ्चित् प्रणीतविलोचने निभिप्तचक्षुषि सति मयि नयनं नयनपथं प्राप्ते तिर्य्यक् विजृम्भित (प्रेरित) तारकम् ।<br>
स्मेरं तदाननं स्मरमि ।<br>
पुनः कीदृशं स्मितमुपगतां सखीं दृष्ट्वा सलज्जमवञ्चितं नमितम् ।<br>
नायिकामुखस्य सकक्षस्मेरतया नायको धूर्त इति बुद्ध्वा एवं सख्याः स्मितमपि तत् बुद्ध्वैव ।<br>
नायिकामुखनमनं तु स्वानादरस्य सख्या दर्शनात् लज्जया ।</p>
<p>लोचना:</p>
<p>(लो, ऋ) मयीति&mdash;एवं सति स मां पश्यतु इति सकपटं नतु तां विनान्यत्र प्रहितलोचनत्वं मम कदाचिदभिलषितमिति भावः ।<br>
अवाञ्चितमवनतम् ।</p>
</details>
<p>अथ मतिः&ndash;</p>
<p>नीतिमार्गनुसृत्यादेरर्थनिर्धारणं मतिः ।<br>
स्मेरता धृतिसन्तोषौ बहुमानश्च तद्भवाः ॥ विस्स्द्_३।१६३ ॥</p>
<p>यथा&ndash;<br>
&ldquo;असंशयं क्षअपरिग्रहक्षमा यादर्यमस्यामभिलाषि मे मनः ।<br>
सतां हि सन्देहपदेषु वस्तुषु प्रमाणमन्तः करणप्रवृत्तयः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) असंशयं क्षत्त्रपरिग्रहेति&ndash;शकुन्तलां दृष्ट्वा ब्राह्मणकन्यकाबुद्ध्यनन्तरं प्राप्ताश्वासस्य दुष्यन्तस्य उक्तिरियम् ।<br>
इयम् असंशयं क्षत्त्रेण परिग्रहस्य क्षमा योग्या ब्राह्मणकन्या नैवेत्यर्थः ।<br>
कुत इत्याह&mdash;यदार्य्य्मिति ।<br>
आर्यमनुचितानभिलाषित्वेन उत्त्मं मम मनो यदस्याम् अभिलाषि कृताभिलाषम् ।<br>
अत्रार्थान्तरन्यासमाह&mdash;सतां हीति ।<br>
सन्देहपदेषु वस्तुषु सतामन्तः करणप्रवृत्तयो हि प्रसाणम् सन्देहनिरासकम् ।<br>
अत्र स्वीयमनसो विशेषस्य निश्चायकत्वस्य सतां सामान्यानां मनोभिः सामान्यैः समर्पितत्वादर्थान्तरन्यासः ।</p>
</details>
<p>अथ व्याधिः&ndash;</p>
<p>व्याधिर्ज्वरादिर्वाताद्यैभूमीच्छोत्कम्पनादिकृत् ।</p>
<p>तत्र दाहमयत्वे भूमीच्छादयः ।<br>
शैत्यमयत्वे उत्कम्पनादयः ।<br>
स्पष्टमुदाहरणम् ।</p>
<details><summary>टीका</summary>
<p>विज्ञप्रिया:</p>
<p>(वि, य) स्पष्टमुदाहरणमिति&mdash;&ldquo;भूमौ पतति तापार्त्ता विप्रयुक्ता वधूरिव ।<br>
कदलीवानिलोद्धूता ज्वरार्त्ता कम्पते प्रियाऽ; ॥<br>
इति</p>
</details>
<p>अथ त्रासः&ndash;</p>
<p>निर्घातविद्युदुल्काद्यैस्त्रासः कम्पादिकारकः ॥ विस्स्द्_३।१६४ ॥</p>
<p>यथा&ndash;<br>
&ldquo;परिस्फुरन्मीनविघट्टितोरवः सुराङ्गनास्त्रासविलोलदृष्टयः ।<br>
उपाययुः कम्पितपाणिपल्लवाः सखीजनस्यापि वोलोकनीयताम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) परिस्फुरदिति&mdash;जलक्रिडायामूरुप्रविष्टमीनकदर्थितानामप्सरसां त्रासवर्णनमिदम् ।<br>
सखीजनस्यापि विलोकनीयतामुपाययुरित्यन्वयः ।<br>
मीनघट्टितोरुत्वमजानतो ऽन्यजनस्य विलोकनीयता तावदस्तु; दिनान्तरे ऽपि तया त्वं जानतः सखीजनस्यापि इत्यर्थः ।<br>
तच्चातित्रासात्सर्पदंशादिसम्भावनयेति भावः ।</p>
</details>
<p>अथ व्रीडा&ndash;</p>
<p>धार्ष्ट्याभावो व्रडा वदनानमनादिकृद्दुराचारात् ।</p>
<p>यथा&ndash;<br>
&ldquo;मयि सकपटम्&ndash;&rdquo; इत्यादि ( १७३ पृदृ) ।</p>
<details><summary>टीका</summary>
<p>विज्ञप्रिया:</p>
<p>(वि, ल) धार्ष्ट्याभाव इति&mdash;धार्ष्ट्यमलज्जत्वम् ।<br>
मयि सकपटमित्यादिकं स्मृतेरुदाहरणम् ।<br>
यत्तत्र सलज्जमवाञिचितमित्यनेन लज्जा ।</p>
</details>
<p>अथ हर्षः&ndash;</p>
<p>हर्षस्त्विष्टावाप्तेर्मनः प्रसादो ऽश्रुगद्गदादिकरः ॥ विस्स्द्_३।१६५ ॥</p>
<p>यथा&ndash;<br>
&ldquo;समीक्ष्य पुत्रस्य चिरात्पिता मुखं निधानकुम्भस्य यथैव दुर्गतः ।<br>
मुदा शरीरे प्रबभूव नात्मनः पयोधिरन्दूदयमूर्च्छितो यथा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, व) समीक्ष्येति&mdash;रघोर्मुखं वीक्ष्य दिलीपस्य वर्णनमिदम्&mdash;निधानकुम्भस्य निधकुम्भस्य ।<br>
मूर्च्छितो वर्द्धितः ।</p>
</details>
<p>अथासूया&ndash;</p>
<p>असूयान्यगुणर्द्धेनामौद्धत्यादसहिष्णुता ।<br>
दोषोद्धोषभ्रूविभेदावज्ञाक्रोधेङ्गितादिकृत् ॥ विस्स्द्_३।१६६ ॥</p>
<p>यथा&ndash;<br>
&ldquo;अथ तत्र पाण्डुतनयेन सदसि विहितं मधुद्विषः ।<br>
मानमसहत न चेदिपतिः परवृद्धिमत्सरि मनो हि मानिनाम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, श) असूयान्येति&mdash;औद्धत्यादहङ्काराद् अन्यगुणस्य ऋद्धीनामाधिक्यानाम् असहिष्णुतेत्यन्वयः ।<br>
अथ तत्रेति&mdash;अर्थानन्तरं तत्र समायां पाण्डुतनयेन युधिष्ठिरेण विहितं सुरद्विषः श्रीकृष्णस्य मानं पूजां चेदिपतिः शिशुपालः नासहत ।<br>
तत्रार्थान्तरन्यासमाह&ndash;परवृद्धीति ।<br>
मत्सरि असहिष्णुः ।</p>
</details>
<p>अथ विषादः&ndash;</p>
<p>उपायाभावजन्मा तु विषादः सत्त्वसङ्क्षयः ।<br>
निःश्वासोच्छवासहृत्तापसहायान्वेषणादिकृत् ॥ विस्स्द्_३।१६७ ॥</p>
<p>यथा मम&ndash;एसा कुडिलघणोन चिउरकडप्पेण तुह णिबद्धा वेणी ।<br>
मह सहि दारै ढंसै आअसधट्टीव्व कालौरैव्व हिअअं ॥</p>
<details><summary>टीका</summary>
<p>विज्ञप्रिया:</p>
<p>(वि, ष) सत्वसङ्क्षयो बलहानिः ।<br>
उपायाभावजन्मत्वेनास्य दैन्याद्भेदः ।<br>
एषा कुडिलेति&mdash;&ldquo;एषा कुटिलघनेन चिकुरकलापेन तव निबद्धा वेणी ।<br>
मम सखि ! दारयति दशति आयासयाष्टिरिव कालोरगीव हृदयम्ऽ; ॥<br>
इति संस्कृतम् ।<br>
बद्धवेणिकां प्रोषितभर्तृकां दृष्ट्वा सख्या विषादोक्तिरियम् ।<br>
दारणे आयासयष्टिर्दृष्टन्तः, दंशने च कालोरगी ।</p>
<p>लोचना:</p>
<p>(लो, ॠ) एषेत्ति&mdash;एषा कुटिलघनेन चिकुरकलापेन तव निबद्धा वेणी मम सखि ! दारयति दशति आयसयष्टिरिव कालोरगीव हृदयम् ।</p>
</details>
<p>अथ धृतिः&ndash;</p>
<p>ज्ञानाभीष्टागमाद्यैस्तु सम्पूर्णस्पृहता धतिः ।<br>
सौहित्यवचनोल्लाससहासप्रतिभादिकत् ॥ विस्स्द्_३।१६८ ॥</p>
<p>लोचना:</p>
<p>(लो, ऌ) ज्ञानेति&mdash;सौहित्यं तृप्तिः ।</p>
<p>********** एन्द् ओफ़् चोम्मेन्तर्य् **********</p>
<p>यथा मम&ndash;<br>
&ldquo;कृत्वा दीननिपीडनां निजजने बद्ध्वा वचोविग्रहं नैवालोच्य गरीयसीरपि चिरादामुष्मिकीर्यातनाः ।<br>
द्रव्यौघाः परिसञ्चिताः खलु मया यस्याः कृते साम्प्रतं नीवारञ्जलिनापि केवलमहो सेयं कृतार्था तनुः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) कृत्वा दीनेति&mdash;संसारविरक्तस्य तपोवनस्थस्य उक्तिरियम् ।<br>
यसायास्तनोः कृते दीननिपीडनादिकं कृत्वा मया द्रव्यौघाः सञ्चिताः सेयं तनुः साम्प्रतं नीवाराञ्जलिनापि खलु कृतार्था इत्यन्वयः ।<br>
निजजने इष्टजने वचोविग्रहं वाक्कलहम् ।<br>
आमुष्मकीः पारलौकिकीः ।<br>
चिराच्चिरकालीनाः ।</p>
</details>
<p>अथ चपलता&ndash;</p>
<p>मात्सर्यद्वेषरागादेश्चापल्यं त्वनवस्थितिः ।<br>
तत्र भर्त्सनपारुष्यस्वच्छन्दाचरणादयः ॥ विस्स्द्_३।१६९ ॥</p>
<p>यथा&ndash;<br>
&ldquo;अन्यासु तावदुपमर्दसहासु भृङ्ग ! लोलं विनोदय मनः सुमनोलतासु ।<br>
मुग्धामजातरजसं कलिकामकाले व्यर्थं कदर्थयसि किं नवमालिकायाः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ह) अन्यास्विति&mdash;हे भृङ्ग ! उपमर्दसहासु अन्यासु सुमनोलतासु पुष्पलतासु लोलं मनो विनोदय ।<br>
नवमालिकायाः कलिकामकाले किं व्यर्थं कदर्थयासि कीदृशीं मुग्धां मूढां विमर्दसहामित्यर्थः ।<br>
अजातरजसम् आजातोपारगाञ्च ।<br>
समासोक्तिवशाच्च नवोढाकदर्थकनायकप्रतीतिः ।<br>
अत्र अजातरजसम् अजातरजोयोगामित्यर्थः ।<br>
अत्र वाच्यभृङ्गस्य व्यङ्गग्यनायकस्य च चपलता ।</p>
</details>
<p>अथ ग्लानिः&ndash;</p>
<p>रत्यायासमनस्तापक्षुत्पिपासादिसम्भवा ।<br>
ग्लानिर्निप्प्राणताम्पकार्श्यानुत्साहतादिकृत् ॥ विस्स्द्_३।१७० ॥</p>
<p>यथा&ndash;<br>
&ldquo;किसलयमिव मुग्धं बन्धनाद्विप्रलूनं हृदयकुसुमशोषी दारुणो दीर्घशोकः ।<br>
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) रत्यायासेति&mdash;निष्प्राणता बलहानिः ।<br>
हेतुविशेषाधनित्वेन दैन्यविषादयो भेदः ।<br>
किसलयमिवेति ।<br>
दारुणो दीर्घशोकः अस्याः क्षामं क्षीणं परिपाण्डु च शरीरं ग्लपयति ।<br>
तत्रोपमामाह ।<br>
किसलयमिवेति&mdash;बन्धनात् वृन्तात् ।</p>
<p>लोचना:</p>
<p>(लो, ए) किसयमिवेति&mdash;शरदिज इत्यलुक् समासः ।</p>
</details>
<p>अथ चिन्ता&ndash;</p>
<p>ध्यानं चिन्ता हितानाप्तेः शून्यताश्वासतापकृत् ।</p>
<p>यथा मम&ndash;<br>
&ldquo;कमलेण विअसिएणं सञ्जोएन्ती विरोहिणं ससिबिम्बं ।<br>
करअलपल्लत्थमुही किं चिन्तसि सुमुहि अन्तराहिअहिअआ&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क) कमलेणेति ।<br>
&ldquo;कमलेन विकसितेन संयोजयन्ती विरोधिनं शशिविम्बम् ।<br>
करतलपर्यस्तमुखी किं चिन्तयसि सुमुखै ! अन्तराहितहृदयाऽ; ॥<br>
इति संस्कृतम् ।<br>
अत्र करतलं विकसितकमलं मुखं शशिबिम्बम् ।<br>
नायिकायाश्चिन्ता ।</p>
<p>लोचना:</p>
<p>(लो, ऐ) कमलेणेति&mdash;&ldquo;कमलेन विकसितेन संयोजयन्ती विरोधिनं शशिबिम्बम् ।<br>
करतलपर्यस्तमुखी किं चिन्तयसि सुमुखै ! अन्तराहितहृदया&rdquo; ॥</p>
</details>
<p>अथ तर्कः&ndash;</p>
<p>तर्का विचारः सन्देहाद्भ्रूशिरो ऽङ्गुलिनर्तकः ॥ विस्स्द्_३।१७१ ॥</p>
<p>यथा&ndash;<br>
&ldquo;किं रुद्धः प्रियया&ndash;&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ख) किं रुद्ध इति&mdash;विरहोत्कण्ठिताया उदाहरणम् ।</p>
</details>
<p>एते च त्रयस्त्रिंशद्व्यभिचारिभेदा इति यदुक्तं तदुपलक्षणमित्याह&ndash;</p>
<p>लोचना:</p>
<p>(लो, ओ) एते चेति&mdash;एतानि च उदाहरणानि व्यभिचारिस्वरूपसद्भावदर्शनमात्रपराणि ।<br>
तेषां क्वचित् प्राधान्ये क्वचित् अप्राधान्ये न काचित प्रतीतिक्षतिः ।</p>
<p>********** एन्द् ओफ़् चोम्मेन्तर्य् **********</p>
<p>रत्यादयो ऽप्यनियते रसे स्युर्व्यभिचारिणः ।</p>
<p>तथाहि&ndash;शृङ्गारे ऽनुच्छिद्यमानतयावस्थानाद् रतिरेव स्थायिशब्दवाच्या हासः पुनरुपद्यमानो व्यभिचार्येव ।<br>
व्यभिचारिलक्षणायोगात् ।<br>
तदुक्तम्&ndash;<br>
&ldquo;रसावस्थः परं भावः स्थायितां प्रतिपद्यते&rdquo; ।<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ग) रत्यादयो ऽपीति&ndash;स्थायिभावानां ये रसा नियतास्तद्भिन्ने ऽनियते ।<br>
व्यभिचारिलक्षणेति&mdash;उन्मग्ननिर्मग्नतारूपस्य कादाचित्कत्वस्य तल्लक्षणत्वात् ।<br>
स्थायिभावो ऽपि व्यभिचारिभावो भवत्यत्र संवादं दर्शयति&ndash;रसावस्थ इति ।<br>
रस एव उत्तरकालम् अवस्था यस्य परं केवलं तादृश एव भावः रत्यादिस्थायित्वम् प्रतिपद्यते ।<br>
अतादृघवस्थस्तु न स्थायितां प्रतिपद्यते इति पहं पदाल्लभ्यते ।<br>
उतादृगवस्थस्तु रसान्तर एव सम्भवति ।<br>
स च यदि तत्र उपकारको भवति तदा तदीयस्थायिनि आभिमुख्येन चरणाद् व्यभिचारिलक्षणाक्रान्तत्वेन तत्रापि व्यभिचारिपदस्य योगरूढत्वात्सो ऽपि व्यभिचारी भवति, अर्थवशलभ्यमिममर्थमभिप्रेत्य सम्बन्धो दर्शित इति बोध्यम् ।</p>
</details>
<p>तत्कस्य स्थायिनः कस्मिन् रसे सञ्चारित्वमित्याह&ndash;<br>
शृङ्गारवीरयोर्हासो वीरे क्रोधस्तथा मतः ॥ विस्स्द्_३।१७२ ॥</p>
<p>शान्ते जुगुप्सा कथिता व्यभिचारितया पुनः ।<br>
इत्याद्यन्यत्समुन्नेयं तथा भावितबुद्धिभिः ॥ विस्स्द्_३।१७३ ॥</p>
<details><summary>टीका</summary>
<p>विज्ञप्रिया:</p>
<p>(वि, घ) इत्याद्यन्यत्समुन्नेयमिति&mdash;अत एव यः कौमारहर इत्यत्राद्भुतरसस्थायिभावस्य विस्मयस्य व्यभिचारिभावत्वम् ।<br>
ग्रन्थकृन्मते तु स श्लेकः व्यभिचारिभावध्वनेरेवोदाहरणमिति ।<br>
रसस्यैव हि प्राधान्यात् इति काव्यप्रकाशलिखने रसपदस्य व्यभिचारिभावपरत्वं व्याख्यानादवसीयते ।</p>
</details>
<p>अथ स्थायिभावः&ndash;</p>
<p>अविरुद्धा विरुद्धा वा यं तिरोधातुमक्षमाः ।<br>
आस्वादाङ्कुरकन्दो ऽसौ भावः स्थायीति सम्मतः ॥ विस्स्द्_३।१७४ ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) अविरुद्धा विरुद्धा वेति&ndash;स्थायिभावस्य अविरुद्धा विरुद्धा वाव्यभिचारिभावा इत्यर्थः ।<br>
तिरोधातुं बुद्ध्यविषयीकर्त्तुम् ।</p>
</details>
<p>यदुक्तम्&ndash;<br>
&ldquo;स्त्रक्सूत्रवृत्त्या भावानामन्येषामनुगामकः ।<br>
न तिरोधीयते स्थायी तैरसौ पुष्यते परम्&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, च) स्त्रक्सूत्रवृत्त्येति ।<br>
भावानां व्यभिचारिभावानाम् अनुगामुकः सम्बद्धः स्थायी तैर्भावैर्न तिरोधीयते न बुद्ध्यविषयीक्रियते इत्यर्थः ।<br>
अनुगामित्वे दृष्टान्तमाहस्त्रक्सूत्रेति ।<br>
वृत्त्यारीत्या स्त्रजिमालायां यथासूत्रमवश्यं सम्बद्धं भवतीत्यर्थः ।<br>
स्वसम्बद्धैः तैः कीदृशः क्रियते इत्यत्राह&ndash;तैरसाविति ।<br>
पुष्यते आस्वादाङ्कुरीक्रियते इत्यर्थः ।</p>
<p>लोचना:</p>
<p>(लो, औ) अथेति ।<br>
स्थायीभाव उद्देशक्रमप्राप्तः ।<br>
अविरुद्धेति ।<br>
विरुद्धैरपि स्थायिनो ऽतिरोधानं महाकविकाव्येष्वभिव्यरक्तमेव ।<br>
स्त्रगिति ।<br>
स्त्रवसूत्रं सर्वेषां पुष्पाणां मुक्तानां वा यथा अनुगतं तिष्टति तथेत्यर्थः ।<br>
तैर्भावैः ।</p>
</details>
<p>तद्भेदानाह&ndash;</p>
<p>रतिर्हासश्च शोकश्च क्रोधोत्साहौ भयं तथा ।<br>
जुगुप्सा विस्मयश्चेत्थमष्टौ प्रोक्ताः शमो ऽपि च ॥ विस्स्द्_३।१७५ ॥</p>
<p>लोचना:</p>
<p>(लो, अ) शान्तिरसस्थायिभावस्य शमस्य निराकरिष्यमाणविवादस्य नवत्वे नवमतया पृथङ् निर्देशः ।</p>
<p>********** एन्द् ओफ़् चोम्मेन्तर्य् **********</p>
<p>तत्र&ndash;</p>
<p>रतिर्मनो ऽनुकूलेर्ऽथे मनसः प्रवणायितम् ।<br>
वागादिवैकृतैश्चेतोविकासो हास इष्यते ॥ विस्स्द्_३।१७६ ॥</p>
<p>इष्टनाशादिभिश्चेतोवैक्लव्यं शोकशब्दभाक् ।<br>
प्रतिकूलेषु तैक्ष्णस्यावबोधः क्रोध इष्यते ॥ विस्स्द्_३।१७७ ॥</p>
<p>कार्यारम्भेषु संरम्भः स्थेयानुत्साह उच्यते ।<br>
रौद्रशक्त्या तु जनितं चित्तवैक्लव्यं भयम् ॥ विस्स्द्_३।१७८ ॥</p>
<p>दोषेक्षणादिभिर्गर्हा जुगुप्सा विस्मयोद्भवा ।<br>
विविधेषु पदार्थेषु लोकसीमातिवर्तिषु ॥ विस्स्द्_३।१७९ ॥</p>
<p>विस्फारश्चेतसो यस्तु स विस्मय उदाहृतः ।<br>
शमो निरीहास्थायां स्वात्मविश्रामजं सुखम् ॥ विस्स्द्_३।१८० ॥</p>
<p>यथा मालतीमाधवे रतिः ।<br>
लटकमेलके हासः ।<br>
रामायणो शोकः ।<br>
महाभारते शमः ।<br>
एवमन्यत्रापि ।<br>
एते ह्येतेष्वन्तरा उत्पद्यमानैस्तैस्तैविरुद्धैरविरुद्धैश्च भावैरनुच्छिन्नाः प्रत्युत परिपुष्टा एव सहृदयानुभवसिद्धाः ।</p>
<details><summary>टीका</summary>
<p>विज्ञप्रिया:</p>
<p>(वि, छ) रतिरित्यादि ।<br>
प्रवणायितम् उत्कट आवेशः ।<br>
स चानुरागे एव पर्य्यवस्यति ।<br>
वागादीत्यादिपदात् वेशपरिग्रहः ।<br>
चेतोविकाशो विलक्षणचित्तसंयोगजन्यं ज्ञानमुपहास्यताज्ञानपर्य्यवसन्नं यतो मुखविकाशरूपं स्मितं जायते ।<br>
वैक्लव्यं दुः खविशेषः ।<br>
संरम्भः सहर्षत्वरा ।<br>
स्थेयान् स्थायी ।<br>
तैक्ष्ण्यस्य उत्कटापचिकीर्षयावबोधः ।<br>
रौद्रो ऽपकर्त्तुं क्षमः; तस्य शक्त्या सामर्थ्येन वैकल्यं भाविदुः खज्ञानपलायनहेतुः ।<br>
दोषेक्षणादिभिरिति&ndash;दोषः विकृतशब्दादिः ईक्षणादिभिरित्यादिपदात् घ्राणपरिग्रहः ।<br>
गार्हा निन्दा ।<br>
विस्मयोद्भवेति ।<br>
कथमस्य एतादृशो दोष इत्येवं विस्मयेन जनिता ।<br>
चेतोविस्तारो दृष्टहेतुभ्यो ऽसम्भव्यत्वज्ञानेन हेत्वनुसन्धानम् ।<br>
आत्मविश्रान्तिरात्ममात्रविषयं ज्ञानम् ।<br>
एतेष्विति ।<br>
एतेषु रत्यादिषु सत्सु इत्यर्थः ।<br>
स्थायिभावव्यभिचारिभावादीनां भावसञ्ज्ञाव्युत्पत्तिमाह&mdash;</p>
<p>लोचना:</p>
<p>(लो, आ) रतिरित्यादि ।<br>
प्रवणायितं प्रवणीभावः ।<br>
इयं रतिर्मदनाविष्टा ।<br>
स्त्रीपुंसानिष्टैव ।<br>
शृङ्गारस्य स्थायी नत्वान्यथा स्थायिलक्षणायेगात् ।<br>
एतेषु समनन्तरोक्तग्रन्थेषु ।</p>
</details>
<p>किं च&ndash;</p>
<p>नानाभिनयसम्बन्धान् भावयन्ति रसान् यतः ।<br>
तस्माद्भावा अमी प्रोक्ताः स्थायिसञ्चारिसात्त्विकाः ॥ विस्स्द्_३।१८१ ॥</p>
<p>यदुक्तम्&ndash;<br>
&ldquo;सुखदुःखादिभिर्भावैर्भावस्तद्भावभावनम्&rdquo;</p>
<details><summary>टीका</summary>
<p>विज्ञप्रिया:</p>
<p>(वि, ज) किञ्चेति ।<br>
भावयन्ति ज्ञापयन्ति ।<br>
सुखदुः खादिभिरिति ।<br>
सुखदुः खादिभावैस्तद्भावस्य रत्यादिसत्तायाः भावनम् उद्वोधनम् अतो रत्यादिको भाव इत्यर्थः ।</p>
<p>लोचना:</p>
<p>(लो, इ) सुखेति ।<br>
भावैरात्मनिष्टैः काव्यनिष्टैर्वा तस्य रामादेरनुकार्य्यस्य यो भावः स्वरूपं तस्य भावनं श्रवणं दर्शनं वा ।</p>
</details>
<p>अथ रसस्य भेदानाह&ndash;</p>
<p>शृङ्गारहास्यकरुणरौद्रवीरभयानकाः ।<br>
बीभत्सो ऽद्भुत इत्यष्टौ रसाः शान्तस्तथा मतः ॥ विस्स्द्_३।१८२ ॥</p>
<p>लोचना:<br>
(लो, ई) एवं सपरिकरस्य रसस्य स्वरूपमुक्तदिशा निरूपयितुमुद्दिशति ।<br>
अथेति ।<br>
सात्त्विकबहुलगीतवाद्यादिपूर्वकपुराणवृत्तानुकाराभिनयाश्रयत्वेन महर्षिणा कण्ठोक्ता अष्टौ ।<br>
श्रव्ये महाकाव्यादौ शान्तो ऽपि नवमो रसो ऽस्तीति तस्य पृथङ् निर्देशः न सम्यङ् नाट्योपयोगित्वाभावात् ।<br>
यदाह धनिकः&quot;पुष्टिर्नाट्येषुनैतस्येति&rdquo; ।<br>
एवञ्च निरतिशयसुखास्वादनलक्षणत्वात् एक एव रसो न विशेषाः सन्ति इति वादिनां मतमप्यपास्तम् ।<br>
अत एवोक्तम्&quot;यक्तारणं च कार्य्यञ्च ये च स्युर्व्यभिचारिणः ।<br>
स्वरूपं यच्च तद्भावात् शृङ्गारादिभिदाः स्मृताः ।<br>
इति&rdquo;</p>
<p>********** एन्द् ओफ़् चोम्मेन्तर्य् **********</p>
<p>तत्र शृङ्गारः&ndash;</p>
<p>शृङ्ग हि मन्मथोद्भेदस्तदागमनहेतुकः ।<br>
उत्तमप्रकृतिप्रायो रसः शृङ्गार इष्यते ॥ विस्स्द्_३।१८३ ॥</p>
<p>परोढां वर्जयित्वा तु वेश्यां चाननुरागिणीम् ।<br>
आलम्बनं नायिकाः स्युर्दक्षिणाद्याश्च नायकाः ॥ विस्स्द्_३।१८४ ॥</p>
<p>चन्द्रचन्दननरोलम्बरुताद्युद्दीपनं मतम् ।<br>
भ्रूविक्षेपकटाक्षादिरनुभावः प्रकीर्तितः ॥ विस्स्द्_३।१८५ ॥</p>
<p>त्यक्त्वौग्र्यमरणालस्यजुगुष्साव्यभिचारिणः ।<br>
स्थायिभावो रतिः श्यामवर्णो ऽयं विष्णुदैवतः ।</p>
<details><summary>टीका</summary>
<p>विज्ञप्रिया:</p>
<p>(वि, झ) तदागमनेहेतुक इति ।<br>
मन्मथस्यागमनं प्राप्तिः तदेव हेतुर्यस्य तादृशः, कामिन एव शृङ्गाररसोद्वोधात् ।<br>
वेश्यां चेति ।<br>
वेश्यानूढा; ऊढायाः परोढत्वेन एव प्राप्तेः ।<br>
एवमनुरागिणी स्वस्त्री कन्यका च ।<br>
दक्षिणाद्या इति ।<br>
दक्षिणधृष्टानुकूलशठा इत्यर्थः ।<br>
ते च स्वनायका एव परनायकस्य तु परोढावत् शृङ्गारभासालम्बनमेव ।<br>
रोलम्बा भ्रमराः ।<br>
औग्र्यां शस्य त्यागः ।<br>
सम्भोग एव मरणस्य जातप्रायमात्रस्यैव वर्णनीयत्वात् वास्तवमरणस्यैव त्यागः ।</p>
<p>लोचना:</p>
<p>(लो, उ) शृङ्गमिति&mdash;मन्मथोद्भेदस्य शृङ्गमिति नामन्तरम् ।<br>
तस्यागमनं रमादिष्वाविर्भावः ।<br>
आङ्पूर्वात् ऋगतौ इत्यस्य धातोः घञन्तात् आरशब्दस्य व्युत्पादितत्वात् तत्र मन्मथोद्भेदस्य विशेषनिर्द्देशादुभयोरप्येतद्रसप्रकृतिभूतयोः स्त्रीपुंसयोः परस्परं प्रौढतरानुरागहेतुकत्वमस्य सूचितम् ।<br>
अनुरागस्य एकनिष्टत्वे हि रसाभासो वक्ष्यते ।<br>
दक्षिणाद्याश्चत्वारः ।<br>
एषां रसानां वर्णदैवतकथनं नाटकादिषु विधेयाविघ्नहेतुकेषु नटसम्पाद्यपूजादिषु प्रत्यूह्यते ।<br>
विवृणोति&mdash;अत्र इत्यादि ।<br>
इहोद्दीपनविभावाद् एकदेशतो दर्शितम् ।<br>
विस्तरतः प्रथमपरिच्छेदतो बोद्धव्यम् ।</p>
</details>
<p>यथा&ndash;<br>
&ldquo;शून्यं वासगृहम्&ndash;&rdquo; इत्यादि ।<br>
अत्रोक्तस्वरूपः पतिः, उक्तस्वरूपा च बाला आलम्बनविभावौ ।<br>
शून्यं वासगृहमुद्दीपनविभावः ।<br>
चुम्बनमनुभावः ।<br>
लज्जाहासौ व्यभिचारिणौ ।<br>
एतैरभिव्यक्तः सहृदयविषयो रतिभावः शृङ्गाररसरूपतां भजते ।<br>
तद्भेदावाह-</p>
<p>विप्रलम्भो ऽथ सम्भोग इत्येष द्विविधो मतः ॥ विस्स्द्_३।१८६ ॥</p>
<p>तत्र&ndash;</p>
<p>यत्र तु रतिः प्रकृष्टा नाभीष्टमुपैति विप्रलम्भो ऽसा ।</p>
<p>अभीष्टं नायकं नायिकां वा ।</p>
<details><summary>टीका</summary>
<p>विज्ञप्रिया:</p>
<p>(वि, ञ) नाभीष्टमुपैतीति&mdash;नायकस्य नायिका ।<br>
नायिकायाश्च नायको ऽभीष्टः ।<br>
अभीष्टता च अनुकूलतया ।<br>
तेन मानिन्यामनुकूलतायां प्राप्तायामपि नायकस्य विप्रलम्भ एव ।</p>
<p>लोचना:</p>
<p>(लो, ऊ) यत्र त्विति&mdash;रतिरुक्तण्ठा प्रकृष्टा प्रकृष्टतां यातिरतिप्रकर्षस्य नायिकानिष्टत्वे नायकं नायकपक्षे च नायिकां नोपैति न प्राप्तोतीत्यर्थः ।<br>
स च विप्रलम्भः&mdash;</p>
</details>
<p>स च पूर्वरागमानप्रवासकरुणात्मकश्चतुर्धा स्यात् ॥ विस्स्द्_३।१८७ ॥</p>
<p>तत्र&ndash;</p>
<p>श्रवणाद्दर्शनाद्वापि मिथः संरूढरागयोः ।<br>
दशाविशेषो यो ऽप्राप्तौ पूर्वरागः स उच्यते ॥ विस्स्द्_३।१८८ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) दशाविशेषो यज्जन्य इति शेषः ।<br>
दशाविशेषो विरहकालीनदशदशाः ।<br>
विशेष इत्येकवचनं विशेषत्वैक्यमाश्रित्य ।<br>
पूर्वरागो ऽभीष्टप्राप्तेः पूर्वं रागः ।<br>
स च श्रवणात् दर्शनात् वा भवतीत्युक्तत्वात् श्रवणदर्शनयोरुपायमाह&mdash;</p>
</details>
<p>श्रवणं तु भवेत्तत्र दूतवन्दीसखीमुखात् ।<br>
इन्द्रजाले च चित्रे च साक्षात्स्वष्ने च दर्शनम् ॥ विस्स्द्_३।१८९ ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) श्रवणं त्विति&mdash;दूतादिमुखात् श्रवणम् इन्द्रजालस्वप्राभ्यां चक्षुषा वा दर्शनमित्यर्थः ।<br>
साक्षात्पदमत्र तद्धेतुचक्षुः परम् ।</p>
</details>
<p>अभिलाषश्चिन्तास्मृतिगुणकथनोद्वेगसम्प्रलापाश्च ।<br>
उन्मादो ऽथ व्याधिर्जडता मृतिरिति दशात्र कामदशाः ॥ विस्स्द्_३।१९० ॥</p>
<p>अभिलाषः स्पृहा चिन्ता प्राप्त्युपायादिचिन्तनम् ।<br>
उन्मादश्चापरिच्छेदश्चेतनाचेतनेष्वपि ॥ विस्स्द्_३।१९१ ॥</p>
<p>अलक्ष्यवाक्प्रलापः स्याच्चेतसो भ्रमणाद्भृशम् ।<br>
व्याधिस्तु दीर्घनिः श्वासपाण्डुताकृशतादयः ॥ विस्स्द्_३।१९२ ॥</p>
<p>जडता हीनचेष्टत्वमङ्गानां मनसस्तथा ।</p>
<details><summary>टीका</summary>
<p>विज्ञप्रिया:</p>
<p>(वि, ड) अपरिच्छेदः चेतनाचेतनेष्वपीति&mdash;चेतनत्वाद्यपरिच्छेद इत्यर्थः ।<br>
तेन वृक्षादावचेतनत्वाप्रतिसन्धान्त् कातरोक्तिः ।<br>
संलापस्य प्रलापपर्य्यायत्वात् प्रलापलक्षणमाह&mdash;अलक्ष्येति ।<br>
अलक्ष्ये ऽनाश्रये आकाशादौ वाक् ।<br>
इदमुपलक्षणमनर्थकवाचापि ।<br>
दीर्घनिश्वासेति ।<br>
तथा च व्याधिज्वरादिति यदुक्तं प्राक् तदीयादिपदग्राह्यमिदं मुक्तमिति बोध्यम् ।</p>
</details>
<p>शेषं स्पष्टम् ।<br>
क्रमेणोदाहरणानि&ndash;<br>
&ldquo;प्रेमार्द्राः प्रणयस्पृशः परिचयादुद्राढरागोदया- स्तास्ता मुग्धदृशो निसर्गमधुराश्चेष्टा भवेयुर्मयि ।<br>
यास्वन्तः करणस्य बाह्यकरणव्यापाररोधी क्षणा- दाशंसापरिकल्पितास्वपि भवत्यानन्दसान्द्रो लयः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) प्रेमार्द्रा इति&mdash;माधवस्य वचनमिदम् ।<br>
मुखदृशो मालत्यास्तास्ताः अन्यादृशः चेष्टा मयि भवेयुः ।<br>
चेष्टविशेषणानि&mdash;प्रेमार्द्रा इत्यादीनि ।<br>
आर्द्रत्वं निस्पन्दत्वेन सजलत्वम् ।<br>
प्रणयो वात्सल्यम् ।<br>
तत्सूचिका इत्यर्थः ।<br>
परिचयो वारं वारं दर्शनम् ।<br>
यासु चेष्टासु आशंसायामिच्छायां परिकल्पितास्वपि अन्तः करणस्य आनन्देन सान्द्रो व्याप्तो लयः लीनता क्षणाद्भवति ।<br>
अन्तः करणमानन्दव्याप्तं भवतीत्यर्थः ।<br>
लयः कीदृशः&mdash;बाह्यकरणस्य व्यापारस्य रोधी प्रतिबन्धकः ।<br>
अत्र दृक्चेष्टाऽशंसाद्वारा मालत्यामेवाभिलाषः ।</p>
<p>लोचना:</p>
<p>(लो, ऋ) प्रेमार्द्रा इति&mdash;दर्शनादिगतो भावव्यञ्जकः कश्चन चित्तवृत्तिविशेषः प्रेम तत्पूर्वको वशीकारः प्रणयः ।<br>
रहस्यसम्वेदनम् परिचयः ।<br>
लयः तन्मयत्वमेव ।</p>
</details>
<p>अत्र मालतीसाक्षाद्दर्शनप्ररूढरागस्य माधवस्याभिलाषः ।<br>
&ldquo;कथमीक्षे कुरङ्गाक्षीं साक्षाल्लक्ष्मीं मनोभुवः ।<br>
इति चिन्ताकुलः कान्तो निद्रां नैति निशीथिनीम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ण) कथमीक्षे इत्यादिकं स्पष्टम् ।<br>
निशीथिनीं व्याप्य नैति प्राप्नोति ।</p>
</details>
<p>अत्र कस्याश्चिन्नायिकाया इन्द्रजालदर्शनप्ररूढरागस्य नायकस्य चिन्ता ।<br>
इदं मम ।<br>
&ldquo;मयि सकपटम्ऽ&ndash;इत्यादौ नायकस्य स्मृतिः ।<br>
नेत्रे खञ्जनगञ्जनेऽ&ndash;इत्यादौ गुणकथनम् ।</p>
<details><summary>टीका</summary>
<p>विज्ञप्रिया:</p>
<p>(वि, त) नेत्रे इत्यादौ सौन्दर्यमेव गुणः ।</p>
</details>
<p>&ldquo;श्वासान्मुञ्चतिऽ&ndash;इत्यादौ उद्वेगः ।<br>
&ldquo;त्रिभागशेषासु निशासु च क्षमं निमील्य नेत्रे सहसा व्यबुध्यन ।<br>
क्वः नीलकण्ठ ! व्रजसीत्यलक्ष्यवागसत्यकण्ठार्पितबाहुबन्धना&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) त्रिभागशेषासु इति ।<br>
पार्वतीसख्या विजयाया जटिलवेशप्रच्छन्नं महेश प्रति उक्तिरियम् ।<br>
भागत्रये जागरितत्वात् शेषावशिष्टासु निशासु नेत्रे निमील्य मीलयित्वा इयं सहसा व्यबुध्यत ।<br>
कीदृशी असत्ये हरस्य कण्ठे ऽर्पितबाहुबन्धना सती हे नीलकण्ठ ! क्व व्रजसि इत्येवम् अलक्ष्यवाक् अनाश्रयवाक् ।</p>
</details>
<p>अत्र प्रलापः ।<br>
&ldquo;भ्रातर्द्विरेफऽ&ndash;इत्यादौ उन्मादः ।<br>
&ldquo;पाण्डु क्षामं वदनं हृदयं सरसं तवालसं च वपुः ।<br>
आवेदयति नितान्तं क्षेत्रियरोगं सखि ! हृदन्तः&rdquo; ॥</p>
<p>लोचना:</p>
<p>(लो, ॠ) पाणिड्वति&mdash;परक्षेत्रे न छेदनीयो रोगः क्षेत्रियरोगः ।</p>
<p>********** एन्द् ओफ़् चोम्मेन्तर्य् **********</p>
<p>अत्र व्याधिः ।</p>
<details><summary>टीका</summary>
<p>विज्ञप्रिया:</p>
<p>(वि, द) पाण्डुक्षामामिति&mdash;मालत्यां तद्विरहावस्थां पृच्छन्त्या लवङ्गिकाया उक्तिरियम् ।<br>
हे सखि ! तव हृदन्तः क्षेत्रियरोगम् अस्मिन् क्षेत्रे शरीरे अचिकित्स्यं रोगं पाण्डुक्षामवदनादिकं कर्त्तृ आवेदयतीत्यन्वयः ।<br>
क्षामं क्षीणम् ।<br>
सरसं स्त्रहार्द्रम् ।</p>
</details>
<p>&ldquo;भिसणीअलसअणीए निहिअं सव्वं सुणिच्चलं अङ्गं ।<br>
दीहो णीसासहरो एसो साहेइ जीऐत्ति परम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ध) भिसिणीति&mdash;&ldquo;बिसिनीदलशयनीये निहितं सर्वमपि निश्चलमङ्गम् ।<br>
दीर्घो निः श्वासभर एष साधयति जीवतीति परम् ।<br>
ऽ; इति संस्कृतम् ।<br>
सर्वमप्यङ्गं निश्चलम् ।<br>
अतो दीर्घनिश्वास एव इयं जीवति साधयति इत्यर्थः ।</p>
</details>
<p>अत्र जडता ।<br>
इदं मम ।</p>
<p>रसविच्छेदहेतुत्वान्मरणं नैव वर्ण्यते ॥ विस्स्द्_३।१९३ ॥</p>
<p>जातप्रायं तु तद्वाच्यं चेतसाकाङ्क्षितं तथा ।<br>
वर्ण्यते ऽपि यदि प्रत्युञ्जीवनं स्यादढूरतः ॥ विस्स्द्_३।१९४ ॥</p>
<details><summary>टीका</summary>
<p>विज्ञप्रिया:</p>
<p>(वि, न) चेतसाकाङ्क्षितमिति&mdash;मरणाकाङ्क्षा एव वर्णनीया न मरणमित्यर्थः ।<br>
वर्ण्यते ऽपीति ।<br>
पुनरव्यवहिते जीवने सति मरणमपि वर्णनीयमित्यर्थः ।</p>
</details>
<p>तत्राद्यं यथा&ndash;<br>
&ldquo;शेफालिकां विदलितामवलोक्य तन्वी प्राणान् कथञ्चिदपि धारयितुं प्रभूता ।<br>
आकर्ण्य सम्प्रति रुतं चरणायुधानां किं वा भविष्यति न वेद्मि तपस्विनी सा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, प) शेफालिकामिति&mdash;विदलितां पतितकुसुमां किञ्चिदवशिष्टायां रात्रौ तद्विदलनात्, कदाचित्तदानीमपि नायकागमनसम्भावनया प्राणधारणम् ।<br>
चारणायुधानां कुक्कुटानां रुतम् ।<br>
प्रातः काल एवेति तत्र मरणसम्भावनया सख्या विषादोक्तिरियम् ।<br>
तपस्विनी दुः खिता ।</p>
<p>लोचना:</p>
<p>(लो, ऌ) शेफालिकामिति&mdash;शेफालिकाविदलनेन निशीथकालः सूचितः तपस्विनी शोच्या ।</p>
</details>
<p>द्वितीयं यथा&ndash;<br>
&ldquo;रोलम्बाः परिपूरयन्तु हरितो झङ्कारकोलाहलैर् मन्दं मन्दमुपैतु चन्दनवनीजातो नभस्वानपि ।<br>
माद्यन्तः कलयन्तु चूतशिखरे केलीपिकाः पञ्चमं प्राणाः सत्वरमश्मसारकठिना गच्छन्तु गच्छन्त्वमी&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ) रोलम्बा इति ।<br>
अप्राप्तनायकदर्शनाया नायिकाया उक्तिरियम् ।<br>
परिपूरयन्तु इत्यस्य हरितः इति कर्म्म ।<br>
हरितो दिशः ।<br>
नभस्वान् पवनः ।<br>
केलीपिकाः ।<br>
पालितकोकिलाः ।<br>
भ्रमरझङ्कारादयः तावदुद्दीपकाः सन्तु ।<br>
कठिनाः प्राणा अपि यान्तु इत्यर्थः ।<br>
कलयन्तु गायन्तु ।</p>
<p>लोचना:</p>
<p>(लो, ए) रोलम्बाः भ्रमराः ।</p>
</details>
<p>ममैतौ ।<br>
तृतीयं यथा&ndash;<br>
कादम्बर्यां महश्वेतापुण्डरीकवृत्तान्ते ।</p>
<details><summary>टीका</summary>
<p>विज्ञप्रिया:</p>
<p>(वि, ब) तृतीयमिति&mdash;तृतीयं मरणोत्तरं जीवनम् ।</p>
</details>
<p>एष च प्रकारः करुणः विप्रलम्भविषय इति वक्ष्यामः ।</p>
<p>लोचना:</p>
<p>(लो, ऐ) महाश्वेतापुण्डरीकवृत्तान्ते पुण्डरीकस्त्यक्तप्राणः पुनर्जोवनमल भत ।<br>
करुणविप्रलम्भस्य विषयः, नतु पूर्वरागप्रवासयोः ।</p>
<p>********** एन्द् ओफ़् चोम्मेन्तर्य् **********</p>
<p>केचित्तु&ndash;<br>
&ldquo;नयनप्रीतिः प्रथमं चित्तासङ्गस्ततो ऽथ सङ्कल्पः ।<br>
निद्राच्छेदस्तनुता विषयनिवृत्तिस्त्रपानाशः ॥<br>
उन्मादो मूर्च्छा मृतिरित्येताः स्मरदशा दशैव स्यु&rdquo; ।<br>
इत्याहुः ।<br>
तत्र च&ndash;</p>
<p>आदौ वाच्यः स्त्रिया रागः पुंसः पश्चात्तदिङ्गितैः ।</p>
<p>लोचना:</p>
<p>(लो, ओ) आदाविति&mdash;तदिङ्गितैः तदिङ्गितानि दृष्ट्वा इत्यर्थः ।<br>
इङ्गितानि अनुरागचेष्टितानि ।<br>
अक्तान्यत्रैव&quot;दृष्टा दर्शयति व्रीडाम्&quot;इत्यादिना ।</p>
<p>********** एन्द् ओफ़् चोम्मेन्तर्य् **********</p>
<p>इङ्गितान्युक्तनि ।<br>
यथा रत्नाववल्यां सागरिकावत्सराजयोः ।<br>
आदौ पुरुषानुरोगे सम्भवत्यप्येवमधिकं हृदयङ्गमं भवति ।</p>
<details><summary>टीका</summary>
<p>विज्ञप्रिया:</p>
<p>(वि, भ) इङ्गितान्युक्तानीति&ndash;अनुरागकथनमेव तदुक्तिः ।<br>
आदौ स्त्र्यनुरागं दर्शयति&mdash;रत्नावल्यामिति&ndash;अत्र सागरिकायाः प्रगनुरागः ।</p>
</details>
<p>नीली कुसुम्भं मञ्जिष्ठा पूर्वरागो ऽपि च त्रिधा ॥ विस्स्द्_३।१९५ ॥</p>
<p>लोचना:</p>
<p>(लो, औ) नीली नीलिरागः &ldquo;कुसुम्भरागःऽ; मञ्जिष्टारागश्चेत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>तत्र&ndash;</p>
<p>न चातिशोभते यन्नापैति प्रेम मनोगतम् ।<br>
तन्नीलीरागमाख्यातं यथा श्रीरामसीतयोः ॥ विस्स्द्_३।१९६ ॥</p>
<p>कुसुम्भरागं तत्प्राहुर्यदपैति च शोभते ।<br>
मञ्जिष्ठारागमाहुस्तद् यन्नापैत्यतिशोभते ॥ विस्स्द्_३।१९७ ॥</p>
<details><summary>टीका</summary>
<p>विज्ञप्रिया:</p>
<p>(वि, म) न चातिशोभते इति&mdash;अविस्पष्टत्वात् न चातिशोभते इत्यर्थः ।<br>
श्रीरामसीतयोरिति&mdash;श्रीरामस्य धीरोदात्तत्वात् पुरूवस इवात्यन्तप्रलापाभावेन नातिशोभते इत्यर्थः ।</p>
</details>
<p>अथ मानः&ndash;</p>
<p>मानः कोपः स तु द्वेधा प्रणयेर्ष्यासमुद्भवः ।</p>
<details><summary>टीका</summary>
<p>विज्ञप्रिया:</p>
<p>(वि, य) पूर्वरागानन्तरं मानमाह&ndash;अथेति&mdash;प्रणयेर्ष्येति ।<br>
प्रणयेन ईर्ष्यया वा समुद्भवो यस्य तादृश इत्यर्थः ।</p>
</details>
<p>द्वयोः प्रणयमानः स्यात् प्रमोदे सुमहत्यपि ॥ विस्स्द्_३।१९८ ॥</p>
<p>प्रेम्णः कुटिलगामित्वात् कोपो यः कारणं विना ।</p>
<p>द्वयोरिति नायकस्य नायिकायाश्च उभयोश्च प्रणयमानो वर्णनीयः ।<br>
उदाहरणम् ।<br>
तत्र नायकस्य यथा&ndash;<br>
&ldquo;अलिअपसुत्तअ णिमिलिअच्छ देसु सुहअ मज्झ ओआसं ।<br>
गण्डपरिउम्बणापुलैअङ्ग ! ण पुणो चिराइस्सम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) अलीअपसुत्तअ इति ।<br>
अलीकप्रसुप्त विनिमीलताक्ष ते सुभग ममावकाशः ।<br>
गण्डपरिचुम्बनात् पुलकितमङ्गं न पुनश्चिरयिष्यामि ॥<br>
इति संस्कृतम् ।<br>
प्रणयमानेन अलीकप्रसुप्तं नायकं चुम्बित्वा तेनाश्लाधिताया नायिकायास्तं प्रत्युक्तिरियम् ।<br>
हे अलीकप्रसुप्त ! हे विनिमीलिताक्ष ! हे सुभग ! मया ते तव गण्डपरिचुम्बनया पुलकितमर्थात् तवाङ्गमेव ममावकाशो मम स्थित्यवकाशः ।<br>
इदानीमपि उन्मीलनाभावेन तदभावनिश्चयात् ।<br>
अतो न चिरयिष्यामीत्यर्थः ।<br>
अत्र च&quot;प्रागामन्त्रितमसकृदि&quot;ति सूत्रेण ते इत्यस्य असम्भवो नाशङ्कनीयः ।<br>
अव्यवहितपूर्वस्य आमन्त्रणपदस्यैवासत्तायास्तदर्थत्वात् ।<br>
उपपूर्वामन्त्रणपदोत्तरं तु भवत्येव ते इत्यादेशः ।</p>
<p>लोचना:</p>
<p>(लो, अ) मानः उद्देशकमप्राप्त इत्यर्थः ।<br>
प्रणयः प्रेम ।<br>
अलिअ इति ।<br>
अलीकप्रसुत ! निमीलताक्ष ! देहि सुभग ! मह्यवकाशम् ।<br>
गण्डपिरचुम्बनात्पुलकिताङ्ग ! न पुनाश्चिरायिष्ये ॥<br>
एतच्चिरायितायां नायिकायां सकलामपि शय्यामावृत्य मिथ्याप्रसुप्तस्य नायकस्य गण्डं परिचुम्ब्य तस्या वचनम् ।</p>
</details>
<p>नायिकाया यथा कुमारसम्भवे सन्ध्यावर्णनावसरे ।</p>
<details><summary>टीका</summary>
<p>विज्ञप्रिया:</p>
<p>(वि, ल) कुमारसम्भव इति ।<br>
अत्र पार्वतीं त्यक्त्वा सन्ध्यावन्दनाय गते महेशे पार्वत्या माने तस्य तद्भङ्गप्रवृत्तौ तत्र हि &ldquo;सन्ध्यया कमलयोनिकन्यया या तनुः सुतनु ! पूर्वमुज्झिता ।<br>
सेयमस्तमुदयञ्च सेवते तेन मानिनि ! ममात्र गौरवम् ॥<br>
ऽ; इत्यादि महेशोक्तौ ।</p>
</details>
<p>उभयोर्यथा&ndash;<br>
&ldquo;पणअकुविआणं देण्ह विं अलिअसुत्ताणां माणैल्लाणं ।<br>
णिच्चलणिरुद्धणीसासदिण्णअण्णाणं को मल्लो&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, व) पणअकुविदेति&mdash;&ldquo;प्रणयकुपितयोर्द्वयोरप्यलीकप्रसुप्तयोर्मानविज्ञयोः ।<br>
निश्चलनिरुद्धनिः श्वासदत्तकर्णयोः को मल्लः ॥<br>
&ldquo;इति संस्कृतम् को मल्लः को मानरक्षणसमर्थः ।</p>
<p>लोचना:</p>
<p>(लो, आ) पणत्र इति&mdash;<br>
&ldquo;प्रणयकुपितयोर्द्वयोरप्यलीकप्रसुप्तयोर्मानवतोः ।<br>
निश्चलनिरुद्धनिः श्वासदत्तकर्णयोः को मल्लः&rdquo; ॥<br>
अत्र को मल्लः कश्चिरं सोढुं समर्थः न ज्ञायते इति भावः ।</p>
</details>
<p>अनुनयपर्यन्तासहत्वे त्वस्य न विप्रलम्भभेदता, किन्तु सम्भोगसञ्चार्याख्यभावत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, श) न विप्रलम्भभेदता न विप्रलम्भप्रभेदता ।<br>
भ्रूभङ्गे इति मानरक्षणासमर्थाया नायिकायाः सख्यामुक्तिरियम् ।</p>
</details>
<p>यथा&ndash;<br>
&ldquo;भ्रूभङ्गे रचिते ऽपि दृष्टिरधिकं सोत्कण्ठमुद्वीक्षते रुद्धायामपि वाचि सम्मितमिदं दग्धाननं जायते ।<br>
कार्कश्यं गमिते ऽपि चेतसि तनू रोमाञ्चमालम्बते दृष्टे निर्वहणं भविष्यति कथं मानस्य तस्मिञ्जने&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) मया भ्रूभङ्गे रचिते ऽपि मम दृष्टिस्तं प्रियं सोत्कण्ठमुद्वीक्षते ।<br>
इत्यादिरीत्या तस्मिन् जने प्रियतमे दृष्टे सति कथं मानस्य निर्वहणं निर्वाहो भविष्यतीत्यन्वयः ।<br>
दग्धाननं गर्हितं ममाननम् ।</p>
</details>
<p>यथा वा&ndash;<br>
&ldquo;एकस्मिञ्शयने पराङ्मुखतया वीतोत्तरं ताम्यतोर् अन्योन्यस्य हृदि स्थिते ऽप्यनुनये संरक्षतोर्गौरवम् ।<br>
दम्पत्योः शनकैरपाङ्गबलनान्मिश्रीभवच्चक्षुषोर् भग्नो मानकलिः सहासरभसव्यासक्तकण्ठग्रहः&rdquo; ॥</p>
<p>प्रत्युरन्यप्रियासङ्गे दृष्टे ऽथानुमिते श्रुते ॥ विस्स्द्_३।१९९ ॥</p>
<p>ईर्ष्या मानो भवेत्स्त्रीणां तत्र त्वनुमितिस्त्रिधा ।<br>
उत्स्वष्नायितभोगाङ्कगोत्रस्खलनसम्म्भवा ॥ विस्स्द्_३।२०० ॥</p>
<p>लोचना:</p>
<p>(लो, इ) ईर्ष्येति&mdash;ईर्ष्याख्यभावत्वं सञ्चारिलक्षणयोगात् ।<br>
उत्स्वन्पायितमिति&mdash;उत्स्वप्रायितं स्वप्रे चेष्टा ।<br>
स्वप्रस्योद्रमनकाल एव तत्कथनाय उत्थानम् ।<br>
गोत्रस्खलनं सम्बोधने तन्नामग्रहणम् ।</p>
<p>********** एन्द् ओफ़् चोम्मेन्तर्य् **********</p>
<p>तत्र दृष्टे यथा&ndash;<br>
&ldquo;विनयति सुदृशो दृशोः परागं प्रणयिनि कौसुममाननानिलेन ।<br>
तदहितयुवतेरभीक्ष्णमक्ष्णोर्द्वयमपि रोषरजोभिरापुरूरे&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) उत्स्वप्रायितं पत्युरन्यनायिकासङ्गस्य स्वप्ने दर्शनम् ।<br>
यथा मम&mdash;&ldquo;सखि ! त्वं किं ब्रूषे न भवति मदन्यत्र निरतः पतिर्मे धूर्त्तो ऽसावृजुरसि न जानासि तमिमम् ।<br>
समुद्रत्यागारादपरयुवतीसङ्गनिरतो मया दृष्टः स्वप्ने तदलमिह सम्प्रीतिकथया ॥<br>
&ldquo;पत्युरन्यप्रियासङ्गे दृष्टे उदाहरति&mdash;विनयतीति ।<br>
सपत्नीरूपायाः सुदृशो दृशः ।<br>
ईर्ष्यामानः ।</p>
</details>
<p>सम्भोगचिह्नेनानुमिते यथा&ndash;<br>
&ldquo;नवनखपदमङ्गं गोपयस्यंशुकेन स्थगयसि पुनरोष्ठं पाणिना दन्तदष्टम् ।<br>
प्रतिदिशमपरस्त्रीसङ्गशंसी विसर्पन्नपवरिमलगन्धः केन शक्यो वरीतुम्&rdquo; ॥<br>
एवमन्यदपि ।</p>
<details><summary>टीका</summary>
<p>विज्ञप्रिया:</p>
<p>(वि, ह) नवनखेति&mdash;अन्यनायिकासङ्गचिह्नखपदादिमंशुकादिना यद्यपि गोपायितुं शक्नोषि तथापि विमर्देत्थाङ्गरागगन्धः केन प्रकारेण वारयितुं शक्य इति वाक्यार्थः ।<br>
एवमन्यत्रेति ।<br>
उत्स्वप्नायिते उदाहृतमेव ।<br>
गोत्रस्खलिते यथा&mdash;&ldquo;एकस्मिन् शयने विपक्षरमणीनामग्रहे मुग्धया सद्यः कोपपराङ्मुखं शयितया चाटूनि कुर्वन्नपि ।<br>
आवेगादवधीरितः प्रियतमः तूष्णीं स्थितः तत् क्षणाद् माभूत् सुप्त इवेत्यमन्दवलितग्रीवं पुनर्वोक्षितः ॥<br>
&ldquo;यथा वा मम ।<br>
&ldquo;परसक्तासक्तः सखि ! मम स यत् चाटु कुरुते समस्तो ऽसौ व्याजप्रणय इति जानीहि नियतम् ।<br>
तदा तां तु ध्यायन् स खलु कितवः केलिसमये मुहुस्तस्य नाम्ना ननु रहसि सम्बोधयति माम् ॥<br>
&ldquo;इति ।</p>
</details>
<p>साम भेदो ऽथ दानं च नत्युपेक्षे रसान्तरम् ।<br>
तद्भङ्गाय पतिः कुर्यात् षडुपायानिति क्रमात् ॥ विस्स्द्_३।२०१ ॥</p>
<p>तत्र प्रियवचः साम भेदस्तत्सख्युपार्जनम् ।<br>
दानं व्याजेन भूषादेः पादयोः पतनं नतिः ॥ विस्स्द्_३।२०२ ॥</p>
<p>सामादौ तु परिक्षीणो स्यादुपेक्षावधीरणम् ।<br>
रभसत्रासहर्षादेः कोपभ्रंशो रसान्तरम् ॥ विस्स्द्_३।२०३ ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) नत्युपेक्षे ।<br>
नतिश्च उपेक्षा च इति ।<br>
तत् सक्युपार्जनमिति ।<br>
तस्याः मानिन्याः सख्या उपार्जनमाप्तीकरणमित्यर्थः ।<br>
व्याजेन भूषादेर्दानं दानमित्यर्थः ।<br>
एकमेवात्र दानपदमुद्दिश्य विधेयोभयात्मकम् ।<br>
रभसत्रास् आकस्मिकत्रासः हर्षादेरित्यादिपदात् उत्कटकार्ययतिपातपरिग्रहः ।</p>
<p>लोचना:</p>
<p>(लो, ई) प्रसङ्गात् मानभङ्गोपायानाह ।<br>
सामेति ।<br>
प्रवास उद्वेशकमप्राप्त ।</p>
</details>
<p>यथा&ndash;<br>
&ldquo;नो चाटुश्रवणं कृतम्ऽ&ndash;इत्यादि (१२९ पृदृ) ।<br>
अत्र सामादयः पञ्च सूचिताः ।<br>
रसान्तरमूह्यम् ॥</p>
<details><summary>टीका</summary>
<p>विज्ञप्रिया:</p>
<p>(वि, क) नो चाट्विति ।<br>
कलहान्तरितोदाहरणम् ।<br>
अत्र नोचाट्वित्यत्र साम ।<br>
नच दृशेत्यत्र दानम् ।<br>
निजसखीवाच इत्यत्र भेदः सखीनामाप्तिकरणरूपः ।<br>
आप्तिभावादेव कान्तस्य प्रयहेतुवाक्यकथनात् ।<br>
पादान्त इत्यत्र नतिः ।<br>
गच्छन्नित्यत्र उपेक्षा एताः पञ्च सूचिता इत्यर्थः ।<br>
एभिरुपायैरस्य मानभङ्गाभावे ऽपि न तदुपायहीनिः तस्यामजातोद्वेगरूपसहकारिविरहेण फलानुत्पादनात् ।<br>
पश्चात्तु तत्प्राप्त्यां भग्न एव मानः ।<br>
रसान्तरन्तूह्यमिति&ndash;हर्षाद् यथा&mdash;&ldquo;चिरप्रवासात् सुहृदि प्रयाते यस्तत्र हर्षो मिथुनस्य जातः ।<br>
तन्मानिमीमानविघातहेतुः स एव यातः चटुलाविमानी ॥<br>
&ldquo;अत्र तन्मानिनी तन्मिथुनीयमानिनी ।<br>
अत्र हर्ष एव व्यभिचारिभावो रसान्तरम् ।<br>
भयाद् यथा&mdash;&ldquo;प्रवृत्ते मानभङ्गाय पत्यौ नाग उपागतः ।<br>
तं दृष्ट्वा सहसा कण्ठे पतिं जग्राह मानिनी ॥<br>
&ldquo;इति ।<br>
अत्र भयानको रसान्तरम् ।</p>
</details>
<p>अथ प्रवासः&ndash;</p>
<p>प्रवासो भिन्नदेशित्वं कार्याच्छापाच्च सम्भ्रमात् ।<br>
तत्राङ्गचेलमालिन्यमेकवेणीधरं शिरः ॥ विस्स्द्_३।२०४ ॥</p>
<p>निः श्वासोच्छ्वासरुदितभूमिपातादि जायते ।</p>
<details><summary>टीका</summary>
<p>विज्ञप्रिया:</p>
<p>(वि, ख) विप्रलम्भस्य पूर्वरागमानप्रवासकरुणरूपचातुर्विध्यस्य उक्तत्वात् पूर्वरागं मान्ञ्च समाप्य प्रवासमाह&mdash;अथ प्रवास इति ।</p>
</details>
<p>किञ्च&ndash;</p>
<p>अङ्गेष्वसौष्ठवं तापः पाण्डुता कृशतारुचिः ॥ विस्स्द्_३।२०५ ॥</p>
<p>अधृतिः स्यादनालम्बस्तमनयोन्मादमूर्च्छनाः ।<br>
मृतिश्चेति क्रमाज्ज्ञेया दश स्मरदशा इह ॥ विस्स्द्_३।२०६ ॥</p>
<p>असौष्ठवं मलापत्तिस्तापस्तु विरहज्वरः ।</p>
<details><summary>टीका</summary>
<p>विज्ञप्रिया:</p>
<p>(वि, ग) अङ्गासौष्ठवादेर्लक्षणमाह&mdash;असौष्ठवमनायत्तिरिति ।<br>
अनायत्तिरस्वाधीनता ।</p>
</details>
<p>अरुचिर्वस्तुवैराग्यं सर्वत्रारागिताधृतिः ॥ विस्स्द्_३।२०७ ॥</p>
<p>अनालम्बनता चापि शून्यता मनसः स्मृता ।<br>
तन्मयं तत्प्रकाशो हि बाह्याभ्यन्तरतस्तथा ।</p>
<p>शेषं स्पष्टम् ।<br>
एकदेशतो यथा मम तातपादानाम् &ndash;<br>
&ldquo;चिन्ताभिः स्तिमितं मनः, करतले लीना कपोलस्थली, प्रत्यूषक्षणदेशपाण्डु वदनं श्वासैकखिन्नो ऽधरः ।<br>
अम्भः शीकरपद्मिनीकिसलयैर्नापैति तापः शमम्, को ऽस्याः प्रार्थितदुर्लभो ऽस्ति सहते दीनां दशामीदृशीम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, घ) चिन्ताभिः स्तिमितमिति ।<br>
पत्यौ प्रवासस्थे करतले गण्डं कृत्वा चिन्तयन्तीं प्रति कस्यचिदुक्तिरियम् ।</p>
</details>
<p>भावी भवन्भूत इति त्रिधा स्यात्तत्र कार्यजः ॥ विस्स्द्_३।२०८ ॥</p>
<p>कार्यस्य बुद्धिपूर्वकत्वात्त्रैविध्यम् ।<br>
तत्र भावी यथा मम&ndash;</p>
<details><summary>टीका</summary>
<p>विज्ञप्रिया:</p>
<p>(वि, ङ) प्रवासस्य कार्य्यात् शापात् इत्यादि त्रैविध्यस्योक्तत्वात् कार्य्यजमेव त्रिविधमाह&ndash;भावीति ।<br>
कार्य्यानुरोधेन प्रवासस्त्रिविध इत्यर्थः ।<br>
तस्य बुद्धीति ।<br>
बुद्धिः कार्य्यज्ञानम् ।</p>
</details>
<p>&ldquo;यामः सुन्दरि, याहि पान्थ, दयिते शोकं वृथा मा कृथाः, शोकस्ते गमने कुतो मम ततो वाष्पं कथं मुञ्चसि ।<br>
शीघ्रं न व्रजसीति मां गमयितुं कस्मादियं ते त्वरा, भूयानस्य सह त्वया जिगमिषोर्जोवस्य मे सम्भ्रमः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, च) यामः सुन्दरीति ।<br>
द्वयोरुक्तिप्रत्युक्ती इमे ।<br>
तत्र सुन्दरीत्यन्तं पत्युः ।<br>
याहि पान्थेति प्रियायाः ।<br>
मा कृथा इत्यन्तं पत्युः ।<br>
शोक इत्यादिकं ममेत्यन्तं प्रियायाः ।<br>
तत इत्यादि मुञ्चसीत्यन्तं पत्युः ।<br>
शीघ्रं न व्रजसीत्यन्तं प्रियायाः ।<br>
त्वरेत्यन्तं पत्युः ।<br>
भूयानित्यादि प्रियायाः ।<br>
त्वया सह जिगमिषोः अस्य मे जीवस्य भूयान् सम्भ्रमस्त्वरेत्यर्थः ।</p>
<p>लोचना:</p>
<p>(लो, उ) याम इति ।<br>
तव गमने मम कुतः शोकः जीवनाभावादिति भावः ।<br>
शीघ्रनं न व्रजसीति ।<br>
त्वामग्रे पश्यन्त्या मम तवागमनस्यप्यशङ्का ।<br>
तया धारयन्त्या नास्य मोचनमित्याशयः ।<br>
मयि कृतकप्रेमकवस्तब न खलु कदाचिद् गमनम् ।<br>
ततश्च दुराशयान्दोलितत्वेन प्राणानामाकुलीभावो ऽयमसहनीय इति ।<br>
तत्रावश्यम्भाविनि</p>
<p>गमने हससोत्पन्ने एषामपि निर्याण आकुलीभावो निवर्त्ततामिति ।</p>
</details>
<p>भवन् यथा&ndash;<br>
&ldquo;प्रस्थानं वबयैः कृतम्, प्रियसखैरस्त्रैजस्त्रं गतम्, धृत्या न क्षणमासितम्, व्यवसितं चित्तेन गन्तुं पुरः ।<br>
यातुं निश्चितचेतसि प्रियतमे सर्वे समं प्रस्थिता गन्तव्ये सति जीवित ! प्रियसुहृत्सार्थः किमु त्यज्यते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, छ) प्रस्थानं वलयैः कृतमिति ।<br>
स्वजीवितं सम्बोध्य प्रियाया उक्तिरियम् ।<br>
हे जीवित ! प्रियतमे यातुं निश्चितचेतसि सति तवापि गन्तव्ये गतत्वे सति वलयादिप्रियसुहृत्सार्थः ।<br>
किमु त्यज्यते तेनैव सह गम्यतामित्यर्थः ।<br>
वलयादयः सर्वे ऽपि समं प्रस्थिताश्चलिताः ।<br>
तेषां प्रस्थानमाह&mdash;प्रस्थानमिति ।<br>
प्रस्थानं यात्रा बहुदिनव्यापकतद्वार्त्तया कार्श्येन वलयभ्रंशः गतं चलितम् ।<br>
अत्र पृथक् प्रियसुहृत्त्वोपादानम् अत्यन्तप्रियत्वप्रतिपादनाय ।<br>
तच्च मरणहेतुशोकादिदुः खे ऽप्यश्रुपातेन तद्दुः खस्य किञ्चिदुपशमात् ।<br>
जीवनरक्षा भवत्यतः स्वरक्षाकरित्वेनात्यन्तं प्रियत्वम् ।</p>
</details>
<p>भूतो यथा&ndash;<br>
&ldquo;चिन्ताभिः स्तिमितम्-ऽइत्यादि (२०० पृदृ) शापद्यथा&ndash;<br>
&ldquo;तां जानीयाः&ndash;ऽइत्यादि (१३० पृदृ) सम्भ्रमो दिव्यमानुषनिर्घातोत्पातादिजः ।<br>
यथा&ndash;विक्रमोर्वश्यामुर्वशीपुरूरवसोः ।<br>
अत्र पूर्वरागोक्तानामभिलाषादीनामत्रोक्तानां चाङ्गासौष्ठवादीनामपि दशानानुभयेषामप्युभयत्र सम्भवे ऽपि चिरन्तनप्रसिद्ध्या विविच्य प्रतिपादनम् ।<br>
अथ करुणविप्रलम्भः&ndash;</p>
<details><summary>टीका</summary>
<p>विज्ञप्रिया:</p>
<p>(वि, ज) उर्वशीपुरूरवसोरिति ।<br>
तयोर्वृत्तान्ते इत्यर्थः ।<br>
पुरूरवस एव विप्रलम्भात् ।<br>
तत्र च देवेन उर्वश्या हरणमेव दैव उत्पातः ।</p>
</details>
<p>यूनोरेकतरस्मिन्गतवति लोकान्तरं पुनार्लभ्ये ।<br>
विमनायते यदैकस्तदा भवेत् करुणविप्रलम्भाख्यः ॥ विस्स्द्_३।२०९ ॥</p>
<p>यथा&ndash;कादम्बर्यां तुण्डरीकमहाश्वेतावृत्तान्ते ।</p>
<details><summary>टीका</summary>
<p>विज्ञप्रिया:</p>
<p>(वि, झ) पुण्डरीकेति ।<br>
तत्र महाश्वेताया मरणे आकाशसरस्वत्याः पुनर्लभ्यत्वमुक्तम् ।<br>
तथा च तत्र विप्रलम्भ एव इत्युक्त्वा प्रथमं करुणः पश्चात्तु विप्रलम्भ इत्यभियुक्तानां मतं दर्शयितुमाह&ndash;किञ्चेति ।<br>
मरणविशेषसम्भवादिति ।<br>
यथा पूर्वरागमानप्रवासरूपा विशेषास्तथा मरणस्यापि विशेषस्य सम्भवादेतद्भेदेन प्रवासभिन्नमपीत्यर्थः ।</p>
<p>लोचना:</p>
<p>(लो, ऊ) करुणविप्रलम्भाख्यः करुणाख्यो विप्रलम्भः ।<br>
कादम्बर्यां पुण्डरीके मृते महाश्वेताया विलापः ।<br>
एतद्ग्रन्थकृतः कुवलयाश्वचरिते च युवतेर्मदालसायस्तथाभावे कुवलयाश्वस्य शरीरान्तरेण लभ्ये अजेन्दुमतीवृत्तान्तवत् ।<br>
आकाशसरस्वतीभाषान्तरे त्वयासौ पुनर्लभ्ये इति ।</p>
</details>
<p>पुनरलभ्ये शरीरान्तरेण बालभ्ये तु करुणाख्य एव रसः ।<br>
किञ्चात्राकाशसारस्वतीभाषानन्तरमेव शृङ्गारः, सगमप्रत्याशाया रतेरुद्भवात् ।<br>
प्रथमं तु करुण एव, इत्यभियुक्ता मन्यन्ते ।<br>
यच्चात्र &ldquo;सङ्गमप्रत्याशानन्तरमपि भवतो विप्रलम्भशृङ्गारस्य प्रवासाख्यो भेद एव&rdquo; इति केचिदाहुः, तदन्ये &ldquo;मरणरूपविशेषसम्भवात्तद्भिन्नमेव&rdquo; इति मन्यन्ते ।</p>
<p>लोचना:</p>
<p>(लो, ऋ) यच्चात्रेत्यादि ।<br>
अयमाशयः&mdash;यथा भवद्भिरेकदेशस्थयोर्वियोगो विरहाख्यः विदेशस्थयोः प्रवासाख्य इति ईषद्भिन्नधर्मयोगे ऽपि भेदः स्वीकृतः ।<br>
अस्माभिस्तस्मिन्नेव शरीरे वियोगः&ndash;प्रवासाख्यः, शरीरान्तरे तु करुण इति बहुतरभिन्नयोगे इति का क्षतिः ।<br>
यत्तु कैश्चिद् अभिलाषप्रवासेर्ष्याविरहशापहेतुकत्वेन पञ्चधा विप्रलम्भैत्युक्तम् तत्र सङ्गमप्रागभावरूपो ऽभिलाषः पूर्वराग एव ।<br>
एकदेशस्थयोरपि गुर्वादिवशाद् सङ्गमोपरोधस्वरूपः विरहश्च; यदि कन्याविषयस्तदा पूर्वराग एव ।<br>
यदा तु परोढाविषयः तदा रसाभावसत्त्वात् न शृङ्गररसभेदः, यदि तूपभुक्तनायिकाविषयस्तदास प्रावासाख्यभेदान्तः पातः ।<br>
एवमेव च शापतो ऽप्यन्तराये स्वदेशस्थयोरपि प्रवासाख्यभेदमेवाचख्यते ।<br>
अत्र एव महर्षिणा प्रवासदशदशालक्षणे&quot;पूर्वानुभव जा ज्ञेया दश स्मरदशा इह&quot;इति पूर्वानुभवत्वमुक्तम् ।<br>
पूर्वानुभावः पूर्वोपभोगानुभवः ।<br>
एवं च पूर्वरागो ऽनुपभुक्त इति विषयः ।<br>
तथा च एकदेशस्थयोर्भिन्नदेशस्थयोर्वा पूर्वरागप्रवासौ भवतः ।<br>
यत्तु प्रवासलक्षणे भिन्नदेशत्वमुक्तं तद्व्यवहितत्वमात्रविषयम् ।<br>
यदि चैकदेशस्थयोर्न प्रवासस्तत् कथय कियति योजने कियति वा कोशे ऽसौ महर्षिभिर्निरूपितः ।<br>
कथं वा दूरदेशस्थयोर्नलदमयन्त्योः प्रद्युम्नप्रभावत्योर्हंसमुखा गुणश्रवणानन्तरं पुर्वंरागस्तया चकवाकयोस्तृणमात्रव्यवधाने ऽपि शाप्रवासा ख्यशृङ्गाराभास इति सर्वं सुस्थम् ।</p>
<p>********** एन्द् ओफ़् चोम्मेन्तर्य् **********</p>
<p>अथ सम्भोगः&ndash;</p>
<p>दर्शनस्पर्शनादीनि निषेवेते विलासिनौ ।<br>
यत्रानुरक्तावन्योन्यं सम्भोगो ऽयमुदाहृतः ॥ विस्स्द्_३।२१० ॥</p>
<p>लोचना:</p>
<p>(लो, ॠ) सम्भोग इति&mdash;सम्भोगः सम्भोगाख्यो भेदः ।<br>
विलासी चावालासिनी च विलासिनौ ।</p>
<p>********** एन्द् ओफ़् चोम्मेन्तर्य् **********</p>
<p>आदिशब्दादन्योन्याधरपानचुम्बनादयः ।<br>
यथा&ndash;<br>
&ldquo;शून्यं वासगृहम्&ndash;&rdquo; (२२ पृदृ) इत्यादौ ।</p>
<details><summary>टीका</summary>
<p>विज्ञप्रिया:</p>
<p>(वि, ञ) दर्शनस्पर्शनादीनीति&mdash;अन्यो ऽन्यमित्यस्यायमर्थः ।<br>
कदाचित् एकैकेन कदाचित्तूभयेन नापि दर्शनादिकं क्रियत इत्यर्थः ।<br>
तेन एकैकस्य दर्शनादौ अपि सम्भोगो बोद्ध्यः ।<br>
&ldquo;शून्यं वासगृहऽ; मित्यादौ उभयोरेव ।<br>
&ldquo;यान्त्या मुहुर्वलितकन्धरमाननं तदावृत्तवृन्तशतपत्रनिभं वहन्त्या ।<br>
दिग्धो ऽमृतेन च विषेण च पक्ष्मलाक्ष्या गाढं निखात इव मे हृदये कटाक्षः ॥<br>
&ldquo;इत्यत्र गजोपरि स्थिताया मालत्या दर्शनम् ।<br>
माधवस्य तु विप्रलम्भ एव ।</p>
</details>
<p>सङ्ख्यातुमशक्यतया चुम्बनपरिरम्भणादिवहुभेदात् ।<br>
अयमेक एव धीरैः कथितः सम्भोगशृङ्गारः ॥ विस्स्द्_३।२११ ॥</p>
<p>तत्र स्यादृतुषट्कं चन्द्रादित्यौ तथोदयास्तमयः ।<br>
जलकेलिवनविहारप्रभातमधुपानयामिनीप्रभृतिः ॥ विस्स्द्_३।२१२ ॥</p>
<p>अनुलेपनभूषाद्या वाच्यं शुचि मेध्यमन्यच्च ।</p>
<p>तथा च भरतः&ndash;<br>
&ldquo;यत्किञ्चिल्लोके शुचि मेध्यमुज्ज्वलं दर्शनीयं वा तत्सर्वं शृङ्गारेणोपमीयते (उपयुज्यते च)&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, ट) वाच्यं शुचिमेध्यमिति&mdash;शुचि शुद्धं वस्त्रादि, मेध्यं पवित्रम् अन्यद् वा यत् तदुद्दीपनविभावरूपतया वाच्यमित्यर्थः ।<br>
शृङ्गारेणोपमीयते इति ।<br>
शृङ्गारेण हेतुना उपमीयते तदुद्दीपनतया उपमीयते उपस्थाप्यते इत्यर्थः ।<br>
वर्ण्यते इति यावत् ।<br>
युज्यते इति श्रृङ्गारे तदुपयोगात् ।</p>
<p>लोचना:</p>
<p>(लो, ऌ) सङ्ख्यातुमिति&mdash;परिरम्भणादित्यादिशब्दात् विभावानुभाववैचित्र्यम् ।<br>
तत्र स्यादित्यनन्तरं यथासम्भवं विभावादिरूपेणेति बोद्धव्यम् ।<br>
यत् किञ्चित् दर्शनीयं शय्यागृहादि ।</p>
</details>
<p>किञ्च&ndash;</p>
<p>कथितश्चतुर्विधो ऽसावानन्तर्यात्तु पूर्वरागादेः ॥ विस्स्द्_३।२१३ ॥</p>
<p>यदुक्तम्&ndash;<br>
&ldquo;न बिना विप्रलम्भेन सम्भोगः पुष्टिमश्नुते ।<br>
कषायिते हि वस्त्रादौ भूयान् रागो विवर्धते&rdquo; ॥<br>
इति ।<br>
तत्र पूर्वरागानन्तरं सम्भोगो यथा कुमारसम्भवे पार्वतीपरमेश्वरयोः ।</p>
<details><summary>टीका</summary>
<p>विज्ञप्रिया:</p>
<p>(वि, ठ) सम्भोगशृङ्गारस्य एवविधत्वमुक्त्वा पूर्वरागाद्यानन्तर्येण तस्य चातुर्विध्यं वक्तुमाह&ndash;किञ्चेति ।<br>
कषायिते प्रथमं किञ्चिद्रक्तीकृते ।<br>
पार्वतीपरमेश्वरयोरिति&mdash;अत्रापि तयोर्वृत्तान्ते इत्यर्थः ।<br>
पूर्वरागसम्भोगो मदनदाहानन्तरं विवाहे सति पार्वतीपरमेश्वरयोः ।<br>
एवं मालतीमाधवयोरपि बोध्यम् ।</p>
</details>
<p>प्रवासानन्तरं सम्भोगो यथा मम तातपादानाम्&ndash;<br>
&ldquo;क्षेमं ते ननु पक्ष्मलाक्षि !- किसअं खेमं महङ्गं दिढम्, एतादृक्कृशता कुतः तुह पुणो पुट्ठं सरीरं जदो ।<br>
केनाहं पृथुलः प्रये !- पणैणीदेहस्स सम्मेलणात्, त्वत्तः सुभ्रु ! न कपि मे, जै इदं खेमं कुदो पुच्छसि&rdquo; ॥</p>
<p>लोचना:</p>
<p>(लो, ए) किसअमिति&mdash;कृशकं क्षेमं ममाङ्गं दृढम् ।<br>
तुहेति&ndash;तव पुनः पुष्टं शरीरं यतः ।<br>
पणैणीति&mdash;प्रणयिनीदहस्य सम्भिश्रणात् ।<br>
जै इति&mdash; यदि इदं क्षेमं कुतः पृच्छसि ।<br>
अयमर्थः&mdash;यदाहमेव प्रणयिनी किमिति मां परिहृत्य दूरं गतो ऽसि यद्धेतुकस्तवायं प्रश्रः ।<br>
सम्भोगः संयुक्तनायकविषयः ।<br>
संयोगवियोगौ च परस्परायत्ततारूपौ तेन दूतिप्रषणादेः सम्भोगविषयत्वम् ।<br>
ईर्ष्यामानादेश्च विप्रलम्भविषयत्वमविरुद्धम् ।</p>
<p>********** एन्द् ओफ़् चोम्मेन्तर्य् **********</p>
<p>एवमन्यत्राप्यूह्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ड) क्षेमं ते ननु इत्यादि&mdash;इमे दम्पत्योरुक्तिप्रत्युक्ती ।<br>
तत्र प्रवासादगतस्य पत्युः संस्कृतोक्तिः; तत् पत्न्याः प्राकृतोक्तिः ।<br>
प्रथमसंस्कृतेन पृच्छा नायकस्य; प्राकृतेनोत्तरं प्रियायाः ।<br>
एवमुत्तरोत्तरम् ।<br>
कीदृशम् क्षेमं ममाङ्गं दृढमित्यर्थः ।<br>
पुट्ठमिति&mdash;तव पुनः शरीरं पुष्टं यत इत्यर्थः ।<br>
पणैणीति&mdash;प्रणयिन्या मम देहस्य सम्भिश्रणात् सङ्कोचात् कृशीकरणादित्यर्थः ।<br>
एतावत् कालं तव वैदेश्यात्, निश्चितेन तवानुरागेण यतो ऽहं कृशा; अतो मां कृशां कृत्वा मन्मासेन तव शरीरं पुष्टमित्यर्थः ।<br>
त्वत्त इति ।<br>
हे सुभ्रु ! त्वत्तः कापि न मे कापि पुष्टिः इत्यर्थः ।<br>
जै इदमिति यदीदं तदा क्षेमं कुतः पृच्छसि ।<br>
स्वानुरागविषयस्यैव क्षेमपृच्छा ।<br>
मत्कार्श्ये ऽपि तव पष्ट्या च मयि तवानुरागाभावेनैव पुष्टिः ।<br>
अनुरागसत्त्वे तु मद्विरहात् कार्श्यं स्यादिति भावः ।<br>
एवमन्यत्रेति&mdash;करुणविप्रलम्भानन्तरं सम्भोग इत्यर्थः ।<br>
तत्र च मरणानन्तरं जीवने महाश्वेतापुण्डरीकयोः सम्भोगे ।</p>
</details>
<p>अथ हास्यः&ndash;</p>
<p>विकृताकारवाग्वेषचेष्टादेः कुहकाद्भवेत् ।<br>
हास्यो हाससथायिभावः श्वेतः प्रथमदैवतः ॥ विस्स्द्_३।२१४ ॥</p>
<p>विकृताकारवाक्चेष्टं यमालोक्य हसेज्जनः ।<br>
तमत्रालम्बनं प्राहुस्तच्चेष्टोद्दीपनं मतम् ॥ विस्स्द्_३।२१५ ॥<br>
अनुभावो ऽक्षसङ्कोचवदनस्मेरतादयः ।<br>
निद्रालस्यावहित्थाद्या अत्र स्युर्व्यभिचारिणः ॥ विस्स्द्_३।२१६ ॥</p>
<p>ज्येष्ठानां स्मितहसिते मध्यानां विहसितावहसिते च ।<br>
नीचानामपहसितं तथातिहसितं तदेष षड्भेदः ॥ विस्स्द्_३।२१७ ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) ज्येष्ठानामिति&mdash;उत्तमानां नायकानामित्यर्थः ।<br>
स्मितहसित इति&mdash;कस्याचिदुत्तमनायकस्य स्मितं कस्यचित्तु हसितम् इत्यर्थः ।<br>
एवमुत्तरोत्तरमपि एकैकस्य एकैकमिति षड्भेदा ।</p>
<p>लोचना:</p>
<p>(लो, ऐ) हास्य इति&mdash;विकृताद् विकियायुक्ताद वाग्वेशचेष्टादेः कुहकाख्यवञ्चनाप्रयोगाच्च हास्यरसो भवेदिति सम्बन्धः ।<br>
प्रमथाः शिवगणविशेषाः ।<br>
यद्वस्तु ।<br>
ज्येष्टानामुत्तमप्रकृतीनाम् ।</p>
</details>
<p>ईषद्विकासिनयनं स्मितं स्यात् स्पन्दिताधरम् ।<br>
किञ्चिल्लक्ष्यद्विजं तत्र हसितं कथितं बुधैः ॥ विस्स्द्_३।२१८ ॥</p>
<p>मधुरस्वरं विहसितं सांसशिरः कम्पमवहसितम् ।<br>
अपहसितं सास्त्राक्षं विक्षिप्ताङ्गं च भवत्यतिहसितम् ॥ विस्स्द्_३।२१९ ॥</p>
<p>यथा&ndash;<br>
&ldquo;गुरोगिरः पञ्चदिनान् अधीत्य वेदान्तशास्त्राणि दिनत्रयं च ।<br>
अमी समाघ्राय च तर्कवादान्समागताः कुक्कुटमिश्रपादाः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ण) स्मितादिलक्षणमाह ।<br>
ईषदिति ।<br>
गुरोर्गिर इति&mdash;कुक्कुटमिश्रपादोपहासः ।</p>
</details>
<p>अस्य लटकमेलकप्रभृतिषु परिपोषो द्रष्टव्यः ।</p>
<p>लोचना:</p>
<p>(लो, ओ) अत्र कुक्कुटमिश्रपादा आलम्बनम् ।<br>
तेषां च पञ्चदिनाध्ययनादय उद्दीपनानि ।<br>
कायोच्छ्वसनदृष्टिसङ्कोचादयो हर्षावहित्थादयश्च अनुभावव्यभिचारिणः अनुक्ता अपि सामर्थ्याल्लभ्याः ।<br>
एवमन्यत्रापि ।</p>
<p>********** एन्द् ओफ़् चोम्मेन्तर्य् **********</p>
<p>अत्र च&ndash;</p>
<p>यस्य हासः स चेत क्वापि साक्षान्नैव निबध्यते ।<br>
तथाष्येष विभावादिसामर्थ्यादुपलभ्यते ॥ विस्स्द्_३।२२० ॥</p>
<p>अभेदेन विभावादिसाधारण्यात्प्रतीयते ।<br>
सामाजिकैस्ततो हास्यरसो ऽयमनुभूयते ॥ विस्स्द्_३।२२१ ॥</p>
<details><summary>टीका</summary>
<p>विज्ञप्रिया:</p>
<p>(वि, त) अत्र चोत्तमादिषु य उपहासकस्तस्य स्मितादिकमुन्नेयम् ।<br>
साक्षान्नेव निबध्यत इति ।<br>
नशब्देन वाच्य इत्यर्थः ।<br>
अभेदेनेति&mdash;स उपहासकः सामाजिकैः विभावादिसाधारण्यात् यतः अभेदेन प्रतीयते ततो हास्यरसो ऽयमनुमीयत इत्यर्थः ।<br>
विभावादिसाधारण्यञ्च उपहासकस्य यो विभावादिरूपो हसनीयवैकृत्यादिः, तत्र सामाजिकस्यापि स्वोपहसनीयत्वाद्यारोप्यः ।<br>
स च स्वात्मनि उपहासकाभेदारेपात् ।<br>
ततश्च स्वनिष्ठहासे उपहासकहासाभेदारोपः विभावादीनां साधारणीकरणव्यापारात् ।<br>
ततश्च स्वादनाख्येन व्यापारेण हास्यरस आस्वाद्यत इति पूर्वापरग्रन्थनिष्कर्षः ।<br>
एवमेव रसान्तरे ऽपि रीतिः ।</p>
</details>
<p>एवमन्येष्वपि रसेषु बोद्धव्यम् ।<br>
अथ करुणः&ndash;</p>
<p>इष्टनाशादनिष्टाप्तेः करुणाख्यो रसो भवेत् ।<br>
धीरैः कपोतवर्णो ऽयं कथितो यमदैवतः ॥ विस्स्द्_३।२२२ ॥</p>
<p>शोको ऽत्र स्थायिभावः स्याच्छोच्यमालम्बनं मतम् ।<br>
तस्य दाहादिकावस्था भवेदुद्दीपनं पुनः ॥ विस्स्द्_३।२२३ ॥</p>
<p>अनुभावा दैवनिन्दाभूपातक्रन्दितादयः ।<br>
वैवर्ण्योच्छ्वासनिः श्वासस्तम्भप्रलपनानि च ॥ विस्स्द्_३।२२४ ॥</p>
<p>निर्वेदमोहापस्माख्याधिग्लानिस्मृतिश्रमाः ।<br>
विषादजडतोन्मादचिन्ताद्या व्यभिचारिणः ॥ विस्स्द्_३।२२५ ॥</p>
<p>शोच्यं विनष्टबन्धुप्रभृति ।<br>
यथा मम राघवविलासे&ndash;<br>
&ldquo;विपिने क्व जटानिबन्धनं तव चेदं क्व मनोहरं वपुः ।<br>
अनयोर्घटना विधेः स्फुटं ननु खड्गेन शिरीषकर्त्तनम्&rdquo; ॥<br>
अत्र हि रामवनवासजनितशोकार्त्तस्य दशरथस्य दैवनिन्दा ।<br>
एवं बन्धुवियोगविभवनाशादावप्युदाहार्यम् ।<br>
परिपोषस्तु महाभारते स्त्रीपर्वणि द्रष्टव्यः ।</p>
<details><summary>टीका</summary>
<p>विज्ञप्रिया:</p>
<p>(वि, थ) विपिने क्वेति स्पष्टम् ।<br>
एवं बन्धुवियोगेति ।<br>
तत्र बन्धुवियोगे यथा&mdash;&ldquo;हा मातस्त्वरितासि कुत्र किमिदं हा देवताः क्वाशिषः धिक् प्राणान् पतितो ऽशनिर्हुतवहस्ते ऽङ्गेषु दग्धे दृशौ ।<br>
इत्थं घर्घरमध्यरुद्धकरुणापौराङ्गनानां गिरः चित्रस्थानपि रोदयन्ति शतधा कुर्वन्ति भित्तीरपि ॥<br>
&ldquo;इदं मदालसायां मृतायां पुरस्त्रीणां रोदनस्य केनापि कथनम् ।<br>
वित्तनाशे यथा-&ldquo;किं करोमि क्क गच्छामि शरणं क्क व्रजाम्यहम् ।<br>
चिरेणोपर्ज्जितं वित्तं दस्युनापहृतं मम&rdquo; ॥<br>
इति ।</p>
</details>
<p>अस्य करुणविप्रलम्भाद् भेदमाह&ndash;</p>
<p>शोकस्थायितया भिन्नो विप्रलम्भादयं रसः ।<br>
विप्रलम्भे रतिः स्थायी पुनः सम्भोगहेतुकः ॥ विस्स्द्_३।२२६ ॥</p>
<details><summary>टीका</summary>
<p>विज्ञप्रिया:</p>
<p>(वि, द) पुनः सम्भोगहेतुक इति ।<br>
पूर्वरागमानप्रवासहेतुकत्वे करुणसाङ्कर्य्यशङ्कैव नास्ति ।<br>
मरणे सत्येव तत्साङ्कर्यसम्भावना ।<br>
तत्र पुनः सम्भोगसम्भावनासत्त्वे विप्रलम्भः ।<br>
पुनः सम्भोगहेतुकः पुनः सम्भोगसम्भावनाहेतुक इत्यर्थः ।</p>
</details>
<p>अथ रौद्रः&ndash;</p>
<p>रौद्रः क्रोधस्थायिभावो रक्तो रुद्राधिदैवतः ।<br>
आलम्बनमरिस्तत्र तच्चेष्चोद्दीपनं मतम् ॥ विस्स्द्_३।२२७ ॥</p>
<p>मुष्टिप्रहारपातनविकृतच्छेदावदारणैश्चैव ।<br>
सङ्ग्रामसम्भ्रमाद्यैरस्योद्दीप्तिर्भवेत् प्रौढा ॥ विस्स्द्_३।२२८ ॥</p>
<p>भ्रविभङ्गौष्ठनिर्देशबाहुस्फोटनतर्जनाः ।<br>
आत्मावदानकथनमायुधोत्क्षेपणानि च ॥ विस्स्द्_३।२२९ ॥</p>
<p>अनुभावास्तथाक्षेपक्रूरसन्दर्शनादयः ।<br>
उग्रतावेगरोमाञ्चस्वेदवेपथवो मदः ॥ विस्स्द्_३।२३० ॥</p>
<p>मोहामर्षादयस्तत्र भावाः स्युर्व्यभिचारिणः ।</p>
<p>यथा&ndash;<br>
&ldquo;कृतमनुमतं दृष्टं वा यैरिदं गुरुपातकं मनुजपशुभिर्निर्मर्यादैर्भवद्भिरुदायुधैः ।<br>
नरकरिपुणा सार्धं तेषां सभीमकिरीटिना- मयमहमसृङ्मेदोमांसैः करोमि दिशां बलिम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ध) कृतमनुमतमिति ।<br>
अर्जुनं सम्बोध्य क्रुद्धस्य अश्वत्थाम्न उक्तिरियम् ।<br>
इदं स्वयं मृतस्य मम पितुः शिरच्छेदरूपं गुरुपातकं यैरुदायुधैर्मनुजपशुभिर्निर्मयादैर्भवद्धिः कृतमनुमतं दृष्टं वा नरकासुरस्य रिपुणा श्रीकृष्णेन सार्द्धं सभीमकिरीटिनां तेषां मेदोमांसैः दिशां दिक्स्थितभूतानां बलिमयमहम् एतत्क्षणवर्त्तो अहं करोमीत्यर्थः ।<br>
किरीटी अर्जुनः ।<br>
मेदस्तैलम् ।<br>
नरकरिपुपदोपादानात् नरकहेतुपातकहन्तारं गुरुपातककारिणञ्च हनिष्यामीति सूचनात् मत्क्रोधे जगदेव नङ्क्ष्यति इति सूचितम् ।</p>
<p>लोचना:</p>
<p>(लो, औ) कृतमनुमतमिति ।<br>
तेषां भवताम् ।</p>
</details>
<p>अस्य युद्धवीराद्भेदमाह&ndash;</p>
<p>रक्तास्येनेत्रता चात्र भेदिनी युद्धवीरतः ॥ विस्स्द्_३।२३१ ॥</p>
<p>अथ वीरः&ndash;</p>
<p>उत्तमप्रकृतिर्वोर उत्साहस्थायिभावकः ।<br>
महेन्द्रदैवतो हेमवर्णो ऽयं समुदाहृतः ॥ विस्स्द्_३।२३२ ॥</p>
<p>आलम्बनविभावास्तु विजेतव्यादयो मताः ।</p>
<details><summary>टीका</summary>
<p>विज्ञप्रिया:</p>
<p>(वि, न) धर्मवीरदानवीरयुद्धवीरदयावीररूपतया वीररसस्य चातुर्विध्यं वक्ष्यते ।<br>
तेषामालम्बनादिभेदो विजेतव्यादय इत्यादि सर्वग्रहार्थमादिपदम् ।</p>
</details>
<p>विजेतव्यादिचेष्टाद्यास्तस्योद्दीपनरूपिणः ।<br>
अनुभावास्तु तत्र स्युः सहायान्वेषणादयः ॥ विस्स्द्_३।२३३ ॥</p>
<p>सञ्चारिणास्तु धृतिमतिगर्वस्मृतितर्करोमाञ्चाः ।<br>
स च दानदर्मयुद्धैर्दयया च समन्वितश्चतुर्धा स्यात् ॥ विस्स्द्_३।२३४ ॥</p>
<p>स च वीरो दानवीरो धर्मवीरो युद्धवीरो दयावीरश्चेति चतुर्विधः ।<br>
तत्र दानवीरो यथा परशुरामः&ndash;<br>
&ldquo;त्यागः सप्तसमुद्रमुद्रितमहीनिर्व्याजदानावधिः&rdquo; इति ।<br>
अत्र परशुरामस्य त्यागे उत्साहः स्थायिभावः, सम्प्रदानभूतब्राह्मणैरालम्बनविभावैः सत्त्वाध्यवसायादिभिश्चोद्दीपनविभावैविभावितः, सर्वस्वत्यागादिभिरनुभावैरनुभावितो, हर्षधृत्यादिभैः सञ्चारिभिः पुष्टिं नीतो दानवीरतां भजते ।</p>
<details><summary>टीका</summary>
<p>विज्ञप्रिया:</p>
<p>(वि, प) त्यागः सप्तसमुद्रेति&mdash;सप्तसमुद्रावृत्तया मह्या निर्व्याजदानपर्य्यन्तः त्याग इत्यर्थः ।<br>
सत्त्वाध्यवसायः सात्विकक्रियाभावितः ।<br>
पूर्वोक्तप्रकारेण ज्ञापितः ।</p>
</details>
<p>धर्मवीरो यथा युधिष्ठिरः&ndash;<br>
&ldquo;राज्यं च वसु देहश्च भार्या भ्रातृसुताश्च ये ।<br>
यच्च लोके ममायत्तं तद् धर्माय सदोद्यतम्&rdquo; ॥<br>
युद्धवीरो यथा श्रीरामचन्द्रः&ndash;<br>
भो लङ्केश्वर ! दीयतां जनकजा रामः स्वयं याचते को ऽयं ते मतिविभ्रमः स्मर नयं नाद्यापि किञ्चिद्रतम् ।<br>
नैवं चेत् खरदूषणत्रिशिरसां कण्ठासृजा पङ्किलः पत्त्री नैष सहिष्यते मम धनुर्ज्याबन्धबन्धूकृतः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ) भो लङ्केश्वर इति ।<br>
रामो रामनाम्ना ख्यातो वालिहन्ता स्वयं याचते ।<br>
नयं नीतिं स्मर ।<br>
नाद्यापीति ।<br>
मया सह सन्धेरुपायः को ऽपि न गत इत्यर्थः ।<br>
नैवं चेत् सीता न दीयते चेत् तदा मम धनुः ज्याबन्धस्य बन्धूकृत एष पत्री वाणो न सहिष्यते ।<br>
कीदृशः खरादीनामसृजा रक्तेन पङ्किलः ।</p>
</details>
<p>दयावीरो यथा जीमूतवाहनः&ndash;<br>
&ldquo;शिरामुखैः स्यन्दत एव रक्तमद्यापि देहे मम मांसमस्ति ।<br>
तृप्तिं न पश्यामि तवापि तावत् किं भक्षणात्त्वं विरतो गरुत्मन् ! ।<br>
एष्वपि विभावादयः पूर्वोदाहरणवदूह्याः ।</p>
<details><summary>टीका</summary>
<p>विज्ञप्रिया:<br>
(वि, ब) शिरामुखैरिति ।<br>
गरुडेन भक्ष्यमाणं नागं परित्रातुं तद्भक्षणाय आत्मदेहमर्पितवतस्तद्भक्षितबहुमांसस्य जीमूतवाहनस्यातृप्तं प्रत्युक्तिरियम् ।<br>
हे गरुत्मन् ! अद्यापि मम देहे मांसमस्ति ।<br>
अत्र हेतुमाह&mdash;मम कीदृशस्य शिरामुखें रक्तं स्यन्दत एव ।<br>
अतो यद्यपि बहूनि मांसानि भक्षितानि तथापि तृप्तिमात्मनि न पश्यामि ।<br>
अतस्त्वं किं भक्षणाद् विरतोसीत्यर्थः ।</p>
</details>
<p>अथ भयानकः&ndash;<br>
भयानको भयस्थायिभावो भूताधिदैवतः&rdquo; ।<br>
स्त्रीनीचप्रकृतिः कृष्णो मतस्तत्त्वविशारदैः ॥ विस्स्द्_३।२३५ ॥</p>
<p>यस्मादुत्पद्यते भीतिस्तदत्रालम्बनं मतम् ।<br>
चेष्टा घोरतरास्तस्य भवेदुद्दीपनं पुनः ॥ विस्स्द्_३।२३६ ॥</p>
<p>अनुभावो ऽत्र वैवर्ण्यगद्रदस्वरभाषणम् ।<br>
प्रलयस्वेदरोमाञ्चकम्पदिक्प्रेक्षणादयः ॥ विस्स्द्_३।२३७ ॥</p>
<details><summary>टीका</summary>
<p>विज्ञप्रिया:</p>
<p>(वि, भ) भयानकानुभावेषु पुलकः किञ्चिद् अङ्गेषु रोमाञ्चः ।<br>
रोमाञ्चस्तु सर्वाङ्गेषु इति भेदः ।</p>
</details>
<p>जुगुष्सावेगसम्मोहसन्त्रासग्लानिदीनताः ।<br>
शङ्कापस्मारसम्भ्रान्तिमृत्य्वाद्या व्यभिचारिणाः ॥ विस्स्द्_३।२३८ ॥</p>
<p>यथा&ndash;<br>
&ldquo;नष्टं वर्षवरैः&ndash;&rdquo; इत्यादि (१०५ पृदृ) अथ बीभत्सः&ndash;</p>
<p>जुगुष्सास्थायिभावस्तु बीभत्सः कथ्यते रसः ।<br>
नीलवर्णो महाकालदैवतो ऽयमुदाहृतः ॥ विस्स्द्_३।२३९ ॥</p>
<p>दुर्गन्धमांसरुन्धिरमेदां स्यालम्बनं मतम् ।<br>
तत्रैव कृमिपाताद्यमुद्दीपनमुदाहृतम् ॥ विस्स्द्_३।२४० ॥</p>
<p>निष्ठीवनास्यवलननेत्रसङ्कोचनादयः ।<br>
अनुभावास्तत्र मतास्तथा स्युर्व्यभिचारिणः ॥ विस्स्द्_३।२४१ ॥</p>
<p>मोहो ऽपस्मार आवेगो व्याधिश्च मरणादयः ।</p>
<p>यथा&ndash;<br>
&ldquo;उत्कृत्योत्कृत्य कृत्तिं प्रथममथ पृथूच्छोथभूयांसि मांसान्य् अंसस्फिक्पृष्ठपिण्डाद्यवयवसुलभान्युग्रपूतीनि जग्ध्वा ।<br>
आर्त्तः पर्यस्तनेत्रः प्रकटितदशनः प्रेतरङ्कः करङ्कादङ्कस्थादस्थिंस्थं स्थपुटगतमपि क्रव्यमध्यग्रमत्ति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, म) तद्व्यभिचारिभावेषु&ndash;जुगुप्साभयहेतुप्रेतादिदर्शनात् ।<br>
सन्त्रासश्च भयाद्भिन्नः ।<br>
उत्कृत्येति&mdash;करालाराधनाय गतस्य माधवस्य शवं भुञ्जानं प्रेतं दृष्ट्वा उक्तिरियम् ।<br>
अयं प्रेतरङ्गः ।<br>
प्रेतेषु दरिद्रः ।<br>
अङ्कस्थात् शवात् अस्थिसंस्थं स्थपुटगतमपि क्रव्यम्मांसं प्रकटितदशनः सन्नव्यग्रं यथा स्यात्तथात्ति ।<br>
किं कृत्वा प्रथमं कृत्तिं चर्म्म उत्कृत्योकृत्य ।<br>
अथानन्तरं अंसे भुजमूले स्फिचि नितम्बे पृष्टे च ।<br>
आदिना उरौ च ।<br>
पिण्डे ऽवयवे सुलभानि मांसानि जग्ध्वा भक्षयित्वा ।<br>
ईदृशक्रमेण भक्षणाद् अव्यग्रता ।<br>
मांसानि कीदृशानि पृथुना उच्छोथेन तत्फुल्लतया भूयांसि बहूनि तथा अतिदुर्गन्धीनि ।</p>
<p>लोचना:</p>
<p>(लो, अ) उत्कृत्येति-उच्छोथ उच्छूनता ।<br>
पिण्डो जङ्घोर्द्ध्वभागः ।<br>
रङ्कश्चिरदुर्लभाहारः ।<br>
करङ्को ऽस्थिशेषं शिरः ।<br>
स्थपुटं विकटगभीरभागः ।</p>
</details>
<p>अथाद्भुतः&ndash;</p>
<p>अद्भुतो विस्मयस्थायिभावो गन्धर्वदैवतः ॥ विस्स्द्_३।२४२ ॥</p>
<p>पीतवर्णो वस्तु लोकातिगामालम्बनं मतम् ।<br>
गुणानां तस्य महिमा भवेदुद्दीपनं पुनः ॥ विस्स्द्_३।२४३ ॥</p>
<p>स्तम्भः स्वेदो ऽथ रोमाञ्चगद्रदस्वरसम्भ्रमः ।<br>
तथा नेत्रविकासाद्या अनुभावाः प्रकीर्तिताः ॥ विस्स्द्_३।२४४ ॥</p>
<p>वितर्कावेगसम्भ्रान्तिहर्षाद्या व्यभिचारिणः ।</p>
<p>यथा&ndash;<br>
&ldquo;दोर्दण्डाञ्चितचन्द्रशेखरधनुर्दण्डावभङ्गोद्यत&ndash;<br>
ष्टङ्कारध्वनिरार्यबालचरितप्रस्तावनाडिण्डिमः ।<br>
द्राक्पर्यस्तकपालसम्पुटमिलद्ब्रह्माण्डभाण्डोदर- भ्राम्यत्पिण्डितचण्डिमा कथमहो नाद्यापि विश्राम्यति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, य) अद्भुतव्यभिचारिभावेषु सम्भ्रान्तिः; भ्रमणं चपलता ।<br>
तेनानुभावत्वेन उक्तसम्भ्रमाद्भेदः ।<br>
दोर्दण्डेति&ndash;रामेण धनुषि भग्ने तच्छब्दं श्रुत्वा लक्ष्मणस्य उक्तिरियम् ।<br>
दोर्दण्डेनाञ्चितस्य उत्क्षिप्तस्य चन्द्रशेखरधनुर्दण्डस्यावभङ्गेन उद्गतो झङ्कारध्वनिः अहो ऽद्यापि न विश्राम्यति ।<br>
कीदृशः ।<br>
आर्य्यस्य रामस्य बालचरितानां प्रस्तावनायाः प्रख्यापनायाः डिण्डिमो वाद्यविशेषः ।<br>
पुनः कीदृशः&ndash;द्राक्सहसा पर्य्यस्ताभ्यामुत्क्षिप्ताभ्यां कपालसम्पुटाभ्यां पुनर्मिलितो ब्रह्माण्डभाण्डस्य चण्डशब्दात् उत्फुल्य पुनर्मिलितं ब्रह्माण्डकपालद्वयं तदुदरे भ्राम्यन् इत्यर्थः ।<br>
अत्र रामो लोकातिगं वस्तु ।<br>
धनुर्भङ्गे गुणः ।</p>
<p>लोचना:</p>
<p>(लो, आ) दोर्दण्डेति ।<br>
आर्य्योरामः द्राक्झटिति ।<br>
पर्य्याप्तौ सम्पूर्णो कपालसम्पुटौ यस्य ।<br>
एवं विशेषणविशिष्टतया मिलति जायमाने ब्रह्मण्डभाण्डोदरे भ्राम्यन् पिण्डितः पिण्डीभूतः चण्डिमा चण्डत्वं यस्येति झङ्कारध्वनोर्विशेषणम् ।</p>
</details>
<p>अथ शान्तः&ndash;</p>
<p>शान्तः शमस्थयिभाव उत्तमप्रकृतिर्मतः ॥ विस्स्द्_३।२४५ ॥</p>
<p>लोचना:</p>
<p>(लो, इ) उक्तरूपः शमः स्थायिभावो यस्य ।<br>
यत्तु निर्वेदस्य स्थायिभावतावलम्बनेन शान्तरसस्वीकारः गृतस्तदयुक्तम् , तस्य स्वाद्यमानरूपत्वात् सञ्चारिभावस्यैव नाट्यत्वात् ।</p>
<p>********** एन्द् ओफ़् चोम्मेन्तर्य् **********</p>
<p>कुन्देन्दुसुन्दरच्छायः श्रीनारायणदैवतः ।<br>
अनित्यत्वादिनाशेषवस्तुनिः सारता तु या ॥ विस्स्द्_३।२४६ ॥</p>
<details><summary>टीका</summary>
<p>विज्ञप्रिया:</p>
<p>(वि, र) अनित्यत्वादिना इत्यत्र आदिपदात् इष्टवियोगादिना वैराग्यपरिग्रहः ।</p>
</details>
<p>परमात्मस्वरूपं वा तस्यालम्बनमिष्यते ।<br>
पुण्याश्रमहरिक्षेत्रतीर्थरम्यवनादयः ॥ विस्स्द्_३।२४७ ॥</p>
<p>महापुरुषसङ्गाद्यास्तस्योद्दीपनरूपिणः ।<br>
रोमाञ्चाद्याश्चानुभावास्तथा स्युर्व्यभिचारिणः ॥ विस्स्द्_३।२४८ ॥</p>
<p>निर्वेदहर्षस्मरणमतिभूतदयादयः ।</p>
<p>यथा&ndash;<br>
&ldquo;रथ्यान्तश्चरतस्तथा धृतजरत् कन्थालवस्याध्वगैः सत्रासं च सकौतुकं च सदयं दृष्टस्य तैर्नागरैः ।<br>
निर्व्याजीकृतचित्सुधारसमुदा निद्रायमाणस्य मे निःशङ्कः करटः कदा करपुटीभिक्षां विलुण्ठिष्यति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ल) रथ्यान्त इति ।<br>
संसारविरक्तस्योक्तिरियम् ।<br>
निर्बोजीकृतया चित्सुधारसमुदा ज्ञानामृतहर्षेण निद्रायमाणस्य मे कदा करपुटीभिक्षां करटः काको विलुण्ठिष्यति ।<br>
कामनाभावात् निर्बोजता ।<br>
मम कीदृशस्य, भिक्षाविलुण्ठनादिभयाभावात् निः शङ्कं चरतः रथ्यान्तः नगरराजमार्गमध्ये चरतः ।<br>
धृतजरत्कन्थालवस्य ।<br>
अतः तैः रथ्यास्थैः अध्वगैर्नागरैः कन्थादिविपरीतदर्शनात् सत्रासञ्च सकौतुकञ्च दरिद्रावस्थादर्शनात् सदयञ्च दृष्टस्य ।<br>
अत्र समस्तसुखहेतूपक्षेपणात् लब्धाशेषवस्तुनिः सारता आलम्बनम् ।<br>
नागरैरुक्तरूपेण दर्शनानि उद्दीपनानि ।<br>
भिक्षाविलुण्ठनाशंसालभ्यौ रोमाञ्चहर्षावनुभावव्यभिचारिणौ ।</p>
<p>लोचना:</p>
<p>(लो, ई) रथ्येतिं&mdash;लवो लेशः ।<br>
छिद्रमयत्वात् विकृताकारत्वात्सत्रासम् ।<br>
तथाद्भुतस्यादृष्टपूर्वकत्वात्सकौतुकम् ।<br>
अकिञ्चनत्वात् सदयम् ।<br>
निर्बोजीकृतो यो ऽसौ चित्ज्ञानमेव सुधारसः तेन प्रकाशेन या मुत् प्रीतिः सुखैकमयता तया निद्रायमाणस्य पश्यतो ऽपि प्रमेयजातमपश्यतः चित्सुधारसस्य ।</p>
<p>निर्बोजीकृतस्यायमर्थः&ndash; निर्गतं बीजं संसारकारणम् अविद्याख्यं यस्मात् प्रकाशादित्यर्थः ।<br>
निर्गतं बीजम् आत्मप्रकाशज्ञानकारणं मनो यत्र स निर्बोजः ।<br>
ब्रह्माकारं वृत्तिमुत्पाद्य मनसः सत्त्वांशस्यापि विनाशाभ्युपगमात् ।</p>
</details>
<p>पुष्टिस्तु महाभारतादौ द्रष्टव्या ।<br>
अस्य दयावीरादेः सकाशाद् भेदमाह&ndash;</p>
<p>निरहङ्काररूपत्वाद् दयावीरादिरेष नो ॥ विस्स्द्_३।२४९ ॥</p>
<p>दयावीरादौ हि नागानन्ददौ जीमूतवाहनादेरन्तरा मलयवत्याद्यनुरागादेरन्ते च विद्याधरचक्रवतित्वाद्याप्तेर्दर्शनादहङ्कारोपशमो न दृश्यते ।<br>
शान्तस्तु सर्वाकारेणाहङ्कारप्रशमैकरूपत्वान्न तत्रान्न्तर्भावमर्हति ।<br>
ततश्च नागानन्दादेः शान्तरसप्रधानत्वमपास्तम् ।<br>
ननु&ndash;<br>
&ldquo;न यत्र दुःखं न सुखं न चिन्ता न द्वेषरागौ न च कचिदिच्छा ।<br>
रसः स शान्तः कथितो मनीन्द्रैः सर्वेषु भावेषु समप्रमाणः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, व) दयावीरस्य भेदमाह&mdash;निरहङ्कारेति ।<br>
नागानन्देति&mdash;जीमूतवाहननायके नागानन्दे नाटके काव्यप्रकाशे शान्तस्य जीमूतवाहनस्य युक्तिमाक्षिपतिअतश्च इति ।<br>
सर्वेषु भावेष्विति&mdash;सर्वेषु कान्तादिसकलपदार्थेषु सत्स्वपीत्यर्थः ।<br>
अत्र च इति&mdash;मोक्षावस्थीयशान्तः स एवयतो रसतामेतीति काव्यनाट्यसमर्पितः सन्निति शेषः ।</p>
<p>लोचना:</p>
<p>(लो, उ) निरहमिति&mdash;दयावीरादीत्यादिशब्दात् धर्मवीरादिः ।<br>
नागानन्दाख्यं नाम नाटकम् ।<br>
सर्वेषु लोष्ट्राश्मकाञ्चनादिषु भावेषु पदार्थेषु गमं तुल्यं प्रमाणं ज्ञानं यत्र ।</p>
</details>
<p>इत्येवंरूपस्य शान्तस्य मोक्षावस्थायामेवात्मस्वरूपापत्तिलक्षणायां प्रादुर्भावात्तत्र सञ्चार्यादीनामभावात् कथं रसत्वमित्युच्यते&ndash;</p>
<p>लोचना:</p>
<p>(लो, ऊ) आत्मेति&mdash;आत्मस्वरूपस्य आपत्तिः प्राप्तिः लक्षणं स्वरूपं यस्याः ।</p>
<p>********** एन्द् ओफ़् चोम्मेन्तर्य् **********</p>
<p>युक्तवियुक्तदशायामवस्थितो यः शमः स एव यतः ।<br>
रसतामेति तदस्मिन् सञ्चार्यादेः स्थितिश्च न विरुद्धा ॥ विस्स्द्_३।२५० ॥</p>
<p>यश्चास्मिन्सुखाभावो ऽप्युक्तस्तस्य वैषयिकसुखपरत्वान्न विरोधः ।<br>
उक्तं हि-</p>
<details><summary>टीका</summary>
<p>विज्ञप्रिया:</p>
<p>(वि, श) न विरुद्धेति&mdash;निर्वेदरूपसञ्चारिस्थितिः अत्रास्त्येव इत्यर्थः ।<br>
वैषयिकसुखपरत्वादिति ।<br>
तेन शान्तस्य वैषयिकसुखभिन्नं तृष्णाक्षयाधीनं सुखमस्त्येव इत्युक्तम् ।</p>
<p>लोचना:</p>
<p>(लो, ऋ) युक्तेति&mdash;तत्र विषयेभ्यः परावृत्य साक्षात् कर्तव्ये ब्रह्मणि मनो निधाय वर्त्तमानत्वचिन्तासन्तानवान् युक्तः, यस्य च योगजधर्मसहकृतेन मनसा, जिज्ञासितवस्तुसाक्षात्कारो जायते, यश्च भूत्वेन्द्रियजयी अणिमाद्यः कायसिद्धीर्दूरश्रणाद्या ह्यतीन्द्रियाणि स्वे स्वे विषये सहत्त्वसन्निकर्षादिसहकारनिरपेक्षाणि वर्त्तन्ते, एवं युक्तवियुक्तावस्थायामित्यर्थः ।</p>
</details>
<p>&ldquo;यच्च कामसुखं लोके यच्च दिव्यं महत्सुखम् ।<br>
तृष्णाक्षयसुखस्यैते नार्हतः षोडशीं कलाम्&rdquo; ॥<br>
&ldquo;सर्वाकारमहङ्काराहितत्वं ब्रजन्ति चेत् ।<br>
अत्रान्तर्भावमर्हन्ति दयावीरादयस्तथा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) तत्र च सम्वादमाह ।<br>
उत्कं हीति&mdash;एते कामसुखदिव्यसुखे ।</p>
<p>लोचना:</p>
<p>(लो, ॠ) अत्रेति&mdash;अत्र महाविषये दयावीरादयः स्वल्पविषयाः ।</p>
</details>
<p>आदिशब्दाद्धर्मवीरदानवीरदेवताविषयरतिप्रभृतयः ।<br>
तत्र देवताविषया रतिर्यथा&ndash;<br>
कदा वाराणस्यामिह सुरधुनीरोधसि वसन् वसानः कौपीनं शिरसि निदधानो ऽञ्जलिपुटम् ।<br>
अये गौरीनाथ ! त्रिपुरहर ! शम्भो ! त्रिनयन ! प्रसीदेति क्रोशन् निमिषमिव नेष्यामि दिवसान्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) देवताविषयरतिर्यथेति&mdash;शान्तान्तर्भावमापन्ना देवताविषयरतिर्यथेत्यर्थः ।<br>
कदा वाराणस्यामिति&ndash;इह वाराणस्यां सुरधुन्या गङ्गाया रोधसि तीरे पुलिन् वा वसन् अहं कौपीनद्वयञ्च वसानः शिरस्यञ्जलिपुटं दधानश्च अये गौरीनाथेत्यादिनाऽक्रोशन् च कदा दिवसान् निमेषमिव नेष्यामीत्यर्थः ।<br>
अत्र कौपीनादिविशेषणैः सुखादिराहित्यप्राप्त्या सर्वाहङ्कारराहित्यलाभाद् देवविषयरतेरपि शान्तरसत्वप्राप्तिः ।</p>
</details>
<p>अथ मुनीन्द्रसम्मतो वत्सलः&ndash;</p>
<p>स्फुटं चमत्कारितया वत्सलं च रसं विदुः ।<br>
स्थायी वत्सलतास्नेहः पुत्राद्यालम्बनं मतम् ॥ विस्स्द्_३।२५१ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) वत्सलतास्नेह इति&mdash;न चैवं दयावीरत्वप्रसक्तिरिति वाच्यम् , आत्मापकारेणापि परोपचिकीर्षाप्रयोजकधर्मविशेषस्य दयात्वात् सुखसम्बन्धिनि अनुरागविशेषस्य च स्नेहत्वात् इति अनयोर्भेदात् ।</p>
<p>लोचना:</p>
<p>(लो, ऌ) स्फुटमिति&mdash;चकत्कारस्यात्रोक्तप्रकारेण रसे सारत्वान्नर्देशः ।<br>
तस्य च विभावादिशवालितस्वप्रकाशानन्द्रमयत्वं दैवसिद्धमित्युक्तम् ।<br>
चमत्कारि तयेति ।<br>
वत्सलतारूपः स्त्रेहः ।</p>
</details>
<p>उद्दीपनानि तच्चेष्टा निद्याशौर्यदयादयः ।<br>
आलिङ्गनाङ्गसंस्पर्शशिरश्चुम्बनमीक्षणम् ॥ विस्स्द्_३।२५२ ॥</p>
<p>पुलकानन्दवाष्पाद्या अनुभावाः प्रकीर्तिताः ।<br>
सञ्चारिणो ऽनिष्टशङ्काहर्षगर्वादयो मताः ॥ विस्स्द्_३।२५३ ॥</p>
<p>पद्मगर्भच्छविर्वर्णो दैवतं लोकमातरः ।</p>
<p>यथा&ndash;<br>
&ldquo;यदाह धात्र्या प्रथमोदितं वचो ययौ तदीयामवलम्ब्य चाङ्गलीम् ।<br>
अभूच्च नम्रः प्रणिपातशिक्षया पितुर्मुदं तेन ततान सोर्ऽभकः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क्ष) यदाह धात्र्येति&mdash;उदितस्य उच्चारितस्य प्रथमं प्रथमोदितमिति&quot;राजदन्तादिसमासात्&rdquo; ।<br>
दात्र्या उदितश्च नारायणेत्यादिशब्दश्च प्रथमं&quot;ना&quot;इत्यादि यद्वचः रघुराह तदीयां धात्रीयाम् अङ्गुलिमवलम्ब्य यच्च ययौ प्रणिपातशिक्षया यच्च नम्नो ऽभूत्, तेन कर्मणा पितुर्दिलीपस्य मुदं ततान इत्यर्थः ।</p>
</details>
<p>एतेषां च रसानां परस्परविरोधमाह&ndash;</p>
<p>आद्यः करुणबीभत्सरौद्रवीरभयानकैः ॥ विस्स्द्_३।२५४ ॥</p>
<p>भयानकेन करुणोनापि हास्यो विरोधभाक् ।<br>
करुणो हास्यशृङ्गारसाभ्यामपि तादृशः ॥ विस्स्द्_३।२५५ ॥</p>
<p>रौद्रस्तु हास्यशृङ्गरभयानकरसैरपि ।<br>
भयानकेन शान्तेन तथा वीररसः स्मृतः ॥ विस्स्द्_३।२५६ ॥</p>
<p>शृङ्गारवीरराद्राख्यहास्यशान्तैर्भयानकः ।<br>
शान्तस्तु वीरशृङ्गाररौद्रहास्यभयानकैः ॥ विस्स्द्_३।२५७ ॥</p>
<p>शृङ्गारेण तु बीभत्स इत्याख्याता विरोधिता ।</p>
<p>आद्यः शृङ्गारः ।<br>
एषां च समावेशप्रकारा वक्ष्यन्ते ।</p>
<p>कुतो ऽपि कारणात्क्वापि स्थिरतामुपयन्नपि ॥ विस्स्द्_३।२५८ ॥</p>
<p>उन्मादादिर्न तु स्थायी न पात्रे स्यैर्यमेति यत् ।</p>
<details><summary>टीका</summary>
<p>विज्ञप्रिया:</p>
<p>(वि, क) पात्रे न&mdash;स्वभावत इति शेषः ।</p>
<p>लोचना:</p>
<p>(लो, ए) ननून्मादानां स्थायित्वमवलम्ब्य कथमन्ये ऽपि रसा नोक्ताः इत्याशङ्क्याह&ndash;कुतो ऽपीति ।</p>
</details>
<p>यथा विक्रमोर्वश्यां चतुर्थे ऽङ्के पुरूरवस उन्मादः ।</p>
<p>रसभावौ तदाभासौ भावस्य प्रशमोदयौ ॥ विस्स्द्_३।२५९ ॥</p>
<p>सन्धिः शबालता चेति सर्वे ऽपि रसनाद्रसाः ।</p>
<p>रसनधर्मयोगित्वाद्भावादिष्वपि रसत्वमुपचारादित्यभिप्रायः ।<br>
भावादय उच्यन्ते&ndash;</p>
<details><summary>टीका</summary>
<p>विज्ञप्रिया:</p>
<p>(वि, ख) प्रशमोदयो नाशोत्पत्ती ।<br>
रसनाद्रसा इति&mdash;रसनम् आस्वादनं तद्रूपसादृश्यात् गौण्या लक्षणया रसपदार्थ इत्यर्थः ।<br>
तस्य रसस्य सादृश्यं व्याचष्टे&ndash;रसनधर्म्मेति&ndash;</p>
<p>लोचना:</p>
<p>(लो, ऐ) ननु यदि रसात्मकं वाक्यमेव काव्यं ताह भावादिप्रधानमकाव्य स्यादित्यशङ्क्याह&mdash;रसाभावादिति ।<br>
तदाभासौ रसाभासो भावाभासश्च ।<br>
रसनं स्वादनमुक्तप्रकारम् ।</p>
</details>
<p>सञ्चारिणः प्रधानानि देवादिविषया रतिः ॥ विस्स्द्_३।२६० ॥</p>
<p>उद्बुद्धमात्रः स्थायी च भाव इत्यभिधयते ।</p>
<p>&ldquo;न भावहीनो ऽस्ति रसो न भावो रसवजितः ।<br>
परस्परकृता सिद्धिरनयो रसभावयोः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ग) प्रधानानीति ।<br>
निराकाङ्क्षवाक्यव्यङ्ग्यत्वमेव प्राधान्यम् ।<br>
प्रधानभूता देवादिविषया रतिश्चेति चार्थो बोध्यः ।<br>
उद्वुद्धमात्रः ज्ञातमात्रः; नतु विशिष्य निश्चित इत्यर्थः ।<br>
स्थायी स्थायिभाववद् वाच्यो नतु स्थिरतामापन्न इत्यर्थः ।<br>
ननु सञ्चारिणस्तावद्रसनधर्मसम्बन्धिन एव, ततश्च सञ्चारिसत्त्वे ऽवश्यं रससत्त्वम् ।<br>
तथा च ध्वनिरेव रस इत्यतः कथं तत्र भावध्वनित्वमित्यत आह&mdash;न भावो रसेति ।<br>
अत्र भावपदं सञ्चारिपरम्, देवादिरतिभावस्य रसहीनत्वाद् ।<br>
तत्र यथाप्रधानतया रसस्तिष्ठति एवं रसे ऽपि अप्रधानतया भावस्तिष्ठतीत्याह&mdash;न भावहीन इति ।</p>
</details>
<p>इत्युक्तदिशा परमालोचनया परमविश्रान्तिस्थानेन रसेन सहैव वर्तमाना अपि राजानुगतविवाहप्रवृत्तभृत्यवदापाततो यत्र प्रधान्येनाभिव्यक्ता व्यभिचारिणो देवमुनिगुरुनृपादिवषया च रतिरुद्बुद्धमात्रा विभावादिभिरपरिपुष्टतया रसरूपतामनापद्यमानाश्च स्थायिनो भावा भावशब्दवाच्याः ।</p>
<details><summary>टीका</summary>
<p>विज्ञप्रिया:</p>
<p>(वि, घ) राजानुगतेति ।<br>
स्वविवाहदिने भृत्य एव प्रधानम् ।<br>
राजा च तदनुगः ।<br>
एवं प्रधानमपि रसो निराकाङ्क्षवाक्यव्यङ्ग्यस्य भावस्य प्रधानस्य अनुग इत्यर्थः ।<br>
उद्वुद्धमात्रा इत्यादिकं स्थायिनो भावा इत्यस्य विशेषणम् ।<br>
तेषां रसतानाप्तौ हेतुः विभावादिरिति, तैरपरिपोषश्च तस्य विशिष्यानिश्चितत्वात् ।<br>
तच्चग्रे उदाहरणे दर्शयिष्यते ।</p>
</details>
<p>तत्र व्यभिचारी यथा&ndash;<br>
&ldquo;एवंवादिनि देवर्षौ&ndash;ऽइत्यादि(१७० पृ।) ।<br>
अत्रावहित्था ।</p>
<details><summary>टीका</summary>
<p>विज्ञप्रिया:</p>
<p>(वि, ङ) एवं वादिनीति ।<br>
देवर्षो हरेण पार्वतीघटनार्थवाक्यवादिनि सति इत्यर्थः ।<br>
अधोमुखत्वं लज्जया ।<br>
कमलपत्रगणनमनवधानसूचनाद् हर्षाकारगोपनाय ।<br>
अवहित्था आकारगुप्तिः ।</p>
</details>
<p>देवविषया रतिर्यथा मुकुन्दमालायाम्&ndash;<br>
&ldquo;दिवि वा भुवि वा ममास्तु वासो नरके वा नरकान्तक ! प्रकामम् ।<br>
अवधीरितशारदारविन्दौ चरणौ ते मरणो ऽपि चिन्तयामि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, च) दिवि वा भुवि वेति&mdash;हे नरकासुरान्तक मरणे जाते मम दिवि भुवि वा नरके वा वासो ऽस्तु ।<br>
तथापि तव चरणौ स्मरामि इत्यार्थः ।<br>
मरणकाले ऽपि स्मरामीति बहवः ।<br>
तदा च दिवि वा इत्यादिकम् असम्बद्धं स्यात् ।<br>
नहि त्वच्चारणस्मरणात् नरकवासप्रसक्तिः; येन तत्सहितोक्तिः ।<br>
चरणौ कीदृशौ शोभयावधीरितशरत्कालपद्मौ ।</p>
</details>
<p>मुनिविषया रतिर्यथा&ndash;<br>
&ldquo;विलोकनेनैव तवामुना मुने ? कृतः कृतार्थो ऽस्मि निबर्हितांहसा ।<br>
तथापि शुश्रषुरहं गरीयसीर्गिरो ऽथवा श्रेयसि केन तृप्यते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, छ) विलोकनेनैवेति ।<br>
नारदं प्रति श्रीकृष्णस्योक्तिरियम् ।<br>
हे मुने तव अमुना विलोकनेनैव कृतार्थः कतो ऽस्मि ।<br>
कृतार्थतां दर्शयति&ndash;निबर्हितेति ।<br>
नबर्हितं नाशितम् अंहः पापं येन तादृशेन ।<br>
तथापि तव गरीयसीः गिरः शुश्रूषुः श्रोतु मिच्थुरम्मि ।<br>
हेतुं विनैव श्रवणेच्छामुक्त्वा हेतुमपि वक्तुमाह&mdash;अथवेति ।<br>
केन जनेन श्रेयसि मङ्गले तृप्यते; अपि तु न केनापीत्यर्थः ।</p>
</details>
<p>राजविषया रतिर्यथा मम&ndash;<br>
&ldquo;त्वद्वाजिराजिनिर्धूतधूलीपटलपङ्किलाम् ।<br>
न धत्ते शिरसा गङ्गां भूरिभारभिया हरः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) त्वद्वाजिराजीति ।<br>
तव वाजिराज्या निर्धूतं यद् धूलिपटलं तेन पङ्किलाम् ।<br>
पङ्किलत्वात् पङ्कजलाभ्यां भूरिर्भारः ।<br>
भियेति&mdash;वोढुमसामर्थ्येन उत्तरोत्रं भाविदुः खद्वेषरूपेण भयेनेत्यर्थः ।</p>
</details>
<p>एवमन्यत् ।<br>
उद्बुद्धमात्रस्थायिभावो यथा&ndash;<br>
&ldquo;हरस्तु किञ्चित्परिवृत्तधैर्यश्चन्द्रोदयारम्भ इवाम्बुराशिः ।<br>
उमामुखे बिम्बफलाधरोष्ठे व्यापारयामास विलोचनानि&rdquo; ॥<br>
अत्र पार्वतीविषया भगवतो रतिः ।</p>
<details><summary>टीका</summary>
<p>विज्ञप्रिया:<br>
(वि, झ) स्थायिन इति ।<br>
स्थायिभावस्य भावत्वप्रप्तेर्यथा इत्यर्थः ।<br>
क्वचित्तु स्थायी यथेत्येव पाठः ।<br>
हरस्त्विति ।<br>
कन्दर्पेण धनुषि आरोपिते आकालिके वसन्ते जाते तपस्यतो महेशस्य पार्वतीं दृष्ट्वा किञ्चिद् धैर्य्यपरावृत्तिवर्णनमिदम् ।<br>
चन्द्रोदयस्यारम्भे प्राथमिकदशायां तदानीमेव तस्य धैर्य्यपरावृत्तेः ।<br>
किञ्चित्त्वात् भगवतो रतिरत्रभवतां प्राप्ता इत्यर्थः ।<br>
धैर्य्यपरावृत्तेः किञ्चिद् उद्भावेन रसतामनाप्तत्वेन भावत्वस्यैव प्राप्तेरित्यर्थः ।</p>
<p>लोचना:</p>
<p>(लो, ओ) रतिरित्यनन्तरं परिपोषं न नीतेति शेषः ।</p>
</details>
<p>ननूक्तं प्रपाणकरसवद्विभावादीनामेको ऽत्राभासो रस इति ।<br>
तत्र सञ्चारिणः पार्थक्याभावात्कथं प्राधान्येनाभिव्यक्तिरित्युच्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, ञ) सञ्चारिणः प्रधानानि इत्यनेन प्रधानीभूतस्यैव व्यभिचारिभावस्य भावत्वप्राप्तिरुक्ता ।<br>
विभावादीनां सर्वेषामेव रसादिबोधे एकीभावेन विषयतोक्ता ।<br>
ननु तत्र व्यभिचारिभावस्य पार्थक्येन प्राधान्यमवगम्यते ।<br>
अत्र एव कथमेवंवादिनीत्यत्रावहित्थायाः प्राधान्यमेवाशङ्कते&ndash;ननूक्तमिति ।<br>
रस इत्यत्र भाव एव रसः ।<br>
भावस्यैवाप्राधान्यशङ्कया भावत्वाभावस्यैव शङ्कितत्वात्, पार्थक्याभावात् पृथक् प्राधान्याभावात् ।</p>
</details>
<p>यथा मरिचखण्डादेरेकीभावे प्रपाणके ॥ विस्स्द्_३।२६१ ॥</p>
<p>उद्रेकः कस्यचित्क्वापि तथा सञ्चारिणो रसे ।</p>
<details><summary>टीका</summary>
<p>विज्ञप्रिया:</p>
<p>(वि, ट) तथा सञ्चारिण इति ।<br>
उद्रेक इति अनुषङ्गः ।<br>
रसो भाव उद्रेकनियमश्च निराकाङ्क्षवाक्यव्यङ्ग्यत्वेन ।</p>
<p>लोचना:</p>
<p>(लो, औ) रसास्वादनन्तरं विकारेणानुभूयमानः ।</p>
</details>
<p>अथ रसाभासभावाभासौ&ndash;</p>
<p>अनौचित्यप्रवृत्तत्व आभासो रसभावयोः ॥ विस्स्द्_३।२६२ ॥</p>
<p>अनौचित्यं चात्र रसानां भारतादिप्रणीतलक्षणानां सामग्रीरहितत्वे एकदेशयोगित्वोपलक्षणपरं बोध्यम् ।<br>
तच्च बालव्युत्पत्तये एकदेशतो दर्श्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, ठ) अनौचित्यप्रवृत्तेति ।<br>
रसानामनौचित्यप्रवृत्तत्वे इत्यन्वयः ।<br>
भरतादिप्रणीतेति ।<br>
भरतादिमुनिप्रणीतानि यानि लक्षणानि तेषां सामग्रीसमग्रत्वम् ।<br>
तद्राहित्ये सति तदेकदेशयोगित्वोपलक्षणमनौचित्यमित्यर्थः ।<br>
तल्लक्षणाक्तें यत् किञ्चिद् सत्त्वे एकदेशयोगिता इत्यर्थः ।<br>
भरताद्युक्तलक्षणं वक्ष्यमाणानौचित्यमालायां यद् यदालम्बनादिकमुक्तं तद्रसादेर्बोध्यम् ।</p>
<p>लोचना:</p>
<p>(लो, अ) सामग्रीति ।<br>
न खलु सामग्री सर्वथा नास्ति ।<br>
किन्त्वेकदेशयोगित्वे सति आभासत्वमित्यर्थः ।</p>
</details>
<p>उपनायकसंस्थायां मुनिगुरुपत्नीगतायां च ।<br>
बहुनायकविषयायां रतौ तथानुभयनिष्ठायाम् ॥ विस्स्द्_३।२६३ ॥</p>
<p>प्रतिनायकनिष्ठत्वे तद्वदधमपात्रतिर्यगादिगते ।<br>
शृङ्गारे ऽनौचित्यं रौद्रे गुर्वादिगतकोपे ॥ विस्स्द्_३।२६४ ॥</p>
<p>शान्ते च हीननिष्ठे, गुर्वाद्यलम्बने हास्ये ।<br>
व्रह्मवधाद्युत्साहे ऽधमपात्रगते तथा वारे ॥ विस्स्द्_३।२६५ ॥</p>
<p>उत्तमपात्रगतत्वे भयानके ज्ञेयमेवन्यत्र ।</p>
<details><summary>टीका</summary>
<p>विज्ञप्रिया:</p>
<p>(वि, ड) उपनायकेति ।<br>
उपनायकविषयायामित्यर्थः ।<br>
इदं प्रियारतौ ।<br>
मुनिगुर्विति ।<br>
इदं मुनिगुर्वोरेव स्वपत्न्यां रतौ ।<br>
अन्यस्यां तु परोढावर्जनादेव आभासस्यासिद्धिः ।<br>
बहुनायकेति ।<br>
अनूढवेश्याया रतौ तस्या उपनायकाभावात् ।<br>
अनुभावनिष्ठायामिति ।<br>
नायकनायिकयोरेकतरमात्रनिष्ठत्वे इत्यर्थः ।<br>
प्रतिनायकेति ।<br>
इदं वीररसे; तत्र जतव्यः प्रतिनायकः ।<br>
तन्निष्ठत्वे गुर्वादिगते गुर्वादिविषये ।<br>
एवमुत्तरोत्तरं गतपरं क्वचित् तद्विषयपरं क्वचित् तद्विशिष्टपरं योग्यतया बोध्यम् ।</p>
</details>
<p>तत्र रतेरुपनायकनिष्ठत्वे यथा मम&ndash;<br>
&ldquo;स्वामी मुग्धतरो वनं घनमिदं बालाहमेकाकिनी क्षोणीमावृणुते तमालमलिनच्छाया तमः सन्ततिः ।<br>
तन्मे सुन्दर ! मुञ्च, कृष्ण ! सहसा वर्त्मेति गोप्या गिरः श्रुत्वा तां परिरभ्य मन्मथकलासक्तो हरिः पातु वः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) सन्ध्याकाले पन्थानमावृत्य तिष्ठन्तं श्रीकृष्णं प्रति गोप्या उक्तिरियम् ।<br>
मुग्धतरो भद्रानभिज्ञः, अविचारेणैव क्रोधकारीत्यर्थः ।<br>
अत्रं कृष्णविषया गोप्या रतिः ।<br>
तथा हि मुग्धतरो मूढतरो मम तव आसङ्गं तर्कयितुमसमर्थः ।<br>
घनवनादिकं रतिहेतुः ।<br>
मुनिगुरुपत्नीगतत्वेनोदाहृतम् ।<br>
तत्र गुरुपत्नीगतत्वे यथा&mdash; मधौ प्रभूते पिकनाददूते मन्दानिलोद्धूतविकाशिचूते ।<br>
प्रियामुखालोकनमात्रकर्म्मा गुरुर्न धर्म्माय न पाठनाय ॥<br>
मुनिपत्नीगतत्वे यथा&mdash; तपोविभावसम्भवातुलविभूतिकः सौभरि- र्मुनिर्नृपतिकन्यकाशतपरिग्रहः कामतः ।<br>
प्रचुम्बति मुहुर्मुहुः कुचनिपीडमालिङ्गति स्मितोत्तरमुदीक्षते परिहसत्यजस्त्रं प्रियाम् ॥</p>
<p>लोचना:</p>
<p>(लो, आ) स्वामीति ।<br>
इह हि स्वामीति मुघ्धतर इति च पदाभ्यां भयदत्वं पक्षे प्रियत्वाभावो रतिनागरत्वाभावश्च, वनस्य घनत्वे गृहगमनदुर्घटत्वम् , बाल्ये भयं योवनं च, यौवनेन यौवनेन च एतादृशि वयसि अनुरूपपतिर्नास्ति, एकाकिनीत्यनेन अन्धकारावराणकथनेन च स्वैरयानासहत्वं गोप्यरसप्रकाशाभावश्च, सुन्दरेति सम्बोधने परित्यागर्थं चाटुः, स्वाभिलषणीयत्वञ्च ।<br>
लोचनी समाप्ता ।</p>
</details>
<p>बहुनायकनिष्ठत्वे यथा&ndash;<br>
&ldquo;कान्तास्त एव भुवनत्रितये ऽपि मन्ये येषां कृते सुतनु ! पाणडुरयं कपोलः&rdquo; ।<br>
अनुभयनिष्ठत्वे यथा&ndash;मालतीमाधवे नन्दनस्य मालत्याम् ।<br>
&ldquo;पश्चादुभयनिष्ठत्वे ऽपि प्रथममेकनिष्ठत्वे रतेराभासत्वम्&rdquo; इति श्रीमल्लोचनकाराः ।<br>
तत्रोदाहरणं यथा&ndash;रत्नावल्यां सागरिकाया अन्योन्यसन्दर्शनात्प्राग्वत्सराजे रतिः ।</p>
<details><summary>टीका</summary>
<p>विज्ञप्रिया:</p>
<p>(वि, ण) कान्तास्त एव इति ।<br>
कान्ताः कमनीयपुरुषाः ।<br>
अत्र वहुवचनादनूढनायिकाया वेश्याया नायकबहुत्वलाभः ।<br>
वत्सराज इति ।<br>
अत्र वत्सराजस्येति क्वचिद् अप्रामाणिकः पाठः ।</p>
</details>
<p>प्रतिनायकनिष्ठत्वे यथा&ndash;इयग्रीवव धे हयग्रीवस्य जलक्रीडावर्णने ।<br>
अधमपात्रगतत्वे यथा&ndash;<br>
&ldquo;जघनस्थलनद्धपत्रवल्ली गिरिमल्लीकुसुमावनि कापि भिल्ली ।<br>
अवचित्य गिरौ पुरो निषण्णा स्वकचानुत्कचयाञ्चकार भर्त्रा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) जघनस्थलेति&mdash;कापि भिल्ली किराती जघनस्थले नद्धा धृता पत्रवल्लिः पत्रलता यथा सा तथा ।<br>
गिरिमल्लीकुसुमानि कुटजपुष्पाणि अवचित्य गिरौ पुरो निषण्णा सती भर्त्रा स्वप्रयोज्येन स्वकचान् अर्थादवचितकुसुमैः उत्कचयाञ्चकार उद्दीप्तांश्चकारेत्यर्थः ।<br>
दीप्त्यर्थकचधातोः इदं रूपम् ।<br>
अत्र च वल्लि इत्यत्र ह्रस्वान्तवल्लिशब्दस्य रूपम् ।<br>
दीर्घान्तत्वे कप्रत्ययप्रसङ्गात् ।<br>
अत्राधमस्य भर्त्तूरतिः ।</p>
</details>
<p>तिर्यगादिगतत्वे यथा&ndash;<br>
&ldquo;मल्लीमतल्लीषु वनान्तरेषु वल्ल्यन्तरे वल्लभमाह्वयन्ती ।<br>
चञ्चद्विपञ्चीकलनादभङ्गीसङ्गीतमङ्गीकुरुते स्म भृङ्गी&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) मल्लीमतल्लीष्विति ।<br>
मतल्ली पुष्पविशेषः ।<br>
वल्यन्तरे स्थित्वेत्यर्थः ।<br>
चञ्चद्विपञ्चीकलनादभङ्गीसङ्गीतं चञ्चन्त्या विपञ्च्या वीणायाः कलनादभङ्ग्या सङ्गीतम् ।</p>
</details>
<p>आदिशब्दत्तापसादयः ।<br>
रौद्राभासो यथा&ndash;<br>
&ldquo;रक्तोत्फुल्लविशाललोलनयनः कम्पोत्तराङ्गो मुहुर्- मुक्त्वा कर्णमपेतभीर्धृ तधनुर्बाणो हरेः पश्यतः ।<br>
आध्मातः कटुकोक्तिभिः स्वमसकृद्दोविक्रमं कीर्तय- न्नंसास्फोटपटुर्युधिष्ठिरमसौ इन्तुं प्रविष्टोर्ऽजुनः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, द) तापसादय इति ।<br>
अत्र च तापसस्य जीमूतवाहनस्य नृपस्य मलयवत्यां रतौ बोध्यम् ।<br>
रक्तोत्फुल्लेति ।<br>
कर्णात् प्राप्तापमानस्य युधिष्ठिरस्य कटुकोक्तिभिराध्मातः कुपितोर्ऽजुनः युध्यमानं कर्णं त्यक्त्वा युधिष्ठिरं हन्तुं प्रवृत्तः ।<br>
अपेतभीर्गुरुहननभयरहितो हरेः कृष्णस्य पश्यतः इति&mdash;पश्यन्तं हरिमनादृत्य इत्यत्रानादरे षष्ठी ।<br>
स्वं स्वीयम् ।<br>
अंसो भुजमूलम्, तस्य आस्फोटे पटुः ।<br>
हीननिष्ठे शान्ते गुर्वाद्यालम्बने हास्ये ब्रह्मवधाद्युत्साहे ऽधमपात्रगते वीरे च नोदाहृतम् ।<br>
क्रमेण यथा चण्डालयोनाविह जन्म लब्धं द्विजातिजन्मापि न काङ्क्षितं मे ।<br>
पुण्ये वने क्कापि वपुर्विहास्यन् पुनर्भवच्छेदमहं समीहे ॥ १ ॥<br>
अपानवायुं सततं विमुञ्चन् असंयमव्यग्रकपूर्वकेशः ।<br>
अध्यापयत्वेष गुरुः सदा मे लालाक्तवक्त्रो मलदिग्धवासाः ॥ २ ॥<br>
अनिवृत्तपिपासा हि क्षुद्रवीरजशोणितैः ।<br>
द्रोणस्य रुधिरेणाद्य तृप्यन्तु मम सायकाः ॥ ३ ॥<br>
नरेद्रपुत्रान् मृगया प्रवृत्तान् विद्धं मृगं नेतुमुपात्तवेगाः ।<br>
अमी किराताः शरपूर्णचापा धावन्ति मत्वा तृणवत्तमेव ॥ ४ ॥</p>
</details>
<p>भयानकाभासो यथा&ndash;<br>
&ldquo;अशक्नुवन् सोढुमधीरलोचनः सहस्त्ररश्मेरिव यस्य दर्शनम् ।<br>
प्रविश्य हेमाद्रिगुहागृहान्तरं निनाय विभ्यद्दिवसानि कौशिकः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ध) अशक्नुवन्निति&mdash;कौशिको वासवो यस्यासुरस्य सहस्त्रश्मेरिव दर्शन सोढुमशक्नुवन् बिभ्यत् हेमाद्रिगुहां प्रविश्य दिनानि निनाय ।<br>
अधीरलोचनः कातरात् चञ्चललोचनः ।<br>
शब्दशक्तिमूल उपमाध्वनिरियम् ।<br>
तथा हि कौशिकः पेचकः सहस्त्ररश्मेर्दर्शनं सोढुमशक्नुवन् अद्रिगुहां प्रविश्य यथा दिनानि नयति, अधीरबुद्धिरलोचनो दिवान्धत्वात्, तथा च पेचक इव इन्द्र इत्युपमाध्वनिः ।<br>
अत्र इदमवधेयम् ।<br>
रसभावतदाभासादीनामसंलक्ष्यक्रमव्यङ्ग्यत्वं वक्ष्यते ।<br>
तच्च स्थायिभावस्य व्यङ्ग्यस्य बोधक्रमापरिचयादेव ।<br>
अत्र श्लोके भयस्य स्थायिभावस्य बिभ्यदियेतद्वाच्यत्वात् व्यङ्ग्यत्वमेव नास्ति, कथं व्यङ्ग्यक्रमापरिचयाधीनमसंलक्ष्यकमव्यङ्ग्यत्वम् अतोयं न रसाभासध्वनिः, किन्तूपमाध्वनिरेव ।<br>
तदुदाहरणं तु जातिदुष्टो ऽपि संश्लाघ्यः स कालयवनो नृपः ।<br>
युद्धोद्युक्तं यमालोक्य श्रीकृष्णो ऽपि पलायितः ॥</p>
</details>
<p>स्त्रीनीचविषयमेव हि भयं रसप्रकृतिः ।<br>
एवमन्यत्र ।</p>
<p>भावाभासो लज्जादिके तु वेश्यादिविषये स्यात् ॥ विस्स्द्_३।२६६ ॥</p>
<details><summary>टीका</summary>
<p>विज्ञप्रिया:</p>
<p>(वि, न) वेश्यादिविषये ।<br>
वेश्यादिनिष्ठे यथा&mdash; लीलानम्रमुखी शिरोंऽशुकमवाकृष्यानयन्ती पुरो नेत्रोपान्तविलोकनेन परितो यूनां धयन्ती मनः ।<br>
दृष्टा वारविलासिनी ननु सखे ! कस्यापि पुण्यात्मनः पुण्यौघं परिपाकमाशमयितुं लीलोत्तरं गच्छति ॥<br>
अत्र वेश्यालज्जामिश्रितत्वम् ।</p>
</details>
<p>स्पष्टम् ।</p>
<p>भावस्य शान्तावुदये सन्धिमिश्रितयोः क्रमात् ।</p>
<details><summary>टीका</summary>
<p>विज्ञप्रिया:</p>
<p>(वि, प) सन्धिरुत्तरोत्तरविरुद्धभावमिश्रणम् ।<br>
सैव शबलता ।<br>
तत्र उत्तरोत्तरभावस्य पूर्वपूर्वापेक्षया बलवत्त्वात् ।<br>
सन्धिस्तु द्वयोस्तुल्यकक्षत्वे ।<br>
सुतन्विति स्पष्टम् ।</p>
</details>
<p>भावस्य शान्तिरुदयः सन्धिः शबलता मता ॥ विस्स्द्_३।२६७ ॥</p>
<p>क्रमेण यथा&ndash;<br>
&ldquo;सुतनु ! जहिहि कोपं पश्य पादानतं मां न खलु तव कदाचित्कोप एवंविधो ऽभूत् ।<br>
इति निगदति नाथे तिर्यगामीलिताक्ष्या नयनजलमनल्पं मुक्तमुक्तं न किञ्चित्&rdquo; ॥<br>
अत्र बाष्पमोचनेनेर्ष्याख्यसञ्चारिभावस्य शमः ।<br>
&ldquo;चरणपतनप्रत्याख्यानात्प्रसादपराङ्मुखे निभृतकितवाचारेत्युक्त्वा रुषा परुषीकृते ।<br>
व्रजति रमणो निः श्वस्योच्चौ स्तनस्थितहस्तया नयनसलिलच्छन्ना दृष्टिः सखीषु निवेशिता&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ)&ldquo;हे निभृत ! कितवाचार !&ldquo;इत्युक्त्वा इत्यर्थः ।<br>
स्तनास्थितहस्तया मानिन्या इत्यर्थः ।</p>
</details>
<p>अत्र विषादस्योदयः ।<br>
&ldquo;नयनयुगासेचनकं मानसवृत्त्याप दुष्प्रापम् ।<br>
रूपमिदं मदिराक्ष्या मदयति हृदयं दुनोति चमे&rdquo; ॥<br>
अत्र हर्षविषादयोः सन्धिः ।<br>
&ldquo;क्वाकार्यं , शशलक्ष्मणः क्व च कुलम्, भूयो ऽपि दृश्यन्ते सा, दोषाणां प्रशमाय मे श्रुतमहो, कोपे ऽपि कान्तं मुखम् ।<br>
किं वक्ष्यन्त्यपकल्मषा कृतधियः, स्वप्ने ऽपि सा दुर्लभा चेतः स्वास्थ्यमुपैहि, कः खलु युवा धन्यो ऽधरं धास्यति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ब) क्वाकार्य्यमिति&mdash;उर्वशीविरहे मरणे प्रवृत्य निवृत्तस्य पुरूरवस उक्तिरियम् ।<br>
अत्र कुलमित्यन्ते वितर्कः ।<br>
सेत्यन्ते औत्सुक्यम् ।<br>
श्रुतमित्यन्ते अर्थनिर्द्धारणरूपा मतिः ।<br>
मुखमित्यन्ते स्मरणम् ।<br>
कृतधिय इत्यन्ते शङ्का ।<br>
दुर्लभेत्यन्ते दैन्यम् ।<br>
उपैहिइत्यन्ते धृतिः ।<br>
कः खलु इत्यादौ चिन्ता ।<br>
एतेषां व्यभिचारिभावानां पूर्वपूर्वापेक्षया बलवत्ता ।<br>
इति श्रीमहेश्वरन्यायालङ्कारभट्टाचार्यविरचितायां साहित्यदर्पणटीकायां तृतीयपरिच्छेदविवरणम् ।</p>
</details>
<p>अत्र वितकारैत्सुक्यमतिस्मरणशङ्कादैन्यधूतिचिन्तानां शबलता ।</p>
<p>इति साहित्यदर्पणे रसादिनिरूपणो नाम तृतीयः परिच्छेदः ।</p>
<hr>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vishvanAtha-sAhitya-darpaNaH_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/03/">०३ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_03_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
