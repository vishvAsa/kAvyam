<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०४">
  <meta property="og:description" content="चतुर्थः परिच्छेदः
अथ काव्यभेदमाह–
लोचना:
(लो, अ) एवं काव्यस्य स्वरूपमुक्त्वा विशेषं निरूपयितुमवतारयति–अथेति—भिद्यते अनेनेति भेदः ।
********** एन्द् ओफ़् चोम्मेन्तर्य् **********
काव्यं ध्वनिर्गुणीभूतव्यङ्ग्यं चेति द्विधा मतम् ।
तत्र—
वाच्यातिशयिनि व्यङ्ग्ये ध्वनिस्तत्काव्यमुत्तमम् ॥ विस्स्द्_४।१ ॥
वाच्यादधिकचमत्कारिणि व्यङ्ग्यार्थे ध्वन्यते ऽस्मिन्निति व्युत्पत्त्या ध्वनिर्नामोत्तमं काव्यम् ।
टीका विज्ञप्रिया:
(वि, क) काव्यलक्षणे कृते तदेव काव्यं कतिविधमित्याकाङ्क्षायामाह—काव्यं ध्वनिरित्यादि ।
ध्वन्यते ऽस्मिन्निति–ध्वन्यते व्यज्यते व्यङ्ग्यार्थः शब्दादिना अस्मिन् काव्ये इत्यर्थः ।
लोचना:
(लो, आ) वाच्येति—वाच्यादतिशयस्तात्पर्याविषयत्वात् ।
भेदौ ध्वनेरपि द्वावुदीरितौ लक्षणाभिधामूलौ ।
अविवक्षितवाच्यो ऽन्यो विवक्षितान्यपरवाच्यश्च ॥ विस्स्द्_४।२ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०४">
  <meta itemprop="description" content="चतुर्थः परिच्छेदः
अथ काव्यभेदमाह–
लोचना:
(लो, अ) एवं काव्यस्य स्वरूपमुक्त्वा विशेषं निरूपयितुमवतारयति–अथेति—भिद्यते अनेनेति भेदः ।
********** एन्द् ओफ़् चोम्मेन्तर्य् **********
काव्यं ध्वनिर्गुणीभूतव्यङ्ग्यं चेति द्विधा मतम् ।
तत्र—
वाच्यातिशयिनि व्यङ्ग्ये ध्वनिस्तत्काव्यमुत्तमम् ॥ विस्स्द्_४।१ ॥
वाच्यादधिकचमत्कारिणि व्यङ्ग्यार्थे ध्वन्यते ऽस्मिन्निति व्युत्पत्त्या ध्वनिर्नामोत्तमं काव्यम् ।
टीका विज्ञप्रिया:
(वि, क) काव्यलक्षणे कृते तदेव काव्यं कतिविधमित्याकाङ्क्षायामाह—काव्यं ध्वनिरित्यादि ।
ध्वन्यते ऽस्मिन्निति–ध्वन्यते व्यज्यते व्यङ्ग्यार्थः शब्दादिना अस्मिन् काव्ये इत्यर्थः ।
लोचना:
(लो, आ) वाच्येति—वाच्यादतिशयस्तात्पर्याविषयत्वात् ।
भेदौ ध्वनेरपि द्वावुदीरितौ लक्षणाभिधामूलौ ।
अविवक्षितवाच्यो ऽन्यो विवक्षितान्यपरवाच्यश्च ॥ विस्स्द्_४।२ ॥">
  <meta itemprop="wordCount" content="8410">
  <meta name="twitter:card" content="summary">
  <meta name="twitter:title" content="०४">
  <meta name="twitter:description" content="चतुर्थः परिच्छेदः
अथ काव्यभेदमाह–
लोचना:
(लो, अ) एवं काव्यस्य स्वरूपमुक्त्वा विशेषं निरूपयितुमवतारयति–अथेति—भिद्यते अनेनेति भेदः ।
********** एन्द् ओफ़् चोम्मेन्तर्य् **********
काव्यं ध्वनिर्गुणीभूतव्यङ्ग्यं चेति द्विधा मतम् ।
तत्र—
वाच्यातिशयिनि व्यङ्ग्ये ध्वनिस्तत्काव्यमुत्तमम् ॥ विस्स्द्_४।१ ॥
वाच्यादधिकचमत्कारिणि व्यङ्ग्यार्थे ध्वन्यते ऽस्मिन्निति व्युत्पत्त्या ध्वनिर्नामोत्तमं काव्यम् ।
टीका विज्ञप्रिया:
(वि, क) काव्यलक्षणे कृते तदेव काव्यं कतिविधमित्याकाङ्क्षायामाह—काव्यं ध्वनिरित्यादि ।
ध्वन्यते ऽस्मिन्निति–ध्वन्यते व्यज्यते व्यङ्ग्यार्थः शब्दादिना अस्मिन् काव्ये इत्यर्थः ।
लोचना:
(लो, आ) वाच्येति—वाच्यादतिशयस्तात्पर्याविषयत्वात् ।
भेदौ ध्वनेरपि द्वावुदीरितौ लक्षणाभिधामूलौ ।
अविवक्षितवाच्यो ऽन्यो विवक्षितान्यपरवाच्यश्च ॥ विस्स्द्_४।२ ॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vishvanAtha-sAhitya-darpaNaH\/04\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vishvanAtha-sAhitya-darpaNaH\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vishvanAtha-sAhitya-darpaNaH/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुर्थः परिच्छेदः</p>
<p>अथ काव्यभेदमाह&ndash;</p>
<p>लोचना:</p>
<p>(लो, अ) एवं काव्यस्य स्वरूपमुक्त्वा विशेषं निरूपयितुमवतारयति&ndash;अथेति&mdash;भिद्यते अनेनेति भेदः ।</p>
<p>********** एन्द् ओफ़् चोम्मेन्तर्य् **********</p>
<p>काव्यं ध्वनिर्गुणीभूतव्यङ्ग्यं चेति द्विधा मतम् ।</p>
<p>तत्र&mdash;</p>
<p>वाच्यातिशयिनि व्यङ्ग्ये ध्वनिस्तत्काव्यमुत्तमम् ॥ विस्स्द्_४।१ ॥</p>
<p>वाच्यादधिकचमत्कारिणि व्यङ्ग्यार्थे ध्वन्यते ऽस्मिन्निति व्युत्पत्त्या ध्वनिर्नामोत्तमं काव्यम् ।</p>
<details><summary>टीका</summary>
<p>विज्ञप्रिया:</p>
<p>(वि, क) काव्यलक्षणे कृते तदेव काव्यं कतिविधमित्याकाङ्क्षायामाह&mdash;काव्यं ध्वनिरित्यादि ।<br>
ध्वन्यते ऽस्मिन्निति&ndash;ध्वन्यते व्यज्यते व्यङ्ग्यार्थः शब्दादिना अस्मिन् काव्ये इत्यर्थः ।</p>
<p>लोचना:</p>
<p>(लो, आ) वाच्येति&mdash;वाच्यादतिशयस्तात्पर्याविषयत्वात् ।</p>
</details>
<p>भेदौ ध्वनेरपि द्वावुदीरितौ लक्षणाभिधामूलौ ।<br>
अविवक्षितवाच्यो ऽन्यो विवक्षितान्यपरवाच्यश्च ॥ विस्स्द्_४।२ ॥</p>
<p>लोचना:</p>
<p>(लो, इ) लक्षणाभिधा च मूले कारणेर्ऽथाद् व्यङ्ग्यात् व्यञ्जने ययोः ।<br>
यस्य ध्वनेः व्यङ्ग्यार्थरूपोपाधिलक्षणाभिधामूलत्वेन द्वैविध्यप्रतिपादनाम् तदुपाधिकस्य काव्यस्य द्वैविध्यम् ।<br>
ध्वनिशब्दो ह्यनेकार्थः, तथा हि ध्वन्यत इति ध्वनिः, शब्दादिगता शक्तिः ।<br>
ध्वननं ध्वनिः रसादिप्रतीतिः ।<br>
ध्वन्यते अस्मिन् इति ध्वनिः काव्यम् ।</p>
<p>********** एन्द् ओफ़् चोम्मेन्तर्य् **********</p>
<p>तत्राविवक्षितवाच्यो नाम लक्षणामूलो ध्वनिः ।<br>
लक्षणामूलत्वादेवात्र वाच्यमविवक्षितं बाधितस्वरूपम् ।<br>
विवक्षितान्यपरवाच्यस्त्वभिधामूलः, अत एवात्र वाच्यं विवक्षितम् ।<br>
अन्यपरं व्यङ्ग्यनिष्ठम् ।<br>
अत्र हि वाच्योर्ऽथः स्वरूपं प्रकाशयन्नेव व्यङ्ग्यार्थस्य प्रकाशकः ।<br>
यथा&mdash;प्रदीपो घटस्य ।<br>
अभिधामूलस्य बहुविषयतया पश्चान्निर्देशः ।<br>
अविवक्षितवाच्यस्य भेदावाह&ndash;</p>
<details><summary>टीका</summary>
<p>विज्ञप्रिया:</p>
<p>(वि, ख) लक्षणामूलाभिधामूलयोर्यथासङ्ख्यं स्वरूपमाह&mdash;अविवश्रितेति&mdash;व्याचष्टे&mdash;तत्रेति ।<br>
अविवक्षितमिति&mdash;वाच्याविवक्षायां बीजमाह&mdash;बाधितस्वरूपमिति&mdash;वाच्यतावच्छेदकरूपेण विवक्षाभावात् तेन रूपेण बाधो विशिष्टाभावरूपः ।<br>
तेन अजहत्स्वार्थात्मिकायाम् उपादानलक्षणायां वाच्यस्याबाधे ऽपि वाच्यतावच्छेदकरूपेण तद्वाधःष जहत्स्वार्थायां तु अर्थयोरेव बाधः ।<br>
वाच्यं विवक्षितमिति&mdash;वाच्यतावच्छेदकरूपेण बोध्यम् ।<br>
व्यङ्ग्यनिष्ठमिति&mdash;व्यङ्ग्यनिष्ठा तात्पर्यपर्याप्तिर्यस्य तादृशम् ।</p>
<p>लोचना:</p>
<p>(लो, ई) अन्यपरमिति कारिकापदार्थो व्यङ्ग्यनिष्टमिति भावः, व्यङ्ग्ये निष्टातात्पर्यं यस्य वाच्यार्थस्य, एतेन गुणीभूतव्यङ्ग्यव्यवच्छेदः ।<br>
अत्र हीति&mdash;अयमाशयः, अविवक्षितवाच्ये लक्ष्योर्ऽथः स्वरूपं प्रकाशयन् व्यङ्ग्यार्थं प्रकाशयति, तत्र लक्षणामूला व्यञ्जना ।<br>
इह तु वाच्योर्ऽथः तथा इत्यभिधामूला ।</p>
</details>
<p>अर्थन्तरं सङ्क्रमिते वाच्ये ऽत्यन्तं तिरस्कृते ।<br>
अविवक्षितवाच्यो ऽपि ध्वनिर्द्वैविध्यमृच्छति ॥ विस्स्द्_४।३ ॥</p>
<p>अविवक्षितवाच्यो नाम ध्वनिरर्थान्तरसङ्क्रमितवाच्यो ऽत्यन्ततिरस्कृतवाच्यश्चेति द्विविधः ।<br>
यत्र स्वयमनुपयुज्यमानो मुख्योर्ऽथः स्वविशेषरूपेर्ऽथान्तरे परिणमति,</p>
<p>लोचना:</p>
<p>(लो, उ) सङ्कमिति इति &mdash; योगकाक्वादिसाहाय्यसूचनं वाच्ये इति काकाक्षिन्यायेनोभयत्र सम्बध्यते ।<br>
अनुपयुज्यमानत्वमर्थात् स्वरूपमात्रेण सङ्कमिते इति कारिकापदार्थः ।<br>
परिणमतीति&mdash;परिणामश्च तत्त्वादपरिच्युतस्य धर्मिणो ऽवस्थान्तरगमनम् ।<br>
जाड्याद्यतिशयः स्वशब्दाभिधानालभ्यः ।</p>
<p>********** एन्द् ओफ़् चोम्मेन्तर्य् **********</p>
<p>तत्र मुख्यार्थस्य स्वविशेषरूपार्थान्तरसङ्क्रमितत्वादर्थान्तरसङ्क्रमितवाच्यत्वम् ।<br>
यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, ग) भेदावाहेति&mdash;वाच्येर्ऽथेर्ऽथान्तरमवच्छेदकान्तरं सङ्क्रमिते प्रापिते अर्थाद्वोद्धुर्ज्ञाने इत्यर्थः ।<br>
अत्यन्तं तिरस्कृत इति&mdash;वाच्यार्थस्यावच्छेदकान्तरेणापि अविवक्षणात् अत्यन्तं तिरस्कारः, तत्रार्थान्तरसङ्क्रमितवाच्यं व्याचष्टे&mdash;मुख्यार्थस्येति ।</p>
</details>
<p>&ldquo;कदली कदली, करभः करभः, करिराजकरः करिराजकरः ।<br>
भुवत्रितये ऽपि बिभर्ति तुलामिदमूरुयुगं न चमूरुदृशः&rdquo; ॥<br>
अत्र द्वितीयकदल्यादिशब्दाः पौनरुक्त्यभिया सामान्यकदल्यादिरूपे मुख्यार्थे बाधिता जाड्यादिगुणविशिष्टकदल्यादिरूपमर्थं बोधयन्ति ।<br>
जाड्याद्यतिशयश्च व्यङ्ग्यः ।</p>
<details><summary>टीका</summary>
<p>विज्ञप्रिया:</p>
<p>(वि, घ) कदली कदलीत्यादि ।<br>
चमूरुदृशः हरिणेक्षणायाः ऊरुयुगं भुवनत्रितये ऽपि कस्यापि तुलां सादृश्यं न बिभर्त्तोत्यर्थः ।<br>
तथा च तेन कस्यापि सादृश्याधारणात् को ऽपि तदुपमानं न अस्तीत्यत्राह&mdash;कदलीति ।<br>
कदली रम्भा करभः ऊर्वाकारः पणिपार्श्वभागः&quot;मणिबन्धादाकनिष्ठं करस्य करभो बहिः &ldquo;इति कोषात् ।<br>
करिराजस्य हस्तिश्रेष्ठस्य करः, सुण्डा, एषु उद्देश्येषु द्वितीयकदल्यादिपदानां पौनरुक्त्यात् तदर्थानां विधेयत्वासम्भवात् तानि पदानि जाड्यादिविशिष्टकदल्यादिपराणि ।<br>
पदेभ्यः कदल्याद्यंशप्राप्तौ जाड्यादिवैशिष्ट्यमात्रे द्वितीयकदल्यादिशब्दानां लक्षणा ।<br>
ततः कदली जाड्या करभो ऽशोभनः करिराजकरः कर्कश इत्यर्थः ।</p>
</details>
<p>यत्र पुनः स्वार्थं सर्वथा परित्यजन्नर्थान्तरे परिणमति, तत्र मुख्यार्थस्यात्यन्ततिरस्कृतत्वादत्यन्ततिरस्कृतवाच्यत्वम् ।</p>
<p>लोचना:</p>
<p>(लो, ऊ) अत्यन्ततिरस्कृत इति कारिकापदार्थं विवृणोति&mdash;यत्र पुनरिति&ndash;अत्र परिणमतीत्युपचारपदप्रयोगः तेन प्रवर्तते इत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;<br>
निःश्वासान्ध इवादर्शश्चन्द्रमा न प्रकाशते ।<br>
अत्रान्धशब्दो मुख्यार्थे बाधिते ऽप्रकाशरूपमर्थं बोधयति, अप्रकाशातिशयश्च व्यङ्ग्यः ।<br>
अन्धत्वाप्रकाशत्वयोः सामान्यविशेषभावाभावान्नार्थान्तरसङ्क्रमितवाच्यत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) निः श्वासान्ध इति ।<br>
निः श्वासेन अन्धः आदर्श इव चन्द्रमा न प्रकाशते न दीप्यते ।<br>
अत्राचेतनस्य आदर्शस्यान्धत्वबाधात् लक्ष्यार्थमाह&ndash;अत्रेति ।<br>
तथा च निः श्वासेन अप्रकाश आदर्श इवेत्यर्थः ।<br>
ननु शक्यतावच्छेदकभिन्नेन अप्रकाशत्वेन रूपेण बोधनात् कथं नेयमर्थान्तरसक्रमितवाच्यलक्षणा इत्यत आह&mdash;अन्धत्वाप्रकाशत्वयोरिति&mdash;शक्यतावच्छेदकं सामान्यं लक्ष्यतावच्छेदकं यदि तद्विशेषो भवेत् तदा एव अर्थान्तरसङ्क्रमिति वाच्यलक्षणा ।<br>
यथा घटपदस्य नीलघटपदत्वे अत्र तु लक्ष्यतावच्छेदकमप्रकाशत्वमेव सामान्यम् ।<br>
अन्धत्वमेव तद्विशेष इति अतो न तथा इति भावः ।<br>
इदं तु प्रायिकमेव न सार्वत्रिकं &ldquo;रामो ऽस्मि सर्वं सहे &ldquo;इत्यत्र दुः खसहिष्णुत्वरामत्वयोः करभः करभः इत्यत्र शोभाराहित्यकरभत्वयोश्च तथात्वाभावात् ।<br>
किन्तु अत्रान्धत्वरूपस्वार्थपरित्यागादेव न तथात्वमिति बोध्यम् ।</p>
<p>लोचना:</p>
<p>(लो, ऋ) अन्धत्वेति&mdash;अयमाशयः, न ह्यत्रार्थस्याप्रकाशत्वं विशेषः,</p>
</details>
<p>यथा&mdash;<br>
भण धम्मिअ वीसत्थो, सो सुणओ अज्ज मारिओ देण ।<br>
गोलाणैकच्छकुडङ्गवासिणा दरिअसीहेण ॥</p>
<details><summary>टीका</summary>
<p>विज्ञप्रिया:</p>
<p>(वि, च) भम धम्मिअ इत्यत्रापि विपरीलक्षणाभ्रमं केषाञ्चित् निरसयितुमाह&mdash;भमेति ।<br>
भ्रम धार्मिक विश्वस्तः स श्वाद्य मारितस्तेन ।<br>
गोदानदीकच्छकुञ्चवासिना दृप्तसिंहेन ॥<br>
इति संस्कृतम् ।<br>
गोदावरी नदी तत्तीरे कुञ्जे कृतङ्केतायाः तत्रैव प्रतिदिनं पुष्पावचयनेन तत्सङ्केतभञ्जकं स्वपोषितकुक्कुरोपद्रवेणापि अनिवृत्तं धार्मिकं प्रति उत्किरयम् ।<br>
स श्वा तव उपद्रावकः कुक्कुरः ।</p>
</details>
<p>अत्र &ldquo;भ्रम धार्मिक&ndash;&rdquo; इत्यतो भ्रमणस्य विधिः प्रकृते ऽनुपयुज्यमानतया भ्रमणनिषेधे पर्यवस्यतीति विपरीतलक्षणाशङ्कान कार्या ।<br>
यत्र खलु विधिनिषैधावुत्पत्स्यमानावेव निषधविध्योः पर्यवस्यतस्तत्रैव तदवसरः ।</p>
<details><summary>टीका</summary>
<p>विज्ञप्रिया:</p>
<p>(वि, छ) भ्रमणविधिः प्रकृते अनुपपद्यमानतया इति&mdash;सिंहवत्त्वेन कथिते स्वसङ्केतस्थले भ्रमणोपदेशस्य बाधितार्थकत्वात् निवृत्तीच्छया उक्तवाक्यस्य प्रवर्त्तकत्वानुपपत्तेश्च निषेधे पर्यवस्यतीति विपरीतलक्षणयेति शेषः ।<br>
उत्पद्यमानावेवेति&mdash;वाक्यार्थबोधोत्पत्तिदशायाम एव इत्यर्थः ।<br>
तद्दशायां क्वचित् विधिः निषेधे क्वचित् निषेधो विधौ पर्यवस्यतीत्यर्थः ।<br>
तत्र तद्दशायां विधेः निषेधे पर्यवसानं यथा&mdash; औन्निद्षं दौर्बल्यं चिन्तालसत्वं सनिः श्वसितम् ।<br>
मम मन्दभागिन्याः कृते सखि त्वामपि परिभवति ॥<br>
इत्यत्र नायिकायाः सोल्लुण्ठवाक्ये मम कृते इति विधेः न मम कृते इति लक्षणया पर्यवसानम् ।<br>
निषेधस्य विधौ पर्यवसानं यथा&mdash;&ldquo;मा पथिक रात्र्यन्ध शय्यायामावयोर्निमङ्क्षासि &ldquo;इति स्वयं दूतिकाया उक्तौ स्वशय्यायां गमननिषेधस्य स्वशय्यायामागमनविधौ लक्षणया पर्यवसानम् ।<br>
यत्तु निः शेषच्युतचन्दनमित्यादावपि तदन्तिकगमननिषेधस्य तदन्तिकगमनविधौ लक्षणया पर्यवसानमिति ग्रन्थकृता पूर्वमुक्तं तन्न रुचिरम्, तत्र भ्रम धार्मिक इत्यादाविव प्रथमं वाच्यनिषेधस्यैव बोधात् उत्तरकालमेवाधमत्वोक्तेश्च्युतनिर्मृष्टपदग्रीष्मकालपुलककथनात् तात्पर्यपर्यालोचनया एव तदन्तिकगमनविधेः व्यञ्जनयैव प्रतीयमानत्वात् ।<br>
अत एव काव्यप्रकाशकृता तत्र तदन्तिकगमनविधेः व्यङ्ग्यत्वमेवोक्तम् ।</p>
<p>लोचना:</p>
<p>(लो, ॠ) उत्पत्स्यमानावेवेति&ndash;अनन्तरमनुपपद्यमानान्वयसिद्ध्यर्थमिति शेषः ।<br>
तदवसरस्तस्या विपरीतलक्षणाया अवसरः ।</p>
</details>
<p>यत्र पुनः प्रकरणादिपर्यालोचनेन विधिनिषधयोर्निषेधविधी अवगम्येते तत्र ध्वनित्वमेव ।<br>
तदुक्तम् &mdash;</p>
<details><summary>टीका</summary>
<p>विज्ञप्रिया:</p>
<p>(वि, ज) तत्र ध्वनित्वमेवेति&mdash;व्यङ्ग्यत्वमेवेत्यर्थः, न तु लक्ष्यत्वमेवेत्यर्थः ।<br>
ध्वनिकाव्यं तु गमनलक्षणायामपि रमणव्यञ्जनया अविहतमेव ।<br>
तद्वत् इहापि प्रथमं भ्रमणविधिः शक्त्यैव प्रतीयते ।<br>
पश्चादेव तस्याः कुलटात्वस्य प्रकरणादिना प्रतीतौ भ्रमणनिषेधो व्यञ्जनयैव प्रतीयते, इत्यतो ऽत्र विपरीतलक्षणाशङ्का न कार्या इत्यर्थः ।</p>
<p>लोचना:</p>
<p>(लो, ऌ) विधिनिषेधयोरित्यत्र पूर्वमन्वयानुपपत्त्या पर्यवसितयोरिति पूरणीयम् ।</p>
</details>
<p>&ldquo;क्वचिद्वाध्यतया ख्यातिः क्वचित् ख्यातस्य बाधनम् ।<br>
पूर्वत्र लक्षणैव स्यादुत्तरत्राभिधैव तु&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, झ) क्वचित् बाध्यतयेति&mdash;ख्यातिः प्रतीतिः ।<br>
यथा गङ्गायां घोष इत्यादौ घोषनिवासस्य यथा वा &ldquo;उपकृतं बहु तत्र किमुच्यते &ldquo;इत्यपकारिणं प्रत्युक्त्वा उपकारस्य च प्रथममेव बाध्यतया ख्यातिः ।<br>
क्वचित् ख्यातस्येति&mdash;प्रथमं प्रतीतस्य इत्यर्थः ।<br>
यथात्रैव श्लोके, निः शेषेत्यादौ च ।<br>
उत्तरत्र अभिधैव तु इत्युक्त्या निषेधविध्योस्तु व्यङ्ग्यत्वमेवेति दर्शितम् ।</p>
<p>लोचना:</p>
<p>(लो, ए) क्वचिदिति&mdash;अत्रोत्तरम् अभिधेव त्वितिवचनम् ।<br>
यत्परः शब्दः स शब्दार्थ इति व्यङ्ग्यार्थस्याप्यभिधाने यत्परत्वेन ख्यातस्य बाधने ऽप्यभिधाव्यापारस्वीकारीत् ।<br>
एतत्त्वग्रे निराकरिष्यते ।</p>
</details>
<p>अत्राद्ये मुखायार्थस्यार्थान्तरे सङ्क्रमणं प्रवेशः, न तु तिरोभावः ।<br>
अत एवात्राजहत्स्वार्था लक्षणा ।<br>
द्वितीये तु स्वार्थस्यात्यन्तं तिरस्कृतत्वाज्जहत्स्वार्था ।</p>
<details><summary>टीका</summary>
<p>विज्ञप्रिया:</p>
<p>(वि, ञ) इत्थमविवक्षितवाच्यध्वनेरर्थान्तरसङ्क्रमितवाच्यत्वात्यन्ततिरस्कृतवाच्यत्वेन द्वैविध्यमुक्त्वा तदुदाहृतस्य च आद्यस्यार्थान्तरसङ्क्रमितवाच्यस्य तादृशपरिभाषाया बीजमाह&ndash;अत्राद्ये इति ।<br>
अर्थान्तरे शक्यतावच्छेदकार्थान्तरे ऽवच्छेदकान्तरे शक्यतावच्छेदकरूपेण बोधनमित्यर्थः , न तु तिरोभावः नतु अबोधनमित्यर्थः ।<br>
अत एवेति स्वार्थं स्वाश्रयशब्दस्य मुख्यार्थमजहती उपस्थापयन्ती अजहत्स्वार्था (राजदन्तादिसमाससिद्ध) नच कदली कदलीत्यादौ प्रथमकदलीपदेनैव सदल्या उपस्थितौ तत्र लक्ष्यार्थस्य जडताया अभेदान्वयसम्भवे किमर्थं कदल्यंशे लक्षणेति वाच्यम्, लक्ष्यतावच्छेदकजडत्वाश्रयत्वेन तेन रूपेण तदुपस्थापनस्य अनिवार्यत्वात् ।<br>
द्वितीये त्विति&ndash;अत्यन्ततिरस्कृतवाच्ये इत्यर्थः ।<br>
अत्यन्ततिरस्कृतत्वात् केनापि रूपेणाबोधितत्वात् जहत्स्वार्था, उक्तरूपं स्वार्थं जहती अनुपस्थापयन्ती ।</p>
</details>
<p>विवक्षिताभिधेयो ऽपि द्विभेदः प्रथमं मतः ।<br>
असंलक्ष्यक्रमो यत्र व्यङ्ग्यो लक्ष्यक्रमस्तथा ॥ विस्स्द्_४।४ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) विवक्षितान्यपरवाच्यस्यापि प्रथमं भेदद्वयमाह&mdash;विवक्षिताभिधेयोपीति&mdash;विवक्षितवाच्य इत्यर्थः ।<br>
प्रथममिति पश्चात्तूभयोरपि प्रभेदबाहुल्यस्य वक्ष्यमाणत्वात् ।<br>
तद्द्वैविध्यमाह ।<br>
असंलक्ष्येति&mdash;व्यङ्ग्यो यत्र असंलक्ष्यक्रमः अपरिचेयज्ञानोत्पत्तिक्रमः, वाच्यज्ञानान्तरं व्यङ्ग्यज्ञानं जायते इति क्रमो यत्र अपरिचेय इति भावः ।<br>
रसभावादीनाम् अत्यन्तास्वाद्यतया शीघ्रबोध्यत्वेन उत्पलपत्रशतभेदनस्येव क्रमापरिचयात् ।<br>
अपरो वस्त्वलङ्काररूपो व्यङ्ग्यस्तु लक्ष्यक्रमः ।<br>
तद्ज्ञानोत्पत्तिक्रमस्य लक्षणीयत्वात् ।</p>
<p>लोचना:</p>
<p>(लो, ऐ) विविक्षिताभिधेय इत्यस्यार्थः विवक्षितान्यपरवाच्यो ध्वनिरिति ।<br>
तत्र च रसवति काव्ये झटित्यास्वादपर्यन्तगमनाद्वस्त्वलङ्काररूपव्यङ्ग्ययोरपि प्रतीतिर्न विलम्बिता, नीरसे तु प्रतीतिविलम्बात्तत्साजात्येन सलक्ष्यक्रमव्यङ्ग्यव्यवहारः ।</p>
</details>
<p>विवक्षितान्यपरवाच्यो ऽपि ध्वनिरसंलक्ष्यक्रमव्यङ्ग्यः संलक्ष्यक्रमव्यङ्ग्यश्चेति द्विविधः ।</p>
<p>तत्राद्यो रसभावादिरेक एवात्र गण्यते ।<br>
एको ऽपि भेदो ऽनन्तत्वात् सङ्ख्येयस्तस्य नैव यत् ॥ विस्स्द्_४।५ ॥</p>
<p>उक्तस्वरूपो भावादिरसंलक्ष्यक्रमव्यङ्ग्यः ।<br>
अत्र व्यङ्ग्यप्रतीतेर्विभावादिप्रतितिकारणत्वात् क्रमो ऽवश्यमस्ति किन्तूत्पलपत्रशतव्यतिभेदवल्लाघवान्न संलक्ष्यते ।</p>
<details><summary>टीका</summary>
<p>विज्ञप्रिया:</p>
<p>(वि, ठ) आद्यः असंलक्ष्यक्रमः ।<br>
विभावादिप्रतीतिकारणकत्वादिति ।<br>
प्रत्येकं तत् प्रतीतिकारणकत्वादित्यर्थः ।<br>
&ldquo;प्रतीयमानः प्रथमं प्रत्येकं हेतुरुच्यते&quot;इत्युक्तत्वात् ।<br>
&ldquo;तत् समूहालम्बनप्रतीतिस्तु रस एव&quot;इत्युक्तत्वाच्च ।<br>
लाघवात् शीघ्रप्रतीतिकत्वात् ।</p>
</details>
<p>एषु रसादिषु च एकस्यापि भेस्यानन्तत्वात्सङ्ख्यातुमशक्यत्वादसंलक्ष्यक्रमव्यङ्ग्यध्वनिर्नाम काव्यमेकभेदमेवोक्तम् ।<br>
तथाहि&mdash;एकस्यैव &ldquo;शृङ्गारस्यैको ऽपि सम्भोगरूपो भेदः परस्परालिङ्गनाधरपानचुम्बनादिभेदात् प्रत्येकं च निभावादिवैचित्र्यात्सङ्खायतुमश्क्यः, का गणना सर्वेषाम् ।</p>
<details><summary>टीका</summary>
<p>विज्ञप्रिया:</p>
<p>(वि, ड) एको ऽपि भेद इत्यादिकं व्याचष्टे&ndash;एषु चेति ।<br>
एकभेदमेवेतिअसंलक्ष्यक्रमत्वमेकमुपाधिमाश्रित्य इति शेषः ।<br>
विभावानुभावभेदाभेदगणने अनन्तत्वम्, तद्दर्शयति&mdash;तथाहीति ।<br>
विभावादिवैचित्र्यं कन्यामध्याप्रगल्भत्वादिभेदेन उत्तममध्यमाधमत्वभेदेन वैचित्र्यं बोध्यम् ।</p>
</details>
<p>शब्दार्थोभयशक्त्युत्थे व्यङ्क्ये ऽनुस्वानसन्निभे ।<br>
ध्वनिर्लक्ष्यक्रमव्यङ्ग्यस्त्रिविधः कथितो बुधैः ॥ विस्स्द्_४।६ ॥</p>
<p>क्रमलक्ष्यत्वादेवानुरणनरूपो यो व्यङ्ग्यस्तस्य शब्दशक्त्युद्भवत्वेन, अर्थशक्त्युद्भवत्वेन शब्दार्थशक्त्युद्भवत्वेन च त्रैविध्यात्संलक्ष्यक्रमव्यङ्ग्यनाम्नोध्वनेः काव्यस्यापि त्रैविध्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) लक्ष्यक्रमव्यङ्ग्यध्वनिं विभजति&mdash;शब्दार्थोभयेति&ndash;तत्र अनुस्वानसान्नेभ इति यदुक्तं तद् व्याचष्टे&mdash;क्रमलक्ष्यत्वादेवानुरणनरूप इति ।<br>
अनुरणनं प्रतिध्वनिः ।<br>
स हि प्रथमध्वनेरनन्तरं जायते तदुत्पत्तिक्रमश्च लक्ष्यते तत् तुल्यो यो व्यङ्ग्यस्तस्य त्रैविध्यं व्याचष्टे&mdash;तस्य शब्दशक्त्युद्भवत्वेन इति ।<br>
शब्दस्य अर्थस्य च शक्तिः सामर्थ्यम् ।<br>
न तु अभिधारूपा वृत्तिः तया व्यङ्ग्याबोधनात् अर्थस्य तदभावाच्च ।<br>
तेन सामर्थ्यैन उद्भव उत्पन्नविषयता यस्य तादृशव्यङ्ग्यस्येत्यर्थः ।<br>
तत् त्रैविध्यात् तत्सम्बन्धेन संलक्ष्यक्रमव्यङ्ग्यनाम्नो ध्वनिकाव्यस्य त्रैविध्यमित्यर्थः ।</p>
<p>लोचना:</p>
<p>(लो, ओ) संलक्ष्यकमव्यङ्ग्यभेदानाह&mdash;शब्दार्थेति ।<br>
अनुस्वानेति कारिकापदस्यार्थं विवृणोति&mdash;अनुरणनमिति ।</p>
</details>
<p>तत्र&mdash;</p>
<p>वस्त्वलङ्काररूपत्वाच्छब्दशक्त्युद्भवोद्विधा ।</p>
<p>अलङ्कारशब्दस्य पृथगुपादानादनलङ्कारं वस्तुमात्रं गृह्यते ।</p>
<p>लोचना:</p>
<p>( लो, औ) अनलङ्करणं वैचिञ्यमात्रराहितम् ।</p>
<p>********** एन्द् ओफ़् चोम्मेन्तर्य् **********</p>
<p>तत्र वस्तुरूपः शब्दशक्त्युद्भवो व्यङ्ग्यो यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, ण) तत्र काव्यस्य शक्त्युत्थत्वप्रयोजकं शब्दशक्त्युद्भवं व्यङ्ग्यं द्विधा विभजति&mdash;तत्र वस्त्वलङ्काररूपत्वादिति ।<br>
पृथक् उपादानादिति वस्तुत्वस्य केवलान्वयित्वेन अलङ्कारस्यापि वस्तुत्वात् ।<br>
तथा च गोवृषन्यायात् वस्तुपदस्यालङ्कारभिन्नवस्तुपरतां व्याचष्टे&mdash;अलङ्करणमिति ।<br>
अलङ्कारणमलङ्कारः तद्भिन्नमित्यर्थः ।<br>
अनलङ्कार इति बहुपुस्तकेषु पाठः तल्लोखकप्रमादादेव ।<br>
अलङ्कारशब्दस्य पुंलिङ्गत्वेन तस्य नञ् तत्पुरुषे लिङ्गत्यागाभावात् ।</p>
</details>
<p>पन्थि अ ! ण एत्थ सत्थरमत्थि मणं पत्थरत्थले गामे ।<br>
उण्णअ पओहरं पेक्खिअ ऊण जै वसति ता वससु ॥</p>
<p>लोचना:</p>
<p>(लो, अ) स्त्रस्तरं-तृणादिशय्या ।<br>
प्रस्तराः पाषाणाः ।<br>
पयोधरः मेघः ।<br>
व्यङ्ग्यपक्षे स्त्रस्तरं शास्त्रं सत्यनुशासकम् ।<br>
उन्नतपयोधरां मामित्यर्थः ।<br>
न चेह स्त्रस्तरशब्दस्य शास्त्रार्थत्वेन उपमाध्वनिः; सादृश्यस्याविवक्षितत्वात् ।<br>
रहस्यसङ्गोपनार्थमेव हि ह्यर्थप्रयोगः ।</p>
<p>********** एन्द् ओफ़् चोम्मेन्तर्य् **********</p>
<p>अत्र सत्थरादिशब्दशक्त्या यद्युपभोगक्षमो ऽसि तदास्स्वेति वस्तु व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, त) पन्थिअ ण एत्थेति&ndash; &ldquo;पथिक नात्र स्त्रस्तरमस्ति मनाक् प्रस्तरस्थले ग्रामे ।<br>
उन्नतपयोधरं प्रेक्ष्य यदि वससि तद्वस&rdquo; ॥<br>
इति संस्कृतम् ।<br>
निवासार्थिनं पथिकं प्रति स्वयं-दूत्या उक्तिरियम् ।<br>
हे पथिक ! प्रस्तरस्थले ऽत्र ग्रामे मनाक् स्वल्पमपि स्त्रस्तरं शयनीयास्तरणं नास्ति ।<br>
प्रस्तर एवं वयं स्वमिप इति भावः ।<br>
मनागित्यत्रापि अर्थो ऽध्याहार्यः ।<br>
उन्नतमुद्भूतं पयोधरं मेघं प्रेक्ष्य गमनप्रतिबन्धात् यदि वस्तुमिच्छसि तदा वस इति आपाततो भावार्थः ।<br>
अत शब्दशक्त्युत्थं गूढं व्यङ्ग्यार्थ दर्शयति&mdash;अत्रेति ।<br>
प्राकृतश्लिष्टस्य स्त्रत्थरशब्दस्य शास्त्रमप्यर्थः ।<br>
प्रकरणनियन्त्रणवशात् सोर्ऽथो व्यङ्ग्यस्तथा च &ldquo;परदारान्न गच्छेदि ति स्मृत्यादिशास्त्रं नास्ति इत्यर्थः ।<br>
इति आदिपदात् प्रस्तरस्थलपयोधरपदयोरपि परिग्रहः ।<br>
तथा हि शय्याविरहात् प्रस्तरस्थं स्त्रीजनं पुरुषो लातिरत्यर्थं गृह्णाति इति प्रस्तरस्थलः तत्र इत्यर्थेन उत्तुङ्गस्तनदर्शनेन च&rdquo; यद्युपभोगक्षमेत्यादि&quot;व्यञ्जनात् परम्परया शब्दशक्तिमूलता ।</p>
</details>
<p>अलङ्काररूपो यथा&ndash;&ldquo;दुर्गालङ्घितविग्रहः&rdquo; इत्यादौ (५९ पृदृ) अत्र प्राकरणिकस्य उमानाममहादेवी-वल्लभ-भानुदेवनाम-नृपतेर्वर्णने द्वितीयार्थसूचितमप्रारणिकस्य पार्वतीवल्लभस्य वर्णनमसम्बनद्धं मा प्रसङ्क्षीदिति ईश्वरभानुदेवयोरुपमानोपमेयभावः कल्प्यते तदत्र उमावल्लभ उमावल्लभ इवेत्युपमालङ्कारो व्यङ्ग्यः ।</p>
<details><summary>टीका</summary>
<p>विज्ञप्रिया:</p>
<p>(वि, थ) शब्दशक्त्युद्भवोपमालङ्कारव्यञ्जनामाह&mdash;दुर्गालङ्घितेति ।<br>
व्याख्यातमिदम् ।<br>
द्वितीयार्थः पार्वत्यादिः तेन सूचितं पार्वतीवल्लभस्य वर्ण्णनमित्यर्थः ।<br>
मा प्रसाङ्क्षीदिति&ndash;प्रसक्तं माभूदित्यर्थः ।<br>
तत्प्रसक्तौ कवेरुन्मत्ततापत्तेः ।<br>
अतः कवेरीश्वरभानुदवयोरुपमानोपमेयभावे तात्पर्य्यात् उपमानोपमेयभावः कल्प्यते संव्यज्यते इत्यर्थः ।<br>
स एव च उपमालङ्कारः ।<br>
तं व्यङ्ग्यं विशदयित्वा दर्शयतितदत्रेति ।</p>
</details>
<p>यथा वा&mdash;<br>
&ldquo;अमितः समितः प्राप्तैरुत्कर्षैर्हर्षद ! प्रभो ! ।<br>
अहितः सहितः साधु यशोभिरसतामसि&rdquo; ॥<br>
अत्रामित इत्यादावपिशब्दाभावाद्विरोधाभासो व्यङ्ग्यः ।</p>
<details><summary>टीका</summary>
<p>विज्ञप्रिया:</p>
<p>(वि, द) शब्दशक्त्या व्यङ्ग्यविरोधभासालङ्कारमाह&ndash;यथा वा&mdash;अमित इति ।<br>
हे हर्षद प्रभो ! समितः युद्धात् प्राप्तौरुत्कर्षैरमितः अपरिच्छिन्नोसि, उत्कर्षबाहुल्यात् त्वं कीदृशः असतामहितः शत्रुः साधुयशोभिः सहितः ।<br>
अत्र अमितः परिमाणरहितः समितः परिमाणयुक्तश्चेति ।<br>
अहितो हितशून्यः सहितो हितयुक्तश्चेति विरोधः ।<br>
विरोधस्य वाचकाभावात् व्यङ्ग्यतामाह&mdash;अत्रेति ।</p>
<p>लोचना:</p>
<p>(लो, आ) आमिति इति ।<br>
समितः सङ्ग्रमात् प्राप्तौरुत्कर्षैरपरिमितः, असतामहितः शुवुः ।<br>
मानं भितं तेन सहितः ।<br>
हितेन रहितः कथं तेन युक्त इति विरोधः ।<br>
अपिशब्दाभावादिति ।<br>
अपिशब्दसद्भावे&quot;कुपतिमपि कलत्रवल्लभमित्यादौ अपिशब्दबलात् झटिति विरुद्धार्थ एवाभासते ।<br>
अन्यथा अपिशब्दस्य निरर्थकतापत्तेः ।<br>
अमित इत्यादौ तु अपेरभावात् प्राकरणिकतया प्रथमम् अविरुद्धार्थ एव प्रतिभासते ।<br>
अनन्तरम् अमितः सन्कथं समिति इति विरोधप्रतिभासनाद् विरोधाभासो व्यङ्ग्य इति ।<br>
अपिशब्दाभावादित्युपलक्षणमः अन्येषामपि विरोधभिधायि शब्दानामभावे ऽपि विरोधाभासस्य व्यङ्ग्यत्वं बोद्धव्यम् ।</p>
</details>
<p>व्यङ्ग्यस्यालङ्कार्यत्वे ऽपि ब्राह्मणश्रमणन्यायादलङ्कारत्वमुपचर्यते ।</p>
<details><summary>टीका</summary>
<p>विज्ञप्रिया:</p>
<p>(वि, ध) ननु व्यङ्ग्यार्थ एव आस्वाद्यः तस्य शोभको यः स एवालङ्कारः ।<br>
तथा च उपमादेर्व्यङ्ग्यत्वे परेण शोभ्यमान एव सः न शोभकः ।<br>
तत्कथमत्र व्यङ्ग्योपमादेरलङ्कारत्वमित्यत आह&mdash;व्यङ्ग्यस्येति&ndash;अलङ्कार्य्यत्वे वाच्यालङ्कारन्तरेणैव शोभ्यत्वे ऽपि इत्यर्थः ।<br>
श्रमणः सन्यासी तद्दशायां तस्य ब्राह्मण्याभावे ऽपि यथा तस्य दशान्तरीयं ब्राह्मण्यमादाय<br>
ब्राह्मणत्वमुपचर्य्यते तथा वाच्यतादशायामलङ्कारत्वमादाय व्यङ्ग्योपमादेरलङ्कारत्वमुपचर्य्यते इत्यर्थः ।</p>
</details>
<p>वस्तु वालङ्कृतिर्वापि द्विधार्थः सम्भवी स्वतः ॥ विस्स्द्_४।७ ॥</p>
<p>कवेः प्रौठोक्तिसिद्धो वा तन्निबद्धस्य वेति षट् ।<br>
षड्भिस्तैर्व्यज्यमानस्तु वस्त्वलङ्काररूपकः ॥ विस्स्द्_४।८ ॥</p>
<p>अर्थशतयुद्भवो व्यङ्ग्यो याति द्वादशभेदताम् ।</p>
<p>लोचना:</p>
<p>(लो, इ) वस्तु वेति&mdash;स्वतः सम्भविकविप्रौढोत्कितन्निबद्धवस्तुप्रौढोत्किसिद्धाभिः वस्त्वलङ्काररूपाभैः षङ्विधाभिः व्यञ्जनाभिः व्यङ्ग्ययोर्वस्त्वलङ्कारयोः द्वादश विधत्वेन द्वादशप्रकारमर्थशक्त्युद्भवव्यङ्ग्यध्वनिकाव्यमिति ।</p>
<p>********** एन्द् ओफ़् चोम्मेन्तर्य् **********</p>
<p>स्वतः सम्भवी औचित्याद् बहिरपि सम्भाव्यमानः ।<br>
प्रौढोक्त्या सिद्धः, न त्वौचित्येन ।</p>
<details><summary>टीका</summary>
<p>विज्ञप्रिया:</p>
<p>(वि, न) अर्थशक्त्युद्भवं दर्शायितुं व्यञ्जकार्थस्य वस्त्वलङ्काररूपद्विविधस्य स्वतः सम्भवित्वादित्रौविध्येन षड्विधत्वमाह&ndash;वस्तु वालङ्कृतिर्वेति ।<br>
षड्विधव्यङ्ग्यानां द्वादशविधत्वमाह&mdash;षड्भिस्तैरिति ।<br>
बहिरपीति ।<br>
शब्दप्रमाणात् बहिः ।<br>
प्रमाणेनापि सिद्धत्वात् उचितसम्भावन इत्यर्थः ।<br>
प्रौढोक्त्येति&ndash;कवितन्निबद्धयोः प्रतिभामात्राधीनोक्त्या इत्यर्थः ।<br>
नतु औचित्येनेति&mdash;तस्यार्ऽथस्यालीकत्वेनौचित्याभावात् ।</p>
</details>
<details open><summary>विश्वास-प्रस्तुतिः</summary>
<p>तत्र क्रमेण यथा&ndash;</p>
<p>दृष्टिं हे प्रतिवेशिनि ! क्षणम् इहाप्य् अस्मद्-गृहे <strong>दास्यसि</strong><br>
प्रायेणास्य शिशोः पिता <strong>न</strong> विरसाः कौपीर् अपः <strong>पास्यति</strong> ।<br>
एकाकिन्य् अपि <strong>यामि</strong> सत्वरम् इतः स्रोतस् तमालाकुलं<br>
नीरन्ध्राः तनुम् आलिखन्तु जरठ-च्छेदानल-ग्रन्थयः ॥</p>
</details>
<details><summary>मूलम्</summary>
<p>तत्र क्रमेण यथा&ndash;</p>
<p>दृष्टिं हे प्रतिवेशिनि ! क्षणमिहाप्यस्मद्गृहे दास्यसि प्रायेणास्य शिशोः पिता न विरसाः कौपीरपः पास्यति ।<br>
एकाकिन्यपि यामि सत्वरमितः स्त्रोतस्तमालाकुलं नीरन्ध्राः तनुमालिखन्तु जरठच्छेदानलग्रन्थयः ॥</p>
</details>
<details><summary>English</summary>
<p>hey neighbour,<br>
keep an eye on my house for a bit?<br>
my husband hates<br>
the hard water of our well</p>
<p>I&rsquo;ll quickly pop down<br>
to the river bank<br>
bristling with reeds<br>
that will scratch me all over<br>
but I don&rsquo;t mind</p>
</details>
<details><summary>टीका</summary>
<p>विज्ञप्रिया:</p>
<p>(वि, प) स्वतः सम्भविवस्तुव्यङ्ग्यं वस्त्वाह&ndash;दृष्टिं हे इति ।<br>
नदीजलानयनवर्त्मनि वने कृतसङ्केतायाः कुलटायाः तज्जलानयनच्छलेन जिगमिषोर्भाविनखक्षतसम्वरणोक्तिरियम् ।<br>
इहापीति&ndash;स्वगृह इव अस्मद्गृहे ऽपीत्यर्थः ।<br>
अस्य मदीयस्य शिशोः पिता कुलटात्वात् स्वपतित्वेनानुक्तिः ।<br>
विरसाः स्वादारहिताः कौपीः कूपसम्बन्धिनीः अपः जलीभिप्रायेण इत्यनेन मम बाध्यादिना अशक्तिदिने पिबतीत्युक्तम् ।<br>
आलिखन्तु इति, तदा लेखनसम्भावनासत्त्वे ऽपि यास्यामीत्यर्थः ।<br>
जरठच्छेदाः कठिनच्छिन्नभागाः नीरन्ध्रा अविरलाः ।<br>
नलग्रन्थयः नलाख्यतृणपर्वदेशाः</p>
</details>
<p>अत्र स्वतः सम्भविना वस्तुना<br>
तत् प्रतिपादिकाया भाव-परपुरुषोपयोगजनखक्षतादिगोपनरूपं वस्तुमात्रं व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, फ) स्वतः सम्भविनेति&mdash;अस्य श्लोकार्थस्यानलीकत्वेन प्रमाणान्तरेणापि गम्यत्वसम्भवात् ।</p>
</details>
<p>दिशि मन्दायते तेजो दक्षिणस्यां रवेरपि ।<br>
तस्यामेव रघोः पाण्ड्याः प्रतापं न विषेहिरे ॥<br>
अत्र स्वतः सम्भविना वस्तुना रवितेजसो रघुप्रतापो ऽधिक इति व्यतिरेकालङ्कारो व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, ब) स्वतः सम्भविवस्तुव्यङ्ग्यमलङ्कारमाह&mdash;दिशीति ।<br>
पाण्ड्याः पाण्ड्यदेशीयाः राजानः ।<br>
व्यतिरेकालङ्कार इति उपमानात् रवितेजसो रघुप्रतापस्याधिकरूपः ।<br>
सच व्यङ्ग्य एव असहनेनैव तत्प्राप्तेः ।</p>
</details>
<p>आपतन्तममुं दूरादूरीकृतपराक्रमः ।<br>
बलो ऽवलोकयामास मातङ्गमिव केसरी ॥<br>
अत्रोपमालङ्कारेण स्वतः सम्भविना व्यञ्जकार्थेन बलदेवः क्षणेनैव वेणुदारिणः क्षयं करिष्यतीति वस्तु व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, भ) स्तः सम्भव्यलङ्कारव्यङ्ग्यं वस्त्वाह&ndash;आपतन्तममुमिति ।<br>
आपतन्तम् आगच्छन्तम् अमुं वेणुदारिनामासुरं रामो बलरामः ।<br>
वेणुदारिणः क्षयमिति बलोपमानस्य सिंहस्य वेणुदार्युपमानमात्रसङ्क्षयकरित्वेन तदुपमानोपमेययोरपि तद्धर्मलाभात् ।</p>
</details>
<p>गाढकान्तदशनक्षतव्यथा सङ्कटादरिबधूजनस्य यः ।<br>
ओष्ठविद्रुमदलान्यमोचयन्निदर्शन् युधि रुषा निजाधरम् ॥<br>
अत्र स्वतः सम्भविना विरोधालङ्कारेणाधरो निर्दष्टः शत्रवो व्यापादिताश्चेति समुच्चयालङ्कारो व्यङ्ग्यः ।</p>
<details><summary>टीका</summary>
<p>विज्ञप्रिया:</p>
<p>(वि, म) स्वतः सम्भव्यलङ्कारव्यङ्ग्यमलङ्कारमाह&mdash;गाढकान्तेति ।<br>
यो राजा युधि निजाधरं निर्दशन् अरिवधूजनस्य ओष्ठरूपाणि विद्रुमस्य प्रवालस्य दलानि रतकालीनगाढकान्तदशनक्षतव्यथारूपात् सङ्कटादापदो ऽमोचयत् ।<br>
युधि क्रोधेन स्वाधरं निर्दश्य तत्पतिं हत्वा तथा चकारेत्यर्थः ।<br>
अत्रेति&mdash;अधरदंशकत्वाधरदंशमोचकत्वयोः वस्तुगत्या अविरोधे ऽपि आपततो विरोधस्य आभासमानत्वात् विरोधाभासालङ्कारेण इत्यर्थः ।<br>
समुच्चयालङ्कार इति&ndash;द्वयोरेककालोत्पत्तिरूप इत्यर्थः ।<br>
चकारद्वयस्य समं शब्दस्य वाभावात् व्यङ्ग्यएव इत्यर्थः ।</p>
<p>लोचना:</p>
<p>(लो, ई) विरोधालङ्कारेणेति&mdash;विरोधमूलेन कार्यकारणपोर्वापर्यविपर्ययरूपेणैवातिशयोक्त्यलङ्कारेणेत्यर्थः ।<br>
तथा ह्यत्र स्वाधरनिर्दंशनं कारणभूतं वैरिस्त्रीणाम् ओष्टानां च कान्तदन्तक्षतमोचनं कार्यभूतं समकालतया निर्दिष्टम् ।<br>
किञ्चात्र निर्द्दंशनरूपकरपिशाचो ममाधरं वलिरूपं प्राप्यान्यानधरान् सुखिनः करोत्विति बुद्ध्वैव</p>
<p>निजाधरं दष्टवानिति तस्य राज्ञः वुद्धिमपेक्ष्य उत्प्रेक्षा च ।<br>
ततश्चात्र समुच्चयोत्प्रेक्षयोरेकाश्रयानुप्रवेशः सङ्करश्च ।</p>
</details>
<p>&ldquo;सजेहि सुरहिमासो ण दाव अप्पेइ जुऐजणलक्खमुहे ।<br>
अहिणवसहआरमुहे णवपत्तले अणङ्गस्स सरे&rdquo; ॥</p>
<p>लोचना:</p>
<p>(लो, उ) सज्जेति&mdash;&ldquo;सज्जयति सुरभिमासो न चार्पयति युवतिजनलक्ष्यसहान् ।<br>
अभिनवसहकारमुखान् नवपल्लवपत्तलान् अनङ्गस्य शरान्&rdquo; ॥<br>
इति संस्कृतम् ।</p>
<p>********** एन्द् ओफ़् चोम्मेन्तर्य् **********</p>
<p>अत्र वसन्तः शरकारः, कामो धन्वी, युबतयो लक्ष्यम्, पुष्पाणि शरा इति कविप्रौढोक्तिसिद्धं वस्तु प्रकाशीभवन् मदनविजृम्भणरूपं वस्तु व्यनक्ति ।</p>
<details><summary>टीका</summary>
<p>विज्ञप्रिया:</p>
<p>(वि, य) कविप्रौढोक्तिसिद्धवस्तुव्यङ्ग्यं वस्तु आह&mdash;सज्जेइ इति ।<br>
&ldquo;सज्जयति सुरभिमासो न चार्पयति युवतिजनलक्ष्यशते ।<br>
अभिनवसकारमुखान् नवपल्लवपत्तलान् अनङ्गस्य शरान् ॥<br>
&ldquo;इति संस्कृतम् ।<br>
प्रथमप्रवृत्तवसन्तवर्णनमिदम् ।<br>
सुरभिमासो ऽभिनवसहकारमुखान् अभिनवानि सहकाराणि मुखम् आदिर्येषां तादृशान् अनङ्गस्य शरान् सज्जयति ।<br>
युवतिजनरूपे लक्ष्यशते शरव्यशते न चार्पयति ।<br>
शरसज्जनस्य वर्त्तमानत्वात् अनिष्पन्नत्वेन तन्निष्पत्त्यानन्तरमेव तादृशलक्ष्यशते ऽर्पयितुं प्रेरयिष्यति इति भावः ।<br>
शतपदात् द्वित्रियुवत्यां त्वर्पायितुं प्रेरयतीति लभ्यते ।<br>
न चार्पयतीति हेतुकारितान्तम् ।<br>
अनङ्गशरान् कीदृशान्-नवपल्लवपत्तलान् नवपल्लवैः पत्तला पत्ररचना येषां तादृशान् ।<br>
&ldquo;खराणां पत्ररचना पत्तला परिकीर्त्त्यते&quot;इति कोषः ।<br>
वस्तुप्रकाशीभवदिति&ndash; न च सुरभिमासादौ शरकारादिरूपकालङ्कार एव प्रकाशीभवति इत्यतो ऽलङ्कारस्यैव व्यञ्जकत्वमात्रेति वाच्यम् ।<br>
सुरभिमासादौ शरकाराद्यभेदाप्रकाशात् किन्तु सुरभिमासादौ खरसज्जनादेरेव प्रकाशात् ।</p>
</details>
<p>&ldquo;रजनीषु विमलभानोः करजालेन प्रकाशितं वीर ! धवलयति भुवनमण्डलमखिलं तव कीतिसन्ततिः सतम्&rdquo; ॥<br>
अत्र कविप्रौढोक्तिसिद्धेन वस्तुना कीतिसन्ततेश्चन्द्रकरजालादधिककालप्रकाशकत्वेन व्यतिरेकालङ्कारो व्यङ्क्यः ।</p>
<details><summary>टीका</summary>
<p>विज्ञप्रिया:</p>
<p>(वि, र) कविप्रौढोक्तिसिद्धवस्तुव्यङ्ग्यमलङ्कारमाह&mdash;रजनीष्विति ।<br>
हे वीरविमलभानोः निर्मलकिरणस्य चन्द्रस्य करजालेन भुवनमण्डलं धवलयतीत्यर्थः ।<br>
व्यतिरेकालङ्कार इति&mdash;अधिककालं व्याप्य प्रकाशनात् उपमानात् चन्द्रकरात् आधिक्यरूप इत्यर्थः ।</p>
</details>
<p>&ldquo;दशाननकिरीटेभ्यस्तत्क्षणं राक्षसश्रियः ।<br>
मणिव्याजेन पर्यस्ताः पृथिव्यामश्रुबिन्दवः&rdquo; ॥<br>
अत्र कविप्रौढोक्तिसिद्धेनापह्नुत्यलङ्कारेण भविष्यद्राक्षसश्रीविनाशरूपं वस्तु व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, ल) कविप्रौढोक्तिसिद्धालङ्कारव्यङ्ग्यं वस्त्वाह&mdash;धसाननेति ।<br>
दशाननस्य किरीटेभ्यः मणिव्याजेन मणिपतनच्छलेन राक्षसश्रियः अश्रुबिन्दवः पृथिव्यां पर्यस्ताः पतिताः ।<br>
अपह्नुत्यलङ्कारेणेति&mdash;मणिपातापह्नुत्या व्याजपदेन अश्रुबिन्दुसाधनात् ।</p>
</details>
<p>&ldquo;धम्मिल्ले नवमल्लिकासमुदयो हस्ते सिताम्भोरुहं हारः कण्ठतटे पयोधरयुगे श्रीखण्डलेपो घनः ।<br>
एको ऽपि त्रिकलिङ्गभूमितिलक ! त्वत्कीर्तिराशिर्ययौ ।<br>
नानामण्डनतां पुरन्दपुरीवामभ्रुवां विग्रहे&rdquo; ॥<br>
अत्र कविप्रौढोक्तिसिद्धेन रूपकालङ्कारेण भूमिष्ठो ऽपि स्वर्गस्थानामुपकारं करोषीति विभावनालङ्कारो व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, व) कविप्रौढोक्तिसिद्धालङ्कारव्यङ्ग्यमलङ्कारमाह&mdash;धम्मिल्ल इति ।<br>
हे त्रिकलिङ्गभूमितिलक ! कलिङ्गदेशभूत्रयातिलक ! एको ऽपि तव कीर्तिराशिः पुरन्दरपुरीवामभ्रुवां सुराङ्गनानां विग्रहे शरीरे नानामण्डनतां ययौ ।<br>
तदेव दर्शयतिधम्मिल्ल इति ।<br>
धमिल्लः संयताः कचाः ।<br>
विभावनेति&ndash;स्वर्गस्थितिरेव स्वर्गस्थानामुपकारकारणम् ।<br>
तदभावे ऽपि स्वर्गस्थोपकारकरणरूपकफलव्यक्तिरूपा विभावना, सा च स्वर्गस्थित्यभाववाचकशब्दाभावात् व्यङ्ग्या ।</p>
</details>
<p>&ldquo;शिखरिणि क्व नु नाम कियच्चिरं किमभिधानमसावकरोत्तपः ।<br>
सुमुखै ! येन तवाधरपाटलं दशति बिम्बफलं शुकशावकः&rdquo; ॥<br>
अत्रानेन कविनिबद्धस्य कस्यचित्कामिनः प्रौढोक्तिसिद्धेन वस्तुना तवाधरः पुण्यातिशयलभ्य इति वस्तु प्रतीयते ।</p>
<details><summary>टीका</summary>
<p>विज्ञप्रिया:</p>
<p>(वि, श) कविनिबद्धवक्तृप्रौढोक्तिसिद्धवस्तुव्यङ्ग्यं वस्त्वाह&mdash;शिखरिणि इति ।<br>
असौ शुकशावकः क्क नु शिखरिणि कस्मिन् पर्वते कियच्चिरं किमभिधानं किं नामकं तपः अकरोत् ।<br>
येन हेतुना तव अधरवत् पाटलं बिम्बफलं दशाति ।<br>
तव अधरतुल्यवस्तुदंशनमपि तपः फलमिति श्लोकस्य भावरथः ।</p>
</details>
<p>&ldquo;सुभगे ! कोटिसङ्ख्यत्वमुपेत्य मदनाशुगैः ।<br>
वसन्ते पञ्चता त्यक्ता पञ्चतासीद्वियोगिनाम्&rdquo; ॥<br>
अत्र कविनिबद्धवक्तृप्रौढोक्तिसिद्धेन कामशराणां कोटिसङ्ख्यत्वप्राप्त्यो निखिलवियोगिमरणोन वस्तुना शराणां पञ्चता शरान् विमुच्य वियोगिनः श्रितेवे त्युत्प्रेक्षालङ्कारो व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, ष) कविनिबद्धवस्तुप्रौढोक्तिसिद्धवस्तु व्यङ्ग्यमलङ्कारमाह&mdash;सुभग इति ।<br>
वसन्ते मदनाशगैः कोटिसङ्ख्यत्वम् उपेत्य लब्ध्वा, पञ्चता पञ्चसङ्ख्यता त्यक्ता, वियोगिनां पञ्चता मरणकालीनपञ्चभूतविश्लेषः ।<br>
आसीत् ।<br>
अत्रति&mdash;सुभगे इति ।<br>
सम्बोधनात् कामुक एवात्र वक्ता नतु कविः ।<br>
तत्प्रौढोक्तिसिद्धेन वियोगिनां मरणेन इत्यन्वयः ।<br>
उत्प्रेक्षा व्यज्यत इति&ndash;तद्वाचकेवकाराधभावाद् व्यञ्जना ।</p>
</details>
<p>&ldquo;मल्लिकामुकुले चणिड ! भाति गुञ्जन् मधुव्रतः ।<br>
प्रयाणो पञ्जबाणस्य शङ्वमापूरयन्निव&rdquo; ॥<br>
अत्र कविनिबद्धवक्तृप्रौढोक्तिसिद्धेनोत्प्रेक्षालङ्कारेण कामस्यायमुन्मादकः कालः प्राप्तस्तत्कथं मानिनि मानं न मुञ्चसीति वस्तु व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, स) सविनिबद्धवक्तृप्रौढोक्तिसिद्धालङ्कारव्यङ्ग्यं वस्त्वाह&mdash;मल्लिकेति ।<br>
शङ्खमापूरयन्निवेति ।<br>
मल्लिकामुकुलस्य शङ्खाकारत्वात् भृङ्गगुञ्जनस्य शङ्खशब्दतुल्यत्वात् ।<br>
मानिनी प्रतीयमुक्तिरित्यभिप्रायेण कविनिबद्धवक्तृप्रौढोक्तिसिद्धमुदाहरणमिदम् ।<br>
अत एव कथम्मानं न मुञ्चसि इति व्याख्या ।</p>
</details>
<p>&ldquo;महिलासहस्सभरिए तुह हिअए सुहअ सा अमाअन्ती ।<br>
अणुदिणमणण्णकम्मा अङ्ग तणुत्त्रं पि तणुएइ&rdquo; ॥</p>
<p>लोचना:</p>
<p>(लो, ऊ) महिलासहस्त्रभरिते तव हृदये सुभग सामान्ती ।<br>
अनुदिनमनन्यमना अङ्गं तनुकमपि तनूकरोति ।</p>
<p>********** एन्द् ओफ़् चोम्मेन्तर्य् **********</p>
<p>अत्रामाअन्तीति कविनिबद्धवक्तृप्रौढोक्तिसिद्धेन काव्यलिङ्गालङ्कारेण तनोस्तनूकरणो ऽपि तव हृदये न वर्तत इति विशेषोक्त्यलङ्कारो व्यज्यते ।</p>
<details><summary>टीका</summary>
<p>विज्ञप्रिया:</p>
<p>(वि, ह) कविनिबद्धवक्तृप्रौढोक्तिसिद्धालङ्कारव्यङ्ग्यमलङ्कारमाह&mdash;महिलासहस्सेति ।<br>
&ldquo;महिलासहस्त्रभरिते तव हृदये सुभग ! सामान्ती ।<br>
अनुदिनमनन्यकर्मा अङ्गं तन्वपि तनयति ॥<br>
&ldquo;इति संस्कृतम् ।<br>
नायकस्य बहुनायिकाभावनादुः खेन कृशाया नायिकाया अवस्थां नायके कथयन्त्यास्तत्सख्या उक्तिरियम् ।<br>
महिला स्त्री तासां सहस्त्रेण भरिते तव हृदये अमान्ती अवकाशमलभमाना सा अनुदिनं दिवसं व्याप्य अनन्यकर्म्मा त्यक्तान्यकार्य्या सती तनु स्वतः कृशं अङ्गं तनयति तनूकरोति कृशतरं करोति ।<br>
नामकारितान्तस्य तनुशब्दस्य रूपमिदम् ।<br>
काव्यलिङ्गेति&ndash;काव्यलिङ्गं हेत्वलङ्कारः ।<br>
हृदये स्थानालाभस्य अङ्गतनूकरणहेतुत्वात् ।<br>
हृदये न वर्त्तते इति&mdash;तनयतीति वर्त्तमाननिर्द्देशात् अद्यापि हृदये वृत्त्यलाभः ।<br>
विशेषोक्तिरिति अङ्गतनूकरणरूपकारणसत्वे ऽपि हृदये स्थानलाभरूपकार्य्यस्याभावरूपा विशेषोक्तिः ।</p>
<p>लोचना:</p>
<p>(लो, ऋ) अत्रेति&mdash;रूपणादयः कवेर्व्यापाराः कवेश्च प्राधान्यव्यङ्ग्यबोधनार्था रूपणादयो व्यापारा यथात्र चमत्कुर्वन्ति न तथा वाच्येषु ।<br>
रूपकाद्यलङ्कारेषु हि वाच्यानां रूप्याणां मुखादीनामेव रूपणादिव्यापाराद् रूपकादिभ्यश्चन्द्रादिभ्यश्च प्राधान्यमित्यर्थः ।</p>
</details>
<p>न खलु कवेः कविनिबद्धस्येव रागाद्याविष्टता अतः कविनिबद्धवक्तृप्रौढोक्तिः कविप्रौढोक्तेरधिकं सहृदयवमत्कारकारिणीति पृथक्प्रतिपादिता ।</p>
<details><summary>टीका</summary>
<p>विज्ञप्रिया:</p>
<p>(वि, क) ननु&mdash;प्रौढोक्तिसिद्धत्वेनैव उभयसङ्ग्रहसम्भवे किमर्थं कविनिबद्धवक्तृकत्वेन पृथगुपादानमित्यत आह-न खल्विति ।<br>
कव्यपेक्षया कविनिबद्धस्य रागातिशयात् पृथगुपादानमित्यर्थः ।</p>
</details>
<p>[एवं वाच्यार्थस्य व्यञ्चकत्वे उदाहृतम् ।]</p>
<details><summary>टीका</summary>
<p>विज्ञप्रिया:</p>
<p>(वि, ख) एवं वाच्यार्थस्येति&mdash;इदमत्रावधेयम् ।<br>
गाढकान्तदशनेत्यादौ दर्शितस्य विरोधालङ्कारस्य व्यञ्जकस्य वाचकापिकाराभावाद् व्यङ्ग्यत्वमेव, एवं सज्जयति सुरभिमास इत्यादौ वसन्तादेः शरकरणदिरूपवस्तुनो व्यञ्जकस्य व्यङ्ग्यत्वमेव इत्यतो ऽत्र प्रायश इति पूरणीयम् ।<br>
काव्यप्रकाशकृन्मते तु व्यञ्जकवस्त्वलङ्कारयोः वाच्यत्वाद्यनियम एव ।<br>
अत एव लक्ष्यव्यङ्ग्ययोरपि व्यञ्जकत्वमुदाहार्य्यमिति तेनोक्तम् ननु रूपणमेव रूपकालङ्कारः ।<br>
उत्प्रेक्षणमेव उत्प्रेक्षालङ्कारः, व्यतिरेचनमेव व्यतिरेकालङ्कारः तथा च यत्र रूपकालङ्कारस्य व्यङ्गयत्वम् तत्र किं रूप्यमानवस्तूदाहरणं न स्यात् ।<br>
कारः ।<br>
एवमुत्प्रेक्ष्यमाणव्यतिरिच्यमानवस्तुनोरित्यत आह&ndash;एषु चेति&ndash;तत्तद् वस्तवपेक्षया तदलङ्कार एव आधिकचमत्कारीति तत्तदुदाहरणमेव तत्तत् इति भावः ।<br>
यद्यपि सुभगे कोटिसङ्ख्यात्वम् इत्यत्र उत्प्रेक्षालङ्कारः, दिशि मन्दायते इत्यत्र व्यतिरेकालङ्कारश्च व्यङ्ग्य उक्तः ।<br>
रूपकालङ्कार व्यङ्ग्यत्वं तु नोक्तं तथापि&mdash; चलापाङ्गां दृष्टिं स्पृशसि बहुशो वेपथुमती रहस्याख्यायीव स्वनसि मृदु कर्णान्तिकचरः ।<br>
करं व्याधुन्वत्याः पिबसि रतिसर्वस्वमधरं वयं तत्त्वान्वेषान्मधुकर ! हतास्त्वं खलु कृती ॥<br>
इत्यत्र मधुकरे कामुकरूपणं व्यङ्ग्य बोध्यम् ।</p>
</details>
<p>एषु चालङ्कृतिव्यञ्जनस्थले रूपणोत्प्रेक्षणव्यतिरेचनादिमात्रस्य प्राधान्यं सहृदयसंवेद्यम्, न तु रूप्यादीनामित्यलङ्कृतेरेव मुख्यत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ग) लक्ष्यार्थस्य यथेत्यादि-इदमत्रावधेयम्&ndash;&ldquo;भम्म धम्मिअ&quot;इत्यादावप्यभ्रमणं व्यङ्ग्यमुक्तम् ।<br>
तत्तुल्ययुक्तिके निः शेषेत्यादौ तदन्तिकगमनं लक्ष्यमित्युक्तमितीदं स्वोक्तिविरुद्धम् ।<br>
&ldquo;क्वचिद् बाध्यतया ख्याति &ldquo;रित्याद्युक्तयुक्तेरुभयत्र समानत्वात् ।</p>
</details>
<p>एकः शब्दार्थशक्त्युत्थे&ndash;</p>
<p>अभयशक्त्युद्भवे व्यङ्ग्ये एको ध्वनेर्भेदः ।<br>
यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, घ) उभयशक्त्युत्थमुदाहरणमाह&mdash;एकेति ।<br>
एकः प्रभेद इत्यर्थः ।<br>
शब्दशक्त्युत्थे व्यञ्जने तत्प्रपञ्चस्य अर्थशक्त्युत्थे व्यञ्जने तत्प्रपञ्चस्य दर्शितत्वात् ।<br>
उभयशक्त्युत्थप्रपञ्चस्य तावतैव गतार्थत्वात् एक इत्युक्तम् ।<br>
न तु दर्शयिष्यमाणोदाहरणे ऽलङ्कारस्य व्यङ्ग्यत्वात् अलङ्काररूपतया एक इत्युक्त इति केनचिदुक्तं युक्तम् ।<br>
&ldquo;क्षणदासावक्षणदावनमवनं व्यसनमव्यसनम् ।<br>
बत वीर ! तव द्विषतां पराङ्मुखे त्वयि पराङ्मुखं सर्वम्&rdquo; ॥<br>
इत्यत्रार्ऽथान्तरन्यासघटकशब्दशक्त्यार्ऽथान्तरन्यासरूपार्ऽथशक्त्या च विधिरपि त्वामनुवर्त्तते इति वस्तुव्यञ्जनाया अपि सम्भवात् स्वतः सम्भव्याद्यर्थव्यङ्ग्यत्वेन भेदान्तरप्रसक्तेर्दुर्वारत्वाच्च ।</p>
</details>
<p>&ldquo;हिममुक्तचन्द्ररुचिरः सपद्मको मदयन् द्विजाञ्जनितमीनकेतनः ।<br>
अभवत्प्रसादितसुरो महोत्सवः प्रमदाजनस्य स चिराय माधवः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) हिममुक्तेति&mdash;माधवः कृष्णः प्रमदाजनस्य महोत्सवो महोत्सवे हेतुश्चिराय अभवत् ।<br>
अत्र सुद्धसारोपा लक्षणा ।<br>
कीदृशः हिममुक्तचन्द्र इव रुचिरः ।<br>
सपद्मकः पद्मया लक्ष्म्या हस्तपादस्थरेखारूपपद्मेन वा साहितः ।<br>
द्विजान् ब्राह्मणान् मदयन् आनन्दयन् ।<br>
जनितो मीनकेतनः प्रद्युन्मः येन तादृशः ।<br>
प्रसादिताः प्रीणिताः सुरा देवा येन तादृशश्च ।<br>
अत्र माधवो वसन्तो ऽपि शब्दशक्त्या अर्थशक्त्या च व्यज्यते ।<br>
तथा हि माधवशब्दस्य वसन्ते ऽपि शक्त्या सपद्मक इत्यत्र सपद्मकशब्दरूपस्य पद्मसहिते ऽपि शक्त्या, द्विजान् इत्यत्र द्विजशब्दस्य पक्षिष्वपि शक्त्या जनितमीनकेतन इत्यत्र सुराप्रसादने ऽप्यस्य शब्दस्य शक्त्या च वसन्तप्रत्यायने शब्द शक्तिः ।<br>
हिममुक्तेत्यत्र प्रमदाजनस्येत्यत्र श्लिष्टशब्दाभावात् अर्थशाक्तः ।<br>
ततश्च वसन्तस्याप्राकरणिकत्वेन तत्प्रत्यायनस्य प्रकृते ऽनुपयोगाद् वसन्त इव कृष्ण इत्युपमाप्रतीतिः ।<br>
तदाह&mdash;उपमालङ्कार इति ।</p>
</details>
<p>अत्र माधवः कृष्णो माधवो वसन्त इवेत्युपमालङ्कारो व्यङ्ग्यः ।</p>
<p>लोचना:</p>
<p>(लो, ॠ) हिमेति&mdash;हिममुक्तचन्द्र इव पक्षे हिममुक्तचन्द्रेण रुचिरः ।<br>
पद्मा लक्ष्मीः पद्मं कमलं च ।<br>
मीनकेतनः प्रद्युम्नावतारः, सामान्यमदनश्च, सुराः त्रिदशाः, मुरा मद्यम् ।<br>
माधवो हरिर्वसन्तश्च ।<br>
अत्र माधवशब्दप्रतिपाद्यतया हरिवसन्तयोः औपम्यप्रतिपादकस्य हिममुक्त इत्यादिशब्दस्य शब्दपरिवृत्तिसहत्वादर्थशक्तेर्दार्ढ्यम् ।</p>
<p>********** एन्द् ओफ़् चोम्मेन्तर्य् **********</p>
<p>एवं च व्यङ्ग्यभेदादेव व्यञ्जकानां काव्यानां भेदः ।</p>
<p>तदष्टादशधा ध्वनिः ॥ विस्स्द्_४।९ ॥</p>
<p>अविवक्षितवाच्योर्ऽथान्तरसङ्क्रमितवाच्यो ऽत्यन्ततिरस्कृतवाच्यश्चेति द्विविधः ।<br>
विवक्षितान्यपरवाच्यस्तु असंलक्ष्यक्रमव्यङ्ग्यत्वेनैकः ।<br>
संलक्ष्यक्रमव्यङ्ग्यत्वेन च शब्दार्थोभयशक्तिमूलतया पञ्चदशेत्यष्टादशभेदो ध्वनिः ।</p>
<details><summary>टीका</summary>
<p>विज्ञप्रिया:<br>
(वि, च) अष्टादशत्वं दर्शयति&mdash;अविवक्षितेति ।<br>
पञ्चदशेति&ndash;शब्दशक्त्युत्थौ द्वौ, अर्थशक्त्युत्थश्च द्वादश, उभयशक्त्युत्थे एव इति पञ्चदश ।</p>
</details>
<p>एषु च&ndash;</p>
<p>वाक्ये शब्दार्थशक्त्युत्थस्तदन्ये पदवाक्ययोः ।</p>
<p>लोचना:</p>
<p>(लो, ऌ) शब्दपरिवृत्तिसहत्वासहत्वाभ्यामेव हि सर्वत्र शब्दार्थशक्तिमूलत्वस्य व्यवस्थापनम् ।<br>
अत एव चास्य भेदस्य बहुपदनिष्टत्वेनैव सम्भवाभिप्रायेण ग्रन्थकृत्पदनिष्टत्वं नास्तीति वक्ष्यति ।<br>
तथैव च प्राचीनैरुक्तम् ।<br>
&ldquo;पथिअ ण एत्थ&quot;इत्यादौ परिवृत्त्यसह एव स्त्रस्तरपयोधरशब्दयोरेव व्यञ्जकत्वमिति शब्दशक्तिमूलत्वम् ।<br>
व्यञ्जकत्वस्य बहुनिष्टत्वे ऽपि पदसमुदयनिष्टत्वाभिप्रयेण वाक्यनिष्टत्वम् ।</p>
<p>********** एन्द् ओफ़् चोम्मेन्तर्य् **********</p>
<p>तत्रार्थान्तरसङ्क्रमितवाच्यो ध्वनिः पदगतो यथा&mdash;</p>
<details><summary>टीका</summary>
<p>विज्ञप्रिया:</p>
<p>(वि, छ) वाक्य इति&mdash;उभयशक्त्युत्थो व्यङ्ग्यो वाक्यमात्रव्यङ्ग्य इत्यर्थः ।<br>
व्यञ्जकार्थवाचकश्लिष्टशब्दानां च एकव्यङ्ग्यव्यञ्जने वाक्यत्वनियमात् ।<br>
तदन्ये इति&mdash;तदन्ये व्यङ्ग्याः पदेन वाक्येन च व्यङ्ग्या इत्यर्थः ।<br>
तत्रेति&mdash;तत्र ध्वनिपद व्यङ्ग्यपरम् ।<br>
पदगतः पदमात्रव्यङ्ग्यः ।</p>
</details>
<p>&ldquo;धन्यः स एव तरुणो नयने तस्यैव नयने च ।<br>
युवजनमोहनविद्य भवितेयं यस्य सम्मुखे सुमुखई&rdquo; ॥<br>
अत्र द्वितीयनयनशब्दो भग्यवत्तादिगुणविशिष्टनयनपरः ।</p>
<details><summary>टीका</summary>
<p>विज्ञप्रिया:</p>
<p>(वि, ज) द्विजीयनयतशब्द इति&mdash;अत्र लक्ष्यार्थस्य अतिशयो व्यङ्ग्य इति वक्ष्यति ।</p>
</details>
<p>वाक्यगतो यथा&mdash;<br>
&ldquo;त्वामस्मि वच्मि विदुषां समवायो ऽत्र तिष्ठति ।<br>
आत्मीयां मतिमास्थाय स्थितिमत्र विधेहि तत्&rdquo; ॥<br>
अत्र प्रतिपाद्यस्य सम्मुखीनत्वादेव लब्धे प्रतिपाद्यत्वे त्वामिति पुनर्वचनमन्यव्यावृत्तिविशिष्टं त्वदर्थं तक्षयति ।<br>
एवं वच्मीत्यनेनैव कर्तरि लब्धे ऽस्मीति पुनर्वचनम् ।<br>
तथा विदुषां समवाय इत्यनेनैव वक्तुः प्रतिपादने सिद्धे पुनर्वच्मीति वचनमुपदिशामीति वचनविशेषरूपमर्थं लक्षयति ।<br>
एतानि च स्वातिशयं व्यञ्जयन्ति ।<br>
एतेन मम वचनं तवात्यन्तं हितं तदवश्यमेव कर्तव्यमित्यभिप्रायः ।</p>
<details><summary>टीका</summary>
<p>विज्ञप्रिया:</p>
<p>(वि, झ)त्वामस्मीत्यत्र त्वदाद्यनेकलाक्षणिकपदानां लाक्षणिकत्वं दर्शयति&mdash;अत्रेति ।<br>
अन्यव्यावृत्तिविशिष्टमिति&mdash;तथा च त्वामेव अहमेव इत्यर्थः ।<br>
एतानि चेति&mdash;एतानि लक्ष्यार्थे रूपाणि वस्तूनीत्यर्थः ।<br>
स्वातिशयमिति&mdash;स्वापेक्षयाधिकार्थ एव स्वातिशयः ।<br>
तमधिकमर्थमाह&mdash;एतेनेति ।<br>
अभिप्रायो अभिप्रायस्थव्यङ्ग्यार्थः ।</p>
</details>
<p>तदेवमयं वाक्यगतो ऽपर्थान्तरसङ्क्रमितवाच्यो ध्वनिः ।<br>
अत्यन्ततिरस्कृतवाच्यः पदगतो यथा&mdash;&ldquo;निःश्वासान्ध-&rdquo; इत्यादि ।<br>
वाक्यवतो यथा-&ldquo;उपकृतं बहु तत्र-&rdquo; इत्यादि ।<br>
अन्येषां वाक्यागतत्वे उदाहृतम् ।<br>
पदगतत्वं यथा&ndash;<br>
&ldquo;लावण्यं तदसौ कान्तिस्तद्रूपं स वचः क्रमः ।<br>
तदा सुधास्पदमभूदधुना तु ज्वरो महान्&rdquo; ॥</p>
<p>लोचना:</p>
<p>(लो, ए) लावण्यमिति&mdash;सर्वावयवगतः को ऽप्यातिशयः लावण्यम् ।<br>
कान्तिरुज्ज्वलता च पृथक् पृथगवयवाश्रिता ।<br>
ज्वरः पीडादायकः ।<br>
लावण्यादीनाम् इत्यतः पूर्वं प्रतीतेर्विभावादिसामग्रीसाध्यत्वे ऽपि पूरणीयम् ।</p>
<p>********** एन्द् ओफ़् चोम्मेन्तर्य् **********</p>
<p>अत्र लावण्यादीनां तादृगनुभवैकगौचरताव्यञ्जकानां तदादिशब्दानामेव प्राधान्यम्, अन्येषां तु तदुपकारित्वमेवेति तन्मूलक एव ध्वनिव्यपदेशः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) असंलक्ष्यक्रमं पदगतं व्यङ्ग्यमुदाहरति&mdash;लावण्यमिति ।<br>
अत्रेति&mdash;लावण्यादीनां यदनुभवैकगोचरत्वं तत्तद् व्यञ्जकानामित्यर्थः ।<br>
व्यञ्जकानामित्यत्र ज्ञापकानामित्यर्थः ।<br>
तेन अनुभवैकगोचरत्वं तदादिपदानां वाच्यमेव बोध्यम्, न तु व्यङ्ग्यम् किन्तु विप्रलम्भ एव व्यङ्ग्यः ।<br>
तदाद्यनेकपदानां चात्र न वाक्यत्वं विभिन्नवाक्यस्थत्वेन परस्परानन्वयात् ।<br>
न च तदा सुधास्पदमभूदित्यत्र सर्वेषां तदादिपदार्थानामन्वयात् वाक्यत्वमेवेति वाच्यम् ।<br>
तल्लावण्यमित्यनेनैव विप्रलम्भव्यञ्जनेन तदा सुधास्पदमित्यन्वयापेक्षां विनैव व्यञ्जक्त्वेन पदत्वेनैव व्यञ्जकत्वात् ।<br>
महावाक्यव्यङ्ग्यत्वे ऽपि पदगतव्यङ्ग्यमूलो व्यवहारः ।</p>
</details>
<p>तदुक्तं ध्वनिकृता&mdash;<br>
&ldquo;एकावयवसंस्थेन भूषणोनेव कामिनी ।<br>
पदद्योत्येन सुकवेर्ध्वनिना भाति भारती&rdquo; ॥<br>
एवं भावादिष्वप्यूह्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ट) तन्मुखेनैव काव्यशोभाप्रतीतिरित्यत्र संवादं दर्शयति&mdash;तदुक्तमिति ।<br>
ध्वनिना व्यङ्ग्येन भारती वाक्यरूपा ।<br>
पदव्यङ्ग्ये रसादिरूपे ऽसंलक्ष्यक्रमे उदाहृते भावादिरूपासंलक्ष्यक्रमस्यापि पदव्यङ्ग्यत्वमूह्यमित्याह ।</p>
</details>
<p>&ldquo;भुक्तिमुक्तिकृदेकान्तसमादेशनतत्परः ।<br>
कस्य नानन्दनिस्यन्दं विदधाति सदागमः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) शब्दशक्त्युद्भवं वस्तुपदव्यङ्ग्यमाह&mdash;भुक्तिमुक्तिकृदिति&mdash;उपनायकागमनं दृष्ट्वा सन्तोषं व्यञ्जयन्त्या उक्तिरियम् ।<br>
वाच्यार्थे सदागमः सच्छास्त्रम् ।<br>
भुक्तिमुक्ती स्वर्गभोगमोक्षौ ।<br>
एकन्तं सम्यगादेशनं तत्त्वज्ञानोपदेशः ।<br>
व्यङ्ग्यार्थे तु सदगमः सत्पुरुषोपनायकागमः ।<br>
भुक्तिमुक्ती सुरतोपयोगगृहकर्मत्यागौ ।<br>
एकन्तस्य समादेशनं रहस्योपदेशः ।</p>
<p>लोचना:</p>
<p>(लो, ऐ) भुक्तीति ।<br>
भुक्तिर्भोगः, सम्भोगश्च ।<br>
मुक्तिः निः श्रेयसम् इतरव्यापारव्यासङ्गपरित्यगसुशं च ।<br>
एकान्तः परमार्थस्वरूपं सङ्केतस्थानं च ।<br>
सदागमः सच्छास्त्रं सतः पुरुषस्यागमनं च ।</p>
</details>
<p>अत्र सदागमशब्दः सन्नहितमुपनायकं प्रति सच्छास्त्रार्थमभिधाय सतः पुरुषस्यागम इति वस्तु व्यनक्ति ।</p>
<details><summary>टीका</summary>
<p>विज्ञप्रिया:</p>
<p>(वि, ड) अत्र श्लिष्टसदागमपदशक्तिमूलकव्यञ्जकत्वमेव अन्यव्यञ्जकपदानामिति तत्पदस्यैव व्यञ्जकत्वं तदाह&ndash;अत्रेति&mdash;सच्छास्त्रमापाततः प्रकरणगम्यं गामान्यतो ऽभिधाय उपनायकं प्रति सत्पुरुषागमं व्यनक्ति इत्यर्थः ।</p>
</details>
<p>ननु सदागमः सदागम इवेति न कथमुपमाध्वनिः ? सदागमशब्दयोरुपमानोपमेयभावाविवक्षणात् ।<br>
रहस्यस्य सङ्गोपनार्थमेव हि द्व्यर्थपदप्रतिपादनम् ।<br>
प्रकरणादिपर्यालोचनेन च सच्छास्त्राभिधानस्यासम्बन्धत्वात् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) सत्पुरुषागमसच्छास्त्रयोरुपमाध्वनित्वमाशङ्कते&ndash;नन्विति ।<br>
समाधत्ते&ndash;नेति ।<br>
उपमाविवक्षावीजमाह&ndash;रहस्येति ।<br>
ननु रलस्य सङ्गोपनमुपमा चास्त्वित्यत्र आह&ndash;प्रकरणदीति ।<br>
आदिपदात् तात्पर्य्यपरिग्रहः ।<br>
प्रतिसन्धानेन सत्पुरुषागमस्यैव आस्वाद्यत्वेन अप्राकरणिकसच्छास्त्रस्य प्रकृतासम्बन्धत्वात्; तस्या आस्वाद्यत्वाभावात् तदुपमाया अपि अनास्वाद्यत्वेन तावता सम्बन्धीकरणस्यापि अनुपयोगात् ।</p>
</details>
<p>&ldquo;अनन्यसाधारणधीर्धृताखिलवसुन्धरः ।<br>
राजते को ऽपि जगति स राजा पुरुषोत्तमः&rdquo; ॥<br>
अत्र पुरुषोत्तमः पुरुषोत्तम इवेत्युपमाध्वनिः ।<br>
अनयोः शब्दशक्तिमूलौ संलक्ष्यक्रमभेदौ ।</p>
<details><summary>टीका</summary>
<p>विज्ञप्रिया:</p>
<p>(वि, ण) शब्दशक्तिमूलमलङ्कारं पदद्योत्यमाह&ndash;अनन्येति ।<br>
धृता पालिता, पक्षे कूर्मानन्तमूर्त्त्या ऊढा ।<br>
अस्य पदस्यापि शक्त्या व्यङ्ग्यत्वे ऽपि न वाक्यव्यङ्ग्यत्वं पुरुषोत्तमपदश्लेषाधीनप्रतीतिकत्वादस्य श्लिष्टार्थस्य ।<br>
उपमाध्वनिरिति&ndash;अस्य पुरुषोत्तमपदस्य सङ्गोपनादिप्रयोजनकत्वाभावेन उपमायामेव तात्पर्य्यात्संलक्ष्यक्रमभेदौ वस्त्वलङ्कारौ ।</p>
</details>
<p>सायं स्नानमुपासितं मलयजेनाङ्ग समालेपितं यातो ऽस्ताचलमौलिमम्बरमणिविस्त्रब्धमत्रागतिः ।<br>
आश्चर्यं तव सौकुमार्यमभितः क्लान्तासि येनाधुना नेत्रद्वन्द्वममीलनव्यतिकरं शक्नोति ते नासितुम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, त) स्वतः सम्भविवस्तुव्यङ्ग्यं वस्तुपदद्योत्यमाह&ndash;सायमिति ।<br>
स्नानवर्त्मनि उपनायकोपभुक्तां स्नातागतां क्लान्तां सशीं प्रति सख्या उपहासोक्तिरियम् ।<br>
अधुना तव सौकुमार्य्यमाश्चर्य्यम् ।<br>
येन सौकुमार्य्येण अभितः सर्वाङ्गं क्लान्तासि ।<br>
ननु वर्त्मनि आतपातीदृशः क्लम इत्यत्राह&mdash;सायमिति ।<br>
मलयजेन चन्दनेन इति ।<br>
एतद्द्वयमपि क्लमनिवारकम् ।<br>
ननु स्नानादुत्तरं मुहूर्त्तद्वयात्मकसायङ्काले आतपसत्त्वात् तत एव क्लम इत्यत्राह&ndash;यातो ऽस्तेति ।<br>
अम्बरमणिः सूर्य्यः ।<br>
द्रुतगमनात् क्लममपि निरस्यति&ndash;विस्त्रब्धमिति&mdash;विस्त्रब्धं यथेष्टम्, आगातिक्रियाविशेषणमिदम् ।<br>
विश्रब्धमन्येति क्वचित् पाठः ।<br>
ननु क्लमः कथं जात इत्यत्राह&ndash;येनाधुना इति ।<br>
येन क्लमेन तव नेत्रद्वन्द्वम् अमीलनव्यतिकरं मीलनसम्बन्धरहितं यथा स्यात्तथा आसितुं स्थातुं न शक्रोति ।</p>
<p>लोचना:</p>
<p>(लो, ओ) सायमिति&mdash;न विद्यते मीलनेन व्यतिकरः सम्पर्को यत्र तत् अमीलनव्यतिकरं यथा स्यात्तथाऽसितुं स्थातुमित्यर्थः ।</p>
</details>
<p>अत्र स्वतः सम्भविना वस्तुना कृतपरपुरुषपरिचया क्लान्तासीति वस्तु व्यज्यते ।<br>
तच्चाधुना क्लान्तासि, न तु पूर्वं कदाचिदपि तवैवंविधः क्लमो दृष्ट इति बोधयतो ऽधुना पदस्यैवेतरपदार्थोत्कर्षादस्यैव पदान्तरापेक्षया वैशिष्ट्यम् ।<br>
तदप्राप्तिमहादुःखविलीनाशेषपातका ।<br>
तच्चिन्ताविपुलाङ्लादक्षीणपुण्यचया तथा ॥<br>
चिन्तयन्ती जगत्सूतिं परं ब्रह्मस्वरूपिणम् ।<br>
निरुच्छ्वासतया मुक्तिं गतान्या गोपकन्यका&rdquo; ॥<br>
(युग्मकम्)</p>
<details><summary>टीका</summary>
<p>विज्ञप्रिया:</p>
<p>(वि, थ) स्वतः सम्भविवस्तुव्यङ्ग्यमलङ्कारं पदव्यङ्ग्यमाह&ndash;तदप्राप्तीत्यादिश्लोकद्वयं पूर्ववर्ण्णितव्यवसायाद् अन्या गोपकन्यका निरुच्छ्वासतया निरुद्धप्रणवायुतया मुक्तिं गता ।<br>
मुक्तिहेतुं श्रीकृष्णचिन्तनमाह&ndash;चिन्तयन्तीति ।<br>
जगत्सूतिं जगज्जनकं श्रीकृष्णं तथापि समस्तपापपुण्यक्षये एव मुक्तिरित्यतस्तदुपपादयति&ndash;तदप्राप्तीति&ndash;तच्चिन्तेति च ।</p>
<p>लोचना:</p>
<p>(लो, औ) तदप्राप्तीति&mdash;मुक्तिं गुरुयन्त्रणाया मोक्षम् ।<br>
न तस्य प्राणा उत्कामन्ति तत्रैव समवलीयन्ते; इति श्रुतेः ।<br>
निरुच्छ्वासताया मोक्षे ऽपि सम्बन्धः ।</p>
</details>
<p>अत्राशेषचयपदप्रभावादनेकजन्मसहस्त्रभोग्यदुष्कृतसुकृतफलराशितादात्म्याध्यवसितातया भगवद्विरहदुःखचिन्ताह्लादयोः प्रत्यायनमित्यतिशयोक्तिद्वयप्रतीतिरशेषचयपदद्वयद्योत्या ।<br>
अत्र च व्यञ्जकस्य कविप्रौढोक्तिमन्तरेणापि सम्भवात्स्वतः सम्भविता ।</p>
<details><summary>टीका</summary>
<p>विज्ञप्रिया:</p>
<p>(वि, द) अत्रेति&mdash;तदप्राप्तिदुः खस्य तच्चिन्ताह्लादस्य चोपभोगेन तज्जनकपापपुण्ययोरेव क्षयः सम्भवति; नतु समस्तपापपुण्ययोः ।<br>
अतः समस्तपापपुण्यनाशकसमस्ततत्फलदुः खसुखेष्वनुक्तेषु उक्तदुः खसुखयोरारोपः ।<br>
अयमेव चात्रातिशयोक्त्यलङ्कारः ।<br>
अतो ऽत्र तदलङ्कारद्वयम् ।<br>
अनुक्ते उपमेये उक्तोपमानारोपस्य तत्त्वात् ।<br>
यथा कमलमनम्भसीत्यत्र अनुक्ते उपमेये मुखे उपमानकमलारोपः ।<br>
प्रकृतानीत्यत्र उपमेयानि अनुक्तानि उक्तसुखदुः खदूयं चाप्रकृतत्वात् उपमानानि अतस्तदारोपादतिशयोक्तिद्वयम् ।<br>
उपमेयस्यानुक्तत्वेन चातिशयोक्त्यलङ्कारो व्यङ्ग्य एव ।<br>
तव्द्ययव्यञ्जकौ चात्राशेषचयशब्दौ पापपुण्ययोः, अशेषचयत्वाभ्यां नाशकयोर्दुः खसुखयोरशेषचयत्वव्यञ्जनात् ।<br>
अत्र अशेषचयपदयोरेकवाक्यस्थत्वे ऽपि द्वाभ्यां व्यङ्ग्यद्वयव्यञ्जनान्नैकवाक्यत्वेन व्यञ्जकत्वमतः पदत्वेनैव व्यञ्जकत्वम्</p>
</details>
<p>&ldquo;पश्यन्त्यसङ्ख्यपथगां त्वद्दानजलवाहिनीम् ।<br>
देव ! त्रिपथगात्मानं गोपयत्युग्रमूर्धनि&rdquo; ॥<br>
इदं मम ।<br>
अत्र पश्यन्तीति कविप्रौढोक्तिसिद्धेन काव्यलिङ्गालङ्कारेण न के ऽप्यन्ये दातारस्तव सदृशा इति व्यतिरेकालङ्कारो ऽसङ्ख्यपदद्योत्यः ।</p>
<details><summary>टीका</summary>
<p>विज्ञप्रिया:</p>
<p>(वि, ध) सङ्क्षेपार्थमलङ्कारस्य वस्त्वलङ्कारव्यञ्जनामुपेक्ष्य प्रौढोक्तिसिद्धालङ्कारस्य व्यङ्ग्यमलङ्कारपदद्योत्यमाह&ndash;पश्यन्तीति ।<br>
त्वद्दानजलवाहिन्या नद्या असङ्ख्यपथगामित्वदर्शनात् पथत्रयगामिन्या गङ्गाया लज्जया शिवाशिरसि आत्मगोपनम् ।<br>
काव्यलिङ्गेनेति&ndash;दर्शनस्य आत्मगोपनहेतुत्वात् हेत्वलङ्कारेण इत्यर्थः ।</p>
</details>
<p>एवमन्येष्वप्यर्थशक्तिपूलसंलक्ष्यक्रमभेदेषूदाहार्यम् ।<br>
तदेवं ध्वनेः पूर्वोक्तेष्वष्टादशसु भेदेषु मध्ये शब्दार्थशक्त्युत्थो व्यङ्ग्यो वाक्यमात्रे भवन्नेकः ।<br>
अन्ये पुनः सप्तदश वाक्ये पदे चेति चतुस्त्रिंशदिति पञ्चत्रिंशद्भेदाः ।</p>
<p>प्रबन्धे ऽपि मतो धीरैरर्थशक्त्युद्भ्वो ध्वनिः ॥ विस्स्द्_४।१० ॥</p>
<p>प्रबन्धे महावाक्ये ।</p>
<details><summary>टीका</summary>
<p>विज्ञप्रिया:</p>
<p>(वि, न) महावाक्यमिति&ndash;कुल करूपमाहवाक्यमित्यर्थः ।<br>
तदप्राप्तिमहादुः खेत्यादिश्लोकद्वयस्य महावाक्यत्वे ऽपि तत्र व्यञ्जकपदद्वयसत्त्वात् तद्व्यङ्ग्यस्यैवोदाहरणत्वेन तद्दर्शितम् ।</p>
</details>
<p>अनन्तरोक्तद्वादशभेदोर्ऽथशक्त्युत्थः ।<br>
यथा महाभारते गृध्रगोमायुसंवादे&mdash;<br>
&ldquo;अलं स्थित्वा श्मशाने ऽस्मिन् गृध्रगोमायुसङ्कुले ।<br>
कङ्कालबहते घोरे सर्वप्राणिभयङ्करे ॥<br>
न चेह जीवितःकश्चित्कालधर्ममुपागतः ।<br>
प्रियो वा यदि वा द्वेष्यः प्राणिनां गतिरीदृशई&rdquo; ॥</p>
<p>लोचना:</p>
<p>(लो, अ) अलमिति&mdash;कालधर्मो मरणम् ।<br>
अस्य च श्लोकस्य पद्यान्तरसचिवस्यैव महावाक्यतेति स्पष्टार्थम् ।<br>
महावाक्यन्तरमुदाहरति ।</p>
<p>********** एन्द् ओफ़् चोम्मेन्तर्य् **********</p>
<p>इति दिवा प्रभवतो गृध्रस्य श्मशाने मृतं बालमुपादाय तिष्ठतां तं परित्यज्य गमनमिष्टम् ।</p>
<details><summary>टीका</summary>
<p>विज्ञप्रिया:</p>
<p>(वि, प) अलं स्थित्वेत्यति&mdash;श्मशाने मृतबालकम् अत्यजतस्तद्वन्धून् प्रति गृध्रवाक्यमिदं श्लोकद्वयरूपं महावाक्यम् ।<br>
दिवसे शक्तस्य इति&ndash;दिवसे एव भक्षणासमर्थस्येत्यर्थः ।<br>
गमनमिष्टमिति&ndash;वक्तुर्गृध्रस्य इष्टं मृतबन्धूनां गमनमित्यर्थः ।<br>
तथा च बालकं त्यक्त्वा यूयं गच्छध्वमिति वस्तु स्वतः सम्भविवस्तुनः उक्तप्रबन्धार्थस्य व्यङ्ग्यमित्यर्थः ।</p>
</details>
<p>&ldquo;आदित्यो ऽयं स्थितो मूढाः ! स्नेहं कुरुत साम्प्रतम् ।<br>
बहुविघ्नो मुहूर्तो ऽयं जीवेदपि कदाचन ॥<br>
अमुं कनकवर्णाभं बालमप्राप्तयौवनम् ।<br>
गृध्रवाक्यात्कथं मूढास्त्यजध्वमविशङ्किताः&rdquo; ॥<br>
इति निशि समर्थस्य गोमायोर्दिवसे परित्यागो ऽनभिलषित इति वाक्यसमहेन द्योत्यते ।<br>
अत्र स्वतः सम्भवी व्यञ्जकः ।<br>
एवमन्येष्वेकादशभेदेषूदाहार्यम् ।</p>
<details><summary>टीका</summary>
<p>विज्ञप्रिया:</p>
<p>(वि, फ) आदित्यो ऽयम् इत्यादिश्लोकद्वयरूपं महावाक्यं गोमायोरुक्तिः ।<br>
वहुविघ्न इति&ndash;तथा च विघ्नशून्यमुहूर्त्तान्तरे जावनसम्भावना दर्शिता ।<br>
एवं कनकवर्ण्णत्वेन रूपविपर्य्ययाभावादप्राप्तयौवनत्वेन च मृत्युहेतुयौवनाधीनाकार्य्याभावाज्जीवनसम्भावना दर्शिता ।<br>
बाला इति&ndash;शिशुबुद्धय इत्यर्थः ।<br>
मूढा इति क्वचित् पाठः ।<br>
नाभिलषित इति ।<br>
तथा च आत्रापि स्वतः सम्भविना एतत्प्रबन्धार्थेन वालकपरित्यागानभिलाषरूपं वस्तु व्यज्यते इत्यर्थः ।<br>
एवमन्येष्विति ।<br>
स्वतः सम्भविवस्तुव्यङ्ग्यालङ्काराद्येकादशभेदेष्वित्यर्थः ।</p>
<p>लोचना:</p>
<p>(लो, आ) आदित्य इति&ndash;स्त्रेहं जीवनोपायानुसरणबीजम् ।<br>
मुहुर्त्तः सन्ध्याकालः; बहुविन्घः भूताद्यावेशसम्भावनादायित्वाम् ।<br>
अतः स्वतः सम्भविना वस्तुना वसुत व्यज्यते ।<br>
उदाहार्य्यमिति&ndash;तथा च रघुवंशे&quot;समयुज्यत भूपतिर्युवा&quot;इत्यादिना&quot;उभयां सिद्धिमुभाववापतुः&quot;इत्यन्ते तुल्ययोगितया काव्यलिङ्गेन वा रघुराघवयोर्व्यतिरेकालङ्कारः प्रतीयते ।<br>
किञ्च कुमारसम्भवे हिमगिरिवर्ण्णनप्रौढोक्त्यप्रौढोक्तिसिद्धालङ्कारसंसृष्टे हिमगिरेरितरोत्कर्षः प्रतीयते ।<br>
अर्थशक्तिभूरित्युपलक्षणम् ।<br>
शब्दशक्त्युद्भवो ऽपि क्वचित् प्रबन्धव्यङ्ग्यो दृश्यते ।<br>
यथा माघकाव्ये शिशुपालदूतोक्तौ सन्धौ काव्ये वस्तुमात्ररूपो विग्रहः उपमाध्वनिरपि तथाविधः सम्भाव्यते ।</p>
</details>
<p>एवं वाच्यार्थव्यञ्जकत्वे उदाहृतम् ।<br>
लक्ष्यार्थस्य यथा&mdash;&ldquo;निःशेषच्युतचन्दनम्&ndash;&rdquo; इत्यादि (पृदृ ६२) ।<br>
व्यङ्ग्यार्थस्ययथा&ndash;&ldquo;उअ णिच्चल-&rdquo; इत्यादि (पृदृ ६३) ।<br>
अनयोः स्वतः सम्भविनोर्लक्ष्यव्यङ्ग्यार्थौ यञ्जकौ ।<br>
एवमन्येष्वेकादशभेदेषूदाहार्यम् ।</p>
<p>पदांशवर्णरचनाप्रबन्धेष्वस्फुटक्रमः ।</p>
<p>असंलक्ष्यक्रमव्यङ्ग्यो ध्वनिस्तत्र पदांशप्रकृतिप्रत्ययोपसर्गनिपातादिभेदादनेकविधः ॥</p>
<details><summary>टीका</summary>
<p>विज्ञप्रिया:</p>
<p>(वि, ब) पदाम्श इति&mdash;अस्फुटपदक्रमस्य अक्रमव्यङ्ग्यध्वनिरर्थ इत्याह&ndash;असंलक्ष्येति ।<br>
अत्र ध्वनिपदं काव्यपरम् ।<br>
व्यङ्ग्यपरत्वे व्यङ्ग्यो व्यङ्ग्य इत्यन्वयानुपपत्तेः ।<br>
पदांशादिव्यङ्ग्य इत्यर्थः ।<br>
तत्र पदांशद्योत्यानां बहुविधत्वमाह&ndash;तत्रेति ।</p>
</details>
<p>यथा&mdash;<br>
&ldquo;चलापाङ्गां दृष्टिं स्पृशसि बहुशो वेपथुमतीं रहस्याख्यायीव स्वनसि मृदु कर्णान्तिकचरः ।<br>
करं व्याधुन्वत्याः पिबसि रतिसर्वस्वमधरं वयं तत्त्वान्वेषान्मधुकर ! हतास्त्वं खलु कृती&rdquo; ॥<br>
अत्र &ldquo;हताः&rdquo; इति न पुनः &ldquo;दुःखं प्राप्तवन्तः&rdquo; इति हन्प्रकृतेः ।</p>
<details><summary>टीका</summary>
<p>विज्ञप्रिया:</p>
<p>(वि, भ) चलापाङ्गामितिः शकुन्तलां व्याकुलयन्तं भ्रमरं प्रति दुष्यन्तस्योक्तिरियम् ।<br>
तत्त्वान्वेषात् इति ।<br>
किं ब्राह्मणस्य औरसकन्यात्वेन मत्परिणयायोग्या, किं वा तस्य पुष्टकन्यात्वेन मत्परिणययोग्या इत्येवं तत्त्वस्यान्वेषणादित्यर्थः ।<br>
हन्प्रकृतेरिति ।<br>
हन्धातुरूपप्रकृतेरित्यर्थः ।<br>
अत्र भृत्युकथनात् विप्रलम्भातिशयो व्यङ्ग्यः ।</p>
<p>लोचना:</p>
<p>(लो, इ) पदांशे इति&ndash;इह यद्यपि प्रकृत्यादेः केवलस्य न व्यञ्जकत्वम्, तथापि वाचकसमुदायप्रविष्टस्य रसादिषु तदतिशयाधायकत्वं सहृदयानुभवसिद्धम् ।<br>
हता इत्यादि&mdash;अत्र इननप्रतीतेरनन्तरं निर्वेदव्यङ्ग्यत्वमिति शोकः ।<br>
तथा ह्यत्र हता इत्यस्य स्थाने क्तप्रत्ययं स्थापयित्वा हनः स्थाने प्रकृत्यन्तरनिवेशने न तथा प्रतीतिः ।</p>
</details>
<p>&ldquo;मुहुरङ्गुलिसंवृताधरोष्ठं प्रतिषेधाक्षरविक्लवाभिरामम् ।<br>
मुखमंसविवर्ति पक्ष्मलाक्ष्याः कथमप्युन्नमितं न चुम्बितं तु&rdquo; ॥<br>
अत्र &ldquo;तु&rdquo; इति निपातस्यानुतापव्यञ्जकत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, म) मुहुरङ्गुलीति&mdash;शकुन्तलां प्राप्य तत्सम्भोगविघ्ने सति अनुतप्यसानस्य दुष्यन्तस्य उक्तिरियम् ।<br>
अंसविवर्त्तोति भुजमूले परावर्त्तमानम् ।<br>
अङ्गुलि शकुन्तलायाः ।<br>
अत्रेति&mdash;नञा एव चुम्बनाभावलाभे तुशब्देन चुम्बस्य अत्यन्तव्यवच्छेदलाभात् विप्रलम्भानुतापातिशयो व्यङ्ग्यः ।</p>
</details>
<p>&ldquo;न्यक्कारो ह्ययमेव मे यदरः&ndash;&rdquo; इत्यादौ (८ पृ।) &ldquo;अरयः&rdquo; इति बहुवचनस्य, &ldquo;तापसः&rdquo; इत्येकवचनस्य, &ldquo;अत्रैव&rdquo; इति सर्वनाम्नः, &ldquo;निहन्ति&rdquo; इति &ldquo;जीवति इति च तिङः, &ldquo;अहो&rdquo; इत्यव्ययस्य, &ldquo;ग्रामटिका&rdquo; इति करूपतद्धितस्य, &ldquo;विलुण्ठन&rdquo; इति व्युपसर्गस्य, &ldquo;भुजैः&rdquo; इति बहुवचनस्य व्यञ्जकत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, य) न्यक्कार इति&mdash;अत्र व्यञ्जकत्वमित्यत्र विषादव्यञ्जकत्वमित्यर्थः ।<br>
बहुवचनस्येति&mdash;मम एको ऽप्यरिर्नास्ति बहु तत्सत्त्वे सम्भाविते विषादः ।<br>
एकवचनस्येति&mdash;बह्वीभैः पिपील्लिकाभिरप्यपकर्त्तुशक्यत्वे एकस्मिन्नपकारिणि तु अत्यन्तविषादः ।<br>
अत्रैवेति इति&mdash;विप्रकृष्टमार्गवर्त्तिखरदूषणाद्यनेकराक्षसवधो ऽपि सह्यः ।<br>
अत्रैव लङ्कायामित्यत्र विषादः ।<br>
तिङ इति&mdash;मदनवधाने पूर्वं निहन्तु, वर्त्तमानमपि हननमित्यत्र विषादः ।<br>
अहो इति&mdash;अदृश्यविपर्ययदर्शनात् विस्मयेन अत्यन्तविषादः ।<br>
करूपेति कप्रत्ययस्य तद्धितत्वं पाणिनिमते ।<br>
अल्पार्थकस्य तस्य विषादतिशयव्यञ्जकत्वम् ।<br>
तथा हि&ndash;यदि लुण्ठने स्वर्गो ऽपि स्वल्पग्रामः कप्रत्ययवशात् चात्यन्तस्वल्पः ।<br>
तद्विलुण्ठनोच्छूनभुजानामिदानीं किमपि कर्त्तुमक्षमत्वेन वैयर्थ्यमित्यन्तविषादः ।<br>
व्युपसर्गस्येति विशेषलुण्ठनबोधनात् ।<br>
भुजैरिति एकद्विक्षिभुजवैयर्थ्यं सह्यं बहूनां वैयर्थ्यादित्यत्यन्तविषादः ।<br>
नरि नरि किरति द्राक् सायकान् पुष्पधन्वा पुरि पुरि च निवृत्ता मानिनीमानचर्च्चा ॥<br>
&ldquo;अ६ किरतीति वर्त्तमानप्रत्ययेन निवृत्तेत्यत्र क्तप्रत्ययेन कार्यकारणपौर्वापर्यव्यत्ययरूपातिशयोक्तिः प्रतीयते ।<br>
उदाहरिष्यते गुणरीतिनिरूपण इति शेषः ।</p>
<p>लोचना:</p>
<p>(लो, ई) न्यक्कार इत्यादौ उदाहरणद्वये पदांशव्यञ्जकत्वस्य प्रकृतत्वे ऽपि प्रसङ्गात् पदव्यञ्जकत्वकथनम् ।<br>
एवम्&mdash;</p>
<p>&ldquo;रामो ऽसौ भुवनेषु विकमगुणैः प्राप्तः प्रसिद्धिं परामस्मद्भाग्यविपर्ययादिह परं देवो न जानाति तम् ।<br>
वन्दी वैष यशांसि गायति मरुत् यस्यैकबाणाहतश्रेणीभूतविशालशालविवरोक्तीर्णैः स्वरैः सप्तभैः&rdquo; ॥<br>
अत्रासाविति सर्वनाम्ना साक्षात् कियमाणा तदीयलोकोत्तरप्रसिद्धिर्व्यज्यते ।<br>
भुवनेष्वित्यत्र बहुवचनेन गुणैरित्यत्र प्रकृत्या बहुवचनेन च ।<br>
ते ते विशेषा अस्मद् भाग्यविपर्ययादित्यत्र च न तव न मम किन्त्वस्माकं सर्वेषामपि भाग्यविपर्ययादित्यस्मद्भाग्यविपर्ययादित्यत्र न खल्वभाग्यात् किन्तु भग्यविपर्ययात् ।<br>
एवं हि पूर्वमस्माकं भाग्यमवस्थितम् ।<br>
सम्प्रति तु अनवधानेन तस्य विपर्ययो जात इति प्रतिपादनादात्माना प्रतिपादनेन च ते ते सहृदयसंवेद्या अर्थाः प्रतीयन्ते ।<br>
तथा सक्तोत्फुल्लेत्यादौ हरेः पश्यत इत्यत्रानादरषष्ठ्या किञ्च न केवलं रसादिध्वनेरेव पदांशप्रकाशता, किन्तु वस्त्वलङ्कारयोरपि ।<br>
अत्रालङ्कारस्य यथा&mdash;<br>
&ldquo;पथि पथि सुकचञ्चूचारुराभाङ्कुराणां<br>
दिशि दिशि पवमानो वीरुधां लासकश्च ।</p>
</details>
<p>&ldquo;आहारे विरतिः, समस्तविषयग्रामे निवृत्तिः परा, नासाग्रे नयनं तदेतदपरं यच्चैकतानं मनः । मौनं चेदमिदं च शून्यमधुना यद्विश्वमाभाति ते, तद्ब्रूयाः सखि ! योगिनी किमसि, भोः !किं वा वियोगिन्यसि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) आहारे इति&ndash;ध्यायन्तीं वियोगिनीं योगधर्मिणीं दृष्ट्वा कस्यचिदियं पृच्छा ।<br>
अत्र नायिकाया विप्रम्भातिशयः समस्तपदव्यङ्ग्यः ।<br>
एकतानमेकमात्रविषयः ।<br>
तव स्थाने यदा विश्वं शून्यमाभाति इत्यन्वयः ।</p>
</details>
<p>अत्र तु &ldquo;आहारे इति विषयसप्तम्याः, &ldquo;समस्त&rdquo; इति &ldquo;परा&rdquo; इति च विशेषणद्वयस्य, &ldquo;मौनं चेदम्&rdquo; इति प्रत्यक्षपरामर्शिनः सर्वनाम्नः, आभाति&rdquo; इत्युपसर्गस्य &ldquo;सखि&rdquo; इति प्रणयस्मारणस्य &ldquo;असि भोः&rdquo; इति सोत्प्रासस्य &ldquo;किं वा&rdquo; इत्युत्तरक्षदार्ढ्यसूचकस्य वाशब्दस्य, &ldquo;असि&rdquo; इति वर्त्तमानोपदेशस्य च तत्तद्विषयव्यञ्जकत्वं सहृदयसवेद्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ल) विषयसप्तम्या इति ।<br>
मनसा अपि आहारविषय इत्यर्थः ।<br>
न तु आहारक्रियायामधिकरणम् इत्यर्थः ।<br>
समस्तेति ।<br>
न तु यत् किञ्चिद्विषये एतद् विशेषणस्य समासपदैकदेशः, किन्तु पदस्यापि पदे व्यञ्जकत्वमस्तीति दर्शितम् ।<br>
प्रत्यक्षपरामर्शिन इति ।<br>
अनुभूयमानत्वपरामर्शिन इत्यर्थः ।<br>
क्वचित्तु प्रत्यक्षपरामर्षिण इति सम्यक् पाठः ।<br>
मौनात् मिथ्यात्वसूचनाच्च तस्य विप्रलम्भव्यञ्जकत्वम् ।<br>
इदमपि पदमेव न पदैकदेशः ।<br>
उपसर्गस्येति ।<br>
आङुपसर्गेण मिथ्यात्वरूपं सम्यक् प्रतिभाति इति भावबोधनात् विप्रलम्भव्यञ्जनम् ।<br>
प्रणयस्मरणस्येति&ndash;तेन दृश्यमानो विप्रलम्भो न त्वया गोपनीय इत्यर्थः ।<br>
सोत्प्रासोपहासस्येति&mdash;सोत्प्रासः समनाक्स्मितम् ।<br>
वियोगकथनात् मन्दस्मितोपहासः ।<br>
उत्तरपक्षेति&mdash;वियोगपक्ष एव दृढ इत्यर्थः ।<br>
वर्त्तमानोपदेशस्येति&ndash;विप्रलम्भविशेषः ।</p>
</details>
<p>वर्णरचनयोरुदाहरिष्यते ।<br>
प्रबन्धे यथा&ndash;महाभारते शान्तः ।<br>
रामायणो करुणः ।<br>
मालतीमाधवरत्नावल्यादौ शृङ्गारः ।<br>
एवमन्यत्र ।</p>
<details><summary>टीका</summary>
<p>विज्ञप्रिया:</p>
<p>(वि, व) प्रबन्ध इति ।<br>
प्रबन्धो ऽत्र ग्रन्थरूपः ।<br>
शान्त इति ।<br>
स्वर्गारोहणरूपमहाभारतश्रोतुः युधिष्ठिरशमज्ञातुः शान्तरसो बोध्य इत्यर्थः ।<br>
रामायणेति ।<br>
रामशोकज्ञातुः रामायणश्रोतुः करुणरस इत्यर्थः ।<br>
मालतीति&ndash;माधववत्सराजरतिज्ञातुस्तन्नाटकश्रोतुः शृङ्गार इत्यर्थः ।</p>
<p>लोचना:</p>
<p>(लो, उ) प्रबन्ध इत्यादि ।<br>
अयमाशयः&ndash;न केवलं वस्त्वलङ्कारध्वनिवदर्थान्तरमाह ।<br>
वाक्यव्यङ्ग्ये ऽपि तत्समुदायभूते महाभारतादिप्रबन्धे ऽपि; अन्यथा काव्यत्वहानेरिति ।</p>
</details>
<p>तदेवमेकपञ्चाशद्भेदास्तस्य ध्वनेर्मताः ॥ विस्स्द्_४।११ ॥</p>
<p>सङ्करेण त्रिरूपेण संसृष्ट्या चैकरूपया ।<br>
वेदखाग्निशराः (५३०४) शुद्धैरिषुबाणाग्निसायकाः (५३५५) ॥ विस्स्द्_४।१२ ॥</p>
<p>शुद्धैः शुद्धभेदैरेकपञ्चाशता योजनेनेत्यर्थः ।</p>
<details><summary>टीका</summary>
<p>विज्ञप्रिया:</p>
<p>(वि, श) एकपञ्चाशदिति&mdash;पूर्वदर्शिताः पञ्चत्रिंशत् कुलकरूपमहावक्यव्यङ्ग्याः द्वादशपदैकदेशादिव्यङ्ग्याः चत्वार इत्येकपञ्चाशत् एषां परस्परयोजने सङ्ख्यां दर्शयति&mdash;सङ्करेति ।<br>
अङ्गाङ्गित्वरूपेण एकाश्रयानुप्रवेशरूपेण सन्दिग्धरूपेण च त्रिविधेन सङ्करेण योजने तस्य त्रिरूपता ।<br>
किमयम्&ndash;अयं वेति संशयास्पदत्वरूपः एकः, तयोः परस्परानुग्राहकानुग्राह्यभावरूपो द्वितीयः, तयोरेकव्यञ्जकेन व्यञ्जनरूपस्तृतीयः ।<br>
संसृष्टिः तु एतत् त्रितयराहित्येनैकपदे स्थितिः ।<br>
एबिर्याः सङ्ख्या भवन्ति ता आहवेदेति&mdash;&ldquo;अङ्कानां वामतः क्रमऽ; इति रीत्यावेदाश्चत्वारः तद्वामे खं शून्यम् ।<br>
तद्वामे ऽग्नयस्त्रयः ।<br>
तद्वामे शराः पञ्च ।<br>
नन्वेवमित्थमेकपञ्चाशत् चतुर्गुणेन चतुरधिकद्विशतमेव भवति ।<br>
तत्कथमेतादृशी सङ्ख्येति चेन्न ।<br>
एकस्यैव स्वजातीयेन एकेन स्वस्वजातीयैः पञ्चाशता च चतुर्गुणने एकस्यैव चतुरधिकद्विशतरूपत्वम् ।<br>
एवं तदुत्तरस्य पूर्वेण सह चातुर्विध्यं पूर्वगणनायां प्रविष्टमित्यतः तस्य चातुर्विध्यस्य अगण्यत्वात् तस्य द्विशतरूपत्वम् ।<br>
एवं तदुत्तरस्य पूर्वद्धाभ्यां चतुश्चतुर्विधत्वस्य अगण्यत्वात् चतुर्न्यूनद्विशतरूपत्वम् ।<br>
एवं रीत्या चरमस्य चतुरूपत्वमात्रं गुण्यमिति भवत्युक्तरूपा सङ्ख्या ।<br>
काव्यप्रकाशे तु दर्शितक्रमेण क्रमशो ह्रसमाविचार्य्य सर्वेषामेव चतुरधिकद्विशतरूपत्वेन एकपञ्चाशत एव तादृशसङ्ख्यात्वेन &ldquo;वेदखाग्निवियच्चन्द्राःऽ; इत्येवं सङ्ख्या एव उत्सर्गसिद्धा दर्शिताः ।<br>
वस्तुतस्तु अत्यन्तविचारे वेदखाग्निशररूपा या सङ्ख्या ग्रन्थकृता दर्शिता सापि न सम्भवति ।<br>
तथा हि एकपञ्चाशत एव उक्तचातुर्विध्यं न सम्भवति, पदैकदेशपदव्यङ्ग्ययोः पदवाक्यव्यङ्ग्ययोश्च शब्दशक्त्युत्थव्यङ्ग्ययोरर्थान्तरसङ्क्रमितवाच्यात्यन्ततिरस्कृतवाच्यव्यङ्ग्ययोश्च एकव्यञ्जकानुप्रवेशरूपसङ्करासम्भावात् चातुर्विध्याभावात् ।<br>
एषु शुद्धैकपञ्चाशन्मीलनेन सङ्ख्यामाह&mdash;शुद्धैरिषुबाणेति ।<br>
व्याचष्टे&ndash;शुद्धैरिति ।<br>
योजनेन संस्थातुं योजनेन ।</p>
<p>लोचना:</p>
<p>(लो, ऊ) तदेवमिति&mdash;एवं व्यङ्ग्यस्य पदवाक्यगतत्वेङ्गवृत्तौ पञ्चत्रिंशद्भेदाः सङ्ख्याताः ।<br>
तदनन्तरमर्थशक्त्युद्भवस्य प्रबन्धगतत्वेन द्वादश ।<br>
रसस्य पदांशवर्णरचनाप्रबन्धगतत्वेन चत्वार इति मिलित्वा ध्वनिकाव्यस्य एकपञ्चशद्भेदाः शुद्धा इत्यर्थः ।<br>
सङ्करेणेति ।<br>
सङ्करस्याङ्गाङ्गिभावैकव्यञ्जकानुप्रवेशसन्देहभेदात् त्रिभिः प्रकारैः परस्परनिरपेक्षयैकप्रकारया संसृष्ट्या चान्यो ऽन्यमिश्रणे शुद्धभेदानामेव पञ्चाशतः सम्भूय वेदाश्चत्वारः, ख शून्यम्, अग्नयस्त्रयः, शराः पञ्च; एवं&quot;चाङ्कविन्यासे वैलोम्यस्य गणितशास्त्रप्रसिद्धत्वात्&quot;पञ्चसहस्त्राणि; शतत्रयं चत्वारश्च भेदाः&quot;५३०४&rdquo; ।<br>
तथा हि प्रथमभेदस्य सजातीयमिश्रणे चत्वारो भेदाः; विजातीयैः पञ्चाशता प्रत्येकं ध्वनिना विमश्रणे चत्वारो भेदाः इति मिलित्वा चतुरधिकं भेदशतद्वयं द्वितीयस्य भेदशतद्वयमेव ।<br>
यदि प्रथमभेदस्य द्वितीयभेदेन सह मिश्रयणम्; द्वितीयभेदस्य प्रथमभेदेन सह तत्तदेवेति ।<br>
द्वितीयभेदे प्रथमभेदापेक्षया चत्वारो भेदाः पातनीयाः ।<br>
एवं तृतीये ऽष्टौ चतुर्थे द्वादश इति क्रमेणान्येषामपि स्वकीयाद्यभेदापेक्षया सर्वेषां भेदचतुष्टयपातनम् ।<br>
शुद्धैरिति ।<br>
इषवः पञ्चबाणाः; पञ्च अग्रयः त्रयः सायकाः पञ्च एवं पञ्चसहस्त्राणि शतत्रयं पञ्चाशत् पञ्च च;&ldquo;५३५५&rdquo;<br>
ज्रत्र अग्रिमाग्रिमभेदस्य योजने एकैकभेदह्रासात् एवं प्रकारेण एवं योजनं भवति ।<br>
&ldquo;एको राशिर्द्विधा स्थाप्य एकमेकाधिकं कुरु ।<br>
समार्द्धेनासमो गुण्यः एतत् सङ्कलितं लघु&rdquo; ॥<br>
इत्युक्तदिशा द्विपञ्चाशदर्द्धेन षड्विंशत्या एकपञ्चाशतं गुणयेत् ।<br>
तथा ( ५१न्२ )<br>
&ndash;२उ२६ । ५१न्२६उ१३२६सङ्ख्या जायन्ते ।<br>
तेषु चतुर्भिर्गुणितेषु (१३२६उ४उ५३०४पञ्चसहस्त्राणि चतुरधिकं शतत्रयं सङ्कीर्ण्णभेदाः ।</p>
</details>
<p>दिङ्मात्रं दूदाह्रियते&mdash;<br>
&ldquo;अत्युन्नतस्तयुगा तरलायताक्षी द्वारि स्थिता तदुपयानमहोत्सवाय ।<br>
सा पूर्णकुम्भनवनीरजतोरणस्त्रक्सम्भारमङ्गलमयत्नकृतं विधत्ते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ष) अत्युन्नतेति&mdash;प्रवासादागच्छन्तं पतिं द्वारि स्थित्वा दृष्टवतीं नायिकां कस्मिंश्चिन्निवेदयतः कस्यचिदुक्तिरियम् ।<br>
स्तनयुगं पूर्ण्णकुम्भौ आयतमक्षियुगं नवनीरजतोरणस्त्रक्सम्भारः ।<br>
रसध्वन्योरिति&mdash;एतत् वाक्यव्यङ्ग्यत्वात् शृङ्गारस्य ।<br>
व्वनिपदमत्र व्यङ्ग्यरसपरम् ।<br>
एकाश्रय एतत् वाक्यम् ।</p>
</details>
<p>अत्र स्तनावेव पूर्णकुम्भौ, दृष्टय एव नवनीरजस्त्रज इति रूपकध्वनिरसध्वन्योरेकाश्रयानुप्रवेशः सङ्करः ।<br>
&ldquo;धिन्वन्त्यमूनि मदमूर्च्छदलिध्वनीनि धूताध्वनीनहृदयानि मधोर्दिनानि ।<br>
निस्तन्द्रचन्द्रवदनावदनारविन्दसौरभ्यसौहृदसगर्वसमीरणानि&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) ध्वन्योः संसृष्टिमाह&mdash;धिन्वन्त्यमूनि इति ।<br>
अमूनि मधौर्दिनानि धिन्वन्ति लोकान् प्रीणयन्ति ।<br>
कीदृशानि-मदेन मूर्च्छन् वर्द्धमानः अलिध्वनिर्येषु ।<br>
तथा निस्तन्द्र उन्निद्रः चन्द्रः तादृशवदनायाः यद् वदनारविन्दं तस्य सौरभ्यं सौगन्ध्यं तस्य सौहृदेन सम्पर्केण सगर्वाः समीरणा यत्र तादृशानि ।<br>
अत्रेति चन्द्रस्य निद्राभावात् तन्द्रापदस्याप्रकाशे लक्षणा समीरणस्योत्कृष्टत्वं तद्व्यङ्ग्यम्, तथा समीरणस्य गर्वाभावात् उत्कृष्टे लक्षणा सुखस्पर्शत्वं तद्व्यङ्ग्यम् ।<br>
एषां व्यङ्ग्यानां त्रिविधसङ्कराभावात् एकपदसंस्थितिरूपा संसृष्टिः ।<br>
तदाह&ndash;निस्तन्द्रेत्यादीति ।<br>
इदमुपलक्षणम् ।<br>
अलिध्वनिचन्द्रसमीरणैः कामोद्दीपकैः व्यङ्ग्यस्य शृङ्गारस्य अप्यत्र प्रतीतिरित्यतस्तस्य चन्द्रोज्ज्वलत्वेन समीरणोत्कृष्टत्वेन तस्य सुखस्पर्शत्वेन च लक्षणामूलकव्यङ्ग्ये न प्रकर्षणादनुग्राह्यानुग्राहकभावरुपसङ्करोप्यत्रैव श्लोके बोध्यः ।<br>
संशयास्पदरूपसङ्कराश्चात्र नोदाहृतः ।<br>
तदुदाहरणं च काव्यप्रकाशकृता दत्तमन्वेष्टव्यम् ।<br>
यथा&mdash; खणपाहुणिआ देअर जाआए किं पिदे भाणिआ ।<br>
रुऐ पडाहेपिलहीधरम्मि अणुणिज्वौ वाराई ॥<br>
&ldquo;इति ।<br>
क्षणप्राघुणिका देवर जायया किमपि ते भणिता ।<br>
रोदिति पश्चाद् भागवलभीगृहे-अनुनीयतां वराकी ॥<br>
इति संस्कृतम् ।<br>
गृहपतिप्रसक्तामुपनायिकामुत्सवे तद्गृहागतां तत्पत्न्या भर्त्सितां पश्चात् गृहे रुदतीमनुनेतुं गृहपतिज्येष्ठभ्रातृपत्न्याः सोपहासोक्तिरियम् ।<br>
अत्र क्षण उत्सवस्तत्र प्राघुणका अभ्यागता उत्सवागतेत्यर्थः ।<br>
तद्देवर सा ते तव जाययाकिमप्यप्रियं भणिता सती पश्चाद्वलभीगृहे रोदितीति ।<br>
तादृशी वराकी दुः खिता अनुनीयतामित्यर्थः ।<br>
भवता इति शेषः ।<br>
अत्र च अनुनयो वाच्यार्थः ।<br>
तद्व्यङ्ग्य उपभोग इति ।<br>
अयं किं स्वतः सम्भविवस्तुव्यङ्ग्यवस्तुध्वनिः किंवा अनुनयपदे उपभोगलक्षणा; तद्व्यङ्ग्य तस्याः दुः खापसारणमित्ययमर्थान्तरसङ्क्रमितवाच्यलक्षणा मूलध्वनिरिति ध्वन्योः संशयास्पदत्वम् ।<br>
एतादृशव्यङ्गयोपयोगाय पश्चाद्गृहमुक्तं निर्जनत्वात् ।</p>
<p>लोचना:</p>
<p>(लो, ऋ) धिन्वन्तीति&mdash;धिन्वन्ति प्राणयन्ति ।<br>
अध्वनीनाः पथिकाः नस्तन्द्रसौहृदसगर्वशब्दा निर्मलाद्यभावप्रौढरूपार्थपर्य्यवसानादत्यन्ततिरस्कृतवाच्याः ।</p>
</details>
<p>अत्र निस्तन्द्रेत्यादिलक्षणामूलध्वनीनां संसृष्टिः ।<br>
अथ गुणीभूतव्यङ्ग्यम्&mdash;<br>
अपरं तु गुणीभूतव्यङ्ग्यं वाच्यादनुत्तमे व्यङ्ग्ये ।<br>
अपरं काव्यम् ।</p>
<p>अनुत्तमत्वं न्यूनतया साम्येन च सम्भवति ।<br>
तत्र स्यादितराङ्गकाक्वाक्षिप्तं च वाच्यसिद्ध्य्ङ्गम् ॥ विस्स्द्_४।१३ ॥</p>
<p>सन्दिग्धप्राधान्यं तुल्यप्राधान्यमस्फुटमगूढम् ।<br>
व्यङ्ग्यमसुन्दरमेवं भेदास्तस्योदिता अष्टौ ॥ विस्स्द्_४।१४ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) गुणी भूतव्यङ्ग्यकाव्यमाह&ndash;अथेति ।<br>
काव्यमनुत्तमत्वमिति ।<br>
व्यङ्ग्यानुत्तमत्वेन काव्यानुत्तमत्वम् ।<br>
भेदास्तस्योदिति इति&ndash;तस्य गुणीभूतव्यङ्ग्यकाव्यस्य एवमष्टविधव्यङ्ग्यभेदात् तस्याष्टौ भेदा उदिता इत्यर्थः ।</p>
<p>लोचना:</p>
<p>(लो, ॠ) एवं ध्वन्याख्यं काव्यस्य भेदं निरुप्य गुणीभूतव्यङ्ग्यमवतारयति अथेति&ndash;तत्र स्यादिति&mdash;काक्का आक्षिप्तं वाच्यवत् स्फुटीकृतम् ।<br>
वाच्यसिद्धेरङ्गं कारणम् ।<br>
अस्फुटं सहृदयानामपि क्लेशप्रत्येयम् ।<br>
एवं पूर्वव्यङ्ग्याद्भेदः ।<br>
असुन्दरं वाच्यापकृष्टचमत्कारकम् ।<br>
व्यङ्ग्यमिति प्रतिपदमन्वयः ।<br>
भेदाः विशेषाः ।</p>
</details>
<p>इतरस्य रसादेरङ्गरसादिव्यङ्ग्यम् ।<br>
यथा&ndash;<br>
&ldquo;अयं सरसनोत्कर्षो पीनस्तनविमर्दनः ।<br>
नाभ्यूजघनस्पर्शो नीवीविस्त्रंसनः करः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क) रसादेरङ्गं रसादि इत्युभयत्र आदिपदात् भावाद्यङ्गतापि रसादेः, एवं वाच्याङ्गत्वमपि वस्त्वलङ्कारयोरित्युक्तम् ।<br>
अयं स इति&mdash;भूरिश्रवसः समरपतितं हस्तमादाय रुदत्यास्तत्पत्न्या उरक्तिरियम् ।<br>
अत्रेति&mdash;रसोत्कर्षणादिना व्यङ्ग्यः शृङ्गारः मृतालम्बनकत्वेन रसतामनापन्नो मृतालम्बनकस्य करुणस्याङ्गम् ।<br>
रसतापन्नस्य तस्य शृङ्गारेण प्रकर्षणात् पूर्वानुभूतसुखस्मरणे हि करुणप्रकर्षः ।</p>
<p>लोचना:</p>
<p>(लो, ऌ) यथोद्देशमुदाजिहीर्षुरितराङ्गमिति विवृणोति, इतरस्यार्थात् प्रधानभूतस्य रसादेः, रसशब्देनात्र भावादीनामुपग्रहः आदिशब्देन वाच्यस्याङ्गम् उत्कर्षकारिरसादि अत्रादिशब्दादनुरणनरूपम् । अयं स इति &mdash;इदं हि महाभारते, समरच्छिन्नं भूरिश्रवसो हस्तमादाय तत्कान्ताया विलपनम् ।</p>
</details>
<p>अत्र शृङ्गारः करुणस्याङ्गम् ।<br>
&ldquo;मानोन्नतां प्रणयिनीमनुनेतुकामस्त्वसैन्यसागररवोद्रतकर्णतापः ।<br>
हा !हा! कथं नु भवतो रिपुराजधानीप्रासादसन्ततिषु तिष्ठति कामिलोकः ॥</p>
<details><summary>टीका</summary>
<p>विज्ञप्रिया:</p>
<p>(वि, ख) भावस्याङ्गं करुणमाह&mdash;मानोन्नतामिति ।<br>
उन्नतमानामित्यर्थः ।<br>
हाहेति त्रासविज्ञातुर्वक्तुस्तद्विषयकशोकः ।<br>
भवतो रिपुराजधानीप्रसादसन्ततिषु कथं कमिलोकस्तिष्ठति इति अन्वयः ।<br>
अत्रेति औत्सुक्यं मानिन्यनुनयकामनया व्यङ्ग्यम् ।<br>
तद्विरुद्धः त्रासः यथोक्तकर्णतापपदव्यङ्ग्य इत्यनयोः सिद्धिः ।<br>
तादृशसन्दिविशिष्टानां रिपुराजधानीकामिलोकानां शोच्यावस्थाज्ञातुर्वक्तुः शोकरूपः करुणो राजविषयरतिभावस्याङ्गमित्यर्थः ।<br>
अत्र च हाहाशब्दः क्रोधव्यञ्जकहुङ्कारवन्निरर्थकः ।<br>
शोकव्यञ्जक इति ग्रन्थकृतो ऽभिप्रायः तदैव व्यङ्ग्यभूतस्य हाहाशब्दप्रतिपाद्यस्य शोकरूपकरुणस्य व्यङ्ग्यत्वोपपत्तेः ।<br>
हाहाशब्दस्य वाच्य एव शोरूपः करुणः ।<br>
हाहेत्युक्ते शोचामीति प्रतीत्या तद्वच्यतासिद्धेः ।<br>
अन्यथा गोशब्दस्यापि गैर्न वाच्यः स्यात् ।<br>
अतो ग्रन्थकृतः छिद्रमेवात्र ।</p>
</details>
<p>अत्रौत्सुक्यत्राससन्धिसंस्कृतस्य करुणस्य राजविषयरतावङ्गभावः ।<br>
&ldquo;जनस्थाने भ्रान्तं कनकमृगतृष्णान्धितधिया वचो वैदेहीति प्रतिपदमुदश्रु प्रलपितम् ।<br>
कृतालङ्काभर्तुर्वदनपरिपाटीषु घटना मायाप्तं रामत्वं कुशलवसुता न त्वधिगता&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ग) वाच्यार्थस्याङ्गं सादृश्यरूपं वस्त्वाह&mdash;जनस्थान इति ।<br>
दरिद्रस्योक्तिरियम् ।<br>
मया रामत्वं प्राप्तं रामसदृशो ऽहं जात इत्यर्थः ।<br>
शब्दात्मकं सादृश्यमाह&mdash;जनस्थान इति ।<br>
मया कनकरूपया मृगतृष्णया मरीचिकायान्धितधिया जनानां स्थाने भ्रान्तम् असारे संसारे कनकस्यापि तुच्छत्वेन तस्योपादेत्वभ्रमजनकत्वादुपादेयजलभ्रमकनकमृगृष्णयान्धितधिया भ्रान्तम् ।<br>
मया वै इति सम्बोध्य प्रतिपदं स्थाने देहीति वचः ।<br>
मया भर्त्तुः ईश्वरस्य परिपाटीषु परिचर्य्यासु अंलमित्यर्थका घटना न कृता तद्वत् रामेणापि लङ्काभर्त्तुः रावणस्य वदनानां मुखानां परिपाट्यां परिपाटनस्य निमित्तमिषुघटना कृता ॥<br>
किन्तु कुशलं दारिद्षापनायकं वसु धनं यस्य तादृशता तु मया न प्राप्ता ।<br>
अत्र तुशब्देन रामवाक् छेदात् रामेण तु कुशलवसुता प्राप्ता इत्यर्थः प्रतीयते&ndash;तत्र च कुशलवौ सुतौ यस्यास्तादृशी सीतेत्यर्थः ।</p>
<p>लोचना:</p>
<p>(लो, ए) अङ्गपरिपोषकत्वाद् वाच्याङ्गभूतमनुरणनरूपं शब्दशक्तिमूलमुदाहरति-एवं च रसभावादेरङ्गं रसभावादि, वाच्यस्य चानुरणनरूपं व्यड्ग्यमिति द्विधेत्यर्थः ।<br>
जनस्थान इति ।<br>
जनस्थानं-नगरग्रामादि, दण्डकारण्यं च ।<br>
कनकं प्रति मृगतृष्णा विफलाशा, कनकमृगे तृष्णा च वै निश्चितम्; देहि प्रयच्छ; विदेहजा सीता च ।<br>
अलं व्यर्थम् ।<br>
काभर्त्तुः कुत्सितस्वामिनः यद् वदनं तस्य परिपाटीषु परम्परासु लङ्काभर्त्तुः रावणस्य</p>
<p>वदनानां मुखानां परिपाट्यां पङ्क्तौ इषुघटना शरयोगश्च ।<br>
कुशलम् आयतिशुद्धं वसु धनं यस्य एवम्भूतता, कुशलवौ सुतौ यस्याः सा सीता च ।</p>
</details>
<p>अत्र रामत्वं प्राप्तमित्यवचने ऽपि शब्दशक्तेरेव रामत्वमवगम्यते ।<br>
वचनेन तु सादृश्यहेतुकतादात्म्यारोपणमाविष्कुर्वता तद्रोपनमपाकृतम् ।<br>
तेन वाच्यं सादृश्यं वाक्यार्थान्वयोपपादकतयाङ्कतां नीतम् ।</p>
<details><summary>टीका</summary>
<p>विज्ञप्रिया:</p>
<p>(वि, घ) अत्र विषादाधिक्यव्यञ्जकया कुशलवसुताप्राप्त्या प्राप्ततत्कात् रामात् उपमानाद् वैलक्षण्यरूपो व्यतिरेकालङ्कारः नञो वाच्यः ।<br>
तत्प्रकर्षकतया रामसादृश्यं व्यङ्ग्यम् ।<br>
तदङ्गमिति मनसिकृत्य व्यङ्ग्यस्य सादृश्यस्य अगूढत्वात् गुणीभूतत्वमुपपादयितुमाह&ndash;अत्र रामत्वमिति ।<br>
अवचने ऽपीति अनुक्तावपीत्यर्थः ।<br>
वचनेतु इति ।<br>
तदुक्तौ इत्यर्थः ।<br>
तादात्म्यारोपणं रामत्वप्राप्त्या रामतादात्म्यारोपम् ।<br>
तदारोपश्च सादृश्यमूलकः इत्याह&mdash;सादृश्यहेतुरिति&mdash;आविष्कुर्वाता वक्त्रा तद् गोपनं ध्वनित्वहेतुतद्रूढत्वम् ।<br>
तद्रोपनात् सादृश्यस्य गुणीभूतत्वमुपपादितम् ।<br>
यद्यपि एकशब्दरूपं सादृश्यं श्रोत्रग्राह्यमेव न तु वाक्यम्, व्यङ्ग्यस्यैव च गुणीभूतत्वे गुणीभूतव्यङ्ग्यं भवति ।<br>
तथापि शब्दस्य सादृश्यत्वेन रूपेण व्यङ्ग्यत्वमेव न श्रोत्रग्रह्यत्वम् ।<br>
तथा च तस्यापराङ्गत्वमुपपादयति&ndash;तेन वाच्यमिति&mdash;व्यङ्ग्यमित्यर्थः ।<br>
न च तद् गोपनात् अगूढरूपगुणीभूतव्यङ्ग्यप्रभेद एवायमिति वाच्यम् ।<br>
तथात्वे ऽपि अपरङ्गतानपायात् ।<br>
वाच्यार्थो रामव्यतिरेको नञो वाच्यः, तत्प्रकर्षान्वयोपपादकतया इत्यर्थः ।<br>
न तु रामव्यतिरेकस्यान्वयनिष्पादकतया अबाधितत्वेन तद् विनापि तन्निष्पत्तेः ।<br>
प्रकर्षद्वारापराङ्गत्वाच्च ।<br>
ननूपमानापेक्षया उपमेयस्याधिकं व्यतिरेकालङ्कारः ।<br>
स च सादृश्यहेतुकोपमानत्वघटित एव ।<br>
तथा च व्यतिरेकालङ्कारशरीरघटकमेव सादृश्यम्; कथं तत्प्रकर्षकमिति चेन्न ।<br>
एकविशेषणेनापि तद् घटनसम्भवे बहुविशेषणसम्भवात्तत्प्रकर्षकत्वमपि लभ्यते तच्च सहृदयैकवेद्यम् ।</p>
<p>लोचना:</p>
<p>(लो, ऐ) अत्रेति वचने तु रामो ऽस्मीत्युक्त्वा पुनः सादृश्यहेतुकतादात्म्यरोपणं जनस्थान इत्यादि वचनप्रतिपादनेनापि लभ्यम् ।<br>
तद्गोपनं व्यङ्ग्यभूतरामतादात्म्यारोपस्य गोपनम् ।<br>
वाच्यं मयाप्तं रामत्वमिति पदाभिधेयम् ।<br>
सादृश्यस्य व्यङ्ग्यतो व्यङ्ग्यत्वे ऽपि स्फुटप्रतिभासने व्च्यत्वमुक्तम् ।<br>
व्यङ्ग्यमिति पाठे तु सुगमा एव व्याख्या ।<br>
सादृश्यं रामेण सहेत्यर्थः ।<br>
वाक्यं जनस्थान इत्यादि ।<br>
एवभर्थशक्तिमूलानुरणनरूपस्य व्यङ्ग्यस्यापि व्यङ्ग्यत्वे उदाहार्य्यम्</p>
</details>
<p>काक्वाक्षिप्तं यथा&mdash;<br>
&ldquo;मथ्नामि कौरवशतं समरे न कोपाद्दुःशासनस्य रुधिरं न पिबाम्युतरस्तः ।<br>
सञ्चूर्णयामि गदया न सुयोधनोरूं सन्धि करोतु भवतां नृपतिः पणेन&rdquo; ॥<br>
अत्र मथ्नाम्येवेत्यादिव्यङ्ग्यं वाच्यस्य निषेधस्य सहभावेनैव स्थितम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) काक्काक्षिप्तमिति&mdash;काक्का उच्चारणेन शिरश्चालनसहकृतध्वनिविशेषणाक्षिप्तम् ।<br>
शाब्दबोधस्य प्राक् पदार्थविधया सहसा प्रत्यायितमित्यर्थः ।<br>
मथ्नामीति&mdash;दुर्योघनेन सह सन्धिकरणे प्रवृत्तं युधिष्ठिरं श्रुत्वा कुद्धस्य भीमस्य सहदेवं प्रत्युक्तिरियम् ।<br>
भवतामित्यनेन अस्माकम् असमीहितकारित्वात् नास्माकं नृपतिरिति सूचितम् ।<br>
सुयोधनमिति दुर्योधनस्यापरं नाम ।<br>
कृतकौरवशतवधप्रतीज्ञस्य तत्क्रोधसत्त्वेन मथ्नामीत्युक्तिर्बाधितार्था ।<br>
अतो नञः शिरश्चालनसहकृता काकुः प्रतीयते ।<br>
तया व्यञ्जनया अपरनञोर्ऽथोपस्थापनात् न मथ्नामीत्यर्थो लभ्यते ।<br>
तच्च मथनायोगव्यवच्छेदरूपम् ।<br>
तदाह&mdash;अत्र मथ्नाम्येवेति ।<br>
आदिपदात् पिबाम्येव इत्यादिकं बोध्यम् ।<br>
इत्यादि व्यङ्ग्यमिति&mdash;इत्यादि एकदेशरूपं व्यङ्ग्यमित्येवार्थः ।<br>
एवकारार्थक नञ्द्वये एकनञर्थस्यैव व्यङ्ग्यत्वात् ।</p>
<p>लोचना:</p>
<p>(लो, ओ) सहभावेनैव स्थितमित्यनेन ध्वनित्वनिरासः ।</p>
</details>
<p>&ldquo;दीपयन् रोदसीरन्ध्रमेष ज्वलति सर्वतः ।<br>
प्रतापस्तव राजेन्द्र ! वैरिवंशदवानलः&rdquo; ॥<br>
अत्रान्वयस्य वेणुत्वारोपणरूपो व्यङ्ग्यः प्रतापस्य दावानलत्वारोपसिद्ध्यङ्गम् ।</p>
<details><summary>टीका</summary>
<p>विज्ञप्रिया:</p>
<p>(वि, च) वाच्यसिद्ध्यङ्गमुदाहरति&mdash;अनुपन्नस्य वाच्यार्थस्य यद् व्यङ्ग्यान्वयेनैव सिद्धिः तादृशं व्यङ्ग्यं वाच्यसिद्ध्यङ्गम् ।<br>
दीपयन्निति&mdash;रोपसीरन्ध्रं द्यावापृथिव्योरन्तरालम् ।<br>
अत्रेति ।<br>
अन्वयसाय वैरिकुलस्य वंशपदवाच्यस्य वेणुत्वरोपणरूपो व्यङ्गय इति कुलवेणुद्वयार्थकस्य वंशपदस्य प्रकरणात् कुले नियन्त्रणेन वेणो स्तद् व्यङ्ग्यत्वेन तद्रूपणस्यापि व्यङ्ग्यत्वात् दवानलत्वारोपसिद्ध्यङ्गमिति कुले दवा नलवाधेन वेणावेद तद् बाधात् ।<br>
अत्रेदमवधेयम् ।<br>
यदि प्रकरणवशात् अनेकार्थस्य वंशपदस्य प्रथमं कुलबोधकत्वम्; तदैव वेणुरूपोर्ऽथो व्यङ्ग्यो भवति तदेव तु न; दवानलस्य कुले भाधात् ।<br>
किन्तु कुलवेण्योरुभयोरेकदा एव दवानलान्वयार्थं तात्पर्य्याद् वंशयोरुपस्थित्या अर्थद्वयमेव वाच्यम् ।<br>
नतु वेणुरूपोर्ऽथो व्यङ्ग्यस्तथा च परम्परितरूपमेवेदं वेणुत्वरूपणस्य दवानलरूपणकारणत्वात् तद् वक्ष्यति स्वयमेव&mdash; &ldquo;यत्र कस्यचिदारोपः परारोपस्य कारणम् ।<br>
तत् परम्परितम् ।<br>
इति ।<br>
उदाहरिष्यति च&mdash; &ldquo;आहवे जगदुद्दण्डराजमण्डलराहवे ।<br>
श्रीनृसिंहमहीपाल ! स्वस्त्स्तु तव बाहवे ॥<br>
&ldquo;इति अत्र हि राजमण्डलस्य ग्रासकरूपसम्बन्धितया राहुवाधात् बाहौ राहुरूपणमनुपपन्नमतो नृपमण्डले चन्द्रमण्डलत्वस्यारोपो बाहौ राहुरुपणकारणमिति ।<br>
अत एव काव्यप्रकाशकृतापि सद्वंशमुक्तामणिरित्यत्र राज्ञो मुक्तामण्यारोपणस्य सत्कुले बाधात् सत्कुले सह वेणुरोपणं तत्कारणमित्युक्तम् ।<br>
अतो दीपयन् रोदसीरन्ध्रमित्यादिकं परम्परितरूपकोदाहरणमेव, न वाच्यसिद्ध्यङ्गोदाहरणम् ।<br>
अन्यथा स्वोक्तेः काव्यप्रकाशकृदुक्तेश्च विरोधापत्तेः ।<br>
न हि दीपयन् इत्यादौ आहवे जगदुद्दण्डेत्यादौ च एकस्य वाच्यसिद्ध्यङ्गत्वमन्यस्य परम्परितरूपकत्वमित्यत्रविनिगमकं नास्ति ।<br>
वाच्यसिद्ध्यङ्गोदाहरणं तु&ndash; &ldquo;गच्छाम्यच्युत ! दर्शनेन भवतः किं तृप्तिरुत्पद्यते किन्त्वेवं विजनस्थग्रेर्हतजनः सम्भावयत्यन्यथा ।<br>
इत्यामन्त्रणभङ्गिसूचितवृथावस्थानखेदाहसा&ndash; माश्लिष्यन् पुलकोत्कराञ्चिततनुगोपी हरिः पातु वाः ॥<br>
&ldquo;इति काव्यप्रकाशकृद्भिर्दत्तमेवान्वेष्टव्यम् ।<br>
तथा हि इत्यामन्त्रणेत्यादिर्वाच्यार्थः ।<br>
पूर्वार्द्धामन्त्रणेत्यादिवाक्यार्थस्य अप्रतीतिकाले असिद्धेस्तद्-व्यङ्ग्यार्थस्य हे अच्युत ! मद्विधनायिकादर्शनेनापि धैर्य्यच्युतरहित इत्येवंविधायाः भङ्ग्याः प्रतीत्यैव सिद्धयति ।<br>
न च नृपमण्डले चन्द्रमण्डलारोपणमपि व्यङ्ग्यं सदेवालङ्कारः ।<br>
तथा च परम्परितरूपकालङ्कारवाच्यसिद्ध्यङ्गयोः सङ्कर एवेति वाच्यम् ।<br>
व्यङ्ग्यत्वे ऽलङ्कारत्वाभावस्य ब्रह्मणश्रमणेत्यादिना एव उक्तत्वात् ।<br>
प्रथमं नृपमण्डले राहोरन्वयासम्भावेन राजमण्डलपदादेकदैव नृपचन्द्रमणअडलयोः उपस्थित्या द्रयोरपि वाच्यत्वाच्च ।<br>
ननु तत्कथम्&mdash; भ्रमिमरतिमलसहृदयतां प्रणयं मूर्च्छां तमः शरीरसादम् ।<br>
मरणं च जलददभुजगजं प्रसह्य कुरुते विषं वियोगिनीनाम् ।<br>
&ldquo;इत्यत्र विशेषजले रूपेतं हलाहलं व्यङ्ग्यं भुजगरुपणसिद्धिकृदित्युक्त्या हलाहलस्य व्यङ्ग्यत्वमुक्त्वा काव्यप्रकाशकृता वाच्यसिद्ध्यङ्गोदाहरणत्वेन तदुक्तमिति चेन्न ।<br>
तत्र उद्दीपकतया प्राकरणिकमनेकार्थस्य विषशब्दस्यार्थो जलम् इत्यतो ऽप्राकरणिकं हलाहलं व्यङ्ग्यमित्युक्तम् ।<br>
न च दीपयन्नित्यत्रापि प्राकरणिकत्वेन वंशपदार्थकुलवाच्यं वेणुस्तु अप्राकरणिको व्यङ्ग्य एवेति वाच्यम् ।<br>
दवानलरूपणस्यापि तात्पर्य्यविषयत्वेन तस्य कुले बाधेन तदुपपादनतया वेणोरपि प्राकरणिकत्वात् ।<br>
अन्यथा &ldquo;आहवे जगदुद्दण्द&quot;इत्यादावपि परम्परितरूपकं न स्यात् ।<br>
किन्तु वाच्यसिद्ध्यह्गमेव तदपि स्यात् ।<br>
भ्रमिमरतिमित्यादौ तु जलदे भुजगरूपणं श्यामत्वेनापकारित्वेन च जले हलाहलरूपणं विनापि आपाततः सिद्धत्येवेति हलाहलमप्राकरणिकमित्यतो व्यङ्ग्यमेव ।<br>
परन्तु प्रणिधाने सति जलस्य भुजगजन्यत्वासम्भवेन भजगरूपणासिद्ध्या तत्सिद्धिकारित्वेन पश्चाज्जले हलाहलरूपणमिति ।</p>
</details>
<p>&ldquo;हरस्तु किञ्चित्परिवृत्तधैर्यः&ndash;&rdquo; इत्यादौ ((२२।पृ दृ) विलोचनव्यपारलाषयोः प्राधान्ये सन्देहः ।</p>
<details><summary>टीका</summary>
<p>विज्ञप्रिया:</p>
<p>(वि, छ) सन्दिग्धप्राधान्यमाह&mdash;हरस्त्विति ।<br>
प्राधान्यं रसव्यञ्जकतया व्यज्यते रसे ।<br>
किं वाच्यार्थेन किं वा व्यङ्ग्यार्थेन व्यञ्जितो ऽयं इत्येवं सन्देहविषयत्वं तत्त्वम् ।<br>
हलस्त्विति कुमारसम्भवे आकालिके वसन्ते जाते सर्वेषामेव कामोद्रेके सति हलस्यापि किञ्चित् तथात्ववर्णनमिदम् ।<br>
चन्द्रोदयस्यारम्भे नतु चन्द्रस्योदये तदानीमेवाम्बुराशेर्धेर्य्यपरिवृत्तेः किञ्चित्त्वात् ।<br>
अत्रेति&mdash;प्राधान्यसन्देहो हरस्य शृङ्गारव्यञ्जकतासन्देहः ।<br>
विलोचनव्यापारो हि वाच्यः ।<br>
चुम्बनाभिलाषस्तु व्यङ्ग्यः तद्द्वयमपि शृङ्गारनुभावस्तत् केन रसो व्यञ्जित इति सन्देहात् ।<br>
न च द्वाभ्यामेव व्यज्यताम्, तथा च तुल्यप्राधान्योदाहरणमेव हदमस्त्विति वाच्यम् ।<br>
धैर्य्यपरिवृत्तेः किञ्चित्त्वेन चुम्बनाभिलाषो जातो न वा; इति सन्देहेन नदीयरसव्यञ्जकताया अपि तदधीनसन्देहात् अत एव वाच्यार्थेन तद्व्यञ्जनमपि सन्दिग्धमेव ।</p>
<p>लोचना:</p>
<p>(लो, औ) सन्देहः&ndash;द्वयोरपि रसाभिव्यञ्जकत्वाविशेषात् ।</p>
</details>
<p>ब्राह्मणातिक्रमत्यागो भवतामेव भूतये ।<br>
जामदग्नयश्च वो मित्त्रमन्यथा दुर्मनायते&rdquo; ॥<br>
अत्र परशुरामो रक्षःकुलक्षयं करिष्यतीति व्यङ्ग्यस्य वाच्यस्य च समम्प्राधान्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ज) तुल्यप्राधान्यमाह&mdash;ब्राह्मणेति&mdash;दिग्विजये परशुरामं जिगीषुं रावणं प्रति तदमात्यस्य तत्त्रासकवाक्यमिदम् ।<br>
भवतामेव भूतये न तु स्वार्थ ब्रवीमीत्यर्थः ।<br>
तथेति&mdash;ब्राह्मण इत्यर्थः ।<br>
मित्रामित्यत्र चार्थो गम्यः मित्रं चेत्यर्थः ।<br>
अन्यथेति अतिक्रमे इत्यर्थः ।<br>
दुर्मनायत इत्यत्र भविष्यत्सामीप्ये वर्त्तमाना ।<br>
समम्प्राधान्यमिति&ndash;यथोक्तव्यङ्ग्यार्थस्याप्यत्र निंश्चितत्वेन द्वयोरपि रावणत्रासरूपव्यभिचारिभावे व्यञ्जकत्वात् ।<br>
वाच्येम्न ब्राह्मणातिक्रमेणापि शापतो भस्मीकरणसम्भावनया त्रासात् ।</p>
<p>लोचना:</p>
<p>(लो, अ) व्राह्मणेति&ndash;रावणं प्रति परशुरामदूतस्य वाक्यमिदम् ।<br>
भवतां रक्षसां मित्रे जन्मप्रभृति निखिलरहस्यवेदी ।<br>
अत्रेति&ndash;अत्र वाच्यव्यङ्ग्ययोः सामदण्डयोस्तुल्यतयैव वैरमोचने पर्य्याप्तात्वादप्रस्तुतप्रशंसावत् परस्परानपेक्षया चमत्कारास्पदत्वात् द्वयोरपि समं प्राधान्यम् ।</p>
</details>
<p>&ldquo;सन्धौ सर्वस्वहरणं विग्रहे प्राणनिग्रहः ।<br>
अल्लावदीननृपतौ न सन्धिर्न च विग्रहः&rdquo; ॥<br>
अत्राल्लावदीनाख्ये नृपतौ दानसामादिमन्तरेण नान्यः प्रशमोपाय इति व्यङ्ग्यं व्युत्पन्नानामपि झटित्यस्फुटम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) अस्फुटमाह सन्धाविति&mdash;विदग्धानामपि कष्टग्म्यं व्यङ्ग्यमस्फुटम् ।<br>
झटित्यस्फुटमिति तत् प्रशमोपायो नास्त्येव इति हि व्यङ्ग्यमापाततः प्रतिभाति ।<br>
यथोक्तं व्यङ्ग्यं तु कृछ्रगम्यम् ।<br>
तद्धि जीवनरक्षार्थं सर्वस्वदानेनापि सन्धिकरणीय इत्येवंरूपम् ।</p>
<p>लोचना:</p>
<p>(लो, आ) पूर्वत्र सन्दहालङ्कारवत् सन्दिग्धत्वम् ।<br>
नान्य उपशमोपाय इति व्यङ्ग्यम् ।<br>
प्राणनिग्रहे प्राप्ते धनत्यागादेः ईषत्करत्वाभिप्रायोणेत्यर्थः ।</p>
</details>
<p>&ldquo;अनेन लोकगुरुणा सतां धर्मोपदेशिना ।<br>
अहं व्रतवती स्वैरमुक्तेन किमतः परम्&rdquo; ॥<br>
अत्र प्रतीयमानो ऽपि शाक्यमुनेस्तिर्यग्योषिति बालात्कारोपभोगः स्फुटतया वाच्यायमान इत्यगूढम् ।</p>
<details><summary>टीका</summary>
<p>विज्ञप्रिया:</p>
<p>(वि, ञ) अगूढमाह&mdash;अनेनेति ।<br>
शाक्यमुनिना बलादुपभोक्तुमुपक्रम्यमाणायाः तैर्थिकयोषित उक्तिरियम् ।<br>
अहं व्रतवतीति धर्मोपदेशिनः अस्य उपभोगो मम व्रतभङ्गाय नो भविष्यतीत्यतो ऽहं व्रतवत्येव इत्यर्थः ।<br>
स्वैरं स्वच्छन्दम् अतः परम् उक्तेन किं प्रयोजनमित्यर्थः ।<br>
अत्रेति&ndash;प्रतीयमानो ऽपि व्यज्यमानो ऽपि ।<br>
प्रतीयमानस्य प्रायशो ऽस्फुटत्वेन स्फुटत्वे तद् विरोधे ऽत्रापिकारः स्फुटतयेति&mdash;प्रबन्धश्लोकात्प्रकरणवशाद् बलात्करोपभोगज्ञानात् स्फुटता ।</p>
<p>लोचना:</p>
<p>(लो, इ) अनेनेत्यादौ अर्थशक्तिमूलानुरणनरूपव्यङ्ग्यस्यागूढत्वम् ।<br>
अत्यन्ततिरस्कृतवाच्यस्यागूढत्वं यथा&mdash;<br>
&ldquo;एतद् विभाति चरमाचलचूलचुम्बी हिण्डीरपिण्डरुचिशीतमरीचिबिम्बम् ।<br>
प्रज्ज्वालितस्य रजनीं मदनानलस्य धूमं दधत् प्रकटलाञ्छनकैतवेन&rdquo; ।<br>
अत्र चुम्बीति पदे वदनसंसर्गरूपसायर्थस्यासम्भवात् संसर्गमात्रं लक्ष्यन्त तदतिशयश्चाभिधेयवत् स्फुटं प्रतीयते ।</p>
</details>
<p>&ldquo;वाणीरकुडङ्गुड्डीणसौणिकोलाहणं सुणन्तीए ।<br>
घरकम्मवावडाए बहुए सीअन्ति आङ्गाइम्&rdquo; ॥<br>
अत्र दत्तसङ्केतः जश्चिल्लतागृहं प्रविष्ट इति व्यङ्ग्यात् &ldquo;सीदन्त्यङ्गनि&rdquo; इति वाच्यस्य चमत्कारः सहृदयसंवेद्य इत्यसुन्दरम् ।</p>
<details><summary>टीका</summary>
<p>विज्ञप्रिया:</p>
<p>(वि, ट) असुन्दरमाह&ndash;वाणीरेति ।<br>
वाच्यार्थान्न्यूनचमत्कारिव्यङ्ग्यमसुन्दरम् ।<br>
&ldquo;वानीरकुञ्जोड्डीनशकुनिकोलाहलं शृण्वन्त्याः ।<br>
गृहकर्मव्यापृताया वध्वाः सीदन्त्यङ्गानि&rdquo; ॥<br>
इति संस्कृतम् ।<br>
वानीरकुञ्जे कृतसङ्केताया गृहकर्मव्यापारात् तत्र गन्तुमशक्ताया वध्वा अङ्गावसादवर्णनमिदम् ।<br>
अत्रेति&ndash;प्रविष्ट इत्यन्तमात्रं न व्यङ्ग्यं वध्वास्तत्रागमनस्यापि तदीयपक्षिकोलाहलश्रवणाधीनाङ्गावसादेन व्यङ्ग्यत्वात् ।<br>
तथा चेति&ndash;व्यङ्ग्यादित्यत्र इत्यादि व्यङ्ग्यादित्यर्थः वाच्यस्य चमत्कार इति वध्वा विप्रलम्भव्यञ्जकत्वेन ह्यत्र चमत्कारः ।<br>
स चात्रोद्दीपकशकुनिकोलाहलश्रवणाधीनावसादस्य विप्रलम्भं विना अन्यतो ऽसम्भवात् तत्प्रतीत्यवश्यम्भावेन सङ्केतस्थले वध्वा अगमनादुक्ताङ्गावसादसहकारं विना न विप्रलम्भप्रतीत्यवश्यम्भावः ।<br>
वध्वा ईदृशकार्य्यत्यागेनापि तत्रागमनसम्भवादृते वाच्याङ्गावसादमुखप्रेक्षत्वेन तस्य न्यूनचमत्कारितेत्यर्थः ।</p>
<p>लोचना:</p>
<p>(लो, ई) वानीरेति&mdash;वानीरकुञ्जोड्डीनशकुनिकोलाहलं शृण्वन्त्याः ।<br>
गृहकर्मव्यापृताया वध्वाः सीदन्त्यङ्गानि ॥<br>
वाच्यस्य चमत्कारः प्रधानप्रत्यासत्तेरधिकत्वात् ।</p>
</details>
<p>किञ्च यो दीपकतुल्ययोगितादिषूपमाद्यलङ्कारो व्यङ्ग्यः स गुणीभूतव्यङ्ग्य एव ।<br>
काव्यस्य दीपकादिमुखेनैव चमत्कारविधायित्वात् ।<br>
तदुक्तं ध्वनिकृता&ndash;<br>
&ldquo;अलङ्कारान्तरस्यापि प्रतीतौ यत्र भासते ।<br>
तत्परत्वं न काव्यस्य नासौ मार्गो ध्वनेर्मतः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) असुन्दरस्य बहून्युदाहरणानि सम्भवन्तीति दर्शयितुमाह&mdash;किञ्च यो दीपकेति ।<br>
बहूपमानानामेकधर्मान्वयो दीपकम् ।<br>
उपमेयोपमानानामेकधर्म्मान्वयस्तुल्ययोगिता ।<br>
सर्वत्रैव व्यञ्जनया उपमा प्रतीयते ।<br>
अस्याश्च गुणीभूतत्वे हेतुमाह&mdash;काव्यस्येति ।<br>
अलङ्कारान्तरस्यापि प्रतीतौ सत्यां यच्चालङ्कारान्तरं भसत इत्यर्थः ।<br>
काव्यस्य न तत्परत्वम्, चमत्कारनुत्कटत्वेन तत्तत्तात्पर्य्यकत्वम् ।<br>
अतो भासमानालङ्काररूपोसौ न ध्वनेर्मार्ग इत्यर्थः ।<br>
यत्रेति पाठे तु यत्र काव्ये भासते इत्यलङ्कार इति कर्तृपदमध्याहार्य्यम् ।</p>
<p>लोचना:</p>
<p>(लो, उ) इदानीमन्यत्रापि व्यङ्ग्यस्य गुणीभावस्थले ध्वनिभ्रमं निरस्यन् आह&mdash;किञ्चेति ।<br>
अलङ्कारान्तरस्यापीति ।<br>
काव्यस्य च तत्परत्वं न भासत इति सम्बन्धः ।</p>
</details>
<p>यत्र च शब्दान्तरादिना गोपनकृतचारुत्वस्य विपर्यासः ।</p>
<details><summary>टीका</summary>
<p>विज्ञप्रिया:</p>
<p>(वि, ड) अन्यमपि गुणीभूतव्यङ्ग्यप्रकारमाह यत्रेति&mdash;व्यङ्ग्यार्थस्य गोपनकृतचारुत्वे हि ध्वनित्वं तद् विपर्य्यासो व्यक्तीकारणं यत्र शब्दान्तरादिना क्रियते सो ऽगूढरूपगुणीभूतव्यङ्ग्यप्रभेद इत्यर्थः ।</p>
</details>
<p>यथा&mdash;<br>
&ldquo;दृष्ट्या केशव ! गोपरागहृतया किञ्चिन्न दृष्टं मया तेनात्र स्खलितास्मि नाथ ! पतितां किं नाम नालम्बसे ।<br>
एकस्त्वं विषमेषु खिन्नमनसां सर्वाबलानां गतिर्- गोप्येवं गदितः सलेशमवताद्रोष्ठे हरिर्वश्चिरम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) दृष्ट्येति&mdash;केशवं दृष्ट्वा मदनान्धतया गोष्टे पतिताया गोप्याः सलेशं सश्लेषं गदितो हरिश्चिरमवतात् ।<br>
दृष्ट्येत्यादि&ndash;सश्लेषोक्तिः तत्र वाच्यार्थो यथा&mdash;हे केशव गवां परागेण रजसा हृतया नष्टया दृष्ट्या मया किञ्चित् न दृष्टम् ।<br>
तेन हेतुना अत्र स्खलिता ।<br>
आस्मि पतितास्मि ।<br>
हे नाथ ! पतितां मां किं नालम्बसे ।<br>
कथमालम्बिष्ये इत्यत्राह&mdash;एकस्त्वमिति&mdash;विषमेषूञ्चनीचेषु वर्त्मसु खिन्नमनसां पत्नेन क्लान्तहृदयानां सर्वाबलानां सकलबलरहितानां स्त्रीणां पुंसां च यतस्त्वं गतिरिति ।<br>
व्यङ्ग्यार्थो यथा-हे केशव गोप गोपालक ।<br>
रागेण त्वय्यनुरागेण हृतया दृष्ट्या मया किञ्चिन्निजतिरोषादिकं न दृष्टम् ।<br>
तेनात्र गोष्ठे स्खलितास्मि आगतास्मि ।<br>
हे नाथ ! पतितां पतिभावं भर्त्तृत्वं किं नाम नालम्बसे नाश्रयसि ।<br>
यतो विषमेषुणा पञ्चेषुणा खिन्नमनसां सर्वासाम् अबलानां त्वमेको गतिरिति ।</p>
<p>लोचना:</p>
<p>(लो, ऊ) दृष्ट्येति&mdash;गवां परागेण रजसा हृतया तिरस्कृतया ।<br>
गाः इन्द्रियाणि सम्भागदानादिना पातीति गोपः तस्मिन् गोपे त्वयि, रागेण प्रम्णा हृतया वशीकृतया स्खलिता भ्रष्टपादा गतधैर्य्या च ।<br>
अथ पतितां मार्गपतितां धवत्वं च नावलम्बसे न धारयसि न परिगृहणासि च ।<br>
विषमेषु उच्चनीचस्थानेषु, विषमेषुः कामः तेन च खिन्नमनसाम् ।<br>
अबलानां दुर्बलानां स्त्रीणां च ।</p>
</details>
<p>अत्र गोपरागादिशब्दानां गोपे राग इत्यादिव्यङ्ग्यार्थानां सलेशमिति पदेन स्फुटतयावभासः ।</p>
<details><summary>टीका</summary>
<p>विज्ञप्रिया:</p>
<p>(वि, ण) स्फुटयेति&mdash;श्लेषवशादेव तत्प्रतीतेः सलेशपदेन तत् स्फुटीकरणम् ।<br>
रसाभास इति बोद्धृणामल्पसन्तोष इत्यर्थः ।<br>
न त्वनौचित्यप्रवर्त्तितरूपरसाभासः तद् गोपने ऽपि परनायकविषयत्वेन तदवश्यम्भावात् ।</p>
</details>
<p>सलेशमिति पदस्य परित्यागे ध्वनिरेव ।<br>
किञ्च ।<br>
यत्र वस्त्वलङ्कारसादिरूपव्यङ्ग्यानां रसाभ्यन्तरे गुणीभावस्तत्र प्रधानकृत एव काव्यव्यवहारः ।</p>
<details><summary>टीका</summary>
<p>विज्ञप्रिया:</p>
<p>(वि, त) क्वचित्तु व्यङ्ग्ये गुणीभूते ऽपि ध्वनिकाव्यव्यवहार एव न गुणीभूतव्यवहार इत्याह&mdash;किञ्चात्र यत्र वस्त्विति ।<br>
रसाभ्यान्तरे प्रधानीभूतरसादौ ।<br>
तत्र प्रधानकृत एवेति व्यवहारो ध्वनिव्यवहारः ।<br>
न चेदं कथमुपपद्यते ईदृशस्थले ऽपराङ्गाख्यगुणीभूतव्यङ्ग्यस्यैवोक्तत्वात् इति वाच्यम्, यत्र गुणीभूतानामलङ्कारसादीनामङ्गिजनकत्वमेव नत्वङ्गि प्रकर्षकत्वं तत्रैवाङ्गिनो व्यञ्जकविशेषणत्वेनाङ्गिन एष चमत्कारित्वात् ध्वनिव्यवहारत् ।<br>
यथा च चलापाङ्गां दृष्टिमित्यत्र मधुकरकामुकरूपालङ्कारस्य व्यङ्ग्यस्य हता इति व्यञ्जकविशेषलभ्यव्यङ्ग्यविप्रलम्भप्रतिजनकत्वात् नापराङ्गत्वं किन्तु विप्रलम्भध्वनित्वमेव ।<br>
यथा&mdash; &ldquo;जाने कोपपराङ्मुखी प्रियतमा स्वप्ने ऽद्य दृष्टा मया मा मां संस्पृश पाणिनेति रुदती गन्तुं प्रवृत्ता ततः ।<br>
नो यावत् परिरभ्य चाटुकशतैराश्वासयामि प्रियां भ्रतस्तावदहं शठेन विधिना निद्राहरिद्रीकृतः&rdquo; ॥<br>
इत्यत्र विधिं प्रत्यसूयाध्वनिरेव शठपदेन व्यञ्जकविशेषेण व्यक्तः ।<br>
नो यावदाश्वासयामि इत्यनेन व्यङ्ग्यस्य विप्रलम्भस्य तु असूयाजनकत्वमेव नासूयाप्रकर्षकत्वमित्यतो नापराङ्गत्वमित्यादि स्वयमूह्यम् ।</p>
<p>लोचना:</p>
<p>(लो, ऋ) किञ्चात्रेति ।<br>
प्रधानेन रसेनैव काव्यव्यवहारो न तु गुणीभूतव्यङ्ग्येन ।<br>
तथा च तत्रोत्तमकाव्यत्वमेव इत्यर्थः यथा&quot;अयं स रसनोत्कर्षो&quot;त्यादवेव हि तत्र शृङ्गारस्य गुणीभावे ऽपि तं भागमवलम्ब्य मध्यमकाव्यव्यवहारो ऽपि न कर्त्तव्यः ।</p>
</details>
<p>तदुक्तं तेनैव&mdash;<br>
&ldquo;प्रकारो ऽयं गुणीभूतव्यह्ग्यो ऽपि ध्वनिरूपताम् ।<br>
धत्ते रसादितात्पर्यपर्यालोचनया पुनः&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, थ) प्रकारो ऽयमिति&mdash;रसादितात्पर्य्यपर्य्यालोचनमङ्गीभूतरसादेरङ्गादिजन्यत्वादिनो तत्रैव तात्पर्य्यपर्य्यालोचनम् ।<br>
क्वचित्तु प्रकारणग्म्ये वस्तुनि तात्पर्य्यसत्त्वेन अङ्गीभूतरसादौ तात्पर्य्याभावे ऽपि आपाततश्चमत्कारिभिस्तैरङ्गभूतै रसाद्यैरेव पराङ्गव्यवहार इत्याह ।</p>
</details>
<p>यत्र तु&mdash;&ldquo;यत्रोन्मदानां प्रमदाजनानामभ्रंलिहः शोणमणीमयखः ।<br>
सन्ध्याभ्रमं प्राप्नुताकाण्डे ऽप्यनङ्गने पथ्यविधिं विधत्ते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, द) यत्र तु यत्रोन्मदानामिति&mdash;अत्र पुरे ऽभ्रंलिहः मेघस्पर्शो शोणमणीमयूखः पद्मरागमणीनां रश्मिः ।<br>
सन्ध्याभ्रमं तादृशरश्मिसञ्चरणादेव सन्ध्याकाले इति भ्रान्तिं प्राप्नुवतामुन्मदानां मदनमत्तानां प्रमदाजनानामनङ्गनेपथ्यविधिं कामसम्भोगवेशं विधत्त इत्यन्वयः ।<br>
सन्ध्याकाले प्रमदानामनङ्गक्रीडार्थनेपथ्यविधानात् ।</p>
</details>
<p>इत्यादौ रसादीनां नगरीवृत्तान्तादिवस्तुमात्रेङ्गत्वम्, तत्र तेषामतात्पर्यविषयत्वे ऽपि तैरेव गुणीभूतैः काव्यव्यवहारः ।</p>
<details><summary>टीका</summary>
<p>विज्ञप्रिया:</p>
<p>(वि, ध) अत्र हि प्रकरणात् पुराप्रकर्षे तात्पर्य्यसत्त्वेन अनङ्गनेपथ्यविधानव्यङ्ग्यस्य शृङ्गारस्य तात्पर्य्यविषयत्वाभावे ऽपि आपाततश्चमत्कारित्वलाभेनैवापराङ्गव्यवहारः ।</p>
</details>
<p>तदुक्तमस्मद्गोत्रकविपणिडतमुख्यश्रीचण्डीदासपादैः-वाक्या (काव्यार्)थस्याखण्डबुद्धिवेद्यतया तन्मयीभावेनास्वाददशायं गुणप्रधानभावावभासस्तावन्नानुभूयते, कालान्तरे तु प्रकरणादिपर्यालोचनया भवन्नप्यसौ न काव्यव्यवदेशंव्याहन्तुमीशः, तस्यास्वादमात्रयत्तत्वात्&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, न) काव्यार्थस्याखण्डेति&mdash;प्रकृते काव्यार्थः अनङ्गनेपथ्यव्यङ्ग्यः शृङ्गारः ।<br>
तस्य विभावादिनानापदार्थघटितत्वे ऽपि प्रपानकरसन्यायेनाखण्डबुद्धिवेद्यत्वम्; बोद्धुस्तन्मयीभावेनाऽस्वाददशायां शृङ्गारो गुणः ।<br>
पुरीप्रकर्षः प्रधानमित्यवभासस्तावदापाततो नानुभूयत इत्यर्थः ।<br>
तत्र आपाततस्तदननुभवे ऽपि उत्तरकालं प्रकरणादिपर्य्यालोचनया पुरीप्रकर्षप्राधान्यावगमो भवन्नपि काव्यस्य गुणीभूतव्यङ्ग्यव्यपदेशं व्याहन्तुं नेश इत्यर्थः ।<br>
अत्र हेतुमाह&mdash;तस्येति ।<br>
अस्य काव्यव्यवहारस्य आस्वादमात्रायत्तत्वादित्यर्थः ।<br>
तथाच अप्रधानेनापि शृङ्गारेणाऽस्वादात् न गुणीभूतव्यङ्ग्यव्यपदेश इत्यर्थः ।</p>
<p>लोचना:</p>
<p>(लो, ॠ) यत्रेति&mdash;असौ गुणप्रधानभावाभासः ।<br>
काव्यव्यपदेशं प्राधान्यदर्शनेन मूढमतिभिः अपेक्षणीयम् ।</p>
</details>
<p>केचिच्चित्राख्यं तृतीयं काव्यभेदमिच्छन्ति ।<br>
तदाहुः&mdash;<br>
&ldquo;शब्दचित्रं वाच्यचित्रमव्यङ्ग्यं त्ववरं स्मृतम्&rdquo; ।<br>
इति ।</p>
<p>लोचना:</p>
<p>(लो, ऌ) चित्रमिति&mdash;गुणालङ्कारयुक्तम् ।<br>
अवरं मध्यमम् ।</p>
<p>********** एन्द् ओफ़् चोम्मेन्तर्य् **********</p>
<p>तन्न, यदि हि अव्यङ्ग्यत्वेन व्यङ्ग्याभावस्तदा तस्य काव्यत्वमपि नास्तीति प्रागेवोक्तम् ।</p>
<details><summary>टीका</summary>
<p>विज्ञप्रिया:</p>
<p>(वि, प) काव्यप्रकाशकृता चित्राख्यं तृतीयं काव्यमुच्यते तद्दूषयितुमाह&mdash;केचिदिति ।<br>
तद्दूषयितुं वितर्कयति ।<br>
तन्न यदि हीति, काव्यत्वमपि नास्तीति ।<br>
सगुणाविति तैः काव्यलक्षणे कृते व्यङ्ग्यरसद्वारेणैव च सगुणत्वेन व्यङ्ग्याभावे सगुणत्वाभावात् काव्यत्वं नास्तीत्यर्थः ।</p>
</details>
<p>ईषद्व्यङ्ग्यत्वमिति चेत् , किं नामेषद्व्यङ्ग्यत्वम् ? आस्वाद्यव्यङ्ग्यत्वम्, अनास्वाद्यव्यङ्ग्यत्वं वा ? आद्ये प्राचीनभेदयोरेवान्तः पातः ।<br>
द्वितीये त्वकाव्यत्वम् ।<br>
यदि चास्वाद्यत्वं तदाक्षुद्रत्वमेव क्षुद्रतायामनास्वाद्यत्वात् ।</p>
<details><summary>टीका</summary>
<p>विज्ञप्रिया:</p>
<p>(वि, फ) आद्ये आस्वाद्यत्वे प्राचीनभेदयोः ध्वनिगुणीभूतव्यङ्ग्ययोः ।<br>
द्वितीये त्विति&mdash;अनास्वाद्यव्यङ्ग्यत्वे इत्यर्थः ।<br>
अकाव्यत्वमिति ।<br>
आस्वाद्यव्यङ्ग्यत्वे एव कावयत्वाङ्गीकारात् इदं च स्वकपोलकल्पितं दूषणम् ।<br>
अनास्वाद्यव्यङ्ग्यत्वे ऽप्यास्वाद्यालङ्कारत्वेन तैः काव्यत्वाङ्गीकारात् ।<br>
ननु आस्वाद्ये एव तारतम्यान्न प्राचीनद्वयान्तर्भाव इत्यत आह&mdash;यदि चास्वाद्यत्वमिति&mdash;तदा क्षुद्रत्वमेवेति&mdash;प्राचीनभेदद्वयात् अस्याल्पत्वमेवेत्यर्थः ।<br>
अस्तु तावत् क्षुद्रत्वं तु काव्यत्वाप्रयोजकत्वेनानुपादेयत्वादनास्वाद्यत्वमेव इत्याह&mdash;क्षुद्रतायामिति&mdash;तथा च ध्वनिगुणीभूतव्यङ्ग्याख्यं द्वयमेव काव्यम् ।<br>
चित्राख्यं पद्यं न तु काव्यमिति भावः ।</p>
<p>लोचना:</p>
<p>(लो, ए) प्राचीनभेदयोः ध्वनिगुणीभूतव्यङ्ग्ययोरेव ।</p>
</details>
<p>तदुक्तं ध्वनिकृता&mdash;<br>
&ldquo;प्रधानगुणभावाभ्यां व्यङ्ग्यस्यैवं व्यवस्थिते ।<br>
उभे काव्ये ततो ऽन्यद्यत्तच्चित्रमभिधीयते&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ब) अत एव ध्वनिकारोक्तसंवादमाह&mdash;यदुक्तमिति ।<br>
एवमुक्तप्रबन्धेन व्यङ्ग्यस्य प्रधानगुणभावाभ्याम् उभ एव काव्ये व्यवस्थिते ।<br>
ततो ऽन्यत्तु चित्राख्यपद्यमेव न तु काव्यमित्यर्थः ।<br>
तत्र काव्यव्यवहारस्तु साधर्म्याद् गौण इति भावः ।<br>
इति श्रीमहेश्वरन्यायालङ्कारभट्टाचार्य्याविरिचितायां साहित्यदर्पणटीकायां चतुर्थपरिच्छेदविवरणम् ॥</p>
<p>लोचना:</p>
<p>(लो, ऐ) काव्यत्वमाचार्य्यसम्मतमित्याह&mdash;तदुक्तमिति ।<br>
चित्रं विचित्रमात्रमास्वादाभावादिति भावः ।<br>
ननु सरसत्वमेव काव्यसामान्यमिति न्यायसहस्त्रैरुक्तम्; उच्यते वक्ष्यते च&ndash;तस्य च व्यङ्ग्यस्य प्राधान्याप्राधान्याभ्यां ध्वनिगुणीभूतव्यङ्ग्याख्यौ द्वौ भेदौ, तयोरपि प्रत्येकं व्यङ्ग्यस्य वस्त्वलङ्कारसरूपत्वेन त्रैविध्यमित्युक्तप्रकारेणात्मना एव आत्मनो भेदः प्रभेदश्च ।<br>
इति दुरुपपादः सामान्यलश्रणश्च व्याप्तेः इति चेत्; अत्रोच्यते-यदि वयं रसवत्त्वाख्यस्य काव्यसामान्यलक्षणस्य वस्त्वलङ्कारव्यङ्ग्ययोः काव्यभेदयोरभावं ब्रूमः तदैष</p>
<p>दोषो, न तथा ।<br>
&ldquo;गतो ऽस्तमर्कऽ; इत्यादिवाक्यानां &ldquo;गावो निरुध्यन्ताऽ; मित्यादिव्यङ्ग्येषु तात्पर्य्ये ऽपिन काव्यत्म् ।<br>
किन्तु गुणीभूतयोर्वस्त्वलङ्काररूपयोः रपसवत्त्वादेव काव्यत्वमित्युक्तत्वात् ।<br>
रसवत एव काव्यत्वादित्युक्तत्वात्तथा चेयमत्र व्यवस्था ।<br>
रसवदेव काव्यम्; तच्च क्वचित् वस्तुध्वनिना शवलं क्वचिदलङ्कारध्वनिना; क्वचिच्छुद्धञ्चेति त्रिविधम् ।<br>
एवं गुणीभूतव्यङ्ग्ये ऽपि त्रैविध्यं बोद्धव्यम् ।<br>
अत एवाहुः&mdash;रसाद्यपेक्षया तु सर्वगुणाभावव्यभिचार एव इति ।<br>
ननु तर्हि कथं निःशेषच्युतचन्दनमित्यादौ वस्तुध्वनेः प्राधान्यम्, तत्र हि दौत्यकर्मजीविकायां कृतघ्नायां त्वयि तस्मिन् अधमे शठे च मम नासूया, किन्तु यदेवंविधायां त्वयि विश्वसिमि, तथाविधे च तस्मिन् अनुरक्तास्मि, तदेवंवञ्चनासहस्त्रजनितप्रौढपरितापायास्तु मम युक्तमेवेति विप्रलम्भप्रभेदेर्ष्यामानव्यभिचारनिर्वेदध्वनिः प्रधानम् ।<br>
तदङ्गस्तु लक्षणामूलध्वनिरिति चेत्, मैवम् ।<br>
वाच्यतः प्राधान्याप्राधान्यमात्रेण वस्तुध्वनिगुणीभूतव्यङ्ग्याभ्युपगमात् ।<br>
&ldquo;प्राधान्याप्राधान्ये च प्रधानभूतास्वादप्रत्यासक्तयप्रत्यासक्त्यपेक्षे एव&rdquo; इति न्यायविदामभ्युपगमात् ।<br>
नन्वेवमलं यथाकथञ्चित् प्राधान्यमुपकल्प्य वस्त्वलङ्काररूपयोर्ध्वनिगुणीभूतव्यङ्ग्योः काव्यव्यवहारप्रवर्त्तकोक्त्या रसध्वनिनापि स निवर्त्ततामिति चेत्, अत्राह काव्यप्रकाशकारः&mdash;&ldquo;समनन्तरोक्तं यद्यपि स नास्ति कश्चिद्विषय इति ।<br>
प्रधानं चापातमात्रेण आपर्यन्तं प्रधानेन रसेन एव व्यपदेशः&rdquo; ।<br>
तथा तेनैवोक्तमलङ्कारप्रस्तावे&mdash;&ldquo;रसादिरूपस्तद्व्यङ्ग्योर्ऽथोलङ्कारान्तरं च सर्वत्राव्यभिचारीत्यगणयित्वा एव तदलङ्कारा उदाहृताः&rdquo; ।<br>
इति ।<br>
नन्वेवमलं ध्वनिगुणीभूतव्यङ्ग्याख्यकाव्यभेदकल्पनया ।<br>
तयोरलङ्कारेभ्यः पृथगप्रतीतेरिति चेत्, मैवम् ।<br>
यत्र खलु समासोक्त्याद्यलङ्कारेषु व्यङ्ग्यस्य वैषद्येनापि प्रतीतिः, न तेषु ध्वनेरन्तर्भावः ।<br>
वाच्यापेक्षया व्यङ्ग्यस्य प्राधान्याभावात् ।<br>
यदुक्तं ध्वनिकृता&mdash;<br>
&ldquo;काव्यस्य यत्राप्रधान्यं वाच्यमात्रानुयायिनः ।<br>
समासोक्त्यादयस्तत्र वाच्यालङ्कृतयः स्फुटाः&rdquo; ॥<br>
इति<br>
किञ्च क्वचित् कदाचित् यत्रालङ्कारे व्यङ्ग्यस्यास्वादप्रकर्षकत्वेन प्राधान्यमपि यथाप्रस्तुतप्रशंसायां&mdash;<br>
&ldquo;जं वेल्लिहिण म असि जं चासि परविरं पिलघेमं ।<br>
तमण्डे कोहलि अज्जं वलं पिफुलि हंसि&rdquo; ॥<br>
इत्यादावचमत्कारैणः कुण्डाकर्षणार्थात् प्रस्तुतात् गृहकर्मरत्या युवानं प्रति नायिकाया अप्रसङ्गनिषेधाय प्रस्तुतस्य बालाया यौवनोद्भेदकथनस्य तस्य ध्वनौ अन्तर्भावो ऽस्तु, उक्तरीत्या तस्य महाविषयत्वात् ।<br>
एवं चालङ्कारेषु गुणीभूतव्यङ्ग्यस्यान्तर्भावे एष एव न्यायः ।<br>
किञ्च दीपकतुल्ययोगितादौ येयमुपपाद्यालङ्काण्णां प्रतीतिर्न तत्र गुणीभूतव्यङ्ग्याख्याकाव्यभेदान्तः पातो ऽनास्वाद्यत्वात् व्यङ्ग्यस्य, सिं त्ववर्जनीयसन्निधित्वमात्रेणावस्थितेः ।<br>
अत एव कविप्रतिभासंरम्भगोचरत्वं तेषु नास्तीति वाच्यम् ।<br>
वानीरकुञ्जे इत्यादौ व्यङ्ग्यस्य नानास्वाद्यत्वम्, किन्तु वाच्यापेक्षया आस्वादपकर्ष इति तेषु उचितो गुणीभूतव्यङ्ग्याख्यकाव्यव्यवहारः ।<br>
कथं च ध्वनिगुणीभूतव्यङ्ग्ययोरलङ्कारेष्वन्तर्भावः, तयोरङ्गित्वात् ।<br>
अलङ्कारणां च तदङ्गभूतशब्दार्थाश्रितत्वात् ।<br>
तदुक्तं ध्वनिकृता एव&mdash;<br>
&ldquo;अङ्गाश्रितास्त्वलङ्काराः मन्तव्याः कटकादिवत्&rdquo; ॥<br>
इत्यलं बहुना ।</p>
<p>इति श्रीसाहित्यदर्पणलोचने चतुर्थः परिच्छेदः ।</p>
</details>
<p>इति साहित्यदर्पणे ध्वनिगुणीभूतव्यङ्ग्याख्यकाव्यभेदनिरूपणो नाम चतुर्थः परिच्छेदः ।</p>
<hr>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vishvanAtha-sAhitya-darpaNaH_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/04/">०४ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_04_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
