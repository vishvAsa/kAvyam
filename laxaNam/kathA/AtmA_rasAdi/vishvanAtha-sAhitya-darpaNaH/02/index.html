<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०२">
  <meta property="og:description" content="द्वितीयः परिच्छेदः
वाक्यस्वरूपमाह–
टीका लोचना:
(लो, अ) सम्प्रति काव्यलक्षणयोर्वाक्यरसयोः स्वरूपजिज्ञासायां प्रथमोद्दिष्टं वाक्यं द्वितीयपरिच्छेदेन सपरिकरं निरूपयितुकामः तत् सामान्यतक्षणप्रतिपादिकां कारिकामवतारयति–वाक्यस्वरूपमिति ।
स्वमसाधारणं रूपं स्वरूपम्; इतरव्यावर्तको धर्मः ।
वाक्यं स्याद्योग्यताकाङ्क्षासत्तियुक्तः पदोच्चयः ।
योग्यता पदार्थानां परस्परसम्बन्धे बाधाभावः ।
पदोच्चयस्यैतदभावे ऽपि वाक्यत्वे “वह्निना सिञ्चिति” इत्याद्यपि वाक्यं स्यात् ।
टीका विज्ञप्रिया:
(वि, क) वाक्यं रसात्मकं काव्यमित्युक्तत्वात् वाक्यलक्षणं वक्तुमाह—वाक्यस्वरूपमिति ।
बाधाभावो बाधमात्राभावत्वे बाधज्ञानाभावः, तु बाधिते बाधाज्ञाने शाब्दबोधानुपपत्तेः ।
वह्निना सिञ्चतीत्यन्वयबोधनकस्यैव वाक्यत्वम्, सेकं प्रति वन्हेः करणतान्वयबाधान्नान्वयबोधः ।
नन्वेवमन्वयबोधजनकत्वमेव लक्षणमिति वाच्यम् ? अन्वयबोधजनकसामग्रीप्रदर्शनार्थं तद्घटितलक्षणकरणात् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०२">
  <meta itemprop="description" content="द्वितीयः परिच्छेदः
वाक्यस्वरूपमाह–
टीका लोचना:
(लो, अ) सम्प्रति काव्यलक्षणयोर्वाक्यरसयोः स्वरूपजिज्ञासायां प्रथमोद्दिष्टं वाक्यं द्वितीयपरिच्छेदेन सपरिकरं निरूपयितुकामः तत् सामान्यतक्षणप्रतिपादिकां कारिकामवतारयति–वाक्यस्वरूपमिति ।
स्वमसाधारणं रूपं स्वरूपम्; इतरव्यावर्तको धर्मः ।
वाक्यं स्याद्योग्यताकाङ्क्षासत्तियुक्तः पदोच्चयः ।
योग्यता पदार्थानां परस्परसम्बन्धे बाधाभावः ।
पदोच्चयस्यैतदभावे ऽपि वाक्यत्वे “वह्निना सिञ्चिति” इत्याद्यपि वाक्यं स्यात् ।
टीका विज्ञप्रिया:
(वि, क) वाक्यं रसात्मकं काव्यमित्युक्तत्वात् वाक्यलक्षणं वक्तुमाह—वाक्यस्वरूपमिति ।
बाधाभावो बाधमात्राभावत्वे बाधज्ञानाभावः, तु बाधिते बाधाज्ञाने शाब्दबोधानुपपत्तेः ।
वह्निना सिञ्चतीत्यन्वयबोधनकस्यैव वाक्यत्वम्, सेकं प्रति वन्हेः करणतान्वयबाधान्नान्वयबोधः ।
नन्वेवमन्वयबोधजनकत्वमेव लक्षणमिति वाच्यम् ? अन्वयबोधजनकसामग्रीप्रदर्शनार्थं तद्घटितलक्षणकरणात् ।">
  <meta itemprop="wordCount" content="7422">
  <meta name="twitter:card" content="summary">
  <meta name="twitter:title" content="०२">
  <meta name="twitter:description" content="द्वितीयः परिच्छेदः
वाक्यस्वरूपमाह–
टीका लोचना:
(लो, अ) सम्प्रति काव्यलक्षणयोर्वाक्यरसयोः स्वरूपजिज्ञासायां प्रथमोद्दिष्टं वाक्यं द्वितीयपरिच्छेदेन सपरिकरं निरूपयितुकामः तत् सामान्यतक्षणप्रतिपादिकां कारिकामवतारयति–वाक्यस्वरूपमिति ।
स्वमसाधारणं रूपं स्वरूपम्; इतरव्यावर्तको धर्मः ।
वाक्यं स्याद्योग्यताकाङ्क्षासत्तियुक्तः पदोच्चयः ।
योग्यता पदार्थानां परस्परसम्बन्धे बाधाभावः ।
पदोच्चयस्यैतदभावे ऽपि वाक्यत्वे “वह्निना सिञ्चिति” इत्याद्यपि वाक्यं स्यात् ।
टीका विज्ञप्रिया:
(वि, क) वाक्यं रसात्मकं काव्यमित्युक्तत्वात् वाक्यलक्षणं वक्तुमाह—वाक्यस्वरूपमिति ।
बाधाभावो बाधमात्राभावत्वे बाधज्ञानाभावः, तु बाधिते बाधाज्ञाने शाब्दबोधानुपपत्तेः ।
वह्निना सिञ्चतीत्यन्वयबोधनकस्यैव वाक्यत्वम्, सेकं प्रति वन्हेः करणतान्वयबाधान्नान्वयबोधः ।
नन्वेवमन्वयबोधजनकत्वमेव लक्षणमिति वाच्यम् ? अन्वयबोधजनकसामग्रीप्रदर्शनार्थं तद्घटितलक्षणकरणात् ।">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vishvanAtha-sAhitya-darpaNaH\/02\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vishvanAtha-sAhitya-darpaNaH\/02.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२">०२</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vishvanAtha-sAhitya-darpaNaH/02.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>द्वितीयः परिच्छेदः</p>
<p>वाक्यस्वरूपमाह&ndash;</p>
<details><summary>टीका</summary>
<p>लोचना:</p>
<p>(लो, अ) सम्प्रति काव्यलक्षणयोर्वाक्यरसयोः स्वरूपजिज्ञासायां प्रथमोद्दिष्टं वाक्यं द्वितीयपरिच्छेदेन सपरिकरं निरूपयितुकामः तत् सामान्यतक्षणप्रतिपादिकां कारिकामवतारयति&ndash;वाक्यस्वरूपमिति ।<br>
स्वमसाधारणं रूपं स्वरूपम्; इतरव्यावर्तको धर्मः ।</p>
</details>
<p>वाक्यं स्याद्योग्यताकाङ्क्षासत्तियुक्तः पदोच्चयः ।</p>
<p>योग्यता पदार्थानां परस्परसम्बन्धे बाधाभावः ।<br>
पदोच्चयस्यैतदभावे ऽपि वाक्यत्वे &ldquo;वह्निना सिञ्चिति&rdquo; इत्याद्यपि वाक्यं स्यात् ।</p>
<details><summary>टीका</summary>
<p>विज्ञप्रिया:</p>
<p>(वि, क) वाक्यं रसात्मकं काव्यमित्युक्तत्वात् वाक्यलक्षणं वक्तुमाह&mdash;वाक्यस्वरूपमिति ।<br>
बाधाभावो बाधमात्राभावत्वे बाधज्ञानाभावः, तु बाधिते बाधाज्ञाने शाब्दबोधानुपपत्तेः ।<br>
वह्निना सिञ्चतीत्यन्वयबोधनकस्यैव वाक्यत्वम्, सेकं प्रति वन्हेः करणतान्वयबाधान्नान्वयबोधः ।<br>
नन्वेवमन्वयबोधजनकत्वमेव लक्षणमिति वाच्यम् ? अन्वयबोधजनकसामग्रीप्रदर्शनार्थं तद्घटितलक्षणकरणात् ।</p>
</details>
<p>आकाङ्क्षा प्रतीतिपर्यवसानविरहः ।<br>
स च श्रोतुर्जिज्ञासारूपः ।</p>
<details><summary>टीका</summary>
<p>विज्ञप्रिया:</p>
<p>(वि, ख) आकङ्क्षेति&mdash;प्रतीतिपर्य्यवसानविरहमेव व्याचष्ठे सचेति ।<br>
जिज्ञासा च प्रतीतपदार्थातिरक्तपदार्थः; सा च प्रथमप्रतीतपदार्थान्वयबाधार्थमुत्थिता बोध्या, तेन गौरश्व इत्यादौ दैवादश्वेति जिज्ञासासत्त्वे ऽपि नाकाङ्क्षा ।<br>
चैत्रस्य भ्राता गृहं गच्छतीत्यादौ चैत्रस्य न गृहे आकाङ्क्षा उदेति भ्रातरि जनितान्वयबोधात् ।<br>
तेन चैत्रस्य गृहमिति न बोधः ।<br>
&ldquo;विमलं जलं नद्याः कच्छे महिषश्चरति&quot;इत्य; विमलजले ऽन्विताया अपि नद्याः कच्छस्य सम्बन्धिकत्वेनोपस्थितेः नदीरूपे सम्बन्धिनि तात्पर्य्यशात् कच्छान्वयार्थमपि कच्छे जिज्ञास उदेति इति न तत्राव्याप्तिः ।<br>
वह्निना सिञ्चतीत्यत्र तु करणतायाः कार्यं विता अनुपपत्त्या सेके तत् कार्य्ये उदेति एव आकाङ्क्षा इति बोध्यम् ।<br>
एवं चाकाङ्क्षितपरस्परसम्बन्धे बाधविरह एव योग्यता, अन्यथा अनाकाङ्क्षितस्य कालिकसम्बन्धस्य वह्निकरणतासेकयोरपि सत्त्वाद् योग्यता स्यात् ।</p>
<p>लोचना:</p>
<p>(लो, आ) वाक्यं स्यादिति ।<br>
एतद् विवृणोति ।<br>
योग्यतेति ।<br>
पदार्थानामिति ।<br>
पदानां गौरित्यादीनामर्थाः पदार्थः ।<br>
एतदभावे योग्यताया अभावे ऽपि गौरित्यादीनां परस्परमाकाङ्क्षाविरहिणां पदानां प्रतीतिपर्य्यवसानविरह इत्येव विशादयतिश्रोतुर्जिज्ञासा इति ।<br>
आकाङ्क्षा आत्मधर्मः श्रोतुर्जिज्ञासारूपत्वेन इच्छास्मत्वात् ।<br>
योग्यतार्ऽथधर्मः स्फुट एव ।<br>
एतदभावात् गौरश्वः पुरुषो हस्तीत्यत्र च नान्वयबोधः ।<br>
साकाङ्क्षावाक्ये ऽपि अन्वयबोधानन्तरं निराकाङ्क्षत्वव्यवहारात् ।<br>
प्रकृतान्वयबोधसमानाकारशाब्दबोधाभावो ऽपि आकाङ्क्षान्तरम् ।<br>
अतो &ldquo;घटमानयऽ; इति वाक्यम् एकदा अन्वयबोधेजनिते न अन्वयबोधान्तरजनकम् (का-प्र-टीदृविश्वनाथ) ।<br>
प्रतीतीति-प्रतीतेः पर्य्यवसानम् (समाप्तिः) तस्यः विरहः (अभावः) केवलं क्रियाश्रवणे बोधाभावोच्च कारकस्य (प्रथमं कर्त्तुः ततः कर्मप्रभृतीनाम्) जिज्ञासा स्वत एवोदेति ।</p>
</details>
<p>निराकाङ्क्षस्य वाक्यत्वे &ldquo;गौरश्वः पुरुषो इस्ती&rdquo; इत्यादीनामप वाक्यत्वं स्यात् ।</p>
<details><summary>टीका</summary>
<p>विज्ञप्रिया:</p>
<p>(वि, ग) गौरश्व इत्यादि ।<br>
अत्र चाकाङ्क्षाभावादेव आकाङ्क्षितसम्बन्धे बाधविरहरूपा योग्यतैव नास्ति; इत्याकाङ्क्षाया एवाभावान्न वाक्यत्वम् ।<br>
आकाङ्क्षाभावश्च प्रथमान्तपदार्थस्य प्रथमान्तपदार्थान्तरे भेदेनान्वयार्थं जिज्ञासानुदयस्यानुभाविकत्वादेव; अभेदान्वयेतु, बाध एव</p>
</details>
<p>आसत्तिर्बुद्ध्यविच्छेदः ।<br>
बुद्धिविच्छेदे ऽपि वाक्यत्वे इदानीमुच्चारितस्य देवदत्तशब्दस्य दिनात्नरो च्चारितेन गच्छतीति पदेन सङ्गतिः स्यात् ।</p>
<details><summary>टीका</summary>
<p>विज्ञप्रिया:</p>
<p>(वि, घ) आसत्तिलक्षणमाह&ndash;यत् पदबुव्द्यव्यवधानेन यत् पदबुद्धिस्तेनैव सह तस्यासत्तिरित्यर्थः ।<br>
अव्यवधानं च तदन्वयानुपयुक्तार्थकसार्थकपदान्तरेण, चिरकालेन वा बोध्यम् ।<br>
तेन काष्ठैः स्थाल्यादिपदार्थानां तदन्वयोपयोगित्वात् ।<br>
निरर्थकेन व्यवधाने तु अस्त्येवाऽसत्तिः&ndash;यथा&quot;स वै गच्छति&quot;इत्यत्र वैकारस्तु निरर्थको ऽपि प्रामाणिकप्रयुक्त एव बोध्यः ।<br>
नतु चकारादिः ।<br>
तेन तदन्वयानुपयुक्तार्थकेन प्रामाणिकाप्रयुक्तनिरर्थकेन चाव्यवधानमर्थः ।<br>
गिरिर्भुक्तमाग्निमान् देवदत्तेन इत्यत्र तु गिर्य्यग्निमत्पदयोर्नासत्तः ।<br>
तिदन्वयानुपयुक्तभुक्तपदेन व्यवधानात् ।<br>
कालव्यवधाने तु कालस्य चिरत्वम्, तत्पदबुद्धिधारालोपाधिकरणत्वमेव ।<br>
तत्रासत्त्यभावं दर्शयति&ndash;बुद्धिविच्छेदे ऽपीति&ndash;नच तत्र पूर्वोच्चारितपदार्थस्मृतिर्यद्यस्ति तदेष्वत एव तत्र वाक्यत्वम्, नचैतदभावादेव शाब्दबोधानुत्पत्त्या वाक्यत्वाभाव इति वाच्यम्, शब्दबोधजनकत्वस्यासत्तिलक्षणे ऽप्रवेशेन तत्पदस्मृत्यभावेन शाब्दबोधाजनकतया वाक्ये तत्रातिव्याप्तिप्रदर्शनस्य औचित्यादेव ।</p>
</details>
<p>अत्राकाङ्क्षायोग्यतयोरात्मार्थधर्मत्वे ऽपि पदोच्चयधर्मत्वमपचारात् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) ननु बाधज्ञानाभावरूपाया योग्यताया जिज्ञासारूपाया आकाङ्क्षायाश्चात्मार्थवृत्तित्वात् कथं पदोच्चयस्य तद्युक्तत्वम् इत्यत आह&ndash;आकाङ्क्षायोग्यतयोरिति&mdash;उपचारो विषयतासम्बन्धेन वृत्तिः ।<br>
सा च बाधविरहस्य प्रतियोगिनो बाघज्ञानस्य विषये पदोच्चये तद् विषयता साक्षादेव ।</p>
</details>
<p>वाक्योच्चयो महावाक्यम्</p>
<p>योग्यताकाङ्क्षासत्तियुक्त इत्येव ।</p>
<p>इत्थं वाक्यं द्विधा मतम् ॥ विस्स्द्_२।१ ॥</p>
<p>इत्थमिति वाक्यत्वेन महावाक्यत्वेन च ।<br>
उक्तं च तन्त्रवार्तिके&ndash;<br>
&ldquo;स्वार्थबोधसमाप्तानामङ्गाङ्गित्वव्यपेक्षया ।<br>
वाक्यानामेकवाक्यत्वं पुनः संहत्य जायते&rdquo; ॥<br>
इति ।</p>
<details><summary>टीका</summary>
<p>लोचना:</p>
<p>(लो, इ) महावाक्यस्यापि काव्यत्वे आचार्य्यसम्पतिं दर्शयति&mdash;तदुक्तमिति ।<br>
अङ्गङ्गित्वेन प्रबन्धेषु विशकलितान्यपि वाक्यानि, अन्यो ऽन्यमङ्गाङ्गिभावं विना तु वातुलप्रलापवदसम्बन्धतां भजन्ते ।<br>
संहत्य समेत्य वाक्यमहावाक्ययोरित्यादिषु प्रत्येकं व्यवच्छेद इत्यन्वयः ।<br>
साकाङ्क्षानि अनेकपदानि, यथा देवदत्तो दण्डेन गाम् ।<br>
अनेकवाक्यानि च संहत्य समुदितार्थबोधानार्थम् इतरवाक्यसापेक्षाणि प्रबन्धेषु प्रसिद्धनि ।<br>
तथाभूतानां हि पदानां वाक्यानां च विशकलितानेकार्थबोधन एव भट्टमते सामर्थ्यं नत्वेकार्थबोधने ।</p>
</details>
<p>तत्र वाक्यं यथा&ndash;&ldquo;शून्यं वासगृहम्-ऽइत्यादि (२२ पृ।) ।</p>
<details><summary>टीका</summary>
<p>विज्ञप्रिया:</p>
<p>(वि, च) वाक्यस्य द्वैविध्यमाह&mdash;वाक्योच्चय इति ।<br>
क्वचित् वाक्यमात्रस्य क्वचिच्च महावाक्यस्य वाक्यत्वेन, द्वयोरपि लक्षणकथने आकाङ्क्षासत्त्वात् महावाक्यलक्षणे ऽपि योग्यतादिकं विशेषणमित्याह&mdash;योग्यताकाङ्क्षेति ।<br>
तत्रार्द्रकाष्ठे वह्निर्ज्वलति तेन सिञ्चितीत्यत्र महावाक्यत्वापत्त्या तद्वारणाय योग्यतायाः, चैत्रः पचति, मैत्रौ गच्छति, इत्येतद् वारणायाकाङ्क्षायाः, दिनान्तरोच्चारितवाक्यद्वयस्य विरोधिवाक्यव्यवहितयोः साकाङ्क्षयोग्यवाक्ययोर्वारणायाऽसत्तेरुपादानम् ।<br>
सून्यं वासगृहमित्यादि&mdash;अत्र सर्वपदार्थानामेव उत्तरत्र साकाङ्क्षत्वेन कस्यापि स्वार्थबोधसमाप्त्यभावात् न महावाक्यत्वम् ।</p>
</details>
<p>महावाक्यं यथा&ndash;<br>
रामायण-महाभारत-रघुवंशादि ।<br>
पदोच्चयो वाक्यमित्युक्तम् ।<br>
तत्र किं पदलक्षणमित्यत आह&ndash;</p>
<p>वर्णाः पदं प्रयोगार्हानन्वितेकार्थबोधकाः ।</p>
<details><summary>टीका</summary>
<p>विज्ञप्रिया:</p>
<p>(वि, छ)&mdash;वर्ण्णाः पदमिति&mdash;प्रयोगार्हाश्च ते ऽनन्वितैकार्थबोधकाश्चेति कर्मधारयः ।<br>
एकार्थबोधका इत्यत्र एकैकार्थबोधका इत्यर्थः ।<br>
तेन वाक्यस्थपदेषु मिलनेन अनेकार्थबोधकेषु नाव्याप्तिः ।<br>
एकैकार्थवत्त्वं हि स्वसमसङ्ख्यार्थत्वम्; अर्थस्य एकैकत्वस्य वक्तुमशक्यत्वात् ।<br>
न त्रिविधा सुरा इत्यत्र एकसुराशब्दस्य गौडीपैष्ठीमाध्वीत्रयबोधकत्वात्तत्राव्याप्तिरिति वाच्यम्, तत्र गौडी सुरा पैष्ठी सुरामाध्वी सुरा इत्येवमावृत्त्यैवान्वयबोधस्वीकरणे सुरापदत्रयस्य स्वसमसङ्ख्यार्थबोधकत्वेनाव्यप्त्यभावात् ।<br>
न च तैत्र-मैत्र-देवदत्ताः सुन्दरा इत्यत्र एकसुन्दरपदेन सुन्दरत्रितयाबोधनात् तत्राव्याप्तिरिति वाच्यम्; अर्थपदस्यार्थतावच्छेदेकपरत्वेन सौन्दर्य्यस्यैकत्वादेव ।<br>
न च तथापि त्रिविधा सुरा इत्यत्राव्याप्तिरिति वाच्यम् अर्थतावच्छेदकानेकत्वे आवृत्तेरेव स्वीकारात् ।</p>
</details>
<p>यथा&ndash;घट। ।<br>
प्रयोगार्हेति प्रातिपदिकस्य व्यवच्छेदः ।</p>
<details><summary>टीका</summary>
<p>विज्ञप्रिया:</p>
<p>(वि, ज) प्रतिपदिकस्येति&mdash;तन्मात्रसायेत्यर्थः ।<br>
विभक्त्यन्तस्यैव पदत्वस्वीकारात्, नहि विभक्तिं विना सुद्धप्रतिपदिकस्य प्रयोगार्हता ।<br>
नचानन्वितैकार्थपदे नैव पद्वारणमिति वाच्यम्; अभिहितान्वयवादे तस्यानन्विताभिधायित्वादेव ।</p>
</details>
<p>अनन्वितेति वाक्यमहावाक्ययोः ।</p>
<details><summary>टीका</summary>
<p>विज्ञप्रिया:</p>
<p>(वि, झ) वाक्यमहावाक्ययोरिति&mdash;व्यवच्छेद इत्यत्रान्वयः ।<br>
तयोः परस्परमन्वितार्थबोधकत्वादेव ।<br>
अत्र च वाक्यस्याश्वितानेकार्थबोधकत्वादेकार्थबोधकत्वेनैव तद्वारणसम्भवे ऽपि तद् विशेषणदानमन्विताभिधानवादो ऽस्मभिर्नाद्रियते इत्यभिप्रयसूचनायैव इत्यवधेयम् ।</p>
</details>
<p>एकेति साकाङ्क्षानेकपदवाक्यानाम् ।</p>
<details><summary>टीका</summary>
<p>विज्ञप्रिया:</p>
<p>(वि, ञ) साकाङ्क्षानेकेति&mdash;साकाङ्क्षानि अनेकानि पदानि यत्र तादृशवाक्यानां व्यवच्छेद इत्यर्थः ।<br>
अत्र च वाक्यानामित्येव विवक्षितम्; वाक्यत्वेनैवानेकपदत्वपरस्परसाकाङ्क्षत्वयोः प्राप्तेः ।<br>
स्वरूपाख्यानपरत्वादेव तयोरुपादनस्य, न चानन्वितार्थबोधकत्वविशेषणादेवान्वितार्थबोधकवाक्यावृत्तिरिति वाच्यम्; परस्परन्वितार्थकवाक्यद्वयस्य मिलित्वा पदत्वापत्तिवारणपरत्वादेव वाक्यानामित्युक्तेः ।<br>
अनन्वितार्थेत्यादिना तु एकैकवाक्यस्यैव वारणम् ।</p>
</details>
<p>अर्थबोधका इति कचटतपेत्यादीनाम् ।<br>
वर्णा इति बहुवचनमविवक्षितम् ।</p>
<details><summary>टीका</summary>
<p>विज्ञप्रिया:</p>
<p>(वि, ट) क-च-ट-त-पेत्यादीनामिति&mdash;ननु प्रयोगार्हेत्यत्र प्रयोगो नोच्चरणमात्रम्, तदा प्रतिपदिकवारणापत्तेः ।<br>
किन्तु अर्थबोधनार्थमुच्चारणमेवावश्यं वाच्यम् ।<br>
प्रतिपदिकमात्रस्य तदर्थमनुच्चारणात् ।<br>
तथा च प्रयोगार्हपदादेव निरर्थक-क-च-ट-त-पादीनां वारणं सायदिति चेत्, सत्यम् ।<br>
अर्थबोधकत्वानुपादानेर्ऽथविशेषणस्यानन्वितेत्यस्यानुपादानमनायत्यैव पर्य्यवस्यति ।<br>
ततश्च तदनुपादाने वाक्यमहावाक्ययोरतिव्याप्त्यापत्त्या तद्वारणायानन्वितेत्यस्य दानावश्म्यभावे तदनुरोधेन तद्विशेषस्यार्थस्य बोधकत्वमुपादेयम् ।<br>
अत एव क-च-ट-त-पित्यादेरपि वारणमित्यभिप्रायात् ।<br>
कचटतपदायश्च पदैकदेशवर्ण्णा इत्यत्र बहुत्वाविवक्षामाह&mdash;वर्ण्णा इति ।</p>
<p>लोचना:</p>
<p>(लो, ई) वर्णा इति ।<br>
बहुवचनमविवक्षितं तेनैकस्य वर्णास्य द्वयोरपि च परिग्रहः एवं च मयि सानुग्रहो भवेत्यत्र अकारस्य एकवर्णस्य वासुदेवसम्बन्धोक्तस्य न पदत्वहानिः ।<br>
तत्रेति&ndash;यथासम्भवं पदवाक्ययोः ।</p>
</details>
<p>अर्थो वाच्यश्व लक्ष्यश्च व्यङ्ग्यश्चेति त्रिधा मतः ॥ विस्स्द्_२।२ ॥</p>
<p>एषां स्वरूपमाह&ndash;</p>
<p>वाच्योर्ऽथो ऽभिधया बोध्यो लक्ष्यो लक्षणया मतः ।<br>
व्यङ्ग्यो व्यञ्जनया ताः स्युस्तिस्त्रः शब्दस्य शक्तयः ॥ विस्स्द्_२।३ ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) योग्यताकाङ्क्षयोरर्थघटितत्वेन अर्थस्य प्रभेदमाह&mdash;अर्थ इत्यादि ।<br>
स्वरूपं लक्षणम् ।<br>
शक्तयो वृत्तयः ।</p>
<p>लोचना:</p>
<p>(लो, उ) तत्राभिहितान्वयवादिनां मते वाक्यार्थो ऽपि पदभिधेय इति वक्ष्येत ।<br>
आन्वताभिधानवादिनां मते च वाक्याभिधेयः, लक्ष्यश्च पदमात्रस्यार्थः ।<br>
व्यङ्ग्यश्च वर्णपदवाक्यादीनाम् ।<br>
ये चान्वितादयो लक्ष्ये वाक्यार्थे इति ऊचुः तन्मते तत्पर्य्यवृत्तिरेव वाक्यार्थबोधिका, द्वितीयलक्षणेत्यपरं नाम ।<br>
ननु तत्र गङ्गायां घोष इत्यादौ तटार्थबोधिका वक्ष्यमाणलक्षणा वृत्तिः ।<br>
गौण्याश्च लक्षणायामन्तर्भावनीयत्वादेव गौणार्थस्य न पृथङ्निर्देशः ।<br>
इह व्यञ्जनाया अभिधालक्षणयोः साहचर्य्यकथनप्रस्तावात् शब्दमात्रशक्तित्ववचनमुपलक्षणम् ।<br>
व्यञ्जनाप्रस्तावे लक्षणाप्रस्तावे तु भट्टमते &ldquo;सा वृत्तिर्व्यञ्जना नाम शब्दस्यार्थादिकस्य चऽ; इति वक्ष्यति ।</p>
</details>
<p>ता अभिधाद्याः ।</p>
<p>तत्र सङ्केतितार्थस्य बोधनादग्रिमाभिधा ।</p>
<details><summary>टीका</summary>
<p>विज्ञप्रिया:</p>
<p>(वि, ड) तत्राभिधालक्षणमाह&ndash;तत्र सङ्केतितार्थस्येति ।<br>
अभिधेति अभिधीयते बोध्यते इति योगार्थ एव लक्षणम्; तत्र कस्यार्थस्य बोधनात्तादृशो योगार्थ इत्यत्राह सङ्केतितेति ।<br>
सङ्केतो वृत्तिर्न त्वभिधा, आत्माश्रयापत्तेः ।<br>
ततस्तद् ग्रहार्थे कारितम् ।<br>
तत्र कर्मणि क्तप्रत्ययेन गृहीतवृत्तिकस्यार्थस्येत्यर्थः ।<br>
एवं चागृहीतवृत्तिकार्थबोधिका व्यञ्जना कथं वारितेति वाच्यम् ।<br>
गृहीततद्वृत्तिकस्योत्यर्थातः ततश्च लक्षणायमतिव्याप्तिः स्यादित्यत आह&mdash;अग्निमेति ।<br>
प्रथमगृहीतेत्यर्थः ।<br>
लक्षणा तु शक्तिग्रहोत्तरं बाधावतारे सत्येव गृह्यते ।<br>
अत एव व्याख्यास्यति&ndash;शत्त्यन्तरानन्तरितेति ।<br>
केचित्तु तिसॄणां वृत्तीनाम् अग्रोक्तेत्यग्रिमपदार्थं व्याचक्षते ।<br>
तन्न ।<br>
तद्भङ्ग्याभिधाभिधेत्येवमनन्वयापत्तेः; शक्त्यन्तरानन्तरितेति व्याख्यानुपपत्तेश्च ।</p>
</details>
<p>उत्तमवृद्धेन मध्यमवृद्धमुद्दिश्य &ldquo;गामानय&rdquo; इत्युक्ते तं गवानयनप्रवृत्तमुपलभ्य बालो ऽस्य वाक्यस्य &ldquo;सास्नादिमत्पिण्डानयनमर्थः&rdquo; इति प्रथमं प्रतिपद्यते, अनन्तरं च &ldquo;गां बधान&rdquo; &ldquo;अश्वमानय&rdquo; इत्यादावावापोद्वापाभ्यां गोशब्दस्य &ldquo;सास्नादिमानर्थः&rdquo; आनयनपदस्य च &ldquo;आहरणमर्थः&rdquo; इति सङ्केतमवधारयति ।</p>
<details><summary>टीका</summary>
<p>विज्ञप्रिया:</p>
<p>(वि, ढ) तत्र वृद्धव्यवहारदर्शनार्थः सङ्केतग्रहः; तत् प्रकारं दर्शयति&ndash;उत्तमेति ।<br>
मतमाश्रित्य व्याचष्ठे&ndash;उत्तमेति ।<br>
णध्यमं वृद्धम् ।<br>
बालो व्युत्पिसुः ।<br>
वाक्यस्याखण्डस्येत्यर्थः ।<br>
सास्त्रादिमत् पिण्डानयनमस्य खण्डार्थः ।<br>
नतु प्रत्येकं गोशब्दस्य सास्त्रादिमान्, पिण्डः ।<br>
आनयनस्य आहरणमिति प्रतिपद्यते जानाति ।<br>
अस्य वाक्यस्येति ।<br>
अनेन प्रथमं वाक्यवाक्यार्थयोः शक्तिग्रहो दर्शितः ।<br>
आवापः प्रतिज्ञा, उद्वापः उद्धारः ।<br>
आवापोद्वापौ श्रुतपदत्यागेन तत्स्थाने पदान्तरश्रुतिः ।</p>
<p>लोचना:</p>
<p>(लो, ऊ) क्रमेणाभिधादीनां स्वरूपमाह-तत्रपि एतत् कारिकार्थमन्विताभिधानअयमर्थः-शब्दतदर्थयोर्वाच्यवाचकत्वे व्युत्पन्नानामेव वाक्यार्थप्रतीतिः, व्युत्पत्तिश्च वृद्धप्रयोगादेव, स च वाक्यरूप एव, वाक्यं चान्वितबोधनियतम् ।<br>
ततश्चोपदेशकले ऽन्वित एव सम्बन्धग्रहणमिति ।<br>
ननु तर्हि वाक्यभागरूपेषु पदेषु पदार्थबोधव्यतिरेकेण भिन्नवाक्यनिष्टेषु पदेषु कथमर्थावबोध इत्यत आह&mdash;अनन्तरं चेति ।<br>
अयमाशयः&mdash;यद्यपि वृद्धव्यवहारपूर्विकैव सर्वा व्युत्पत्तिः, वृद्धव्यवहारश्च वाक्येनैव, तथापि यस्य पदरूपस्य वाक्यभागस्य बोधे यस्यार्थभागस्यावापः, यदुद्धारे चोद्धारस्तस्मेन् पदार्थे तस्य पदस्य शक्तिरावापोद्धरदर्शनेनैवानुगृहीततयार्ऽथापत्त्यावगम्यत इति ।<br>
एवं चात्र पक्षे प्रत्ययानुमानार्थापत्तिभिः प्रमाणैः सङ्केतग्रह इति सूचितम् ।<br>
यदाहुः&mdash;</p>
<p>&ldquo;शब्दवृद्धाभिधेयांश्च प्रत्यक्षेणात्र पश्यति ।<br>
श्रोतुश्च प्रतिपन्नत्वमनुमानेन चेष्टया ॥<br>
अन्यथानुपपत्त्या च बोधच्छक्तिं द्वयात्मिकाम् ।<br>
अर्थापत्त्या च बुध्येत सम्बन्धं त्रिप्रमाणकम्&rdquo; ॥<br>
इति ।</p>
<p>अस्य ह्यर्थः&ndash;शब्दो गामानय इत्यादिवाक्यम्, वृद्धौ प्रयोजकप्रयोज्यौ, अभिधेयो गवानयनादिः ।<br>
तान् श्रोता प्रत्यक्षेण पश्यति जानाति ।<br>
अनुमिति शरीरं च-येयं प्रयोज्य वृद्धस्य प्रवृत्तिः सा एतदनुगुणबुद्धि पूर्विका; प्रवृत्तित्वात्; मदीयैवंविधप्रवृत्तिवत् ।<br>
सा च प्रवृत्तिरेतत्प्रयोगजन्या; एतदन्वयव्यतिरेकानुविधानादिति द्वयमाश्रयभूतस्य वाक्यस्य वाचकत्वनियमनम्, विषयभूतस्य वाच्यत्वनियमनम् आत्मा-स्वरूपं यस्याः तथाभूतां</p>
<p>शक्तिं वाचकवाच्यत्वरूपं सम्बन्धम् अन्यथानुपपत्त्या अर्थात् प्रयोजकवृद्धप्रवृत्तेर्जानाति ।<br>
नन्वेवं भिन्नवाक्ययोगात् प्रतिवाक्यं व्युत्पत्तिरेवेक्षणीया, सावाच्या दुरुपपाद्येति शब्दव्यवहारेच्छेदे इत्यत आह&ndash;अर्थापत्त्या च इति ।<br>
अत्र चकारेण बोधे तु शक्तिं दूयात्मिकामित्यस्या परामर्शः ।<br>
अवबुध्यते इति पाठे त्वर्थत एव तत् परामर्शः ।<br>
एवं चायमर्थः; गृहीतसङ्केतवाक्यभागरूपस्य तदर्थद्वयात्मिकां शक्तिं वाच्यवाचकसम्बद्धाम् अवापोद्धारदर्शनानुगृहीततया अर्थापत्त्या जानातीति ।<br>
अर्थस्तु वाक्यवाक्यार्थयोः वाच्यवाचकत्वसम्बन्धिनि बोधने एकार्थापत्तिः ।<br>
पदतदर्थयोश्चापरेति द्वयोरप्यर्थापत्त्योः सामान्यत एकतयागणनम् ।</p>
</details>
<p>क्वचिच्च प्रसीद्धपदसमभिव्याहरात्, यथा&ndash;<br>
&ldquo;इह प्रभिन्नकमलोदरे मधूनि मधुकरः पिबति&rdquo; इत्यत्र ।<br>
क्वचिदाप्तोपदेशात्, यथा&ndash;<br>
&ldquo;अयमश्वशब्दवाच्यः&rdquo; इत्यत्र ।</p>
<details><summary>टीका</summary>
<p>विज्ञप्रिया:</p>
<p>(लो, ऋ) क्वचिदेकेनैवोपमानेन प्रमाणेन सङ्केतग्रहं दर्शयति-क्वचिच्चेति ।<br>
अयमर्थः&ndash;त्रिधा खलु उपमानप्रमाणव्यवस्थितिः; यदाहुः&ndash;&ldquo;सादृश्यं धर्ममात्रं च वैसादृश्यं च भेदतः&quot;इति; तत्र सादृश्ये गोसदृशो गवयः ।<br>
वैसादृश्ये काकविसदृशः कोकिलः ।<br>
धर्ममात्रे प्रकृतमेव ।<br>
उपादेयाद्युदाहरणम्&ndash;अत्र हि प्रभिन्नकमलोदरे मधुपातृत्वधर्मप्रतिपादकैः पूर्वावधारितसङ्केततया प्रसिद्धैः पदैः समभिव्याहारत् मधुकरपदार्थो भ्रमर इति सङ्केतमवधारयति ।<br>
एतच्च उपलक्षणम्; तेन गोसदृशो गवयः काकविसदृशः कोकिल इत्यनयोरुपमानप्रमाणेन सङ्केतग्रहः सूचितः क्वचित् शब्दप्रमाण इत्यत आह&mdash;क्वचिदिति ।<br>
आप्तो विश्वस्तः, स च निर्द्धारितवचनः ।<br>
तेनायमश्वशब्दवाच्य इत्युक्तो ऽप्यश्वार्थं सङ्केतं गृह्णाति ।</p>
</details>
<p>तं च सङ्केतितमर्थं बोधयन्ती शब्दस्य शक्त्यन्तरानन्तरिता</p>
<details><summary>टीका</summary>
<p>विज्ञप्रिया:</p>
<p>(लो, ॠ) अग्रिमेति&ndash;कारिकापदार्थः शक्त्यन्तरानन्तरितेति ।<br>
तेन लक्षणाव्यञ्जनयोरस्य वैपरीत्यं सूचितम् ।<br>
लक्षणा हि अभिधान्तरितैव; व्यञ्जना यत्र लक्षणा नास्ति तत्राभिधान्तरिता ।<br>
तद्द्वितीयान्तरिता, यद् वा, अग्रिमेत्यनेन यन्नामा यत्र चैत्रादिः तन्नामाविषयतयापि स इत्युक्तप्रकारादाश्रित चैत्रेत्यादिनान्ना विषयोदेरिव सान्तरायसङ्केतिताद्वैतलक्षणं सूचितम् ।</p>
</details>
<p>शक्तिरभिधा नाम ।</p>
<details><summary>टीका</summary>
<p>विज्ञप्रिया:</p>
<p>(वि, ण) क्वचिच्चेति&mdash;समभिव्याहारो ऽन्वयित्वेनैकवाक्ये निर्द्देशः ।<br>
प्रभिन्नेति&ndash; अत्र मधुपदं पिबतिपदं च प्रसिद्धम् ।<br>
केनापि कृतोप्यगृहीतशक्तिकस्य मधुकरपदस्यसमभिव्याहृतमधुपानान्वयित्वात् भ्रमरे शक्तिर्गृह्यते ।<br>
तं च सङ्केतितमिति&ndash;तत्तद्ग्राहकगृहीतवृत्तिकमित्यर्थः ।<br>
शक्त्यन्तरानन्तरितेति&ndash;शक्तिवृत्तिस्तद्ग्रहानन्तरितेत्यर्थः ।<br>
इयम् आग्रिमपदव्याख्या ।</p>
</details>
<p>सङ्केतो गृह्यते जातौ गुणद्रव्यक्रियासु च ॥ विस्स्द्_२।४ ॥</p>
<p>जातिर्गोपिण्डादिषु गोत्वादिका ।<br>
गुणो विशेषाधानहेतुः सिद्धो वस्तुधर्मः ।<br>
शुक्लादयो हि गवादिरं सजातीयेभ्यः कृष्णगवादिभ्यो व्यावर्तयन्ति ।<br>
द्रव्यशब्दा एकव्यक्तिवाचिनो हरिहर-डित्थडवित्थादयः ।<br>
क्रियाः साध्यरूपा वस्तुधर्माः पाकादयः ।<br>
एषु हि अधिश्रयणावश्रयणान्तादिपूर्वापरीभूतो व्यापारकलापः पाकादिशब्दवाच्यः ।<br>
एष्वेव हि व्यक्तेरुपाधिषु सङ्केतो गृह्यते, न व्यक्तौः आनन्त्यव्यभिचारदोषापातात् ।</p>
<details><summary>टीका</summary>
<p>विज्ञप्रिया:</p>
<p>(वि, त) ननु सङ्केतितोर्ऽथः किं धर्मो धर्मो वा इत्यत्राह&ndash;सङ्केतितेति ।<br>
शब्दभेदेन सङ्केतग्रहविषयोर्ऽथो भिन्न इत्युक्तक्रमेण ।<br>
विशेषाधानमितरतो वैलक्षण्यबोधजनकम्; एतद् रूपो यो वस्तुधर्मः स सिद्धो नित्य इत्याह&ndash;सिद्धो वस्तुधर्म इति&mdash;एतन्मेत गुणा अपि नित्या एव&mdash;उत्पत्तिविनाशप्रतीतिस्त्वाविर्भावतिरोभावरूपैव ।<br>
गुणानां विशेषाधानं ग्राहयति&ndash;सुक्लादयोहि इति&ndash;व्यावर्त्तयन्ति विलक्षणतया बोधयन्ति हरिहरेति ।<br>
इदं च बाल्याद्यवस्थाभेदेन व्यक्तिभेदानङ्गीकारे ।<br>
तदङ्गीकर्त्तॄणां मते तु अयमपि जातिशब्द एव ।<br>
आकाशविन्ध्यमन्दरादिशब्दा एकैकव्यक्तिद्रव्यवाचका बोध्याः ।<br>
क्रिया इति&ndash;साध्यरूपाः जन्यरूपा महाप्रलये परमाणूनामपि निष्क्रियत्वेन क्रियाया न नित्यत्वम्, अतस्तस्या जन्यत्वमेवेत्यतस्तस्यानाविर्भावतिरोभावकल्पना ।<br>
अपाकजरूपाणि परमाणुवृत्तीनि&ndash;नित्यान्येव इत्यतस्तद्वृत्तिपदार्थविभाजकोपाधिकत्त्वरूपं नित्यत्वं सर्वगुणानामेवेत्यभिप्रायः ।<br>
एष्वेवेति&ndash;एषु क्रियारूपवस्तुधर्मेषु बोध्येषु पाकादिशब्दवाच्यो ऽधिश्रयणावश्रयणान्तादिक्रियाकलाप इत्यर्थः ।<br>
अन्यथानेकक्रियाघटितपाके का क्रियापदधात्वर्थः स्यादिति भावः ।<br>
एष्वेवेति&ndash;द्रव्यंविना एषु व्यक्तेरुपाधिषुइत्यर्थः ।<br>
आनन्त्येति&mdash;गवादिव्यक्तीनाम् आनन्त्येन तत्र सर्वत्र शक्तिग्रहासम्भवादित्यर्थः ।<br>
यदि च एकव्यक्तावेव सङ्केतग्रह इत्युच्यते तदाह&mdash;व्यभिचारेति ।<br>
यद्व्यक्तौ सङ्केतो गृहीतस्ततभिन्नस्तत्सजातीयव्यक्तावपि स्वरूपोद्बोधात् कारणं शक्तिग्रहं विनापि कार्य्यबोधाद् व्यभिचारजोष इत्यर्थः ।</p>
<p>लोचना:</p>
<p>(लो, ऌ) इह केचिदाहुः; जातिरेव पदार्थः, केचित् जातिव्यक्ती, केचिद् व्यक्त्याकृतिजातय इत्यादीनि मतान्तराणि परिहृत्य सर्वेषां वाङ्मयाना व्याकरणमूलत्वात् अलङ्कारप्रन्थेषु च प्रायेण तदनुगतत्वेनैव व्यवहाराच्च महाभाष्यकारमतमाश्रित्याह&mdash;सङ्केत इति ।<br>
गुणपदार्थं विवृणोति&ndash;गुण इति ।<br>
विशेषाधानहेतुरिति जातेर्व्यवच्छेदः ।<br>
सिद्ध इति क्रियायाः ।<br>
गुणानां विशेषाधानहेतुत्वोपपत्तिमाह&ndash;शुक्लादय इति ।<br>
गवादिकं जात्या लब्धगोव्यवहारयोग्यताकम् ।<br>
द्रव्येत्यादि ।<br>
हेतुं विनापि अयं डित्थः डवित्थ इत्यादिरूपेणं शृङ्गग्राहिकया वक्तृसङ्केतेन व्यक्तिषु सान्निवेशितः ।<br>
सजातीयशून्ये डित्थाद्यर्थोपस्थापकः शब्दः सङ्केतस्य विषय इति ।<br>
पूर्वापरीभूतः प्रधानक्रियाया अवयवरूपतया कार्य्यकारणभूतेन सन्तानीभूतः ।<br>
एष्वेवेति&mdash;एषु जात्यादिषु ।<br>
इह च द्रव्यस्योपाधिविषयत्वासम्भवे ऽपि तत्सञ्ज्ञायाः उपाधित्वेन तत्त्वमुपचारात् ।<br>
डित्थाद्यर्थे चानन्त्यव्यभिचाराभावात् उपाधिं विनैव सम्भवति वाच्यवाचकसम्बन्धसमयग्रह इति नोपाधिरपेक्ष्यते ।<br>
वक्तृस्वेच्छाकल्पितस्य सञ्ज्ञाशब्दस्य स्वप्रवृत्तावुपाध्युपगमे पुनरात्माश्रयदोषः ।<br>
तथापि द्रव्यसञ्ज्ञाया अप्युपाधित्वं प्रतीत्यनुरोधेनोक्तम् ।<br>
अत एव गुणद्रव्यकियासु चेति द्रव्यकियासु चेति द्रव्यस्य सङ्केतविषयत्वमुक्तम्, तत्रानन्त्यव्यबिचारदोषापाताभावात् ।<br>
आनन्त्येति-व्यक्तीनामनन्तत्वात् प्रत्येकं च रेखोपरेखादिसंस्थानविशेषस्य च भिन्नत्वात् तत्राशक्यः सभयग्रह इति ।<br>
नन्वेवं गवादिपदेन सङ्केतितत्वात् जातावन्तर्हितायां कथं व्यक्तिप्रतीतिः ।<br>
अविनाभावस्यानुसन्धानमन्तरेणाक्षेपकत्वाभावात् ।<br>
यथा वा धूमादिगतस्य वह्न्यादेरविनाभावानुसन्धानं चात्रानुपलब्धिबाधितम्; तत्रानुपयोगितया व्यक्तेः शब्दबोधितत्वं विना शाब्दे ऽन्वये प्रवेशासम्भव इति जात्यभिधायके शब्दे तद्बोनार्थं व्यञ्जनैव वृत्तिरूपासितुमुचितेति रहस्यम् ।<br>
एवं च जातिमात्रसङ्केतपक्षे च निर्विवादम् ।<br>
किं च संशयापगमार्थम् उपात्तानि पदानि संसर्गस्य मुख्याङ्गं संसृज्यमानं व्यक्तिरूपं साक्षान्न बोधयन्ति, बहिरङ्गन्तु तदुपाधिभूतं सामान्यमेव बोधयन्ति, इत्यसङ्गतम् ।<br>
ये त्वाहुः, &ldquo;व्यक्तिसध्रीचीनायामेव जातौ सङ्केतऽ; इति तैरपि प्रकृतस्य लक्षणस्यासङ्केतितत्वात् सङ्केतितभेदानामभावात्, प्रकृतसंसर्गयोग्यव्यक्तिप्रतीतौ शक्त्यन्तरमवश्यमभ्युपेयम् ।<br>
सामान्यस्य सर्वविशेषत्वाङ्गीकारात् सङ्केतेन सर्वविशेष्यज्ञाने तु सर्वस्यापि सर्वज्ञत्वापत्तिः ।<br>
प्रथमोद्देशकाले तु सर्वव्यक्तीनां साम्मुख्याङ्गीकारतया सामान्यलिङ्गितया प्रत्यङ्गीकारे पुनराधुनिकस्यापि स्वलक्षणस्य प्रथमोपदेशकालवत् सम्मुखीकारेणैव प्रतीतिः स्यात् ।<br>
ततश्चान्वयोपपादिकायाः साक्षात् प्रतीतेः पदस्य शक्त्यन्तरं विना किं बीजभित्यलं बहुना ।</p>
</details>
<p>अथ लक्षणा&ndash;</p>
<p>मुख्यार्थबाधे तद्युक्तो ययान्योर्ऽथः प्रतीयते ।<br>
रूढेः प्रयोजनाद्वासौ लक्षणा शक्तिरर्पिता ॥ विस्स्द्_२।५ ॥</p>
<details><summary>टीका</summary>
<p>विज्ञप्रिया:</p>
<p>(वि, थ) लक्ष्यो लक्षणया ग्राह्यः इत्युक्तत्वाल्लक्षणाया लक्षणमाह&mdash;मुख्यार्थेति ।<br>
मुख्यार्थः शक्यार्थः, तत्रापरपदार्थस्यान्वयबाधे ज्ञाते सतीत्यर्थः ।<br>
गङ्गायां घोष इत्यादौ मुख्यार्थस्य गङ्गाया अबाधात्; किन्तु अपरपदार्थस्य घोषान्वयस्यैव बाधात् ।<br>
तद्युक्तोमुख्यार्थसम्बद्धः अन्यो मुख्यार्थादन्यः ।<br>
यथा वृत्या ज्ञातया इति शेषः ।<br>
न केवलं मुख्यार्थबाधज्ञानाधीनं तज्ज्ञानम्, अपि तु रूढेः प्रयोजनाद् वापीति ।<br>
&mdash;रूढिः भूरिकालप्रयोगः ।<br>
तथा च एतत्त्रितयज्ञापितया या वृत्त्या मुख्यार्थादन्यो मुख्यार्थसम्बद्धोर्ऽथः प्रतीयते असौ शक्तिर्वृत्तिर्लक्षणेत्यर्थः ।<br>
सा चार्पिता वक्तृपुरुषेण लक्ष्यार्थविषयतया-जनितेत्यर्थः, तथा च वक्तृतात्पर्य्यत्मिकैव सा बोध्या ।<br>
नतु नैयायिकोक्तशक्यसम्बन्धरूपा; तस्या ववत्रान्येन वार्पितत्वाभावात् ।<br>
या तु व्यङ्ग्यार्थे तात्पर्य्यख्या वृत्तिर्ध्वनिकेनोक्ता या च पदार्थद्वयसंसर्गे तात्पर्य्याख्या वृत्तिः प्राचीवनैयायिकैरुक्ता सा नैतात्त्रितय-ज्ञापिता; इत्यतो भिन्नैव सा ।<br>
मुख्यार्थे ऽपरपदार्थान्वयबोधे ऽपि तात्पर्य्यविषयस्य तादृशान्वयस्य मुख्यतावच्छेदकरूपेण बोधानुपपत्तिरेव; तेन छत्रिणो गच्छन्ति कुन्ताः प्रविशन्तीत्यत्र मुख्यार्थयोः छत्रिकुन्तयोः गमनप्रवेशान्वयसत्त्वे ऽपि निरुक्तमुख्यार्थबाधसत्त्वान्नाव्याप्तिः ।<br>
छत्रिसार्थवाहित्वेन किन्तित्वेन च रूपेणान्वयस्य तात्पर्य्यविषयस्य मुख्यतावच्छेदकच्छत्रित्वकुन्तत्वाभ्यामनुपपत्तेः ।<br>
अत्र च तात्पर्य्यविषयत्वानुपादाने तु छत्रिकुन्तयोर्गमनप्रवेशान्वयस्य मुख्यतावच्छेदकच्छ त्रित्वकुन्ताभ्यामुत्पद्यमानत्वात्&ndash;तत्राव्याप्त्यापत्तेः ।<br>
एवं मुख्यतावच्छेद्रकरूपेण इत्यनुपादाने ऽपि तयोरेवाव्याप्तिः स्यात् ।<br>
तात्पर्य्यविषयस्य छत्रिसार्थवाहिनो गमनान्वयस्य कुन्तिनः प्रवेशान्वयस्य च लक्षतावच्छेदकच्छत्रिसार्थवाहित्वकुन्तित्वाभ्यामुपपत्तेः ।<br>
अन्योर्ऽथ इत्यत्रापि मुख्यतावच्छेदकान्यधर्मावाच्छिन्न इत्यर्थः ।<br>
तेन घटपदस्य नीलघटे लक्षणायां तस्य घटन्यत्वाभावे ऽपि नाव्याप्तिः ।<br>
मुख्यतावच्छेदकघटत्वान्यनीलघटत्वावच्छिन्नत्वात् ।</p>
<p>लोचना:</p>
<p>(लो, ए) अथेति-अथाभिधानन्तरं लक्षणोद्देशक्रमप्राप्ता लक्षणा निरूण्यत इति शेषः ।<br>
मुख्यार्थेति&mdash;मुख्यार्थो गङ्गादिशब्दस्य जलमयादिः तस्य च आधेयपदार्थान्तरे ऽन्वयानुपपत्तौ, न च यतः कुतश्चित् यदेव तदेव लक्ष्यते-अतिप्रसङ्गादित्यत आह&mdash;तद्युक्त इति ।<br>
तेन मुख्यार्थेन येन केनचित् सम्बन्धेन सम्बद्धः अन्योर्ऽथः तटादिः यया शब्दशक्त्या प्रतीयते बोध्यते; न च सम्बन्धमात्रादपि लक्ष्यार्थप्रतीतिः अपि प्रसङ्गादेव इत्याह&ndash;रूढेः प्रयोजनाद् वा ।<br>
क्वचिद् रूढेः अनादिवृद्धव्यवहारप्रसिद्धेः क्वचित् पावनत्वाद्यतिशयं प्रयोजनमुद्दिश्य ।<br>
अर्पितपदार्थश्च वृत्तावेव सुव्यक्तः ।<br>
एवं चात्र लक्षणायां हेतुत्रयं मुख्यार्थबादः; च तत् सम्बन्धः, क्वचित् रूढिः क्वचित् प्रयोजनं चेति ।</p>
</details>
<p>&ldquo;कलिङ्गः साहसिकः&rdquo; इत्यादौ कलिङ्गादिशब्दो देशविशेषादिरूपे स्वार्थे ।<br>
ञसम्भवन् यया शब्दशक्त्या स्वसंयुक्तान् पुरुषादीन् प्रत्याययति, यया च &ldquo;गङ्गायां घोषः&rdquo; इत्यादौ गङ्गादिशब्दो जलमयादिरूपार्थवाचकत्वात्प्रकृते ऽसम्भवन् स्वस्य सामीप्यादिसम्बन्धसम्बन्धिनं तटादिं बोधयति, सा शब्दस्यार्पिता स्वाभविकेतरा ईश्वरानुद्भाविता वा शक्तिर्लक्षणा नाम ।<br>
पूर्वत्र हेतू रूढिः प्रसिद्धिरेव ।<br>
उत्तरत्र &ldquo;गङ्गातटे घोषः&rdquo; इति प्रतिपादनालभ्यस्य शीतत्वपावनत्वातिशयस्य बोधनरूपं प्रयोजनम् ।<br>
हेतुं विनापि यस्य कस्यचित्सम्बन्धिनो लक्षणो ऽतिप्रसङ्गः स्यात्, इत्युक्तम्&ndash;<br>
&ldquo;रूढेः प्रयोजनाद्वासौ&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, द) व्याचष्टे&mdash;कलिङ्ग इति ।<br>
स्वाभाविकेतरेति ।<br>
गवादिशब्दस्य स्वभावसिद्धा वृत्तिः शक्तिस्तद्भिन्ना ।<br>
स्वाभाविकस्यापि पुनरुक्तत्वगौरवादाह&mdash;ईश्वरमात्रनियमितेतरेत्यर्थः ।<br>
मात्रगर्भत्वाकरणे वक्तृतात्पर्य्ययापि ईश्वरनियतत्वात्तस्य च तद्भिन्नत्वानुपपत्तेः ।<br>
ईश्वरानङ्गीकर्त्तृमीमांसकमते तु शक्तिरूपादतिरिक्तपदार्थान्तरादितरेत्यर्थः ।<br>
शक्तिर्वृत्तिः ।<br>
पूर्वत्रेति&ndash;कलिङ्गः साहस्क इत्यत्रेत्यर्थः ।<br>
प्रसिद्धिरति भूरिकालप्रयोग इत्यर्थः ।<br>
अतिप्रसङ्ग इति-इयं कविप्रयोगार्हा लक्षणा व्युत्पाद्यते ।<br>
रूढिप्रयोजनशून्या, लक्षणा तु नेयार्थ इति वक्ष्यते, सा च काव्ये दोष एव ।<br>
तत्राति प्रसङ्गः स्यादित्यर्थः ।</p>
<p>लोचना:</p>
<p>(लो, ऐ) उदाहरणदर्शनपूर्वकं कारिकार्थं वृत्त्या विशदयति&ndash;कलिङ्ग इति ।<br>
स्वार्थे वाच्यरूपे ऽसम्भवन् देशविशेषादिरूपार्थस्याचेतनतया साहसिकाद्यर्थेनान्वयानुपपत्त्यानुपपद्यमानप्रयोगः कुत इत्याह&ndash;जलमयादिरूपार्थस्य वाचकत्वात् ।<br>
अयमर्थः&ndash;गङ्गदिशब्दो यस्मात् जलमयादिरूपमेवार्थं समयस्मरणाकातरः सन् स्मारयति, तस्माद् वाच्यरूपस्य जलाद्यर्थस्य घोषाद्यर्थेन सहान्वयानुपपत्त्या प्रकृते वाचकत्वेन तस्य प्रयोगो न घटत इति ।<br>
स्वस्यात्मीयस्य वाक्याद्यर्थस्य जलमयादेः, तस्याक्षेपमाकृष्योपनयनम् ।<br>
सम्बन्धस्यान्वयस्य, तद्धि तटशब्दार्थं यया बोधयतीति सम्बन्धः ।<br>
भट्टमते स्वाभाविकी अभिधा, तदन्या पदस्य शक्तिर्व्यापारः, तेषामीश्वरानादरात् सङ्केतस्यानादिव्यवहारप्रवृत्तिस्वीकारात् ।<br>
ईश्वरानुद्भावितेति नैयायिकमतम् ।<br>
तदनयोरेकतरा स्वाभाविकी, इतरा ईश्वरानुद्भावितेति द्विधा व्याख्यातम् ।<br>
पूर्वत्र कलिङ्गः साहसिक इत्यत्र, उत्तरत्र गङ्गायां घोष इत्यादौ ।<br>
गङ्गातट इत्यादौ तटस्य गङ्गाशब्देन प्रतिपादनात् गङ्गातादात्म्यप्रतीतेः गङ्गार्थनिष्टानां नटार्थनिष्ठातिशयितानां शीतत्वपावनत्वादीनां प्रतीतिर्लक्षणायाः फलमित्यर्थः ।</p>
</details>
<p>केचित्तु &ldquo;कर्मणि कुशलः&rdquo; इति रूढावुदाहरन्ति ।<br>
तेषामयमभिप्रायः&ndash;<br>
कुशांल्लातीति व्युत्पत्तिलभ्यः कुशग्राहिरूपो मुख्योर्ऽथः प्रकृते ऽसम्भवन् विवेचकत्वादिसाधर्म्यसम्बन्धसम्बन्धिनं दक्षरूपमर्थं बोधयति ।<br>
तदन्ये न मन्यन्ते ।<br>
कुशग्राहिरूपार्थस्य व्युत्पत्तिलभ्यत्वे ऽपि दक्षरूपस्यैव मुख्यार्थत्वात् ।<br>
अन्यद्धि शब्दानां व्युत्पत्तिनिमित्तमन्यच्च प्रवृत्तिनिमित्तम् ।<br>
व्युत्पत्तिलभ्यस्य मुख्यार्थत्वे &ldquo;गौः शेते&rdquo; इत्यत्रापि लक्षणा स्यात् ।<br>
&ldquo;गमेर्डेः&rdquo; (उणादि&ndash;२-६७) इति गमधतोर्डेप्रत्ययेन व्युत्पादितस्य गोशब्दस्य शयनकाले प्रयोगात् ।</p>
<details><summary>टीका</summary>
<p>विज्ञप्रिया:</p>
<p>(वि, ध) काव्यप्रकाशकृदुक्तं रूढिलक्षणोदाहरणं दूषयितुमुत्थापयति&ndash;केचित्तु इति ।<br>
प्रकृते असम्भवन्निति&ndash;कर्मणीत्यस्य लौकिककर्मपरत्वेन तन्निमित्तं कुशग्रहणमसम्भवदित्यर्थः ।<br>
दक्षस्यैव मुख्यार्थत्वादिति&mdash;भूरिप्रयोगेण दक्षत्वस्य लघुत्वेन च तदच्छिन्नस्यैव शक्यत्वेन मुख्यत्वादित्यर्थः ।<br>
अन्यद्धि इति&mdash;व्युत्पत्तिर्योगार्थबाधः ।<br>
प्रवृत्तिः प्रयोगः ।<br>
तथा च तेनैव निमित्तेन शब्दस्य प्रवृत्तेस्तदवच्छिन्न एव मुख्यार्थ इत्यर्थः ।<br>
लक्ष्यार्थे क्वचित् प्रयोगस्तु तात्पर्य्यविशेषसत्वे एव; यथा दक्षे शक्तस्य कुशलपदस्य गृहविशेषे शक्तस्य मण्डपपदस्य च दैवकर्मणि कुशल इति रोगी मण्डप इति च तयोदवकर्मरोगिपदसमभिव्याहरस्य तात्पर्य्यग्राहकत्वात् ।<br>
गौः शेते इत्यत्र शेते इति सुप्तगोः- प्रदर्शनार्थमेव ।<br>
गौरस्तीति सुप्तगवि प्रयोगे ऽपि लक्षणा स्यादिति बोध्यम् ।<br>
अयं च प्रतिबन्धः न सर्वसम्मतः ।<br>
उणादिप्रत्ययानां व्युत्पत्तेः प्रायिकत्वेन तया प्रयोगाभावात् ।<br>
अत एव चिन्तामणिकृतोक्तं &ldquo;पञ्चपादिकालभ्यान् उणादिप्रत्ययान्&quot;एकेनैव &ldquo;उणादयो बहुलम्ऽ; इति सूत्रेण वदतः पाणिनेः अयमभिप्रायो यदुणादिप्रत्ययानां प्रायिक्येव व्युत्पत्तिरिति, तथा च न तया प्रयोगः ।<br>
तथा च गोत्वेनैव रूपेण रूढिशक्त्या गोपदं स्वपदगच्छद् गोसाधारण्येन प्रयुज्यते, न उणादि-प्रत्ययव्युत्पत्त्या इति ।</p>
</details>
<p>तद्भेदानाह&ndash;</p>
<details><summary>टीका</summary>
<p>लोचना:</p>
<p>(लो, ओ) केचित्त्विति&mdash;प्रकृते कर्मणि कुशल इत्यनेनापि अर्थतयासम्भवन् अनुपपत्तिर्बाधितः ।<br>
विवेचकरूपस्य मुख्यार्थत्वादित्यनेन मुख्यार्थबाधाभावादत्र कथं लक्षणेत्यर्थः ।</p>
<p>गोशब्दो यद्यपि गमनार्थो व्युत्पत्तिनिमित्तं तथापि गोत्वापत्तिकियैव प्रवृत्तिनिमित्तम् अत एव गच्छत्यागच्छति गवि गोशब्दप्रयोगः ।<br>
यदाह, घटशब्दप्रसङ्गे&quot;घटम्न च तदात्मत्वापत्तिरूपा किया मताऽ; इति ।<br>
तद्भेदानिति;&ndash;तयोः रूढिप्रयोजनाभ्यां द्विधोक्तयोर्लक्षणयोर्भेदान् विशेषान् भिद्यते ऽनेन इति भेद इति व्युत्पत्त्या ।</p>
</details>
<p>मुख्यार्थस्येतराक्षेपो वाक्यार्थे ऽन्वयसिद्धये ।<br>
स्यादात्मनो ऽप्युपादानादेषोपादानलक्षणा ॥ विस्स्द्_२।६ ॥</p>
<details><summary>टीका</summary>
<p>विज्ञप्रिया:</p>
<p>(वि, न) तद्भेदानाह&mdash;मुख्यार्थस्येति ।<br>
वाक्यार्थे बोध्ये, मुख्यार्थस्य तात्पर्य्यविषयान्वयसिद्धये इतरस्य अमुख्यार्थस्याक्षेपः प्रत्यायनमित्यर्थः ।<br>
अन्वयवाक्यार्थयोरभेदात् वाक्यार्थे मुख्यार्थस्यान्वयसिद्धये इति नान्वयः ।<br>
अत्रापि ययैति शेषः ।<br>
अस्या उपादानसञ्ज्ञाव्युत्पत्तिमाह&mdash;स्यादात्मनो ऽपीति ।<br>
आत्मनो मुख्यार्थस्यापि ।<br>
अत्र तात्पर्य्यविषयत्वं यदि अन्वयविशेषणं न क्रियते तदा छत्रिणे गच्छन्ति कुन्ताः प्रविशन्ति इत्यादिषु अव्याप्तिः स्यात्; अत्र तात्पर्य्याविषयस्य शुद्धशक्यार्थस्यान्वयसिद्धिसम्भवेन तदर्थमितिरेषामच्छत्रिकुन्तादीनामनाक्षेपात् ।<br>
इतरसाहित्येनान्वये तात्पर्य्यवशादेव शुद्धमुख्यान्वयस्य बाधो ऽवधेयः ।<br>
तद्बाधो ऽपि मुख्यतावच्छेदकरूपेणासम्भवरूप एव; लक्षतावच्छेदकरूपेण तु नासम्भव इति बोध्यम् ।</p>
</details>
<p>रूढावुपादानलक्षणा यथा&ndash;<br>
&ldquo;श्वेतो धावति&rdquo; ।<br>
प्रयोजने यथा&ndash;<br>
&ldquo;कुन्ताः प्रविशन्ति&rdquo; ।<br>
अनयोर्हि श्वेतादिभिः कुन्तादिभिश्चाचेतनतया केवलैर्धावनप्रवेशनक्रिययोः कर्तृतयान्वयमलभमानैरेतत्सिद्धये आत्मसम्बन्धिनो ऽश्वादयः पुरुषाद यश्चाक्षिप्यन्ते ।</p>
<details><summary>टीका</summary>
<p>विज्ञप्रिया:</p>
<p>(वि, प) लक्षणसामान्यलक्षणोक्तं रूढिप्रयोजनान्यतरहेतुकत्वमत्र घटयन्नुदाहरति&mdash;रूढावुपादानेति ।<br>
श्वेतः श्वेतगुणवान् ।<br>
कुन्ता इति कुन्तवन्त इत्यर्थः अनयोर्मुख्यार्थान्वयबाधं दर्शयति ।<br>
अनयोरिति ।<br>
श्वेतादिभिरित्यादिपदात् नीलादिगुणानां कुन्तादिभिरित्यादि पदात् अस्त्रान्तराणां च परिग्रहः ।<br>
अचेतनतयेति ।<br>
इदमेतदुदाहरणाभिप्रायेणैवोक्तम् ।<br>
वस्तुतस्तु छत्रिणो गच्छन्ति इत्यत्र छत्रिणश्चेतनत्वे ऽपि तात्पर्य्यविषयच्छत्र्यन्वयत्त्यालाभ एव सर्वसाधारणो मुख्यार्थबाधो बोध्यः ।<br>
अश्वादय इत्यादिपदच्छ्वेतगवादेः, पुरुषादयः इत्यादिपदात् कुन्तधारिवत् इतरस्य परिग्रहः ।</p>
</details>
<p>पूर्वत्र प्रयोजनाभावाद्रूढिः, उत्तरत्र तु कुन्तादीनामतिगहनत्वं प्रयोजनम् ।<br>
अत्र च मुख्यार्थस्यात्मनो ऽप्युपादानम् ।<br>
लक्षणलक्षणायां तु परस्यैवोपलक्षणमित्यनयोर्भेदः ।<br>
इयमेवाजहत्स्वार्थेत्युच्यते ।</p>
<details><summary>टीका</summary>
<p>विज्ञप्रिया:</p>
<p>(वि, फ) प्रयोजनाभावादिति&ndash;रूढिसत्त्वादेन प्रयोजनाननुसन्धानात् तदभावः ।<br>
प्रयोजनं प्रयोजनीभूतज्ञानविषयः ।<br>
एवं रीत्यैव पावनत्वादिरपि प्योजनपदार्थो बोध्यः ।<br>
लक्षणलक्षणायामिति&mdash;वक्ष्यमाणायामिति शेषः ।<br>
परस्यैवेति एवकारान्मुख्यार्थव्यवच्छेदः ।<br>
उपलक्षणमुपस्थापनम् ।</p>
<p>लोचना:</p>
<p>(लो, औ) मुख्यार्थेति&mdash;मुख्याभिधेयोर्ऽथः तस्य इतरः प्रकृतनिर्वाहौपायिकः, तस्याक्षेपः आकृष्य उपनयनम् ।<br>
अन्वयसम्बन्धस्य सिद्धये निर्वाहाय ।<br>
आत्मनो ऽप्युपादानात्, अयमर्थः, इह खल्वभिधया बोधितस्यापि श्वेतकुन्ताद्यर्थस्य पुनः पुरुषादेर्विशेषणतया लक्षणीयत्वेन उपादानमिति ।<br>
अतिगहनत्वं-कुन्तयुक्ताः पुरुषाः प्रविशन्तीति अभिधानालभ्यम् ।<br>
उच्यते-परैरिति शेषः ।</p>
</details>
<p>अर्पणं स्वस्य वाक्यार्थे परस्यान्वयसिद्धये ।<br>
उपलक्षणहेतुत्वादेषा लक्षणलक्षणा ॥ विस्स्द्_२।७ ॥</p>
<details><summary>टीका</summary>
<p>विज्ञप्रिया:</p>
<p>(वि, ब) लक्षणलक्षणामाह&ndash;अर्पणमिति ।<br>
अत्र अर्पणमित्यत्र परत्रैवेति शेषः, स्वस्य परमात्रविषयता इत्यर्थः ।<br>
नतु मुख्यार्थविषयतापीत्यर्थः ।<br>
उपादानलक्षणायां तु मुख्यार्थस्यापि विषयता इति भेदः ।<br>
स्वस्येत्यत्र यस्या इति शेषः ।<br>
तथा च वाक्यार्थे बोध्ये परस्य अमुख्यार्थस्य अन्वयसिद्धये अन्वयबोधाय यस्या लक्षणायाः स्वस्य अर्पणं परमात्रविषयता; एषा लक्षणलक्षणेत्यर्थः ।<br>
वाक्यार्थन्वययोरभेदाद्वाक्यार्थे परस्यान्वयसिद्धये इति तु नान्वयः ।<br>
तादृशसञ्ज्ञाव्युत्पत्तिमाह&mdash;उपलक्षणेति ।<br>
मुख्यार्थं विहायामुख्यार्थमात्रबोधनम् उपलक्षणं स्वस्य तद्धेतुत्वादित्यर्थः ।</p>
</details>
<p>रूढिप्रयोजनयोर्लक्षणलक्षणा यथा&ndash;<br>
&ldquo;कलिङ्गः साहसिकः&rdquo; &ldquo;गङ्गायां घोषः&rdquo; इति च ।<br>
अनयोर्हि पुरुषतटयोर्वाक्यार्थे ऽन्वयसिद्धये कलिङ्गगङ्गाशब्दावात्मानमर्पयतः ।</p>
<details><summary>टीका</summary>
<p>विज्ञप्रिया:</p>
<p>(वि, भ) अत्र रूढिप्रयोजनहेतुकत्वे यथासङ्ख्यमुदाहरणद्वयमाह&mdash;कलिङ्ग इत्यादि ।<br>
अत्र कलिङ्गः साहसिक इति न पाठः ।<br>
किन्तु कलिङ्गः साहसं करोति इत्येव पाठः ।<br>
साध्यवसानालक्षणाया उदाहरणप्रसङ्गे व्यक्तिर्भाविष्यतीत्यर्थः ।<br>
उभयत्रैव मुख्यार्थं कलिङ्गरूपं देशं प्रवाहरूपां सङ्गा च विहाय तद्देशस्थपुरुषतत्तीरयोः परयोरन्वयप्रबोधाय पुरुषतरि-रूप-मात्र-विषयता लक्षणायाः ।<br>
तद्दर्शयति&mdash;अनयोर्हेति ।<br>
वाक्यार्थ बोध्ये पुरुषतटयोरन्वयसिद्धये इत्यन्वयः ।<br>
समर्पयत इत्यत्र परमात्र इति शेषः ।<br>
परमात्रं &mdash;विषयीकुरुत इत्यर्थः ।<br>
कलिङ्गगङ्गाशब्दौ इत्यत्र कलिङ्गगङ्गाशबादपदं तन्निष्ठलक्षणाद्वयपरं यथा व्याख्यातार्थनुसारेण बोध्यम् ।<br>
एवमुत्तरत्रपि व्याख्येयम् ।</p>
<p>लोचना:</p>
<p>(लो, अ) अर्पणं स्वस्य गङ्गादेः ।<br>
परस्याङ्गस्य तटादिरूपलक्षणहेतुत्वात् सम्बन्धमात्रस्य इत्यर्थः ।</p>
</details>
<p>यथा वा&ndash;<br>
&ldquo;अपकृतं बहु तत्र किमुच्यते सुजनता प्रथिता भवता परम् ।<br>
विदधदीदृशमेव सदा सखे ! सुखितमास्स्व ततः शरदां शतम्&rdquo; ॥<br>
अत्रापकारादीनां वाक्यार्थे ऽन्वयसिद्धये उपकृतादयः शब्दा आत्मानमर्पयन्ति ।<br>
अपकारिणं प्रत्युपकारादिप्रतिपादनान्मुख्यार्थबाधो वैपरीत्यलक्षणः सम्बन्धः, फलमप्यपकारातिशयः ।<br>
इयमेव जहत्स्वार्थेत्युच्यते ।</p>
<details><summary>टीका</summary>
<p>विज्ञप्रिया:</p>
<p>(वि, म) प्रयोजनहेतुकत्वे उदाहरणान्तरमाह-यथा वा-उपकृतमिति ।<br>
अपकारित्वेन अन्यतो ज्ञातं प्रतीयमुक्तिः ।<br>
त्वया बहु उपकृतं तत्र किमुच्यत इत्यर्थः ।<br>
यत्रेति पाठे तु तत्रेति पूरणीयम् ।<br>
अपकारादीनामिति&ndash;अत्रादिपदाद् दुर्जनतादुः खितयोः परिग्रहः ।<br>
फलम् अपकारद्यतिशय इति फलीभूतज्ञानविषय इत्यर्थः ।<br>
एवमुत्तरोत्तरमपि बोध्यम् ।<br>
इदं च न रुचिरमुक्तम् ।<br>
लक्ष्यार्थातिशयस्य प्रयोजनत्वे रूढिलक्षणायामपि तत्सम्भवात् विशेषाभावापत्तेः ।<br>
किन्तु अपकारदुर्जनत्वलक्षणयोः फलं सम्बोध्यस्य कौटिल्यं दुः खितलक्षणायास्तु कौटिल्यफलत्वम् ।</p>
<p>लोचना:</p>
<p>(लो, आ) अपकारार्दानामित्यादिशब्देन दुर्जनत्वदुः खितत्वे उपकृतादयं इत्यादिशब्देन सुजनत्वसुखितत्वे ।<br>
अपकाराद्यतिशयः-स्वशब्दाभिधानालभ्यः ।</p>
</details>
<p>आरोपाध्यवसानाभ्यां प्रत्येकं ता अपि द्विधा ।</p>
<details><summary>टीका</summary>
<p>विज्ञप्रिया:</p>
<p>(वि, य) उपादानलक्षणलक्षणाद्वयं रूढिप्रयोजनद्वयहेतुकत्वेन चतुर्विधमुक्तम् ।<br>
अधुनातच्चतुष्टयस्य द्वैगुण्येनाष्टविधमाह&mdash;आरोपेति ।<br>
लक्ष्यार्थे प्रथमतः शक्यार्थाभेदारोप आरोपः ।<br>
तस्यारोपस्य उत्कटत्वमध्यवसानम् ।</p>
</details>
<p>ताः पूर्वोक्ताश्चतुर्भेदलक्षणाः ।</p>
<p>विषयस्यानिगीर्णस्यान्यतादात्म्यप्रतीतिकृत ॥ विस्स्द्_२।८ ॥</p>
<p>सारोपा स्यान्निगीर्णस्य मता साध्यवसानिका ।</p>
<p>विषयिणा अनिगीर्णस्य विषयस्य तेनैव सह तादात्म्यप्रतीतिकृत्सारोपा ।<br>
इयमेव रूपकालङ्कारस्य बीजम् ।</p>
<details><summary>टीका</summary>
<p>विज्ञप्रिया:</p>
<p>(वि, र) ते कीदृशत्वे भवत इत्यत्राह&mdash;विषयस्येति ।<br>
विषय आरोपाधिकरणं लक्ष्यार्थः ।<br>
तस्य अनिगार्ण्णस्य अनाच्छादितस्य अर्थात् स्ववाचकनामपदेन उक्तस्य अन्यतादात्म्यं शक्यार्थाभेदः ।<br>
तत्प्रतीतिकृल्लक्षण सारोपा स्यादित्यर्थः ।<br>
निगीर्ण्णस्य विशिष्य स्वावाचक-नामपदेन अनुक्तस्य तु साध्यवसानिका मतेत्यर्थः ।<br>
अन्यतादात्म्यप्रतीतिश्च लक्षणज्ञानतः पूर्वं बोध्या ।<br>
तत्प्रतीतिकृच्च यद्यपि समानविभक्तिकपदद्वयमेव, न तु लक्षणा; तथाप्यन्यतादात्म्यप्रतीतिपूर्वकप्रतितिकृदित्येवान्यतादात्म्यप्रतीतिकृद् इत्यस्यार्थः ।<br>
न च साध्यवसानायां स्वावाचकनामपदेनानिर्द्देशे समानविभक्त्यन्तपदाभावात्, कथं तादात्म्यप्रतीतिकृदिति वाच्यम्, आख्यातेन लक्ष्यार्थस्योक्तौ तत् प्रतीतेः; तच्चाग्रे दर्शयिष्यते ।</p>
<p>लोचना:</p>
<p>(लो, इ) एवं चतुर्विधापि लक्षणा प्रत्येकं सारोपा साध्यवसाना इत्यष्टविधेत्याह&ndash;आरोपेति ।<br>
अनिगीरार्णस्वरूपसामान्यतादात्म्यप्रतीतिरारोपः ।<br>
विषयनिगरणे ऽभेदप्रतिपत्तिर्विषयिणो ऽध्यवसानम् ।<br>
एवं स्वशब्दार्थनाम्ना गतार्थे ऽपि स्फुटीकरणाय लक्षणेन निर्द्दिशति&ndash;विषयस्येति ।</p>
</details>
<p>रूढावुपादानलक्षणा सारोपा यथा&ndash;<br>
&ldquo;अश्वः श्वेतो धावति&rdquo; ।<br>
अत्र हि श्वेतगुणवानश्वो ऽनिगीर्णस्वरूपः स्वसमवेतगुणतादात्म्येन प्रतीयते ।<br>
प्रयोजने यथा&ndash;<br>
&ldquo;एते कुन्ताः प्रविशन्ति&rdquo; ।<br>
अत्र सर्वनाम्ना कुन्तधारिपुरुषनिर्देशात् ।</p>
<details><summary>टीका</summary>
<p>विज्ञप्रिया:</p>
<p>(वि, ल) अश्वःश्वेत इति&mdash;अत्र श्वेतगुणवानश्वः लक्ष्यार्ऽथो ऽनिगार्ण्णो ऽश्वशब्देनैवोक्तत्वात् ।<br>
श्वेतगुणश्वयोः समानविभक्त्या तादात्म्यप्रतीतिः ।<br>
प्रयोजने यथा&ndash;इति उपदानलक्षणेति शेषः ।<br>
एते कुन्ता इति; कुन्तानामविरलत्वमत्र प्रयोजनम् ।<br>
कुन्तवान् लक्ष्यार्थः ।<br>
एतत् पदेनोक्तत्वात् अनिगीर्ण्णः ।<br>
अत्र सर्वनाम्नेति&mdash;काव्यप्रकाशे तु सर्वनाम्ना लक्ष्यार्थनिर्द्देशे विशिष्य स्वावाचककुन्तादिपदेनानुपादानात् साध्यवसानैव सेत्युक्तम् ।<br>
विशिष्य स्वावाचकपदनिर्द्देश एव सारोपत्वात् ।</p>
<p>लोचना:</p>
<p>(लो, ई) अश्व आरोपविषयः ।<br>
स्वसमवेत इत्यनेन समवायरूपस्य लक्षणाहेतोः स्वसम्बन्धस्य निगरणं श्वेतगुण आरोप्यमाणः ।<br>
प्रयोजन इत्यनन्तरं पूर्वोक्ता उपादानलक्षणा सारोपेति अनुषज्यते ।<br>
एवमुत्तरोदाहरणेष्वपि ।<br>
सर्वनाम्ना एतत्</p>
</details>
<p>रूढौ लक्षणलक्षणा सारोपा यथा&ndash;<br>
&ldquo;कलिङ्गः पुरुषो युध्यते&rdquo; ।<br>
अत्र कलिङ्ग पुरुषयोराधाराधेयभावः सम्बन्धः ।<br>
प्रयोजने यथा&ndash;<br>
&ldquo;आयुर्घृतम्&rdquo; ।<br>
अत्रायुष्कारणमपि घृतं कार्यकारणभावसम्बन्धसम्बन्ध्यायुस्तादात्म्येन प्रतीयते ।<br>
अन्यवैलक्षण्येनाव्यभिचारेणायुष्करत्वं प्रयोजनम् ।<br>
यथा वा&ndash;<br>
राजकीये पुरुषे गच्छति &ldquo;राजासौ गच्छति&rdquo; इति ।<br>
अत्र स्वस्वामिभावलक्षणः सम्बन्धः ।<br>
यथा वा&ndash;<br>
अग्रमात्रे ऽवयवभागे &ldquo;हस्तो ऽयम्&rdquo; ।<br>
अत्रावयवावयवि भावलक्षणसम्बन्धः ।<br>
&ldquo;ब्राह्मणो ऽपि तक्षासौ&rdquo; ।<br>
अत्र तात्कर्म्यलक्षणः ।<br>
इन्द्रार्थासु स्थूणासु &ldquo;अमी इन्द्राः&rdquo; ।<br>
अत्र तादर्थ्यलक्षणः सम्बन्धः ।<br>
एवमन्यत्रापि ।</p>
<details><summary>टीका</summary>
<p>विज्ञप्रिया:</p>
<p>(वि, व) कलिङ्गः पुरुष इति&mdash;अत्र पुरुषपदेन लक्ष्यार्थोपादानात् अनिगीर्ण्णत्वम् ।<br>
कलिङ्गत्वेन लक्षणा ।<br>
प्रयोजने यथेति&mdash;लक्षणलक्षणेति शेषः ।<br>
अन्यवैलक्षण्येनाव्यभिचारेणेति, अव्यभिचारः अन्यवेलक्षण्यं च हेतुरुक्तः ।<br>
काव्यप्रकाशे तु आयुर्घृतमिति सारोपायमन्यवैलक्षण्यम् ।<br>
आयुरिदमिति साध्यवसानायमव्यभिचार इति द्वयोः पृथक् प्रयोजनद्वयमुक्तम् ।<br>
कार्य्यकारणभावरूपसम्बन्धेन सारोपां लक्षणामुक्त्वा सम्बन्धान्तरैरपि तां दर्शयति&mdash;राजर्कायेतीति ।<br>
अत्र असावितिपदेन लक्ष्यार्थे पुरुषे निर्द्दिष्टे राज्ञो ऽभेदारोपात् सारोपा ।<br>
एवमुभयत्रापि सर्वनाम्ना लक्ष्यार्थनिर्द्दशे तथात्वां बोध्यम् ।<br>
स्थूणाः स्तम्भा इन्द्रध्वजरूपाः तादर्थ्यलक्षणः तत्पूजार्थतालक्षणः, अत्र इन्द्रवत् पूज्यत्वं प्रयोजनम् ।</p>
</details>
<p>निगीर्णस्य पुनविषयस्यान्यतादात्म्यप्रतीतिकृत्साध्यवसाना ।<br>
अस्याश्चतुर्षु भेदेषु पूर्वोदाहरणान्येव ।<br>
तदेवमष्टप्रकारा लक्षणा ।</p>
<details><summary>टीका</summary>
<p>विज्ञप्रिया:</p>
<p>(वि, श) इत्थं सारोपामुक्त्वा &ldquo;निगीर्ण्णस्य मता साध्यवसानिकाऽ; इति कारिकाञ्चलं व्याचष्टे-निगीर्ण्णस्य पुनरिति ।<br>
अस्याश्चतुर्ष्विति रूढिप्रयोजनद्वये उपादानलक्षणाद्वयं तद्द्वये लक्षणलक्षणाद्वयं चेति साध्यवसानायश्चत्वारोभेदाः ।<br>
पूर्वोदाहरणान्येवेति रूढावुपादानलक्षणायाः&mdash;&ldquo;श्वेतो धावतिऽ; इति प्रयोजने उपादानलक्षणायाः &ldquo;कुन्ताः प्रविशन्तिऽ; इति यद्द्वयमुदाहृतं रूढौ लक्षणलक्षणायाः &ldquo;कलिङ्गः साहसं करोतिऽ; इति प्रयोजने लक्षणलक्षणायां तु राजकीये पुरुषे गच्छति &ldquo;राजासौ गच्छतिऽ; इति यदुदाहृतं तत्र इदं पदत्यागेन उदाहरणमित्यत एतानि चत्वारि साध्यवसानाया उदाहरणानीत्यर्थः ।<br>
राजा गच्छतीत्यत्र राजवत् परिचारकवेष्टितत्वं प्रयोजनम् ।<br>
एतेषु चतुर्षु हि कर्त्र्या ख्यातेनैव कर्तृलक्ष्यार्थस्य उपस्थापनात् नामपदेन तु अनुपस्थानान्निगीर्ण्णता ।<br>
तस्मिंश्च प्रथमं शक्यार्थतादम्यारोपात् साध्यवसानत्वमिति बोध्यम् ।<br>
प्रथमान्तोक्तकारके प्रथमान्तपदार्थस्याभेदान्वयत्युत्पत्तेः ।<br>
गङ्गायां घोष इति तु लक्षणलक्षणोदाहरणं यद्दर्शेतं तत्तु न साध्यवसानोदाहरणम् ।<br>
तत्र लक्ष्यार्थे तीरे प्रवाहतादात्म्यानारोपात् ।<br>
एवं च रूढौ लक्षणलक्षणेदाहरणं कलिङ्ग इत्यादिकं यदुक्तं तत्र साहसिक इति प्रामादिकः पाठः ।<br>
नामपदेन साहसिक इत्यनेन लक्ष्यार्थस्य पुरुषस्योपादानात् सारोपत्वेन साध्यवसानत्वाभावात् ।<br>
किन्तु कलिङ्गः साहसं करोति इत्येव तत्र पाठः ।<br>
इत्थमुपादानलक्षणालक्षणलक्षणयोः रूढिप्रयोजनहेतुकत्वेन चतुर्विधयोः सारोपासाध्यवसानिकारूपत्वेन द्वैगुण्यात् अष्टविधत्वम् ।</p>
<p>लोचना:</p>
<p>(लो, उ) एवमारोपे रूढिप्रयोजनयोरुदाहरणे चतुष्टयं दर्शयित्वा विषयव्याप्त्यर्थं सम्बन्धभेदेन उदाहरणान्याह&ndash;यथा वेत्यादि&mdash;राजासौ इत्यत्र पूर्ववत् अदः शब्देन विषयप्रकटनम् ।<br>
अग्रेति ।<br>
अत्र हस्तावयवे ऽग्रे ऽपि हस्तशब्दप्रयोगः, एकदेशदाहे ऽपि ग्रामो दग्ध इति वत् ।<br>
अत्र इदंशब्दो राजा असौ इत्यत्र च अदः शब्दवत् ।</p>
<p>साध्यवसानालक्षणं विवृणोति&ndash;निगीरार्णस्येति&ndash;पूर्वोदाहरणानि श्वेतोधावति, कुन्ताः प्रविशन्ति, कलिङ्गः</p>
<p>साहसिकः, गङ्गयां घोषः ।</p>
</details>
<p>सादृश्येतरसम्बन्धाः शुद्धास्ताः सकला अपि ॥ विस्स्द्_२।९ ॥</p>
<p>सादृश्यात्तु मता गौण्यस्तेन षोडश भेदिताः ।</p>
<details><summary>टीका</summary>
<p>विज्ञप्रिया:</p>
<p>(वि, ष) षोडशभेदानाह&mdash;सादृश्येतरेति ।<br>
सादृश्येतरसम्बन्धाः कार्य्यकारणभावादिरूपाः पूर्वदर्शिताः सकला अष्टविधा अपि सुद्धाः शुद्धपरिभाषिताः ।<br>
सादृश्यसम्बन्धात्तु ता अष्टविधा गौण्यः सादृश्यघटकरूपशक्यगुणयोगरूपयोगार्थेन गौण्यो गौणीपरिभाषिता इत्यर्थः ।<br>
षोडशभेदिता अष्टद्वैगुण्यात् ।</p>
<p>लोचना:</p>
<p>(लो ऊ) एवमष्टविधापि लक्षणा प्रत्येकं शुद्धा गौणी चेति षोडशप्रकारेति दर्शयति&mdash;सादृश्येतरेति ।<br>
वृत्तौ स्पष्टो लक्षणार्थः ।</p>
</details>
<p>ताः पूर्वोक्ता अष्टभेदा लक्षणाः ।<br>
सादृश्येतरसम्बन्धाः कार्यकारणभावादयः ।<br>
अत्र शुद्धानां पूर्वोदाहरणान्येव ।</p>
<details><summary>टीका</summary>
<p>विज्ञप्रिया:</p>
<p>(वि, स) पूर्वोक्तोदाहरणान्येव इति&mdash;श्वेतो धावतीत्यादीनि, इन्द्रार्था स्थूणा इत्यन्तानि सकलानि एव ।<br>
तेषु एकत्रापि सादृश्यसम्बन्धाभावात् ।</p>
</details>
<p>रूढावुपादानलक्षणा सारेपा गौणी यथा&ndash;<br>
एतानि तैलानि हेमन्ते सुखानि&rdquo; ।<br>
अत्र तैलशब्दस्तिलभवस्नेहरूपं मुख्यार्थमुपादायैव सार्षपादिषु स्नेहेषु वर्तते ।</p>
<details><summary>टीका</summary>
<p>लोचना:</p>
<p>(लो, ऋ) एतानीति&mdash;अत्र तैलशब्दस्य तिलभवस्त्रेहमात्रवाचकत्वात् प्रकृते तस्य केवलस्य सुखमयत्वादिविवक्षणत् मुख्यार्थबादः; प्रयोजनाभावात् रूडिः उपादानलक्षणात्वं मुख्यार्थमुपादायैव इति वृत्त्या स्मारितम् ।<br>
स्त्रेहेषु वर्त्तत इत्यनेन उभयोः स्त्रेहरूपत्वात् सादृश्यलक्षणः सम्बन्धः ।<br>
एतानीति सर्वानम्ना सारोपात्वम्, एवमुत्तरोदाहरणेष्वपि बोद्धव्यम् ।</p>
</details>
<p>प्रयोजने यथा&ndash;<br>
राजकुमारेषु तत्सदृशेषु च गच्छत्सु&quot;एते राजकुमारा गच्छन्ति&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ह) तिलभवस्नेहरूपं मुख्यार्थमिति ।<br>
तिलस्येदमिति योगार्थवशात्तस्य मुख्यार्थत्वम्, तस्य चिक्कणताकारित्वेन सादृश्याश्रयं शक्यलक्ष्योभयमेवात्र तैल शब्दार्थ इत्यतो मुख्योपादानम् ।<br>
एते राजकुमारा इति ।<br>
अत्र राजकुमारतुल्यशोभावत्त्वं प्रयोजनम्&ndash;तुल्यवयस्कत्वंसादृश्यम् ।<br>
उभयत्रैव एतानि एते इति सर्वनामपदेन लक्ष्यार्थोपादानात् तत्र शक्यार्थतादात्म्यारोपाच्च सारोपा लक्षणा ।</p>
</details>
<p>रूढावुपादानलक्षणा साध्यवसाना गौणी यथा&ndash;<br>
&ldquo;तैलानि हेमन्ते सुखानि&rdquo; ।<br>
प्रयोजने यथा&ndash;<br>
&ldquo;राजकुमारा गच्छन्ति&rdquo;</p>
<details><summary>टीका</summary>
<p>विज्ञप्रिया:</p>
<p>(वि, क्ष) सादृश्यात् साध्यवसानामाह&mdash;तैलानीति ।<br>
अत्र सर्वनामपदेन लक्ष्यार्थानुपस्थापनान्न सारोपा, किन्तु शक्यार्थाव्यावर्त्तकेन शक्यलक्ष्यसाधारण्येन सुखपदेन लक्ष्यार्थोपस्थापनात्तस्याच्छादनरूपा निगीर्ण्णता ।<br>
ततः शक्यार्थतादात्म्यारोपात् साध्यवसाना ।<br>
राजकुमार इति ।<br>
अत्राख्यातेनैव कर्त्तॄणां लक्ष्यार्थाना मुपस्थापनात्तेषां निगीर्ण्णता ।<br>
तत्र शक्यराजकुमारतादात्म्यारोपश्चेति साध्यवसाना ।<br>
तुल्यशोभावत्त्वं प्रयोजनम्, तुल्यवयस्कत्वं सान्दृश्यम् ।</p>
</details>
<p>रूढौ लक्षणलक्षणा सारेपा गौणी यथा&ndash;<br>
&ldquo;राजा गौडेन्द्रं कण्टकं शोधयति&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, क) राजा गौडेन्द्रमिति ।<br>
अत्र दुः खदायित्वेन कण्टकसदृशः गौडेन्द्रो लक्ष्यार्थः स्वशब्देनैवोपात्तः ।<br>
अत्र कण्टकतादात्म्यारोपात् सारोपा ।</p>
</details>
<p>प्रयोजने यथा&ndash;<br>
&ldquo;गौर्वाहीकः&rdquo; रूढौ लक्षणलक्षणा साध्यवसाना गौणी यथा&ndash;<br>
&ldquo;राजा कण्टकं शोधयति&rdquo; ।<br>
प्रयोजने यथा&ndash;गौर्जल्पति&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ख) गौर्वाहीक इति ।<br>
वाहीको हलावाहकः ।<br>
स च स्वशब्देनैवोपात्तः ।<br>
अज्ञत्वधर्मेण सादृश्यम् ।<br>
जाड्यमान्द्यादिकम् अवैदग्ध्यं वा प्रयोजनम् ।<br>
राजा कण्टकमित्यर्थपरम्परालिखितः प्रामादिक एव पाठः ।<br>
तक्ष्यार्थस्य केनापि पदेन अनुपस्थापनात्, प्रथमं तत्र शक्यतादात्म्यारोपानुपपत्तेः ।<br>
किन्तु राज्ञा कण्टकं शोध्यते, इत्येव पाठः ।<br>
तत्र कर्माख्यातेनोपस्थापिते शोध्ये कर्मणि वौरीणि प्रथमान्तकण्टपदशक्यार्थस्य तादात्म्यारोपात् ।<br>
गौर्जल्पतीत्यत्रापि गौर्जल्पकत्वासम्भवादाख्यातेनोपस्थापिते जल्पके निगीर्ण्णे गोतादात्म्यारोपात् साध्यवसाना ।<br>
गोवद् वैदग्ध्यं प्रयोजनम्, जडत्वादिना सादृश्यम् ।</p>
<p>लोचना:</p>
<p>(लो, ॠ) प्रयोजन इत्यनन्तरम् उपादानलक्षणा सारोपा गौणीत्यनुषज्यते, एवमुत्तरत्राप्युदाहरणे पूर्वोक्ता वृत्तिः ।<br>
एते इति ।<br>
अत्र राजकुमारसदृशेषु राजकुमारप्रयोगात् मुख्यार्थबादः ।<br>
शौर्य्यसौन्दर्य्यपरिच्छदादिभिः सादृश्यं सम्बन्धः ।<br>
प्रयोजनमेषामतिशयः ।<br>
लाजेति&ndash;गौडेन्द्रे कण्टकशब्दस्य प्रयोगे प्रयोजनाभावाद्रूढिः ।<br>
क्षुद्रदुः खदायित्वं सादृश्यं सम्बन्धः ।<br>
कण्टकशब्दस्य प्रकृते स्वार्थपरित्यागात् लक्षणलक्षणा, गौडेन्द्रस्य विषयस्यानिगरणात् सारोपात्वम् ।<br>
गौर्वाहीक इत्यादिएतस्मिन् उदाहरणे यथा प्रयोजने लक्षणलक्षणा सारोपा गौणी ।<br>
तथा वृत्तावेवाग्रे स्फुटीभविष्यति ।<br>
एवं गौर्जल्पतीत्यत्रापि प्रयोजने लक्षणलक्षणा साध्यवसाना गौणी ।</p>
</details>
<p>अत्र केचिदाहुः&ndash;गौसहचारिणो गुणा जाड्यमान्द्यादयो लक्ष्यन्ते ।<br>
ते च गोशब्दस्य वाहीकार्थाभिधाने निमित्तीभवन्ति ।<br>
तदयुक्तम्&ndash;<br>
गोशब्दस्यागृहीतसङ्केतं वाहीकार्थमभिधातुमशक्यत्वाद् गोशब्दार्थमात्रबोधनाच्च ।<br>
अभिधाया विरतत्वाद् विरतायाश्च पुनरुत्थानाभावात् ।</p>
<details><summary>टीका</summary>
<p>विज्ञप्रिया:</p>
<p>(वि, ग) अत्र केचिदिति&mdash;स्वार्थो गोत्वं तत्सहचारिण इत्यर्थः ।<br>
वाहीकार्थाभिधाने इति&mdash;अभिधया प्रतिपादने इत्यर्थः ।<br>
निमित्तीभवन्तीति&mdash;शक्यताव्च्छेदकीभवन्तीत्यर्थः ।<br>
तथा च जडत्वेन रूपेण वाहीकः शक्त्यैव, जडो वाहीक इति प्रतीतिरिति तत्सिद्धान्तः ।<br>
तदयुक्तमिति ।<br>
अयं च दोषः तत् सिद्धान्तानवकलेनादेव धर्मे लक्षणया एव धर्मिणि शक्तिग्राहकत्वस्य तैः सिद्धान्तितत्वात् ।<br>
गोशब्दार्थेति&mdash;सकृदुच्चारितस्य शब्दस्य सकृदर्थबोधनेन शब्दविरित्या अभिधाया अपि विरतेरिति भावः ।</p>
<p>लोचना:</p>
<p>(लो, ऌ) सम्प्रति पूर्वपक्षनिरासपूर्वकं गौण्या वृत्तेर्लक्षणायामन्तर्भावं दर्शयन् एकत्रापि उदाहरणे विप्रतिपत्तिनिरासेन सर्वमपि सामञ्जस्यं भविष्यतीत्याह&ndash;अत्रेति ।<br>
गौर्वाहीक इत्यत्र स्वार्थो गौः; लक्ष्यन्ते लक्षणया बोध्यन्ते ते तत्र लक्षिता गुणाः; चकारेण न खलु तेषां लक्षितत्वमात्रेण विश्रन्तिरिति, वाहीकार्थस्याभिधाने ऽभिधया बोदने निमित्तीभवन्ति ।<br>
पुनरुत्थानाभावात् शब्दबुद्धिकर्म्मणां विरम्य व्यापाराभाव इति न्यायात्, अभिधान्तरकल्पने कल्पनागौरवमित्याशयः ।</p>
</details>
<p>अन्ये च पुनर्गौशब्देन वाहीकार्थो नाभिधीयते, किन्तु स्वार्थसहचारिगुणसाजात्येन वाहीकार्थगता गुणा एव लक्ष्यन्ते ।<br>
तदप्यन्ये न मन्यन्ते ।</p>
<details><summary>टीका</summary>
<p>विज्ञप्रिया:</p>
<p>(वि, घ) गुणा एव लक्ष्यन्त इति&mdash;वाहीकप्रतीतिस्त्वाक्षेपादिति भावः ।</p>
<p>लोचना:</p>
<p>(लो, ए) मतान्तरमाह&ndash;अन्य इति ।<br>
नाभिधीयते उक्तादेव न्यायात् ।<br>
स्वार्थो गौः ।<br>
साजात्येन सम्बन्धेन वाहीकगता गुणा जाड्यमान्द्यादय एव ; अत्रैवकारेण गुणिनो व्यवच्छेदः ।<br>
लक्ष्यन्ते लक्षणया बोध्यन्ते तत् समनन्तरोक्तं मतान्तरमपि ।</p>
</details>
<p>तथाहि&ndash;<br>
अत्र गोशब्दाद्वाहीकार्थः प्रतीयते, न वा ? आद्ये गोशब्दादेव वा ? लक्षिताद्वा गुणाद् ? अविनाभावाद्वा ? तत्र, न प्रथमः, वाहीकार्थे ऽस्यासङ्केतित्वात् ।</p>
<details><summary>टीका</summary>
<p>लोचना:</p>
<p>(लो, ऐ) अत्र पक्षे आद्ये प्रतीतिपक्षे ।<br>
लक्षितात् गुणात् स्वनिष्टजाड्यमान्द्यादेः ।<br>
अविनाभावो ऽव्यभिचारसम्बन्धः तद्द्रारा तद्वलेनाक्षेपादिभावः ।<br>
प्रथमः गौशब्दमात्रात् वाहीकस्य प्रतीतिपक्षेः ।<br>
प्रतीतिश्चाभिधया बोधिता ।</p>
</details>
<p>न द्वितीयः,&ndash;<br>
अविनाभावलभ्यस्यार्थस्य शाब्दे ऽन्वये प्रवेशासम्भवात् ।<br>
शाब्दी ह्याकाङ्क्षा शब्देनैव पूर्यते ।<br>
न द्वितीयः,&ndash;<br>
यदि हि गोशब्दाद्वाहीकार्थो न प्रतीयते, तदास्य वाहीकशब्दस्य च सामानाधिकरण्यमसमञ्जसं स्यात् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) आद्ये ऽपीति&ndash;गोशब्दाद् वाहीकप्रतीतिपक्षे इत्यर्थः ।<br>
न प्रथमैत्यनेन तद्दूषणम् ।<br>
असङ्केतितत्वादिति&mdash;एतदुद्धारश्च तन्मते दर्शित एव, इत्यवधेयम् ।<br>
न द्वितीयो&ndash;लक्षितगुणाविनाभावेनाक्षेपात् प्रतीतिपक्षः ।<br>
शाब्दे ऽन्वये प्रवेशासम्भवादिति&ndash;इदं च स्वसिद्धान्ताभिप्रायेणैवोक्तम् ।<br>
वस्तुतस्तु जातिशक्तिवादे जात्यविनाभावलभ्याया व्यक्तेः शाब्दबोधप्रवेशवदत्रापि तथात्वे बाधकाभावात् ।<br>
न तृतीय इति&ndash;गोशब्दात् वाहीकप्रतीत्यभावपक्षे ।<br>
सामानाधिकरण्यमिति&mdash;स्वार्थयोरभेदबोधकत्वनियतं समानविभक्तिकत्वमित्यर्थः ।</p>
<p>लोचना:</p>
<p>(लो, ओ) अविनाभावलभ्यस्य न तु शब्दबोधितस्येत्यर्थः ।<br>
आचार्य्यसम्मतिमाह&ndash;शाब्दीत्यादि&ndash;हि यस्मात् शब्देनैव न त्वाविनाभावादिलभ्यार्थेन ।<br>
तृतीयो न प्रतीतेपक्षः ।</p>
</details>
<p>तस्मादत्र गोशब्दो मुख्ययावृत्त्या वाहीकशब्देन सहान्वयमलभमानो ऽज्ञत्वादिसाधर्म्यसम्बन्धाद्वाहीकार्थं लक्षयति ।<br>
वाहीकस्याज्ञत्वाद्यतिशयबोधनं प्रयोजनम् ।</p>
<details><summary>टीका</summary>
<p>विज्ञप्रिया:</p>
<p>(वि, च) तथा हि गोशब्दस्य वाहीकगतजाड्यमान्द्यादि गुणोर्ऽथः ।<br>
वाहीकशब्दस्य हलवाहिकोर्ऽथः ।<br>
वाहीकार्थं लक्षयतीति&ndash;गोसदृशत्वेन रूपेणेति शेषः ।</p>
<p>लोचना:</p>
<p>(लो, औ) तत् का गतिरित्याकाङ्क्षायां स्वमतमाह-तस्मादिति ।<br>
यस्मादेवमन्या गतिर्नास्ति इत्यर्थः ।<br>
गोशब्दो गोशब्दार्थः ।<br>
शब्दतदर्थयोरभेदोपचारात् ।<br>
एवमन्यत्राप्येवंविधस्थले बोद्धव्यम् ।<br>
मुख्या वृत्तिरभिधाप्रयोजनम् ।<br>
वाहीको ऽज्ञ इति स्वशब्दप्रतिपादनालभ्यम्, एतस्या गौण्याख्याया वृत्तेर्मुख्यार्थबाधादित्रितयहेतुकत्वात् लक्षणायामन्तर्भावः स्फुट एव इत्याशयः ।<br>
इह च गङ्गतटयोस्तादात्म्यप्रतीत्या तटे शीतत्वाद्यतिशयः ।<br>
गौर्वाहीक इत्यत्र गोवाहीकशब्दयोस्तादात्म्यप्रतीत्या वाहीके जाड्याद्यतिशयः प्रतीयते इति व्यर्थो ऽयमुपचारो लक्षणायासः काव्यप्रकाशकारस्येति चण्डीदासपण्डितानामविचारिताभिधानम् ।<br>
तथाहि सादृश्यसम्बन्धिनोरिव तदितरसम्बन्धिनोर्न सम्बन्धौदासीन्येन वृत्तिः; अत एवान्यैरुक्तसम्बन्धान्तरं लक्ष्यलक्ष्यकयोः साक्षात् सम्बन्धेन, सादृश्यं तु गौर्वाहीकादितद्धर्मसाजात्यरूपम्, न तथेति, अत एव क्वचित् तटादौ गङ्गदिसम्बन्धात् किञ्चित् शेत्यादिकमस्त्वेवम्, किन्तु गङ्गाशब्देन प्रतिपादने गङ्गात्वप्रतीतौ तत्शैत्यादिकमाधिकं प्रतीयते ।<br>
वाहीके पुनर्गोनिष्टानां गुणानां कदाचिन्न सम्भवः, किन्तु तत्सजातीयानाम् ।<br>
किञ्च गौर्वाहीक इत्युक्ते ऽपि प्रतिपत्तुः सर्वथा नाभेदप्रतिपत्तिः, किन्तु सामानाधिकरण्यप्रयोगात् तस्याः स्थगनमात्रम् ।<br>
तदुक्तं शारीरिकमीमांसाव्याख्याने वाचस्पतिमिश्रैः&mdash;&ldquo;अपि च परशब्दः परत्र लक्ष्यमाणगुणयोगेन वर्त्ततऽ; इति यत्र प्रयोक्तृप्रतिपत्त्रोः सम्प्रतिपत्तिः स गौणः, सच भेदप्रत्ययपुरः सर इति ।</p>
</details>
<p>इयं च गुणयोगाद्रौणीत्युच्यते ।<br>
पूर्वा तूपचारामिश्रणाच्छुद्धा ।<br>
उपचारो हि नामात्यन्तं विशकलितयोः शब्दयोः सादृश्यातिशयमहिम्ना भेदप्रतीतिस्थगनमात्रम् ।<br>
यथा&ndash;अग्रिमाणवकयोः&rdquo; ।<br>
शुक्लपटयोस्तु नात्यन्तं भेदप्रतीतिः, तस्मादेवमादिषु शुद्धैव लक्षणा ।</p>
<details><summary>टीका</summary>
<p>विज्ञप्रिया:</p>
<p>(वि, छ) गुणयोगादिति&mdash;शक्यगोनिष्ठजाङ्यादिगुणसजातीयजाड्यादिगुणयोगादित्यर्थः ।<br>
पूर्वा त्विति&ndash;सुक्लपटः, आयुर्घृतमित्यादिकेत्यर्थः ।<br>
ननु तत्रापि समानविभक्तिकत्ववशादायुर्घृतयोः प्रथमभेदोपचारो ऽस्तेयेव इत्यत आह&mdash;उपचारो हीति ।<br>
समानविभक्तिकत्वाभिधानेन उपचारेणामिश्रणं न शौद्धत्वप्रयोजकम्, किन्तु तत्रैव सादृश्यसत्त्वे एवेति भावः ।<br>
शुक्लपटयोस्त्विति&ndash;आयुर्घृतयोश्चेत्यपि बोध्यम् ।</p>
<p>लोचना:</p>
<p>(लो, अ) एतदभिप्रेत्य उक्तप्रकारेण लक्षणाविशेषणयोर्गौणशुद्धयोर्भेदं दर्शयतिइयं चेति ।<br>
इयं सादृश्यसम्बन्धहेतुका गुणयोगात् नतु साक्षात्सम्बन्धात् ।<br>
उपचारो नाम अत्यन्तं विशकलितयोरित्यनेन सम्बन्धस्य</p>
<p>साक्षात्त्वं दर्शितम् ।<br>
स्थगनमात्रं नतु सर्वथाभावः ।<br>
नात्यन्तं भेदप्रतीतः उक्तनयेन सम्बन्धस्य साक्षात्त्वात् ।</p>
</details>
<p>व्यङ्ग्यस्य गूढागूढत्वाद्द्विधा स्युः फललक्षणाः ॥ विस्स्द्_२।१० ॥</p>
<p>प्रयोजने या अष्टभेदा लक्षणा दशितास्ताः प्रयोजनरूपव्यङ्ग्यस्य गूढागूढतया प्रत्येकं द्विधा भूत्वा षोढश भेदाः ।<br>
तत्र गूढः, काव्यार्थभावनापरिपक्वबुद्धिविभवमात्रवेद्यः ।<br>
यथा&ndash;<br>
&ldquo;उपकृतं बहु तत्र-&rdquo; इति ।<br>
अगूढः, अतिस्फुटतया सर्वजनसंवेद्यः ।<br>
यथा&ndash;<br>
उपदिशतिं कामिनीनां यौवनमद एव ललितानि&rdquo; ॥<br>
अत्र&quot;उपदिशति&rdquo; इत्यनेन &ldquo;आविष्करोति&rdquo; इति लक्ष्यते ।<br>
आविष्कारतिशयश्चाभिधेयवत्स्फुट प्रतीयते ।</p>
<details><summary>टीका</summary>
<p>विज्ञप्रिया:</p>
<p>(वि, ज) फललक्षणाः प्रयोजनवत्यो लक्षणाः ।<br>
प्रयोजने या अष्टभेदा दर्शिता इति षोडशसु रूढावष्टौ प्रयोजने त्वष्टाविति दर्शतत्वात् ।<br>
परिपक्वबुद्धैः दृढसंस्कारजा बुद्धिः ।<br>
उपकृतमिति&mdash;अत्र ग्रन्थकृन्मते ऽपकारद्यतिशयः, अन्यमते त्वपकारिणः कौटिल्यादिकं प्रयोजनम्, व्यङ्ग्यविदग्धैकगमम् ।<br>
सोल्लुण्ठनार्थस्याविदग्धावेद्यत्वात् ।<br>
आविष्करोतीति&ndash;उपदेशकत्वस्य गुरुधर्मत्वेन यौवनमदे तद्बाधात् इति भावः ।<br>
आविष्कारातिशयश्चेति&ndash;इदं तु नानुभाविकमुक्तम् ।<br>
काव्यप्रकाशे तु शिक्षादानमेव लक्ष्यार्थस्तत्रानायास एव प्रयोजनमभिधेयवत् सर्वजनवेद्यम् ।<br>
तद्धि प्रयोनजमुपदेशस्य वाक्यार्थस्य धर्मो लक्ष्यार्थे शिक्षादाने प्रतीयते&mdash;उपदेशात् शिक्षायां चानायासः सर्वजनवेद्य एव इति तदभिप्रायः ।</p>
<p>लोचना:</p>
<p>(लो, आ) सम्प्रति व्यङ्ग्यवैचित्र्यैणैव लक्षणाभेदान् दर्शयति, व्यङ्गयस्येतिफलं प्रयोजनम्, तद्युक्ता लक्षणा ।<br>
ललितानि चेष्टितानि ।<br>
आभ्यामेव व्यङ्ग्यस्य गूढागूढत्वाभ्यां ध्वनिगुणीभूतव्यङ्ग्याख्यौ काव्यप्रकारविशेषौ वक्ष्येते ।</p>
</details>
<p>धर्मिधर्मगतत्वेन फलस्यैता अपि द्विधा ।</p>
<p>एता अनन्तरोक्ताः षोडशभेदा लक्षणाः फलस्य धर्मिगतत्वेन धर्मगतत्वेन च प्रत्येकं द्विधा भूत्वा द्वात्रिंशद्भेदाः ।<br>
दिङ्मात्रं यथा&ndash;<br>
&ldquo;स्त्रिग्धश्यामलकान्तिलिप्तवियतो वेल्लद्वलाका घना वाताः शीकरिणः पयोदसुहृदामानन्दकेकाः कलाः ।<br>
कामं सन्तु दृढं कठोरहृदयो रामो ऽस्मि सर्वं सहे वैदेही तु कथं भविष्यति हहा हा देवि धीरा भव&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, झ) षोडशभेदा इति&mdash;गूढागूढप्रयोजनरूपा इत्यर्थः ।<br>
धर्मिधमर्गतत्वेनेति; धर्मो लक्ष्यार्थः ।<br>
धर्मस्तु लक्ष्यार्थनिष्ठपदार्थः स्त्रिग्धश्यामलेति&mdash;प्रावृट्काले उपस्थिते सीताविरहिणो रामस्येयमुक्तिः ।<br>
वेल्लन्ती चञ्चला वलाका यत्र तादृशाः ।<br>
पयोदसुहृदाम्मयूराणाम् एते विरहोद्दीपकाः कामं स्वाच्छन्द्येन सन्तु तथापि मां मारयितुं न शक्ता इत्यर्थः ।<br>
यतो रामो ऽस्मि, दुः खसहिष्णुरस्मि, तथात्वे हेतुमाहकठोरेति ।<br>
अत उक्तं घनादिकं सर्वमहं सहे इत्यर्थः ।<br>
वैदेही तु अनीदृशी ।<br>
कथं भविष्यति, किप्रकारा भविष्यतीत्यर्थः ।<br>
हाहा खेदे ।<br>
तस्माद्देवि वैदेहि ! धीरा भव&mdash;दुः खसहिष्णुर्भवेत्यर्थः ।</p>
</details>
<p>अत्रात्यन्तदुःखसहिष्णुरूपे रामे धर्मिणि लक्ष्ये तस्यैवातिशयः फलम् ।<br>
&ldquo;गङ्गायां घोषः&rdquo; इत्यत्र तटे शीतत्वपावनत्वरूपधर्मस्यातिशयः फलम् ।</p>
<details><summary>टीका</summary>
<p>विज्ञप्रिया:</p>
<p>(वि, ञ) रामे लक्ष्ये इति&mdash;घनाद्युद्दीपकसहरामत्वस्य प्रयोजकत्वाद्दुः खसहिष्णुत्वरूपेण रामो लक्ष्यत इत्यर्थः ।<br>
तस्यैवातिशय इति तस्यैव दुः खसहिष्णो रामस्यातिशयः विप्रलम्भरूपः, नचात्र दुः खसहिष्णुत्वस्याप्यतिशयः प्रतीयत एव ।<br>
तत् कथमिदं धर्मगतस्योदाहरणं न दर्शितमिति वाच्यम् ।<br>
विवक्षितार्थाविवेकेन तस्यापि धर्मिगत्वादेव; तथाहि दुः खसहिष्णुत्वं तावद्दुः खद्वेषाभावस्तस्य चाभावरूपस्यातिशयान्तराभावद्वेषसामान्याभावरूपत्वमेवतिशयः ।<br>
स च नातिरिक्तपदार्थः ।<br>
किन्तु अभावस्वरूप एव ।<br>
तस्य च रामरूपधर्मिगतत्वादेव ।<br>
शीतत्वपावनत्वातिशयस्येति&mdash;अतिशयस्यातिशयान्तराभावादतिशयितशीतत्वपावनत्वयोरित्यर्थः ।<br>
अत्र चातिशयितांशो नातिप्रयोजनः सम्पातायात एव बोध्यः नन्वत्र धर्मिगते शीतत्वपावनत्वे एव प्रयोजने किं न स्यादितिचेन्न ।<br>
गङ्गसम्बन्धवशात्तटस्य शीकत्वपावनत्वे वास्तवे एव ।<br>
ततश्च लक्षणया तटप्रतीतौ तत्सम्बन्धिनोः तयोः स्मरणस्यैवं सम्भवेन व्यङ्ग्यत्वनियमरहितयोस्तयोरतिशय एव प्रयोजनमित्यभिप्रायात् ।</p>
<p>लोचना:</p>
<p>(लो, इ) स्निग्धेति&ndash;वेल्लनं चलनम्; पयोदसुहृदां मयूराणाम्; आनन्देन केकाः ध्वनयः कला मधुरास्फुटाः ।<br>
अत्रेति&ndash;अयमर्थः; रामो ऽहं सर्वं सह इत्यत्र रामस्य सर्वंसहत्वस्याप्रसिद्धेः; मुख्यार्थबाधात् रामस्यात्यन्तदुः खसहिष्णुत्वरूपोविशेषो लक्ष्यते ।<br>
तेन फलात् अत्यन्तदुः खसहिष्णू रामो ऽस्मि इति शब्दाभिधानालभ्यं तथाभूतरामविशेषस्य एवातिशयस्तन्निष्टमेव प्रयोजनमिति ।</p>
</details>
<p>तदेवं लक्षणाभेदाश्चत्वारिंशन्मता बुधैः ॥ विस्स्द्_२।११ ॥</p>
<p>रूढावष्टौ फले द्वात्रिंशदिति चत्वारिशल्लक्षणाभेदाः ।<br>
किञ्च&ndash;</p>
<p>पदवाक्यगतत्वेन प्रत्येकं ता अपि द्विधा ।</p>
<p>ता अनन्तरोक्ताश्च त्वारिंशद्भेदाः ।<br>
तत्र पदगतत्वे यथा&ndash;<br>
&ldquo;गङ्गायां घोषः&rdquo; ।<br>
वाक्यगतत्वे यथा&ndash;<br>
&ldquo;उपकृतं बहु तत्रऽइति ।<br>
एवमशीतिप्रकारा लक्षणा ।</p>
<details><summary>टीका</summary>
<p>विज्ञप्रिया:</p>
<p>(वि, ट) फले द्वात्रिंशदिति&ndash;पूर्वोक्ताष्टविधप्रयोजनस्य गूढागूढत्वाभ्यां द्रैगुण्येन षोडशविधस्य धर्मिधर्मगतत्वेन द्वैगुण्याद् द्वात्रिंशदित्यर्थः ।<br>
पदवाक्यगतत्वेन व्यङ्ग्यत्वेन ।<br>
गङ्गायामिति&ndash;नन्विदमपि घोषन्वयवशात् वाक्यमेव यदि च वाक्यस्थैकपदस्यैव लाक्षणिकत्वात्तद्व्यङ्ग्यस्य पदगतत्वं तदा उपकृतं बह्वित्यत्रापि न वाक्यगतत्वम् ।<br>
उपकृतं बहु तत्र किमुच्यते इति वाक्यस्थस्योपकृतपदस्य एकस्यैव लक्षणिकत्वादिति चेन्न ।<br>
वाक्यगतपदद्वयस्य लाभणिकत्वे तयोः पदयोर्वाक्यत्वेन वाक्यगतत्वात् ।<br>
भवति हि उपकृतमित्यत्र उपकृतमित्यत्र उपकृतसुजनतापदयोर्वाक्यस्थयोर्लाक्षणिकत्वम् ।<br>
नच किमुच्यते इत्यन्तस्य भिन्नवाक्यत्वात् कथं तयोरेकवाक्यत्वमिति वाक्यम्, &ldquo;किमुच्यते अतः सुजनता प्रथिता&quot;इत्येवमेकवाक्यत्वात् ।</p>
<p>लोचना:</p>
<p>(लो, ई) तस्मात् एवमुक्तप्रकारेण&quot;उपकृतं बहु तत्र&quot;इत्यत्र बहुपदनिष्टत्वाभिप्रायेण वाक्यगतत्वम् ।<br>
एवमेव हि ध्वनिगुणीभूतव्यङ्ग्यदोषगुणालङ्काराणां वाक्यनिष्टत्वम् प्राचीनालङ्कारग्रन्थष्वपि प्रयशो दृश्यते ।<br>
तथाहि काव्यप्रकाशकृतो हि निहतार्थत्वे उदाहरणम् ।</p>
<p>&ldquo;सायकसहायवाहोर्मकरध्वजनियमितक्षमाधिपतेः ।</p>
<p>अब्जरुचिभास्वरस्ते भातितरामवनिपश्लोक।&rdquo; ॥<br>
इति ।</p>
</details>
<p>अथ व्यञ्जना&ndash;</p>
<p>विरतास्वभिधाद्यासु ययार्ऽथो बोध्यते परः ॥ विस्स्द्_२।१२ ॥</p>
<p>सा वृत्तिर्व्यञ्जना नाम शब्दस्यार्थादिकस्य च ।</p>
<p>&ldquo;शब्दबुद्धिकर्मणां विरम्य व्यापाराभावः&rdquo; इति नयेनाभिधालक्षणातात्पर्याख्यासु तिसृषु वृत्तिषु स्वं स्वमर्थं बोधयित्वोपक्षीणासु यथा अपरो ऽन्यो ऽन्योर्ऽथो बोध्यते सा शब्दस्यार्थस्य प्रकृतिप्रत्ययादेश्च शक्तिर्व्यञ्जनध्वननगमनप्रत्यायनादिव्यपदेशविषया व्यञ्जना नाम ।</p>
<details><summary>टीका</summary>
<p>विज्ञप्रिया:</p>
<p>(वि, ठ) व्यङ्ग्यो व्यञ्जनयेत्युक्तत्वात् व्यञ्जनालक्षणं वक्तुमाह&mdash;अथेति ।<br>
नयेनेति ।<br>
एतन्न्यायात् शब्दस्येव तन्निष्ठवृत्तेरपि विरतिः सिद्ध्यति इत्यर्थः ।<br>
उपक्षीणास्विति ।<br>
अर्थान्तरबोधने क्षीणसमर्थ्यासु ।</p>
<p>लोचना:</p>
<p>(लो, उ)&ndash;उद्देशकमप्राप्तां व्यञ्जनां निरूपयति&ndash;अथेति ।<br>
परोभिधेयादिव्यतिरिक्तो व्यङ्ग्यत्वेन निरूपयिष्यमाणो वस्त्वलङ्काररसलक्षणः ।<br>
तिसृष्विति&mdash;अभिहितान्वयवादिमतमाश्रित्य अन्विताभिधानमते तु द्वयोः ।<br>
तत्रापि लक्षणाया अभावे तु प्रथममते तु द्वयोः द्वितीयमते त्वेकस्याः ।<br>
ध्वननादयो व्यञ्जनस्य पर्यायान्तरणि ।</p>
</details>
<p>तत्र&ndash;</p>
<p>अभिधालक्षणामूला शब्दस्य व्यञ्जना द्विधा ॥ विस्स्द्_२।१३ ॥</p>
<p>अभिधामूलामाह&ndash;</p>
<p>अनेकार्थस्य शब्दस्य संयोगाद्यैर्नियन्त्रिते ।<br>
एकत्रार्थे ऽन्यधीहेतुर्व्यञ्जना साभिधाश्रया ॥ विस्स्द्_२।१४ ॥</p>
<p>आदिशब्दाद्विप्रयोगादयः ।</p>
<details><summary>टीका</summary>
<p>विज्ञप्रिया:</p>
<p>(वि, ड) अनेकार्थस्येति&mdash;संयोगादीन् वक्ष्यति, तैरनेकार्थस्य शब्दस्य एकार्थे नियन्त्रिते अर्थान्तरबोधं प्रतिरुध्य बोधिते सति अन्यस्य प्रतिरुद्धार्थस्य धियो हेतुर्या वृत्तिः सा व्यञ्जनाभिधाश्रया इत्यर्थः ।<br>
आद्यशब्दादिति संयोगाद्यैरित्याद्यशब्दादित्यर्थः ।</p>
<p>लोचना:</p>
<p>(लो, ऊ) अनेकार्थस्य विष्णुसिंहाद्यनेकाभिधेयशब्दस्य हर्य्यादेः एकार्थे नियन्त्रिते इत्यन्वयः ।<br>
अर्थे वाच्यरूपे नियन्त्रिते अर्थान्तरनिरुद्धप्रसरतया व्यवस्थापिते ।<br>
अन्यस्य संयोगादिसाचिव्याभावात् अभिधाया अविषयस्य बुद्धिहेतुः व्यञ्जना ।</p>
</details>
<p>उक्तं हि&ndash;<br>
&ldquo;संयोगो विप्रयोगश्च साहचर्यं विरोधिता ।<br>
अर्थः प्रकारणं लिङ्गंशब्दस्यान्यस्य सन्निधिः ॥<br>
सामर्थ्यमौचिती देशः कालो व्यक्तिः स्वरादयः ।<br>
शब्दार्थस्यानवच्छेदे विशेषस्मृतिहेतवः&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ढ) संयोगः, समभिव्याहृतापरपदार्थस्य ।<br>
विप्रयोगः&mdash;त्यागः, सो ऽपि तस्यैव ।<br>
साहचर्य्यं-समभिव्याहृतपदार्थेन सह सर्वदा स्थितिः विरोधिता वैरिता सापि तादृशापरपदार्थेन सह ।<br>
अर्थः प्रयोजनं तच्च समभिव्याहृतम् ।<br>
प्रकरणमुपक्रमः ।<br>
लिङ्गं चिह्नं तदपि समभिव्याहृतम् ।<br>
सामर्थ्यं समभिवायाहृतपदार्थजनने ।<br>
औचिती तात्पर्य्यम् ।<br>
तेशकालावपि समभिव्याहृतौ ।<br>
व्यक्तिः शब्दस्य पुंस्त्वादिलिङ्गानि ।<br>
स्वरः उदात्तादिः ।<br>
अनवच्छेदे ऽनेकत्वे ।<br>
विशेषस्यैकस्यैवार्थस्य स्मरणहेतवः संयोगादय इत्यर्थः ।<br>
नैयायिकमते सर्वेषामेव पदार्थनां स्मरणमन्वयबोधस्त्वेकमेव पदार्थमादाय ।<br>
एतन्मते तु यस्य पदार्थस्यान्वयबोधस्तस्यैव विशेषस्य स्मरणमिति ।</p>
<p>लोचना:</p>
<p>(लो, ऋ) उक्तं हि भर्तृहरिणा इति शेषः ।<br>
संयोग इति ।<br>
विलोधो वध्यघातकादिः ।<br>
अर्थः फलम्, प्रकरणं प्रस्तावः ।<br>
लिङ्गम्, विषयव्यावृत्तो धर्मः ।<br>
सन्निधिः सामानाधिकरण्यम् ।<br>
सामर्थ्यं तत् कारणनियमः ।<br>
देशस्तद् विशेषः ।<br>
कालस्तद्विशेषः ।<br>
व्यक्तिः पुंस्त्वादिः स्वरा उदात्तादयः ।<br>
अनवच्छेदे एकवाक्यनियमे ।<br>
विशेष एकवाक्यरूपः ।</p>
</details>
<p>&ldquo;सशङ्ख्चक्रो हरिः&rdquo; इति शङ्ख्चक्रयोगेन हरिशब्दो विष्णुमेवाभिधत्ते ।<br>
&ldquo;अशङ्खचक्रो हरिः&rdquo; इति तद्वियोगेन तमेव ।<br>
&ldquo;भीमार्जुनौ&rdquo; इति अर्जुनः पार्थः ।<br>
&ldquo;कर्णार्जुनौ&rdquo; इति कर्णः सूतपुत्रः ।<br>
&ldquo;स्थाणुं वन्दे&rdquo; इति स्थाणुः शिवः ।<br>
&ldquo;सर्वं जानाति देवः&rdquo; इति देवो भवान् ।<br>
&ldquo;कुपितो मकरध्वजः&rdquo; इति मकरध्वजः कामः ।<br>
&ldquo;देवः पुरारिः&rdquo; इति पुरारिः शिवः ।<br>
&ldquo;मधुना मत्तः पिकः&rdquo; इति मधुर्वसन्तः ।<br>
&ldquo;यातु वो दयितामुखम्&rdquo; इति मुखं साम्मुख्यम् ।<br>
&ldquo;विभाति गगने चन्द्रः, इति चन्द्रः शशी ।<br>
&ldquo;निशि चित्रभानुः&rdquo; इति चित्रभानुर्वाह्निः ।<br>
&ldquo;भाति रथाङ्गम्&rdquo; रथाङ्गम्&rdquo; इति नपुंसकव्यक्त्या रथाङ्गं चक्रम् ।<br>
स्वरस्तु वेद एव विशेषप्रतीतिकृन्न काव्य इति तस्य विषयो नोदाहृतः ।</p>
<details><summary>टीका</summary>
<p>विज्ञप्रिया:</p>
<p>(वि, ण) तदवियोगेनेति&mdash;शङ्खचक्रत्यागेनेत्यर्थः ।<br>
नञो ऽत्र त्यागार्थकत्वात् ।<br>
भीमार्जुनाविति साहचर्य्ये ।<br>
अत्र अर्जुनपदं पार्थकार्त्तवीर्य्ययोः ।<br>
भीमपदं महेशपार्थयोरनेकार्थम् ।<br>
कर्णार्जुनाविति विरोधितायाम् ।<br>
अत्र द्वयमपि पदमनेकार्थम् ।<br>
प्रयोजने स्थाणुमिति ।<br>
अत्र राज्ञ उपक्रमो वाक्यान्तराल्लभ्यः ।<br>
चिह्ने-कुपित इति कोपस्य कामचिह्नत्वात् ।<br>
समुद्रो ऽपि मकरध्वजः ।<br>
नच कामदेवस्यापि कोप इति वाच्यम्, विरहिण्यां कुपति इत्यर्थात् ।<br>
अन्यशब्दसन्निधौ स देव इति&ndash;अत्र देवशब्दो ऽनेकार्थः ।<br>
तुल्यविभाक्तिकपुरारातिशब्दस्य सान्निध्यम् ।<br>
सामर्थ्ये मधुनेति&mdash;अत्र मधुर्दैत्यविशेषे ऽपि, कोकिलमादने वसन्तस्यैव सामर्थ्यम् ।<br>
औचित्यां &ldquo;पातु वऽ; इति&ndash;अत्र मुखपदं प्रभृत्यादावनेकार्थम् ।<br>
मानिन्याः साम्मुख्ये वक्तुस्तात्पर्य्यम् ।<br>
देशे भावीति&ndash;अत्र चन्द्रपदं कर्पूरे ऽपि ।<br>
देशोगमनम् ।<br>
काले निशीति&ndash;चित्रभानुः सूर्य्यो ऽपि ।<br>
व्यक्तौ&ndash;रथाङ्गमिति, चक्रवाकस्तु रथाङ्गः ।</p>
<p>लोचना:</p>
<p>(लो, ॠ) एषां नियन्त्रणस्वरूपं क्रमादुदाहरणैर्दर्शयति&mdash;सशङ्खेत्यादि ।<br>
विष्णुमेवेत्येवकारेण शकसिंहाश्वादेर्व्यवच्छेदः ।<br>
तयोः शङ्वचक्रयोर्वियोगे ऽभावे ऽपि तमेव हरिमेवाभिधत्ते इत्यनुषज्यते, प्रतिषेधस्य प्रसक्तिपूर्वकत्वात् ।<br>
पार्थो नतु वृक्षविशेषः ।<br>
सूतपपुत्रो नतु श्रवणम् ।<br>
अत्र वध्यघातको विरोधः, सहानवस्थाने तु छायातपाविति ।<br>
स्थाणुशब्दस्य शङ्कुवाचकत्वे लब्धच्छेदाख्यं न घटते ।<br>
भवान् प्रकृतो राजा ।<br>
कामो न तु मकराकारो ध्वजः, तस्य कोपरूपधर्माभावात् ।<br>
शिवो न मुररिपुः ।<br>
वसन्तो न तु मद्यम् ।<br>
सान्निध्यं न तु वदनम्, तस्य कामकातरतायोग्यत्वाभावात् शशी न तु कर्पूरम् ।<br>
वह्निर्न तु रविः ।<br>
चकं न तु चक्रवाकः ।<br>
वेद एव विशेषप्रतीतिकृत् इति अनेकार्थवाचकशब्दस्य एकार्थवाचकत्वे नियन्त्रणरूपः, तत्प्रत्ययं च स्वरो वेदे एव करोति ।<br>
यथा इन्द्रशत्रुरित्यादौ षष्टीतत्पुरुषे समासान्तोदात्तसूचिते इन्द्रस्य शमीयता वा दैत्यो ऽरिरेवाभिधीयते ।<br>
बहुव्रीहौ तु पूर्वपदान्तोदात्तनिर्णोते इन्द्र एव शमयिता शातयिता चेति ।<br>
इदं हि काव्यप्रकाशकारस्य उदाहरणम् ।</p>
</details>
<p>इदं च के ऽप्यसहमाना आहुः&ndash;<br>
स्वरो ऽपि काक्कादिरूपः काव्ये विशेषप्रतीतिकृदेव ।<br>
उदात्तादिरूपो ऽपि मुनेः पाठोक्तदिशा शृङ्गारादिरसविशेषप्रतीतिकृदेव&rdquo; इति एतद्विषये उदाहरणमुचितमेव इति, तन्न; तथाहि&ndash;<br>
स्वराः काक्कादयः उदात्तादयो वा व्यङ्ग्यरूपमेव विशेषं प्रत्यायन्ति, न खलु प्रकृतोक्तमनेकार्थशब्दस्यैकार्थनियन्त्रणरूपं विशेषम् ।</p>
<details><summary>टीका</summary>
<p>लोचना:</p>
<p>(लो, ऌ) के ऽपीति&ndash;श्रीचण्डीदासराघवानन्दप्रभृतयः ।<br>
असहमाना इति ।<br>
शब्दार्थस्यानवच्छेदे विशेषस्मृतिहेतव इत्यत्र विशेषपदस्यार्ऽथानवबोधने इति शेषः ।<br>
आहुः&ndash;स्वरो ऽपि इत्यादि उचितमेवेत्यन्तम् ।<br>
तत्र काव्यादीनां विशेषप्रतीतिकृदेव नियन्त्रणरूपः ।<br>
उदाहरणं तैरेव दर्शितम् ।<br>
यथा &ldquo;मथ्नामीत्यनेन काकुवचनेन मथ्नाम्येव इति विशेषप्रतीतिकृदिति ।<br>
मुनेः पाठगुणोक्तमार्गश्च तैरेव दर्शितो यथा&mdash;&ldquo;यथाह मुनिर्भरतः&mdash;-&ldquo;हस्यशृङ्गरयोः स्वरीतोदात्तम्, वीररौद्राद्भुतेषु उदात्तकम्पितम्, करुणबीभन्त्सभयानकेषु अनुदात्तकम्पितम् उत्पादयेदिति ।<br>
तन्न, तत् तेषां वचनमयुक्तम्, कथमित्याह&ndash;तथाहीति ।<br>
व्यङ्ग्यरूपमेव भवद्दर्शितम्, मथ्नम्येवेतिरूपं शृङ्गारसरूपं च ।<br>
प्रकृतोक्तं &ldquo;संयोगो विप्रयोगश्चऽ; इत्यादिना भर्त्तृहरिणा उक्तं दर्शितम् ।<br>
अनेकार्थे इत्यादौ अर्थशब्दो वाच्यपरः, विशेष इत्यनन्तरं संयोगादिप्रयोगादिति शेषः ।</p>
</details>
<p>किञ्च यदि यत्र क्वचिदनेकार्थशब्दानां प्रकरणादिनियमाभावादनियन्त्रितयोरप्यर्थयोरनुरूपस्वरवशेनैकत्र नियमनं वाच्यम्, तदा तथाविधस्थले श्लेषानङ्गीकारप्रसङ्गः;</p>
<details><summary>टीका</summary>
<p>विज्ञप्रिया:</p>
<p>(वि, त) मुनेः पाठोक्तदिशेति&ndash;मुनिना वेदस्य स्वरविशेषेणैव पठनात् ।<br>
द्वयोरर्थयोरनुरूपेति&ndash;द्वयोर्र्थयोर्मध्ये एकस्यानुरूपस्वरवशेनेत्यर्थः ।<br>
एकोच्चारणे द्वयोरनुरूपस्वरासम्भवात् ।<br>
तथात्वे एकत्र नियमनासम्भवाच्च ।<br>
तदा तथाविधस्थले श्लेषानङ्गीकारप्रसङ्ग इत्यर्थः ।<br>
एकार्थनियमने ऽन्यार्थस्य व्यङ्ग्यत्वेन तस्योपमानत्वात् उपमाध्वनित्वस्यैव प्रसक्तेर्नतु श्लेषस्य ।<br>
यथा वक्ष्यमाणे दुर्गालङ्घितविग्रहे इत्यादौ प्रकरणादुमामहादेवीवल्लभभानुदेवराजनियमने पार्वतीवल्लभस्य व्यङ्ग्यत्वेन राज्ञः तदुपमाध्वनिरेव ।</p>
</details>
<p>न च तथा, अत एवाहुः श्लेषनिरूपणप्रस्तावे&ndash;<br>
&ldquo;काव्यमार्गे स्वरो न गण्यते&rdquo; इतिच नयः, इत्यलमुपजीव्यानं मान्यानां व्याख्यानेषु कटाक्षनिक्षेपेण ।<br>
आदिशब्दात् &ldquo;एतावन्मात्रस्तनी&rdquo; इत्यादौ हस्तादिचेष्टादिभिः स्तनादीनां कमलकोरकाद्याकारत्वम् ।</p>
<details><summary>टीका</summary>
<p>लोचना:</p>
<p>(लो ए) एवं प्रचीनोक्तं दूषयित्वा स्वयमेव पूर्वपक्षमुत्पाद्य निराचष्टे-किञ्चेति ।<br>
यत्र क्वचित्&mdash;</p>
<p>&ldquo;येन ध्वस्तमनोभवेन वलिजित्कायः पुरा स्त्रीकृतो<br>
यश्चोद्वृत्तभुजङ्गहारवलयोगङ्गां च यो ऽधारयत् ।<br>
यस्याहुः शशिमत् शिरो हर इति स्तुत्यं च नामामराः<br>
पायात् स स्वयमन्धकक्षयकरस्त्वां सर्वदोमाधवः&rdquo; ॥</p>
<p>इत्यादौ द्वयोरप्यर्थयोर्हरिहरस्तुतिपरयोरनुरूपः स्वर उदात्तादिरेकत्र हरौ हरे वा ।<br>
नच तथा श्लेषाङ्गीकारः ।<br>
अत्राचार्य्यसम्मति दर्शयति&ndash;अत एवेत्यादि ।<br>
नये नीत्यां लोकप्रसिद्धायाम् ।<br>
तेषामुपजीव्यत्वं-तद्ग्रन्थनिष्टया स्वव्युत्पत्त्या विशेषसम्पादनात् ।<br>
आदिशब्दः, कालो व्यक्तिः स्वरदय इत्यत्र ।<br>
चेष्टादीत्यादिशब्देन&mdash;&ldquo;इतः स दैत्यः प्राप्तश्रीर्नेत एवार्हति क्षयम्ऽ; इत्यादौ आत्मनिर्द्देशादयः ।</p>
</details>
<p>एवमेकस्मिन्नर्थे ऽभिधया नियन्त्रिते या शब्दार्थस्यान्यार्थबुद्धिहेतुः शक्तिः साभिधामूला व्यञ्जना ।</p>
<details><summary>टीका</summary>
<p>विज्ञप्रिया:</p>
<p>(वि, थ) न च तथेति&ndash;तथात्वे पृथुकार्त्तस्वरपात्रमित्यादिश्लेषालङ्कारोच्छेदप्रसङ्गादिति भावः ।<br>
अत एवाहुरिति काव्यप्रकाशकारादय आहुरित्यर्थः ।<br>
उपज्ञीव्यानामिति काव्यमार्गे ऽपि स्वरगणयितृणां प्राचीनानामुपरीत्यर्थः ।<br>
आदिशब्दादिति&mdash;स्वरादय इत्यादिशब्दादित्यर्थः ।<br>
हस्तेति&mdash;हस्तचेष्टादिभिः स्तनादीनां कमलकोरकाद्याकारत्वं स्मार्य्यत इत्यर्थः ।<br>
&ldquo;एद्दहमेत्तथिणिआ एद्दहमेत्तेहि आच्छिवत्तेहि ।<br>
एद्दमेत्तावत्था एद्दहमेत्तेहिं दिम्अ एहि&rdquo; ॥<br>
इत्यादि प्राकृतश्लोकस्य हि&mdash; &ldquo;एतावन्मात्रस्तनिका एतावन्मात्रैरक्षिपत्तैः ।<br>
एतावन्मात्रावस्था एतावन्मात्रैर्दिवसैःऽ; ॥<br>
इति संस्कृतम् ।<br>
स्तनादीनामिति&mdash;कमलकोरकादित्यादिपदद्वयात् चक्षुरादीनां पद्मपलाशाद्याकारपरिग्रहः ।<br>
अत्र एतत्पदं नानाकारबोधकत्वेनानेकार्थम् ।<br>
चेष्टाविशेषस्त्वाकारविशेषस्मारकः ।<br>
शक्तिः वृत्तिः ।</p>
</details>
<p>यथा मम तातपादान महापात्रचतुर्दशभाषाविलासिनीभुजङ्गमहाकवीश्वरश्रीचन्द्रशेखरसन्धिविग्रहिकाणाम्&ndash;<br>
&ldquo;दुर्गालङ्घितविग्रहो मनसिजं सम्मीलयंस्तेजसा प्रोद्यद्राजकलो गृहीतगरिमा विष्वग्वृतो भोगिभिः ।<br>
नक्षत्रेशकृ तेक्षणो गिरिगुरौ गाढां रुचिं धारयन् गामाक्रम्य विभूतिभूषिततनू राजत्युमावल्लभः&rdquo; ॥<br>
अत्र प्रकरणोनाभिधया उमावल्लभशब्दस्योमानाम्नीमहादेवीवल्लभभानुदेवनृपतिरूपेर्ऽथे नियन्त्रिते व्यञ्जनयैव गौरीवल्लभरूपोर्ऽथो बोध्यते ।<br>
एवमन्यत् ।</p>
<details><summary>टीका</summary>
<p>विज्ञप्रिया:</p>
<p>(वि, द) दुर्गालङ्घितेति ।<br>
अत्र उमा नाम महादेवी तस्या वल्लभो भानुदेवनृपतिः ।<br>
प्राकरणिको राजति ।<br>
कीदृशः शत्रुदुर्गेणावारितयुद्धः ।<br>
तेजसा देहकान्त्या मनसिजं सम्मीलयन् सान्दैर्य्यगवार्त सङ्कोचयन् ।<br>
प्रोद्यन्ती राजकला नृपतिचातुर्य्यं यस्य तादृशः ।<br>
गरिमा, वपुः पुष्टिः, गृहीततत्त्वः ।<br>
भोगिभिर्नाम भोगवद्भिः अमात्यैर्विष्वक् सर्वतो वृतः ।<br>
क्षत्रैशेषु क्षत्रियेश्वरेषु राजसु अवज्ञया न कृतेक्षणो अकृतदृक्पातः ।<br>
गुरौ महत्यां गिरि वाचि, गाढां रुचिं प्रीतिं धारयन् गामाक्रम्य पृथिवीमधिकृत्य, विभूत्या ऐश्वर्य्येण भूषिततनुः ।<br>
अत्र दुर्गादिपदान्यनेकार्थानि प्रकरणवशाद्दर्शितार्थे नियन्त्रिते वाचकानि (शब्दाः) अर्थान्तरं तु व्यञ्जनया बोधयन्ति ।<br>
तथा हि&ndash;उमायाः पार्वत्या वल्लभो महेशो राजति ।<br>
कीदृशः&ndash;दुर्गया, पार्वत्या, लङ्घितविग्रहः आश्लेषेण आक्रान्तशरीरः ।<br>
तेजसा नेत्रज्योतिषा, मनसिजं सम्मीलयन् निघ्नन् ।<br>
राजकला चन्द्रकला, शिरसि प्रद्योत्तत्कः गृहीतगरिमा गृहीतजगद्गुरुभारः ।<br>
भोगिभिः सर्पैः सर्वतो वृतः ।<br>
क्षत्रेशेन चन्द्रेण घटितलोचनः सूर्य्यचन्द्राग्निमयलोचनत्वात् ।<br>
गिरीणां गुरौ हिमालये गाढां रुचिं धारयन् श्वशुरत्वात् स्वीयतपोनिलयत्वाच्च ।<br>
गां वृषम् आक्रम्यारुह्य राजतीत्यन्वयः ।<br>
विभूतिभिर्भस्मभिर्भूषिततनुश्च ।<br>
इत्थमत्राप्राकरणिके महेशे व्यञ्जिते प्रकृते सङ्गमनाय महेश इव राजेत्युपमाव्यञ्जनादुपमाध्वनिरयम् ।</p>
<p>लोचना:</p>
<p>(लो, ऐ) दुर्गालङ्घितेति&mdash;दुर्गाणि वनगिरिजलमयस्थानानि दुर्गा पार्वती च, अलङ्घितो लङ्घितश्च, विग्रहो युद्धं देहश्च, सम्मीलनं तिरस्कारो दहनं च, तेजः कान्ति। नयनाग्निश्च ।<br>
राजा पार्थिवश्चन्द्रश्च ।<br>
कला कलनां अंशश्च, गरिमा महिमा ऐश्वर्य्यविशेषश्च ।<br>
भोगिनः स्त्रक्चन्दनादिभोगवन्तः सर्पाश्च ।<br>
क्षत्रेश्वरेषु अकृतदृष्टिः क्षत्रेशेन चन्द्रेण कृतनयनश्च ।<br>
गुरौ महत्याम् ।<br>
गिरि वाचि ।<br>
गिरीणां गुरौ, श्रेष्टे च गां पृथिवीं वृषभं च ।<br>
विभूतिः सम्पत् भस्म च ।<br>
उमावल्लभो भानुदेव ईश्वरश्च ।<br>
प्रकरणेन वर्णनीयत्वात् ।<br>
इह च उमावल्लभशब्देन यो ऽयमप्रकृतो महेश्वरार्थः प्रतीयते तस्यासम्बद्धत्वमासीदिति महेश्वरभानुदेवयोरुपमानोपमेयभावः कल्प्यते ।<br>
तेन उमावल्लभैवेत्युपमाध्वनिः व्यञ्जनयैव बोध्यते ।<br>
इत्यत्रै वकारस्यायमाशयः-इह खलूमावल्लभशब्दे येयं द्वितीयार्थप्रतीतिः तत्राभिधाया प्रकृतार्थमात्रबोधने विरमात् लक्षणायाश्च मुख्यार्थबोधहेतुकत्वात् ।<br>
तात्पर्य्यस्य शक्त्यभिहितलक्षितसंसर्गमात्रबोधननैयत्यात् व्यञ्जनाख्या तुरीया वृत्तिरुपास्यैवेति ।<br>
नन्वत्राप्यर्थभेदेन शब्दभेद इति दर्शनात् शब्दभेदद्वयमस्ति ।<br>
तच्च साजात्यदैक्यभ्रमहेतुः ।<br>
अतश्च प्रथममुमावल्लभादिशब्देन राजार्थबोधनाद् विरतायां प्रथमाभिधायां द्वितीयः शब्दः तन्निष्टाभिधाशक्त्या द्वितीयार्थं बोधयतु किं वृत्त्यन्तरकल्पनया इति चेन्न ।<br>
अत्र हि शब्दद्वयकल्पने कथं प्रकृतार्थस्य प्रथमं प्रतीतिरनुभूयते, द्वयोरभिधेयत्वेन पूर्वपश्चाद्भावनैयत्यासम्भवात् ।<br>
एवं&quot;भ्रमिमरतिम्&quot;इत्यादावपि विषशब्दस्य गरलार्थत्वे भुजङ्गादिपदसाचिव्यात् न पनरभिधाया उज्जीवनम्, किन्तु व्यञ्जनैव व्यापारः ।<br>
किन्त्वत्र द्वितीयार्थबोधे हेतुर्भुजङ्गादिरूपः शाब्दः ।<br>
दुर्गालङ्घितेत्यादावार्थः ।<br>
&ldquo;येन ध्वस्तम्&rdquo; इत्यादौ तु नियामकाभावात् अनेकार्थविषयः सन्देहः&quot;व्यथां द्वयेषामपि मेदिनीभृताम्&quot;इत्यादौ चोभयाभिधानमपीति चण्डीदासपण्डिताः ।<br>
एतन्निराकरिष्यामहे श्लेषालङ्कारव्याख्यानावसरे ।<br>
दुर्गालङ्घितेत्यादौ च द्वितीयार्थस्यानुभवसिद्धस्याभावं वदतो महिमाचार्य्यस्य गजनिमीलिकैव दुर्व्याख्यातृदुरुपदेशपरम्परयैव द्वितीयार्थप्रत्याख्याने व्यासवाल्मीकिप्रभृतिमहाकवीनां तादृशकाव्यनिबन्धस्य निष्फलताप्रसङ्गः ।<br>
अर्थद्वयस्यापि प्रतीयमानत्वविशेषाद् व्याख्याविशेषनिगमनायां प्रामाण्याभावश्च ।<br>
किञ्च द्वितीयार्थबोधने धर्मिकल्पनातो वरं धर्मकल्पनेति भिन्नशब्दकल्पनात् भिन्ना एव व्यञ्जनाख्या वृत्तिरङ्गीकर्त्तुमुचिता ; तस्यास्तु यत्र तत्र प्रसरे ऽतिप्रसङ्गभीत्या सम्बन्धत्वेन सैवाभिधाश्रीयत इति सर्वमवदातम् ।</p>
</details>
<p>लक्षणामूलामाह&ndash;</p>
<p>लक्षणोपास्यते यस्य कृते तत्तु प्रयोजनम् ।<br>
यया प्रत्याय्यते सा स्याद्व्यञ्जना लक्षणाश्रया ॥ विस्स्द्_२।१५ ॥</p>
<details><summary>टीका</summary>
<p>लोचना:</p>
<p>(लो, ओ) लक्षणामूलामुद्देशकमप्राप्तामिति शेषः ।<br>
उपास्यते आद्रियते, यस्य कृते यन्निमित्तम् यथा शब्दशक्त्या ।</p>
</details>
<p>&ldquo;गङ्गायां घोषः&rdquo; इत्यादौ जलमयाद्यर्थबोधनादभिधायां तटाद्यर्थबोधनाच्च लक्षणायां विरतायां यया शीतत्वपावनत्वाद्यतिशयादिर्बोध्यते सा लक्षणामूला व्यञ्जना ।<br>
एवं शब्दीं व्यञ्जनामु कत्वार्थोमाह&ndash;</p>
<p>वक्तृबोद्धव्यवाक्यानामन्यसन्निधिवाच्ययोः ।<br>
प्रस्तावदेशकालानां काकोश्चेष्टादिकस्य च ॥ विस्स्द्_२।१६ ॥</p>
<p>व्यञ्जनेति सम्बध्यते ।</p>
<details><summary>टीका</summary>
<p>विज्ञप्रिया:</p>
<p>(वि, ध) यस्य कृते इति ।<br>
यत्प्रतीतेर्निमित्तमित्यर्थः ।<br>
वैशिष्ट्यात् वैलक्षण्यात् ।</p>
<p>लोचना:</p>
<p>(लो, औ) प्रकरणसङ्गतिमाह एवमिति&ndash;बोध्यते यः स बोद्धव्यः ।<br>
शब्दप्रयोगस्य परार्थत्वात्, यत्समवेता प्रतीतिरुपपद्यते स इत्यर्थः ।<br>
उच्यते शब्देन प्रतिपाद्यते यः स वाच्यः ।<br>
तेन वाच्य-लक्ष्य-व्यङ्ग्यात्मनस्त्रिविधस्यार्थस्य परिग्रहः ।<br>
प्रस्तावः प्रकरणम्, काकुः ध्वनेर्विकारः, वैशिष्ट्यात् वैलक्षण्यादिति वक्त्रादिषु प्रत्येकमन्वयः ।<br>
अन्यं प्राचीनाभिधेयादिवैलक्षण्यम् ।</p>
</details>
<p>तत्र वक्तृवाक्यप्रस्तावदेशकालवैशिष्ट्ये यथा मम&ndash;<br>
&ldquo;कालो मधुः कुपित एष च पुष्पधन्वा धीरा वहन्ति रतिखेदहराः समीराः ।<br>
केलीवनीयमपि वञ्जुलकुञ्जमञ्जुर्- दूरे पतिः कथय किं करणीयमद्य&rdquo; ॥<br>
अत्रैतं देशं प्रति शीघ्रं प्रच्छन्नकामुकस्त्वया प्रेष्यतामिति सखीं प्रति कयाचिद्व्यज्यते ।</p>
<details><summary>टीका</summary>
<p>विज्ञप्रिया:</p>
<p>(लो, अ) काल इति ।<br>
एष इत्यनेन तत्कालानुभूयमानोन्न्मादकत्वं कामस्य सूचितम् ।<br>
पतिरिति&ndash;पतिर्भर्त्ता न तु प्रियः ।<br>
अत्र वक्त्र्या मदनविह्वलतादिना वैशिष्ट्यम्, वाक्यस्य तथाभूतानुभूयमानविच्छित्तियुक्तत्वेन ।</p>
<p>प्रस्तावस्य पतिदूरस्थित्यादिना; देशस्य च कीडावनरूपस्य वकुलकुञ्जादिना; कालस्य वसन्तवत्त्वेन; एवमेषां</p>
<p>वैशिष्ट्येन वक्रोक्त्या व्यङ्ग्यार्थप्रकाशनं स्फुटमेव ।</p>
<p>(वि, न) कालो मधुरिति&ndash;सखीं प्रति प्रोषितभर्त्तृकाया उक्तिरियम् ।<br>
स्पष्टोर्ऽथः ।<br>
अत्रेति&ndash;एतं देशं केलीवनीरूपम् ।<br>
ईदृशव्यङ्ग्यबोधे केलीवनीरूपस्य तत्प्रदर्शनेन करणीयाजज्ञासार्थकवाक्यस्य तत् वक्त्र्या उद्दीपकप्रदर्शनलब्धशृङ्गारप्रकरणस्य मधुरूपकालस्य च वैलक्षण्यं हेतुः ।</p>
<p>लोचना:</p>
</details>
<p>बोद्धव्यवैशिष्ट्ये यथा&ndash;<br>
&ldquo;निः शेषच्युतचन्दनं स्तनतटं निर्मृष्टरागो ऽधरो नेत्रे दूरमनञ्जने पुलकिता तन्वी तवेयं तनुः ।<br>
मिथ्यावादिनि ! दूति ! बान्धवजनस्याज्ञातपीडागमे वापीं स्नातुमितो गतासि न पुनस्तस्याधमस्यान्तिकम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, प) निः शेषेति&ndash;उपनायकमानेतुं प्रेषितां युवतिं तेनैव उपभुक्तामागत्यासौ मत्प्रार्थनयापि नायात इति प्रतारयन्तीं दूतीं प्रति नायिकायाः सोल्लुण्ठनोक्तिरियम् ।<br>
हे मत्प्रार्थनयापि नायात इति मिथ्यावादिनि ! दूति ! बान्धवजनस्य मम अज्ञातकामपीडागमे इतः स्त्रातुं वापीं गतासि न पुनस्तस्याधमस्यान्तिकं गतासि ।<br>
वापीं स्त्रातुमिति नान्वयः, स्त्राधातोरकर्मकत्वात् ।<br>
आपाततः स्त्रानकार्य्याणि दर्शयति&mdash;निः शेषेति ।<br>
यतस्ते स्तनतटं स्तनपार्श्वभागो निः शेषच्युतचन्दनम् ।<br>
अधरश्च निर्मृष्टरागः ।<br>
नेत्रे च दूरमतिशयं यथा स्यात्तथानञ्जने जाते इति शेषः ।<br>
तत् क्रियाविशेषणं च दूरमिति ।<br>
तथा इयं तन्वी कृशा तव तनुः पुलकिता; स्त्रानशैत्यात् जातपुलका इत्यर्थः ।<br>
तथेति विशेषणसमुच्चये ।</p>
<p>लोचना:</p>
<p>( लो, आ) निः शेषेति&ndash;तटं समीपम्, स च समप्रयो देशः ।<br>
तत्र चन्दनं निः शेषच्युतम्; चूचुकादिषु च शेषम्; अधरो निर्मृष्टरागः; दूरभनञ्जने निकटे तु साञ्जने; अञ्जनस्य क्वचित् क्वचिदवशेषः सूचितः ।<br>
इयं तनुः चिरकाले ऽपि स्त्राने इदानीं पुलकिता; तन्वी क्षामा च ।<br>
अधमस्य प्रागपि लक्षितनिकृष्टपरिग्रहस्य ।</p>
</details>
<p>अत्र तदन्तिकमेव रन्तुं गतासीति विपरीतलक्षणया लक्ष्यम् ।<br>
तस्य च रन्तुमिति व्यङ्ग्यं प्रतिपाद्यं दूतीवैशिष्ट्याद्बोध्यते ।</p>
<details><summary>टीका</summary>
<p>विज्ञप्रिया:</p>
<p>(वि, फ) गतासि इति लक्ष्यमिति ।<br>
चन्दनच्यवनादीनां रतिकार्य्यत्वेनैव प्रतीत्या तदीन्तके ऽगमनबोधात्, तद्विपरीतं गमनं लक्षणयार्थः ।<br>
तेषां रतिकार्य्यत्वेनैत प्रतीतिर्हि-चन्दनाधररगयोश्च्युतिमार्जनाभ्याम्, स्त्राने त्वनयोः क्षालनमेवोक्तं स्यात् ।<br>
तथा दूरं चुम्बनस्पृष्टं नेत्रप्रान्तभागं प्राप्य अनञ्जने स्त्राने तु समस्तनेत्रस्यैवानञ्जनत्वमुक्तं स्यात् ।<br>
तथा चन्दनच्युतिमहिन्मा ग्रीष्मकालप्राप्तौ पुलकेन च तदानीं स्नानेन पुलकाभावात् ।<br>
तता तदन्तिकागमने तस्य दोषाभावात् अधमत्वोक्त्यनौचित्यम्, दूतिरन्तृत्वेनैवाधमत्वोपपत्तेश्च ।<br>
अत्र गमनं लक्षणयेति यदुक्तं तत् काव्यप्रकाशकारस्यासम्मतम् ।<br>
रन्तुं तदन्तिकगमनस्यैव तन्मते व्यङ्ग्यत्वात् ।<br>
तथा हि न गतासीत्यस्य काव्यत्वेन तत्र लक्षणाया एवाभावात् ।<br>
तदुक्तं &ldquo;वाक्ये न शक्तिर्नवा लक्षणेतिऽ; पदलक्षणा तु न सम्भवत्येव गमनस्य गमधातुवाच्यत्वादेव ।<br>
नञर्थस्य तु वापीगमनान्वयेनैव तदुपपत्तेः ।<br>
यदि च वाक्ये ऽपि लक्षणा स्वीक्रियते तथापि न लक्षणा ।<br>
रन्तुं तदन्तिकस्यैव तन्मते प्रथमं व्यङ्ग्यत्वादेव ।<br>
तथा हि चन्दनच्यवनादीनां प्रथमं स्नानकार्य्यत्वेनैव प्रतीत्या बाधानवतारात् ।<br>
प्रतिसन्धानविशेषण उत्तरकालमेव बाधावतारात् ।<br>
अत्र च व्यञ्जनायाः प्रवृत्तेर्नतु लक्षणाया एव ।<br>
प्रथमं बाधावतार एव लक्षणायाः प्रवृत्तेः ।<br>
तदुक्तम् ।<br>
&ldquo;क्वचित् बाध्यतया ख्यतिः क्वचित् ख्यातस्य बाधनम् ।<br>
पूर्वत्र लक्षणैव स्यादुत्तरत्राभिधैव तु&rdquo; ॥<br>
इति ।<br>
पूर्वत्र प्रथमं बाध्यतया ख्यातौ प्रतीतौ अभिधैव त्वित्यनेन तत्र लक्षणाया अभावात् ।<br>
तदुत्तरं रन्तुं तदन्तिकगमनं व्यञ्जनैवेत्युक्तम् ।<br>
अत्र चन्दनच्युतादिसत्त्वं बोद्धव्याया दूत्या वैलक्षण्यम् ।</p>
<p>लोचना:</p>
<p>(लो, इ) एषां च पदार्थानां वापीस्नानविरुद्धानामनुसन्धानादेव वापीस्नानाभावमात्रस्य प्ररोहाभावेन तदन्तिकं न गतासीत्यत्र विपरीतलक्षणया गतासीति लक्ष्यते न्तुमित्यतः पूर्वं तेन सहेति शेषः ।</p>
</details>
<p>अन्यसन्निधिवैशिष्ट्ये यथा&ndash;<br>
&ldquo;उअ णिच्चल णिप्पन्दा, भिसिणीपत्तम्मि रेहै बलाआ ।<br>
णिम्मलमरगअभाअणपरिट्ठिआ (दा) सङ्खसुत्ति व्व&rdquo; ॥<br>
अत्र बलाकाया निस्पन्दत्वेन विश्वस्तत्वम्, तेनास्य देशस्य विजनत्वम्, अतः सङ्केतस्थानमेतदिति कयापि सन्निहितं प्रच्छन्नकामुकं प्रत्युच्यते ।<br>
अत्रैव स्थाननिर्जनत्वरूपं व्यङ्ग्यार्थवैशिष्ट्यं प्रयोजनम् ।</p>
<details><summary>टीका</summary>
<p>विज्ञप्रिया:</p>
<p>(वि, ब) सङ्केतस्थानमुपनायके दर्शयन्त्या दूत्या उक्तिरियम्&ndash;उअ इति ।<br>
जानीहीत्यर्थः पश्येति यावत् ।<br>
निश्चलेति सम्बोधनम् ।<br>
अथवा निश्चलनिष्पन्देत्येकं वा पदम् ।<br>
तदा निश्चलादपि निष्पन्देत्यर्थः ।<br>
शङ्खशुक्तिः शच्च्यकपालम् ।<br>
उच्यमानस्य नायकस्य सान्निध्यात्&ndash;सङ्केतस्थलप्रदर्शनं सामाजिकैर्व्यञ्जनयावगम्यते इत्यर्थः ।<br>
तथा च द्योत्यत इत्यत्र द्योतनं सामाजिकैर्व्यञ्जनया बुध्यत इति शेषः ।<br>
नायकेन तु बलाकाप्रदर्शनरूपात् वक्त्र्या वैलक्षण्यात् सङ्केतस्थलं व्यञ्जनया बुध्यते ।</p>
<p>लोचना:</p>
<p>(लो, ई) उस णिच्चेति&mdash;</p>
<p>पश्य निश्चलनिष्पन्दा बिसिनीपत्रे राजते बलाका ।</p>
<p>निर्मलमरकतभाजनप्रतिष्टिता शङ्खसुक्तिरिव ॥</p>
<p>निश्चलेति&mdash;निरुद्यमेति विटसम्बोधनम् ।<br>
शङ्खशुक्तिः सङ्खपात्री ।</p>
</details>
<p>भिन्नकण्ठध्वनिर्धोरैः काकुरित्यभिधीयते ।</p>
<p>इत्युक्तप्रकारायाः काकोर्भेदा आकरेभ्यो ज्ञातव्याः ।</p>
<details><summary>टीका</summary>
<p>लोचना:</p>
<p>(लो, उ) भिन्नेति&ndash;भेदाः तत्तत्सहकारिभेदाः स्वरूपभेदान्ताः ।</p>
</details>
<p>एतद्वैशिष्ट्ये यथा&ndash;<br>
&ldquo;गुरुपरतन्त्रतया बत दूरतरं देशमुद्यतो गन्तुम् ।<br>
अलिकुलकोकिलललिते नैष्यति सखि ! सुरभिसमये ऽसौ&rdquo; ॥<br>
अत्र नैष्यति, अपि तर्हि एष्यत्येवेति काक्का व्यज्यते&ndash;</p>
<details><summary>टीका</summary>
<p>विज्ञप्रिया:</p>
<p>(वि, भ) आकरेभ्य इति&mdash;भिन्नकण्ठध्वनिरित्यादिकाकुविवेचकग्रन्थ आकरः ।<br>
स्वाभाविककण्ठध्वनितो भिन्नः कण्ठध्वनिरित्यर्थः ।<br>
गुरुपरतन्त्रतयेति&ndash;दूरतरदेशगतं पतिं शोचयन्त्या नायिकाया उक्तिः प्रथमार्द्धम् ।<br>
तामाश्वासयन्त्याः सख्या उक्तिः परार्द्धम् ।<br>
नैष्यतीति&mdash;अपि त्वेष्यत्येवेत्यर्थः काक्का व्यज्यते इति&ndash;काक्काः परं नञर्थोपस्थापनान्न एष्यति एष्यत्येवेत्येवंरूपः ।<br>
अत्र शिरश्चालनसहोत्पन्नत्वं काकोर्वैलक्षण्यम् ।</p>
</details>
<p>चेष्टावैशिष्ट्ये यथा&ndash;<br>
&ldquo;सङ्केतकालमनसं विटं ज्ञात्वा विदग्धया ।<br>
हसन्नेत्रार्पिताकूतं लीलापङ्मं निमीलितम्&rdquo; ॥</p>
<details><summary>टीका</summary>
<p>लोचना:</p>
<p>(लो, ऊ) सङ्केतेति&ndash;हसता विकशता नेत्रेण अर्पितमाकूतमभिप्रयोयेन इति विटविशेषणम् ।<br>
एषां चोक्तोदाहरणानां ध्वनिगुणीभूत-व्यङ्ग्यत्वे तान्निरूपणे अग्रेस्फुटीभविष्यति, किन्तु व्यञ्जनाया आर्थत्वमात्रेणोदाहरणम् ।<br>
चेष्टादीत्यादिशब्देन वरर्णनीयनायकादिगतसात्त्विकादिपरिग्रहः ।</p>
</details>
<p>अत्र सन्ध्या सङ्केतकाल इति पङ्मनिमीलनादिचेष्टया कयाचिद्द्योत्यते ।</p>
<details><summary>टीका</summary>
<p>विज्ञप्रिया:</p>
<p>(वि, म) सङ्केतकालेति&mdash;विटं धूर्त्तम् उपनायकं सङ्केतकालमनसं तज्जिज्ञासार्थं तन्मनस्कं ज्ञात्वेत्यर्थः ।<br>
हसता नेत्रेणार्पितं स्थापितम् आकूतं भावो यत्र तादृशं यथा स्यात्तथा लीलापद्मं निमीलितमित्यर्थः ।<br>
द्योत्यत इति विटं प्रतीत्यर्थः ।<br>
सामाजिकैस्तु तद्द्योतनमपि बुध्यते इति बोध्यम् ॥</p>
</details>
<p>एवं वक्त्रादीनां व्यस्तसमस्तानां वैशिष्ट्ये बोद्धव्यम् ।</p>
<p>त्रैविध्यादियमर्थानां प्रत्येकं त्रिविधा मता ॥ विस्स्द्_२।१७ ॥</p>
<p>&ldquo;अर्थानां वाच्यलक्ष्यव्यङ्ग्यत्वेन त्रिरूपतया सर्वा अप्यनन्तरोक्ता व्यञ्जनास्त्रिविधाः ।<br>
तत्र वाच्यार्थस्य व्यञ्जना यथा-&ldquo;कालो मधुः-&rdquo; इत्यादि ।<br>
लक्ष्यार्थस्य यथा&ndash;&ldquo;निः शेषच्युतचन्दनम्ऽ&ndash;इत्यादि ।<br>
व्यङ्ग्यार्थस्य यथा&ndash;&ldquo;उअ णिच्चल-&rdquo; इत्यादि ।<br>
प्रकृतिप्रत्ययादिव्यञ्जकत्वं तु प्रपञ्चयिष्यते ।</p>
<p>शब्दबोध्यो व्यनक्त्यर्थः शब्दो ऽप्यर्थान्तराश्रयः ।<br>
एकस्य व्यञ्जकत्वे तदन्यस्य सहकारिता ॥ विस्स्द्_२।१८ ॥</p>
<details><summary>टीका</summary>
<p>लोचना:</p>
<p>(लो, ऋ) शब्दबोध्य इत्यर्थान्तरमपेक्षते, नत्वेकार्थमात्रप्रतिपादको व्यञ्जकः यथा&ndash;दुर्गालङ्घितेत्यादौ ।<br>
अर्थो ऽपि शब्दमपेक्षते यथा कालो मधुरित्यादौ ।<br>
एकस्येत्यादेरयमर्थः ।<br>
शब्दार्थयोरेकस्य व्यञ्जकत्वे तदितरः सहकारी सतु अवर्जनीयसान्निधिमात्रेणावस्थितः ।<br>
किन्तु यत्र यच्छक्तिरुत्कटा तत्र तन्मूलो व्यञ्जकत्वव्यपदेशः ।</p>
</details>
<p>यतः शब्दो व्यञ्जकत्वे ऽप्यर्थान्तरमपेक्षते, अर्थो ऽपि शब्दम्, तदेकस्य व्यञ्जकत्वे ऽन्यस्य सहकारितावश्यमङ्गीकर्तव्या ।</p>
<p>अभिधादित्रयोपाधिवैशिष्ट्यात्र्त्रिविधो मतः ।<br>
शब्दो ऽपि वाचकस्तद्वल्लक्षको व्यञ्जकस्तथा ॥ विस्स्द्_२।१९ ॥</p>
<details><summary>टीका</summary>
<p>विज्ञप्रिया:</p>
<p>(वि, य) वक्तृबोद्धव्यादिदशवैशिष्ट्यात् यार्ऽथो व्यञ्जनोक्ता, सा व्यञ्जकार्थत्रौविध्यात् त्रिविधेत्याह&ndash;अर्थानां व्यञ्जकार्थानाम् ।<br>
इयं दशविधा व्यञ्जना ।<br>
निः शेषेत्यादौ लक्ष्यार्थस्य व्यञ्जकत्वं स्वमताभिप्रायेणैवोक्तम् ।<br>
उक्तशब्दार्थव्यञ्जकार्थत्रैविध्यस्यैवोक्तत्वात् इदानीं व्यञ्जकशब्दस्यापि त्रैविध्यमाह&ndash;अभिधादित्रयेति ।</p>
</details>
<p>अभिधोपाधिको वाचकः ।<br>
लक्षणोपाधिको लक्षकः ।<br>
व्यञ्जनोपाधिको व्ययञ्जकः ।<br>
किञ्च&ndash;</p>
<p>तात्पर्याख्यां वृत्तिमाहुः पदार्थान्वयबोधने ।<br>
तात्पर्यार्थं तदर्थं च वाक्यं तद्वोधकं परे ॥ विस्स्द्_२।२० ॥</p>
<details><summary>टीका</summary>
<p>विज्ञप्रिया:</p>
<p>(वि, र) न केवलं वाच्यादित्रिविध एव शब्दस्यार्थो ऽपि तु वाच्यादित्रयभिन्नः पदार्थसंसर्गो ऽपि शब्दार्थस्तद्बोधकं च वाक्यमित्याह&ndash;किं चेत्यादिना ।<br>
पदार्थान्वयबोधने तदन्वयबोधनिमित्तम् ।<br>
परे नैयायिकास्तात्पर्य्याख्यां वृत्तिमाहुः ।<br>
तदर्थं तस्या वृत्तेर्विषयरूपमर्थं तात्पर्य्यार्थं संसर्गरूपं तद्वोधकं च वाक्यमित्याहुः ।</p>
</details>
<p>अभिधाया एकैकपदार्थबोधनविरामाद्वाक्यार्थरूपस्य पदार्थान्वयस्य बोधिका तात्पय नाम वृत्तिः ।<br>
तदर्थश्च तात्पर्यार्थः ।<br>
तद्वोधकं च वाक्यमित्यभिहितान्वयवादिनां मतम् ।</p>
<details><summary>टीका</summary>
<p>विज्ञप्रिया:</p>
<p>(वि, ल) अभिधायाः संसर्गबोधने ऽसामर्थ्यं दर्शयन् व्याचष्टे&ndash;अभिधाया इति ।<br>
तदर्थश्चेति संसर्गरूप इत्यर्थः ।<br>
अभिहितान्वयवादिनां नैयायिकानां पदेन पदार्थे ऽभिहिते स्मारिते तदन्वयबोधो वाक्यादेव ॥<br>
इति ।</p>
<p>इति श्रीसाहित्यदर्पणटीकायां द्वितीयपरिच्छेदविवरणम्</p>
</details>
<p>इहि साहित्यार्पणो वाक्यस्वरूपनिरूपणो नाम द्वितीयः परिच्छेदः ।</p>
<hr>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vishvanAtha-sAhitya-darpaNaH_02_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/02/">०२ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_02_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_02_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_02_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
