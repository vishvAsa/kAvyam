<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०६">
  <meta property="og:description" content="षष्ठः परिच्छेदः
एवं ध्वनिगुणीभूतव्यङ्ग्यत्वेन काव्यस्य भेदद्वयमुक्त्वा पुनर्दृश्यश्रव्यत्वेन भेदद्वयमाह–
दृश्यश्रव्यत्वभेदेन पुनः काव्यं द्विधा मतम् ।
टीका विज्ञप्रिया:
(वि, क) श्रव्यं काव्यमुक्त्वा नाट्यात्मकं दृश्यकाव्यं वक्तुमाह–एवं—ध्वनीति ।
लोचना:
(लो, अ) परिच्छेदसङ्गतिमाह—एवमिति ।
दृश्यं तत्राभिनेयं–
टीका विज्ञप्रिया:
(वि, ख) अभिनेयं नाट्यम् ।
लोचना:
(लो, आ) दृश्यं दर्शनीयप्रधानम् ।
श्रव्यं श्रोतव्यमात्रम् ।
अभिनेयं नटैरङ्गादिभिरिति शेषः ।
तस्यरूपकसञ्ज्ञाहेतुमाह–
तद्रूपारोपात्तुरूपकम् ॥ विस्स्द्_६।१ ॥
लोचना:
(लो, इ) अन्यस्य रामादेः रूपेणान्यान् नटान् रूपयतीति रूपकम् ।
********** एन्द् ओफ़् चोम्मेन्तर्य् **********
तद्दृश्यं काव्यं नटे रामादिस्वरूपारोपाद्रूपकमित्युच्यते ।
टीका विज्ञप्रिया:">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०६">
  <meta itemprop="description" content="षष्ठः परिच्छेदः
एवं ध्वनिगुणीभूतव्यङ्ग्यत्वेन काव्यस्य भेदद्वयमुक्त्वा पुनर्दृश्यश्रव्यत्वेन भेदद्वयमाह–
दृश्यश्रव्यत्वभेदेन पुनः काव्यं द्विधा मतम् ।
टीका विज्ञप्रिया:
(वि, क) श्रव्यं काव्यमुक्त्वा नाट्यात्मकं दृश्यकाव्यं वक्तुमाह–एवं—ध्वनीति ।
लोचना:
(लो, अ) परिच्छेदसङ्गतिमाह—एवमिति ।
दृश्यं तत्राभिनेयं–
टीका विज्ञप्रिया:
(वि, ख) अभिनेयं नाट्यम् ।
लोचना:
(लो, आ) दृश्यं दर्शनीयप्रधानम् ।
श्रव्यं श्रोतव्यमात्रम् ।
अभिनेयं नटैरङ्गादिभिरिति शेषः ।
तस्यरूपकसञ्ज्ञाहेतुमाह–
तद्रूपारोपात्तुरूपकम् ॥ विस्स्द्_६।१ ॥
लोचना:
(लो, इ) अन्यस्य रामादेः रूपेणान्यान् नटान् रूपयतीति रूपकम् ।
********** एन्द् ओफ़् चोम्मेन्तर्य् **********
तद्दृश्यं काव्यं नटे रामादिस्वरूपारोपाद्रूपकमित्युच्यते ।
टीका विज्ञप्रिया:">
  <meta itemprop="wordCount" content="21613">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="षष्ठः परिच्छेदः
एवं ध्वनिगुणीभूतव्यङ्ग्यत्वेन काव्यस्य भेदद्वयमुक्त्वा पुनर्दृश्यश्रव्यत्वेन भेदद्वयमाह–
दृश्यश्रव्यत्वभेदेन पुनः काव्यं द्विधा मतम् ।
टीका विज्ञप्रिया:
(वि, क) श्रव्यं काव्यमुक्त्वा नाट्यात्मकं दृश्यकाव्यं वक्तुमाह–एवं—ध्वनीति ।
लोचना:
(लो, अ) परिच्छेदसङ्गतिमाह—एवमिति ।
दृश्यं तत्राभिनेयं–
टीका विज्ञप्रिया:
(वि, ख) अभिनेयं नाट्यम् ।
लोचना:
(लो, आ) दृश्यं दर्शनीयप्रधानम् ।
श्रव्यं श्रोतव्यमात्रम् ।
अभिनेयं नटैरङ्गादिभिरिति शेषः ।
तस्यरूपकसञ्ज्ञाहेतुमाह–
तद्रूपारोपात्तुरूपकम् ॥ विस्स्द्_६।१ ॥
लोचना:
(लो, इ) अन्यस्य रामादेः रूपेणान्यान् नटान् रूपयतीति रूपकम् ।
********** एन्द् ओफ़् चोम्मेन्तर्य् **********
तद्दृश्यं काव्यं नटे रामादिस्वरूपारोपाद्रूपकमित्युच्यते ।
टीका विज्ञप्रिया:">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/vishvanAtha-sAhitya-darpaNaH\/06\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/vishvanAtha-sAhitya-darpaNaH\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/vishvanAtha-sAhitya-darpaNaH/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षष्ठः परिच्छेदः</p>
<p>एवं ध्वनिगुणीभूतव्यङ्ग्यत्वेन काव्यस्य भेदद्वयमुक्त्वा पुनर्दृश्यश्रव्यत्वेन भेदद्वयमाह&ndash;</p>
<p>दृश्यश्रव्यत्वभेदेन पुनः काव्यं द्विधा मतम् ।</p>
<details><summary>टीका</summary>
<p>विज्ञप्रिया:</p>
<p>(वि, क) श्रव्यं काव्यमुक्त्वा नाट्यात्मकं दृश्यकाव्यं वक्तुमाह&ndash;एवं&mdash;ध्वनीति ।</p>
<p>लोचना:</p>
<p>(लो, अ) परिच्छेदसङ्गतिमाह&mdash;एवमिति ।</p>
</details>
<p>दृश्यं तत्राभिनेयं&ndash;</p>
<details><summary>टीका</summary>
<p>विज्ञप्रिया:</p>
<p>(वि, ख) अभिनेयं नाट्यम् ।</p>
<p>लोचना:</p>
<p>(लो, आ) दृश्यं दर्शनीयप्रधानम् ।<br>
श्रव्यं श्रोतव्यमात्रम् ।<br>
अभिनेयं नटैरङ्गादिभिरिति शेषः ।</p>
</details>
<p>तस्यरूपकसञ्ज्ञाहेतुमाह&ndash;</p>
<p>तद्रूपारोपात्तुरूपकम् ॥ विस्स्द्_६।१ ॥</p>
<p>लोचना:</p>
<p>(लो, इ) अन्यस्य रामादेः रूपेणान्यान् नटान् रूपयतीति रूपकम् ।</p>
<p>********** एन्द् ओफ़् चोम्मेन्तर्य् **********</p>
<p>तद्दृश्यं काव्यं नटे रामादिस्वरूपारोपाद्रूपकमित्युच्यते ।</p>
<details><summary>टीका</summary>
<p>विज्ञप्रिया:</p>
<p>(वि, ग) नाट्यं रूपकमिति पर्यायाद्रूपसञ्ज्ञाहेतुं वक्तुमाह&mdash;तस्येति रामादिस्वरूपारोपणादिति वेशाभिनयाभ्यां तदारोपस्यानेन बोधनादित्यर्थः ।</p>
</details>
<p>को ऽसावभिनाय इत्याह&ndash;</p>
<p>भवेदभिनयो ऽवस्थानुकारः स चतुर्विधः ।<br>
आङ्गिको वाचिकश्चैवमाहार्यः सात्त्विकस्तथा ॥ विस्स्द्_६।२ ॥</p>
<details><summary>टीका</summary>
<p>विज्ञप्रिया:</p>
<p>(वि, घ) तदारोपहेतुत्वेन प्राप्तमभिनयं पृच्छाते&mdash;को ऽसाविति ।<br>
आहार्य इति ।<br>
आङ्गिकवाचिकौ द्वावप्याहार्यो ।<br>
सात्विकः च तेन चातुर्विध्यम् ।<br>
तत्र नाट्यस्य सत्त्वानुद्रेकात् रसावेशाभावेन क्रियमाणवाहार्य्यौ ।<br>
सत्वोद्रेकाद्रसावेशेन क्रियमाणै सात्त्विकौ ।</p>
<p>लोचना:</p>
<p>(लो, ई) अङ्गकृतः आङ्गिकः ।<br>
वचसा वाचिकः ।<br>
आहार्य्यं मुकुटकेयूरादिरचना ।<br>
सात्त्विकः स्तम्बस्वेदादिः ।</p>
</details>
<p>नटैरङ्गादिभी रामयुधिष्ठिरादीनामवस्थानुकरणमभिनयः ।</p>
<details><summary>टीका</summary>
<p>विज्ञप्रिया:</p>
<p>(वि ङ) तच्चतुः साधारणमभिनयलक्षणमाह&mdash;नटैरङ्गादिभिरिति ।<br>
अङ्गं शरीरम् ।<br>
आदिपदात् वचनपरिग्रहः ।<br>
अवस्थास्तदीया धर्माः मनः कथावाक्यपाण्डुत्वादिरूपवेशाधारणः तस्या अनुकरणं ताद्रूप्येण प्रत्यायनम् ।</p>
</details>
<p>रुपकस्य भेदानाह&ndash;</p>
<p>नाटकमथ प्रकरणं भाणव्यायोगसमवकारडिमाः ।<br>
ईहामृगाङ्कवीथ्यः प्रहसनमिति रूपकाणि दश ॥ विस्स्द्_६।३ ॥</p>
<p>किञ्च&mdash;</p>
<p>नाटिका त्रोटकं गोष्ठी सट्टकं नाट्यरासकम् ।<br>
प्रस्थानोल्लाप्यकाव्यानि प्रेङ्खणं रासकं तथा ॥ विस्स्द्_६।४ ॥</p>
<p>संलापकं श्रीगदितं शिल्पकं च विलासिका ।<br>
दुर्मल्लिका प्रकरणी हल्लीशो भाणिकेति च ॥ विस्स्द्_६।५ ॥</p>
<p>अष्टादश प्राहुरुपरूपकाणि मनीषिणः ।<br>
विना विशेषं सर्वेषां लक्ष्म नाटकवन्मतम् ॥ विस्स्द्_६।६ ॥</p>
<details><summary>टीका</summary>
<p>विज्ञप्रिया:</p>
<p>(वि, च) दशविधं रूपकमुत्त्कीर्त्याष्टादशविधरूपकमुत्कीर्त्तयति ।<br>
किञ्चनाटिकेति ।<br>
नाट्यात्मकमित्येकम् ।<br>
विना विशेषमिति&mdash;तदुक्तस्तत्तद्विशेष एव भेदकः ।<br>
तं विहाय सर्वेषां लक्ष्म लक्षणं नाटकवदेवेत्यर्थः ।</p>
<p>लोचना:</p>
<p>(लो, उ) लक्ष्म वक्ष्यमाणं लक्षणम् ।</p>
</details>
<p>सर्वेषां प्रकरणादिरूपकाणां नाटिकाद्युपरूपकाणां च ।<br>
तत्र&mdash;</p>
<p>नाटकं ख्यातवृत्तं स्यात् पञ्चसन्धिसमन्वितम् ।</p>
<details><summary>टीका</summary>
<p>विज्ञप्रिया:</p>
<p>(वि, छ) नाटकलक्षणमाह ।<br>
नाटकमिति&mdash;ख्यातेतिवृत्तादयः स्वयमेव व्याख्यायन्ते</p>
</details>
<p>विलासर्द्ध्यादिगुणवद्युक्तं नानाविभूतिभैः ॥ विस्स्द्_६।७ ॥</p>
<p>सुखदुःखसमुद्भूति नानारसनिरन्तरम् ।<br>
पञ्चादिका दशपरास्तत्राङ्काः परिकीर्त्तिताः ॥ विस्स्द्_६।८ ॥</p>
<p>प्रख्यातवंशो राजर्षिर्धोरोदात्तः प्रतापवान् ।<br>
दिव्यो ऽथ दिव्यादिव्यो वा गुणावान्नायको मतः ॥ विस्स्द्_६।९ ॥</p>
<details><summary>टीका</summary>
<p>विज्ञप्रिया:</p>
<p>(वि, ज)<br>
[तेxत् मिस्सिन्ग् इन् प्रिन्तेद् एद्।]</p>
</details>
<p>एक एव भवेदङ्गी शृङ्गारो वीर एव वा ।</p>
<details><summary>टीका</summary>
<p>विज्ञप्रिया:</p>
<p>(वि, झ) एव एवेति ।<br>
नाटके ऽवान्तरनानारससम्भवे ऽपि ते ऽङ्गान्येव ।<br>
समस्तरसनिर्वाहः शृङ्गारवीरयोरेक एव त्वङ्गी प्रधानमित्यर्थः ।</p>
</details>
<p>अङ्गमन्ये रसाः सर्वे कार्यो निर्वहणो ऽद्भुतः ॥ विस्स्द्_६।१० ॥</p>
<p>चत्वारः पञ्च वा मुख्याः कार्यव्यापृतपूरुषाः ।<br>
गोपुच्छाग्रसमाग्रं तु बन्धनं तस्य कीर्तितम् ॥ विस्स्द्_६।११ ॥</p>
<p>लोचना:</p>
<p>(लो, ऊ) यथोद्देशं लक्षणमाह&ndash;नटकामेति ।<br>
यदुक्तं कविना ।<br>
नानाविभूतिसमयुक्तमृद्धिविलासादिभिर्गुणैश्चैवेति ।<br>
निर्वहणे ऽन्तिमसन्धौ चत्वारः पञ्च वा इत्युपलक्षणमात्रं कार्यव्यापारिणां प्रयत्ने नाल्पत्वं विधेयम्, बहुत्वे ऽभिनयदुः खावहत्वात् ।</p>
<p>********** एन्द् ओफ़् चोम्मेन्तर्य् **********</p>
<p>ख्यातं रामायणादिप्रसिद्धं वृत्तम् ।<br>
यथा&ndash;रामचरितादि ।<br>
सन्धयो वक्ष्यन्ते ।<br>
नानाविभूतिभिर्युक्तमिति महासहायम् ।<br>
सुखदुःखसमुद्भूतत्वं रामयुधिष्ठिरादिवृत्तान्तेष्वभिक्तम् ।<br>
राजर्षयो दुष्यन्तादयः ।<br>
दिव्याः श्रीकृष्णादयः ।<br>
दिव्या दिव्यः, यो दिव्यो ऽप्यात्मनिनराभिमानी ।<br>
यथा श्रीरामचन्द्रः ।<br>
गोपुच्छग्रसमाग्रमिति &ldquo;क्रमेणाङ्काः सूक्ष्माः कर्तव्याः&rdquo; इति केचित् ।</p>
<p>लोचना:</p>
<p>(लो, ऋ) सूक्ष्माः स्वल्पाः ।</p>
<p>********** एन्द् ओफ़् चोम्मेन्तर्य् **********</p>
<p>अन्ये त्वाहुः&ndash;&ldquo;यथा गोपुच्छे केचिद्वाला ह्रस्वाः केचिद्दीर्घास्तथेह कानिचित्कार्याणि मुखसन्धो समाप्तानि कानिचित्प्रतिमुखे ।<br>
एवमन्येष्वपि कानिचित्कानिचित्&rdquo; इति ।</p>
<p>प्रत्यक्षनेतृचरितो रसभावसमुज्ज्वलः ।<br>
भवेदगूढशब्दार्थः क्षुद्रचूर्णकसंयुतः ॥ विस्स्द्_६।१२ ॥</p>
<p>लोचना:</p>
<p>(लो, ॠ) को ऽसावङ्क इत्याह&mdash;प्रत्यक्ष इति ।<br>
नेतारौ नायको नायिका च ।<br>
तयोरेकस्य द्वयोर्वा चरितं तत्र प्रत्यक्षं दर्शनीयमिति भावः ।<br>
चूर्णकानां क्षुद्रत्वं झटिति बोधफलं विच्छिन्नावनान्तरैकार्थत्वादि अन्तिमाङ्कवर्जं न्यायसिद्धम् ।</p>
<p>********** एन्द् ओफ़् चोम्मेन्तर्य् **********</p>
<p>विच्छिन्नावान्तरैकार्थः किञ्चित्संलग्नबिन्दुकः ।<br>
युक्तो न बहुभिः कार्यैर्बोजसंहृतिमान्न च ॥ विस्स्द्_६।१३ ॥</p>
<p>नानाविधानसंयुक्तो नातिप्रचुरपद्यवान् ।</p>
<p>लोचना:</p>
<p>(लो, ऌ) तत्र सर्वार्थविच्छेदात् ।<br>
पद्यानां प्राचुर्यमभिनयदुः खावहत्वात् हेयम् ।</p>
<p>********** एन्द् ओफ़् चोम्मेन्तर्य् **********</p>
<p>आवश्यकानां कार्याणामविरोधाद्विनिमितः ॥ विस्स्द्_६।१४ ॥</p>
<p>नानेकदिननिर्वर्त्यकथया सम्प्रयोजितः ।<br>
आसन्ननायकः पात्रैर्युतस्त्रिचतुरैस्तथा ॥ विस्स्द्_६।१५ ॥</p>
<p>दूराह्वानं वधो युद्धं राज्यदेशादिविप्लवः ।<br>
विवाहो भोजनं शापोत्सर्गौ मृत्यू रतं तथा ॥ विस्स्द्_६।१६ ॥</p>
<p>दन्तच्छेद्यं नखच्छेद्यमन्यद्व्रीडाकरं च यत् ।<br>
शयनाधरपानादि नगराद्यवरोधनम् ॥ विस्स्द्_६।१७ ॥</p>
<p>स्नानानुलेपने चैभिर्वर्जितो नास्तिविस्तरः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) ख्यातं रामायणदीति&mdash;कार्यं निर्वहणे ऽद्भुतमिति यदुक्तं तत्तत्प्रकीणार्तसमुच्चयीकरणरूपे निर्वहणे ऽद्भुतं कार्यमित्यर्थः ।<br>
निर्वहणसन्धिर्हि नानास्थले प्रकीर्णर्थानां वैशिष्ट्यरूपमैकात्म्यमिति वक्ष्यते ।<br>
सन्धयो वक्ष्यन्ते ।<br>
तत्रैकेनैव प्रयोजनेनान्वितानां कथांशानामवान्तरैकार्थसम्बन्ध इति सन्धिसामान्यलक्षणम् ।<br>
तत्र च एकेनैकेनेत्यर्थः ।<br>
तत्र इतिवृत्तस्योत्साहसहितबीजसमुत्पत्तिर्मुखसन्धिः ।<br>
इतिवृत्तमभिनेतव्यप्रसङ्गः ।<br>
बीजं तदङ्कुरः तस्यैव यत्नयुक्त उद्भेदः प्रतिमुखसन्धिः ।<br>
ह्रासोन्मेषवानुद्देश्यप्राप्त्याशायुक्तः फलप्रधानोपायस्योद्भेदो गर्भसन्धिः ।<br>
गर्भसन्धितोरधिकतया उद्भिन्नो मुख्यफलोपायः शापादिना विघ्नितो विमर्षसन्धिः ।<br>
बीजवतां प्रकीर्णनांसकलसन्ध्युक्तार्थानामेकार्थताप्रापणं निर्वहणसन्धिः ।<br>
अयमुपसंहृतिसन्धिरित्युच्यते ।<br>
एते पञ्च सन्धयः ।<br>
महासहायमति ।<br>
रामादेः सुग्रीवादयो महासहायाः ।<br>
नायकः प्रधानपात्रम् ।<br>
पञ्चाधिकदशपरास्तत्राङ्का इत्युक्तत्वात् परिच्छेदरूपस्याङ्कस्य स्वरूपमाह&mdash;प्रत्यक्षेति ।<br>
प्रत्यक्षनेत्रेति ।<br>
अङ्क इति कीर्त्तित इत्यग्रेन्वयः ।<br>
नेता नायकः, तच्चरितं प्रत्यक्षं यत्र तादृशः ।<br>
रसभावेति ।<br>
भावो नायकनायकयोराकूतम् ।<br>
क्षुद्रचूर्णकमदीर्घसमासं संस्कृतम् ।<br>
विच्छिन्नेति ।<br>
व्यापकप्रसङ्गस्य एवदेशरूपोर्ऽथो विच्छिन्नसमापितो यत्र तादृशः ।<br>
किञ्चित्संसग्नबिन्दुक इति ।<br>
अवान्तरार्थविच्छेदे ऽपि प्रसङ्गान्तरोक्त्याकाङ्क्षोत्थापकं वस्तु बिन्दुसञ्ज्ञकम् ।<br>
&ldquo;अवान्तरार्थविच्छेदे बिन्द्वविच्छेदकारणम्&quot;इति वक्ष्यमाणत्वात् ।<br>
किञ्चित्तद्वान् इत्यर्थः ।<br>
बीजमभिनेतव्यप्रसङ्गस्याङ्कुर इत्यर्थः ।<br>
नच तत्संहृतिमान् तद्विच्छेदवान् ।<br>
अङ्के ऽभिनेतव्यवस्तुनां निषेधमाह&mdash;दूराह्वानमिति ।<br>
दूरस्थजनस्याह्वानमित्यर्थः ।<br>
भोजनमन्नभोजनम् ।<br>
दन्तच्छेद्यनखच्छेद्ययोर्वस्तुनोरपि भक्षणनिषेधः ।<br>
तदपि नाभिनेतव्यमित्यर्थः ।<br>
एषामभिनयः सदस्यानाममङ्गलमित्य भिप्रायः ।</p>
<p>लोचना:</p>
<p>(लो, ए) नानेकेत्यादिना&mdash;एकदिने कथैवाङ्के ऽभिनेया इति त्रिचतुरैरिति पूर्ववदुपलक्षणम् ।<br>
दूराह्वानमित्यादिभिर्वर्जित इति सम्बन्धः ।<br>
वूधयुद्धादिकञ्च यस्य कस्यचित् मुखेनान्येन वा कविप्रतिभोत्थितेन प्रकारेण दर्शनीयम् ।<br>
तथार्थेपक्षेपकैरिति वक्ष्यते ।</p>
</details>
<p>देवीपरिजनादीनाममात्यवणिजमपि ॥ विस्स्द्_६।१८ ॥</p>
<p>प्रत्यक्षचित्रचरितैर्युक्तो भावरसोद्भवैः ।</p>
<details><summary>टीका</summary>
<p>विज्ञप्रिया:</p>
<p>(वि, ट) देवीपरिजनादीनां प्रत्यक्षचित्रचरितैर्युक्त इत्यन्वयः ।<br>
भावरसोद्भवैरिति ।<br>
भावो लीला रसो वैदग्ध्यम् ।<br>
तेन रसभावसमुज्ज्वल इत्यनेन न पौनरुक्त्यम् ।</p>
</details>
<p>अन्तनिष्क्रान्तनिखिलपात्रो ऽङ्क इति कीर्त्तितः ॥ विस्स्द्_६।१९ ॥</p>
<p>बिन्द्वादयो वक्ष्यन्ते ।<br>
आवश्यकं सन्ध्यावन्दनाहि ।</p>
<details><summary>टीका</summary>
<p>विज्ञप्रिया:</p>
<p>(वि, ठ) कन्ध्यावन्दनादीति ।<br>
रसान्तरप्रसक्तस्य नायकस्येति बोध्यम् ।</p>
</details>
<p>अङ्कप्रस्तावाद्गर्भाङ्कमाह-</p>
<p>अङ्कोदरप्रविष्टो यो रङ्ग द्वारामुखादिमान् ।<br>
अङ्को ऽपरः स गर्भाङ्कः सबीजः फलवानपि ॥ विस्स्द्_६।२० ॥</p>
<details><summary>टीका</summary>
<p>विज्ञप्रिया:</p>
<p>(वि, ड) गर्भाङ्कः प्रधानाङ्कमध्ये ऽवान्तरविच्छेदरूपो ऽपरो ऽङ्कस्तल्लक्षणमाह&ndash;अङ्कोदरेति ।<br>
प्रथमतो ऽभिनयेन नटप्रवेशो रङ्गद्वारम् ।<br>
तद्वक्ष्यति &ldquo;यस्मादभिनयात् पूर्वम्&quot;इत्यादिनात्र चाभिनयो नाट्यवस्तुप्रदर्शनम् ।<br>
गर्भाङ्कः प्रथमाङ्क एवेति नियमाभावात् आह&ndash;रङ्गद्वारामुखादीति ।<br>
आमुखं प्रस्तावना तल्लक्षणमग्रे वक्ष्यते ।<br>
रङ्गद्वारामुखे प्रथमाङ्के ।<br>
आदिपदात् वक्ष्यमाणलक्षणकशुद्धसङ्कीर्णविष्कम्भकद्वयस्यप्रवेशकस्य च परिग्रहः ।<br>
वक्ष्यते हि&mdash;वृत्तवर्त्तिष्यमाणकथांशप्रदर्शकोभिनयो विष्कम्भकः ।<br>
सच मध्यविधजनप्रवर्त्तितः शुद्धः ।<br>
मध्यनीचाभ्यां प्रवर्त्तितः सङ्कीर्णः ।<br>
नीचजनमात्रप्रवर्त्तितः प्रवेशकः ।<br>
तेषान्तु सकलाङ्क एव सम्भवः ।<br>
अङ्कोदर इति ।<br>
मुख्यनाटकमध्ये केनापि पात्रेण नाटकान्तरप्रदर्शनं गर्भाङ्क इत्यर्थः ।<br>
तत्प्रदर्शनफलमाह&mdash;सबीज इति तत्प्रदर्शनात्,मुख्यनाटकभिनेतव्यार्थस्याङ्कुरफलयोर्लाभात् तद् द्वयवानित्यर्थः ।</p>
</details>
<p>यथा बालरामायणो रावणं प्रति कोहलः&mdash;<br>
&ldquo;श्रवणैः पेयमनेकैर्दृश्यं दीर्घैश्च लोचनैर्बहुभिः ।<br>
भवदर्थमिव निबद्धं नाट्यं सीतास्वयंवरणम्&rdquo; ॥<br>
इत्यादिना विरचितः सीतास्वयंवरो नाम गर्भाङ्कः ।</p>
<details><summary>टीका</summary>
<p>विज्ञप्रिया:</p>
<p>(वि, ढ) तं गार्भाङ्कं दर्शयति&mdash;यथा बालरामायण इत्यादि&mdash;तत्र हि केनापि कविना निबद्धं श्रवणैरित्यादिगुणयुक्तं सीतस्वयम्वरं नाम नाट्यं कञ्चुकिना रावणे निवेदितम् ।<br>
तच्छवणआत् सीताहरणकनकमृगरामक्रोधरूपबीजस्य सीताहरणरूपकस्य च सूचनात् तद्द्वयवत् ।<br>
इत्यादिना विरचित इति ।<br>
इत्यादिना दर्शितः केनापि विरचित इत्यर्थः ।<br>
कञ्चुकिवाक्येन तद्विरचनाभावात् ।</p>
<p>लोचना:</p>
<p>(लो, ऐ) नृत्यपात्रभूतो ऽपि रावणो ऽस्य गर्भाङ्कस्य नटान्तरैरभिनेयस्य द्रष्टा ।</p>
</details>
<p>तत्र पूर्वं पूर्वरङ्गः सभापूजा ततः परम् ।<br>
कथनं कविसञ्ज्ञादेर्नाटकस्याप्यथामुखम् ॥ विस्स्द्_६।२१ ॥</p>
<details><summary>टीका</summary>
<p>विज्ञप्रिया:</p>
<p>(वि, ण) प्रसङ्गतो गर्भाङ्कमुक्त्वा प्रकृतनाटके यद्यदभिनेतव्यं तदाह&mdash;तत्रपूर्वमिति&mdash;पूर्वरङ्गश्च नटाभिनयरूपरङ्गद्वारादिसूत्रधारनिष्कामणान्तः क्रियाकलापः नाटकस्येति&mdash;नाटकसञ्ज्ञाया अपि कथनमित्यर्थः ।</p>
<p>लोचना:</p>
<p>(लो, ओ) सञ्ज्ञादीति&ndash;आदिशब्दात् गोत्रादिः ।<br>
नाटकस्यापि सञ्ज्ञास्वरूपादिकथनमिति सम्बन्धः ।</p>
</details>
<p>तत्रेति नाटके ।</p>
<p>यन्नाट्यवस्तुनः पूर्वं रङ्गविघ्नोपशान्तये ।<br>
कुशीलवाः प्रकुर्वन्ति पूर्वरङ्गः स उच्यते ॥ विस्स्द्_६।२२ ॥</p>
<p>प्रत्याहारादिकान्यङ्गान्यस्य भूयांसि यद्यपि ।<br>
तथाप्यवश्यं कर्तव्या नान्दी विन्घोपशान्तये ॥ विस्स्द्_६।२३ ॥</p>
<details><summary>टीका</summary>
<p>विज्ञप्रिया:</p>
<p>(वि, त) अस्य पूर्वरङ्गरूपसञ्ज्ञाव्युत्पत्तिमाह&mdash;यन्नाट्येति ।<br>
नाट्यवस्तुनो अभिनेतव्येति वृत्तरूपवस्तुनो रामायणादेः ।<br>
कुशीलवाश्च सूत्रधारादिनटाः ।<br>
प्रत्यहारादीति&ndash;सूत्रधारनटादीनां क्रियाविशेषाः प्रत्याहारादयः ।</p>
<p>लोचना:</p>
<p>(लो, औ) प्रत्याहारादिकान्यङ्गानि रङ्गविघ्नशान्त्यर्थं नटमात्रकर्त्तव्यान्याकरेषु बोद्धव्यानि ।<br>
कविकर्त्तव्यत्वाभावात् नेह लक्ष्यन्ते ।</p>
</details>
<p>तस्याः स्वरूपमाह&ndash;</p>
<p>लोचना:</p>
<p>(लो, अ) अस्या नान्द्याः ।</p>
<p>********** एन्द् ओफ़् चोम्मेन्तर्य् **********</p>
<p>आशीर्वचनसंयुक्ता स्तुतिर्यस्मात्प्रयुज्यते ।<br>
देवद्विजनृपादीनां तस्मान्नान्दीति सञ्ज्ञिता ॥ विस्स्द्_६।२४ ॥</p>
<p>लोचना:</p>
<p>(लो, आ) आशीरिति ।<br>
देवद्विजनृपादीनामाशीराशंसा तत्प्रतिपादकेनवचनेन युक्ता ।<br>
नाटकादिषु नित्यमवश्यं प्रयुज्यते, नत्वस्याः कदाचित्कत्वस्थितिः ।<br>
नान्दीति नादिधातोः सिद्धा ।</p>
<p>********** एन्द् ओफ़् चोम्मेन्तर्य् **********</p>
<p>माङ्गल्यशङ्खचन्द्राब्जकोककैरवशंसिनी ।<br>
पदैर्युक्तादूदशभिरष्टाभिर्वा पदैरुत ॥ विस्स्द्_६।२५ ॥</p>
<details><summary>टीका</summary>
<p>विज्ञप्रिया:</p>
<p>(वि, थ) नान्दीसञ्ज्ञाव्युत्पत्तिमाह&mdash;आशीर्वचनेति ।<br>
आशंसानुरूपा समृद्धिर्नान्दी ।<br>
नान्दिस्वरूपपदव्युत्पत्तौ नान्दी समृद्धिरिति चोच्यते इति स्तुतिवचनसंयुक्ता नान्दी यस्मात् प्रवर्त्तते सभासत्सु श्राव्यते ।<br>
अतस्तद् वचनमेव तत्सम्बन्धान्नान्दी ।<br>
देवद्विजनृपादीनामाशीर्वचनेत्यन्वयः ।<br>
एतादृशनान्दीकथनञ्च न मुमेः तन्मते रङ्गद्वारमेव नान्दी ।<br>
किन्तु मुनिभिन्नानां कारिकाकृतामेवेदृशनान्दीकथनमित्यग्रे व्यक्तीभविष्यति ।<br>
यद् यद् वस्त्वात्मिका सा तत्तदाह&mdash;मङ्गल्येति ।<br>
एषामन्यतरदेव शंसनीयमित्यर्थः ।<br>
पदैः द्वादशभिरिति ।<br>
अत्र चपदं श्लोकपादो विभक्त्यन्तं पदञ्च ।<br>
यथासम्भवं विवक्ष्यते ।<br>
तदन्येतरैर्युक्तेत्यर्थः ।</p>
<p>लोचना:</p>
<p>(लो, इ) उतेत्यनेन क्वचित् पदैरष्टभिर्द्वादशभिर्वा युता ।</p>
</details>
<p>अष्टपदा यथा अनर्घराघवे&ndash;&ldquo;निष्प्रत्यूहम&rdquo; इत्यादि ।<br>
द्वादशपदा यथा मम तातपादानां पुष्पमालायाम्&mdash;</p>
<details><summary>टीका</summary>
<p>विज्ञप्रिया:</p>
<p>(वि, द) अष्टपदा अनर्घराघवे इति ।<br>
अत्र निष्प्रत्यूह इत्यादि विरमति महाकल्प इत्यादि श्लोकद्धयाष्टपादैरष्टपदत्वम् ।<br>
नच निष्प्रत्यूहमुपास्महे भगवतः कौमौदकीलक्षणः कोकप्रीतिचकोरपारणपटुज्योतिष्मती लोचने ।<br>
याभ्यामर्द्धविबोधमुग्धमधुरश्रीरर्द्धनिद्रायितो नाभिपल्लवपुण्डरीकमुकुलः कम्बोः सपत्नीकृतः ॥<br>
इत्यत्र विभक्त्यन्तपदानां द्वादशत्वप्यस्ति, तत्कथमष्टपदत्वं दर्शितमिति वाच्यम् ।<br>
उभयसत्त्वे ऽपि अष्टपदत्वानपायात् तद्दर्शनौचित्यात् व्याख्यातम् ।<br>
अष्टपदत्वासम्भवे विभक्त्यन्तपदरूपद्वादशपदवतीं नान्दीमुदाहरति ।</p>
</details>
<p>शिरसि धृतसुरापगे स्मरारावरुणमुखेन्दुरुचिर्गिरीन्द्रपुत्री ।<br>
अथ चरणयुगानते स्वकान्ते स्मितसरसा भवतो ऽस्तु भूतिहेतुः ॥<br>
एवमन्यत्र ।<br>
एतन्नान्दीति कस्यचिन्मतानुसारेणोक्तम् ।<br>
वस्तुतस्तु &ldquo;पूर्वरङ्गस्य रङ्गद्वाराभिधानमङ्गम्&rdquo; इत्यन्ये ।</p>
<details><summary>टीका</summary>
<p>विज्ञप्रिया:</p>
<p>(वि, ध) एतन्नान्दीति ।<br>
आशीर्वचनरूपा नान्दीत्यर्थः ।<br>
रङ्गविघ्नोपशान्तये इत्यनेन पूर्वङ्गस्य रङ्गविघ्नोपशान्तफलत्वस्योक्तत्वात् तथाप्यवश्यं कर्तव्या नान्दी विध्नोपशान्तये इति तदर्थान्मुनीतरनाट्याकारिकाकृतः कस्यचिन् मताभिप्रायेणोक्तम् ।<br>
वस्तुतस्तु पूर्वरङ्गस्य रङ्गद्वारमेवाङ्गं नतु नान्दीत्यन्ये आहुरित्यर्थः ।</p>
</details>
<p>यदुक्तम्&mdash;<br>
&ldquo;यस्मादभिनयो ह्यत्र प्राथम्यादवतार्यते ।<br>
रङ्गद्वारमतो ज्ञेयं वागङ्गाभिनयात्मकम्&rdquo; ॥<br>
इति ।<br>
उक्तप्रकारायाश्च नान्द्या रङ्गद्वारात्प्रथमं नटैरेव कर्तव्यतया न महर्षिणा निर्देशः कृतः ।</p>
<details><summary>टीका</summary>
<p>विज्ञप्रिया:</p>
<p>(वि, न) रङ्गद्वारस्याङ्गदर्शिकां कारिकां दर्शयति&ndash;यस्मादभिनयो ह्यत्रेति ।<br>
प्राथम्यादित्याशीर्वचनतो ऽपि प्राथम्यादित्यर्थः ।<br>
वागङ्गेति ।<br>
वागभिनयात्मकमङ्गाभिनयात्मकमित्यर्थः ।<br>
अत्र प्राथम्यादित्यनेन पूर्वरङ्गाङ्गत्वं रङ्गद्वारस्य दर्शितम् ।<br>
नतु नान्द्याइति भावः ।<br>
तस्याः पूर्वरङ्गानङ्गत्वे महर्षेस्तथात्वाप्रदर्शनमपि साधकमित्याह ।<br>
उक्तप्रकारया इति ।<br>
द्वादशपदाष्टपदप्रकाराया इत्यर्थः ।<br>
महर्षिणा नान्दीमान्त्रस्यैवानिर्द्दिष्टत्वात् ।<br>
उक्तकाराया अपि तस्या अनिर्द्देशः नटैरेवेति ।<br>
नाट्ये ऽवश्यं नान्दी कर्त्तव्या इति महर्षिभिन्नानां मतानुसारिभिर्नटैरेवेत्यर्थः ।<br>
नतु महर्षिमतानुसारिभिरित्यर्थः ।<br>
महर्षिणा तदनिर्द्देशात्तदाह&ndash;न महर्षिणेति ।<br>
महर्षिण तदनिर्देशे तस्या द्वादशपदत्वादिविशेषणव्यभिचारे हेतुरित्याह&mdash;कालिदासादीति ।</p>
</details>
<p>कालिदासादिमहाकविप्रबन्धेषु च&mdash;</p>
<p>लोचना:</p>
<p>(लो, ई) एतदिति ।<br>
एतन्नाटकादेः प्रथमं पादम् ।<br>
कस्यचित् कोलाहलादेः ।<br>
नटैरेव नर्त्तकैरेव काव्यत्वान्तः पातित्वाभावात् इत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>वेदान्तेषु यमाहुरेकपुरुषं व्याप्य स्थितं रोदसी यस्मिन्नीश्वर इत्यनन्यविषयः शब्दो यथार्थाक्षरः ।<br>
अन्तर्यश्च मुमुक्षुभिनियमितप्राणादिभिर्मृग्यते स स्थाणुः स्थिरभक्तियोगसुलभो निः श्रेयसायास्तु वः ॥</p>
<p>लोचना:</p>
<p>(लो, उ) वेदान्तेति ।<br>
यथार्थाक्षर ईश्वरशब्द ईशिधातेः सिद्धत्वादैश्वर्य्ययोगरूढरूपोर्ऽथस्तस्मिन् एव तात्त्विक इत्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>एवमादिषु नान्दीलक्षणायोगात् ।</p>
<details><summary>टीका</summary>
<p>विज्ञप्रिया:</p>
<p>(वि, प) वेदान्तेषु इति ।<br>
स स्थाणुर्महेशो वा युष्माकं श्रेयसे ऽस्तु इति अन्वयः ।<br>
एकपुरुषं प्रधानं पुरुषम् ।<br>
रोदसी द्यावापृथिव्यौ ।<br>
अभिन्नविषयो ऽन्यत्राप्रवृत्तिः ।<br>
अनन्यविषय इति क्वचित् पाठः ।<br>
अक्षरमत्र पदम् ।<br>
वर्णस्यार्थाभावेन यथार्थाभावात् ।<br>
अर्थश्च ईशऐश्वर्य्ये इति कर्त्तृविहितवरप्रत्ययान्तः धात्वर्थः ।<br>
प्राणदयः प्राणपानादयः पञ्चवायव इत्यर्थः ।<br>
अन्तर्नियमितोक्तौ मुमुक्षुभिर्यो मृग्यते ध्यायते ।<br>
नान्दीलक्षणेकति ।<br>
द्वादशत्वाष्टपदत्वाभावेन तल्लक्षणभावादित्यर्थः ।</p>
</details>
<p>उक्तं च&mdash;&ldquo;रङ्गद्वारमारभ्य कविः कुर्यात्-ऽइत्यादि ।<br>
अत एव प्राक्तनपुस्तकेषु &ldquo;नान्द्यन्ते सूत्रधारः&rdquo; इत्यनन्तरमेव &ldquo;वेदान्तेषु-&rdquo; इत्यादि श्लोकले(लि) खनं दृश्यते ।<br>
यच्च पश्चात् &ldquo;नान्द्यन्ते सूत्रधारः&rdquo; इति ले (लि) खनं तस्यायमभिप्रायः&mdash;नान्द्यन्ते सूत्रधार इदं प्रयोजितवान्, इतः प्रभृति मया नाटकमुपादीयत इति कवेरभिप्रायः सूचित&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, फ) तथा च रङ्गद्वारमेव नान्दी ।<br>
सैवावश्यं कर्त्तव्येति दर्शयतिउक्तञ्चेति ।<br>
उक्तमत्र महर्षिणेति बोध्यम् ।<br>
अत एव तत्र रङ्गद्वाररूपैव नान्दी महर्षेरभिमता ।<br>
तस्या एवादौ सूत्रधारेण कर्त्तव्यत्वादेवेत्यर्थः ।<br>
अत्र च नन्द्यन्ते रङ्गद्वाररूपनान्द्यन्त इत्यर्थः ।<br>
यच्च पश्चादिति ।<br>
वेदान्तेषु इत्यादिश्लेकस्य पश्चादित्यर्थः ।<br>
नान्द्यन्ते रङ्गद्वाररूपनान्द्यन्ते सूत्रधार इदं वेदान्तेषु इत्यादि प्रयोजितवान् ।<br>
इतः परं मया कविना नाटकमुपादीयते ।<br>
इत्येवं कवेरभिप्रायो नान्द्यन्त इत्यादिना कविनैव सूचित इत्यर्थः ।</p>
<p>लोचना:</p>
<p>(लो, ऊ) नान्दीलक्षणं समनन्तरोक्तप्रकारम् ।<br>
यञ्च पश्चादिति ।<br>
वेदान्तेषु इत्यादि पदानन्तरं ततः श्लोकात् ।</p>
</details>
<p>पूर्वरङ्गं विधायैव सूत्रधारा निवर्तते ।<br>
प्रविश्य स्थापकस्तद्वत्काव्यमास्थापयेत्ततः ॥ विस्स्द्_६।२६ ॥</p>
<details><summary>टीका</summary>
<p>विज्ञप्रिया:</p>
<p>(वि, ब) पूर्वरङ्गानन्तरकृत्यमाह&mdash;पूर्वरङ्गमिति ।<br>
स्थापकः सूत्रधारसदृशं नटान्तरम् ।<br>
तद्वदिति ।<br>
सूत्रधारवदित्यर्थः ।<br>
काव्यमत् नाटकरूपम् ।</p>
<p>लोचना:</p>
<p>(लो, ऋ) पूर्वरङ्ग इति ।<br>
एवं प्रत्याहारमारभ्य कविकर्त्तव्यरूपरङ्गद्वारपर्य्यन्ताङ्गमध्यम् इति शेषः ।</p>
</details>
<p>दिव्यमर्त्ये स तद्रूपो मिश्रमन्यतरस्तयोः ।<br>
सूचयैद्वस्तु बीजं वा मुखं पात्रमथापि वा ॥ विस्स्द्_६।२७ ॥</p>
<details><summary>टीका</summary>
<p>विज्ञप्रिया:</p>
<p>(वि, भ) दिव्यमर्त्येषु इत्यादिकं स्वयमेव व्याख्यास्यति ।<br>
दिव्यं मर्त्त्यं चेति क्वचित् पाठः ।</p>
<p>लोचना:</p>
<p>(लो, ॠ) मिश्रं दिव्यमर्त्त्याभ्यामिति, वृत्ताभ्यामित्यर्थः ।</p>
</details>
<p>काव्यार्थस्य स्थापनात्स्थापकः ।<br>
तद्वदिति सूत्रधारसदृशगुणाकारः ।<br>
इदानीं पूर्वरङ्गस्य सम्यक्प्रयोगाभावादेक एव सूत्रधारः सर्वं प्रयोजयतीति व्यवहारः ।<br>
स स्थापको दिव्यं वस्तु दिव्यो भूत्वा, मर्त्यं मर्त्यो भूत्वा, मिश्रं च दिव्यमर्त्ययोरन्यतरो भूत्वा सूचयेत् ।<br>
वस्तु इतिवृत्तम्, यथोदात्तराघवे&mdash;<br>
रामो मूध्नि निधाय काननमगान्मालामिवाज्ञां गुरो- स्तद्भक्त्या भरतेन राज्यमखिलं मात्रा सहैवोज्झितम् ।<br>
तौ सुग्रीवविभीषणावनुगतौ नीतौ परामुन्नतिं प्रोत्सिक्ता दशकन्धारप्रभृतयो ध्वस्ताः समस्ता द्विषः ॥</p>
<details><summary>टीका</summary>
<p>विज्ञप्रिया:</p>
<p>(वि, म) वृत्तमिति&ndash;वृत्तमभिनेतव्यवृत्तान्तः ।<br>
रामो मूर्ध्नि इत्यादिना रामो गुरोः पितुराज्ञां मूर्ध्नि निधाय काननमगादित्यन्वयः ।<br>
तद्भकत्या रामभक्त्या मात्रा जनन्या ।<br>
तौ पुराणे श्रुतौ ।<br>
प्रेत्सिक्ताः उद्धताः ।<br>
दशकन्धरप्रभृतयः समस्ताद्विषः ध्वस्ता तेनेति शेषः ।<br>
अत्राभिनेतव्यस्य समस्तवस्तुसूचकम् ।</p>
<p>लोचना:</p>
<p>(लो, ऌ) प्रोस्तिक्ताः प्रकर्षेण दर्पिष्टाः ।</p>
</details>
<p>बीजं यथा रत्नावल्याम्&mdash;<br>
द्वीपादन्यस्मादपि मध्यादपि जलनिधेर्दिशो ऽप्यन्तात् ।<br>
आनीय झटिति घटयति विधिरभिमतमभिमुखीभूतः ॥</p>
<details><summary>टीका</summary>
<p>विज्ञप्रिया:</p>
<p>(वि, य) बीजमिति&mdash;अभिनेतव्यार्थमूलमङ्कुरः ।<br>
द्वीपादन्यस्मादिति ।<br>
दूरस्थेनापि वरेण स्वीयकन्यापरिणयस्य भावित्वेन निजपत्नीमाश्वासयतः स्थापकस्य सूत्रधारस्य च उक्तिरियम् ।<br>
अन्यद्वीपादितो ऽप्यानीयाभिमुखीभूतो विधिर्घटयतीत्यर्थः ।</p>
</details>
<p>अत्र हि समुद्रे प्रवहणभङ्गमग्नोत्थिताया रत्नावल्या अनुकूलदैवलालितो वत्सराजगृहप्रवेशो यौगन्धरायणव्यापारमारभ्य रत्नावली प्राप्तौ बीजम् ।<br>
मुखं श्लेषादिना प्रस्तुतवृत्तान्तप्रतिपादको वाग्विशेषः ।</p>
<details><summary>टीका</summary>
<p>विज्ञप्रिया:</p>
<p>(वि, र) अत्रेति वहनं नौका ।<br>
वहित्रेति क्वचित् पाठः ।<br>
गृहप्रवेशो बीजमित्यन्वयः ।<br>
श्लेषादिनेत्यत्र आदिपदादन्यापदेशपरिग्रहः ।</p>
<p>लोचना:</p>
<p>(लो, ए) यौगन्धरायणः अमात्यविशेषः ।</p>
</details>
<p>यथा&mdash;<br>
आसादितप्रकटनिर्मलचन्द्रहासः प्राप्तः शरत्समय एष विशुद्धकान्तिः ।<br>
उत्खाया गाढतमसं घनकालमुग्रं रामो दशास्यमिव सम्भृतबन्धुजीवः ॥</p>
<details><summary>टीका</summary>
<p>विज्ञप्रिया:</p>
<p>(वि, ल) तत्र श्लेषेणाह ।<br>
आसादितेति&mdash;गाढतमसमतिशयन्धकारमुग्रं घनकालं प्रावृट्कालम् उत्खाय उन्मील्य शरत्समय एष प्राप्त आगतः ।<br>
रामो दशास्यमिव दशास्यो ऽपि गाढतमो गाढमोह उग्रश्च ।<br>
शरत्समयरामयोर्विशेषणान्याह&mdash;आसादितेत्यादीनि&mdash;शरत्पक्षे प्रकटो व्यक्तीभूतो निर्मलचन्द्र एव हासः ।<br>
आसादितेति ।<br>
रामपक्षे चन्द्रहासः खङ्गः&ndash;रावणवधार्थं काले एव तदासादनं बोध्यम् ।<br>
शरत्पक्षे विशुद्धश्चासौ कान्तः कमनीयश्चेति विग्रहः ।<br>
रामपक्षे वह्वौ विशुद्धा कान्ता पत्नी यस्य तादृशः ।<br>
शरत्पक्षे सम्भृतं जनितं बन्धुजीवकुसुमं येन तादृशः,रामपक्षे सम्भृतो जनितो बन्धूनां रणपतितवानराणां जीवो ऽमृतवृष्ट्या येन तादृशः ।<br>
अत्र चन्द्रहासदिपदश्लेषवान् वाग्विशेषः ।<br>
आदिपदग्राह्यो ऽन्यापदेशस्तु नोदाहृतः ।<br>
तच्च मम तारावतीचन्द्रशेखरनाटके यथा&mdash; &ldquo;उद्यते शशिनि पूर्वभूधरं राजितं कल्पचन्द्रशेखरम् ।<br>
एष यास्यति शकी महार्णवं तातपादमिव वन्दनमिच्छुः ॥<br>
&ldquo;तत्र हि चन्द्रस्य तादमहार्णवगमनान्यापदेशेन प्रस्तुतवस्तुनश्चन्द्रशेखरनृपस्य वने तपः प्रसक्तस्य तातपादवन्दनार्थगमनसूचकम् ।<br>
एवमन्यत्राप्यनुसन्धेयम् ।</p>
<p>लोचना:</p>
<p>(लो, ऐ) आसादितेति&mdash;चन्द्रहासः प्रभाखड्गश्च ।<br>
कस्य जलस्य ।<br>
अन्तं स्वरूपम् कान्ता वह्निप्रवेशशुद्धा सीता ।<br>
तमो ऽन्धकारः मोहश्च बन्धुजीवारव्यं कुसुमम् ।<br>
बन्धूनां जीवाः प्राणाश्च ।</p>
</details>
<p>पात्रं यथा शाकुन्तले &mdash;<br>
तवास्मि गीतरागेण हारिणा प्रसभं हृतः ।<br>
एष राजेव दुष्यन्तः सारङ्गेणतिरंहसा ॥</p>
<details><summary>टीका</summary>
<p>विज्ञप्रिया:</p>
<p>(वि, व) तवास्मीति&mdash;तव नट्याः ।<br>
प्रसभं बलात् ।<br>
हारिण मनोहारिणा ।<br>
एष पुराणेषु श्रुतः ।<br>
अत्र पात्रं राजा ।</p>
</details>
<p>रङ्गं प्रसाद्य मधुरैः शलोकैः काव्यार्थसूचकैः ।<br>
रूपकस्य कवेराख्यां गोत्राद्यपि स कीर्तयेत् ॥ विस्स्द्_६।२८ ॥</p>
<p>ऋतुं च कञ्चित्प्रायेण भारती वृत्तिमाश्रितः ।</p>
<p>स स्थापकः ।<br>
प्रायेणोति क्वचिदृतोरकीतनमपि ।<br>
यथा&ndash;रत्नावल्याम् ।<br>
भारतीवृत्तिस्तु&mdash;</p>
<details><summary>टीका</summary>
<p>विज्ञप्रिया:</p>
<p>(वि, श) रङ्गं प्रसाद्येति&mdash;रङ्गमत्र वस्तु, एतत् सूचनरूपं नाट्यैकदेशम् ।<br>
यथा रत्नावल्यामिति ।<br>
तत्र वसन्तोत्सवस्य वर्णने वसन्तर्त्तोरपि वर्णनात् ।</p>
</details>
<p>भारती संस्कृतप्रायो वाग्व्यापारो नटाश्रयः ॥ विस्स्द्_६।२९ ॥</p>
<details><summary>टीका</summary>
<p>विज्ञप्रिया:</p>
<p>(वि, ष) भारतीति&mdash;नराश्रयः पुम्प्रयोज्यः ।<br>
स्त्रीवाचां प्रकृतत्वात् पुंसामप्यधनानां वचः प्रकृतत्वात् प्राय इत्युक्तम् ।</p>
</details>
<p>संस्कृतबहुलो वाक्प्रधानो व्यापारो भारती ।</p>
<p>तस्याः प्ररोचना वीथी तथा प्रहसनामुखे ।<br>
अङ्गान्यत्रोन्मुखीकारः प्रशंसातः प्ररोचना ॥ विस्स्द्_६।३० ॥</p>
<details><summary>टीका</summary>
<p>विज्ञप्रिया:</p>
<p>(वि, स) तस्या इति ।<br>
भारत्या इत्यर्थः ।<br>
तत्र प्ररोचनालक्षणमाह&mdash;अत्रोन्मुखीकार इति ।</p>
<p>लोचना:</p>
<p>(लो, ओ) तस्या भारतीवृत्तेः ।<br>
वीथी वीथ्यङ्गानि ।<br>
प्रहसनं प्रहसनाङ्गानि वक्ष्यमाणानि ।</p>
</details>
<p>प्रस्तुताभिनयेषु प्रशंसातः श्रोतॄणां प्रवृत्त्युन्मुखीकरणं प्ररोचना ।<br>
यथा रत्नावल्याम्&mdash;<br>
श्रीहर्षो निपुणः कविः परिषदप्येषा गुणग्राहिणी, लोके हारि च वत्साराजचरितं नाट्ये च दक्षा वयम् ।<br>
वस्त्वेकैकमपीह वाञ्छितफलप्राप्तेः पदं किं पुनर्- मद्भाग्योपचयादयं समुदितः सर्वो गुणानां गणः ॥<br>
वीथीप्रहसने वक्ष्येते ।</p>
<details><summary>टीका</summary>
<p>विज्ञप्रिया:</p>
<p>(वि, ह) श्रीहर्ष इति ।<br>
धावक एवात्र यद्यपि कविः तथापि राज्ञः श्रीहर्षस्य प्रीतये तत्रैव कवित्वारोपः कृतः ।<br>
वस्त्वेकैकमपीहेति ।<br>
इह एषु ।<br>
निपुणकवि&ndash;परिषत्स्वीयनाट्यदक्षत्वात्तेषु वस्तुषु मध्ये ।<br>
एकैकं वस्तु इत्यर्थः ।<br>
किं पुनरिति ।<br>
किं पुनर्वक्तव्यमित्यर्थः ।<br>
गुणानां फलप्राप्तिहेतुत्वात् उपादेयानाम् ।<br>
अत्राभिनेतव्यस्य वत्सराजचरितस्याभिनेतॄणां नटानां परिषदश्च प्रशंसा ।<br>
संस्कृतेनेति ।<br>
तदङ्गता ।<br>
वीथीप्रहसने इति ।<br>
तद्द्वयमुखरूपकविशेषौ नाटकप्रभेदौ वक्ष्यते ।<br>
तौ च संस्कृतेनैवेति तद्द्वयं भारत्या अङ्गम् ।</p>
</details>
<p>नटी विदूषको वापि पारिपाशिवक एव वा ।<br>
सूत्रधारेण सहिताः सलापं यत्र कुर्वते ॥ विस्स्द्_६।३१ ॥</p>
<p>चित्रैर्वाक्यैः स्वकार्योत्थैः प्रस्तुताक्षेपिभिर्मिथः ।<br>
आमुखं तत्तु विज्ञेयं नाम्ना प्रस्तावनापि सा ॥ विस्स्द्_६।३२ ॥</p>
<details><summary>टीका</summary>
<p>विज्ञप्रिया:</p>
<p>(वि, क) आमुखरूपमाह&ndash;नटीति ।</p>
</details>
<p>सूत्रधारसदृशत्वात् स्थापको ऽपि सूत्रधार उच्यते ।<br>
तस्यानुचरः पारिपाश्विकः, तस्मात्किञ्चिदूनो नटः ।</p>
<p>उद्धात्य(त)कः कथोद्धातः प्रयोगातिशयस्तथा ।<br>
प्रवर्तकावलगिते पञ्च प्रस्तावनाभिदाः ॥ विस्स्द्_६।३३ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) ईदृशीं प्रस्तावनामुक्त्त्वा तस्याः पञ्चभेदानाह&mdash;उद्धात्यक इति ।</p>
</details>
<p>तत्र&mdash;</p>
<p>पदानि त्वगतार्थानि तदर्थगतये नराः ।<br>
योजयन्ति पदैरन्यैः स उद्धात्य (त) क उच्यते ॥ विस्स्द्_६।३४ ॥</p>
<details><summary>टीका</summary>
<p>विज्ञप्रिया:</p>
<p>(वि, ग) तत्र उद्धात्यकलक्षणमाह&mdash;पदानीति ।<br>
अगतर्थानि इत्यत्रार्धो योजकवक्तृहृदयस्थितोर्ऽथः ।<br>
तदर्थागतय इति ।<br>
पदद्वये ऽवगतिपरो ऽगमिः ।<br>
तथा च वक्त्रा स्थापकेनानवगततादृशार्थानि स्वोच्चरितपदानि, तदर्थस्य योजकनरहृदयस्थितस्यार्थस्यावगतये ऽन्यैः स्थापकोच्चारितभिन्नैः पदैर्योजयन्ति ।<br>
स्वहृदयस्थितार्थतां प्रतिपादयन्तीत्यर्थः ।</p>
</details>
<p>यथा मुद्राराक्षसे सूत्रधारः&mdash;<br>
&ldquo;क्रूरग्रहः सकेतुश्चन्द्रमसम्पूर्णमण्डलमिदानीम् ।<br>
अभिभवितुमिच्छति बालत्&ndash;&rdquo;</p>
<p>लोचना:</p>
<p>(लो, औ) कूरग्रहेति&mdash;क्रूरो दारुणग्रहो राहुः, पक्षे-क्रूरो दारुणो ग्रह आग्रहः चन्द्रगुप्ताभिभवरूपः यस्य ।<br>
चन्द्रं शशिनं चन्द्रगुप्ताख्यं राजानञ्च ।</p>
<p>********** एन्द् ओफ़् चोम्मेन्तर्य् **********</p>
<p>इत्यनन्तरम्&mdash;&quot;(नेपथ्ये । ) आः, क एष मयि जीवति चन्द्रगुप्तमभि- भवितुमिच्छति&rdquo; ।<br>
इति ।<br>
अत्रान्यार्थन्त्यपि पदानि हृदयस्थार्थागत्या अर्थान्तरे सङ्क्रमय्य पात्रप्रवेशः ।</p>
<details><summary>टीका</summary>
<p>विज्ञप्रिया:</p>
<p>(वि, घ) क्रूरग्रहेति&mdash;चन्द्रग्रहणं भविष्यति इति प्रतीपादयतः स्थापकस्योक्तिरियम् ।<br>
स क्रूरग्रहः केतू राहुरित्यर्थः ।<br>
एषां पदानां चन्द्रगुप्तनृपतिमन्त्रिणा चाणक्यब्राह्मणरूपनरेण राक्षसरूपात् क्रूरग्रहात् क्रूरो ग्रहो यस्य तस्मात् ।<br>
चन्द्रगुप्तनृपत्यभिभवरूपे स्वहृदयस्थितेर्ऽथे सङ्क्रमः कृतः ।<br>
तादृशार्थता दर्शितेत्यर्थः ।<br>
तदाह&ndash;अत्रार्थवन्तयपीति ।<br>
राहुचन्द्ररूपार्थवन्त्यपीत्यर्थः ।<br>
हृदीस्थोर्ऽथो राक्षसचन्द्रगप्तरूपः ।<br>
पात्रं चाणक्यः ।</p>
<p>लोचना:</p>
<p>(लो, अ) पदानि क्रूरग्रह इत्यादीनि ।<br>
हृदिस्थः सूत्रधारस्येत्यर्थः ।<br>
प्रकृतश्चन्द्रोपरागरूपस्तस्यागत्याबोधेन ।<br>
अर्थान्तरे प्रकृतग्रन्थाभिधेये ।<br>
अत्राह भाण्डिः&ndash; विस्मृतं न प्रतीतं वा यत्र वाक्यं प्रकाश्यते ।<br>
प्रश्नोत्तरमनोहारी स उद्धात्यक उच्यते ॥<br>
यथा पारण्डवाभ्युदये&mdash; का श्लाघा गुणिनां क्षमापरिभवः को ऽक्षः सुकुल्यैः कृतः किं दुः खं परसंश्रयो जगति कः श्लाघ्यो य आश्रीयते ।<br>
को मृत्युर्व्यसनं गुण दधति के यैर्निर्जिता शत्रवः केन ज्ञातमिदं विराटनगरे छन्नस्थितैः पाण्डवैः ॥<br>
अतः सूत्रधारनिष्कान्तौ पाण्डवप्रवेशः ।</p>
</details>
<p>सूत्रधारस्य वाक्यं वा समादायार्थमस्य वा ।<br>
भवेत्पात्रप्रवेशश्चेत्कथोद्धातः स उच्यते ॥ विस्स्द्_६।३५ ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) कथोद्धातलक्षणमाह&ndash;सूत्रधारस्येति ।<br>
इदानीं स्थापककृत्याभावात् सूत्रधार एव स्थापरककृत्यं करोतीत्यभिप्रायेणाह&ndash;सूत्रधारस्येति ।<br>
वाक्यादानं वाक्यानुकरणम् ।<br>
अर्थादानं वाक्यानुकरणं विना तदर्थानुशीलनम् ।</p>
</details>
<p>वाक्यं यथा रत्नावल्याम्&ndash;&ldquo;द्वीपादन्यस्मादपि&ndash;ऽइत्यादि (३३२ पृ दृ) सूत्रधारेण पठिते&ndash;&quot;(नेपथ्ये) साधु भरतपुत्र! साधु ।<br>
एवमेतत् ।<br>
कः सन्देहः ? द्वीपादन्यस्मादपि&ndash;&rdquo; इत्यादि पठित्वा यौगन्धरायणस्य प्रवेशः ।<br>
वाक्यार्थो यथा वेण्याम्&ndash;<br>
निर्वाणवैरदहनाः प्रशमादरीणां नन्दन्तु पाण्डुतनयाः सह माधवेन ।<br>
रक्तप्रसाधितभुवः क्षतविग्रहाश्च स्वस्था भवन्तु कुरुराजसुताः सभृत्याः ॥</p>
<details><summary>टीका</summary>
<p>विज्ञप्रिया:</p>
<p>(वि, च) द्वीपादिति&ndash;अत्र यौगन्धरायणमन्त्रिरूपपात्रस्य तद्वाक्यं पुनरनुकृत्य प्रवेशः ।</p>
<p>लोचना:</p>
<p>(लो, आ) निर्वाणेति&mdash;शमः कोपाद्यभावः विनाशश्च ।<br>
रक्ता रञ्जिता प्रसाधिता प्रकर्षेण साधिता, रक्तेन रुधिरेण प्रसाधिता मण्डिताश्च ।<br>
विग्रहो युद्धं देहश्च ।<br>
स्वस्थाः कुशलिनः स्वर्गस्थाश्च ।</p>
</details>
<p>इति सूत्रधारेण पठितस्य वाक्यस्यार्थं गृहीत्वा&ndash;&quot;(नेपथ्ये) आः दुरात्मन् ! वृथा मङ्गलपाठक !, कथं स्वस्था भवन्तु मयि जीवति धार्तराष्टाः ?&rdquo; ततः सूत्रधारनिष्क्रान्तौ भीमसेनस्य प्रवेशः ।</p>
<details><summary>टीका</summary>
<p>विज्ञप्रिया:</p>
<p>(वि, छ) निर्वाणेति&ndash;पाण्डुतनयाः निर्वाणवैरग्नयः सन्तो माधवेन सह नन्दन्तु ।<br>
कुरुराजसुताश्च दुर्योधनादयो ऽनुरक्तप्रसन्नीकृतभूमिष्ठलोका त्यक्तयुद्धाश्च सन्तः सभृत्याः स्वस्था भवन्तु इत्यर्थः ।<br>
अर्थं गृहीत्वेति ।<br>
एतद् वाक्यानुकारणं विना तदर्थानुशीलनेनैव आ इत्याद्युक्तवतः भीमस्य प्रवेशः ।</p>
<p>लोचना:</p>
<p>(लो, इ) भीमसेनस्य प्रवेश इत्यनन्तरं प्रथमार्थमादाय इति शेषः ।</p>
</details>
<p>यदि प्रयोग एकस्मिन् प्रयोगो ऽन्यः प्रयुज्यते ।<br>
तेन पात्रप्रवेशश्चेत्प्रयोगातिशयस्तदा ॥ विस्स्द्_६।३६ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) प्रयोगातिशयलक्षणमाह&ndash;यदि प्रयोग इति ।<br>
भूय इति ।<br>
पुनरप्यन्य इत्यर्थः ।<br>
प्रयोगो ऽन्य इति क्वचित् पाठः ।</p>
</details>
<p>यथा कुन्दमालायाम्&mdash;&quot;(नेपथ्ये) इत इतो ऽवतरत्वार्या ।<br>
सूत्रधारः&mdash;को ऽयं खल्वार्याह्वानेन साहायकमपि मे सम्पादयति ।<br>
(विलोक्य) कष्टमतिकरुणं वर्तते ।<br>
&ldquo;लङ्केश्वरस्य भवने सुचिरं स्थितेति रामेण लोकपरिवादभयाकुलेन ।<br>
निर्वासितां जनपदादपि गर्भगुर्वों सीतां वनाय परिकर्षति लक्ष्मणो ऽयम्&rdquo; ॥<br>
अत्र नृत्यप्रयोगार्थं स्वभार्याह्वानमिच्छता सूत्रधारेण &ldquo;सीतां वनाय परिकर्षति लक्ष्मणो ऽयम्&rdquo; इति सीतालक्ष्मणयोः प्रवेशं सूचयित्वा निष्कान्तेन स्वप्रयोगमतिशयान एव प्रयोगः प्रयोजितः ।</p>
<details><summary>टीका</summary>
<p>विज्ञप्रिया:</p>
<p>(वि, झ) इति इतो ऽवतरित्विति ।<br>
सूत्रधारपत्न्या आह्वाननागमनोपदेशः कृतः ।<br>
लङ्केश्वरस्येति ।<br>
जनपदात् अयोध्यातो निर्वासितां निष्कामितां गर्भगुर्वोमित्यन्वयः ।<br>
प्रयोगातिशयपदयोगार्थं घदृयन् व्याचष्टे&mdash;स्वप्रयोगमतिशयान इति ।<br>
एव प्रयोगः सूचित इति&mdash;सीतालक्ष्मणयोः प्रवेशरूपो ऽन्यः प्रयोगः सूचित इत्यर्थः ।<br>
सूचित इत्यत्र प्रयोजित इति क्वचित् पाठः ।</p>
<p>लोचना:</p>
<p>(लो, ई) इत इति ।<br>
अत्रार्य्यपदार्थः सीतारूपो नेपथ्ये पात्राभिमतः ।<br>
नटीरूपस्तु सूत्रधारेणावगतः स्वप्रयोगमतिशयानः प्रकृताथप्रतिपादनात् ।</p>
</details>
<p>कालं प्रवृत्तमाश्रित्य सूत्रधुग्यत्र वर्णयेत् ।<br>
तदाश्रयश्च पात्रस्य प्रवेशस्तत्प्रवर्तकम् ॥ विस्स्द्_६।३७ ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) प्रवर्त्तके कालाश्रयेणाह&mdash;कालमिति ।<br>
तदाश्रयस्य तत्सूचितस्य ।</p>
</details>
<p>यथा&mdash;&ldquo;आसादितप्रकट&ndash;&rdquo; इत्यादि (३३२ पृ दृ) ।<br>
&ldquo;ततः प्रविशति यथानिदिष्टो रामः&rdquo; ।</p>
<p>यत्रैकश्च समावेशात्कार्यमन्यत्प्रसाध्यते ।<br>
प्रयोगे खलु तज्ज्ञेयं नाम्नावलगितं बुधैः ॥ विस्स्द्_६।३८ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) अवलगितलक्षणमाह&ndash;यत्रैकत्रेति ।<br>
यत्रैकत्र प्रयोगे सतीत्यन्यः ।<br>
समावेशात् तत्प्रयोगस्य समनिर्दिष्टत्वात् आन्यत्कार्य्यं प्रसाध्यते इत्यर्थः ।</p>
</details>
<p>यथा शाकुन्तले&ndash;सूत्रधारो नटीं प्रति ।<br>
&ldquo;तवास्मि गीतरागेण-&rdquo; (३३३ पृ दृ) इत्यादि ।<br>
ततो राज्ञः प्रवेशः ।</p>
<p>योज्यान्यत्र यथालाभं वीथ्यङ्गानीतराण्यपि ।</p>
<p>अत्र आमुखे ।<br>
उद्धात्य (त) कावलगितयोरितराणि वीथ्यङ्गानि वक्ष्यमाणानि ।</p>
<details><summary>टीका</summary>
<p>विज्ञप्रिया:</p>
<p>(वि, ठ) तवास्मीति ।<br>
अत्र गीतप्रशंसारूपप्रयोगे सति राज्ञः प्रवेशरूपमन्यत्कार्य्यं साधितम् ।<br>
प्रवर्त्तके कालाश्रयणमतो भेदकं बोध्यम् ।<br>
इत्थं प्रस्तावनारूपेस्य उद्घातकादिपञ्चभेदमुक्त्वा तत्रैव प्रयोगे यथालाभं वीथ्यङ्गान्यपि प्रयोजनीयानीत्याह&mdash;योज्यान्यत्रेति ।<br>
वीथ्याख्योपरूपात्मकनाटकप्रभेदस्य वक्ष्यमाणस्याङ्गम् ।<br>
उद्घात्यकावलगितादीनि तयोर्दशाङ्गानि वक्ष्यन्ते ।<br>
आमुखप्रभेदतयापि उद्घात्यकावलगिते उक्ते ।<br>
अतस्तद् भिन्नैकदेशे तदङ्गान्यप्यत्र योजनीयानीत्याह&mdash;उद्घात्यकावलगितयोरितराणीति ।</p>
</details>
<p>नखकुट्टस्तु&mdash;</p>
<details><summary>टीका</summary>
<p>विज्ञप्रिया:</p>
<p>(वि, ड) पञ्चप्रभेदा आमुखस्यामी प्रविष्टपात्रसूचितपात्रान्तरप्रवेशघटिता उक्तः ।<br>
अप्रविष्टसूचितपात्रघटितो ऽपि नखकुट्टाख्यः षष्ठप्रभेद इत्याह&ndash;नखकुट्टस्तु इति ।</p>
</details>
<p>नेपथ्योक्तं श्रुतं यत्र त्वाकाशवचनं तथा ॥ विस्स्द्_६।३९ ॥</p>
<p>समाश्रित्यापि कर्तव्यमामुखं नाटकादिषु ।<br>
एषामामुखभेदानामेकं कञ्चित्प्रयोजयेत् ॥ विस्स्द्_६।४० ॥</p>
<details><summary>टीका</summary>
<p>विज्ञप्रिया:<br>
(वि, ढ) तल्लक्षणमाह&ndash;नेपथ्येति ।<br>
नेपथ्ये वेशरचनास्थले उक्तं पात्रं आकाशे वचनं यस्य तादृशं वा पात्रमाश्रित्य आमुखं कर्त्तव्यमित्यर्थः ।<br>
इत्थमामुखस्य षड् भेदाः ।</p>
</details>
<p>तेनार्थमथ पात्रं वा समाक्षिप्यवै सूत्रधृक ।<br>
प्रस्तावनान्ते निर्गच्छेत्ततो वस्तु प्रयोजयेत् ॥ विस्स्द्_६।४१ ॥</p>
<details><summary>टीका</summary>
<p>विज्ञप्रिया:</p>
<p>(वि, ण) तेनार्थमिति ।<br>
सूत्रधृक् पात्रं तद्भिन्नमर्थं वा समाक्षिप्यैव सूचयित्वैव तादृशप्रस्तावनान्ते निर्गच्छेदित्यर्थः ।</p>
</details>
<p>वस्त्वितिवृत्तम् ।</p>
<p>लोचना:</p>
<p>(लो, उ) श्रुतं कस्यापि सम्मुखीनस्य मुखादितिवृत्तं प्रकृतग्रन्थाभिधेयम् ।<br>
अस्व च प्रपञ्चनमर्थात् पत्रद्वारेणैव ।<br>
यद्यपि नासूचितस्य पात्रस्य रङ्गभूमिषु प्रवेश इति वचनात् सर्वेषामपि पात्राणां सूचितानामेव रङ्गे प्रवेशस्तथापि प्रस्तावनानन्तरं प्रवेश्यपात्राणामुक्तप्रकारेण विच्छित्तिभिः सूचनमिति शेषः ।<br>
क्वचित्तु सम्भ्रमादियुक्तानां पात्राणां प्रवेशेन सूचनं न पटीक्षेपो ऽपिः यथा चन्द्रकलायां प्रविश्यापटीक्षेपेण सम्भ्रान्तः शबर इत्यादि ।</p>
<p>********** एन्द् ओफ़् चोम्मेन्तर्य् **********</p>
<p>इदं पुनर्वस्तु बुधौर्द्विविधं परिकल्प्यते ।</p>
<p>लोचना:</p>
<p>(लो, ऊ) बुधैर्ग्रन्थकारैः ।</p>
<p>********** एन्द् ओफ़् चोम्मेन्तर्य् **********</p>
<p>आधिकारिकमेकं स्यात्प्रासङ्गिकमथापरम् ॥ विस्स्द्_६।४२ ॥</p>
<p>अधिकारः फले स्वाम्यमधिकारी च तत्प्रभुः ।<br>
तस्येतिवृत्तं कविभिराधिकारिकमुच्यते ॥ विस्स्द्_६।४३ ॥</p>
<p>फले प्रधानफले ।<br>
यथा बालरामायणो रामचरितम् ।</p>
<details><summary>टीका</summary>
<p>विज्ञप्रिया:</p>
<p>(वि, त) बालरामायणे रामचरितमिति ।<br>
रामो ऽहं रावणादिवधफले स्वामी, तस्य चरितमाधिकारिकमित्यर्थः ।</p>
</details>
<p>अस्योपकरणार्थं तु प्रासङ्गिकमितीष्यते ।</p>
<p>अस्याधिकारिकेतिवृत्तस्य उपकरणनिमित्तं यच्चरितं तत्प्रासङ्गिकम् ।<br>
यथा सुग्रीवादिचरितम् ।</p>
<p>पताकास्थानकं योज्यं सुविचार्येह वस्तुनि ॥ विस्स्द्_६।४४ ॥</p>
<p>इह नाट्ये ।</p>
<details><summary>टीका</summary>
<p>विज्ञप्रिया:</p>
<p>(वि, थ) उपकरणनिमित्तमिति ।<br>
उपकरणमुपकारः साहाय्यमित्यर्थः ।<br>
नाटकस्यान्तरङ्गमाह&mdash;पताकास्थानकमिति ।<br>
इह नाट्ये इति ।<br>
आमुखे इति&mdash;वृत्तसाधारणे नाट्ये इत्यर्थः ।<br>
तेनास्य आमुखे इतिवृत्ते च सम्भव इत्यग्रे व्यक्तीभविष्यति ।</p>
</details>
<p>यत्रार्थे चिन्तिते ऽन्यस्मिंस्तल्लिङ्गो ऽन्यः प्रयुज्यते ।<br>
आगन्तुकेन भावेन पताकास्थानकं तु तत् ॥ विस्स्द्_६।४५ ॥</p>
<details><summary>टीका</summary>
<p>विज्ञप्रिया:</p>
<p>(वि, द) तक्ष्मिङ्ग इति ।<br>
चिन्तितार्थसमानचिह्न इत्यर्थः ।</p>
<p>लोचना:</p>
<p>(लो, ऋ) आगन्तुकेन प्रकृतादितरेण ।</p>
</details>
<p>तद्रेदानाह&ndash;सहसैवार्थसम्पत्तिर्गुणावत्युपचारतः ।<br>
पताकास्थानकमिदं प्रथमं परिकीर्तितम् ॥ विस्स्द्_६।४६ ॥</p>
<details><summary>टीका</summary>
<p>विज्ञप्रिया:</p>
<p>(वि, ध) सहसैवेति ।<br>
उपचारतः क्रियातो गुणवती ।<br>
अर्थसम्पत्तिरुद्देश्य सम्पत्तिः ।<br>
सहसैवेत्यर्थः ।</p>
</details>
<p>यथा रत्नावल्याम्&ndash;&ldquo;वासवदत्तेयम्&rdquo; इति राजा यदा तत्कण्ठपाशं मोचयति तदा तदुक्त्या &ldquo;सागरिकेयम्&rdquo; इति प्रत्यभिज्ञाय &ldquo;कथं ? प्रिया मे सागरिका ? अलमलमतिमात्रं साहसेनामुना ते त्वरितमयि ! विमुञ्च त्वं लतापाशमेतम् ।<br>
चलितमपि निरोद्धुं जीवितं जीवितेशे ! क्षणमिह मम कण्ठे बाहुपाशं निधेहि&rdquo; ॥<br>
अत्र फलरूपार्थसम्पत्तिः पूर्वापेक्षयोपचारातिशयाद्गुणवत्युत्कृष्ट ।</p>
<details><summary>टीका</summary>
<p>विज्ञप्रिया:</p>
<p>(वि, न) वासवदत्तेयमिति ।<br>
वासवदत्ता राजपत्नी ।<br>
तद्वेशेन सागरिका आयास्यतीति कृतसङ्केते राज्ञि स्थिते तज्ज्ञात्वा वासवदत्तैव सागरिकाया आगमनात् पूर्वमागत्य सङ्केतभ्गं कृत्वा राजनां ह्रेपयित्वां गता ।<br>
राजा च तामनुनेतुं पश्चाद् चलितः ।<br>
ततस्तद्वेशा सागरिका आगत्य राजानमनासाद्य निर्वदाल्लतापाशेनात्मानं बद्ध्वा मर्त्तुमुद्यता ।<br>
राजा च वासवदत्तामनुनेतुं चलितः ।<br>
पथि तां दृष्ट्वा वासवदत्तैवायं म्रियत इति ज्ञात्वा पाशं मोचयन् सागरिकाया उक्त्या सागरिकेयमिति ज्ञात्वा गुणवतीमुद्देश्यफलसम्पत्तिमाप्तवान् ।<br>
अत्र वासवदत्तामरणरूपे ऽन्यस्मिन्नर्थे चिन्तिते आगन्तुकेन लतापाशेन वासवदत्तामरणचिह्नद्यङ्कितम्रियमाणसागरिकारूपार्थप्रयोग इति पताकस्थानसामान्यलक्षणं बोध्यम् ।</p>
<p>लोचना:</p>
<p>(लो, ॠ) पूर्वापेक्षया पूर्वस्य वासवदत्ताज्ञानस्यापेक्षया ।</p>
</details>
<p>वचः सातिशयं श्लिष्टं नानाबन्धसमाश्रयम् ।<br>
पताकास्थानकमिदं द्वितीयं परिकीर्त्तितम् ॥ विस्स्द्_६।४७ ॥</p>
<details><summary>टीका</summary>
<p>विज्ञप्रिया:</p>
<p>(वि, प) द्वितीयपताकस्थानमाह&mdash;वचः सातिशयमिति ।<br>
नानाबन्धो बीजप्रकाशननायकमङ्गलसूचनादिरूपः ।</p>
</details>
<p>यथा वेण्याम्&mdash;<br>
&ldquo;रक्तप्रसाधितभुवः क्षतविग्रहाश्च स्वस्था भवन्तु कुरुराजसुताः सभृत्याः&rdquo; ।<br>
अत्र रक्तादीनां रुधिरशरीरार्थहेतुकश्लेषवशेन बीजार्थप्रतिपादनान्नेतृमङ्गलप्रतिपत्तौ सत्यां द्वितायं पताकास्थानम् ।</p>
<details><summary>टीका</summary>
<p>विज्ञप्रिया:</p>
<p>(वि, फ) रक्तप्रसाधितेति ।<br>
रक्तेण रुधिरेण भण्डितभूमयः ।<br>
क्षतशरीराः स्वर्गस्था भवन्त्विति श्लेषलभ्योर्ऽथः ।<br>
तदाह&mdash;अत्र रक्तादीनामिति ।<br>
अत्रानुरक्ताद्यर्थे चिन्तिते शब्दरूपतल्लिङ्गो ऽन्यो रुधिराद्यर्थ आगन्तुकेन शब्देन प्रयोगात् पताकस्थानसामान्यलक्षणसत्त्वम् ।<br>
इदं पताकास्थानमामुखान्तर्गतं वक्ष्यमाणं च वृत्तान्तर्गतं बोध्यम् ।</p>
</details>
<p>अर्थोपक्षेपकं यत्तु लीनं सविनयं भवेत् ।<br>
श्लिष्टप्रत्युत्तरोपेतं तृतीयमिदमुच्यते ॥ विस्स्द्_६।४८ ॥</p>
<details><summary>टीका</summary>
<p>विज्ञप्रिया:</p>
<p>(वि, ब) तृतीयमाह&mdash;अर्थोपक्षेपकमिति ।<br>
अर्थोपक्षेपकं प्रस्तुतवस्तुसूचकं यत्तु वच इत्यर्थः ।<br>
श्लिष्टेति व्याचष्टे ।<br>
सम्बन्धयोग्येन इति उक्तवाक्यान्वयः सविनयमित्यत्र विनयो विशेषण नयः निश्चयः तद् व्याचष्टे&ndash;विशेषेति ।</p>
</details>
<p>लीनमव्यक्तार्थम्, श्लिष्टेन सम्बन्धयोग्येनाभिप्रायान्तरप्रयुक्तेन प्रत्युत्तरेणोतपेतम्, सविनयं विशेषनिश्चयप्राप्त्या सहितं सम्पाद्यते यत्तत्तृतीयं पताकास्थानम् ।<br>
यथा वेण्यां द्वितीये ऽङ्के &ldquo;कञ्चुकी-देव ! भग्नं भग्नम् ।<br>
राजा&ndash;केन ? कञ्चुकी&ndash;भीमेन ।<br>
राजा&ndash;कस्य ? कञ्चुकी&ndash;भवतः ।<br>
राजा&ndash;आः ! किं प्रलपसि ? कञ्चुकी&ndash;(सभयम्) देव ! ननु ब्रवीमि ।<br>
भग्नं भीमेन भवतः ।<br>
राजा-धिग् वृद्धापसद ! को ऽयमद्य ते व्यामोहः ? कञ्चुकी-देव ! न व्यामोहः ।<br>
सत्यमेव&ndash;<br>
&ldquo;भग्नं भीमेन भवतो मरुता रथकेतनम् ।<br>
पतितिं किङ्गिणीक्वाणबद्धाक्रन्दमिव क्षितौ&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) बग्नमिति&mdash; भग्नं भीमेव मरुता भवतो रथकेतनम् ।<br>
पतितं किङ्किणीजालं बद्धाक्रन्दमिव क्षितौ ।<br>
इति कञ्चुकिना वक्तव्ये सम्भ्रमात् खण्डश उक्तम् ।<br>
दुर्योधनोरुभङ्गरूपार्थोपक्षेपकं भीमेनेत्यत्र भीमसेनरूपेण स्वानुष्ठानयोग्येन केतनभङ्गतिरिक्तभिप्राययुक्तेन दुर्योधनस्य प्रत्युत्तरेणेपेतम् ।<br>
अत्र लीनादिकं स्पष्टार्थमवधेयम् ।</p>
</details>
<p>अत्र दुर्योधनोरुभङ्गरूपप्रस्तुतसङ्क्रान्तमर्थोपक्षेपणम् ।</p>
<details><summary>टीका</summary>
<p>विज्ञप्रिया:</p>
<p>(वि, म) अर्थोपक्षेपकत्वं व्याचष्टे&mdash;अत्रेति ।<br>
अत्र केतुभङ्गरूपे ऽन्यस्मिन् चिन्तिते ऊरुभङ्गरूपार्थप्रयोग आगन्तुकेन श्लिष्टशब्देनेत्यतः पताकास्थानसामान्यलक्षणसत्त्वम् ।</p>
</details>
<p>द्व्यर्थो वचनविन्यासः सुश्लिष्टः काव्ययोजितः ।<br>
प्रधानार्थान्तराक्षेपि पताकास्थानकं परम् ॥ विस्स्द्_६।४९ ॥</p>
<details><summary>टीका</summary>
<p>विज्ञप्रिया:</p>
<p>(वि, य) चतुर्थमाह&mdash;व्द्यर्थो वचनेति ।<br>
सुश्लिष्टः अर्थद्वये शोभनश्लिष्टः ।<br>
काव्यं श्लोकस्तत्र योजतिः ।<br>
प्रधानार्थान्तरस्य मुख्यतया प्रतिपाद्यार्थान्तरस्य सूचक इत्यर्थः ।</p>
</details>
<p>यथा रत्नावल्याम्&mdash;<br>
&ldquo;उद्दामोत्कलिकां विपाण्डुररुचं प्रारब्धजृम्भां क्षणा- दायासं श्वसनोद्रमैरविरलैरातन्वतीमात्मनः ।<br>
अद्योद्यानलतामिमां समदनां नारीमिवान्यां ध्रुवं पश्यन् कोपविपाटलद्युति मुखं देव्याः करिष्याम्यहम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, र) उद्दामेति&mdash;राज्ञा परिगृहीतां माधवीलतामकालकुसुमितां वासवदत्तयाः पराजयशंसिनीं तस्यैव दर्शयतो राज्ञ उक्तिरियम् ।<br>
समदानां विरहिणीम् अन्यां नारीमिव ।<br>
इमामुद्यानलतां पश्यन्नहं देव्या वासवदत्ताया मुखं कोपविपाटलद्युतिं करिष्यामीत्यन्वयः ।<br>
ममान्यनारीदर्शनेन इव तत्पराजयहेतुकुसुमितमाधवीलतादर्शनेनापि तस्याः कोपो भावीत्यर्थः ।<br>
उद्यानलताया विरहिनार्याश्च विशेषणान्याह&mdash;उद्दामेत्यादीनि ।<br>
उक्तलिका उद्रतकलिका उत्कण्ठा च ।<br>
तयोरुद्दामत्वमतिशयः ।<br>
विपाण्डुरं स्वभावाद् विरहाच्च ।<br>
जृम्भा विकाशः श्विसविशेषश्च ।<br>
श्वसनस्य वहिर्वायोर्निः श्वासस्य चोद्रमात् आयासं व्याकुलतां खेदञ्च आतन्वतीं कुर्वतीम् ।</p>
<p>लोचना:</p>
<p>(लो, ऌ) उद्दामेति&mdash;उद्रता कलिका कोरक उत्कण्ठा च ।<br>
जृम्भा विकाशः सुखनिः श्वासविशेषश्च ।<br>
श्वसनो निः श्वासः बाह्यपवनश्च ।</p>
</details>
<p>अत्र भाव्यर्थः सूचितः ।</p>
<details><summary>टीका</summary>
<p>विज्ञप्रिया:</p>
<p>(वि, ल) अत्र भाव्यर्थ इति ।<br>
राज्ञा सागरिकादर्शनात् वासवदत्तायाः भावी कोपो मुख्यातया प्रतिपाद्य इति प्रधानं सूचितम् ।<br>
अत्र कुसुमिलतादर्शनाद् भाविनि कोपे चिन्तिते सागरिकादर्शनात् तत्कोप आगन्तुकेन श्लिष्टशब्देन प्रतिपादितः ।<br>
अतः पताकास्थानसामान्यलक्षणसत्त्वम् ।</p>
</details>
<p>एतानि चत्वारि पताकास्थानानि क्वचिन्मङ्गलार्थं क्वचिदमङ्गलार्थं सर्वसन्धिषु भवन्ति ।<br>
काव्यकर्तुरिच्छावशाद्भूयो भूयो ऽपि भवन्ति ।<br>
यत्पुनः केनचिदुक्तम्&ndash;&ldquo;मुखसन्धिमारभ्य सन्धिचतुष्टये क्रमेण भवन्ति&rdquo; इति ।<br>
तदन्ये न मन्यन्ते, एषामत्यन्तमुपादेयानामनियमेन सर्वत्रापि सर्वेषामपि भवितुं युक्तत्वात् ।</p>
<details><summary>टीका</summary>
<p>विज्ञप्रिया:</p>
<p>(वि, व) क्वचिन्मङ्गलार्थमिति ।<br>
प्रथमे मर्त्तु प्रवृत्तवासवदत्ताज्ञानाद्भिलषितसागरिकाप्राप्तेरुद्दामोत्कलिकामित्यत्र भाविन्याः सागरिकाप्राप्तेश्च बोधनात् मङ्गलार्थता ।<br>
रक्तप्रसाधितेत्यादौ कुरूणां मरणस्य भग्नं भीमेनेत्यादौ दुर्योधनोरुभङ्गस्य च बोधनात् तेषाममङ्गलार्थता ।<br>
भूयो भूयो ऽपि इति ।<br>
स्थाने स्थाने इत्यर्थः ।<br>
सन्धिचतुष्टये इति ।<br>
पताकास्थानस्य चतुष्कत्वात् प्रथमोपस्थितसन्धिचतुष्टये इत्यर्थः ।<br>
सर्वत्रापीरि ।<br>
पञ्चसन्धिष्वपि इत्यर्थः ।<br>
सर्वेषामिति सर्वपताकास्थानानामित्यर्थः ।</p>
</details>
<p>यत्स्यादनुचितं वस्तु नायकस्य रसस्य वा ।<br>
विरुद्धं तत्परित्याज्यमन्यथा वा प्रकल्पयेत् ॥ विस्स्द्_६।५० ॥</p>
<p>लोचना:</p>
<p>(लो, ए) यत्स्यादिति ।<br>
रामादेर्हि छद्मना वालिवधादेरभिधाने गूढतरतदभिप्रायपरिज्ञानानिपुणानां नाटककाव्यादिभिः रसास्वादमुखपिण्डद्वारेण कृत्याकृत्यप्रवृत्तिनिवृत्तियोज्यानां सुकुमारमतीनां राजपुत्रभृतीनां श्रीरामचन्द्रादिमहापुरुषचरितमालोच्यानुचितासु कथासु प्रवृत्तिप्रसङ्गः स्यादिति ।<br>
माहपुरुषचरितमप्यनुचितमितिवृत्तम् ।<br>
नाटकादौ परिहार्यमिति भावः ।<br>
रसस्यानुचितत्वं वक्ष्यमाणव्यभिचारिभावादेः स्वशब्दवाच्यत्वम् ।</p>
<p>********** एन्द् ओफ़् चोम्मेन्तर्य् **********</p>
<p>अनुचितमितिवृत्तं यथा&ndash;रामस्यच्छद्मना बालिवधः ।<br>
तच्चोदात्तराघवे नोनोक्तमेव ।<br>
वीरचरिते तु वाली रामवधार्थमागतो रामेण हत इत्यन्यथा कृतः ।</p>
<p>अङ्केष्वदर्शनीया या वक्तव्यैव च सम्मता ।<br>
या च स्याद्वर्षपर्यन्तं कथा दिनद्वयादिजा ॥ विस्स्द्_६।५१ ॥</p>
<details><summary>टीका</summary>
<p>विज्ञप्रिया:</p>
<p>(वि, श) या च स्याद्वर्षपर्यन्तमिति ।<br>
तादृशी कथा दिनद्वयादिनाभिनेतव्या इत्यर्थः ।<br>
अन्या चेति&mdash;अन्या विस्तरा बाहुल्यादभिनेतुमशक्या ।<br>
सा कथा अर्थोपक्षेपकैर्वक्ष्यमाणार्ऽथोपक्षेपकपरिभावितैर्विष्कम्भकादिपञ्चभि र्बुधैः सूच्येत्यर्थः ।<br>
सूच्या इत्यत्र क्षेप्याइति क्वचित् पाठः ।<br>
अङ्केष्वदर्शनीयेत्यादिकं पूर्वत्र अन्या इत्यत्रान्वितम् ।<br>
तेन साप्यर्थोपक्षेपकैः सूच्येत्यर्थः ।</p>
<p>लोचना:</p>
<p>(लो, ऐ) ननु यदि दूराह्वानादयो ऽङ्केष्वदर्शनीयास्तत्कथं नाटकादवुपक्षेपणीया ।<br>
एकदिनमात्रस्य च कथाया अङ्कदर्शनीयत्वेन दिनद्वयादिकथायाः कथं परिग्रहः कथाविस्तारो वा रसविन्घहेतुत्वात्कथमङ्के दर्शनीय इत्यत आहृअङ्केष्विति ।</p>
</details>
<p>अन्या च विस्तरा सूच्या सार्थोपक्षोपकैर्बुधैः ।</p>
<p>अङ्केषु अदर्शनीया कथा युद्धादिकथा ।</p>
<p>वर्षाढूर्ध्वं तु यद्वस्तु तत्स्याद्वर्षादधोभवम् ॥ विस्स्द्_६।५२ ॥</p>
<details><summary>टीका</summary>
<p>विज्ञप्रिया:</p>
<p>(वि, ष) वर्षादधोभवमुत्तरभवं द्वितीयवर्षादिनापि निष्पाद्यम् ।<br>
पूर्वत्र वर्षपर्यन्तत्वमिह तु वर्षादूर्द्ध्वत्वमिति भेदान्न पौनरुक्त्यम् ।<br>
वर्षादूर्द्ध्वमिति ।<br>
तत् सर्वं वर्षादूर्द्ध्वं न कर्तव्यम् ।<br>
इदमुपलक्षणम् ।<br>
किन्तु मासपर्यन्तमपि न कर्त्तव्यम् ।<br>
किन्तु अङ्कविच्छेदे एव कार्यमित्यर्थः ।</p>
<p>लोचना:</p>
<p>(लो, ओ) ननु एकवर्षकथैव यद्यर्थोपक्षेपेण वाच्या तदूर्द्ध्वं कथा किं परित्याज्या इत्यत आह&mdash;वर्षादिति ।</p>
</details>
<p>उक्तं हि मुनिना&ndash;<br>
&ldquo;अङ्कच्छेदें कार्यं मासकृतं वर्षसञ्चितं वापि ।<br>
तत्सर्वं कर्तव्यं वर्षादूर्ध्वं न तु कदाचित्&rdquo; ॥</p>
<p>लोचना:</p>
<p>(लो, औ) अङ्कच्छेद इति ।<br>
तदिति, प्रासिद्धम् ।<br>
सर्वं माससञ्चितं वर्षसञ्चितं वापि कार्यं कृत्यम् अङ्कच्छेदे ऽपि कर्त्तव्यम् ।<br>
अर्थादर्थोपक्षेपकैः सूच्यमित्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>एवं च चतुर्दशवर्षव्यापिन्यपि रामवनवासे ये ये विराधवधादयः कथां&ndash;शास्ते ते वर्षवर्षावयवदिनयुग्मादीनामेकतमेन सूचनीया न विरुद्धाः ।</p>
<p>दिनावसाने कार्यं यद्दिने नैवोपपद्यते ।<br>
अर्थोपक्षेपकैर्वाच्यमङ्कच्छेदं विधाय तत् ॥ विस्स्द्_६।५३ ॥</p>
<details><summary>टीका</summary>
<p>विज्ञप्रिया:</p>
<p>(वि, स) दिनावसाने इति ।<br>
दिनावसानकार्यं यद्वस्तु दिनेनैवोपपद्यते क्रियाबाहुल्याभावात् ।<br>
दिनेनैवाभिनेतुं शक्यत इत्यर्थः ।<br>
दिनैकोपपादनीयं वस्तु कथं वाच्यमित्यत्राह&mdash;अर्थोपक्षेपकैरिति ।</p>
</details>
<p>के तेर्ऽथोपक्षेपका इत्याह&ndash;</p>
<p>अर्थोपपक्षेपकाः पञ्च विष्कम्भकप्रवेशकौ ।<br>
चूलिकाङ्कावतारो ऽथ स्यादङ्कमुखमित्यपि ॥ विस्स्द्_६।५४ ॥</p>
<p>वृत्तवर्तिष्यमाणानां कथंशानां निदर्शकः ।<br>
सङ्क्षिप्तार्थस्तु विष्कम्भ आदावङ्कस्य दर्शितः ॥ विस्स्द्_६।५५ ॥</p>
<p>मध्येन मध्यमाभ्यां वा पात्राभ्यां सम्प्रयोजितः ।<br>
शुद्धः स्यात्स तु सङ्कीर्णो नीचमध्यमकल्पितः ॥ विस्स्द्_६।५६ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) विष्कम्भस्य द्वैविध्यमाह&mdash;मध्येनेति ।<br>
उत्कृष्टाधमापात्रभिन्नं पात्रमध्यम् ।<br>
कपालकुण्डलेति ।<br>
तत्कृत्यमित्यर्थः ।<br>
एवमुत्तरत्रापि ।</p>
<p>लोचना:</p>
<p>(लो, अ) यथोद्देशलक्षणमाह&ndash;वृत्तेति ।<br>
पात्रस्य मध्यत्वम् अतिमहतः श्रीरामचन्द्रादेर्न्यूनत्वेन ।<br>
विष्कम्भके पात्राणां संस्कृतभाषित्वस्य लक्ष्येषु दर्शनात् ।<br>
मध्यमपात्राणां हि प्राकृतभाषित्वम् ।<br>
तदुक्तं भाषार्णवे&mdash; भाषामध्यमपात्राणां नाटकादौ विशेषतः ।<br>
महाराष्ट्री सौरसेनीत्युक्ता भाषा द्विधा बुधैः ॥<br>
इति ।</p>
</details>
<p>तत्र शुद्धो यथा&ndash;मालतीमाधवे श्मशाने कपालकुण्डला ।<br>
सङ्कीर्णो यथा&ndash;रामाभिन्दे क्षपणककापालिकौ ।<br>
अथ प्रवेशकः&mdash;</p>
<p>प्रवेशको ऽनुदात्तोक्त्या नीचपात्रप्रयोजितः ।<br>
अङ्कद्वयान्तर्विज्ञेयः शेषं विष्कम्भके यथा ॥ विस्स्द्_६।५७ ॥</p>
<details><summary>टीका</summary>
<p>विज्ञप्रिया:</p>
<p>(वि, क) अङ्कद्वयेति ।<br>
अङ्कद्वयपदस्य द्वितीयाद्यङ्कपरत्वमित्यभिप्रायः ।<br>
शेषमिति ।<br>
वृत्तवर्त्तिष्यमाणेत्यादिरूपम् ।</p>
<p>लोचना:</p>
<p>(लो, आ) नीचपात्रप्रयोजित इत्यत्र नीचत्वं हि असंस्कृतभाषित्वादेव ।<br>
तेन सख्यादिभिश्च प्रवेशकस्य प्रयोजितत्वम् ।</p>
</details>
<p>अङ्कद्वयस्यान्तरिति प्रथमाङ्के ऽस्य प्रतिषेधः ।<br>
यथा&ndash;वेण्यामश्चत्थामाङ्के राक्षसमिथुनम् ।<br>
अथ चूलिका&mdash;</p>
<p>अन्तर्जवनिकासंस्थैः सूचनार्थस्य चूलिका ।</p>
<details><summary>टीका</summary>
<p>विज्ञप्रिया:</p>
<p>(वि, ख) अन्तर्जवनिका ।<br>
वेशरचनास्थानवेष्टनपटः ।<br>
अर्थस्य सूचनेत्यन्वयः ।</p>
</details>
<p>यथा वीरचरिते चतुर्थाङ्कस्यादौ&ndash;&quot;(नेपथ्ये) भो भो वैमानिकाः, प्रवर्तन्तां रङ्गमङ्गलानि&rdquo; इत्यादि ।<br>
&ldquo;रामेण परशुरामो जितः&rdquo; इति नेपथ्ये पात्रैः सूचितम् ।<br>
अथाङ्कावतारः&mdash;</p>
<p>अङ्कान्ते सूचितः पात्रैस्तदङ्कस्याविभागतः ॥ विस्स्द्_६।५८ ॥</p>
<p>यत्राङ्को ऽवतरत्येषो ऽङ्कावतार इति स्मृतः ।</p>
<details><summary>टीका</summary>
<p>विज्ञप्रिया:</p>
<p>(वि, ग) अङ्कान्त इति ।<br>
अङ्कान्ते पात्रैः सूचितोर्ऽथादपरः अङ्कः यदवतरति इत्यर्थः ।<br>
तदङ्कस्याविभागत इति ।<br>
विभागस्तद्भेदः, तदभिन्नत्वेन प्रयोजित इत्यर्थः ।<br>
अत्र द्वितीयान्तात् तस् ।<br>
अङ्कविच्छेदे ऽपि तदङ्कोत्थापिताऽकाङ्क्षयैवावतीर्णो ऽपराङ्क इत्यर्थः ।<br>
तदाह&mdash;तदङ्कस्याङ्गविशेष इवेति ।</p>
</details>
<p>यथा&mdash;अभिज्ञाने पञ्चमाङ्के पात्रैः सूचितः षष्ठाङ्कस्तदङ्कस्याङ्गविशेष इवावतीर्णः ।<br>
अथाङ्कमुखम्&mdash;</p>
<p>यत्र सायादङ्क एवस्मिन्नङ्कानां सूचनाखिला ॥ विस्स्द्_६।५९ ॥</p>
<p>तदङ्कमुखमित्याहुर्बोजार्थख्यापकं च तत् ।</p>
<details><summary>टीका</summary>
<p>विज्ञप्रिया:</p>
<p>(वि, घ) यत्र स्यादङ्क इति ।<br>
अङ्कानां समस्ताङ्कवक्ष्यमाणानमर्थनामखिला पूचनेत्यर्थः ।<br>
अङ्कावतारे तदङ्कमात्रसूचनम् अङ्कमुखे तु समस्ताङ्कसूचनेति भेदः ।<br>
गजार्थेति बीजभूतार्थख्यापनात् ।<br>
बीजार्थख्यापकसञ्ज्ञकञ्च तदित्यर्थः ।</p>
</details>
<p>यथा&mdash;मालतीमाधवे प्रथमाङ्कादौ कामन्दक्यवलोकिते भूरिवसुप्रभृतीनां भाविभूमिकानां परिक्षिप्तकथाप्रबन्धस्य च प्रसङ्गात्सन्निवेशं सूचितवत्यौ ।</p>
<details><summary>टीका</summary>
<p>विज्ञप्रिया:</p>
<p>(वि, ङ) भाविभूमिकानां भाविप्रसङ्गानां परिक्षिप्तः सङ्क्षिप्तः ।<br>
सन्निवेशं स्थाने ऽभिनेयम् ।</p>
</details>
<p>अङ्कान्तपात्रैर्वाङ्कास्यं छिन्नाङ्कस्यार्थसूचनाम् ॥ विस्स्द्_६।६० ॥</p>
<p>अङ्कान्तपात्रैङ्कान्ते प्रविष्टैः पात्रैः ।</p>
<details><summary>टीका</summary>
<p>विज्ञप्रिया:</p>
<p>(वि, च) अङ्कमुखस्य धनिकेनोक्तं लक्षणान्तरमाह&ndash;अङ्कान्तपात्रैरिति ।<br>
छिन्नाङ्कस्य समाप्यमानाङ्कस्य सम्बन्धिभिस्तदङ्कान्ते प्रविष्टैः पात्रैरपराङ्कसूचनमित्यर्थः ।<br>
पूर्वलक्षणे पूर्वप्रविष्टपात्रैः समस्ताङ्कार्थसूचनमत्र तु अङ्कान्तः प्रविष्टपात्रैस्तदुत्तराङ्कार्थमात्रसूचनमिति भेदः ।</p>
</details>
<p>यथा वीरचरिते द्वितीयाङ्कान्ते&ndash;&quot;(प्रविश्य) सुमन्त्रः-भगवन्तौ वशिष्ठविश्वामित्रौ भवतः सभार्गवानाह्वयतः ।<br>
इतरे&ndash;क्व भगवन्तौ ।<br>
सुमन्त्रः&ndash;महाराजदशरथस्यान्तिके ।<br>
इतरे&mdash;तत्तत्रैव गच्छावः&rdquo; इत्यङ्कपरिसमाप्तौ ।<br>
&ldquo;(ततः प्रविशन्त्युपविष्टा वशिष्ठविश्वामित्रपरशुरामः)ऽइत्यत्र पूर्वाङ्कान्त एव प्रविष्टेन सुमान्त्रपात्रेण शतानन्दजनककथाविच्छेदे उत्तराङ्कमुखसूचनादङ्कास्यम्&rdquo; इति ।<br>
एतच्च धनिकमतानुसारेणोक्तम् ।<br>
अन्ये तुं&mdash;&ldquo;अङ्कावतरणोनैवेदं गतार्थम्&rdquo; इत्याहुः ।</p>
<details><summary>टीका</summary>
<p>विज्ञप्रिया:</p>
<p>(वि, छ) इदं लक्षणं धनिकमत एव इत्याह&mdash;एतच्चेति ।<br>
अङ्कावतारेणैवेति ।<br>
तल्लक्षणाक्रान्तत्वादेतस्य आदावङ्कस्य दर्शित इत्यनेन ।</p>
</details>
<p>अपेक्षितं परित्याज्यं नीरसं वस्तु विस्तरम् ।<br>
यदा सन्दर्शयेच्छेषमामुखानन्तरं तदा ॥ विस्स्द्_६।६१ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) विष्कम्भकरणमङ्कादावेवेति प्रग्दर्शितमिदानी तस्यैव विशेषवशादामुखस्यान्ते ऽपि करणमित्याह&mdash;अपेक्षितमिति ।<br>
शेषमपेक्षितकार्य्यतः ।<br>
शेषं नीरसं भिन्नं वस्तुविस्तरमित्यन्वयः ।<br>
अमुखानन्तरं कार्य्यमित्यन्वयः ।<br>
यौगन्धरायणप्रयोजित इति&mdash;विष्कम्भक इति शेषः ।<br>
तत्र हि अपेक्षितो वत्सराजसागरिकयोर्वृत्तान्तः ।<br>
तं परित्यज्यामुखानन्तरं स्वेच्छाचारी भीत एवास्मि भर्त्तुरिति नीरसंस्वभयं यौगन्धरायणेन दर्शितम् ।</p>
</details>
<p>कार्यो विष्कम्भको नाट्य आमुखाक्षिप्तपात्रकः ।</p>
<p>यथा&ndash;रत्नावल्यां यौगन्धरायणप्रयोजितः ।</p>
<p>यदा तु सरसं वस्तु मूलादेव प्रवर्तते ॥ विस्स्द्_६।६२ ॥</p>
<p>आदावेव तदाङ्केस्यादामुखाक्षेपसंश्रयः ।</p>
<details><summary>टीका</summary>
<p>विज्ञप्रिया:</p>
<p>(वि, झ) आदावङ्कस्य दर्शित इति यदुक्तं तद्विषयं दर्शयति&mdash;यदात्विति ।<br>
मूलादेव नीरसवस्त्वमिश्रणादेव ।<br>
आमुखाक्षेपसंश्रय इति ।<br>
आमुखेन यः पात्रस्याक्षेपः तमाश्रित्य प्रवृत्त इत्यर्थः ।<br>
शाकुन्तलेति ।<br>
तत्र हि मूलादेवानसूयया प्रवर्त्तितः स रस एव शकुन्तलाया विरहः ।</p>
</details>
<p>यथा&mdash;शाकुन्तले ।</p>
<p>विष्कम्भकाद्यैरपि नो वधो वाच्यो ऽधिकारिणः ॥ विस्स्द्_६।६३ ॥</p>
<p>अन्यो ऽन्येन तिराधानं न कुर्याद्रसवस्तुनोः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) अधिकारिण इति ।<br>
मुख्यफलस्वामिन इत्यर्थः ।<br>
तेन नायकवधः क्वापि न वर्णनीयं इत्यर्थः ।</p>
</details>
<p>रसः शृङ्गारादिः ।<br>
यदुक्तं धनिकेन&mdash;<br>
&ldquo;न चातिरसतो वस्तु दूरं विच्छिन्नतां नयेत् ।<br>
रसं वा न तिरोदध्याद्वस्त्वलङ्कारलक्षणैः&rdquo; ॥<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ट) रसवस्तुनोरिति ।<br>
वस्तु अलङ्कारभिन्नपदार्थः ।<br>
लक्षणैर्ज्ञापकैः ।</p>
</details>
<p>बीजं बिन्दुः पताका च प्रकरी कार्यमेव च ॥ विस्स्द्_६।६४ ॥</p>
<p>अर्थप्रकृतयः पञ्च ज्ञात्वा योज्या यथाविधि ।</p>
<p>अर्थप्रकृतयः प्रयोजनसिद्धिहेतवः ।<br>
तत्र बीजम्&mdash;</p>
<p>अल्पमात्रं समुद्दिष्टं बहुधा यद्विसर्पति ॥ विस्स्द्_६।६५ ॥</p>
<p>फलस्य प्रथमो हेतुर्बोजं तदभिधीयते ।</p>
<details><summary>टीका</summary>
<p>विज्ञप्रिया:</p>
<p>(वि, ठ) नाट्ये कर्त्तव्यान्तरमाह&mdash;स्वल्पमात्रमिति ।<br>
युधिष्ठिरोत्साह इति तस्य बलोत्साह इत्यर्थः ।</p>
</details>
<p>यथा&mdash;रत्नावल्यां वत्सराजस्य रत्नावलीप्राप्तिहेतुर्दैवानुकूल्यलालितो यौगन्धरायणव्यापारः ।<br>
यथा वा&mdash;वेण्यां द्रौपदीकेशसंयमनहेतुर्भीमसेनक्रोधोपचितो युधिष्ठिरोत्साहः ।</p>
<p>अवान्तरार्थविच्छेदे बिन्दुरच्छेदकारणम् ॥ विस्स्द्_६।६६ ॥</p>
<details><summary>टीका</summary>
<p>विज्ञप्रिया:</p>
<p>(वि, ड) बिन्दुरूपामर्थप्रकृतिमाह&mdash;अवान्तरेति ।<br>
बिन्द्वविच्छेदेति परिभाषारूपभिदम् ।<br>
बिन्दुपदं नपुंसकलिङ्गमिति ।</p>
</details>
<p>यथा&mdash;रत्नावल्यामनङ्गपूजापरिसमाप्तौ कथार्थविच्छेदे सति &ldquo;उदयन्स्येन्दोरिवोद्वीक्षते&rdquo; इति सागरिका श्रुत्वा &ldquo;(सहर्षम्) कधं एसो सो उदअणणरिन्दो&rdquo; इत्यादिरवान्तरार्थहेतुः ।</p>
<details><summary>टीका</summary>
<p>विज्ञप्रिया:</p>
<p>(वि, ढ) उदयनस्येन्दोरिव इत्यादिकं वन्दिवाक्यम् ।<br>
कथमिति ।<br>
कथं स एव उदयननरेन्द्र इति संस्कृतम् ।<br>
वत्सराज एव उदयननामा ।<br>
अवान्तरार्थे सागरिकविरहे उदयननृपत्वेन ज्ञानात् हि तस्य विरहवर्णनप्रवृत्याच्छेदः ।<br>
किन्तु तत्सूचकं विनैव नृपदर्शनरूपकारणसत्त्वात् प्रवर्त्तते इत्यतो ऽङ्कावतारादिभेदः ।<br>
अङ्कावतारे तु पूर्वप्रविष्टपात्रैः सूचनेति ।</p>
<p>लोचना:</p>
<p>(लो, इ) कथमिति ।<br>
कथमेष सौदयननरेन्द्रः ।<br>
रत्नावल्यामेव द्वितीयबिन्दुर्यथा देवीगमनानन्तरमेवान्तराविच्छेदे विदूषकं प्रति राज्ञा वचनम् ।<br>
धिङमूर्ख ! अलं परिहासेन आभिजात्येन गूढो देव्यास्त्वया न लक्षितः कोपः ।<br>
तथा हि देवीमेव प्रसादयितुं गच्छाव इति ।</p>
</details>
<p>व्यापि प्रासङ्गिकं वृत्तं पताकेत्यभिधीयते ।</p>
<details><summary>टीका</summary>
<p>विज्ञप्रिया:</p>
<p>(वि, ण) पताकारूपामर्थप्रकृतिमाह&mdash;व्यापीति ।<br>
वृत्तं नायकसहायस्य तच्च व्यापि अनेकालव्यापि ।<br>
प्रासङ्गिकं नायकप्रसङ्गवृत्तम् ।</p>
</details>
<p>यथा&mdash;रामचरिते-सुग्रीवादेः, वेण्यां भीमादेः, शाकुन्तले-विदूषकस्य चरितम् ।</p>
<p>पताकानायकस्य स्यान्न स्वकीयं फलान्तरम् ॥ विस्स्द्_६।६७ ॥</p>
<p>गर्भे सन्धौ विमर्शे वा निर्वाहस्तस्य जायते ।</p>
<details><summary>टीका</summary>
<p>विज्ञप्रिया:</p>
<p>(वि, त) प्रकारान्तरमाह&mdash;पताकानायकस्यापीति ।<br>
अनायकस्यापीत्यकारप्रश्लेषः ।<br>
तथा चानायकस्य सुग्रीवादेरपि स्वकीयराज्यलाभादिफलान्तरं यत्तदपि पताकान्तरमित्यर्थः ।<br>
अपिशब्दात् नायकस्य रामस्य सेतुबन्धादि फलान्तरमपि पताकान्तरमिति बोध्यम् ।<br>
गर्भे सन्धाविति ।<br>
गर्भे विमर्षे वा सन्धौ इत्युभयत्र सन्धावित्यस्यान्वयः ।<br>
गर्भविमर्शोपसंहृतिरूपा हि पञ्चसन्धयो वक्ष्यन्ते ।<br>
तत्र गर्भविमर्शरूपसन्धिद्वये तस्य पताकासञ्ज्ञकस्यानायकनायकद्वयफलान्तरस्य निर्वाहो निष्पत्तिरित्यर्थः ।</p>
</details>
<p>यथा&mdash;सुग्रीवादेः राज्यप्राप्त्यादि ।<br>
यत्तु मुनिनोक्तम्&ndash;&ldquo;आ गार्भाद्वा विमर्शाद्वा पताका विनिवर्तते&rdquo; ॥<br>
इति ।<br>
तत्र &ldquo;पताकेति ।<br>
पताका नायकफलं निर्वहणपर्यन्तमपि पताकायाः प्रवृत्तिदर्शनात्, इति व्याख्यातमभिनवगुप्तपादैः ।</p>
<details><summary>टीका</summary>
<p>विज्ञप्रिया:</p>
<p>(वि, थ) आगर्भादिति ।<br>
मुनिवाक्ये पताकेत्युत्कीर्त्य व्याचष्टे&mdash;पताकानायकेति ।<br>
अत्रापि अकारप्रश्लेषः ।<br>
अनायकफलरूपा पताकैव आगर्भाद् आविमर्षाद् वा निवर्त्तते इत्यर्थः ।<br>
अस्मिन्नभिनवगुप्तपादव्याख्याने हेतुमाह&mdash;निर्वाहपर्य्यन्तमपीति ।<br>
पताकाव्यापि प्रासङ्गिकरूपायाः ।<br>
अनायकस्य फलान्तररूपाया एव पताकाया आगर्भाद् वा आविमर्शाद्वा निवृत्तिरित्यर्थः ।</p>
</details>
<p>प्रासङ्गिकं प्रदेशस्थं चरितं प्रकरी मता ॥ विस्स्द्_६।६८ ॥</p>
<details><summary>टीका</summary>
<p>विज्ञप्रिया:</p>
<p>(वि, द) प्रकरीरूपामर्थप्रकृतिमाह&mdash;प्रासङ्गिकमिति ।<br>
प्रसङ्गादुपस्थितं प्रदेशस्थं प्रदेशविशेषे निष्पन्नमित्यर्थः ।</p>
</details>
<p>यथा&mdash;कुलपत्यङ्के रावणजटायुसंवादः ।</p>
<details><summary>टीका</summary>
<p>विज्ञप्रिया:</p>
<p>(वि, ध) रावणजटायुसंवाद इति ।<br>
तस्यार्ऽथप्रकृतित्वं तु रावणहृतसीतावर्णनप्राप्तिद्वारा ।</p>
</details>
<p>प्रकरी नायकस्य स्यान्न स्वकीयं फलान्तरम् ।</p>
<details><summary>टीका</summary>
<p>विज्ञप्रिया:</p>
<p>(वि, न) नायकस्यापि फलान्तरं पताका ।<br>
प्रकरी तु न नायकस्य फलान्तरमित्यर्थः ।<br>
नच रावणस्यानायकत्वात् फलं तत्फलकत्वात् अस्य पताकत्वप्रसक्तिरिति वाच्यम् ।<br>
अनायकत्वेन नायकसहायस्यैव विवक्षितत्वात्, नञः सदृशर्थकत्वात् ।</p>
</details>
<p>यथा&mdash;जटायोः मोक्षप्राप्तिः ।</p>
<p>अपेक्षितं तु यत्साध्यमारम्भो यन्निबन्धनः ॥ विस्स्द्_६।६९ ॥</p>
<p>समापनं तु यत्सिद्ध्यै तत्कार्यमिति सम्मतम् ।</p>
<details><summary>टीका</summary>
<p>विज्ञप्रिया:</p>
<p>(वि, प) कार्य्यरूपार्थप्रकृतिमाह&mdash;&mdash;अपेक्षितमिति ।<br>
आरम्भो नाटकारम्भः ।<br>
समापनमपि नाटकस्यैव ।<br>
रावणवध इति ।<br>
तत्सिद्धौ सत्यां हि नाटकसमापनम् ।</p>
</details>
<p>यथा&mdash;रामचरिते रावणवधः ।</p>
<p>अवस्थाः पञ्च कार्यस्य प्रारब्धस्य फलार्थिभिः ॥ विस्स्द्_६।७० ॥</p>
<p>आरम्भयत्नप्राप्त्याशानियताप्तिफलागमाः ।</p>
<details><summary>टीका</summary>
<p>विज्ञप्रिया:</p>
<p>(वि, फ) अस्य कार्य्यस्य पञ्चावस्था आह&mdash;अवस्था इति ।<br>
निष्पादकनिष्पाद्यरूपा अवस्था इत्यर्थः ।<br>
तत्रारम्भयत्नप्राप्त्याशानियताप्तिरूपाः चतस्त्रो ऽवस्था विष्पादिकाः ।<br>
फलागमरूपा तु निष्पाद्या इत्यवधेयम् ।</p>
</details>
<p>तत्र&mdash;</p>
<p>भवेदारम्भ औत्सुक्यं यन्मुख्यफलसिद्धये ॥ विस्स्द्_६।७१ ॥</p>
<p>यथा&mdash;रत्नावल्यां रत्नावल्यन्तः पुरनिवेशार्थं यौगन्धरायणस्यौत्सुक्यम् ।<br>
एवं नायकनायिकादीनामप्यौत्सुक्यमाकरेषु बोद्धव्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ब) तत्रारम्भलक्षणमाह&mdash;भवेदिति ।<br>
आकर इति तत्तन्नाटके इत्यर्थः ।</p>
</details>
<p>प्रयत्नस्तु फलाबाप्तौ व्यापारो ऽतित्वरान्वितः ।</p>
<p>यथा रत्नावल्याम्&mdash;&ldquo;तहवि ण अत्थि अण्यो दंसण उवाओ त्ति जधा तधा आलिहिअ जधासमीहिदं करैस्सम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, भ) तह वि इति ।<br>
तथापि नास्त्यन्यो दर्शनोपाय इतिन्यथा तथा आलिख्य यथासमीहितं करिष्यमीति संस्कृतम् ।<br>
अङ्गुलिकम्पनानन्तरं तथाप्युक्तिः ।<br>
सङ्गमोपायः तदङ्गभूतो व्यापारस्यैव यत्नत्वेनोक्तत्वात् ।</p>
<p>लोचना:</p>
<p>(लो, ई) तथापि इति ।<br>
तथापि नास्ति अन्यो दर्शनोपाय इति ।<br>
यथा तथालिख्य यथासमीहितं करिष्यामि ।<br>
यथा चन्द्रकलायां यक्ष्मीवरप्रदानरूपफलप्राप्तिसहितो राज्ञश्चन्द्रकलालाभः ।</p>
</details>
<p>इत्यादिना प्रतिपादितो रत्नावल्याश्चित्रलेखनादिर्वत्सराजसङ्गमोपायः ।<br>
यथा च&mdash;रामचरिते समुद्रबन्धनादिः ।</p>
<p>उपायापायशङ्काभ्यां प्राप्त्याशा प्राप्तिसम्भवः ॥ विस्स्द्_६।७२ ॥</p>
<details><summary>टीका</summary>
<p>विज्ञप्रिया:</p>
<p>(वि, म) प्राप्त्यशामाह&mdash;उपायेति ।<br>
उपायापायशङ्काभ्यां प्राप्तिसम्भवः ।<br>
उद्देश्यप्राप्तिसम्भावना प्राप्त्याशा ।</p>
</details>
<p>यथा&mdash;रत्नावल्यां तृतीये ऽङ्के वेषपरिवर्तनाभिसरणादेः सङ्गमोपायाद्वासवदत्तालक्षणापायशङ्कया चानिर्धारितैकान्तसङ्गमरूपफलप्राप्तिः प्राप्त्यशा ।<br>
एवमन्यत्र ।</p>
<details><summary>टीका</summary>
<p>विज्ञप्रिया:</p>
<p>(वि, य) वेशपरिवर्त्तनं सागरिकाया वासवदत्तावेशकरणम् ।<br>
तेन राज्ञः समीपे तस्या अभिसारः ।<br>
सङ्गमोपायस्य राज्ञः सागरिकासङ्गमोपायस्य ।<br>
वासवदत्ताया आगमनरूपापायस्य शङ्कयेत्यर्थः ।</p>
</details>
<p>अपायाभावतः प्राप्तिनियताप्तिस्तु निश्चिता ।</p>
<p>अपायाभावान्निर्धारितैकान्तफलप्राप्तिः ।<br>
यथा रत्नावल्याम्&ndash;&ldquo;राजा&ndash;देवीप्रसादनं त्यक्त्वा नान्यमत्रोपायं पश्यामि&rdquo; ।<br>
इति देवीलक्षणापायस्य प्रसादनेन निवारणान्नियतफलप्राप्तिः सूचिता ।</p>
<details><summary>टीका</summary>
<p>विज्ञप्रिया:</p>
<p>(वि, र) नियतफलप्राप्तिः सूचितेति ।<br>
अत्र देव्याः कोपशान्तिरूपफलस्य नियताप्तिः ।<br>
नचास्य कथं कार्यावस्थात्वं सागरिकासङ्गमनरूपकार्यस्य तेनानिष्पादनात् इति वाच्यम् ।<br>
तत्कोपस्य तत्प्रतिबन्धकत्वेन तदभावस्य तत्कारणत्वात् ।</p>
</details>
<p>सावस्था फलयोगः स्याद्यः समग्रफलोदयः ॥ विस्स्द्_६।७३ ॥</p>
<details><summary>टीका</summary>
<p>विज्ञप्रिया:</p>
<p>(वि, ल) फलागममाह&mdash;सावस्थेति ।<br>
फलयोगः फलागमः ।<br>
समग्रफलोदयः समस्तोद्देश्यफलसिद्धिः ।<br>
सामग्यञ्च मुख्योद्देश्यफलस्य उद्देश्यफलान्तरसाहित्यम् ।<br>
तद्वक्ष्यति फलान्तरसहित इति ।<br>
इयमवस्था पूर्वोक्तचतुरवस्थाभिर्निष्पाद्या ।</p>
</details>
<p>यथा&mdash;रत्नावल्यां रत्नावलीलाभश्चक्रवर्तित्वलक्षणफलान्तरलाभसहितः ।<br>
एवमन्यत्र ।</p>
<p>यथासङ्ख्यमवस्थाभिराभिर्योगात्तु पञ्चभिः ।<br>
पञ्चधैवेतिवृत्तस्य भागाः स्युः पञ्चसन्धयः ॥ विस्स्द्_६।७४ ॥</p>
<details><summary>टीका</summary>
<p>विज्ञप्रिया:</p>
<p>(वि, व) यथासङ्ख्यमिति ।<br>
आभिः पञ्चावस्थाभिर्योगादिति वृत्तस्य पञ्चविधैव भागाः ।<br>
पञ्चसन्धयो भवन्तीत्यर्थः ।</p>
<p>लोचना:</p>
<p>(लो, उ) आभिरवस्थाभिरारम्भादिभिः ।</p>
</details>
<p>तल्लक्षणमाह&mdash;</p>
<p>अन्तरैकार्थसम्बन्धः सन्धिरेकान्वये सति ।</p>
<p>एकेन प्रयोजनेनान्वितानां कथांशानामवान्तरैकप्रयोजनसम्बन्धः सन्धिः ।</p>
<details><summary>टीका</summary>
<p>विज्ञप्रिया:</p>
<p>(वि, श) तल्लक्षणं सन्धिसामान्यलक्षणम् ।<br>
कथांशनामित्यत्र एकान्वये सतीत्यस्य व्याख्या ।<br>
एकेनेति ।<br>
एकैकेन प्रयोजनेनेत्यर्थः ।<br>
अवान्तरेत्यादेर्व्याख्या अवान्तरेति ।</p>
</details>
<p>तद्भेदानाह&ndash;</p>
<p>मुखं प्रतिमुखं गर्भो विमर्श उपसंहृतिः ॥ विस्स्द्_६।७५ ॥</p>
<p>लोचना:</p>
<p>(लो, ऊ) उपसंहृतिः निर्वहणापरपर्याया ।</p>
<p>********** एन्द् ओफ़् चोम्मेन्तर्य् **********</p>
<p>इति पञ्चास्य भेदाः स्युः क्रमाल्लक्षणमुच्यते ।</p>
<details><summary>टीका</summary>
<p>विज्ञप्रिया:</p>
<p>(वि, ष) तद्भेदान् सन्धिभेदान् ।<br>
क्रमादिति&mdash;उक्तपञ्चावस्थासाहित्येनैव सन्धिपञ्चकसिद्धेरुक्तत्वात् ।<br>
तत्सहितमुखसन्ध्यादिक्रमेण इत्यर्थः ।<br>
तथा चारम्भावस्थायुक्त इति ।<br>
वृत्ताद्याभासो मुखसन्धिः ।<br>
यत्नयुक्तः प्रतिमुखसन्धिः ।<br>
प्राप्त्याशयुक्तो गर्भसन्धिः ।<br>
नियताप्तियुक्तो विमर्शसन्धिः ।<br>
फलागमयुक्तः उपसंहृतिः ।</p>
</details>
<p>यथाद्देशं लक्षणमाह&mdash;</p>
<p>यत्र बीजसमुत्पत्तिर्नानार्थरससम्भवा ॥ विस्स्द्_६।७६ ॥</p>
<p>लोचना:</p>
<p>(लो, ऋ) नानार्थेति ।<br>
नानाविधानामर्थानां वाच्यरूपाणां रसानाञ्च सम्भवो यस्यामित्यर्थः ।</p>
<p>********** एन्द् ओफ़् चोम्मेन्तर्य् **********</p>
<p>प्रारम्भेण समायुक्ता तन्मुखं परिकीर्त्तितम् ।</p>
<details><summary>टीका</summary>
<p>विज्ञप्रिया:</p>
<p>(वि, स) यत्र बीजेति ।<br>
बीजमितिवृत्तस्य ।<br>
प्रारम्भेणेति ।<br>
उत्साहरूपप्रारम्भावस्थायुक्ता इत्यर्थः ।<br>
प्रथमे ऽङ्के इति तत्र कन्दर्पपूजायां सागरिकाया राज्ञो दर्शनं विधिना आनीय घटितं बीजम् ।<br>
तच्च सागरिकायास्तत्सङ्गमोत्साहसहितम् ।</p>
</details>
<p>यथा&ndash;रत्नावल्यां प्रथमे ऽङ्के ।</p>
<p>फलप्रधानोपायस्य मुखसन्धिनिवेशिनः ॥ विस्स्द्_६।७७ ॥</p>
<p>लक्ष्यालक्ष्य इवोद्भेदो यत्र प्रतिमुखं च तत् ।</p>
<details><summary>टीका</summary>
<p>विज्ञप्रिया:</p>
<p>(वि, ह) मुखसन्धिनिवेशिन इति ।<br>
बीजसमुत्पत्तिरूपमुखसन्धावुद्दिष्टस्य इत्यर्थः ।</p>
</details>
<p>यथा&mdash;रत्नावल्यां द्वितीये ऽङ्के वत्सराजसागरिकासमागमहेतोरनुरागबीजस्य प्रथमाङ्कोपक्षिप्तस्य सुसङ्गता&ndash;विदूषकाभ्यां ज्ञायमानतया किञ्चिल्लक्ष्यस्य वासवदत्तया चित्र फलकवृत्तान्तेन किञ्चिदुन्नीयमानस्योद्देशरूप उद्भेदः ।</p>
<details><summary>टीका</summary>
<p>विज्ञप्रिया:</p>
<p>(वि, क) वासवदत्तया चित्रफलकेति ।<br>
सागरिकालिखितेन राज्ञा स्वेन च युक्तं चित्रफलकं राज्ञा प्राप्तम् ।<br>
वसन्तकहस्तात् स्खलितं वासवदत्तया तत् प्राप्य तत्र लिखितस्य तदुभयानुरागबीजनमुन्नीतम् ।<br>
तादृशो भेदरूपः प्रतिमुखसन्धिश्च वासवदत्तायामागतायां सुसङ्गतावसन्तकयोर्व्यापाररूपो यत्नसहितः ।</p>
</details>
<p>फलप्रधानोपायस्य प्रागुद्भिन्नस्य किञ्चिन ॥ विस्स्द्_६।७८ ॥</p>
<p>गर्भो यत्र समुद्भेदो ह्रासान्वेषणवान्मुहुः ।</p>
<details><summary>टीका</summary>
<p>विज्ञप्रिया:</p>
<p>(वि, ख) प्रागुद्भिन्नस्येति ।<br>
प्रतिमुखसन्धावुद्भिन्नस्येत्यर्थः ।<br>
मुहुर्ह्रासान्वेषणवान् समुद्भेद इत्यन्वयः ।<br>
ह्रासेत्यत्र त्रासेत्यपि क्वचित् पाठः ।</p>
</details>
<p>फलस्य गर्भोकरणाद्रर्भः ।<br>
यथा रत्नावल्यां द्वितीये ऽङ्के&mdash;&ldquo;सुसङ्गता&mdash;सहि, अदक्खिणा दाणि सि तुमं जा एवं भट्टिणा हत्थेण गाहिदा वि कोवं ण मुञ्चसि&rdquo; इत्यादौ समुद्भेदः ।<br>
पुनर्वासवदत्ताप्रवेशे ह्रासः ।<br>
तृतीये ऽङ्के&mdash;&ldquo;तद्वार्तान्वेषणाय गतः कथं चिरयति वसन्तकः&rdquo; इत्यन्वेषणम् ।<br>
विढूषकः&ndash;ही ही भोः, कोसम्बीरज्जलम्भेणावि ण तादिसो पिअवअस्सस्स परितोसो जादिसो मम सआसादो पियवअणं सुणिअ भवस्सदि&rdquo; इत्यादावुद्भेदः ।<br>
पुनरपि वासवदत्ताप्रत्यभिज्ञानाद् ह्रासः ।<br>
सागरिकायाः सङ्केतस्थानगमने ऽन्वेषणम् ।<br>
पुनर्लतापाशकरणो उद्भेदः ।</p>
<details><summary>टीका</summary>
<p>विज्ञप्रिया:</p>
<p>(वि, ग) सहीति ।<br>
सखि ! अदक्षिणा इदानीमसि त्वम् ।<br>
या एवं भर्त्रा हस्ते गृहीतापि कोपं न मुञ्चसीति संस्कृतम् ।<br>
ही हीति ।<br>
ही हीत्याश्चर्ये ।<br>
भो भोः कौशाम्बीराज्यलाभेनापिन तादृशः प्रियवयस्यस्य परितोषः यादृशो मम सकाशात् प्रियवचनं श्रुत्वा भविष्यतीति संस्कृतम् ।<br>
उद्भेदः सागरिकासङ्गमोपायस्य ।<br>
वासवदत्ताप्रत्यभिज्ञानादिति सङ्केतभङ्गार्थमागतां तां दृष्ट्वेत्यर्थः ।<br>
पुनः सागरिकाकर्त्तृकम् ।<br>
उद्भेदः फलप्रधानोपायस्य ।<br>
लतापाशकरणाद्धि राज्ञः सागरिकादर्शनं ततो गर्भसन्धेः प्राप्त्याशायोगरूपावस्थायोगः ।</p>
<p>लोचना:</p>
<p>(लो, ॠ) सहीति ।<br>
सखि ! अदक्षिणेदानीमसि त्वम् ।<br>
या एवं भर्त्राहस्ते ऽपि गृहीतापि कोपं न मुञ्चसि ।<br>
ही ही भो परितोषे ।<br>
कौशाम्बीराज्यलाभेनापि न तादृशः प्रियवयस्यस्य परितोषः यादृशं मम सकाशात् प्रियवचनं श्रुत्वा भविष्यति ।</p>
</details>
<p>अथ विमिर्शः&mdash;</p>
<p>यत्र मुख्यफलोपाय उद्भिन्नो गर्भतो ऽधिकः ॥ विस्स्द्_६।७९ ॥</p>
<p>शापाद्यैः सान्तरायश्च स विमर्श इति स्मृतः ।</p>
<details><summary>टीका</summary>
<p>विज्ञप्रिया:</p>
<p>(वि, घ) गर्भतो ऽधिक इति ।<br>
गर्भसन्धौ किञ्चिदुद्भिन्नो ह्रासान्वेषणवांश्च उद्भेदः ।<br>
अत्र ततो ऽधिको ह्रासराह्त्यात् ।<br>
सान्तरायः सविघ्नः ।</p>
</details>
<p>यथा शाकुन्तले चतुर्थाङ्कादौ&mdash;अनसूया&mdash;पिअंवदे, जैवि गन्धव्वेण विवाहेण णिब्बुत्तकल्लाणा पिअसही सौन्तला अणुरूवभत्तुभाइणी संवुत्तेति निव्वुदं मे हिअअम्, तह वि एत्तिअं चिन्तणिज्जम्&rdquo; इत्यत आरभ्य सप्तमाङ्कोपक्षिप्ताच्छकुन्तलाप्रत्यभिज्ञानात्प्रागर्थसञ्चयः शकुन्तलाविस्मरणरूपविन्घालिङ्गितः ।<br>
अथ निर्वहणम्&mdash;</p>
<details><summary>टीका</summary>
<p>विज्ञप्रिया:</p>
<p>(वि, ङ) अनसूयेति ।<br>
वक्त्र्या उत्कीर्त्तनम् ।<br>
प्रियंवदे ।<br>
इत्यादिकम् उक्तिः ।<br>
&ldquo;प्रियंवदे ! यद्यपि गान्धर्वेण विवाहेन निवृत्तकल्याणा प्रियसखी शकुन्तला अनुरूपभर्त्तृगामिनी संवृत्ता इति निर्वृतं मम हृदयम्&quot;इति संस्कृतम् ।<br>
षष्ठाङ्क इति ।<br>
तत्पूर्वं दुर्वाससः शापेन राज्ञः शकुन्तलासमागमरूपप्रधानफलस्य उपायः प्रतिरुद्धः ।<br>
विस्मरणरूपेति ।<br>
&ldquo;विचिन्तयन्ती यमनन्यमानसा तपोधनं वेत्सि न मामुपस्थितम् ।<br>
स्मारिष्यति त्वां न स बोधैतो ऽपि सन् कथां प्रमत्तः प्रथमोदितामिव ।<br>
इति ।<br>
दुर्वाससः शापेन विस्मरणम् ।<br>
अयं शपप्रतिबन्धकप्रधानफलोपायरूपः विमर्शसन्धिः शकुन्तलाया राजसमागमप्रत्याशारूपावस्थासहितः ।</p>
<p>लोचना:</p>
<p>(लो, ऌ) पिअंवदे इति ।<br>
प्रियंवदे यद्यपि गान्धर्वेण विधिना निवृत्तकल्याणा प्रियसखी शकुन्तला अनुरूपभर्त्तृगामिनी संवृत्तेति निवृत्तं मे हृदयम् ।</p>
</details>
<p>बीजवन्तो मुखाद्यर्था विप्रकीर्णा यथायथम् ॥ विस्स्द्_६।८० ॥</p>
<p>एकार्थमुपनीयन्ते यत्र निर्वहणां हि तत् ।</p>
<details><summary>टीका</summary>
<p>विज्ञप्रिया:</p>
<p>(वि, च) ऐकार्थ्यमुपनीयन्त इति ।<br>
एकोद्देश्यनिर्वाहादेकार्थता ।<br>
स्पष्टमपरम् ।</p>
</details>
<p>यथा&ndash;वेण्याम्&ndash;&ldquo;कञ्चुका&ndash;(उपसृत्य, सहर्षम्-) महाराज !वर्धसे ।<br>
अयं खलु भीमसेनो दुर्योधनक्षतजारुणीकृतसर्वशरीरो दुर्लक्ष्यव्यक्तिः&rdquo; इत्यादिना द्रौपदीकेशसंयमनादिमुखसन्ध्यादिबीजानां निजनिजस्थानोपक्षिप्तानामेकार्थयोजनम् ।<br>
यथा वा-शाकुन्तले सप्तमाङ्के ऽशकुन्तलाभिज्ञानादुत्तरोर्ऽथराशिः ।<br>
एषामङ्गान्याह&ndash;</p>
<details><summary>टीका</summary>
<p>विज्ञप्रिया:</p>
<p>(वि, छ) अयं प्रकीर्णार्थैकात्मतोपनयनरूपो निर्वहणसन्धिः ।<br>
उद्देश्यशकुन्तलासमागमरूपफलागमावस्थासहितः ।<br>
एषामिति पञ्चसन्धानामित्यर्थः ।</p>
</details>
<p>उपक्षेपः परिकरः परिन्यासो विलोभनम् ॥ विस्स्द्_६।८१ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) तत्र मुखसन्धेर्द्वादशाङ्गान्याह&mdash;उपक्षेप इत्यादि ।</p>
</details>
<p>युक्तिः प्राप्तिः समाधानं विधानं परिभावना ।<br>
उद्भदः करणं भेद एतान्यङ्गानि वै मुखे ॥ विस्स्द्_६।८२ ॥</p>
<p>यथोद्देशं लक्षणमाह&ndash;</p>
<p>काव्यार्थस्य समुत्पत्तिरुपक्षेप इति स्मृतः ।</p>
<p>लोचना:</p>
<p>(लो, ए) समुत्पत्तिः समुत्पत्तिमात्रम् ।</p>
<p>********** एन्द् ओफ़् चोम्मेन्तर्य् **********</p>
<p>काव्यार्थ इतिवृत्तलक्षणप्रस्तुताभिधेयः ।<br>
यथा वेण्याम्&ndash;&ldquo;भीमः&mdash;<br>
लाभागृहानलविषान्नसभाप्रवेशैः प्राणेषु वित्तनिचयेषु च नः प्रहृत्य ।<br>
आकृष्य पाण्डववधूपरिधानकेशान् स्वस्था भवन्ति मयि जीवति धार्तराष्ट्राः ॥</p>
<details><summary>टीका</summary>
<p>विज्ञप्रिया:</p>
<p>(वि, झ) लाक्षागृहानलेति&mdash;&ldquo;स्वस्था भवन्तु कुरुराजसुताः सभृत्याः&quot;इति सूत्रधारस्योक्तिं श्रुत्वा प्रविष्टस्य भीमस्योक्तिरियम् ।<br>
लाक्षेत्यादिभिः प्राणेषु वित्तनिचयेषु च ये ऽस्मान् प्रहृत्य धार्तराष्ट्रा मयि जीवति सति स्वस्था भवन्ति ? इति ।<br>
अत्र काकुध्वनिना न स्वस्था भविष्यन्तीत्यर्थः ।<br>
लाक्षेत्यादिना प्राणेषु प्रहारप्रवेशेन वित्तनिचयेषु च प्रहारः ।<br>
परिधानकेशानित्यत्र द्वन्द्वः ।<br>
अत्र काव्यार्थस्य कुरुकुलवधप्रतिपादनस्योत्पत्तिः ।</p>
</details>
<p>समुत्पन्नार्थबाहुल्यं ज्ञेयः परिकरः पुनः ॥ विस्स्द्_६।८३ ॥</p>
<p>यथा तत्रैव&mdash;<br>
प्रवृद्धं यद्वैरं मम खलु शिसोरेव कुरुभिर्- न तत्रार्यो हेतुर्न भवति किरीटी न च युवाम् ।<br>
जरासन्धस्योरः स्थलमिव विरूढं पुनरपि क्रुधा भीमः सन्धिं विघटयति यूयं घटयत ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) परिकरलक्षणमाह&mdash;समुत्पन्नेति ।<br>
प्रवृद्धं यद्वैरमिति&mdash;सन्धिकरणविमुखस्य भीमस्य सहदेवं प्रत्युक्तिरियम् ।<br>
शिशोरेवेति&mdash;मम यौवनापेक्षापि तैर्न कृता, शिशुकाल एव विषदानात् ।<br>
आर्यो युधिष्ठिरः ।<br>
किरीटी अर्जुनः ।<br>
युवां नकुलसहदेवौ ।<br>
विरूढं कृष्णदौत्येन जातम्, सन्धिमित्यन्वयः ।<br>
अत्र समुत्पन्नलाक्षागृहादिकथनरूपार्थबाहुल्यम् ।</p>
</details>
<p>तन्निष्पत्तिः परिन्यासः&mdash;</p>
<p>यथा तत्रैव&mdash;<br>
चञ्चद्रभुजभ्रमितचण्डगदाभिघातसञ्चूर्णितोरुयुगलस्य सुयोधनस्य ।<br>
स्त्यानावनद्धघनशोणितशोणपाणिरुत्तंसयिष्यति कचांस्तव देवि ! भीमः ॥</p>
<details><summary>टीका</summary>
<p>विज्ञप्रिया:</p>
<p>(वि, ट) परिन्यासलक्षणमाह&mdash;तन्निष्पत्तिरिति ।<br>
काव्याभिधेयरूपस्येतिवृत्तस्य निष्पत्तिः&mdash;भावनिष्पत्तिकथनमित्यर्थः ।<br>
चञ्चदिति&mdash;द्रौपदीं प्रती भीमस्योक्तिरियम् ।<br>
हे देवि द्रौपदि ! तव कचान् केशान् वेणीबद्धान् कुर्वन् भीम उत्तंसयिष्यति ।<br>
उत्तंसनेन दुर्योधनोरुरूपालङ्कारेण विशिष्टान् करिष्यतीत्यर्थः ।<br>
भीमः कीदृशः ? सुयोधनस्य स्त्यानावनद्धेन प्रवृद्धसम्बद्धेन घनशोणितेन शोणपाणिः ।<br>
सुयोधनस्य कीदृशस्य ? चञ्चता चलता भुजेन भ्रमितया गदयाभिघातेन सञ्चूर्णितमूरुयुगलं यस्य तादृशस्य ।<br>
अत्र भाविन्या ऊरुभङ्गनिष्पत्तेः कथनम् ।</p>
<p>लोचना:</p>
<p>(लो, ऐ) स्त्यानेति-स्त्यानः सन् अवनद्धः दृढीभूत इत्यर्थः ।</p>
</details>
<p>अत्रोपक्षेपो नामेतिवत्तलक्षणस्य काव्याभिधैयस्य सङ्क्षेपेणोपक्षेपणमात्रम् ।<br>
परिकरस्तस्यैव बहुलीकरणम् ।<br>
परिन्यासस्ततो ऽपि नश्चयापत्तिरूपतया परितो हृदये न्यसनम्, इत्येषां भेदः ।<br>
एतानि चाङ्गानि उक्तेनैव पौर्वापर्येण भवन्ति, अङ्गान्तराणि त्वन्यथापि ।</p>
<details><summary>टीका</summary>
<p>विज्ञप्रिया:</p>
<p>(वि, ठ) अक्तत्रयाणां भेदं विचिन्त्य दर्शयति&mdash;अत्रेति ।<br>
ततो ऽपि नश्चयापत्तिरूपतया इति निश्चयस्य भाविकर्त्तव्यनिश्चयस्यापत्तिरपादानं बोधनमिति यावत् ।<br>
हृदये बोद्धुर्हृदये ।</p>
</details>
<p>&mdash;गुणाख्यानं विलोभनम् ।</p>
<p>यथा तत्रैव&mdash;&ldquo;द्रौपदी&ndash;णाध, किं दुक्करं तुए परिकुविदेण&rdquo; ।<br>
यथा वा मम चन्द्रकलायां चन्द्रकलावर्णने&ndash;सेयम्, &ldquo;तारुण्यस्यविलासः&mdash;&rdquo; इत्यादि (१३९ पृ।) ।<br>
यत्तु शकुन्तलादिषु &ldquo;ग्रीवाभङ्गाभिरामम्&mdash;&rdquo; इत्यादि मृगादिगुणवर्णनं तद्वीजार्थसम्बन्धाभावान्न सन्ध्यङ्गम् ।<br>
एवमङ्गान्तराणामप्यूह्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ड) विलोभनलक्षणमाह&ndash;गुणआख्यानमिति ।<br>
किमिति ।<br>
किं दुष्करं त्वया कुपितेन इति संस्कृतम् ।<br>
इदं भीमस्य बलाधिक्यरूपगुणकथनम् ।<br>
तारुण्यस्येति ।<br>
अत्र विलासहासपदे तज्जनकपरे सारोपया लक्षणया प्रयुक्ते ।<br>
अत्र चन्द्रकलासौन्दर्य्याख्यानम् ।<br>
मृगादिगुणवर्णनमिति ।<br>
गुणः&ndash;स्पृहणीयो धर्म्मः, अत्र क्रियारूपः ।<br>
बीजार्थः&ndash;शकुन्तलाप्राप्तिबीजरूपोर्ऽथः ।<br>
मृगक्रियावर्णनस्य तदसम्बन्धत्वात् ।</p>
</details>
<p>सम्प्रधारणमर्थानां युक्तिः&mdash;</p>
<details><summary>टीका</summary>
<p>विज्ञप्रिया:</p>
<p>(वि, ढ) युक्तिलक्षणमाह&mdash;सम्प्रधारणिति ।<br>
उद्देश्यार्थोपपादकयुक्तिप्रदर्शनम्</p>
</details>
<p>यथा&ndash;वेण्यां सहादेवो भीमं प्रति आर्य ! किं महाराजसन्देशो ऽयमव्युत्पन्न एवार्येण गृहीतः&rdquo; इत्यतः प्रभृति यावद्भीमवचनम् ।<br>
&ldquo;युष्मान् ह्रेपयति क्रोधाल्लोके शत्रुकुलक्षयः ।<br>
न लज्जयति दारणां सभायां केशकर्षणम्&rdquo; ॥<br>
इति ।</p>
<p>&mdash;-प्राप्तिः सुखागमः ॥ विस्स्द्_६।८४ ॥</p>
<p>यथा तत्रैव&mdash;&ldquo;मथ्नामि कौरवशतं समरे न कोपात्&mdash;&rdquo; इत्यादि (२८४ पृ।) &ldquo;द्रौपदी&ndash;(श्रुत्वा सहर्षम्&ndash;) णाध, अस्सुदपुव्वं क्खु एदं वअणम्, ता पुणो पुणो भण&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ण) प्राप्तिलक्षणमाह&mdash;प्राप्तिरिति ।<br>
णाधेति ।<br>
नाथ ! अश्रुतपूर्वं खलु ईदृशं वचनम्, तत्पुनः पुनर्भण इति संस्कृतम् ।</p>
</details>
<p>बीजस्यागमनं यत्तु तत्समाधानमुच्यते ।</p>
<details><summary>टीका</summary>
<p>विज्ञप्रिया:</p>
<p>(वि, त) समाधानलक्षणमाह&mdash;बीजस्येति ।<br>
उक्तस्य उद्देश्यबीजस्य प्रधाननायकसम्मतत्वेन कथनं तत् ।</p>
</details>
<p>यथा तत्रैव&ndash;&quot;(नेपथ्ये कलकलानन्तरम्) भो भो द्रुपदविराटवृष्ण्यन्धक सहदेवप्रभृतयः ! अस्मदक्षौहिणीपतयः कौरवचमूप्रधानयोधाश्च शृण्वन्तु भवन्तः&mdash;<br>
यत्सत्यव्रतभङ्गभीरुमनसा यत्नेन मन्दीकृतं यद्विस्मर्तुमपीहितं शमवता शान्ति कुलस्येच्छता ।<br>
तद्द्यूतारणिसम्भृतं नृपसुताकेशाम्बराकर्षणैः क्रोधज्योतिरिदं महत्कुरुवने यौधिष्ठिरं जृम्भते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, थ) यत्सत्येति ।<br>
यत् यौधिष्ठिरं क्रोधज्योति इति सर्वत्र विशेषणम् ।<br>
द्यूतारणीति ।<br>
द्यूतरूपायामरण्यां मन्थनकाष्ठे नृपसुताया द्रुपदसुताया द्रौपद्याः केशस्याम्बरस्य चाकर्षणात् सम्भृतक्रोधज्योतिरग्निः ।<br>
अन्यदपि हि ज्योतिररण्यामाकर्षणात्सम्भृतं भवति ।</p>
</details>
<p>अत्र &ldquo;स्वस्था भवन्तु मयि जीवति&ndash;&rdquo; इत्यादि बीजस्य प्रधाननायकाभिमतत्वेन सम्यगहितत्वात्समाधानम् ।</p>
<details><summary>टीका</summary>
<p>विज्ञप्रिया:</p>
<p>(वि, द) समाधानपदस्य योगार्थमत्रोपपादयति&mdash;अत्रेति ।<br>
अत्र भीमोक्त बाजस्य प्रधाननायकयुधिष्ठिरसम्मतत्वकथनम् ।</p>
</details>
<p>सुखदुः खकृतो योर्ऽथस्तद्विधानमिति स्मृतम् ॥ विस्स्द्_६।८५ ॥</p>
<p>यथा बालचरिते&mdash;<br>
&ldquo;उत्साहातिशयं वत्स ! तव बाल्यं च पश्यतः ।<br>
मम हर्षविषादाभ्यामाक्रान्तं युगपन्मनः&rdquo; ।<br>
यथा वा मम प्रभावत्याम्&ndash;&ldquo;नयनयुगासेचनकम्-&rdquo; इत्यादि (२३६ पृ।) ।</p>
<details><summary>टीका</summary>
<p>विज्ञप्रिया:</p>
<p>(वि, ध) विधानरूपाङ्गलक्षणमाह&mdash;सुखदुः खाभ्यां कृतो ऽपर्थ इत्यर्थः ।<br>
उत्साहेति ।<br>
इदं रामं प्रति जनकस्य वाक्यम् ।<br>
अत्र उत्साहेन सुखम् ।<br>
बाल्येन च दुःखम् ।<br>
नयनयुगेत्यत्र यथोक्तार्थेन सुखम् ।<br>
तद्विरहाद् दुः खम् ।</p>
</details>
<p>कुतूहलोत्तरा वाचः प्रोक्ता तु परिभावना ।</p>
<p>यथा&ndash;वेण्यां द्रौपदी युद्धं स्यान्न वेति संशयाना तूर्यशब्दानन्तरम् &ldquo;णाध ! किं दाणिं एसो पलअजलहरत्थणिदमन्थ खणे खणे समरदुन्दुभि ताडीअदि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, न) भावनालक्षणमाह&ndash;कुतूहलेति ।<br>
णाधेति ।<br>
नाथ किमिदानीम् एष प्रलयजलधरस्तनितमांसलः क्षणे क्षणे समरदुन्दुभिस्ताड्यते ।<br>
इति संस्कृतम् ।<br>
अत्र युद्धेच्छा द्रौपद्याः कुतूहलोत्तरा एता वाचः ।</p>
<p>लोचना:</p>
<p>(लो, अ) णाधेति ।<br>
नाथ किमिदानीम् एष प्रलयजलधरः स्तनितमांसलः क्षणे क्षणे समरदुन्दुभिस्ताड्यते ।</p>
</details>
<p>बीजार्थस्य प्ररोहः स्यादुद्भेदः&mdash;</p>
<p>यथा तत्रैव&ndash;&ldquo;द्रौपदी&ndash;अण्णां च णाह, पुणोवि तुम्हेहि समरादो आअच्छिअ समास्सासैदव्वा ।<br>
भीमः&ndash;ननु पाञ्चालराजतनये ! किमद्यालीकाश्चासनया&ndash;<br>
भूयः परिभवक्लान्तिलज्जाविधुरिताननम् ।<br>
अनिः शेषितकौरव्यं न पश्यसि वृकोदरम् ॥</p>
<details><summary>टीका</summary>
<p>विज्ञप्रिया:</p>
<p>(वि, प) उद्भेदलक्षणमाह&mdash;बीजार्थस्येति ।<br>
प्ररोह उत्पाद्यतानिश्चयः ।<br>
णधेति ।<br>
नाथ पुनरपि समाश्वासयितव्याहम् इति संस्कृतम् ।<br>
अहमिति द्रौपद्या आत्मनिर्द्देशः ।<br>
भूय इति ।<br>
बन्धुरितं नामितं भूयो न पश्यसीत्यन्वयः ।<br>
भविष्यत सामीप्ये वर्त्तमाना अत्र भीमस्य कौरववधोत्पाद्यतानिश्चयः ।</p>
<p>लोचना:</p>
<p>(लो, आ) णाधेति ।<br>
नाथ पुनरपि त्वया समाश्वासयितव्याहम् ।</p>
</details>
<p>&mdash;करणं पुनः ॥ विस्स्द्_६।८६ ॥</p>
<p>प्रकृतार्थसमारम्भः&ndash;</p>
<details><summary>टीका</summary>
<p>विज्ञप्रिया:</p>
<p>(वि, फ) करणलक्षणमाह&mdash;करणमिति ।<br>
स्पष्टम् ।</p>
</details>
<p>यथा तत्रैव&mdash;&ldquo;देवि ! गच्छामो वयमिदानीं कुरुकुलक्षयाय&rdquo; इति ।</p>
<p>&mdash;भेदः संहतभेदनम् ।</p>
<p>यथा तत्रैव&mdash;&ldquo;अत एवाद्यप्रभृति भिन्नो ऽहं भवद्भ्यः&rdquo; ।<br>
केचित्तु&mdash;&ldquo;भेदः प्रोत्साहना&rdquo; इति वदन्ति ।</p>
<details><summary>टीका</summary>
<p>विज्ञप्रिया:</p>
<p>(वि, ब) भेदलक्षणमाह&mdash;भेद इति ।<br>
अद्य प्रभृतीति सहदेवे भीमस्योक्तिः ।</p>
</details>
<p>अथ प्रतिमुखाङ्गानि&mdash;</p>
<p>विलासः परिसर्पश्च विधुतं तापनं तथा ॥ विस्स्द्_६।८७ ॥</p>
<p>नर्म नर्मद्युतिश्चैव तथा प्रगमनं पुनः ।<br>
विरोधश्च प्रतिमुखे तथा स्यात्पर्युपासनम् ॥ विस्स्द्_६।८८ ॥</p>
<p>पुष्पं वज्रमुपन्यासो वर्णसंहार इत्यपि ।</p>
<details><summary>टीका</summary>
<p>विज्ञप्रिया:</p>
<p>(वि, भ) प्रतिमुखसन्धेस्त्रयोदशाङ्गान्याह&ndash;विलास इति ।</p>
</details>
<p>तत्र&mdash;</p>
<p>समीहा रतिभोगार्था विलास इति कथ्यते ॥ विस्स्द्_६।८९ ॥</p>
<details><summary>टीका</summary>
<p>विज्ञप्रिया:</p>
<p>(वि, म) रतिबोगार्थेति ।<br>
रतिरनुरागः, तद्भोगस्तद्विषयो नायिकादिः, तत्र समीहा इच्छा ।<br>
यद्यति रतिर्निधूवनम् तद्भोगाय इच्छेत्येवमर्थ एव उदाहरणानुसारी युज्यते ।<br>
तथापि ग्रन्थकृद्व्याख्यानुरोधादित्थं व्याख्यातम् ।</p>
</details>
<p>रतिलक्षणस्य भावस्य यो हेतुभूतो भोगो विषयः प्रमदा पुरुषो वा तदर्था समीहा विलासः ।<br>
यथा शाकुन्तले&mdash;<br>
कमं प्रिया न सुलभा मनस्तु तद्धावदर्शनायासि ।<br>
अकृतार्थे ऽपि मनसिजे रतिमुभयप्रार्थना कुरुते ॥</p>
<details><summary>टीका</summary>
<p>विज्ञप्रिया:</p>
<p>(वि, य) कामं प्रयेति ।<br>
शकुन्तलालिप्सोर्दुष्मन्तस्य उक्तिरियम्&mdash;अकृतार्थे ऽपीति ।<br>
कामिन उद्देश्यसिद्धिरेव मनसिजस्य कृतार्थता, तद्रहिते ऽपि मनसिजे इत्यर्थः ।<br>
उभयप्रार्थना उभयस्य रतिमनुरागाधिक्यम् कुरुत इत्यर्थः ।<br>
प्रकृते च शकुन्तलाया भावदर्शनात् तत्प्रार्थनाप्रार्थितस्य दुष्मन्तस्य रतिं कुरुत इत्यर्थः ।</p>
<p>लोचना:</p>
<p>(लो, इ) काममिति ।<br>
मनसिजे ऽकृतार्थे ऽपि स्त्रीपुंसयुगलस्य सम्भोगं विनापि उभयप्रार्थना अन्यो ऽन्यप्रार्थना रतिं प्रीतिं कुरुते इत्यर्थः ।<br>
नायिकाया नायके नायकस्य नायिकायां यदि प्रार्थन दृश्यते तदा उपभोगाभावे ऽपि तयोः प्रीतिर्भवति तेन तस्या भावदर्शनेन प्रार्थना मयि अभिव्यक्तेति मनः समाश्वासि इति ।</p>
</details>
<p>इष्टनष्टानुसरणं परिसर्पश्च कथ्यते ।</p>
<details><summary>टीका</summary>
<p>विज्ञप्रिया:</p>
<p>(वि, र) परिसर्पलक्षणमाह&mdash;दृष्टनष्टेति ।<br>
नष्टेति णश अदर्शने इति धात्वर्थानुसाराद् दृष्टस्यानर्थक्यम् ।<br>
तथा च पूर्वदृष्टस्य पश्चाददृष्टस्य वस्तुनो ऽनुसरणमित्यर्थः ।</p>
</details>
<p>यथा शाकुन्तले&mdash;&ldquo;राजा&mdash;भवितव्यमत्र तया ।<br>
तथा हि&mdash;<br>
अभ्युन्नता पुरस्तादवगाढा जघनगौरवात्पश्चात् ।<br>
द्वारे ऽस्य पाण्डुसिकते पदपङ्क्तिर्दृश्यते ऽभिनवा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ल) भवितव्यमत्र तयेति राज्ञः उक्तिरियम् ।<br>
तया शकुन्तलया भवितव्यं स्थातव्यमिति ।<br>
तत्र हेतुमाह&mdash;अभ्युन्नतेति ।<br>
यतो ऽस्य लतागृहस्य पाण्डुसिकते द्वारे ऽभिनवा पदपङ्क्तिर्दृश्यते ।<br>
कीदृशी पुरस्तात् पदस्य पूर्वभागे ऽभ्युन्नता ।<br>
पश्चाद्भागे जघनगौरवादवगाढा ।<br>
अत्र पूर्वदृष्टशकुन्तलानुसरणम् ।</p>
</details>
<p>कृतस्यानुनयस्यादौ विधुतं त्वपरिग्रहः ॥ विस्स्द्_६।९० ॥</p>
<details><summary>टीका</summary>
<p>विज्ञप्रिया:</p>
<p>(वि, व) विधूतलक्षणमाह&mdash;कृतस्येति ।<br>
आदौ कृतस्यानुनयस्य प्रीतेः पश्चादपरिग्रह आहार्य्य इत्यर्थः ।</p>
</details>
<p>यथा तत्रैव&mdash;&ldquo;अलं वो अन्तेउरविरहपज्जुस्सुएण राएसिणा उवरुद्धेण&rdquo; ।<br>
केचित्तु&mdash;&ldquo;विधृतं स्यादरतिः&rdquo; इति वदन्ति ।</p>
<details><summary>टीका</summary>
<p>विज्ञप्रिया:</p>
<p>(वि, श) तत्रैवेति ।<br>
शाकुन्तल एव इत्यर्थः ।<br>
अलमिति&mdash;अलं वोन्तः&ndash;पुरिकविरहपर्युत्सुकेन राजर्षिणा उपरूद्धेनेति संस्कृतम् ।<br>
अत्र सख्या उपरोधवशात् शकुन्तलाया आदौ प्रीतिर्लभ्यते ।<br>
उपरोधनिषेधाच्चाहार्यस्तदपरिग्रहः ।<br>
केचिदितिआहार्यदीदृशनिषेधादरत्यवगमादत्र अस्वरसः ।</p>
</details>
<p>उपायादर्शनं यत्तु तापनं नाम तद्भवेत् ।</p>
<details><summary>टीका</summary>
<p>विज्ञप्रिया:</p>
<p>(वि, ष) तापनलक्षणमाह&mdash;उपायेति ।<br>
उद्देश्यार्ऽथोपायः ।</p>
</details>
<p>यथा रत्नावल्याम्&mdash;&ldquo;सगरिका&mdash;<br>
दुल्लहजणाणुराओ लज्जा गुरुई परअसो अप्पा ।<br>
पियसहि विसमं पेम्मं मरणं सरणं णवरि एक्कम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, स) दुल्लहेति&mdash;&ldquo;दुर्लभजनानुरागो लज्जा गुर्वो परवश आत्मा ।<br>
प्रियसखि ! विषमं प्रेम मरणं शरणं केवलमेकम्&rdquo; ॥<br>
इति संस्कृतम् ।<br>
दुर्लभजनो राजा ।<br>
णवरीति केवले देशी, एवं प्रधानं शरणमित्यन्वयः ।</p>
</details>
<p>परिहासवचो नर्म&mdash;</p>
<p>यथा रत्नावल्याम्&mdash;&ldquo;सुसङ्गता&ndash;सही ! जस्स किदे तुमं आअदा से अअं दे पुरदो चिट्ठदि ।<br>
सागरिका&mdash;(साभ्यसूयम्) कस्स किदे अहं आअदा ? &ldquo;सुसङ्गता&ndash;अलं अण्णसङ्किदेण ।<br>
णं चित्तफलअस्स&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ह) नर्मलक्षणमाह&ndash;परिहासेति ।<br>
सहीति ।<br>
&ldquo;सिखि ! यस्य कृते त्वामायाता सो ऽयं ते पुरतस्तिष्ठती&quot;ति संस्कृतम् ।<br>
कस्सेति ।<br>
&ldquo;कस्य कृते ऽहमागता&quot;इति संस्कृतम् ।<br>
अयीति ।<br>
&ldquo;अयि अन्यशङ्किते ननु चित्रफलकस्य&quot;इति संस्कृतम् ।</p>
</details>
<p>&mdash;धृतिस्तु परिहासजा ॥ विस्स्द्_६।९१ ॥</p>
<p>नर्मद्युतिः&mdash;</p>
<p>तथा तत्रैव&ndash;&ldquo;सुसङ्गता-सहि ! अदक्खिणा दाणिं सि तुमं जा एव्वं भट्टिणा हत्थावलम्बिदावि कोवं ण मुञ्चसि ।<br>
सागरिका&ndash;(सभ्रूभङ्गमीषद्विहस्य) सुसङ्गदे ! दाणिं वि कीलिदुं न विरमसि ।<br>
केचित्तु&ndash;&ldquo;दोषस्याच्छादनं हास्यं नर्मद्युतिः&rdquo; इति वदन्ति ।</p>
<details><summary>टीका</summary>
<p>विज्ञप्रिया:</p>
<p>(वि, क) नर्मद्युतिलक्षणमाह&mdash;धृतिरिति ।<br>
परिहाससहिष्णुता इत्यर्थः ।<br>
सहीति ।<br>
सखि अदक्षिणा इदानीमसि त्वम् ।<br>
या एवं भर्त्रा हस्तावलम्बितापि कोपं न मुञ्चसीति ।<br>
सुसङ्गते ! इदानीमपि न विरमसि ।<br>
अत्र सागरिकायाः सुसङ्गताकृतपरिहाससहिष्णुता ।<br>
नर्मणि तस्यासूयताप्रदर्शनाद् असहिष्णुता इति भेदः ।<br>
केचिदिति ।<br>
अत्र दोषाच्छादनाप्रतीत्या अस्वरसः ।</p>
</details>
<p>&mdash;प्रगमनं वाक्यं स्यादुत्तरोत्तरम् ।</p>
<details><summary>टीका</summary>
<p>विज्ञप्रिया:</p>
<p>(वि, ख) प्रशंसनरूपाङ्गस्य लक्षणमाह&ndash;प्रशंशनमिति ।<br>
प्रशस्यते ऽनेन इति प्रशंसनम्, उत्तरोत्तरं तादृशं वाक्यमेव प्रशंसननामाङ्गमित्यर्थः ।</p>
</details>
<p>यथा विक्रमोर्वश्याम्&ndash;उर्वशी&ndash;जअदु जअदु महाराओ ।<br>
राजा&mdash;<br>
मया नाम जितं यस्य त्वया जय उदीर्यते&rdquo; ।<br>
इत्यादि ।</p>
<p>विरोधो व्यसनप्राप्तिः&mdash;</p>
<p>यथा चण्डकौशिके&mdash;&ldquo;राजा&mdash;नूनमसमीक्ष्यकारिणा मया अन्धेनेव स्फुरच्छिखाकलापो ज्वलनः पद्भ्यां समाक्रान्तः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ग) विरोधलक्षणमाह&mdash;विरोध इति ।<br>
राजा हरिश्चन्द्रः ।<br>
स्फुरदर्चिः&ndash;समूहोज्ज्वलनो विश्वामित्रः ।</p>
</details>
<p>&mdash;क्रुद्धस्यानुनयः पुनः ॥ विस्स्द्_६।९२ ॥</p>
<p>स्यात्पर्युपासनं&ndash;</p>
<p>यथा रत्नावल्याम्&ndash;&ldquo;विढूषकः&mdash;भो, मा कुप्य ।<br>
एषा हि कदलीघरन्तरं गादा&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, घ) पर्युपासनाङ्गलक्षणमाह&mdash;कृतस्येति ।<br>
कृतस्य कोपहेतोरित्यर्थः ।<br>
पुनरनुनयः कोपाकरणहेतुप्रदर्शनप्रित्यर्थः ।<br>
भो इति ।<br>
भो वयस्य मा कुप्य ।<br>
एषा हि कदलीगृहान्तरं गतेति संस्कृतम् ।<br>
एषेति&mdash;कदलीगृहान्तरप्रवेशस्य प्रदर्शनम् ।</p>
</details>
<p>&mdash;पुष्पं विशेषवचनं मतम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) पुष्पनामाङ्गलक्षणमाह&mdash;मुष्पमिति ।<br>
अयं विशेषो विलक्षणपदार्थ इत्येवमर्थकं वचनमित्यर्थः ।</p>
</details>
<p>यथा तत्रैव&mdash;&quot;(राजा हस्ते गृहीत्वा स्पर्शं नाटयति ) विदूषकाः&mdash;भो वअस्स ! एसा अपुव्वा सिरी तए समासादिदा ।<br>
राजा&mdash;वयस्य ! सत्यम्&mdash;<br>
श्रीरेषा, पाणिरप्यस्याः पारिजातस्य पल्लवः ।<br>
कुतो ऽन्यथा स्त्रवत्येष स्वेदच्छद्मामृतद्रवः ॥</p>
<details><summary>टीका</summary>
<p>विज्ञप्रिया:</p>
<p>(वि, च) भो इति ।<br>
&ldquo;भो वयस्य एषापूर्वा श्रीस्त्वया समासादिता&quot;इति संस्कृतम् ।<br>
श्रीरेषेति ।<br>
स्वेदच्छद्म घर्मव्याजः ।<br>
पारिजातपल्लवाद् अमृतद्रवस्त्रवणात् ।</p>
</details>
<p>प्रत्यक्षनिष्ठुरं वज्रम्&mdash;</p>
<p>यथा तत्रैव&mdash;&ldquo;राजा&mdash;कथमिहस्थो ऽहं त्वया ज्ञातः ? सुसङ्गता&mdash;ण केवलं तुमं समं चित्तफलएण ।<br>
ता जाव गदुअ गदुअ देवीए णिवेदैस्सम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, छ) वज्ररूपाङ्गलक्षणमाह&ndash;प्रत्यक्षेति ।<br>
न केवलमिति ।<br>
न केवलं त्वं समं चित्रफलकेन ।<br>
तद्यावद्रत्वा देव्यै निवेदयिष्यमि ।<br>
इति संस्कृतम् ।<br>
इदं सुसङ्गतावाक्यं राज्ञः साक्षान्निष्ठुरम् ।</p>
</details>
<p>&mdash;उपन्यासः प्रसादनम् ॥ विस्स्द्_६।९३ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) उपन्यासलक्षणमाह&ndash;उपन्यास इति ।<br>
प्रसादनं प्रसादनप्रार्थना ।</p>
</details>
<p>यथा तत्रैव&ndash;&ldquo;सुसङ्गता&ndash;भट्टुण ! अलं सङ्काए ।<br>
मए वि भटिणीए पसादेण कीलिदं ज्जेव एदिहिं ।<br>
ता किं कण्णाभरणोण ।<br>
अदो वि मे गरुअरो पसादो एसो, जं तुए अहं एत्थ आलिहिदत्ति कुविदा मे पिअसही साअरिआ ।<br>
एसा ज्जेव पसादीअदु&rdquo; ।<br>
केचित्तु&mdash;&ldquo;उपपत्तिकृतो ह्यर्थ उपन्यासः स कीर्तितः&rdquo; ।<br>
इति वदन्ति ।<br>
उदाहरन्ति च, तत्रैव&mdash;&ldquo;अदिमुहरा क्खु सा गब्भदासी&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, झ) भर्तः ! अलं शङ्कया मयापि भर्त्र्याः प्रसादेन क्रीडितमेव एतैः ।<br>
तत् किं कर्णाभरणेन ? अतो ऽपि मे गुरुतरः प्रसाद एष यत्त्वयाहमत्रालिखितेति कुपिता मे प्रियसखी सागरिका ।<br>
एषैव प्रसाद्यतामिति संस्कृतम् ।<br>
तैः कर्णाभरणैः किं त्वयेत्यादिः सागरिकोक्तेरनुवादः ।<br>
अत्र सागरिकाप्रसादनप्रार्थना उपपत्तिकृत इति युक्त्युपपादसत्वादुक्तेत्यर्थः ।<br>
अदीति ।<br>
अदिमुखरा खल्वेषा गर्भदासीति संस्कृतम् ।<br>
नार्भदासी अन्तः पुरदासी ।<br>
अत्र समं चित्रफलकेनेत्यादि निष्ठुरं सुसङ्गतया पूर्वमुक्तं वचनं विदूषकोक्त्युपपादकम् ।</p>
</details>
<p>चातुर्वर्ण्योपगमनं वर्णसंहार इष्यते ।</p>
<details><summary>टीका</summary>
<p>विज्ञप्रिया:</p>
<p>(वि, ञ) वर्णसंहाराङ्गलक्षणमाह&mdash;चातुर्वर्ण्येति ।<br>
ब्राह्मणाद्यनेकवर्णानां मेलनकथनमित्यर्थः ।</p>
</details>
<p>यथा महावीरचरिते तृतीये ऽङ्के&mdash;<br>
परिषदियमृषीणामेष वीरो युधाजित् सह नृपतिरमात्यैर्लोमपादश्च वृद्धः ।<br>
अयमविरतयज्ञो ब्रह्मवादी पुराणः प्रभुरपि जनकानामङ्ग भो याचकास्ते ॥</p>
<details><summary>टीका</summary>
<p>विज्ञप्रिया:</p>
<p>(वि, ट) परिषदियमिति ।<br>
मिलितब्राह्मणाद्यनेकवर्णसभाप्रदर्शनमिदम् ।<br>
इयमृषीणां परिषद् सभा ।<br>
युधाजित् ।<br>
केकयदेशपकतिरिति ऋषिभिरमात्यैश्च समम् एष वृद्धो राजा लोमपादः ।<br>
अयमपि जनकानां जनकवंशस्य प्रभुः सीरध्वजः अविरतयज्ञो ब्रह्मवादी च ।<br>
अद्रुहः द्रोदशून्यास्ते प्रसिद्धा याजकाः एते इति शेषः ।</p>
</details>
<p>इत्यत्र ऋषिक्षादीनां वर्णानां मेलनम् ।<br>
अभिनवगुप्तपादास्तु&ndash;&ldquo;वर्णशब्देन पात्राण्युपलक्ष्यन्ते ।<br>
संहारो मेलनम्&rdquo; इति व्याचक्षते ।<br>
उदाहरन्ति च रत्नावल्यां द्वितीये ऽङ्के&ndash;&ldquo;अदो वि मे अत्त्रं गुरुअरो पसादो&ndash;&rdquo; इत्यादेरारभ्य &ldquo;णं हत्थे गेण्हिअ पसादेहि णम् ।<br>
राजा&ndash;क्वासौ क्वासौ&rdquo; इत्यादि ।<br>
अथ गार्भाङ्गानि&mdash;</p>
<details><summary>टीका</summary>
<p>विज्ञप्रिया:</p>
<p>(वि, ठ) पात्राणीति ।<br>
नाट्यपात्राणीत्यर्थः ।<br>
अदोवीति ।<br>
अतो ऽपि मे अयं गुरुतरः प्रसाद इत्यादेरारभ्य इत्यर्थः ।<br>
इत्यादेरित्यवधौ पञ्चमी ।<br>
जं किण अहं तत एत्थ आलिहि देत्यादिकमादावित्याद्यविधिरूपेत्यर्थः ।<br>
णं हत्थेति ।<br>
ननु हस्ते गृहीत्वा प्रसादय एनामित्यर्थः ।<br>
क्वासौ क्वासाविति हर्षे वीप्सा ।<br>
अत्र राजा सुसङ्गता सागरिकाश्च पात्राणि, एषां मेसनम् ।</p>
</details>
<p>अभूताहरणं मार्गो रूपोदाहरणो क्रमः ॥ विस्स्द्_६।९४ ॥</p>
<p>सङ्ग्रहश्चानुमानं च प्रार्थना क्षिप्तिरेव च ।<br>
त्रो (तो) टकाधिबलोद्वेगा गर्भे स्युर्विद्रवस्तथा ॥ विस्स्द्_६।९५ ॥</p>
<p>तत्र व्याजाश्रयं वाक्यमभूताहरणं मतम् ।</p>
<p>यथा अश्वत्थामाङ्के&mdash;<br>
अश्वत्थामा हत इति पृथासूनुना स्पष्टमुक्त्वा स्वैरं शेषे गज इति पुनर्व्याहृतं सत्यवाचा ।</p>
<details><summary>टीका</summary>
<p>विज्ञप्रिया:</p>
<p>(वि, ड) गर्भसन्धेर्द्वादशाङ्गान्याह&mdash;अभूतेति ।<br>
अभूताहरणलक्षणमाह&mdash;तत्र व्याजेति ।<br>
अश्वत्थामा हत इति युधिष्ठिरस्य व्याजाश्रयवाक्यम् ।</p>
</details>
<p>तच्छ्रुत्वासौ दयिततनयः प्रत्ययात्तस्य राज्ञः शस्त्राण्याजौ नयनसलिलं चापि तुल्यं मुमोच ॥</p>
<p>तत्त्वार्थकथनं मार्गः&mdash;</p>
<p>यथा चण्डकौशिके&ndash;&ldquo;राजा&mdash;भगवन् ! गृह्यतामर्जितमिदं भार्यातनयविक्रयात् ।<br>
शेषस्यार्थे करिष्यापि चण्डाले ऽप्यात्मविक्रयम् ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) मार्गरूपाङ्गलक्षणमाह&mdash;तत्त्वार्थेति ।<br>
अव्याजकथनमित्यर्थः ।<br>
गृह्यतामिति&ndash;विश्वामित्रं प्रति हरिश्चन्द्रनृपतेरुक्तिरियम् ।<br>
भार्य्यायास्तनयस्य विक्रयणादर्जितमिदं वित्तं गृह्यतामित्यन्वयः ।<br>
शेषस्य वित्तस्याप्यर्थे निमित्तमात्मविक्रयं करिष्यासि ।<br>
तत्र राज्ञः आपद्यपि अव्याजकथनम् ।</p>
</details>
<p>रूपं वाक्यं वितर्कवत् ॥ विस्स्द्_६।९६ ॥</p>
<p>यथा रत्नावल्याम्&ndash;&ldquo;राजा&mdash;<br>
मनः प्रकृत्यैव चलं दुर्लक्ष्यं च तथापि मे ।<br>
कामेनैतत्कथं विद्धं समं सर्वैः शिलीमुखैः ॥</p>
<details><summary>टीका</summary>
<p>विज्ञप्रिया:</p>
<p>(वि, ण) रूपात्मकमङ्गमाह&mdash;रूपमिति ।<br>
वितर्को ऽसम्भविस्तुहेत्वनुसन्धानम् ।<br>
मनः प्रकृत्यैवेति&ndash;सागरिकाविरहिणो राज्ञो ऽयं वितर्कः ।<br>
दुर्लक्ष्यं लक्षितुं द्रष्टुमशक्यम् ।</p>
</details>
<p>उदाहरणमुत्कर्षयुक्तं वचनमुच्यते ।</p>
<details><summary>टीका</summary>
<p>विज्ञप्रिया:</p>
<p>(वि, त) उदाहरणरूपस्याङ्गस्य लक्षणमाह&mdash;उदाहरणमिति ।<br>
उत्कर्षयुक्तं स्वाहङ्कारयुक्तम् ।</p>
</details>
<p>यथा अश्वत्थामाङ्के&ndash;<br>
यो यः शस्त्रं बिभर्ति स्वभुजगुरुमदः पाण्डवीनां चमूनां यो यः पाञ्चालगोत्रे शिशुरधिकवया गर्भशय्यां गतो वा ।<br>
यो यस्तत्कर्मसाक्षी, चरति मयि रणो यश्च यश्च प्रतीपः क्रोधान्धस्तस्य तस्य स्वयमिह जगतामन्तकस्यान्तको ऽहम् ॥</p>
<details><summary>टीका</summary>
<p>विज्ञप्रिया:</p>
<p>(वि, थ) यो यः शस्त्रमिति ।<br>
क्रुद्धस्याश्वत्थाम्न उक्तिरियम् ।<br>
मयि रणे चरति सात पाण्डवीनां चमूनां मध्ये स्वभुजगुरुमदः सन् यो यः शस्त्रं बिभिर्ति एवं यो यः पाञ्चालगोत्र इत्यादि ।<br>
एवं यो यस्तत्कर्म इत्यादि ।<br>
तत्कर्म मृतस्य मम पितुः शिरश्छेदनरूपम् ।<br>
एवं यश्च यश्च मम प्रतीमः क्रोधान्धो ऽहं जगतमन्तकस्य तस्य तस्यान्तक इत्यर्थः ।<br>
तैर्जगदन्तकस्य क्रोधोद्दीपनाद् एव जगदन्तक इत्यर्थः ।</p>
</details>
<p>भावतत्त्वोपलब्धिस्तु क्रमः स्यात्&mdash;</p>
<p>यथा शासुन्तले&mdash;&ldquo;राजा&mdash;स्थाने खलु विस्मृतनिमेषेण चक्षुषा प्रियामवलोकयामि ।<br>
तथाहि&ndash;<br>
उन्नमितैकभ्रूलतमाननमस्याः पदानि रचयन्त्याः ।<br>
पुलकाञ्चितेन कथयति मय्यनुरागं कपोलेन ॥</p>
<details><summary>टीका</summary>
<p>विज्ञप्रिया:</p>
<p>(वि, द) क्रमरूपाङ्गलक्षणमाह&mdash;भावेति ।<br>
भावस्यानुरागस्य तत्त्वेनोपलब्धिरित्यर्थः उन्नमितेति&mdash;पदानि श्लोकघटकदानि रचयन्त्याः अस्या आननं कर्तृ पुलकाञ्चितेन कपोलेन मयि अनुरागं कथयति इत्यर्थः ।<br>
कीदृशमाननम् ? उन्नमितैकभ्रूलतम् ।</p>
</details>
<p>&mdash;सङ्ग्रहः पुनः ॥ विस्स्द्_६।९७ ॥</p>
<p>सामदानार्थसम्पन्नः&ndash;</p>
<p>यथा रत्नावल्याम्&mdash;&ldquo;राजा&mdash;साधु वयस्य ! इदं ते पारितोषिकम् ।<br>
(इति कटकं ददाति ) ।</p>
<details><summary>टीका</summary>
<p>विज्ञप्रिया:</p>
<p>(वि, ध) सामदानेति ।<br>
साम्ना प्रीत्या दानेन च सम्प्रदानस्य दीपमानधनसम्पत्तिरित्यर्थः ।<br>
साध्विति&mdash;अत्र दीयमानकटकरूपधनसम्पत्तिविर्दूषकस्य ।</p>
</details>
<p>&mdash;लिङ्गादूहो ऽनुमानता ।</p>
<p>यथा जानकीराघवे नाटके&mdash;&ldquo;रामः&mdash;<br>
लीलागतैरपि तरङ्गयतो धरित्रीमालोकनैर्नमयतो जगतां शिरांसि ।<br>
तस्यानुमापयति काञ्चनकान्तिगौरकायस्य सूर्यतनयत्वमधृष्यतां च ॥</p>
<details><summary>टीका</summary>
<p>विज्ञप्रिया:</p>
<p>(वि, न) अनुमानरूपाङ्गलक्षणमाह&mdash;लिङ्गादिति ।<br>
अनुमानता का मानम् ।<br>
लीलेति ।<br>
परशुरामवर्णनमिदम् ।<br>
तस्य लीला व्यवसायः ।<br>
सूर्य्यतनयत्वं सूर्य्यतुल्यतेजस्वित्वेन सूर्य्यपुत्रत्वमधृष्यत्वं चानुमापयति ।<br>
तस्य कीदृशस्य गतैर्गमनैरपि धरित्रो तरङ्गयतः चालयतः ।<br>
आलोकनैर्जगतां शिरांसि नमयतस्तद्दृष्टमात्रैः सर्वैः प्रणम्यमानत्वात् ।<br>
काञ्चनकान्तिवद् गौरकायस्य ।</p>
</details>
<p>रतिहर्षोत्सवानां तु प्रार्थनं प्रार्थना भवेत् ॥ विस्स्द्_६।९८ ॥</p>
<p>यथा रत्नाषल्याम्&mdash;&ldquo;प्रिये सागरिके ! शीतांशुर्मुखमुत्पले तव दृशौ, पद्मानुकारौ करौ, रम्भास्तम्भनिभं तथोरुयुगलम्, बाहू मृणालोपमौ ।<br>
इत्यह्लादकराखिलङ्गि ! रभसान्निः शङ्कमालिङ्ग्य मा- मङ्गनि त्वमनङ्गतापविधुराण्येह्येहि निर्वापय ॥</p>
<details><summary>टीका</summary>
<p>विज्ञप्रिया:</p>
<p>(वि, प) प्रार्थनाङ्गरूपाङ्गलक्षणमाह&mdash;रतीति ।<br>
रत्यर्थं यो नायिकाया हर्षो नायकस्य तादृशोत्सवानां प्रार्थनेत्यर्थः ।<br>
शीतांशुरित्यादि ।<br>
शीतांशुरूपत्वादिना आह्लादकराखिलाङ्गि ! एहि एहि रभसात् बलात् मदङ्गानि निः शङ्कमालिङ्ग्य अनङ्गतापविधुराणि तानि निर्वापय ।<br>
तापशून्यानि कुरु इत्यर्थः ।<br>
अत्रालङ्गनाधीनोत्सवप्रार्थना ।</p>
</details>
<p>इदं च प्रार्थनाख्यमङ्गम् ।<br>
यन्मते निर्वहणो भूतावसरत्वात्प्रशस्तिनामाङ्ग नास्ति तन्मतानुसारेणोक्तम्, अन्यथा पञ्चषष्टिसङ्ख्यत्वप्रसङ्गात् ।</p>
<details><summary>टीका</summary>
<p>विज्ञप्रिया:</p>
<p>(वि, फ) अत्रैतदंशस्य निर्वहणसन्धेः प्रशस्तिनामाङ्गस्य वैकल्पिका स्थितिः ।<br>
अनयोर्मिलितस्थितसत्त्वे तु वक्ष्यमाणचतुः षष्टिसङ्ख्यासान्ध्यङ्गानां न भवति ।<br>
पञ्चषष्टित्वापत्तेः ।<br>
तथा हि अत्र गर्भसन्धौ एतदङ्गसत्त्वे एतान्यङ्गनि त्रयोदश भवन्ति, मुखसन्ध्यङ्गनि च द्वादशोक्तानि, अन्यसन्धिद्वयाङ्गानि च त्रयोदश त्रयोदश ।<br>
निर्वहणसन्ध्यङ्गानि चतुर्दशेति ।<br>
पञ्चषष्टित्वं प्रसजति ।<br>
अतो यन्मते निर्वहणसन्धौ प्रशस्तिनामकं चरमाङ्गं नास्ति तन्मते एवात्रेदम् अङ्गमन्यथा तु नेत्याह&ndash;इदञ्चेति ।<br>
तत्र प्रशस्तिनामाङ्गसत्त्वे हेतुमाह&mdash;भूतावसरत्वाभावादिति ।<br>
भूतानि प्राणिनो नाट्यपात्राणि तदवसरत्वं तद्वत्त्वम् ।<br>
अङ्गानाम् इत्यङ्गनि भूतावसराण्युच्यन्ते ।<br>
प्रशस्तयङ्गस्य सदस्याशीर्वादत्वेन तथात्वाभावादित्यर्थः ।</p>
</details>
<p>रहस्यार्थस्य तद्भेदः क्षिप्तिः स्यात्&mdash;</p>
<p>यथाश्वत्थामाङ्के&mdash;<br>
एवस्यैव विपाको ऽयं दारुणो भुवि वर्तते ।<br>
केशग्रहे द्वितीये ऽस्मिन्नूनं निः शेषिताः प्रजाः ॥</p>
<details><summary>टीका</summary>
<p>विज्ञप्रिया:</p>
<p>(वि, ब) क्षिप्तिरूपमङ्गमाह&ndash;रहस्यार्थस्येति ।<br>
रहस्यार्थो ऽभिनेतव्यार्थ इतिवृत्तरूपोर्ऽथस्तस्य भेद उत्पत्तिसूचनम् ।<br>
एकस्येति ।<br>
एकस्य द्रौपदीकेशग्रहणस्य ।<br>
द्वितीये मृतद्रोणस्य धृष्टद्युम्नेन केशग्रहे ऽत्र सर्वसंहाररूपस्य रहस्यस्य उत्पत्तिसूचनम् ।</p>
</details>
<p>&mdash;त्रो(तो) टकं पुनः ।</p>
<p>संरब्धवाक्&ndash;</p>
<p>यथा चण्डकौशिके&mdash;&ldquo;कौशिकः&ndash;आः, पुनः कथमद्यापि न सम्भूता स्वर्णादक्षिणाः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, भ) त्रोटकरूपाङ्गलक्षणमाह&ndash;त्रोटकं पुनरिति ।<br>
संरब्धवाक् सक्रोधवाक् ।<br>
आः पापेति ।<br>
हरिश्चन्द्रं नृपं प्रति पृथिवीदानदक्षिणादानार्थं विश्चामित्रस्य सक्रोधवाक ।</p>
</details>
<p>&mdash;अधिबलभिसम्मधिच्छलेन यः ॥ विस्स्द्_६।९९ ॥</p>
<details><summary>टीका</summary>
<p>विज्ञप्रिया:</p>
<p>(वि, म) अधिबलाङ्गलक्षणमाह&mdash;अधिबलमिति ।<br>
अभिसन्धिरुद्देशषटनार्थं छलेनानुसन्धानम् ।</p>
</details>
<p>यथा रत्नावल्याम्&mdash;&ldquo;काञ्चनमाला&mdash;भट्टिणि, इयं सा चित्तसालिआ ।<br>
वसन्तअस्स सण्णं करोमि &quot; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, य) भट्टिणि इति ।<br>
हे भर्त्रि ! इयं चित्रशालिका ।<br>
तावद् वसन्तकस्य सञ्ज्ञां करोमीति संस्कृतम् ।<br>
चित्रशालिकायां राज्ञः समीपे वासवदत्तावेशेन सागरिकामानेतुं तया सह वसन्तकेन सङ्केते कृते काञ्चनमालया तज्ज्ञात्वा वासवदत्तामेवानीय वसन्तकस्थाने सागरिकाऽगता इत्यङ्गुलिसञ्ज्ञां कर्त्तुं वासवदत्तायामुक्तिरियं तस्याः ।</p>
</details>
<p>नृपादिजनिता भीतरुद्वेगः परिकीर्तितः ।</p>
<p>यथा वेण्याम्&mdash;<br>
प्राप्तावेकरथारूढौ पृच्छन्तौ त्वामितस्ततः ।<br>
स कर्णारिः स च क्रूरो वृककर्मा वृकोदरः ॥</p>
<details><summary>टीका</summary>
<p>विज्ञप्रिया:</p>
<p>(वि, र) नृपादिजनितेति ।<br>
नृपादौ केनापि जनिता भीतिरित्यर्थः ।<br>
प्राप्तावेकरथेति ।<br>
स कर्णारिरर्जुनः स च कूरकर्म्मा कूरो वृकोदरो भीमः ।<br>
एतावेकरथारूढौ भ्रातरौ प्राप्तावगतावित्यर्थः ।<br>
कर्णारित्वेन कूरकर्म्मत्वेन च दुर्य्योधनस्य भीतिजननम् ।</p>
</details>
<p>शङ्काभयत्रासकृतः सम्भ्रमो विद्रवो मतः ॥ विस्स्द्_६।१०० ॥</p>
<details><summary>टीका</summary>
<p>विज्ञप्रिया:</p>
<p>(वि, ल) विद्रवरूपाङ्गमाह&mdash;शङ्काभयेति ।<br>
शङ्कया अनिष्टशङ्कया भयत्रासौ तत्कृतो यः सम्भ्रमः व्याकुलता विद्रवो मत इत्यर्थः ।<br>
भाव्यनिष्टद्वेषो भयम् ।<br>
आकस्मिकानिष्टोत्पत्त्या कर्त्तव्यमूढता तु त्रासः ।</p>
</details>
<p>यथा&ndash;</p>
<p>कालान्तककरालास्यं क्रोधोद्भूतं दशाननम् ।<br>
विलोक्य वानरानीके सम्भ्रमः को ऽप्यजायत ॥</p>
<details><summary>टीका</summary>
<p>विज्ञप्रिया:</p>
<p>(वि, व) कालान्तकेति ।<br>
क्रोधोद्धूतं क्रोधकम्पितं दशाननं विलोक्य वान रानीके को ऽपि सम्भ्रमो ऽजायत इत्यर्थः ।</p>
</details>
<p>अथ विमर्शाङ्गानि&mdash;</p>
<p>अपवादो ऽथ सम्फेटो व्यवसायो द्रवो द्युतिः ।<br>
शक्तिः प्रसङ्गः शेदश्च प्रतिषेधो विरोधनम् ॥ विस्स्द्_६।१०१ ॥</p>
<p>प्ररोचना विमर्शे स्यादादानं छादनं तथा ।</p>
<details><summary>टीका</summary>
<p>विज्ञप्रिया:</p>
<p>(वि, श) विमर्शसन्धेस्त्रयोदशाङ्गान्याह&mdash;अपवाद इत्यादि ।</p>
</details>
<p>दोषप्रख्यापवादः स्यात्&mdash;</p>
<p>यथा वेण्याम्&mdash;&ldquo;युधिष्ठिरः&mdash;पञ्चालक ! क्वचिदासादिता तस्य दुरात्मनः कौख्यापसदस्य पदवी ।<br>
पाञ्चालकः&ndash;न केवलं पदवी, स एव दुरात्मा देवीकेशपाशस्पर्शपातकप्रधानहेतुरुपलब्धः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ष) दोषप्रख्या दोषप्रख्यापनम् ।<br>
कौरवापसदस्य कौरवाधमस्य पदवी पादचिह्नम् ।<br>
सो ऽपि दुरात्मा दुर्योधनः ।<br>
अत्रोक्त्यामेव दोषप्रख्यापनम् ।</p>
</details>
<p>&mdash;सम्फेटो रोषभाषणम् ॥ विस्स्द्_६।१०२ ॥</p>
<p>यथा तत्रैव&mdash;&ldquo;राजा&mdash;अरे रे मरुत्तनय ! वृद्धस्य राज्ञः पुरतो निन्दितमप्यात्मकर्म शलाघसे ।<br>
शृणु रे&ndash;<br>
कृष्टा केशेषु भार्या तव तव च पशोस्तस्य राज्ञस्तयोर्वा प्रत्यश्रं भूपतीनां मम भुवनपतेराज्ञया द्यूतदासी ।<br>
तस्मिन् वेरानुबन्धे वद किमपकृतं तैर्हता ये नरेन्द्रा बाह्वोर्वोर्यातिभारद्रविणगुरुमदं मामजित्वैव दर्पः ॥<br>
भीमः&mdash;(सक्रोधम्) आः पाप ।<br>
राजा&mdash;आः पाप&rdquo; ।<br>
इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, स) सम्फेटरूपमङ्गमाह&mdash;अरे रे इत्यादि ।<br>
दुर्योधनस्य भीमं सम्बोध्य उक्तिरियम् ।<br>
वृद्धस्य राज्ञः धृराष्ट्रस्य ।<br>
कृष्टा इति&ndash;तव भीमस्य तव अर्जुनस्य तस्य राज्ञो युधिष्ठिरस्य वा पशोस्तयोर्नकुलसहदेवयोर्वा पश्वोर्भार्या, भुवनपतेर्मम आज्ञया नृपतीनां समक्षं द्यूतदासी केशेषु कृष्टा ।<br>
ये नरेन्द्रा युष्माभिर्हतास्तैस्तादृशे वैरानुबन्धे किमपकृतं तद्वद ।<br>
तान् जित्वा यो दर्पः स किं मामजित्वेति काकुध्वनिविशेषवशाज् जित्वैव दर्प इति गम्यते ।<br>
मां कीदृशम् ? बाह्वोर्वोर्यातिभाररूपेण द्रविणेन धनेन गुरुमदम् ।<br>
आः पापेति ।<br>
भीमदुर्योधनयोः परस्परं प्रति उक्तिः ।<br>
राजा दुर्योधनः ।<br>
अत्र द्वयोरेव रोषभाषणम् ।</p>
</details>
<p>व्यवसायश्च विज्ञेयःत प्रतिज्ञाहेतुसम्भवः ।</p>
<p>यथा तत्रैव&mdash;&ldquo;भीमः&mdash;<br>
निहताशेषकौरव्यः क्षीबो दुःशासनासृजा ।<br>
भङ्क्ता दुर्योधनस्यौर्वोर्भोमो ऽयं शिरसा नतः ॥</p>
<details><summary>टीका</summary>
<p>विज्ञप्रिया:</p>
<p>(वि, ह) व्यवसायरूपमङ्गमाह&mdash;व्यवसायश्च इति ।<br>
प्रतिज्ञाहेतोः प्रतिज्ञार्थस्य सम्भवो निष्पत्तिः, तत्कथनमित्यर्थः ।<br>
निहतेति ।<br>
क्षीबो मत्तः ।<br>
असृजा शोणितेन ।<br>
भङ्क्ता भङ्गकर्त्ता ।</p>
</details>
<p>द्रवो गुरुव्यतिक्रान्तिः शोकावेगादिसम्भवा ॥ विस्स्द्_६।१०३ ॥</p>
<p>यथा तत्रैव&mdash;&ldquo;युधिष्ठिरः&mdash;भगवन् ! कृष्णाग्रज ! सुभद्राभ्रातः ! ज्ञातिप्रीतिर्मनसि न कृता, क्षत्रियाणां न धर्मो रूढं सख्यं तदपि गणितं नानुजस्यार्जुनेन ।<br>
तुल्यः कामं भवतु भवतः शिष्ययोः स्नेहबन्धः को ऽयं पन्था यदसि विमुखो मन्दभाग्ये मयि त्वम् ।</p>
<details><summary>टीका</summary>
<p>विज्ञप्रिया:</p>
<p>(वि, क) द्रवरूपमङ्गमाह&ndash;द्रव इति ।<br>
गुरोर्व्यतिक्रान्तिः भर्त्सनमित्यर्थः ।<br>
भगवन् इत्यादि ।<br>
युधिष्ठिरस्य दुर्योधनानुरागक्रुद्धबलभद्रभर्त्सनमिदम् ।<br>
कृष्णग्रजेति सुभद्राभ्रातरिति च द्वयं स्वपक्षानुरागौचित्याय सम्बन्धप्रदर्शनम् ।<br>
ज्ञातिप्रीतिरिति ।<br>
ज्ञातयो वयम् ।<br>
क्षत्रियाणां धर्मो ऽपि मनसि न कृत इत्यर्थः ।<br>
अयुध्यमानवधवैमुख्यं हि क्षत्रियाणां धर्मः ।<br>
वयं ह्ययुध्यमानाः ।<br>
तवानुजस्य श्रीकृष्णस्य अर्जुनेन सह रूढं तत्सख्यमपि न गणितम् ।<br>
शिष्ययोर्भोमदुर्योधनयोस्तुल्यः स्नेहानुबन्धः ।<br>
कामं यथेष्टम् ।<br>
भवतु वरम् ।<br>
यन्मन्दभाग्ये मयि त्वं विमुखः ।<br>
को ऽयं पान्यथाः इत्यर्थः ।<br>
अत्र गुरोर्बलभद्रस्य युधिष्ठिरेण भर्त्सनम् ।</p>
</details>
<p>तर्जनोद्वेजने प्रोक्ता द्युतिः&mdash;</p>
<p>यथा तत्रैव दुर्योधनं प्रति कुमारवृकोदरेणोक्तम्&mdash;-<br>
जन्मेन्दोविमले कुले व्यपदिशस्यद्यापि धत्से गदां मां दुः शासनकोष्णशोणितमधुक्षीबं रिपुं मन्यसे ।<br>
दर्पान्धो मधुकैटभद्विषि हरावप्युद्धतं चेष्टसे त्रासान्मे नृ-पशो ! विहाय समरं पङ्के ऽधुना लीयसे ॥</p>
<details><summary>टीका</summary>
<p>विज्ञप्रिया:</p>
<p>(वि, ख) द्युतिरूपाङ्गलक्षणमाह&mdash;तर्ज्जनेति ।<br>
कुमारेणेति ।<br>
भीमेनेत्यर्थः ।<br>
क्वचित् कुमारवृकोदरेणेत्येव पाठः ।<br>
जन्मेति ।<br>
विमलेन्दोः कुले जन्म व्यपदिशसि ।<br>
अद्यापि गदां धत्से दधासि ।<br>
दुः शासनस्य कोष्णेनाल्पोष्णेन शोणितमधुना क्षीबं मत्तं मां रिपुं भाषसे ।<br>
न तु कार्येण प्राणदातारं भाषस इत्यर्थः ।<br>
मुधुकैटभद्विषि श्रीकृष्णे ऽपि दर्पान्धः उद्धतं साहङ्कारं चेष्टसे ।<br>
हे नृपशो ! मे मत्तस्त्रासात् समरं विहायाधुना स त्वं कथं पङ्के लीयसे इत्यर्थः ।<br>
अत्र कथमिति काकुगम्यम् ।</p>
</details>
<p>&mdash;शक्तिः पुनर्भवेत् ।<br>
विरोधस्य प्रशमनम्&mdash;</p>
<p>यथा तत्रैव&mdash;<br>
&ldquo;कुर्वन्त्वाप्ता हतानां रणशिरसि जना भस्मसाद् देहभारा- नश्रून्मिश्रं कथञ्चिद्ददतु जलममी बान्धवा बान्धवेभ्यः ।<br>
मार्गन्तां ज्ञातिदेहान् हतनरगहने खण्डितान् गृध्रकङ्कैः- रस्तं भास्वान् प्रयातः सह रिपुभिरयं संह्रिन्तां बलानि ॥</p>
<details><summary>टीका</summary>
<p>विज्ञप्रिया:</p>
<p>(वि, ग) शक्तिरूपमङ्गमाह&mdash;शक्तिरिति ।<br>
विरोधस्य प्रशमनं समापनकथनमित्यर्थः ।<br>
कुर्वन्त्वाप्ता इति ।<br>
रणशिरसि हतानां देहभारान् ।<br>
आप्ता बान्धवाः वह्निसात् कुर्वन्त्वित्यर्थः ।<br>
तथा अमी बान्धवाः कथञ्चित् अस्त्रैर्मिश्रं जलं बान्धवेभ्यो ददतु ।<br>
तथा हतनरगहने गृध्रकाकैः खण्डितान् ज्ञातिदेहान् मार्गन्ताम् ।<br>
रिपुभिः सहायं भास्वानस्तं प्रयातः, बलानि संह्रियन्तामित्यर्थः ।</p>
</details>
<p>&mdash;प्रसङ्गो गुरुकीर्त्तनम् ॥ विस्स्द्_६।१०४ ॥</p>
<p>यथा मृच्छकटिकायाम्&mdash;&ldquo;चाण्डालकः&mdash;एसो क्खु सागलदत्तस्स सुदो अज्जविस्मदत्तस्म णत्तिओ चालुदत्तो वावादिदुं वञ्झट्ठाणं णिज्जै एदेण किल गणिआ वसन्तसेणा सुअण्णलोहेण वावादि देत्ति ।<br>
चारुदत्तः&mdash;(सनिर्वेदं स्वगतम्) &ldquo;मखशतपरिपूतं गोत्रमुद्भासितं यत्, सदसि निविडचेत्यव्रह्मघोषैः पुरुस्तात् ।<br>
मम निधनदशायां वर्त्तमानस्य पापैस्तदसदृशमनुष्यैर्घुष्यते घोषणायाम्&rdquo; ॥<br>
इत्यनेन चारुदत्तवधाभ्युदयानुकूलप्रसङ्गाद् गुरुकीर्त्तनमिति प्रसङ्गः ।</p>
<details><summary>टीका</summary>
<p>विज्ञप्रिया:</p>
<p>(वि, घ) प्रसङ्गरूपाङ्गमाह&mdash;प्रसङ्ग इति ।<br>
चाण्डालक इति ।<br>
हन्तुं नीयमानं चारुदत्तं दृष्ट्वा चाण्डालक आह इत्यर्थः ।<br>
एष इति ।<br>
एष सगरदत्तस्य सुत आर्यविश्वदत्तस्य नप्ता चारुदत्तः व्यापादयितुं वध्यस्थानं नीयते ।<br>
एतेन किल गणिका वसन्तसेना सुवर्णलोभेन व्यापादितेति (संस्कृतम् ) ।<br>
एतच्छ्रुत्वा चारुदत्तः स्वीयप्रशस्तकुलकीर्त्तनात् लज्जया आह&mdash;मखशतेति ।<br>
यन्मम गोत्रं परिपूतं तथा पुरस्तात् पूर्वकाले निबिडैश्चैत्यैरुद्भटैर्ब्रह्मघोषैः सदसि उद्भाषितं सभायामुच्चैः&ndash; स्वरेण ब्राह्मणैः प्रशस्तमित्यर्थः ।<br>
निधनदशायां वर्त्तमानस्य मम तद्रोत्रं पापैः असदृशमनुष्यैश्चाण्डालैः वध्यघोषणायामुद्धोष्यत इत्यर्थः ।<br>
इत्यनेन इति ।<br>
चारुदत्तस्य वधरूपो यो घातकानामभ्युदयस्तदनुकूल इत्यर्थः ।<br>
तत्कुलघातकस्यैव घातकानाम् इष्टत्वात् गुरुकीर्त्तनम् ।<br>
वध्यस्य पितृपितामहादिकीर्त्तनम् ।</p>
</details>
<p>मनश्चेष्टासमुत्पन्नः श्रमः खेद इति स्मृतः ।</p>
<p>मनः समुत्पन्नो यथा मालतीमाधवे&mdash;<br>
दलति हृदयं गाढोद्वेगो द्विधा न भिद्यते वहति विकलः कायो मोहं न मुञ्चति चेतनाम् ।<br>
ज्वलयति तनूमन्तर्दाहः, करोति न भस्मसात् प्रहरति विधिर्मर्मच्छेदी, न कृन्तति जीवितम् ॥<br>
एवं चेष्टासमुत्पन्नो ऽपि ।</p>
<details><summary>टीका</summary>
<p>विज्ञप्रिया:</p>
<p>(वि, ङ) खेदरूपमङ्गमाह&mdash;मनश्चेष्टेति ।<br>
दललीति ।<br>
कपालकुण्डलापहृतमालतीशोकात् माधवस्योक्तिरियम् ।<br>
न विदीर्यते न तु द्विखण्डं भवतीत्यर्थः ।<br>
विकलः कायो मोहं वहतीत्यन्वयः ।<br>
न कृन्तति न छिनत्ति ।<br>
एवं चेष्टेति ।<br>
स्त्रस्तांशावतिमात्रलोहिततलौ बाहू घटोत्क्षेपणा- दद्यापि स्तनवेपथुं जनयति श्वासः प्रमाणाधिकः ।<br>
बद्धं कर्णशिरीषरोधिवदने घर्माम्भसां जालकम् बन्धे स्त्रंसिनि चैकहस्तयमिताः पर्याकुला मूर्द्धजाः ॥<br>
इति घटोत्क्षेपणचेष्टया शकुन्तलायाः श्रमः ।</p>
</details>
<p>ईप्सितार्थप्रतीघातः प्रतिषेध इतीष्यते ॥ विस्स्द्_६।१०५ ॥</p>
<p>यथा मम प्रभावत्यां विदूषकं प्रति प्रद्युम्नः&mdash;सखे ! कथमिह त्वमेकाकी वर्त्तसे ? क्व नु पुनः प्रियसखीजनानुगम्यमाना प्रियतमा मे प्रभावती ? विदूषकः- असुर वैणा आआरिअ कहिं वि णीदा ।<br>
प्रद्युम्नः&mdash;(दीर्घं निश्वस्य ) हा पूर्णचन्द्रमुखि ! मत्तचकोरनेत्रे ! मामानताङ्गि ! परिहाय कुतो गतासि ?&rdquo; ।<br>
गच्छ त्वमद्य ननु जीवित ! तूर्णमेव दैवं कदर्थनपरं कृतकृत्यमस्तु ॥</p>
<details><summary>टीका</summary>
<p>विज्ञप्रिया:</p>
<p>(वि, च) प्रतिषेधरूपमङ्गमाह&mdash;ईप्सितेति ।<br>
असुरवैणेति&mdash;असुरपतिना आकृष्य कुत्रापि नीता इति संस्कृतम् ।<br>
हा पूर्णचन्द्र इति पूर्वार्धे प्रियां सम्बोध्य शोचित्वापरार्द्धे जीवितं सम्बोध्य आह गच्छ त्वमद्यति ।<br>
तत्र एव कदर्थनपरं दैवं कृतकृत्यमस्तु इत्यर्थः ।<br>
अत्रेप्सितस्य प्रभावतीसमागमस्य प्रतिघातः ।</p>
</details>
<p>कार्यात्ययोपगमनं विहोधनमिति स्मृतम् ।</p>
<p>यथा वेण्याम्&mdash;युधिष्ठिरः&mdash;<br>
तीर्णे भीष्ममहोदधौ कथमपि द्रोणानले निवृते कर्णाशीविषभोगिनि प्रशमिते शल्ये च याते दिवम् ।<br>
भीमेन प्रियसाहसेन रभासादल्पावशेषे जये सर्व जीवितसंशयं वयममी वाचा समारोपिताः ॥</p>
<details><summary>टीका</summary>
<p>विज्ञप्रिया:</p>
<p>(वि, छ) निरोधरूपमङ्गमाह&mdash;कार्य्यत्ययेति ।<br>
उद्देश्यकार्य्यस्यात्ययोपगमनं भवनमित्यर्थः ।<br>
तीर्णे इति ।<br>
दुर्य्योधनेन समं गदायुद्धे भीमेनोक्तम् ।<br>
मत्पराजये सर्वेषां भ्रातॄणां पराजय इति ।<br>
इदं श्रुत्वा युधिष्ठिरस्य स्वजयरूपकार्य्यस्यात्ययो भावनीमदम् ।<br>
अल्पावशेषे जये प्रियसाहसेन भीमेन सर्वे वयं जीवितसंशयं प्रापिता इत्यन्वयः ।<br>
जयस्याल्पावशेषत्वं दर्शयति&mdash;तीर्ण इति ।<br>
निर्वृत शान्ते ।<br>
कर्णाशीविषेति ।<br>
आशीदन्तस्तत्र विषं यस्य ।<br>
कर्णरूपे तादृशे भोगिनि सर्पे इत्यर्थः ।</p>
</details>
<p>प्ररोचना तु विज्ञेया संहारार्थप्रदर्शिनी ॥ विस्स्द्_६।१०६ ॥</p>
<p>यथा वेण्याम्&mdash;&ldquo;पाञ्चालकः&ndash;अहं देवेन चक्रपाणिना सहितः&mdash;&rdquo; इत्युपक्रम्य कृतं सन्देहेन ।<br>
पूर्यन्तां सलिलेन रत्नकलशा राज्याभिषेकाय ते कृष्णात्यन्तचिरोज्झिते तु कबरीबन्धे करोतु क्षणम् ।<br>
रामे शातकुठारभास्वरकरे क्षत्रद्रुमोच्छेदिनि क्रमधान्धे च वृकोदरे परिपतत्याजौ कुतः संशयः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ज) प्ररोचनारूपमङ्गमाह&mdash;प्ररोचना त्विति ।<br>
संहारार्थप्रदर्शिनीति ।<br>
कार्य्योपसंहारप्रदर्शिनी वाक् इत्यर्थः ।<br>
पूर्य्यन्तामिति ।<br>
गदायुद्धे भीमजयजिज्ञासार्थं कृष्णेन प्रहितस्य पाञ्चालकस्य युधिष्ठिरं प्रति उक्तिरियम् ।<br>
ते तव राज्याभिषेकाय पूर्य्यन्तामित्यन्वयः ।<br>
अत्यन्तचिरोज्झिते ऽपि कबरीबन्धे कृष्णा द्रौपदी क्षणमुत्सवं करोतु इत्यन्वयः ।<br>
भीमस्य जयसंशये कथमेतत् स्यादित्याह ।<br>
राम इति ।<br>
शातकुठारेण भासुरकरे क्षत्ररूपद्रुमोच्छेदिनि रामे परशुरामे वृकोदरे च क्रोधान्धे आजौ परिपतति गच्छति सति कुतो जयसंशय इत्यर्थः ।</p>
</details>
<p>कार्यसङ्ग्रह आदानम्&mdash;</p>
<p>यथा वेण्याम्&mdash;&ldquo;भो भोः समन्तपञ्चकचारिणः ! ।<br>
नाहं रक्षो न भूतो रिपुरुधिरजलाह्लादिताङ्गः प्रकामं निस्तीर्णोरुप्रतिज्ञाजलनिधिगहनः क्रोधनः क्षत्रियो ऽस्मि ।<br>
भो भो राजन्यवीराः ! समरशिखिशिखाभुक्तशेषाः ! कृतं व&ndash;<br>
स्त्रासेनानेन लीनैर्हतकरितुरगान्तहितैरास्यते यत् ॥<br>
अत्र समस्तरिपुवधकार्यस्य सङ्कृहीतत्वादादानम् &mdash;</p>
<details><summary>टीका</summary>
<p>विज्ञप्रिया:</p>
<p>(वि, झ) आदानरूपाङ्गलक्षणमाह&mdash;कार्य्यसङ्ग्रह इति ।<br>
उद्देश्यकार्य्यस्य सङ्ग्रहः प्राप्तिरित्यर्थः ।<br>
नाहं भूत इति ।<br>
देवयोनिप्राणिविशेषो भूतो नाहमित्यर्थः ।<br>
अत एव पुंलिङ्गता ।<br>
भूतो ऽमी देवयोनय इति कोषात् ।<br>
तर्हि कस्त्वमिति अत्राह&mdash;रिपुरुधिरेति ।<br>
क्रोधनःसन् रिपुरुधिरजलेन क्लेदिताङ्गः प्रीणिताङ्गः सन् प्रकामं यथेष्टं निस्तीर्णः महाप्रतिज्ञारूपे जलनिधित्वं वनत्वं च रूपितं बोध्यम् ।<br>
भो भोः समररूपाग्निशिखया भुक्तशेषा राजन्यवीराः ! वो युष्माकमनेन आसेन कृतमलम् ।<br>
अयं आसो व्यर्थः ।<br>
मया यूयं न हन्तव्या इत्यर्थः ।<br>
आसः कथं ज्ञात इत्यत्राह&ndash;हतेति ।<br>
यद् यद् हतकरितुरगान्तर्हितैर्युष्माभिरास्यते स्थीयते ।<br>
अत्रेति ।<br>
समस्तरिपुवधरूपस्य कार्य्यस्य सङ्गृहीतत्वात् प्राप्तत्वादित्यर्थः ।</p>
</details>
<p>तदाहुश्छादनं पुनः ।<br>
कार्यार्थमपमानादेः सहनं खलु यद्भवेत् ॥ विस्स्द्_६।१०७ ॥</p>
<p>यथा तत्रैव&mdash;अर्जुनः-आर्य ! प्रसीद किमत्रक्रोधेन&ndash;<br>
अप्रियाणि करोत्वेष वाचा शक्तो न कर्मणा ।<br>
हतभ्रातृशतो दुःखी प्रलापैरस्य का व्यथा ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) अपमानादेरित्यादि पदाद् व्द्युरुक्तिपरिग्रहः ।<br>
आप्रियाणीति ।<br>
एष दुर्य्योधनः ।</p>
</details>
<p>अथ निर्वहणाङ्गानि ।</p>
<p>सन्धिर्विबोधो ग्रथनं निर्णयः परिभाषणम् ।<br>
कृतिः तप्रसाद आनन्दः समयो ऽप्युपगूहनम् ॥ विस्स्द्_६।१०८ ॥</p>
<p>भाषणं पूर्ववाक्यञ्च काव्यसंहार एव च ।<br>
प्रशस्तिरिति संहारे ज्ञेयान्यङ्गानि नामतः ॥ विस्स्द्_६।१०९ ॥</p>
<details><summary>टीका</summary>
<p>विज्ञप्रिया:</p>
<p>(वि, ट) निर्वहणसन्धेश्चतुर्दशाङ्गान्याह&mdash;सन्धिर्विबोध इत्यादि ।</p>
</details>
<p>तत्र&mdash;</p>
<p>बीजोपगमनं सन्धिः&mdash;</p>
<details><summary>टीका</summary>
<p>विज्ञप्रिया:</p>
<p>(वि, ठ) तत्र सन्धिरूपाङ्गमाह&mdash;बीजोपगमनमिति ।<br>
प्रतिज्ञातार्थरूपस्य बीजस्य सिद्ध्या तत्स्मरणमित्यर्थः ।</p>
</details>
<p>यथा तत्रैव (वेण्याम्)&mdash;&ldquo;भीमः-भवति ! यज्ञवेदिसम्भवे ! स्मरति भवती यन्मयोक्तम्&ndash;&ldquo;चञ्चद्भुजे&rdquo; त्यादि&rdquo; ।<br>
अनेन मुखे क्षिप्तबीजस्य पुनरुपगमनमिति सन्धिः ।</p>
<details><summary>टीका</summary>
<p>विज्ञप्रिया:</p>
<p>(वि, ड) कौरवशतं हत्वा भवति यज्ञेत्यादिकं भीमस्योक्तिः ।<br>
चञ्चद्भुजेत्यादिकं प्राग् व्याख्यातम् ।<br>
अनेनेति ।<br>
मुखे प्रथमतः क्षिप्तमुपन्यस्तं प्रतिज्ञया बोधितं बीजं प्रतिज्ञातार्थरूपं पुनरुपगतं ज्ञापितमित्यर्थः ।</p>
</details>
<p>&mdash;विबोधः कार्यमार्गणम् ।</p>
<p>यथा तत्रैव&mdash;&ldquo;भीमः&ndash;मुञ्चतु मामार्यः क्षणमेकम् ।<br>
युधिष्ठिरः&ndash;किमपरमवशिष्टम् ? भीमः&ndash;सुमहदवशिष्टम् ।<br>
संयमयामि तावदनेन सुयोधनशोणितोक्षितेन पाणिना पाञ्चाल्या दुःशासनावकृष्टं केशहस्तम् ।<br>
युधिष्ठिरः&ndash;गच्छतु भवान्, अनुभवतु तपस्विनी वेणीसंहारम्&rdquo; इति ।<br>
अनेन केशसन्थमनकार्यस्यान्वेषणाद्विबोधः ।</p>
<details><summary>टीका</summary>
<p>विज्ञप्रिया:</p>
<p>(वि, ढ) विबोधरूपमङ्गमाह&mdash;विबोध इति ।<br>
कार्य्यमार्गणं कार्य्यस्यान्वेषणम् ।<br>
केशहस्तमिति ।<br>
केशकलापं &ldquo;पाशश्च पक्षश्च हस्तश्च कलापार्थाः ।<br>
कचात् परे ।<br>
&quot; इति कोषः ।</p>
</details>
<p>उपन्यासस्तु कार्याणां ग्रथनं&mdash;</p>
<p>यथा तत्रैव&mdash;भीमः&ndash;पाञ्चालि ! न खलु मयि जीवति सहर्न्त्तव्या दुःशासनविलुलिता वेणिरात्मपाणिभ्याम् ।<br>
तिष्ठ, स्वयमेवाहं संहरमि &quot; इति ।<br>
अनेन कार्यस्योपक्षेपाद्रग्रथनम् ।</p>
<details><summary>टीका</summary>
<p>विज्ञप्रिया:</p>
<p>(वि, ण) उपन्यासरूपमङ्गमाह&mdash;उपन्यास इति ।<br>
ग्रथनं करिष्यमाणकार्य्यकथनम् ।<br>
विलुलिता विशकलीकृता ।<br>
उपक्षेपात् करिष्यमाणतयोपन्यासात् ।</p>
</details>
<p>&mdash;निर्णयः पुनः ॥ विस्स्द्_६।११० ॥</p>
<p>अनुभूतार्थकथनं&mdash;</p>
<p>यथा तत्रैव, भीमः&ndash;देव अजातशत्रो ! अद्यापि दुर्योधनहतकः ।<br>
मया हि तस्य दुरात्मनः&ndash;<br>
भूमौ क्षिप्तं शरीरं निहतमिदमसृक्चन्दनाभं निजाङ्गे तक्ष्मीरार्ये निषक्ता चतुरुदधिपयः सीमया सार्द्धमुर्व्या ।<br>
भृत्या मित्राणि योधाः कुरुकुलमनुजा दग्धमेतद्रणाग्नौ नामैकं यद्ब्रवीषि क्षितिप ! तदधुना धार्त्तराष्टस्य शेषम् ॥</p>
<details><summary>टीका</summary>
<p>विज्ञप्रिया:</p>
<p>(वि, त) निर्णयरूपमङ्गमाह&mdash;निर्णय इति ।<br>
अजातशत्रो इति युधिष्ठिरस्यापरं नाम ।<br>
भूमौ क्षिप्तमिति ।<br>
तस्य दुरात्मनो दुर्य्योधनस्य शरीरं मया भूमौ क्षिप्तं पातितम् ।<br>
तस्येदमसृक् निजाङ्गं चन्दनाभं चन्दनवन्निहितम् ।<br>
चतुरुदधिपयः सीमया उर्व्या सार्द्धम् ।<br>
आर्य्ये! त्वयि लक्ष्मीर्नियुक्ता ।<br>
रणाग्नवेतद्दग्धम् ।<br>
तदेव किमितीत्याह&mdash;भृत्या इत्यादि ।<br>
भृत्याद्याः कुरुकुलमनुजाः इत्यन्वयः ।<br>
हे क्षितिप ! धार्त्तराष्ट्रस्य यन्नाम ब्रवीषि अधुना तदेव शेषमित्यर्थः ।</p>
</details>
<p>&mdash;वदन्ति परिभाषणम् ।<br>
परिवादकृतं वाक्यम्&mdash;</p>
<p>यथा शाकुन्तले&ndash;राजा आर्ये ! अथ सा तत्रभवती किमाख्यस्य राजर्षेः पत्नी ? ।<br>
तापसी&mdash;<br>
को तस्स धम्मदारपरिट्टाइणो णामं गेण्हिस्सदि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, थ) परिभाषणरूपमङ्गमाह&mdash;वदन्तीति ।<br>
परिवादेति परिवादेनार्थेन कृतं वाक्यं परिवादार्थकं वाक्यमित्यर्थः ।<br>
आर्य्ये ! अथ सेत्यादिपृच्छा दुर्वाससः शापाधीनविस्मरणकृतशकुन्तलापरित्यागस्य पश्चात्तां स्मृत्वा तामनासाद्य विरहिणः स्वर्गादागच्छतस्तापसीमुखात् तत्प्रसङ्गं श्रुत्वा दुष्मन्तस्य ।<br>
को तस्सेति ।<br>
कस्तस्य धर्मदारपरित्यागिनो नाम ग्रहीष्यतीति ।</p>
</details>
<p>&mdash;लब्धार्थशमनं कृतिः ॥ विस्स्द्_६।१११ ॥</p>
<p>यथा वेण्याम्&ndash;&ldquo;कृष्णः&ndash;एते भगवन्तो व्यास&ndash;वाल्मीकिप्रभृतयो ऽभिषेकं धारयन्तस्तिष्ठन्ति&rdquo; इति ।<br>
अनेन प्राप्तराज्यस्याभिषेकमङ्गलैः स्थिरीकरणं कृतिः ।</p>
<details><summary>टीका</summary>
<p>विज्ञप्रिया:</p>
<p>(वि, द) कृतिरूपमङ्गमाह&mdash;लब्धानुगमनमिति ।<br>
अनुगमनं स्थिरीकरणम् ।<br>
अभिषेकं धारयन्तः प्रापयन्तः ।<br>
धारयन्तीति क्वचित् पाठः ।</p>
</details>
<p>शुश्रूषादिः प्रसादः स्यात्&mdash;</p>
<p>यथा तत्रैव भीमेन द्रौपद्याः केशसंयमनम् ।</p>
<p>&mdash;आनन्दो वाञ्छितागमः ।</p>
<p>यथा तत्रैव&mdash;&ldquo;द्रौपदी&mdash;विसुमरिदं एदं वावारं णाधस्स पसादेण पुणो वि सिक्खिस्सम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ध) आनन्दरूपाङ्गमाह&mdash;आनन्द इति ।<br>
विसुमरिदं इति ।<br>
विस्मृतमिमं व्यापारं नाथस्य प्रसादेन पुनरपि शिक्षिष्ये इति संस्कृतम् ।<br>
व्यापारः केशसंयमनरूपः ।</p>
</details>
<p>समयो दुःखनिर्याणां&mdash;</p>
<p>यथा रत्नावल्याम्&ndash;&ldquo;वासवदत्ता&mdash;(रत्नावलीमालिङ्ग्य) समस्सस बहिणिए ! समस्सस&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, न) समयरूपमङ्गमाह&mdash;समय इति ।<br>
समस्सस इति ।<br>
समाश्वसिहि भगिनि ! समाश्वसिहीति संस्कृतम् ।<br>
इयं सागरिकायाः मातुलकन्यकात्वेन परिचये सति वासवदत्ताया उक्तिः ।</p>
</details>
<p>&mdash;तद्भवेदुपगूहनम् ॥ विस्स्द्_६।११२ ॥</p>
<p>यत् स्यादद्भुतसम्प्राप्तिः&ndash;</p>
<p>यथा मम प्रभावत्यां नारददर्शनात् प्रद्युम्न ऊर्द्ध्वमवलोक्य&mdash;<br>
दधद्विद्युल्लेखामिव कुसुममालां मरिमलभ्रमद्भृङ्गश्रेणीध्वनिभिरुपगीतां तत इतः ।<br>
दिगन्तं ज्योतिभिस्तुहिनकरगौरैर्धवलयन्नितः कैलासाद्रिः पतति वियतः किं पुनरिदम् ॥</p>
<details><summary>टीका</summary>
<p>विज्ञप्रिया:</p>
<p>(वि, प) उपगूहनरूपमङ्गमाह&mdash;तद्भवेदिति ।<br>
अद्भुतसम्प्राप्तिः अद्भुतदर्शनम् ।<br>
दधदित्यादि ।<br>
कैलासाद्रेरित्यपाये पञ्चमी ।<br>
तथा च कैलासाद्रेरपेतो वियतो वियतो ऽवधेः पतति कश्चित् पदार्थ इति शेषः ।<br>
कैलासाद्रिरिति क्वचित् प्रामादिकः पाठः ।<br>
तस्य कुसुममालाधारणाभावात् ।<br>
कीदृशः पदार्थः ? विद्युल्लेखामिव कुसुममालां दधत् ।<br>
मालां कीदृशी ? परिमलेन तत इतो भ्रमन्तीनां भृङ्गश्रेणीनां ध्वनिभिरुपगीताम् ।<br>
पदार्थश्च कीदृशः ? तुहिनकरगौरैर्ज्योतिर्भिर्दिगन्तं शवलयन् ।<br>
दिगन्तस्यापि श्यामत्वेन धवलज्योतिर्मिश्रणात् शवलता ।<br>
अतः किं पुनरिदमित्यर्थः ।</p>
</details>
<p>&mdash;सामदानादि भाषण्म् ।</p>
<p>यथा चण्डकौशिके&ndash;&ldquo;धर्मः&mdash;तदेहि धर्मलोकमधितिष्ठ&rdquo; ।</p>
<details><summary>टीका</summary>
<p>विज्ञप्रिया:</p>
<p>(पि, फ) भाषणरूपमङ्गमाह&mdash;सामदानेति ।<br>
सम्प्रदानस्य शान्तत्वं सामतेन दानम् ।<br>
आदिपदाद् दातुर्मुक्तिर्वा इति ।<br>
यत्तु सङ्ग्रहरूपस्य गर्भसन्धङ्गस्य सामदानार्थसम्पत्तिरिति लक्षणम्, तत्र दातुरेव सामप्रीतिरर्थश्च धनमिति भेदः ।<br>
धर्मलोकं धर्म्मार्ज्जितं लोकम् ।</p>
</details>
<p>पूर्ववाक्यं तु विज्ञेयं यथोक्तार्थोपदर्शनम् ॥ विस्स्द्_६।११३ ॥</p>
<p>यथा वेण्याम्&ndash;भीमः&ndash;बुद्धैमतिके ! क्व सा भानुमती ।<br>
परिभवतु सम्प्रति पाण्डवदारान्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ब) पूर्ववाक्यरूपमङ्गमाह&mdash;पूर्ववाक्यं त्विति ।<br>
यथोक्तार्थोपदर्शनम् परेण यथोक्तकटुवाक्यस्य स्मरणमित्यर्थः ।<br>
भानुमती दुर्य्योधनस्य पत्नी तथा दासीद्वारा प्राक् कटूक्तिः कृता ।</p>
</details>
<p>वरप्रदानसम्प्राप्तिः काव्यसंहार इष्यते ।</p>
<p>यथा सर्वत्र&mdash;किं ते भूयः प्रियमुपकरोमि&rdquo; ।<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, भ) काव्यसंहाररूपमङ्गमाह&mdash;वरप्रदानेति ।<br>
वरप्रदानार्थं सम्प्रप्तिस्तत्कालोपस्थितिरित्यर्थः ।<br>
सर्वत्रेति ।<br>
सर्वनाटकान्ते इत्यर्थः ।<br>
किन्ते इत्यादिना हि वरप्रदानार्थं तत्कालोपस्थितिर्लभ्यते ।</p>
</details>
<p>नृपदेशादिशान्तिस्तु प्रशस्तिरभिधीयते ॥ विस्स्द्_६।११४ ॥</p>
<p>यथा प्रभावत्याम्&mdash;<br>
राजानः सुतनिर्विशेषमधुना पश्यन्तु नित्यं प्रजा जीयसुः सदसद्विवेकपटवः सन्तो गुणग्राहिणः सस्यस्वर्णसमृद्धयः समधिकाः सन्तु क्षमामण्डले भूयादव्यभिचारिणी त्रिजगतो भक्तिश्च नारायणो ॥<br>
अत्र चोपसंहारप्रशस्त्योरन्त एकेन क्रमेणैव स्थितिः ।</p>
<details><summary>टीका</summary>
<p>विज्ञप्रिया:</p>
<p>(वि, म) प्रशस्तिरूपमङ्गमाह&mdash;नृपदेशादीति ।<br>
नृपस्य देशादः शान्तिः स्वस्त्ययनमाशीर्वाद इत्यर्थः ।<br>
राजान इत्यादि ।<br>
अधुना सुतनिर्विशेषं यथा स्यात् तथा राजानः प्रजाः पश्यन्तु ।<br>
गुणग्राहिणः सन्तः शिष्टा जीयासुः उत्कर्षभाजो भवन्तु, यतस्ते सदसद्विवेकपटवः ।<br>
क्षमामण्डले शस्यानां सुवर्णानाञ्च समृद्धयः समधिकाः सन्तु ।<br>
नारायणे चाव्यभिचारिणी अकादाचित्की भक्तिः त्रिजगतां भूयादिति नृपदेशादिशान्तिः ।<br>
अत्र चेति&mdash;काव्यसंहाररूपमङ्गोपसंहारः ।<br>
अनेनाटकान्ते उपसंहारप्रशस्त्योर्निर्दिष्टक्रमणैवोपस्थितिरित्यर्थः ।</p>
</details>
<p>&ldquo;इह च मुखसन्धौ उपक्षेपपरिन्यासयुक्त्युद्भेदसमाधानानां प्रतिमुखे च परिसर्पणप्रगमनवज्रोपन्यासपुष्पाणां गर्भे ऽभूताहरणमर्गत्रो (तो) टकाधिबलक्षेपाणां विमर्शे ऽपवादशक्तिव्यवसायप्ररोचनादानानां प्राधन्यम् ।<br>
अन्येषां च यथासम्भवं स्थितिः&rdquo; इति केचित् ।</p>
<details><summary>टीका</summary>
<p>विज्ञप्रिया:</p>
<p>(वि, य) सन्धिषु यान्यङ्गान्युक्तानि तेषु कतिचित् अङ्गान्येव आवश्यकत्वेन प्रधानानीति केचिदाहुः ।<br>
सन्धौ सन्धौ च तानि दर्शयति ।<br>
इह चेति ।<br>
केचिदिति अस्वरसः ।<br>
सर्वेषामङ्गानामनियमे नानावश्यकत्वदर्शनादुपसंहारप्रशस्त्योरेवावश्यकत्वदर्शनात् ।</p>
</details>
<p>चतुःषष्टिविधं ह्येतदङ्गं प्रोक्तं मनीषिभिः ।<br>
कुर्यादनियते तस्य सन्धावपि निवेशनम् ॥ विस्स्द्_६।११५ ॥</p>
<p>रसानुगुणतां वीक्ष्य रसस्यैव हि मुख्यता ।</p>
<p>यथा वेहीसंहारे तृतीयाङ्के दुर्योधनकर्णयोर्महत्सम्प्रधारणम् ।<br>
एवमन्यत्रापि ।<br>
यत्तु रुद्रटादिभिः &ldquo;नियम एव &quot; इत्युक्तं तल्लक्ष्याविरुद्धम् ।</p>
<details><summary>टीका</summary>
<p>विज्ञप्रिया:</p>
<p>(वि, र) चतुः षष्टिरिति ।<br>
प्रार्थनाप्रशस्त्योर्मतभेदेन वैकल्पिकत्वस्योक्तत्वात् ।<br>
समुच्चये तु पञ्चषष्टित्वापत्तेरित्युक्तं प्रगेव ।<br>
सन्धीनामुक्तान्यङ्गानि ।<br>
प्रायिकत्वाभिप्रायेणैवोक्तानि ।<br>
रसानुगुणानुरोधेन तु एकसन्धेरङ्गनि अन्यसन्धावपि कुर्य्यादित्याह&mdash;कुर्य्यादनियते इति ।<br>
अनियते सन्धवपि तस्याङ्गस्य निवेशनं कुर्य्यात् इत्यन्वयः ।<br>
सम्प्रधारणमिति ।<br>
मुखसन्धेर्युक्तिरूपमङ्गसम्प्रधारणं तच्च गर्भसन्धावपि कृतमित्यर्थः ।<br>
तत्र दुर्य्योधनकर्णाभ्यां युक्तिकरणात् ।<br>
तल्लक्ष्यविरुद्धमिति ।<br>
लक्ष्येषु उदाहरणनाटकेषु अनियमदर्शनात् विरुद्धमित्यर्थः ।</p>
</details>
<p>इष्टार्थरचनाश्चर्यलाभो वृत्तान्तविस्तरः ॥ विस्स्द्_६।११६ ॥</p>
<p>रागप्राप्तिः प्रयोगस्य गोष्यानां गोपनं तथा ।<br>
प्रकाशनं प्रकाश्यानामङ्गानां षड्विधं फलम् ॥ विस्स्द्_६।११७ ॥</p>
<details><summary>टीका</summary>
<p>विज्ञप्रिया:</p>
<p>(वि, ल) इदानीमुक्ताङ्गानां यथासम्भवं षट् फलान्याह ।<br>
इष्टानुसरणेति ।<br>
इष्टस्यार्थस्यानुसरणमित्यर्थः ।<br>
इष्टार्थरचनेति ।<br>
इष्टानुहरणेति क्वचित् पाठः ।<br>
आश्चर्य्यलाभो ऽद्भुतवस्तुलाभ इत्यर्थः ।<br>
वृत्तान्तस्य विस्तरेण ज्ञानम् ।<br>
रागप्राप्तिरनुरागलाभः ।<br>
गोप्यानामर्थानां सङ्गोपनम् ।<br>
प्रकाश्यानामर्थानां प्रकाशनञ्चेति प्रयोगस्य मुखसन्ध्यादिप्रयोगस्य अङ्गानामुपक्षेपाद्यङ्गानां षट् फलानीत्यर्थः ।<br>
यथा काव्यार्थेत्पत्तिरूपस्य उपक्षेपरूपस्य मुखसन्ध्यङ्गस्य इष्टानुसरणं फलम् ।<br>
एवमन्याङ्गानामन्यानि पञ्चफलानि यथासम्भवं नाटकेषुअनुसन्धेयानि ।</p>
<p>लोचना:</p>
<p>(लो, ई) यद्वस्तु गोपयितुमिष्टं तदङ्गस्वरूपविज्ञापनेन सुखेन गोपयितु एवं प्रकाश्यानां प्रकाशश्चेत्यर्थः ।</p>
</details>
<p>अङ्गहीनो नरो यद्वन्नैवारम्भक्षमो भवेत् ।<br>
अङ्गहीनं तथा काव्यं न प्रयोगाय युज्यते ॥ विस्स्द्_६।११८ ॥</p>
<p>सम्पादयेतां सन्ध्यङ्गं नायकप्रतिनायकौ ।<br>
तदभावे पताकाद्यस्तदभावे तथेतरत् ॥ विस्स्द्_६।११९ ॥</p>
<details><summary>टीका</summary>
<p>विज्ञप्रिया:</p>
<p>(वि, व) नाट्ये प्रयोगे ऽङ्गानामावश्यकत्वमाह&mdash;अङ्गहीन इति ।<br>
नारम्भक्षमः न कार्य्यारम्भक्षमः ।<br>
सम्पादयेतामिति ।<br>
अनेन सन्ध्यङ्गनिर्वाहकौ प्रथमतो नायकप्रतिनायकावेवेति उक्तम् ।<br>
तदभावे क्वचित् ताभ्यामनिर्वाहे पताकाद्यास्तन्निर्वाहकाः ।<br>
पताका च &ldquo;व्यापि प्रासङ्गिकं वृत्तं पताकेत्यभिदीयते ।<br>
ऽ; इत्यनेन नायकस्य वृत्तं पताकेत्युक्तम् ।<br>
अत्र च तत्सम्बन्धात् नायकसहाय एव तत्त्वेनोक्तः ।<br>
तदाद्यास्तन्निर्वाहकाः ।<br>
आद्यपदात् नायिकासहायाः, तैरप्यनिर्वाह्यं यत् ।<br>
इतरो ऽपि तन्निर्वाहक इत्यर्थः ।</p>
</details>
<p>प्रायेण प्रधानपुरुषप्रयोज्यानि सन्ध्यङ्गानि भवन्ति ।<br>
किन्तूपक्षेपादित्रयं बीजस्याल्पमात्रसमुद्दिष्टत्वादप्रधानपुरुषप्रयोजितमेव साधु ।</p>
<details><summary>टीका</summary>
<p>विज्ञप्रिया:</p>
<p>(वि, श) उपक्षेपाद्यङ्गत्रयस्य च प्रधाननायकेतरेण समुद्दिष्टत्वे एव साधुता इत्याह&ndash;किन्तूपक्षेपेति ।<br>
तत्र हेतुमाह&mdash;बीजस्येति ।<br>
प्रधानेतिवृत्तरूपस्य काव्यार्थस्य यन्मूलं तद्वीजं तस्याल्पमात्रसमुद्देशस्योपक्षेपकाद्यङ्गत्रयेण कृतत्वादप्रधानपुरुषभीमसेनादिसमुद्दिष्टत्वमेव साध्वित्यर्थः ।<br>
प्रधानपुरुषस्य धीरोदात्तत्वेन कर्त्तव्येतिवृत्तबीजसमुद्देशस्य अल्पस्यापि तेन करणानौचित्याद् इति भावः ।<br>
तथा हि काव्यार्थस्य समुत्पत्तिरूपं यदुपक्षेपरूपमङ्गं तेन वेण्यां लाक्षागृहानलेत्यादि भीमोक्त्या कुरुकुलवधरूपकाव्यार्थस्य तस्य बीजसमुत्पत्तिः प्रतिपादिता ।<br>
समुत्पन्नार्थबाहुल्यं यत्परिकरात्मकमङ्गं तेन &ldquo;प्रवृद्धं यद्वैरं ममऽ; इत्यादि भीमोक्त्या तद् बाहुल्यं प्रतिपादितम् ।<br>
काव्यार्थनिष्पत्तिकथनरूपं यत् परिन्यासात्मकमङ्गं तेन &ldquo;चञ्चद् भुजेऽ; त्यादिभीमोक्त्या निष्पत्तिः प्रतिपादिता ।<br>
एतत् त्रयञ्च प्रधाननायकोक्तं तदधीरतापदकं स्यात् ।<br>
नच समुत्पन्नार्थबाहुल्यकाव्यार्थनिष्पत्त्योः कथं बीजस्याल्पसमुद्दिष्टत्वमिति वाच्यम् ।<br>
असमस्तोद्दिष्टस्यैवाल्पोद्दिष्टत्वमित्यभिप्रायात् ।<br>
बीजोद्देशमात्रादेव नायकस्य धीरोदात्तत्वभङ्ग इत्यत्र एव तात्पर्य्यात् ।</p>
</details>
<p>रसव्यक्तिमपेक्ष्यैषामङ्गानां सन्निवेशनम् ।<br>
न तु केवलया शास्त्रस्थितिसम्पादनेच्छया ॥ विस्स्द्_६।१२० ॥</p>
<p>तथा च यद्वेण्यां दुर्योधनस्य भानुमत्या सह विप्रलम्भो दर्शितः, तत्ताद्दशे ऽवसरे ऽत्यन्तमनुचितम् ।</p>
<details><summary>टीका</summary>
<p>विज्ञप्रिया:</p>
<p>(वि, ष) रसव्यक्तिमिति ।<br>
तत्सन्धीनां यान्यङ्गन्युक्तानि ।<br>
तानि तत्रैवेति नियमः ।<br>
किन्तु रसव्यञ्जनापेक्षया एव एषां निवेशनं न तु नाट्यसास्त्रोक्तस्थितिसम्पादनेच्छया इत्यर्थः ।<br>
यद्यपीदं प्रागप्युक्तं तथापि रसव्यक्त्यनपेक्षया करणे दोष त्वप्रतिपादनाय पुररूक्तम् ।<br>
तदाह&ndash;तथा चेति ।<br>
रसव्यक्त्यनपेक्षया निवेशनं तु नोचितमेवेत्यर्थः ।<br>
तादृशे ऽवसरे इति ।<br>
वीररसे इत्यर्थः ।<br>
न चाङ्गसन्निवेशनानौचित्ये दर्शयितव्ये रसनिवेशनानौचित्यप्रदर्शनमिदमसम्बद्धमिति वाच्यम् ।<br>
अङ्गहीनरसाभावेन विप्रलम्भप्रदर्शनादेव तदङ्गस्यापि प्रदर्शनात् ।</p>
</details>
<p>अविरुद्धं तु यद्वृत्तं रसादिव्यक्तये ऽधिकम् ।<br>
तदष्यन्यथयेद्धीमान्न वदेद्वा कदाचन ॥ विस्स्द्_६।१२१ ॥</p>
<p>अनयोरुदाहरणं सत्प्रबन्धेष्वभिव्यक्तमेव ।</p>
<details><summary>टीका</summary>
<p>विज्ञप्रिया:</p>
<p>(वि, स) स्वविरुद्धमिति ।<br>
स्वस्योपक्रान्तवृत्तस्य विरुद्धमधिकं यद् वृत्तं वृत्तान्तः तदपि रसाभिव्यक्तये ऽन्यथयेदुपक्रान्तरसाविरुद्धतया प्रतिपादयेत् ।<br>
तदसम्बे तु न वदेदितियर्थः ।</p>
</details>
<p>अथ वृत्तयः&mdash;</p>
<p>शृङ्गारे कौशिकी वीरे सात्त्वत्यारभटी पुनः ।<br>
रसे रौद्रे च बीभत्से वृत्तिः सर्वत्र भारती ॥ विस्स्द्_६।१२२ ॥</p>
<p>चतस्त्रो वृत्तयो ह्येताः सर्वनाट्यस्य मातृकाः ।<br>
स्युर्नायिकादिव्यापारविशेषा नाटकादिषु ॥ विस्स्द्_६।१२३ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) अथ वृत्तय इति ।<br>
शृङ्गार इति ।<br>
नायकादीनां व्यापारविशेषाश्चतस्त्रो वृत्तयो नाटकादिषु नाटकप्रकरणादिदशरूपकेषु नाटिकाद्यष्टादशोपरूपकेषु च सर्वनाट्यस्य मातृका मूलभूताः जनन्य इत्यर्थः ।<br>
नायकादीत्यादिपदात् समस्तपात्रपरिग्रहः ।<br>
तेन वक्ष्यमाणोदाहरणेषु पात्रान्तरकृत्यं नानुपपन्नम् ।<br>
तत्र रसविशेषेषु वृत्तिविशेषानाह&mdash;शृङ्गार इत्यादि ।<br>
वीरे सात्त्वतीत्यन्वयः ।</p>
</details>
<p>तत्र कौशिकी&mdash;</p>
<p>या श्लक्ष्णनेपथ्यविशेषचित्रा स्त्रीसङ्कुला पुष्कलनृत्यगीता ।<br>
कामोपभोगप्रभवोपचारा सा कौशिकी चारुविलासयुक्ता ॥ विस्स्द्_६।१२४ ॥</p>
<p>लोचना:</p>
<p>(लो, उ) कामेन मदनेन हेतुना य उपभोगः सम्भोगस्तत्कारणानि उपचाराश्चन्द्रचन्दनघनसारादयो यस्याम् ।</p>
<p>********** एन्द् ओफ़् चोम्मेन्तर्य् **********</p>
<p>नर्म च नर्मस्फूर्जो नर्मस्फोटो ऽथ नर्मगर्भश्च ।<br>
चत्वार्यङ्गान्यस्या&mdash;</p>
<details><summary>टीका</summary>
<p>विज्ञप्रिया:</p>
<p>(वि, क) या श्लेक्ष्णेति&mdash;लक्षणमुत्तमम् ।<br>
नेपथ्यं वेशः ।<br>
स्त्रीसङ्कुला स्त्रीव्यापारविमिश्रिता ।<br>
पुष्कलं बहुलम् ।<br>
अस्या अङ्गानि चत्वारि इत्याह&mdash;नर्म चेति ।</p>
</details>
<p>तत्र&mdash;</p>
<p>&mdash;वैदग्ध्यक्रीहितं नर्मः ॥ विस्स्द्_६।१२५ ॥</p>
<p>इष्टजनावर्जनकृत्तच्चापि त्रिविधं मतम् ।<br>
विहितं शुद्धहास्येन सशृङ्गारभयेन च ॥ विस्स्द्_६।१२६ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) अत्र नर्मलक्षणमाह&mdash;वैदग्ध्येति ।<br>
वैदग्ध्येन क्रीडितमित्यर्थः ।<br>
तत्फलमाह&mdash;इष्टेति ।<br>
इष्टजनस्यावर्जनमनुरागेण नम्रता तत्कृद् इत्यर्थः ।<br>
तच्च नर्मत्रिविधम् इत्याह ।<br>
तच्चेति ।<br>
त्रैविध्यमाह&mdash;शुद्धहास्येनेति ।<br>
शुद्धेन सशृङ्गारेण समयेन च हास्येन विहितमिति त्रैविध्यम् ।<br>
भयञ्च हास्यविषयं बोध्यम् ।</p>
</details>
<p>तत्र केवलहास्येन विहितं यथा रत्नावल्याम्&mdash;&ldquo;वासवदत्ता&ndash;(फलकमुद्दिश्य सहासम्) एसा वि अवरा तव समीवे जधालिहिदा एदं किं अज्जवसन्तस्स विण्णाणम् ।</p>
<details><summary>टीका</summary>
<p>विज्ञप्रिया:</p>
<p>(वि, ग) एसावीति ।<br>
एषाप्यपरा तव समीपे या आलिखिता एतत् किमार्यवसन्तकस्य विज्ञानम् ? (संस्कृतम्) ।<br>
चित्रफलके सागरिकया लिखितं राजानं दृष्ट्वा सुसङ्गतया तत्समीपे सागरिकापि लिखिता ।<br>
तत्र लिखितं राजानं दृष्ट्वा वासवदत्तया पृष्टं केन त्वमत्र लिखिता इति ।<br>
ततो राज्ञोक्तं शिल्पविज्ञानार्थं समुल्लिखितमिदमिति ।<br>
ततस्तदन्तिके सागरिकां लिखितां दृष्ट्वा &ldquo;एषा क्रोधेन तस्याः शृङ्गाराभावात् ।<br>
प्रबन्धरसस्तु शृङ्गार इति तत्रेयं वृत्तिः ।</p>
</details>
<p>सशृङ्गारहास्येन यथा शाकुन्तले&ndash;राजानं प्रति शकुन्तला&ndash;असन्तुट्ठो उण किं करिस्सदि ।<br>
राजा&ndash;<br>
इदमं ।<br>
(इति व्यवसितःशकुन्तलावक्त्रं ढौकते) ।</p>
<details><summary>टीका</summary>
<p>विज्ञप्रिया:</p>
<p>(वि, घ) असन्तुष्ठो उणेति ।<br>
असन्तुष्टः पुनः किं करिष्यति ? इति (संस्कृतम्) ननु कमलस्य मधुकरः सन्तुष्यति गन्धमात्रेण इति राज्ञ उक्त्यनन्तरं शकुन्तलाया इयं पृच्छा ।<br>
ढौकते चुम्बनार्थम् ।<br>
वक्त्रमाननम् आच्छादयति ।</p>
</details>
<p>सभयहास्येन यथा रत्नावल्याम्&mdash;आलेख्यदर्शनावसरे सुसङ्गता&ndash;जाणिदो मए एसो वुत्तन्तो समं चित्तफलएण ।<br>
ता देवीए गदुअ निवेदैस्सम् ।<br>
एतद्वाक्यसम्बन्धि नर्मोदाहृतम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) जाणिदो इति ।<br>
ज्ञातो मयैष वृत्तान्तः ।<br>
समं चित्रफलकेन ।<br>
तद्देव्यै गत्वा निवेदयिष्यामीति (संस्कृतम्) ।<br>
अत्र राज्ञो भीतियुक्तेन सुसङ्गताया हासेन विहितं नर्म वैदघ्ध्यक्रीडितम् ।</p>
</details>
<p>एवं वेषचेष्टासम्बन्ध्यपि ।</p>
<details><summary>टीका</summary>
<p>विज्ञप्रिया:</p>
<p>(वि, च) वाचा इव वेशचेष्टाभ्यामपि सम्भवतीत्याह&mdash;एवमिति ।<br>
तत्र सागरिकायाः सङ्केतभङ्गार्थं तद्वेशाया वासवदत्ताया आगमने वेशेन बोध्यम् ।<br>
क्वचित् नायिकायाश्च पलायमानादिचेष्टया आपि तद्वोध्यम् ।</p>
</details>
<p>नर्मस्फूर्जः सुखारम्भो भयान्तो नवसङ्गमः ।</p>
<p>यथा मालविकायाम्&ndash;सङ्केतनायकमभिसृतायां &ldquo;नायकः&ndash;<br>
विसृज सुन्दरि ! सङ्गमसाध्वसं ननु चिरात्प्रभृति प्रणयोन्मुखे ।<br>
परिगृहण गते सहकारतां त्वमतिमुक्तलताचरितं मयि&rdquo; ॥<br>
मालविका&ndash;&ldquo;भट्टा, देवीए भएण अप्पणो वि पिअ कौं ण पारेमि&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, छ) नर्मस्फूर्जमाह&mdash;नर्मस्फुर्ज इति ।<br>
मालविकायामिति ।<br>
मालविकानामनाटिकायामित्यर्थः ।<br>
सङ्केतनायकं नायकम्, नियिकायां मालविकायाम् ।<br>
विसृजेति ।<br>
सुन्दरि ! सङ्गमे साध्वसं भयं विसृज ।<br>
ननु भोश्चिरात् प्रणयोन्मुखे मयि अतिमुक्तलतायाः माधवीलतायाश्चरितं गृहाण ।<br>
मयि कीदृशे ? सहकारतां चूतवृक्षतां गते, माधविकया चूतालिङ्गनात्, तद्वत् मामालिङ्गेत्यर्थः ।<br>
भट्टा इति ।<br>
हे भर्त्तः ! देव्याः भयेन आत्मनो ऽपि प्रियं कर्त्तुं न पारयामि (संस्कृतम्) ।<br>
आत्मनः प्रियमपीकत्यन्वयः ।<br>
अत्र सुखेन सङ्गमरूपनर्मारम्भो भयान्तः ।</p>
</details>
<p>अथ नर्मस्फोटः&mdash;</p>
<p>नर्मस्फोटो भावलेशैः सूचिताल्परसा मतः ॥ विस्स्द्_६।१२७ ॥</p>
<p>यथा मालतीमाधवे&mdash;<br>
गमनमलसं शून्या दृष्टिः शरीरमसौष्ठवं श्वसितमधिकं किन्त्वेतत् स्यात् किमदन्यदितो ऽथवा ।<br>
भ्रमति भुवने कन्दर्पाज्ञा विकारि च यौवनं ललितमधुरास्ते ते भावाः क्षिपन्ति च धीरताम् ॥<br>
अलसगमनादिभिर्भावलेशैर्माधवस्य मालत्यामनुरागः स्तोकः प्रकाशितः ।</p>
<details><summary>टीका</summary>
<p>विज्ञप्रिया:</p>
<p>(वि, ज) नर्मस्फोटमाह&mdash;नर्मस्फोट इति ।<br>
गमनमलसमित्यादि ।<br>
माघवस्य मालत्यां भवसूचिकेयमुक्तिः ।<br>
अलसगमनादिकम् एतत् किन्नु तस्याः, ननु भोः किं स्यात् इतो ऽन्यत्, अथ वा कियत्स्यादित्यर्थः ।<br>
अधिकाधिकस्यापि सम्भावनीयत्वादिति भावः ।<br>
अधिकाधिकस्य सम्भावनीयं हेतुमाह&mdash;भ्रमति भुवन इति ।<br>
ते ते भावा वसन्तरवेन्द्वादयः ।<br>
अत्रोत्तरोत्तराधिकाधिकसम्भावनायां पूर्वोक्तैः सूचितस्य भावस्य लेश एवेत्याह&mdash;अलसेत्यादि ।<br>
अलसगमनादिभिरित्यत्र अलसगमनादिभैः सूचितैरित्यर्थः ।<br>
अनुरागो निप्रलम्भरसः ।<br>
सम्भोगरूपनर्मेच्छावत्त्वात् अत्र नर्म ।</p>
</details>
<p>नर्मगर्भो व्यवहतिर्नेतुः प्रच्छन्नवर्तिनः ।</p>
<p>यथा&ndash;तत्रैव सखीरूपधारिणा माधवेन मालत्या मरणव्यवसायवारणम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) नर्मगर्भमाह&mdash;नर्मगर्भ इति ।<br>
प्रच्छन्नवर्त्तिनः प्रच्छन्नीभूय तिष्ठतः नेतुर्नायकस्य इत्यर्थः ।<br>
व्यवहृतिर्व्यवसायः ।<br>
सखीरूपेति ।<br>
मालत्याः सखी लवङ्गिका ।<br>
पित्रा राजाज्ञया जरते नन्दनाय दातुं कृतनिश्चया मालतीति देवतगृहे स्वमरणं प्रार्थयन्ती लवङ्गिकायाः पादे पतिता मालती ।<br>
स्तम्भन्तरितस्थितो माधवश्च लवङ्गिकावेशेन आगत्य लवङ्गिकाम् अपसार्य तत्स्थाने स्वपादं दत्त्वा स्थितः ।<br>
ततो मालती उत्थाया लवङ्गिकाबुद्ध्या तमालिङ्ग्य पश्चाद् दृष्ट्वा परिचीयमाना व्यवसायत् निववृते इत्यर्थः ।</p>
</details>
<p>अथ सात्त्वती&mdash;</p>
<p>सात्त्वती बहुला सत्त्व&ndash;शौर्यत्यागदयार्जवैः ॥ विस्स्द्_६।१२८ ॥</p>
<p>सहर्षा क्षुद्रशृङ्गारा विशोका साद्भुता तथा ।<br>
उत्थापको ऽथ साङ्घात्यः संलापः परिवर्त्तकः ॥ विस्स्द्_६।१२९ ॥</p>
<p>विशेषा इति चत्त्वारः सात्त्वत्याः परिकीर्त्तिः ।</p>
<details><summary>टीका</summary>
<p>विज्ञप्रिया:</p>
<p>(वि, ञ) सात्त्वतीं वृत्तिमाह&mdash;अथेति ।<br>
सत्त्वादिभिः समस्तव्यस्ताल्पतरैर् बहुला तद्वैशिष्ट्यात् बाहुल्यवती हर्षाद्यन्यतरयुक्ता वृत्तिश्च सात्त्वतीत्यर्थः ।<br>
विशोक विगतशोका ।<br>
वीरे रसे शृङ्गारस्यानुषङ्गिकत्वेन क्षुद्रत्वम् ।<br>
अत्र क्षुद्रशृङ्गारत्वेन स्त्रीसङ्कुलत्वकामोपबोगराहित्येन वीररसत्वेन कौशिकीतो विशेषः ।<br>
अस्याः प्रभेदचतुष्टयमाह&mdash;उत्थापक इत्यादि ।</p>
</details>
<p>उत्तेजनकरी शत्रोर्वागुध्यापक उच्यते ॥ विस्स्द्_६।१३० ॥</p>
<details><summary>टीका</summary>
<p>विज्ञप्रिया:</p>
<p>(वि, ट) उत्तेजनेति&mdash;शत्रुं जेतुं मित्रस्य उत्तेजनम् ।</p>
</details>
<p>यथा महावीरचरिते&mdash;<br>
आनन्दाय च विस्मयाय च मया दृष्टो ऽसि दुःखाय वा वैतृष्ण्यन्तु ममापि सम्प्रति कुतस्त्वद्दर्शने चक्षुषः ।<br>
त्वत्साङ्गत्यसुखस्य नास्मि विषयस्तत् किं वृथा व्याहृतैः ? अस्मिन् विश्रुतजामदग्न्यदमने पाणौ धनुर्जृन्भताम् ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) आनन्दाय चेति&mdash;परशुरामागमे रामं प्रति जनकस्य वाक्यमिदम् ।<br>
धनुर्भङ्गेन प्रतीज्ञातार्थसिद्ध्या योग्यवरप्राप्त्या चानन्दः ।<br>
वीर्य्यातिशयदर्शनाद् विस्मयः ।<br>
रामं हन्तुं परशुरामागमनात् दुः खम् ।<br>
अतो ऽद्य त्वद्दर्शने सम्प्रति एतत् क्षणे चक्षुषः कुतो वैतृष्णयम् ।<br>
उत्कण्ठाबाहुल्यात् क्षणान्तरे ऽनिष्टनिवृत्तौ तु उत्कण्ठानिवृत्त्या वैतृष्ण्यं स्यादिति सम्प्रति पदभावार्थः ।<br>
बहुव्याहृतैर्वा किम्, यतो वैवाहिकमाङ्गल्यसुखस्य न विषयो ऽस्मि ।<br>
अतो ऽस्मिन् विंस्मृतस्य जामदग्न्यस्य विजयनिमित्तं तव बाहौ धनुर्जृम्भतामित्यर्थः ।<br>
अत्र परशुरामं जेतुमुत्तेजनम् ।<br>
अत्र विस्मयवशाद् रामशौर्य्येणानन्दादिना च वैशिष्ट्यं वीरो रसः ।</p>
</details>
<p>मन्त्रार्थदैवशक्त्यादेः साघात्यः सङ्घभेदनम् ।</p>
<p>मन्त्रशक्त्या यथा&mdash;मुद्राराक्षसे राक्षससायानां चाणक्येन स्वबुद्ध्या भेदनम् ।<br>
अर्थशक्त्यापि तत्रैव ।<br>
दैवशक्त्या यथा&mdash;रामायणो रावणाद्विभीषणस्य भेदः ।</p>
<details><summary>टीका</summary>
<p>विज्ञप्रिया:</p>
<p>(वि, ड) संहात्यमाह&ndash;मन्त्रार्थेति ।<br>
मन्त्रस्य मन्त्रणार्थस्य धनस्य दैवस्यादृष्टस्य वा शक्तेः शक्तिहेतोः सङ्घस्य सैन्यसमूहस्य भेदनमित्यर्थः ।<br>
राक्षसः शत्रुमन्त्री; चाणक्यो राजमन्त्री; स्वबुद्ध्या स्वमन्त्रणया ।<br>
अत्र चाणक्यस्य सत्त्वदानानेकसत्त्वं सङ्घभेदनवशाद् वीरो रसः ।</p>
</details>
<p>संलापः स्याद्रभीराक्तिर्नानाभावसमाश्रयः ॥ विस्स्द्_६।१३१ ॥</p>
<p>यथा वीरचरिते&mdash;&ldquo;रामः&ndash;अयं सः, यः किल सपरिवारकार्त्तिकेयविजयावजीतेन भगवता नीललोहिते परिवत्सरसहस्त्रान्तेवासिने तुभ्यं प्रसादीकृतः परशुः ।<br>
परशुरामः&ndash;राम दाशरथे ! स एवायमार्यपादानां प्रियः परशुः ।<br>
&ldquo;इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ढ) संलापमाह&ndash;संलाप इति ।<br>
कार्त्तिकेयविजयावर्जितेनेति ।<br>
तद् विजये नम्रीभूतेनेत्यर्थः ।<br>
अत्र कौतुकेनेव विजयो न तु वास्तव इति तत्पितृप्रसादगम्यम् ।<br>
तथापरप्रसादलब्धेन परशुना को ऽयं गर्व इति रामस्य गभीरात्मिका उक्तिः ।<br>
परशुरामोक्तौ तत्प्रियवस्त्वपि मह्यं दत्तमिति स्वमहत्त्वख्यापनमेव गभीरता ।</p>
</details>
<p>प्रारब्धादन्यकार्याणां कारणं परिवर्तकः ।</p>
<p>यथा वेण्याम्&mdash;&ldquo;भामः&mdash;सहदेव ! गच्छ त्वं गुरुमनुवर्तस्व ।<br>
अहमप्यस्त्रागारं प्रविश्यायुधसहायो भवामीति यावत् ।<br>
अथवा आमन्त्रयितव्यैव मया पाञ्चाली&rdquo; ।<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ण) परिवर्त्तकमाह&ndash;प्रारब्धादिति ।<br>
सहदेवेति&ndash;अत्र प्रारब्धं कार्य्यं युद्धम् ।<br>
ततो ऽन्यत् पाञ्चाल्यामन्त्रणम् ।</p>
</details>
<p>अथारभटी&mdash;</p>
<p>मायेन्द्रजालसङ्ग्रामक्रोधोद्भ्रान्तादिचेष्टितैः ॥ विस्स्द्_६।१३२ ॥</p>
<p>संयुक्ता वधबन्धाद्यैरुद्धतारभटी मता ।</p>
<details><summary>टीका</summary>
<p>विज्ञप्रिया:</p>
<p>(वि, त) अथारभटीति ।<br>
मायेति ।<br>
माया विद्याविशेषस्तया इन्द्रजालं परस्परविरुद्धनानावस्तुप्रदर्शनम्, सङ्ग्रमो युद्धम्, क्रोधेन उद्भ्रान्तचेष्टितम्&mdash;स्वपरञ्ज्ञानराहित्येन चेष्टा ।<br>
एतैर्युक्ता इत्यर्थः ।<br>
अस्याः प्रभेदचतुष्टयमाह&mdash;</p>
</details>
<p>वस्तूत्थापनसम्फैटौ सङ्क्षिप्तिरवपातनम् ॥ विस्स्द्_६।१३३ ॥</p>
<p>इति भेदास्तु चत्वार आरभट्याः प्रकीर्तिताः ।<br>
मायाद्युत्थापितं वस्तु वस्तुत्थापनमुच्यते ॥ विस्स्द्_६।१३४ ॥</p>
<p>यथोदात्तराघवे&mdash;<br>
जीयन्ते जयिनो ऽपि सान्द्रतिमिरव्रातैर्वियद्व्यापिभिर्- भास्वन्तः सकला रवेरपि कराः कस्मादकस्मादमी ।<br>
एते चोग्रकबन्धकण्ठरुधिरैराध्मायमानोदरा मुञ्चन्त्याननकन्दरानलमुचस्तीव्रान् रवान् फेरवाः ॥<br>
इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, थ) वस्तृत्थापनलक्षणमाह&ndash;मायेति ।<br>
जीयन्त इत्यादि ।<br>
जयिनो ऽपि वीरा वियद्व्यापिभिर्निशीथतिमिरैः समूहैर्जोयन्ते आच्छाद्यन्ते ।<br>
रवेरपि अमी भास्वन्तः सकलाः कराः अकस्मादकाले कस्मादच्छाद्यन्ते ।<br>
उग्रकबन्धकण्ठरुधिरैराध्मायमानम् उत्फुल्लमानमुदरं येषां तादृशाः ।<br>
आननरूपाभ्यः कन्दराभ्यो ऽनलमुच एते फेरवाः शृगालाश्च तीव्रान् रवान् मुञ्चन्तीत्यर्थः ।<br>
अत्र परस्परविरुद्धालीकतिमिररविरश्म्यादिप्रदर्शनरूपमिन्द्रजालरूपवस्तु माययोत्थापितम् ।<br>
रौद्रो रसः ।</p>
</details>
<p>सम्फेटस्तु समाघातः क्रुद्धसत्वरयोर्दूयोः ।</p>
<p>यथा मालत्यां माधवाघोरघण्टयोः ।</p>
<details><summary>टीका</summary>
<p>विज्ञप्रिया:</p>
<p>(वि, द) सम्फेटलक्षणमाह&mdash;सम्फेटस्त्विति ।<br>
समाघातः प्रहारोक्तिः ।<br>
क्रुद्धेति ।<br>
क्रुद्धौ च तौ सत्वरौ चेति कर्मधारयः ।<br>
माधवाघोरेति ।<br>
तत्र द्वयोः क्रुद्धता ।<br>
सत्वरता परस्परप्रहारोक्तिश्च ।</p>
</details>
<p>सङ्क्षिप्ता वस्तुरचना शिल्पैरितरथापि वा ॥ विस्स्द्_६।१३५ ॥</p>
<p>सङ्क्षिप्तिः स्यान्निवृत्तौ च नेतुर्नेत्रन्तरग्रहः ।</p>
<p>यथोदयनचरिते कलिञ्जहस्तिप्रयोगः ।<br>
द्वितीयं यथा वालिनिवृत्त्या सुग्रीवः ।<br>
यथा वा परशुरामस्यौद्धत्यनिवृत्त्या शान्तत्वापादनम्&ndash;&ldquo;पुण्या ब्राह्मणजातिः&ndash;ऽइति ।</p>
<details><summary>टीका</summary>
<p>विज्ञप्रिया:</p>
<p>(वि, ध) सङ्क्षिप्तिलक्षणमाह&ndash;सङ्क्षिप्तेति ।<br>
नेतुर्नृत्यपात्रस्य एकस्य निवृत्तौ नेत्रन्तरस्य ग्रह एव सङ्क्षिप्तवस्तुरचना ।<br>
सा च शिल्पैरशिल्पैर्वेत्यर्थः ।<br>
शिल्पं विलक्षणवस्तु निर्माणकौशलम् ।<br>
किलिञ्जहस्तिप्रयोग इति ।<br>
तत्र वास्तवस्तिरूपपात्रनिवृत्तौ शिल्पेन किलिञ्जनामहस्तिरूपपात्रप्रदर्शनम् ।<br>
अशिल्पैराह&mdash;द्वितीयमिति ।<br>
औद्धत्यनिवृत्त्येति ।<br>
अत्र धर्मनिवृत्त्या धर्मिणि निवृत्तिर्बोध्या ।<br>
औद्धत्यकालीनश्च रौद्रो रसः ।<br>
एव सुग्रीवकिलञ्जहस्तिनोः पूर्वं रौद्रो रसो बोध्यः ।</p>
</details>
<p>प्रवेशत्रासनिष्क्रान्तिहर्षविद्रवसम्भवम् ॥ विस्स्द्_६।१३६ ॥</p>
<details><summary>टीका</summary>
<p>विज्ञप्रिया:</p>
<p>(वि, न) अवपातलक्षणमाह&mdash;प्रवेशेति ।<br>
प्रवेशादिविद्रवान्तानां सम्भव उत्पादनमवपातनमित्यर्थः ।<br>
विद्रवः पलायनम् ।<br>
मिलितानामेषामुत्पादनम् ।<br>
प्रविश्येति ।<br>
तेन पुरुषेण सर्वमिदं कृतम् ।<br>
क्रोधवशात् एतत् कारणात् रौद्रोरसः ।</p>
</details>
<p>अवपातनमित्युक्तं&mdash;</p>
<p>यथा कृत्यरावणो षष्ठे ऽङ्के&ndash;&quot;(प्रविश्य खङ्गहस्तः पुरुषः)&rdquo; इत्यतः प्रभृति निष्क्रमणपर्यन्तम् ।</p>
<p>&mdash;पूर्वमुक्तैक भारती ।</p>
<details><summary>टीका</summary>
<p>विज्ञप्रिया:</p>
<p>(वि, प) भारतीवृत्तिस्तु पूर्वमुक्तैवेत्याह&mdash;पूर्वमिति ।<br>
भारती संस्कृतप्रायो वाग्व्यापारो नराश्रय इति ।<br>
स्थापककृत्यप्रसङ्गेन प्रागुक्तेत्यर्थः ।<br>
सा च सर्वसाधारण्येनेत्युक्तम् ।<br>
रसे सर्वत्र भारती ।</p>
</details>
<p>अथ नाट्योक्तयः&mdash;</p>
<p>अश्राव्य खलु यद्वस्तु तदिह स्वगतं मतम् ॥ विस्स्द्_६।१३७ ॥</p>
<p>सर्वश्राव्यं प्रकाशं स्यात्तद्भवेदपवारितम् ।<br>
रहस्यं तु यदन्यस्य परावृत्य प्रकाश्यते ॥ विस्स्द्_६।१३८ ॥</p>
<p>त्रिपताककरेणान्यानपवार्यान्तरा कथाम् ।<br>
आन्योन्यामन्त्रणं यत्स्यात्तज्जनान्ते जनान्तिकम् ॥ विस्स्द्_६।१३९ ॥</p>
<details><summary>टीका</summary>
<p>विज्ञप्रिया:</p>
<p>(वि, फ) नाट्योक्तय इति ।<br>
नाट्ये परिभाषाविशेषा इत्यर्थः ।<br>
तद्भवेदित्यादेः परत्रान्वयः ।<br>
त्रिपताकेत्यादिकं जनान्तिकलक्षणम् ।<br>
त्रिपताकलक्षणमग्रे वक्ष्यति ।<br>
अन्तरा कथां कथामध्ये ।<br>
तादृशेन करेणान्यमपवार्य्याच्छाद्य जनस्यान्ते अन्तिके यत् अन्योन्यामन्त्रणं कथनम्, तज्जनान्तिकमित्यर्थः ।</p>
</details>
<p>किं व्रवीषीति यन्नाट्ये विना पात्रं प्रयुज्यते ।<br>
श्रुत्वेवानुक्तमष्यर्थं तत्स्यादाकाशभाषितम् ॥ विस्स्द्_६।१४० ॥</p>
<p>यः कश्चिदर्थो यस्माद्रोपनीयस्तस्यान्तरत ऊर्ध्वं सर्वाङ्गुलिनामितानामिकं त्रिपताकलक्षणं करं कृत्वान्येन सह यन्मन्त्र्यते तज्जनान्तिकम् ।<br>
परावृत्यान्यस्य रहस्यकथनमपवारितम् ।<br>
शेषं स्पष्टम् ।</p>
<details><summary>टीका</summary>
<p>विज्ञप्रिया:</p>
<p>(वि, ब) विना पात्रमिति ।<br>
रङ्गाप्रविष्टमुद्दिश्य इत्यर्थः ।<br>
त्रिपताकेयादिकं व्याचष्टे&mdash;यः कश्चिदिति ।<br>
तस्यन्तरत इति ।<br>
तद्भिन्ने जने इत्यर्थः ।<br>
इयं जनान्ते इत्यस्य व्याख्या ।<br>
ऊर्द्ध्वं सर्वेति त्रिपताकव्याख्यानम् ।<br>
अपवारितं व्याचष्टे&mdash;परावृत्त्येति ।</p>
</details>
<p>दत्तां सिद्धां च सेनां च वेश्यानां नाम दर्शयेत् ।<br>
दत्तप्रयाणि वणिजां चेटचेट्योस्तथा पुनः ॥ विस्स्द्_६।१४१ ॥</p>
<p>वसन्तादिषु वर्ण्यस्य वस्तुनो नाम यद्भवेत् ।</p>
<details><summary>टीका</summary>
<p>विज्ञप्रिया:</p>
<p>(वि, भ) पात्राणां नामान्याह&mdash;दत्तामिति ।<br>
वसन्तादिषु वर्णनीयस्य वस्तुनो यन्नाम भवेत् चेटचेट्योस्तथा नाम इत्यर्थः ।</p>
</details>
<p>वेश्या यथा वसन्तसेनादिः ।<br>
वणिग्विष्णुदत्तादिः ।<br>
चेटः कलहंसादिः ।<br>
चेटी मन्दारिकादिः ।</p>
<p>नाम कार्यं नाटकस्य गर्भितार्थप्रकाशकम् ॥ विस्स्द्_६।१४२ ॥</p>
<details><summary>टीका</summary>
<p>विज्ञप्रिया:</p>
<p>(वि, म) गर्भितार्थ इति ।<br>
नाटके गर्भितः प्रतिपाद्यो योर्ऽथस्तत्प्रकाशकं नाटकस्य नाम कार्य्यमित्यर्थः ।<br>
सूचितार्थेति क्वचित् पाठः ।</p>
</details>
<p>यथा रामाभ्युदयादिः ।</p>
<p>नायिकानायकाख्यानात्सञ्ज्ञा प्रकरणादिषु ।</p>
<details><summary>टीका</summary>
<p>विज्ञप्रिया:</p>
<p>(वि, य) नायिकानायकेति ।<br>
प्रकरणभाणादयो ये रूपकप्रभेदास्तेषु ।<br>
सञ्ज्ञा नायकनायिकयोराख्यानं सञ्ज्ञानामैवेत्यर्थः ।<br>
नाटिकासट्टकादीनामिति ।</p>
</details>
<p>यथा मालतीमाधवादिः ।</p>
<p>नाटिकासट्टकादीनां नायिकाभिर्विशेषणम् ॥ विस्स्द्_६।१४३ ॥</p>
<details><summary>टीका</summary>
<p>विज्ञप्रिया:</p>
<p>(वि, र) नाटिकादीन्यष्टादशोपरूपकाणि यान्युक्तनि तेषां विशेषणं नाम काभिर्नायिकानाम्नैवेत्यर्थः ।</p>
</details>
<p>यथा रत्नावली-कर्पूरमञ्जर्यादिः ।</p>
<p>प्रायेण ण्यन्तकः साधिर्गमेः स्थाने प्रयुज्यते ।</p>
<p>यथा शाकुन्तले&ndash;ऋषी, &ldquo;गच्छावः&rdquo; इत्यर्थे &ldquo;साधयावस्तावत्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ल) प्रायेणेति&mdash;कलापमते कारितम्, पाणिनिमते णिच् ।<br>
तदन्तः साधधातुः गमेः स्थाने प्रायेण प्रयुज्यते इत्यर्थः ।<br>
ऋषी इति ।<br>
शर्ङ्गरवशारद्वतयवक्त्रोर्निदेशः ।</p>
</details>
<p>राजा स्वमीति देवेति भृत्यैर्भट्टेति चाधमैः ॥ विस्स्द्_६।१४४ ॥</p>
<p>राजषिभिर्वयस्येति तथा विढूषकेण च ।</p>
<details><summary>टीका</summary>
<p>विज्ञप्रिया:</p>
<p>(वि, व) राजर्षिभिरिति ।<br>
विदूषकेण च वयस्येति राजर्षिर्वाच्य इत्यर्थः ।</p>
</details>
<p>राजन्नित्यृषिभिर्वाच्यः सो ऽपत्यप्रत्ययेन च ॥ विस्स्द्_६।१४५ ॥</p>
<p>लोचना:</p>
<p>(लो, ऊ) अपत्यप्रत्ययेन यथा&ndash;हे राघव ! हे दाशरथे ! इत्यादि ।</p>
<p>********** एन्द् ओफ़् चोम्मेन्तर्य् **********</p>
<p>स्वेच्छया नामभिविप्रविप्र आर्येति चेतरैः ।</p>
<details><summary>टीका</summary>
<p>विज्ञप्रिया:</p>
<p>(वि, श) राजन्निति ।<br>
स राजा ऋषिभिः राजन्नति अपत्यप्रत्ययेन च वाच्य इत्यर्थः ।<br>
यथानर्घराघवे ऐन्दुमतेयेति विश्वामित्रेण दशरथः ।<br>
विप्रस्तु विप्रैः स्वेच्छया नामभिर्वाच्यः ।<br>
इतरैस्तु आर्य्येति ।</p>
</details>
<p>वयस्येत्यथवा नाम्ना वाच्यो राज्ञा विढूषकः ॥ विस्स्द्_६।१४६ ॥</p>
<p>वाच्यौ नटीसूत्रधारावार्यनाम्ना परस्परम् ।</p>
<details><summary>टीका</summary>
<p>विज्ञप्रिया:</p>
<p>(वि, ष) वयस्येत्यथवेति ।<br>
विदूषको राज्ञा वयस्येति वाच्यः, अथवा नाम्नैव इति ।<br>
वाच्यौ नटीसूत्रधारविति ।<br>
आर्य्यनाम्ना इति ।<br>
एकदेशे समस्तद्वयकीर्त्तनम् ।<br>
तेन नट्या आय्यर्पुत्र इति ।<br>
सूत्रधारेणार्य्येति वाच्यावित्यर्थः ।</p>
</details>
<p>सूत्रधारं वदेद्भाव इति वै पारिपार्शिवकः ॥ विस्स्द्_६।१४७ ॥</p>
<p>सूत्रधारो मारिषेति हण्डे इत्यधमैः समाः ।</p>
<details><summary>टीका</summary>
<p>विज्ञप्रिया:</p>
<p>(वि, स) मारिषेति पारिपार्श्विकं वदेत् ।<br>
हण्डे इति समास्तुल्यजनाः ।<br>
अधमैर्हण्डेति वाच्या ।</p>
</details>
<p>वयस्येत्युत्तमैर्हहो मध्यैरार्येति चाग्रजः ॥ विस्स्द्_६।१४८ ॥</p>
<p>भगवन्निति वक्तव्याः सर्वैर्देवषिलिङ्गिनः ।</p>
<details><summary>टीका</summary>
<p>विज्ञप्रिया:</p>
<p>(वि, ह) समा उत्तमैस्तु वयस्येति ।<br>
मध्यमैस्तु हंहो इति वाच्या इत्यर्थः ।<br>
अग्रजः सानुजैरार्य्येत्यर्थः ।<br>
भगवन्निति ।<br>
देवर्षयो लिङ्गिनः परिव्राजकाश्च सर्वैरेव भगवन्निति वाच्याः ।</p>
</details>
<p>वदेद्राज्ञीं च चेटीं च भवतीति विदूषकः ॥ विस्स्द्_६।१४९ ॥</p>
<p>आयुष्मन् रथिनं सूतो वृद्धं तातेति चेतरः ।</p>
<details><summary>टीका</summary>
<p>विज्ञप्रिया:</p>
<p>(वि, क) रथिनं वृद्धसूत आयुष्मन्निति इतरस्तु तातेति वदेदित्यर्थः ।</p>
</details>
<p>वत्सपुत्रकतातेति नाम्ना गोत्रेण वा सुतः ॥ विस्स्द्_६।१५० ॥</p>
<p>लोचना:</p>
<p>(लो, ऋ) गोत्रेण यथा&ndash;हे कौशिक ! हे आत्रेय ! इत्यादि ।</p>
<p>********** एन्द् ओफ़् चोम्मेन्तर्य् **********</p>
<p>शिष्यो ऽनुजश्च वक्तव्यो ऽमात्य आर्येति चाधमैः ।</p>
<details><summary>टीका</summary>
<p>विज्ञप्रिया:</p>
<p>(वि, ख) वत्स पुत्रकेति ।<br>
सुतः शिष्यो ऽनुजश्च वत्सेत्यादिभिर्वक्तव्य इत्यर्थः ।</p>
</details>
<p>विप्रैरयममात्येति सचिवेति च भण्यते ॥ विस्स्द्_६।१५१ ॥</p>
<p>साधो ! इति तपस्वी च प्रशान्तश्चोच्यते बुधैः ।</p>
<details><summary>टीका</summary>
<p>विज्ञप्रिया:</p>
<p>(वि, ग) प्रशान्तश्चेति&mdash;शान्तो जन इत्यर्थः ।</p>
</details>
<p>स्वगृहीताभिधः पूज्यः शिष्याद्यैर्विनिगद्यते ॥ विस्स्द्_६।१५२ ॥</p>
<p>उपाध्यायेति चाचार्यो महाराजेति भूपतिः ।<br>
स्वामीति, युवराजस्तु कुमारो भर्तृदारकः ॥ विस्स्द्_६।१५३ ॥</p>
<p>भद्रसौम्यमुखेत्येवमधमैस्तु कुमारकः ।</p>
<details><summary>टीका</summary>
<p>विज्ञप्रिया:</p>
<p>(वि, घ) भूपतिर्महाराजेति ।<br>
युवराजस्तु स्वमीते सम्बोधने वाच्य इत्यर्थः ।<br>
एवमुत्तरत्रापि ।<br>
कुमारो युवराजेतरः ।</p>
</details>
<p>वाच्या प्रकृतिभी राज्ञः कुमारी भर्तृदारिका ॥ विस्स्द्_६।१५४ ॥</p>
<p>पतिर्यथा तथा वाच्या ज्येष्ठमध्याधमैः स्त्रियः ।</p>
<details><summary>टीका</summary>
<p>विज्ञप्रिया:</p>
<p>(वि, ङ) पतिर्यथेति ।<br>
ज्येष्ठ उत्तमस्तथा चोत्तममध्यमाधमैः स्वस्त्रियः स्त्रीभिः पतिर्यथा तथा वाच्य इत्यर्थः ।<br>
तथा चार्य्यपुत्रेति पत्युरुच्यमानत्वात् आर्य्यैति पत्या स्त्रियो वाच्या इत्यर्थः ।</p>
<p>लोचना:</p>
<p>(लो, ॠ) पतिर्यथेति ।<br>
पतिर्येन स्वामिन्नित्युच्यते तेन तद्भार्य्या स्वामिनीति ।<br>
येन भर्त्तोति तेन भट्टिणीते ।</p>
</details>
<p>हलेति सदृशी, प्रेष्या हञ्जे वेश्याज्जुका तथा ॥ विस्स्द्_६।१५५ ॥</p>
<p>कुट्टिन्यम्बेत्यनुगतैः पूज्या च जरती जनैः ।</p>
<details><summary>टीका</summary>
<p>विज्ञप्रिया:</p>
<p>(वि, च) वेश्या सम्बोधने अज्जुकेत्युच्यते इत्यर्थः ।<br>
भट्टिन्यम्बेति ।<br>
अनुगतैर्जनैरर्थादनुगम्यमानस्त्रीभिर्भट्टिनीत्यम्बेति चोच्यते ।<br>
इतरैर्जनैः पूज्या वृद्धा जरतीति वाच्येत्यर्थः ।</p>
</details>
<p>आमन्त्रणैश्च पाषण्डा वाच्याः स्वसमयागतैः ॥ विस्स्द्_६।१५६ ॥</p>
<p>लोचना:</p>
<p>(लो, ऌ) हे चार्वाक ! हे कोलिकेय ! इत्यादि ।</p>
<p>********** एन्द् ओफ़् चोम्मेन्तर्य् **********</p>
<p>शका (शक्या) दयश्च सम्भाष्या भद्रदत्तादिनामभिः ।</p>
<details><summary>टीका</summary>
<p>विज्ञप्रिया:</p>
<p>(वि, छ) पाषण्डाश्च स्वसमयागतैरामन्त्रणैश्च वाच्या इत्यर्थः ।<br>
शाक्यादयो बौद्धादयः ।</p>
</details>
<p>यस्य यत्कर्म शिल्पं वा विद्या वा जातिरेव वा ॥ विस्स्द्_६।१५७ ॥</p>
<p>तेनैव नाम्ना वाच्यो ऽसौ ज्ञेयाश्चान्ये यथोचितम् ।</p>
<p>अथ भाषाविभागः&mdash;</p>
<p>पुरुषाणामनीचानां संस्कृतं स्यात्कृतात्मनाम् ॥ विस्स्द्_६।१५८ ॥</p>
<p>सोरसेनी प्रयोक्तव्या तादृशीनां च योषिताम् ।</p>
<details><summary>टीका</summary>
<p>विज्ञप्रिया:</p>
<p>(वि, ज) अथ भाषेति ।<br>
वक्तृविशेषस्य भाषाविशेष इत्यर्थः ।<br>
पुरुषाणामिति ।<br>
नीचेतरेषां कृतात्मनां शुद्धानां पुरुषाणामित्यन्वयः ।<br>
शौरसेन्यादयो बह्व्यो भाषाः प्राकृतविशेषाः प्राकृतवृत्तौ अनुसन्धेयाः ।</p>
</details>
<p>आसामेव तु गाथासु महाराष्ट्रीं प्रयोजयेत् ॥ विस्स्द्_६।१५९ ॥</p>
<p>अत्रोक्ता मागधी भाषा राजान्तः पुरचारिणाम् ।</p>
<details><summary>टीका</summary>
<p>विज्ञप्रिया:</p>
<p>(वि, झ) तादृशानामनीचानाम् ।<br>
नाथा गीतयः ।<br>
अत्रेति ।<br>
गाथस्वित्यर्थः ।</p>
</details>
<p>चेटानां राजपुत्राणां श्रेष्ठानां चार्धमगधी ॥ विस्स्द्_६।१६० ॥</p>
<p>प्राच्यां विदूषकादीनाम्, धूर्तानां स्यादवन्तिजा ।</p>
<details><summary>टीका</summary>
<p>विज्ञप्रिया:</p>
<p>(वि, ञ) चेटानामिति ।<br>
श्रेष्ठिनां राजपुत्रचेटानामित्यर्थः ।</p>
</details>
<p>योधनागरिकादीनां दाक्षिणात्या हि दीव्यताम् ॥ विस्स्द्_६।१६१ ॥</p>
<p>शवराणां शकादानां शाबरीं सम्प्रयोजयेत् ।</p>
<details><summary>टीका</summary>
<p>विज्ञप्रिया:</p>
<p>(वि, ट) अहिदीव्यतां सर्पशेलकानां तेषां चेत्यन्वयः ।<br>
शकारो राजशालकः ।<br>
शकानां पार्वतीयम्लेच्छविशेषाणाम् ।</p>
</details>
<p>बाह्लीकभाषोदीच्यानां द्राविडी द्राविडादिषु ॥ विस्स्द्_६।१६२ ॥</p>
<p>आभीरेषु तथाभीरी चाण्डाली पुक्कसादिषु ।</p>
<details><summary>टीका</summary>
<p>विज्ञप्रिया:</p>
<p>(वि, ठ) पुक्तसश्चण्डालविशेषः ।</p>
</details>
<p>आभीरी शाबरी चापि काष्ठपात्रोपजीविषु ॥ विस्स्द्_६।१६३ ॥</p>
<p>तथैवाङ्गारकारादौ पैशाची स्यात्पिशाचवाक् ।<br>
चेटीनामष्यनीचानामपि स्यात्सौरसेनिका ॥ विस्स्द्_६।१६४ ॥</p>
<p>बालानां षण्डकानां च नीचग्रहविचारिणाम् ।<br>
उन्मत्तानामातुराणां सैव स्यात्संस्कृतं क्वचित् ॥ विस्स्द्_६।१६५ ॥</p>
<details><summary>टीका</summary>
<p>विज्ञप्रिया:</p>
<p>(वि, ड) षण्डका नपुंसकाः ।<br>
नीचानां ग्रहविचारकाणा चेत्यन्वयः ।<br>
सैवशौरसेनिकैव ।<br>
क्वचिदेषां संस्कृतमपीत्यर्थः ।</p>
</details>
<p>ऐश्वर्येण प्रमत्तस्य दारिद्र्योपद्रुतस्य च ।<br>
भिक्षु वल्कधरादीनां प्राकृतं सम्प्रयोजयेत् ॥ विस्स्द्_६।१६६ ॥</p>
<p>संस्कृतं सम्प्रयोक्तव्यं लिङ्गिनीषूत्तमासु च ।<br>
देवीमन्त्रिसुतावेश्यास्वपि कैश्चित्तथोदितम् ॥ विस्स्द्_६।१६७ ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) तथोदितं संस्कृतोक्तिः ।</p>
</details>
<p>यद्देश्यं नीचपात्रन्तु तद्देश्यं तस्य भाषितम् ।</p>
<details><summary>टीका</summary>
<p>विज्ञप्रिया:</p>
<p>(वि, ण) यद्देश्यं यद्देशीयम् ।</p>
</details>
<p>कार्यतश्चोत्तमादीनां कार्यो भाषाविपर्ययः ॥ विस्स्द्_६।१६८ ॥</p>
<p>योषित्सखीबालवेश्याकितवाष्सरसां तथा ।<br>
वैदग्ध्याथ प्रदातव्यं संस्कृतं चान्तरान्तरा ॥ विस्स्द्_६।१६९ ॥</p>
<p>एषामुदाहरणान्याकरेषु बोद्धव्यानि ।<br>
भाषालक्षणानि मम तातपादानां भाषार्णवे ।</p>
<p>षट्त्रिंशल्लक्षणान्यत्र, नाट्यालङ्कृतयस्तथा ।<br>
त्रयस्त्रिंशत्प्रयोज्यानि वीथ्यङ्गानि त्रयोदश ॥ विस्स्द्_६।१७० ॥</p>
<p>लास्याङ्गानि दश यथालाभंरसव्यपेक्षया ।</p>
<details><summary>टीका</summary>
<p>विज्ञप्रिया:</p>
<p>(वि, त) षट्त्रिंशदिति ।<br>
अत्र नाटकलक्षणानि सकलानि षट्त्रिंशद्धर्माणि प्रयोज्यानि इत्यर्थः ।<br>
तथा च त्रयः त्रिंशत् नाट्यालङ्कृतयः ।<br>
त्रयोदश वीथ्यङ्गानि, द श लास्याङ्गानि यथालाभं प्रयोज्यानि ।<br>
तत्र षट्त्रिंशल्लक्षणानि उद्दिशतिभूषणेति ।</p>
</details>
<p>यथालाभं प्रयोज्यानीति सम्बन्धः ।<br>
अत्रेति नाटके ।<br>
तत्र लक्षणानि&ndash;</p>
<p>भूषणाक्षरसङ्घातौ शोभोदाहरणं तथा ॥ विस्स्द्_६।१७१ ॥</p>
<p>हेतुसंशयदृष्टान्तास्तुल्यतर्कः पदोच्चयः ।<br>
निदर्शनाभिप्रायौ च प्राप्तिर्विचार एव च ॥ विस्स्द्_६।१७२ ॥</p>
<p>दिष्टोपदिष्टे च गुणातिपातातिशयौ तथा ।<br>
विशेषणनिरुक्ती च सिद्धिभ्रशविपर्ययौ ॥ विस्स्द्_६।१७३ ॥</p>
<p>दाक्षिण्यानुनयौ मालार्थापत्तिर्गर्हणं तथा ।<br>
पृच्छा प्रसिद्धिः सारूप्यं सङ्क्षेपो गुणकीर्तनम् ॥ विस्स्द्_६।१७४ ॥</p>
<p>लेशो मनोरथो ऽनुक्तसिद्धिः प्रियवचस्तथा ।</p>
<p>तत्र&mdash;</p>
<p>लक्षणानि गुणैः सालङ्कारैर्योगस्तु भूषणम् ॥ विस्स्द्_६।१७५ ॥</p>
<details><summary>टीका</summary>
<p>विज्ञप्रिया:</p>
<p>(वि, थ) लक्षणानीति ।<br>
एतानि लक्षणसञ्ज्ञकानि षट्त्रिंशत् इत्यर्थः ।</p>
</details>
<p>यथा&mdash;आक्षिपन्त्यरविन्दानि मुग्धे ! तव मुखश्रियम् ।<br>
कोषदण्डसमग्रणां किमेषामस्ति दुष्करम् ॥</p>
<details><summary>टीका</summary>
<p>विज्ञप्रिया:</p>
<p>(वि, द) अत्र भूषणसञ्ज्ञकस्य लक्षणस्य लक्षणमाह&ndash;तत्र गुणैरिति ।<br>
आभिपन्तीति ।<br>
अरविन्दानि कर्त्तॄणि ।<br>
आक्षिपन्ति अधिक्षिपन्ति स्पर्द्धन्ते वा ।<br>
कोषः कुङ्भवा एवा को षो धनम् ।<br>
दण्डो नालमेव दण्डः शास्तिः ।<br>
अर्थश्लेषमूलोर्ऽथान्तरन्यासो ऽलङ्कारः ।<br>
माधुर्यं च गुणः ।</p>
<p>लोचना:</p>
<p>(लो, ए) आक्षिपन्तीति&mdash;कोषः कुड्मलः द्रव्यौघश्च ।<br>
दण्डो नालं दुष्टनिग्रहश्च ।</p>
</details>
<p>वर्णनाक्षरसङ्घातश्चित्रार्थैरक्षरैर्मितैः ।</p>
<p>यथा शाकुन्तले&ndash;&ldquo;राजा&mdash;कच्चित्सखीं वो नातिबाधते शरीरसन्तापः ।<br>
प्रियंवदा&ndash;सम्पदं लधोसहो उअसमं गमिस्सदि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ध) अक्षरसङ्घातमिति ।<br>
वर्णनेति ।<br>
चित्रार्थैर्मितैरक्षरैर्वर्णनेत्यर्थः ।<br>
सम्पदमिति ।<br>
साम्प्रतं लब्धौषध उपशमं गमिष्यतीति (संस्कृतम्) ।<br>
अत्र त्वत्प्रप्तिरेवौषधप्राप्तिरिति भङ्ग्या कथयमानोर्ऽथश्चित्रः ।<br>
अक्षराणि चाल्पानि ।</p>
</details>
<p>सिद्धैरर्थैः समं यत्राप्रसिद्धोर्ऽथः प्रकाशते ॥ विस्स्द्_६।१७६ ॥</p>
<p>श्लिष्टश्लक्षणचित्रार्था सा शोभेत्यभिधीयते ।</p>
<details><summary>टीका</summary>
<p>विज्ञप्रिया:</p>
<p>(वि, न) शोभालक्षणमाह&mdash;सिद्धैरिति ।<br>
सिद्धैरुपमानभूतैरर्थैः सममेकवाक्येनैव अप्रसिद्ध उपमेयभूतोर्ऽथो विधेयान्वयार्थं प्रकाशते ।<br>
सा शोभा कीदृशी, श्लिष्टशब्दचिह्नचित्रार्थेत्यर्थः ।</p>
</details>
<p>यथा&mdash;<br>
&ldquo;सन्द्वंशसम्भवः शुद्धः कोटिदो ऽपि गुणान्वितः ।<br>
कामं धनुरिव क्रूरो वर्जनीयः सतां प्रभुः ।</p>
<details><summary>टीका</summary>
<p>विज्ञप्रिया:</p>
<p>(वि, प) सद्वंशेति ।<br>
धनुरिव क्रूरः प्रभुः काम यथेष्टं सतां वर्जनीयः ।<br>
आवर्जनहेतुसत्त्वे ऽपि क्रौर्यात् वर्जनीय इत्यर्थः ।<br>
द्वयोरेवावर्जनहेतून् श्लेषादाहसद्वंशेति ।<br>
सद्वंशः सद्वेणुः सत्कुलं च ।<br>
शुद्धः कीटाविद्धो निष्पापश्च ।<br>
कोटि कोटिसङ्ख्यकं धनं ददाति तथाकोट्याद्यतिगुणो ज्या शौर्यादिश्च ।<br>
अत्र सिद्धेन धनुषा समं प्रसिद्धः क्रूरः प्रभुः विधेयवर्जनान्वयार्थं प्रकाश्यते ।<br>
श्लेष्टशब्देन च चित्रोर्ऽथः ।</p>
<p>लोचना:</p>
<p>(लो, ऐ) सद्वंशेति ।<br>
वंशोन्वयः पेणुश्च ।<br>
सुद्धो निष्पापः कीटवेधादिरहितश्च ।<br>
कोटिः सङ्ख्याविशेषः अटनी च ।<br>
गुणः शौर्यादिः मौर्वो च ।<br>
कूरो दारुणः कर्कशश्च ।</p>
</details>
<p>यत्र तुल्यार्थयुक्तेन वाक्येनाभिप्रदर्शनात् ॥ विस्स्द्_६।१७७ ॥</p>
<p>साध्यते ऽभिमतश्चार्थस्तदुदाहरणं मतम् ।</p>
<details><summary>टीका</summary>
<p>विज्ञप्रिया:</p>
<p>(वि, फ) उदाहरणलक्षणमाह&mdash;यत्र तुल्यार्थेति ।<br>
प्रक्रान्तार्थतुल्यावबोधकेन वाक्येन प्रक्रान्तार्थस्यातिशयित्वप्रदर्शनात् अभिमतो ऽतिशयितत्वरूपोर्ऽथः साध्यते इत्यर्थः ।</p>
</details>
<p>यथा&mdash;<br>
अनुयान्त्या जनातीतं कान्तं साधु त्वया कृतम् ।<br>
का दिनश्रीर्विनार्केण का निशा शशिना विना ॥</p>
<details><summary>टीका</summary>
<p>विज्ञप्रिया:</p>
<p>(वि, ब) अनुयान्त्येति ।<br>
राममनुयान्तीं सीतां प्रति अनसूयाया उक्तिरियम् ।<br>
जनातीतं जनेभ्यो निर्गतं वनगमनोन्मुखम् इत्यर्थः ।<br>
विनार्केण इति ।<br>
मेघाच्छन्नदिनश्रियोर्ऽकाभावो बोध्यः ।<br>
अत्र सीतातुल्यार्थे दिनश्रीनिशे ।<br>
सीतायाश्च प्रशंसारूपोतिशयो ऽभिमतस्तदुक्तवाक्येन साधितः ।<br>
अत्र वाक्यभेदात् उपमानोपमेययोः समं प्रकाशनाभावात् श्लेषाभावाच्च पूर्वस्माद् भेदः ।</p>
</details>
<p>हेतुर्वाक्यं समासोक्तमिष्टकृर्द्धतुदर्शनात् ॥ विस्स्द्_६।१७८ ॥</p>
<details><summary>टीका</summary>
<p>विज्ञप्रिया:</p>
<p>(वि, भ) हेतुसञ्ज्ञकलक्षणमाह&mdash;हेतुरिति ।<br>
समासः सङ्क्षेपः ।<br>
इष्टकृत् प्रतिपाद्यस्याभिमतकृद् ।<br>
हेतुप्रदर्शनात् पृष्टार्थस्य हेतुदर्शनात् ।</p>
</details>
<p>यथा वेण्यां भीमं प्रति &ldquo;चेटी&ndash;एवं मए भणिदं भाणुमदि तुह्माणं अमुक्केसु केसेसु कहं देवीए केसा सञ्जमिअन्तित्ति ।</p>
<details><summary>टीका</summary>
<p>विज्ञप्रिया:</p>
<p>(वि, म) एवं मए इति ।<br>
&ldquo;एवं मया भणितम् ।<br>
भानुमति ! युष्माकममुक्तेषु केशहस्तेषु कथं देव्याः केशाः संयम्यन्ते इति&rdquo; (संस्कृतम्) अत्र द्रौपद्याः केशासंयमनहेतौ भानुमत्या पृष्टे सभ्रातृकदुर्योधनवधाभावे हेतौ प्रदर्शयितव्ये वैधव्यचिह्नस्य भानुमत्याः केशमोचनस्य अभावो हेतुः सङ्क्षेपेण प्रदर्शितः, स एव च भीमस्याभिमतकृत् ।</p>
</details>
<p>संशयो ऽज्ञाततत्त्वस्य वाक्ये स्याद्यदनिश्चयः ।</p>
<p>यथा ययातिविजये&mdash;<br>
इयं स्वर्गाधिनाधस्य लक्ष्मीः किं यक्षकन्यका ।<br>
किं चास्य विषयस्यैव देवता किमु पार्वती ॥</p>
<details><summary>टीका</summary>
<p>विज्ञप्रिया:</p>
<p>(वि, य) संशयाख्यं लक्षणमाह&mdash;संशयेति ।<br>
अज्ञाततत्त्वस्य जनस्य वाक्ये शृण्वता यदनिश्चयः स इत्यर्थः ।<br>
यदित्यनिश्चयक्रियाविशेषणमव्ययम् ।<br>
इयमिति ।<br>
काञ्चिद् दिव्यकन्यकां दृष्ट्वा तत्त्वमजानतो वितर्को ऽयम् ।<br>
स्वर्गाधिनाथस्य इन्द्रस्य लक्ष्मीः सम्पत् किम् ? किं यक्षकन्यकेत्युभयत्र किम्पदार्थान्वयः ।<br>
अस्य विषयस्य संसारस्य ।<br>
अत्र श्रोतुरनिश्चयः ।</p>
</details>
<p>दृष्टान्तो यस्तु पक्षेर्ऽथसाधनाय निदर्शनम् ॥ विस्स्द्_६।१७९ ॥</p>
<p>यथा वेण्याम् &ndash;&ldquo;सहदेवः&mdash;आर्य ! उचितमेवैतत्तस्या यतो दुर्योधनकलत्रं हि सा&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, र) दृष्टान्ताख्यं लक्षणमाह&ndash;दृष्टान्त इति ।<br>
पक्षार्थस्योपन्यस्तार्थस्य साधनाय निदर्शनं हेतुप्रदर्शनम् ।<br>
आर्य इत्यादि ।<br>
अत्र द्रौपद्या उपन्यस्तस्य भानुमत्या दौर्जन्यस्य दुर्योधनकलत्रत्वं हेतुः ।</p>
</details>
<p>तुल्यतर्को यदर्थेन तर्कः प्रकृतिगामिना ।</p>
<p>यथा तत्रैव&mdash;<br>
प्रयेणैव हि दृश्यन्ते कामं स्वप्नाः शुभाशुभाः ।<br>
शतसङ्ख्या पुनरियं सानुजं स्पृशतीव माम् ॥</p>
<details><summary>टीका</summary>
<p>विज्ञप्रिया:</p>
<p>(वि, ल) तुल्यतर्काख्यं लक्षणमाह&ndash;तुल्यतर्क इति ।<br>
प्रकृतो ऽत्र वक्ता तद्रामिनार्थेन यत्तर्क आशङ्केत्यर्थः ।<br>
अत्रापि यदित्यव्ययम् ।<br>
प्रायेणैव हीति ।<br>
नकुलेनाहिशतं हत्वा भानुमत्याः स्तने क्षत इति भानुमत्या दृष्टे स्वप्रे कथिते दुर्योधनस्येयमाशङ्का ।</p>
</details>
<p>सञ्चयोर्ऽथानुरूपो यः पदानां स पदोच्चयः ॥ विस्स्द्_६।१८० ॥</p>
<p>यथा शाकुन्तले&mdash;<br>
अधरः किसलयरागः कोमलविटपानुकारिणौ बाहू ।<br>
कुसुममिव लोभनीयं यौवनमङ्गेषु सन्नद्धम् ॥<br>
अत्र पदपदार्थयोः सौकुमार्यं सदृशमेव ।</p>
<details><summary>टीका</summary>
<p>विज्ञप्रिया:</p>
<p>(वि, व) पदोच्चयाख्यं लक्षणमाह&mdash;सञ्चय इति ।<br>
पदानां सञ्चय इति ।<br>
पदानां सञ्चयः समूहो योर्ऽथानुरूपः स इत्यर्थः ।<br>
अनुरूपं चार्थस्य कोमलत्वे पदानामपि तथात्वम् ।<br>
अधर इत्यादि राज्ञः शकुन्तलावर्णनमिदम् ।<br>
अर्थो यथा कोमलस्तथा शब्दोच्चयो ऽपि कटुवर्णविरहात् कोमल इत्याह&mdash;अत्र पदपदार्थयोरिति ।</p>
</details>
<p>यत्रार्थानां प्रसिद्धानां क्रियते परिकीर्तनम् ।<br>
परपक्षव्युदासार्थं तन्निदर्शनमुच्यते ॥ विस्स्द्_६।१८१ ॥</p>
<p>यथा&ndash;क्षात्रधर्मोचितैर्धर्मैरलं शत्रुवधे नृपाः ।<br>
किं तु बालिनि रामेण मुक्तो बाणः पराङ्मुखे ॥</p>
<details><summary>टीका</summary>
<p>विज्ञप्रिया:</p>
<p>(वि, श) निदर्शनाख्यं लक्षणमाह&mdash;यत्रार्थानामिति सूत्रार्थः स्पष्टः ।<br>
क्षात्रेति ।<br>
अत्राधर्मयुद्धेन शत्रुमारणार्थं प्रसिद्धस्य रामेणान्यायेन वालिवधस्य निदर्शनम् ।</p>
</details>
<p>अभिप्रायस्तु सादृश्यादभूतार्थस्य कल्पना ।</p>
<p>यथा शाकुन्तले&mdash;<br>
इदं किलाव्याजमनोहरं वपुस्तपः क्लमं साधयितुं य इच्छति ।<br>
ध्रुवं स नीलोत्पलपत्नधारया समिल्लतां छेत्तुमृषिर्व्यवस्यति ॥</p>
<details><summary>टीका</summary>
<p>विज्ञप्रिया:</p>
<p>(वि, ष) अभिप्रायाख्यं लक्षणमाह&mdash;अभिप्रायस्त्विति ।<br>
अभूतार्थस्य असम्भाविनोर्ऽथस्य कल्पना आपादनम् ।<br>
इदं किलेति ।<br>
तपस्योचितवेशां शकुन्तलां दृष्ट्वा दुष्यन्तस्योक्तिरियम् ।<br>
किल निश्चितमिदम् ।<br>
अव्याजमनोहरम् अकृत्रिमरम्यं वपुः यः ऋषिः कण्वः तपः क्षमं साधयितुमिच्छति ।<br>
ध्रुवमुत्प्रेक्षते ।<br>
स ऋषिर्नोलोत्पलपत्रधारया शमीलतां छेत्तुं व्यवस्यतीत्यर्थः ।<br>
अत्र लतारूपसादृश्यात् असम्भविनो नीलोत्पलपत्रधारया शमीलताछेदनस्यापादनम् ।</p>
</details>
<p>प्राप्तिः केनचिदंशेन किञ्चिद्यत्रानुमीयते ॥ विस्स्द्_६।१८२ ॥</p>
<p>यथा मम प्रभावत्याम्&ndash;&ldquo;अनेन खलु सर्वतश्चरता चञ्चरीकेणावश्यं विदिता भविष्यति प्रियतमा मे प्रभावती&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, स) प्राप्त्याख्यं लक्षणमाह&mdash;प्राप्तिरिति ।<br>
अनेनेति&ndash;चञ्चरीको भ्रमरः ।<br>
अत्र सर्वतश्चरणांशेन प्रभावतीदर्शनानुमानम् ।</p>
</details>
<p>विचारो युक्तिवाक्यैर्यदप्रत्यक्षार्थसाधनम् ।</p>
<p>यथा मम चन्द्रकलायाम्&mdash;&ldquo;राजा&mdash;नूनमियमन्तः पिहितमदनविकारा वर्तते ।<br>
यतः&ndash;<br>
&ldquo;हसति परितोषरहितं निरीक्ष्यमाणापि नेक्षते किञ्चित् ।<br>
सख्यामुदाहरन्त्यामसमञ्जसमुत्तरं दत्ते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ह) विचारलक्षणमाह&mdash;विचार इति ।<br>
हसतीति&mdash;अन्येन निरीक्ष्यमाणपि किञ्चिन्नेक्षते ।<br>
असमञ्जसं सख्या आकाङ्क्षानिवर्त्तकम् ।<br>
सर्वमिदं मदनाकुलमनस्त्वात् ।<br>
अत्र समस्तयुक्तिवाक्यैरप्रत्यक्षमदनविकारसाधनम् ।<br>
पूर्वोक्तमनुमानं त्वंशेन इति भेदः ।</p>
</details>
<p>देशकालस्वरूपेणा वर्णना दिष्टमुच्यते ॥ विस्स्द्_६।१८३ ॥</p>
<p>यथा वेण्याम्&ndash;&ldquo;सहदेवः&ndash;<br>
&ldquo;यद्वैद्युतमिव ज्योतिरार्ये क्रुद्धे ऽद्य सम्भृतम् ।<br>
तत्प्रावृडिव कृष्णोयं नूनं संवर्धयिष्यति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, क) दिष्टाख्यं लक्षणमाह&ndash;देशेति ।<br>
यद्वैद्युतमिति ।<br>
आर्य्ये त्वयिभीमे ज्योतिः क्रोधजनितं स्वतेजः सम्भृतमाविष्कृतम् ।<br>
वैद्युतं विद्युत्सम्बन्धि ।<br>
तत्प्रावृडिवेति ।<br>
प्रावृषा वैद्युततेजसः सम्बर्द्धनात् ।<br>
अत्र क्रोधोचितकाले तद्वर्णनम्</p>
</details>
<p>उपदिष्टं मनोहारि वाक्यं शास्त्रानुसारतः ।</p>
<p>यथा शाकुन्तले&mdash;<br>
शुश्रूषस्व गुरून्, कुरु प्रियसखीवृत्तिं सपत्नीजने, भर्तुर्विप्रकृतापि रोषणतया मा स्म प्रतीपं गमः ।<br>
भूयिष्ठं भव दक्षिणा परिजने भाग्यष्वनुत्सेकिनी, यान्त्येवं गृहिणीपदं युवतयो, वामाः कुलस्याधयः ॥</p>
<details><summary>टीका</summary>
<p>विज्ञप्रिया:</p>
<p>(वि, ख) उपदिष्टाख्यं लक्षणमाह&mdash;उपदिष्टमिति ।<br>
शास्त्रमत्र नीतिशास्त्रम् शुश्रूषस्व इति ।<br>
पतिगृहे प्रेष्यमाणां शकुन्तलां प्रति कण्वस्योक्तिरियम् ।<br>
विप्रकृता तिरस्कृतापि रोषणतया भर्त्तुः प्रतीपं मा स्म गमः ।<br>
भूयिष्ठमतिशयं दक्षिणा यथोचितव्यवहारिणी ।<br>
वामा उपदिष्टे तद् विपरीतकारिण्यः कुलस्याधयो मनसः व्यथाकारिण्यः ।<br>
शुद्धसारोपात्रलक्षणा ।<br>
कुलस्याधमा इति क्वचित् पाठः ।<br>
इदं नीतिशास्त्रानुसारि वाक्यम् ।</p>
</details>
<p>गुणातिपातः कार्यं यद्विपरीतं गुणान्प्रति ॥ विस्स्द्_६।१८४ ॥</p>
<p>यथा मम चन्द्रकलायां चन्द्रं प्रति&mdash;<br>
जै संहरिज्जै तमो धेप्पै सअलेहि ते पाओ ।<br>
वससि सिरे पसुबैणो तहवि ह इत्थीअ जीअणं हरसि ॥</p>
<details><summary>टीका</summary>
<p>विज्ञप्रिया:</p>
<p>(वि, ग) गुणातिपाताख्यं लक्षणमाह&mdash;गुणातिपात इति ।<br>
गुणाः स्वनिष्ठगुणाः ।<br>
तान् प्रति इति तेषामित्यर्थः ।<br>
तथा च स्वनिष्ठगुणानां विरोधि यत् स्वकार्य्यं तदित्यर्थः ।<br>
तह संहरिज्जै इति ।<br>
त्वया संह्रियते तमो गृह्यते सकलैस्तव पादः ।<br>
वससि शिरसि पशुपतेस्तथापि स्त्रीणां जीवनं हरसि ॥<br>
(इति संस्कृतम्) ।<br>
तमः तिमिरमेव तमोगुणः ।<br>
पादो रश्मिरेव चरणः ।<br>
अत्र एतादृशगुणविरुद्धमुक्तकार्य्यम् ।</p>
<p>लोचना:</p>
<p>(लो, ओ) अस्यार्थः&ndash;तमो ऽन्धकारः अज्ञानं च ।<br>
पादो रश्मिश्चरणश्च ।</p>
</details>
<p>यः सामान्यगुणोद्रेकः स गुणातिशयो मतः ।</p>
<details><summary>टीका</summary>
<p>विज्ञप्रिया:</p>
<p>(वि, घ) गुणातिशयाख्यं लक्षणमाह&mdash;यो ऽसामान्येति ।<br>
असामान्यस्य अन्यावृत्तेर्गुणसाय यो निर्दिश्यमाने वस्तुनि उद्रेक इत्यर्थः ।</p>
</details>
<p>यथा तत्रैव&mdash;&ldquo;राजा&mdash;(चन्द्रकलाया मुखं निदिश्य)<br>
असावन्तश्चञ्चद्विकचनवनीलाब्जयुगल- स्तलस्फूर्जत्कम्बनविलसदलिसङ्घात उपरि ।<br>
विना दोषासङ्गं सततपरिपूर्णाखिलकलः कुतः प्राप्तश्चन्द्रो विगलितकलङ्कः सुमुखि ! ते ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) असाविति ।<br>
हे सुमुखि ! निर्दिश्यमानमुखरूपश्चन्द्रः कुतस्ते प्राप्तः ।<br>
त्वया प्राप्त इत्यर्थः ।<br>
सम्बन्धविवक्षया निष्ठासंयोगे ऽपि षष्ठी ।<br>
यद्वा ते तुभ्यं तव स्थाने वा कुतः प्राप्तः कुत आगत इत्यर्थः ।<br>
कीदृशः ।<br>
अन्तर्मध्ये चञ्चत् चञ्चलं विकचनवनीलोत्पलयुगलं यस्य तादृशः ।<br>
नयनद्वयमत्र नीलाब्जम् ।<br>
तथा तले ऽधोभागे स्फूर्जत् दीप्यमानः कम्बुः रेखात्रयं यस्य तादृशः ।<br>
कणलेखात्रयं कम्बुः ।<br>
श्लेषाञ्च स एव कम्बुः शङ्खः ।<br>
तथा उपरि विलसन् अलिसङ्घातो यस्य तादृशः ।<br>
अत्र केशा एव अलिसङ्घातः ।<br>
तथा दोषारात्रेरासङ्ग एव दोषाणामासङ्गस्तं विना सततमेव परिपूर्णाखिलकलो विगलितकलङ्कश्च ।<br>
अत्रैषामन्यचन्द्रावृत्तिगुणानां मुखात्मकचन्द्रे उद्रेकः ।</p>
</details>
<p>सिद्धानर्थान् बहूनुक्त्वा विशेषोक्तिर्विशेषणम् ॥ विस्स्द्_६।१८५ ॥</p>
<details><summary>टीका</summary>
<p>विज्ञप्रिया:</p>
<p>(वि, च) विशेषणाख्यलक्षणमाह&mdash;अर्थानिति ।<br>
सिद्धान् उपमानोपमेयसाधारणान् बहून् उत्कर्षहेतूनर्थान् धर्मान् इत्यर्थः ।<br>
विशेषोक्तिः उपमेये उपमानव्यावर्त्तकधर्मोक्तिरित्यर्थः ।</p>
</details>
<p>यथा&mdash;तृष्णापहारी विमलो द्विजावासो जनप्रियः ।<br>
हृदः पद्माकरः किन्तु बुधस्त्वं स जलाशयः ॥</p>
<details><summary>टीका</summary>
<p>विज्ञप्रिया:</p>
<p>(वि, छ) तृष्णापहारीति&mdash;अत्र त्वं चेत्यर्थवशात् लभ्यम् ।<br>
तथा च ह्रदः सरः त्वं च तृष्णापहारी तृष्णा पिपासा धनाकाङ्क्षा च ।<br>
विमलः स्वच्छजलः निष्पापश्च ।<br>
द्विजानामावासो ऽधिकरणम्; द्विजानां विप्राणामाश्रयश्च ।<br>
जनानां प्रियः हितकारित्वात् ।<br>
पद्मानां पद्मायाश्च आकरो निवासस्थानम् ।<br>
इत्थमुभयसाधारणानुकूलधर्मान् उक्त्वा व्यावर्त्तकधर्ममाह&mdash;किन्त्विति ।<br>
बुधः पण्डितः त्वं स तु ह्रदो जलाशयो जलयुक्तः ख्यात एव ।<br>
जडाशयः निर्बुद्धिचित्तः डलयोरेकत्वम्, जलाशयः शीतलः ख्यात इति वा ।</p>
<p>लोचना:</p>
<p>(लो, औ) तृष्णेति&mdash;द्विजाः ब्राह्मणाः पक्षिणश्च ।<br>
पद्माकरो लक्ष्मीविधात् पद्मानामाकरश्च ।<br>
जलाशयो जलस्याशयो जडाशयश्च ।</p>
</details>
<p>पूर्वसिद्धार्थकथनं निरुक्तिरिति कीर्त्यते ।</p>
<p>यथा वेण्याम्&mdash;&ldquo;निहताशेषकौरव्यः&mdash;&ldquo;इत्यादि ।<br>
(३७९ पृ।)</p>
<details><summary>टीका</summary>
<p>विज्ञप्रिया:</p>
<p>(वि, ज) निरुक्त्याख्यं लक्षणमाह&mdash;पूर्वसिद्धेति ।<br>
स्वयं पूर्वकृतार्थकथनमित्यर्थः ।<br>
निहतेति ।<br>
प्रतिज्ञाहेतुसम्भवरूपस्य विमर्शसन्ध्यङ्गस्य अपीदमुदाहरणमुपाधिभेदात् आविरुद्धम् ।</p>
</details>
<p>बहूनां कीर्तनं सिद्धिरभिप्रेतार्थसिद्धये ॥ विस्स्द्_६।१८६ ॥</p>
<p>यथा&mdash;यद्वीर्यं कूर्मराजस्य यश्च शेषस्य विक्रमः ।<br>
पृथिव्या रक्षणो राजन्नेकत्र त्वयि तत्स्थितम् ॥</p>
<details><summary>टीका</summary>
<p>विज्ञप्रिया:</p>
<p>(वि, झ) सिद्ध्याख्यं लक्षणमाह&mdash;बहूनामिति ।<br>
अभिप्रेतार्थः स्तुतिः स्तुत्यर्थं बहुधर्भिकीर्त्तनमित्यर्थः ।<br>
यद्वीर्य्यमिति ।<br>
अत्र कूर्मराजाद्यनेकधर्मिकीर्त्तनम् ।</p>
</details>
<p>दृप्तादीनां भवेद्भ्रंशो वाच्यादन्यतरद्वचः ।</p>
<p>यथा वेण्याम्&mdash;कञ्चुकिनं प्रति &ldquo;दुर्योधनः&mdash;<br>
सहभृत्यगणं सबान्धवं सहमित्रं ससुतं सहानुजम् ।<br>
स्वबलेन निहन्ति संयुगे नचिरात्पाण्डुसुतः सुयोधनम्&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) भ्रंशाख्यलक्षणमाह&mdash;दृप्तादीनामिति ।<br>
वाच्याद् वक्तुमिष्टादन्यद् यत् दृप्तानां वचो भवेदित्यर्थः ।<br>
वाच्यादन्यतरद् वच इति अप्रामाणिकः पाठः ।<br>
सहभृत्यगणमिति ।<br>
अत्र वक्ता दुर्य्योधनो दृप्तः ।<br>
पाण्डुसुतं सुयोधन इति वक्तव्ये वैपरीत्येन अन्यदभिहितः ।</p>
<p>लोचना:<br>
(लो, अ) पाण्डुसुतं सुयोधन इति वक्तव्ये पाण्डुसुतः सुयोधनभिति वचनम् ।</p>
</details>
<p>विचारस्यान्यथाभावः सन्देहात्तु विपर्ययः ॥ विस्स्द्_६।१८७ ॥</p>
<p>यथा&mdash;मत्वा लोकमदातारं सन्तोषे यैः कृता मतिः । त्वयि राजनि ते राजन्न तथा व्यवसायिनः ॥</p>
<details><summary>टीका</summary>
<p>विज्ञप्रिया:</p>
<p>(वि, ट) विपर्य्ययाख्यलक्षणमाह&ndash;विचारस्येति ।<br>
सन्देहानन्तरं यो विचारो निर्णयस्तस्यान्यथात्वमित्यर्थः ।<br>
मत्वा लोकमिति ।<br>
अयाचनेनापि सन्तुष्टत्वे त्वयि अन्यथा व्यवसायिनो याचन्ते इत्यर्थः ।<br>
अत्रार्थप्राप्त्यप्राप्तिसन्देहादनन्तरं याचनवैमुख्यनिर्णयस्य उपश्लोक्ये राजनि अन्यथाभावः ।</p>
</details>
<p>दाक्षिण्यं चेष्टया वाचा परचित्तानुवर्तनम् ।</p>
<p>वाचा यथा&mdash;प्रसाधय पुरीं लङ्कां राजा त्वं हि बिभीषण ॥<br>
आर्येणानुगृहीतस्य न विघ्नः सिद्धिमन्तरा ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) दाक्षिण्याख्यं लक्षणमाह&mdash;दाक्षिण्यमिति ।<br>
परचिन्तानुवर्त्तनं परचित्तप्रीणनम् ।<br>
प्रसाधयेति ।<br>
विभीषणचित्तप्रीणनमिति लक्ष्मणस्य वारक्यम् ।<br>
सिद्धिमन्तरा सिद्धेर्मध्ये ।<br>
एवं चेष्टयापीति ।<br>
दर्भाङ्कुरेण चरणः क्षत इत्यकाण्डे तन्वी स्थिता कतिचिदेव पदानि गत्वा ।<br>
आसीद् विवृत्तवदना च विमोचयन्ती शाखासु वल्कलमसक्तमपि द्रुमाणाम् ॥<br>
इति शकुन्तलायाश्चेष्टया दुष्मन्तस्य चित्तप्रीणनम् ।</p>
</details>
<p>एवं चेष्टयापि ।</p>
<p>वाक्यैः स्निग्धैरनुनयो भवेदर्थस्य साधनम् ॥ विस्स्द्_६।१८८ ॥</p>
<p>यथा वेण्याम्&mdash;अश्वत्थामानं प्रति &ldquo;कृपः&mdash;दिव्यास्त्रग्रमकोविदे भारद्वाजतुल्यपराक्रमे किं न सम्भाव्यते त्वयि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ड) अनुनयाख्यं लक्षणमाह&mdash;वाक्यैः स्निग्धैरिति ।<br>
अर्थः स्वाभीष्टम् ।<br>
दिव्यास्त्रेति, अत्र युद्धप्रवर्त्तनमेव स्वाभीष्टम् ।</p>
</details>
<p>माला स्याद्यदभीष्टार्थं नैकार्थप्रतिपादनम् ।</p>
<p>यथा शाकुन्तले&mdash;&ldquo;राजा&mdash;<br>
किं शीकरैः क्लमविमर्दिभिरार्द्रवातं सञ्चारयामि नलिनीदलतालवृन्तम् ।<br>
अङ्के निवेश्य चरणावुत पद्मताम्रौ संवादयामि करभोरु ! यथासुखं ते&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) मालाख्यं लक्षणमाह&mdash;माला स्यादिति ।<br>
नैकार्थस्य नानाविधार्थस्य प्रतिपादनमित्यर्थः ।<br>
नञर्थस्यात्र नशब्दस्य नाक्षरविपर्ययः ।<br>
किं शीकरैरिति ।<br>
शकुन्तलां प्रती दुष्मन्तस्य वाक्यमिदम् ।<br>
तालवृन्तं व्यजनम् ।<br>
शीकरैरार्द्रवातमित्यन्वयः ।<br>
संवाहयामि पीडयामि ।<br>
अत्र शकुन्तलासम्भोगरूपस्वाभीष्टार्थं तालवृन्तचालनाद्यनेकप्रतिपादनम् ।</p>
</details>
<p>अर्थापत्तिर्यदन्यार्थोर्ऽथान्तरोक्तेः प्रतीयते ॥ विस्स्द्_६।१८९ ॥</p>
<p>यथा वेण्याम्&mdash;द्रोणो ऽश्चत्थामानं राज्ये ऽभिषेक्तुमिच्छतीति कथयन्तं कर्णं प्रति &ldquo;राजा&mdash;साधु अङ्गराज ! साधु, कथमन्यथा&mdash;<br>
दत्त्वामयं सो ऽतिरथो वध्यमानं किरीटिना ।<br>
सिन्धुराजमुपेक्षेत नैव चेत्कथमन्यथा&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ण) दत्त्वाभयमिति ।<br>
किरीटिनार्जुनेन सिन्धुराजम् ।<br>
नैवं चेदिति ।<br>
राज्ये स्वपुत्राभिषेकेच्छा न चोदित्यर्थः ।<br>
अत्र सिन्धुराजोपेक्षारूपान्यार्थोक्तिवशात् निर्द्दिष्टाया द्रोणस्य तादृशेच्छाया निश्चय इत्यर्थः ।</p>
</details>
<p>दूषणोद्धोषणायां तु भर्त्सना गर्हणं तु तत् ।</p>
<p>यथा तत्रैव&ndash;कर्णं प्रति &ldquo;अश्वत्थामा&ndash;<br>
निर्वोर्यं गुरुशापभाषितवशात्किं मे तवेवायुधं सम्प्रत्येव भयाद्विहाय समरं प्राप्तो ऽस्मि किं त्वं यथा ।</p>
<details><summary>टीका</summary>
<p>विज्ञप्रिया:</p>
<p>(वि, त) गर्हणाख्यं लक्षणमाह&mdash;दूषणेति ।<br>
दूषणोद्धोषणायां सत्यां तयैव उद्धोषणया दूष्यमाणस्य भर्त्सनेत्यर्थः ।<br>
निर्वोर्यमिति ।<br>
कर्णस्य गुरुः परशुरामः ।<br>
तस्य शापरूपं भाषितं तद्वशात् निर्वोर्यमेव तवायुधं किं मे करिष्यतीर्यर्थः ।<br>
एवकारश्चात्र दर्शितक्रमेण योज्यः ।<br>
अत्र शस्त्रस्य निर्वोर्यत्वरूपदूषणोद्धोषणया दूष्यमाणस्य कर्णस्य भर्त्सनाप्रतीतिः ।</p>
</details>
<p>जातो ऽहं स्तुतिवंशकीर्तनविदां किं सारथीनां कुले क्षुद्रारातिकृताप्रियं प्रतिकरोप्यस्त्रेण नास्त्रेण यत्&rdquo; ॥</p>
<p>अभ्यर्थनापरैर्वाक्यैः पृच्छार्थान्वेषणं मता ॥ विस्स्द्_६।१९० ॥</p>
<p>यथा तत्रैव&mdash;&ldquo;सुन्दरकः&mdash;अज्जा, अवि णाम सारधिदुदिओदिट्ट तुह्मेर्हि महाराओ दुर्योधणो ण वेत्ति&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, थ) पृच्छाख्यं लक्षणमाह&ndash;अभ्यर्थनेति ।<br>
अभ्यर्थनापरैर्वाक्यैरर्थस्यानुसन्धीयमानस्यार्थस्यान्वेषणं पृच्छेत्यर्थः ।<br>
सुन्दरको दुर्य्योधनस्यानुचरः ।<br>
अज्ज इति ।<br>
आर्य, आर्य, अपि नाम सारथिद्वितीयो दृष्टो युष्माभिर्माहारजो दुर्य्योधनो न वेति ।<br>
(इति संस्कृतम्)</p>
</details>
<p>प्रसिद्धिर्लोकसिद्धार्थैरुत्कृष्टैरर्थसाधनम् ।</p>
<p>यथा विक्रमोर्वश्याम्&mdash;&ldquo;राजा&mdash;<br>
सूर्याचन्द्रमसौ यस्य मातामहपितामहौ ।<br>
स्वयं कृतः पतिर्द्वाभ्यामुर्वश्या च भुवा च यः ॥</p>
<details><summary>टीका</summary>
<p>विज्ञप्रिया:</p>
<p>(वि, द) प्रसिद्धाख्यं लक्षणमाह&mdash;प्रसिद्धिरिति ।<br>
लोकसिद्धार्थैरुत्कृष्टैरर्थाप्यमाणैरर्थस्य स्वाभीष्टार्थस्य साधनमित्यर्थः ।<br>
सूर्याचन्द्रमसौ इति ।<br>
द्वाभ्याम् उर्वश्या भुवा चेत्यन्वयः ।<br>
सो ऽहं पृच्छामीति शेषः ।<br>
अत्र लोकसिद्धार्थसूर्यादिकुलोद्भवत्वादिः तदुक्त्या स्वाभीष्टार्थस्य पृष्टार्थकथनरूपस्य साधनम् ।</p>
</details>
<p>सारूप्यमनुरूपस्य सारूप्यात्क्षोभवर्धनम् ॥ विस्स्द्_६।१९१ ॥</p>
<p>यथा वेण्याम्&ndash;दुर्योधनभ्रान्त्या भीमं प्रति &ldquo;युधिष्ठिरः&mdash;दुरात्मन् !दुर्योधनहतक !-&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ध) सारूप्याख्यं लक्षणमाह&mdash;सारूप्यमिति ।<br>
अनुभूतविशेषभिन्ने ऽनुभूतार्थसादृश्यात् आत्मनः क्षोभवर्द्धनमित्यर्थः ।<br>
दुरात्मन् इत्यादि ।<br>
अत्रानुभूतदुर्योधनसादृश्यात् भीमदर्शने क्षोभवृद्धिः ।</p>
</details>
<p>सङ्क्षेपो यत्तु सङ्क्षेपादात्मान्यार्थे प्रयुज्यते ।</p>
<p>यथा मम चन्द्रकलायाम्&mdash;&ldquo;राजा&mdash;प्रिये ! अङ्गानि खेदयसि किं शिरीषकुसुमपरिपेलवानि मुधा ।<br>
(आत्मानं निर्दिश्य&mdash;) अयमीहितकुसुमानां सम्पादयिता तवास्ति दासजनः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, न) सङ्क्षेपाख्यं लक्षणमाह&ndash;सङ्क्षेपेति ।<br>
अन्यजनस्यार्थे प्रयोजननिमित्तम् आत्मा प्रयुज्यते नियुज्यते इत्यर्थः ।<br>
अङ्गानि खेदयसीति&ndash;कुसुमापचयार्थमिति शेषः ।<br>
अत्र प्रियायाः कुसुमापचयनिमित्तं राज्ञा आत्मा नियुक्तः ।</p>
</details>
<p>गुणानां कीर्तनं यत्तु तदेव गुणाकीर्तनम् ॥ विस्स्द्_६।१९२ ॥</p>
<p>यथा तत्रैव&ndash;&ldquo;नेत्रे खञ्जनगञ्जने सरसिजप्रत्यथि&ndash;&rdquo; इत्यादि (पृ।)</p>
<details><summary>टीका</summary>
<p>विज्ञप्रिया:</p>
<p>(वि, प) गुणकीर्त्तनाख्यं लक्षणमाह&ndash;गुणानामिति ।<br>
नेत्रे खञ्जनगञ्जने इत्यादि प्रागुक्तम् ।</p>
</details>
<p>स लेशो भण्यते वाक्यं यत्सादृश्यपुरः सरम् ।</p>
<p>यथा वेण्याम्&mdash;&ldquo;राजा&mdash;<br>
हते जरति गाङ्गेये पुरस्कृत्य शिखण्डिनम् ।<br>
या शलाघा पाण्डुपुत्राणां सैवास्माकं भविष्यति&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, फ) लेशाख्यं लक्षणमाह&mdash;सलेश इति ।<br>
सादृश्यपुरः सरं सादृश्योक्तिपूर्वकम् ।<br>
हते जरतीति ।<br>
सा श्लोघा अभिमन्युवधात् इति शेषः ।</p>
</details>
<p>मनोरथस्त्वभिप्रायस्योक्तिर्भङ्ग्यन्तरेण यत् ॥ विस्स्द्_६।१९३ ॥</p>
<p>यथा&mdash;रतिकेलिकलः किञ्चिदेष मन्मथमन्थरः ।<br>
पश्य सुभ्र ! समालम्भात्कादम्बश्चुम्बति प्रियाम् ॥</p>
<details><summary>टीका</summary>
<p>विज्ञप्रिया:</p>
<p>(वि, ब) मनोरथाख्यं लक्षणमाह&mdash;मनोरथस्त्विति ।<br>
स्वाभिप्रायस्थवृत्तान्ततुल्यस्य अन्यदीयवृत्तान्तस्य प्रदर्शनं भङ्गिः ।<br>
रतिकेलीति, रति&ndash;केल्यर्थं किञ्चित् कलः मधुरास्फुटाल्पध्वनिः ।<br>
मन्मथेन मन्थरः ।<br>
अन्यत्र उढ्ढीयागच्छन् ।<br>
आश्वस्तामनुद्विग्नाम् ।<br>
अत्र स्वाभिप्रायस्थाया रतेस्तुल्यायाः कादम्बरतेः प्रदर्शनभङ्ग्या उक्तिः ।</p>
</details>
<p>विशेषार्थोहविस्तारो ऽनुक्तसिद्धिरुदीर्यते ।</p>
<p>यथा&mdash;&ldquo;गृहवृक्षवाटिकायाम्&mdash;<br>
दृश्येते तन्वि ! यावेतौ चारुचन्द्रमसं प्रति ।<br>
प्राज्ञे कल्याणनामानावुभौ तिष्यपुनर्वसू&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, भ) अनुक्तसिद्ध्याख्यं लक्षणमाह&mdash;विशेषेति ।<br>
प्रस्तावे प्रकरणे सति विशेषार्थस्य ऊहः प्रणिधानेन गम्यत्वम् ।<br>
प्रकरणाभावे तु तादृशोहासम्भव एवेति भावः ।<br>
दृश्येत इति ।<br>
हे तन्वि ! हे प्राज्ञे ! चन्द्रमसं प्रति चन्द्रमसि यावेतौ चारू दृश्येते तावुभौ कल्याणनामानौ तिष्यपुनर्वसू इत्यर्थः ।<br>
अत्र तद्द्वयविशिष्टचन्द्रतृल्यता प्राकरणिकनेत्रद्वयविशिष्टे मुखे ऊह्यते ।</p>
</details>
<p>स्यात्प्रमाणयितुं पूज्यं प्रियोक्तिर्हर्षभाषणम् ॥ विस्स्द्_६।१९४ ॥</p>
<p>यथा शाकुन्तले&mdash;<br>
उदेति पूर्वं कुसुमं ततः फलं घनोदयः प्राक्तदनन्तरं पयः ।<br>
निमित्तनैमित्तिकयोरयं विधिस्तव प्रसादस्य पुरस्तु सम्पदः ॥</p>
<details><summary>टीका</summary>
<p>विज्ञप्रिया:</p>
<p>(वि, म) प्रियवचः सञ्ज्ञकं लक्षणमाह&ndash;स्यादिति ।<br>
पूज्यं जनं प्रमाणयितुमिति प्रमाणत्वेन उत्कृष्टत्वेन ज्ञापयितुं हर्षेण भाषणं प्रियोक्तिः प्रियवच इत्यर्थः ।<br>
उदेतीति ।<br>
तव प्रसादस्येति ।<br>
प्रसादजन्यानां सम्पदां शीघ्रोत्पत्त्या पुरस्त्वारोपः ।<br>
अत्र मुनेः प्रकृष्टत्वप्रतिपादनार्थमिदं हर्षभाषणम् ।</p>
</details>
<p>अथ नाट्यालङ्काराः&ndash;</p>
<p>आशीराक्रन्दकपटाज्ञमागर्वोद्यमाश्रयाः ।<br>
उत्प्रासनस्पृहाक्षोभपश्चात्तापोपपत्तयः ॥ विस्स्द्_६।१९५ ॥</p>
<p>आशंसाध्यवसायौ च विसर्पाल्लेखसञ्ज्ञितौ ।<br>
उत्तेजनं परीवादो नीतिरर्थविशेषणम् ॥ विस्स्द्_६।१९६ ॥</p>
<p>प्रोत्साहनं च साहाय्यमभिमानो ऽनुवर्तनम् ।<br>
उत्कीर्त्तनं तथा याच्ञा परिहारो निवेदनम् ॥ विस्स्द्_६।१९७ ॥</p>
<p>प्रवर्तनाख्यानयुक्तिप्रहर्षाश्चोपदेशनम् ।<br>
इति नाट्यालङ्कृतयो नाट्यभूषणहेतवः ॥ विस्स्द्_६।१९८ ॥</p>
<details><summary>टीका</summary>
<p>विज्ञप्रिया:</p>
<p>(वि, य) नाट्यालङ्कृतयस्त्रस्त्रिंशादिति यदुक्तं ता वक्तुमाह&mdash;अथेति ।<br>
ता अलङ्कतीरुद्दिशति&mdash;आशीरित्यादि ।</p>
</details>
<p>आशीरिष्टजनाशंसा&mdash;</p>
<p>यथा शाकुन्तले&mdash;<br>
ययातेरिव शमिष्ठा पत्युर्बहुमता भव ।<br>
पुत्रं त्वमपि सम्राजं सेव पूरुमवाप्नुहि ॥</p>
<details><summary>टीका</summary>
<p>विज्ञप्रिया:</p>
<p>(वि, र) आशीराख्यानमलङ्कृतिमाह&mdash;आशीरिष्टजनेति ।<br>
इष्टजने आशीर्वादः इत्यर्थः ।<br>
शर्मिष्टा पुरुं पुत्रं यथा प्राप तथा त्वमाप्येवं पुत्रं प्राप्नुहीत्यन्वयः ।</p>
</details>
<p>&mdash;आकन्दः प्रलपितं शुचौ ।</p>
<p>यथा वेण्याम्&ndash;&ldquo;कञ्चकी&ndash;हा देवि ! कुन्ति ! राजभवनपताके !-&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ल) आक्रन्दाख्यामलङ्कृतिमाह&mdash;आक्रन्द इति ।<br>
स्पष्टम् ।</p>
</details>
<p>कपटं मायया यत्र रूपमन्यद्विभाव्यते ॥ विस्स्द्_६।१९९ ॥</p>
<p>यथाकुलपत्यङ्के&mdash;<br>
मृगरूपं परित्यज्य विधाय कपटं वपुः ।<br>
नीयते रक्षसा तेन लक्ष्मणो युधि संशयम् ॥</p>
<details><summary>टीका</summary>
<p>विज्ञप्रिया:</p>
<p>(वि, व) कपटाख्यामलङ्कृतिमाह&mdash;कपटमिति ।<br>
विभाव्यते दर्श्यते ।<br>
मृगरूपमिति ।<br>
तेन मायामृगरूपेण मारीचराक्षसो मृगरूपं मृगधर्मं स्वरविशेषं परित्यज्य ।<br>
अर्थाद्रमणीयस्वरविशेषमुच्चार्य्य इत्यर्थः ।</p>
</details>
<p>अक्षमा सा परिभवः स्वल्पो ऽपि&rdquo; न विषह्यते ।</p>
<p>यथा शाकुन्तले&mdash;&ldquo;राजा&ndash;भोः सत्यवादिन् ! अभ्युपगतं तावदस्माभिः ।<br>
किं पुनरिमामभिसन्धाय लभ्यते ।<br>
शार्ङ्गरवः&mdash;विनिपातः&mdash;ऽइत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, श) अक्षमाख्यामलङ्कृतिमाह&mdash;अक्षमेति ।<br>
स्वल्पे ऽपि परिभवो यन्न विषह्यते इत्यर्थः ।<br>
भो भो इत्यादि ।<br>
शकुन्तलापरिणयमस्मरन्तं दुष्यन्तं प्रति तवेयं जायेति शार्ङ्गरवेण कण्वसिष्येण उक्ते भो भो इति राज्ञ उक्तिः ।<br>
इमां जायाम् ।<br>
उत्र भो भोः सत्यवादिनित्याक्षेपोक्त्या कृतस्य परिभवस्य विनिपात इत्युक्त्या शार्ङ्गरवेण न विषेहे ।</p>
</details>
<p>गर्वो ऽवलेपजं वाक्यं&mdash;</p>
<p>यथा तत्रैव&mdash;&ldquo;राजा&mdash;ममापि नाम सत्त्वैरभिभूयन्ते गृहाः&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, ष) गर्वाख्यामलङ्कृतिमाह&mdash;गर्व इति ।<br>
अवलेपो ऽहङ्कारः ।</p>
</details>
<p>&mdash;कार्यस्यारम्भ उद्यमः ॥ विस्स्द्_६।२०० ॥</p>
<p>यथा कुम्भाङ्के&ndash;&ldquo;रवणः&ndash;पश्यामि शोकविवशो ऽन्तकमेव तावत्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, स) उद्यमाख्यामलङ्कृतिमाह&mdash;कार्य्यस्येति ।<br>
कुम्भे कुम्भनाम्नि नाटके पश्यामीति इन्द्रजित्शोकार्त्तस्य रावणस्य स्वयं युद्धारम्भे आत्मनो ऽन्तकत्वकथनमिदम् ।</p>
</details>
<p>ग्रहणं गुणवत्कार्यहेतोराश्रय उच्यते ।</p>
<p>यथा विभीषणनिर्भर्त्सनाङ्के&ndash;&ldquo;विभीषणः&ndash;राममेवाश्रयामि&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, ह) आश्रयाख्यामलङ्कृतिमाह&mdash;ग्रहणमिति ।<br>
राममेवेति ।<br>
अत्रात्मनो लङ्काधिपत्यस्य गुणवत्कार्य्यस्य हेतो रामाश्रयणस्य ग्रहणम् ।</p>
</details>
<p>उत्प्रासनं तूपहासो यो ऽसाधौ साधुमानिनि ॥ विस्स्द्_६।२०१ ॥</p>
<p>यथा शाकुन्तले&ndash;&ldquo;शार्ङ्गरवः&ndash;राजन् ! अथ पुनः पूर्ववृत्तान्तमन्यसङ्गद्विस्मृतो भवान् ।<br>
तत्कथमधर्मभीरोर्दारपरित्यागः&mdash;&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, क) उत्प्रासनाख्यामलङ्कृतिमाह&mdash;उत्प्रासनमिति ।<br>
साधुमानिनि, आत्मनि साधुत्वमानिनि ।<br>
राजनित्यादिरुपहासः ।<br>
कृतविस्मरणात् राज्ञो ऽसाधुत्वम् ।</p>
</details>
<p>आकाङ्क्षा रमणीयत्वाद्वस्तुनो या स्पृहा तु सा ।</p>
<p>यथा तत्रैव&mdash;&ldquo;राजा&mdash;<br>
चारुणा स्फुरितेनायमपरिक्षतकोमलः ।<br>
पिपासतो ममानुज्ञां ददातीव प्रियाधरः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ख) स्पृहाख्यामलङ्कृतिमाह&mdash;आकाङ्क्षा इति ।<br>
चारुणेति&mdash;शकुन्तलायाः स्फुरदधरदर्शनात् तत्पानेच्छो राज्ञ उक्तिरियम् ।<br>
अपरिक्षतकोमलो ऽयमधरश्चारुणि स्फुरितेन मम पानानुज्ञां ददातीव इत्यर्थः ।</p>
</details>
<p>अधिक्षेपवचःकारी क्षोभः प्रोक्तः स एव तु ॥ विस्स्द्_६।२०२ ॥</p>
<details><summary>टीका</summary>
<p>विज्ञप्रिया:</p>
<p>(वि, ग) क्षोभाख्यामलङ्कृतिमाह&mdash;अधिक्षेपेति ।<br>
अधिक्षेपः तिरस्कारः तदर्थकवचोजनको यः क्षोभः क्रोधश्चलचित्तता स क्षोभाख्यो ऽलङ्कार इत्यर्थः ।<br>
त्वयेत्यादिकं रामं प्रति रावणस्य वाक्यम् ।</p>
</details>
<p>यथा&mdash;त्वया तपस्विचाण्डाल ! प्रच्छन्नवधवर्तिना ।<br>
न केवलं हतो वाली स्वात्मा च परलोकतः ॥</p>
<p>मोहावधीरितार्थस्य पश्चात्तापः स एव तु ।</p>
<p>यथानुतापाङ्के&ndash;&ldquo;रामः&mdash;<br>
किं देव्या न विचुम्बितो ऽस्मि बहुशो मिथ्याभिशप्तस्तदा&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, घ) पश्चात्तापाख्यामलङ्कृतिमाह&mdash;मोहावधीरितार्थस्येति ।<br>
गोत्रस्खलितादितो रामे मिथ्यामिशापं दत्त्वा मानिन्यां सीतायां तामनुनीय कार्य्यान्तराद्वहिर्गतस्य रामस्य तदा तत्कर्त्तृकचुम्बनकरणानुतापो ऽयम् ।</p>
</details>
<p>उपपत्तिर्मता हेतोरुपन्यासोर्ऽथसिद्धये ॥ विस्स्द्_६।२०३ ॥</p>
<p>यथा वध्यशिलायाम्&mdash;<br>
&ldquo;म्रियते म्रियमाणो या त्वयि जीवति जीवति ।<br>
तां यदीच्छसि जीवन्तीं रक्षात्मानं ममासुभिः ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) उपपत्त्याख्यामलङ्कृतिमाह&mdash;उपपत्तिरिति ।<br>
अर्थस्याभिमतार्थस्य सिद्धये तद्धतोरुपन्यास इत्यर्थः ।<br>
वध्यशिला नाटकविशेषः ।<br>
म्रियत इति वध्यशिलायां हन्तुमानीतं स्वमरणेन मरिष्यमाणां स्वप्रियामनुशोचन्तं कञ्चित् प्रति माहदयालोरुक्तिरियम् ।<br>
पूर्वाद्धोक्तरूपां प्रियां जीवन्तीं यदिच्छसि तदा मामासुभिरात्मानं रक्ष ।<br>
त्वत्परिवर्त्तमहं म्रिये ।<br>
अत्र वध्यत्राणं वक्तुरभिप्रेतं तत्सिद्धये वध्यप्रियादीवनेच्छारूपेतोरुपन्यासः ।</p>
</details>
<p>आशंसनं स्यादाशंसा&mdash;</p>
<p>यथा श्मशाने&mdash;&ldquo;माधवः&mdash;<br>
&ldquo;तत्पश्येयमनङ्गमङ्गलगृहं भूयो ऽपि तस्या मुखम्&rdquo; इति ।</p>
<details><summary>टीका</summary>
<p>विज्ञप्रिया:</p>
<p>(वि, च) आशंसाख्यामलङ्कृतिमाह&mdash;आशंसनमिति ।<br>
आशंसनम् अर्थसिद्धये प्रार्थनम् ।<br>
आशीर्नामालङ्कृतिस्तु परार्थस्य सिद्धये आशीर्वादः ।<br>
तत्पश्येयमिति ।<br>
तस्या मालत्या मुखम् ।</p>
</details>
<p>&mdash;प्रतिज्ञाध्यवसायकः ।<br>
यथा मम प्रभावत्याम्&mdash;&ldquo;वज्रनाभः&mdash;<br>
अस्य वक्षः क्षणोनैव निर्मथ्य गदयानया ।<br>
लीलयोन्मूलयाम्येष भुवनद्वयमद्य वः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, छ) व्यवसायाख्यामलङ्कृतिमाह&mdash;प्रतिज्ञेति व्यवसायक इति स्वार्थे कः ।<br>
अस्य वक्ष इति ।<br>
वो युष्माकं श्रीकृष्णादीनां सम्बन्धिनो ऽस्य प्रद्युम्नस्य वक्ष इत्यर्थः ।<br>
भुवनद्वयं स्वर्गमर्त्त्यरूपम् ।</p>
</details>
<p>विसर्पो यत्समारब्धं कर्मानिष्टफलप्रदम् ॥ विस्स्द्_६।२०४ ॥</p>
<details><summary>टीका</summary>
<p>विज्ञप्रिया:</p>
<p>(वि, ज) विसर्परूपामलङ्कृतिमाह&mdash;विसर्प इति ।<br>
समारब्धमिति ।<br>
अतीतारम्भप्रदर्शनम् ।<br>
अनिष्टफलदं कथितमिति शेषः ।<br>
तच्च समारब्धम् ।<br>
एकस्येति ।<br>
केशेषु गृहीत्वा धृष्टद्युम्नेन हतस्य द्रोणस्य शिरसि छिन्ने क्रुद्धस्य अश्वत्थाम्न उक्तिरियम् ।<br>
एकस्य दुः शासनेन द्रौपद्याः केशग्रहणस्यायं विपाकः अखिलक्षत्त्रिय क्षयकृत्सङ्गरः ।<br>
द्वितीये मत्पितुः केशग्रहः ।<br>
अत्र केशग्रहारम्भणमनिष्टफलयुक्तम् ।</p>
</details>
<p>यथा वेण्याम्&mdash;&ldquo;एकस्यैव विपाको ऽयम्&ndash;&rdquo; इत्यादि (३७६ पृ।)</p>
<p>कार्यग्रहणमुल्लेख&mdash;</p>
<details><summary>टीका</summary>
<p>विज्ञप्रिया:</p>
<p>(वि, झ) उल्लेखाख्यामलङ्कृतिमाह&mdash;कार्य्यदर्शनमिति ।<br>
सम्बोध्यस्य कार्य्यप्रदर्शनमित्यर्थः ।<br>
तापसाविति राज्ञो मृगहननं निर्वार्य्य समिदाहरणाय इत्युचतुरित्यर्थः ।<br>
अत्र राज्ञः शकुन्तलाविशिष्टाश्रमप्रवेशरूपकार्य्यप्रदर्शनम् ।</p>
</details>
<p>यथा शाकुन्तले&mdash;राजानं प्रति &ldquo;तापसौ&mdash;समिदाहरणाय प्रस्थितावावाम् ।<br>
इह चास्मद्गुरोः कण्वस्य कुलपतेः साधिदैवत इव शकुन्तलयानुमालिनीतीरमाश्रमो दृश्यते ।<br>
न चेदन्य (था) कार्यातिपातः, प्रविश्य गृह्यतामतिथैसत्कारः&rdquo; इति ।</p>
<p>&mdash;उत्तेजनमितीष्यते ।<br>
स्वकार्यसिद्धये ऽन्यस्य प्रेरणाय कठोरवाक् ॥ विस्स्द्_६।२०५ ॥</p>
<p>यथा&mdash;इन्द्रजिच्चण्डवीर्यो ऽसि नाम्नैव बलवानसि ।<br>
धिग्धिक्प्रच्छन्नरूपेण युध्यसे ऽस्मद्भयाकुलः ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) उत्तेजनाख्यामलङ्कृतिमाह&mdash;उत्तेजनमिति ।<br>
कठोरा परुषा ।<br>
इन्द्रजित् इत्यादिकम् इन्द्रजितं सम्बोध्य लक्ष्मणस्य परुषवाक्यमिदम् ।<br>
प्रच्छन्नरूपेण मेघान्तरितवषुषा ।<br>
अत्र दर्शनरूपस्वकार्य्यसिद्धये इन्द्रजित्प्रेरणाय इयं वाक् ।</p>
</details>
<p>भर्त्सना तु परीवादो&mdash;</p>
<p>यथा सुन्दराङ्के&ndash;&ldquo;दुर्योधनः धिग् धिक् सूत ! किं कृतवानसि ।<br>
वत्सस्य मे प्रकृतिदुर्ललितस्य पापः पापं विधास्यति&ndash;&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ट) परीवादाख्यामलङ्कृतिमाह&mdash;भर्त्सनेति ।<br>
सुन्दरो वेणीसंहारस्यैवाङ्कः ।<br>
वत्सस्य कर्णपुत्रस्य वृषसेनस्य पापः पाण्डवः पापं वधम् ।<br>
अत्र रथमादाय पलायितस्य सारथेर्भर्त्सना ।</p>
</details>
<p>&mdash;नीतिः शास्त्रेण वर्तनम् ।</p>
<p>यथा शाकुन्तले&ndash;&ldquo;दुष्यन्तः&mdash;विनीतवेषप्रवेश्यानि तपोवनानि&rdquo; ।<br>
इति ।</p>
<details><summary>टीका</summary>
<p>विज्ञप्रिया:</p>
<p>(वि, ठ) नीत्यख्यामलङ्कृतिमाह&mdash;नीतिरिति ।<br>
स्पष्टमिदम् ।</p>
</details>
<p>उक्तस्यार्थस्य यत्तु स्यादुत्कीर्तनमनेकधा ॥ विस्स्द्_६।२०६ ॥</p>
<p>उपालम्भविशेषेण तत् स्यादर्थविशेषणम् ।</p>
<p>यथा शाकुन्तले राजानं प्रति &ldquo;शार्ङ्गरवः&ndash;आः कथमिदं नाम, किमुपन्यस्तमिति ? ननु भवानेव नितरां लोकवृत्तान्तनिष्णातः ।<br>
सतीमपि ज्ञातिकुलैकसंश्रयां जनो ऽन्यथा भर्तृमतीं विशङ्कते ।<br>
अतः समीपे परिणेतुरिष्यते प्रियाप्रिया वा प्रमदा स्वबन्धुभिः ॥</p>
<details><summary>टीका</summary>
<p>विज्ञप्रिया:</p>
<p>(वि, ड) अर्थविशेषाख्यमलङ्कृतिमाह&mdash;उत्कस्यार्थस्येति ।<br>
परोक्तस्यार्थस्य उपालम्भविधया यत् अनेकधा उत्कीर्त्तनमित्यर्थः ।<br>
उत्कीर्त्तनमनुवादः ।<br>
आः कथमिदमिति ।<br>
शकुन्तलां स्वीकर्त्तुं बहुशः शार्ङ्गरवेणोक्ते राज्ञोक्तं किमिदमुपन्यस्तमिति ।<br>
उपहासविधया शार्ङ्गरवेणानेकधा तदनुवादः क्रियते ।<br>
किमिदमितीति ।<br>
अत्र वीप्सा बोध्या तदेव अनेकधात्वात् ।<br>
सतीमपीति ।<br>
ज्ञातिः पतृपक्षः ।<br>
अन्यथा भासतीं ।<br>
स्वबन्धुभिः पितृपक्षीयैः ।</p>
</details>
<p>प्रोत्साहनं स्यादुत्साहगिरा कस्यापि योजनम् ॥ विस्स्द्_६।२०७ ॥</p>
<p>यथा बालरामायणे&mdash;<br>
कालरात्रिकरालेयं स्त्रीति किं विचिकित्ससि ।<br>
तज्जगत्त्रितयं त्रातुं तात ! ताडय ताडकाम् ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) प्रोत्साहनाख्यामलङ्कृतिमाह&mdash;प्रोत्साहनमिति ।<br>
योजनं नियोजनं प्रवर्त्तनमित्यर्थः ।<br>
कालरात्रीति ।<br>
रामं प्रति विश्वामित्रस्य वाक्यमिदम् ।<br>
कालराक्षिवत् कराला भीषणा इयं ताडका ।<br>
विचिकित्ससि त्यजसि ।</p>
</details>
<p>साहाय्यं सङ्कटे यत्स्यात् सानुकूल्यं परस्य च ।</p>
<p>यथा वेण्याम्&ndash;कृपं प्रति &ldquo;अश्वत्थामा&mdash;त्वमपि तावद्राज्ञः पाशर्ववर्तो भव ।<br>
कुपः&mdash;वाञ्छाम्यहमद्य प्रतिकर्तुम्&ndash;&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, ण) साहाय्याख्यामलङ्कृतिमाह&ndash;साहाय्यमिति स्पष्टम् ।</p>
</details>
<p>अभिमानः स एव स्यात्&mdash;</p>
<p>लोचना:</p>
<p>(लो, आ) स एव यो भाषितः स एवाभिमान एव ।</p>
<p>********** एन्द् ओफ़् चोम्मेन्तर्य् **********</p>
<p>यथा तत्रैव&mdash;&ldquo;दुर्योधनः&mdash;मातः किमप्यसदृशं कृपणं वचस्ते&mdash;&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, त) अभिमानाख्यमालङ्कृतिमाह&mdash;अभिमान इति ।<br>
वाक्यात् यो ऽभिमानः प्रतीयते स एवाभिमानाख्यालङ्कार एव ।<br>
मातरिति ।<br>
पाण्डवेभ्यो राज्यं दातुं गान्धार्या उक्ते दुर्योधनस्याभिमानमूलेयमुक्तिः ।</p>
</details>
<p>&mdash;प्रश्रयादनुवर्तनम् ॥ विस्स्द्_६।२०८ ॥</p>
<p>अनुवृत्तिः&mdash;</p>
<p>यथा शाकुन्तले&ndash;&ldquo;राजा&mdash;(शकुन्तलां प्रति) अयि ! तपो वर्धते ।<br>
अनुसूयादाणिं अदिधिविसेसलाहेण&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, थ) अनुवृत्त्याख्यामलङ्कृतिमाह&mdash;प्रश्रयादिति ।<br>
प्रश्रयो विनयः ।<br>
अनुवर्त्तनं प्रीणनम् ।<br>
अयीति ।<br>
अत्र राज्ञो ऽनसूयायाः परस्परं प्रीणनम् ।</p>
</details>
<p>&mdash;भूतकार्याख्यानमुत्कीर्तनं मतम् ।</p>
<p>यथा बालारामायणे&mdash;<br>
अत्रासीत्फणिपाशबन्धनविधिः शक्त्या भवद्देवरे गाढं वक्षसि ताडिते हनुमता द्रोणाद्रिरत्राहृतः ।<br>
इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, द) उत्कीर्त्तनाख्यामलङ्कृतिमाह&mdash;भूतेति ।<br>
भूतकार्यं पूर्ववृत्तम् ।<br>
न च पूर्वसिद्धार्थकथनात्मकं यत् निरुक्तिरूपं नाट्यलक्षणमुक्तं तद्भेद इति वाच्यम् ।<br>
तत्र स्वकृतिरूपस्य पूर्वसिद्धार्थस्य निहताशेषकौरव्य इत्यादिना कथनमत्र तु स्वपरसाधारणकृतपूर्ववृत्तस्य इति तद्भेदः ।<br>
अत्र आसीदिति पुष्पकेणागमने रणस्थलं सीतां दर्शयतो रामस्य वाक्यमिदम् ।<br>
भवद्देवरे लक्ष्मणे वक्षसि रावणेन शक्त्या गाढं ताडिते सति द्रोणाद्रिः गन्धमाहनाद्रिः अत्र हनुमता आहृतः ।<br>
देवरत्वकथनम् अनुरागोत्पादनाय ।<br>
दिव्यैः लक्ष्मणशरैः इन्द्रजित् लोकान्तरं प्रापितः ।<br>
हे मृगाक्षि ! राक्षसपतेः रावणस्य कण्ठाटवी केनाप्यत्र कृत्ता अर्थात् मया ।</p>
</details>
<p>याच्ञा तु क्वापि याच्ञा या स्वयं दूतमुखेन वा ॥ विस्स्द्_६।२०९ ॥</p>
<p>यथा&mdash;-अद्यापि देहि वैदेहिं दयालुस्त्वयि राघवः ।<br>
शिरोभिः कन्दुकक्रीडां किं कारयसि वानरान् ॥</p>
<details><summary>टीका</summary>
<p>विज्ञप्रिया:</p>
<p>(वि, ध) याच्ञारूपामलङ्कृतिमाह&mdash;याच्ञेति ।<br>
दूतमुखेन वा इत्युक्तेः दूतमुखेन याचनोचितवस्तुयाच्ञा लभ्यते ।<br>
तेन तत् पश्येयमनङ्गमङ्गलगृहमित्यादौ उदाहरणके आशंसनाख्यालङ्कारेणैव भेदः ।<br>
अद्यापीत्यादिकं रावणे ऽङ्गदस्य वाक्यम् ।<br>
शिरोभिरिति ।<br>
रामच्छिन्नत्वच्छिरोभिरित्यर्थः ।</p>
</details>
<p>परिहार इति प्रोक्तः कृतानुचितमार्जनम् ।</p>
<p>यथा&ndash;प्राणप्रयाणदुःखार्त उक्तवानस्म्यनक्षरम् ।<br>
तत्क्षमस्व विभो ! किं च सुग्रीवस्ते समर्पितः ॥</p>
<details><summary>टीका</summary>
<p>विज्ञप्रिया:</p>
<p>(वि, न) परिहाररूपामलङ्कृतिमाह&mdash;परिहार इतीति ।<br>
प्राणप्रयाणमिति ।<br>
रामं प्रति म्रियमाणस्य वालिन उक्तिरियम् ।</p>
</details>
<p>अवधीरितकर्तव्यकथनं तु निवेदनम् ॥ विस्स्द्_६।२१० ॥</p>
<p>यथा राघवाभ्युदये&mdash;&ldquo;लक्ष्मणः&ndash;आर्य ! समुद्राभ्यर्थनया गन्तुमुद्यतो ऽसि तत्किमेतत्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, प) निवेदनाख्यामलङ्कृतिमाह&mdash;अवधीरितेति ।<br>
अवधीरितम् अबधारणा ।<br>
तत्र किमेतादित्यर्थः ।<br>
अवधीरणैवात्र कर्त्तव्या इत्यर्थः ।</p>
</details>
<p>प्रवर्तनं तु कार्यस्य यत्सयात्साधुप्रवर्तनम् ।</p>
<p>यथा वेण्याम्&mdash;&ldquo;राजा&mdash;कञ्चुकिन् ! देवस्य देवकीनन्दनस्य बहुमानाद्वत्सस्य भीमसेनस्य विजयमङ्गलाय प्रवर्तन्तां तत्रोचिताः समारम्भाः&rdquo; ।</p>
<p>आख्यानं पूर्ववृत्तोक्तिर्&mdash;</p>
<p>यथा तत्रैव&ndash;&ldquo;देशः सो ऽयमरातिशोणितजलेर्यस्मिन् ह्रदाः पूरिताः&ndash;ऽइत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, फ) प्रवर्त्तनाख्यामलङ्कृतिमाह&mdash;प्रवर्त्तनं तु इति ।<br>
कार्यस्य सम्बन्धै यत् साधुनो मङ्गलस्य प्रवर्त्तनं तत् इत्यर्थः ।<br>
आख्यानरूपामलङ्कृतिमाह&mdash;पूर्ववृत्तोक्तिरत्र क्रोधमूलकत्वेन विशेषणीया ।<br>
तेन भूतकार्य्याख्यानरूपात् उत्कीर्त्तनालङ्कारात् भेदः देशः सो ऽयमित्यादि ।<br>
अश्वत्थाम्नः क्रोधात् पूर्ववृत्तोक्तिः ।</p>
</details>
<p>&mdash;युक्तिरर्थावधारणम् ॥ विस्स्द्_६।२११ ॥</p>
<p>यथा तत्रैव&mdash;<br>
यदि समरमपास्य नास्ति मृत्योर्भयमिति युक्तमितो ऽन्यतः प्रयातुम् ।<br>
अख मरणमवश्यमेव जन्तोः किमिति मुधा मलिनं यशः कुरुध्वम् ? ॥</p>
<details><summary>टीका</summary>
<p>विज्ञप्रिया:</p>
<p>(वि, ब) युक्तिरूपामलङ्कृतिमाह&mdash;युक्तिरिति ।<br>
हेतुप्रदर्शनेन परेषां कार्यार्थनिश्चायनमित्यर्थः ।<br>
यदि समरमिति ।<br>
द्रोणस्य मरणेन पलायमानान् वीरान् प्रति अश्वत्थाम्न उक्तिरियम् ।<br>
अत्रोक्तहेतुप्रदर्शनेन युद्धकर्त्तव्यतानिश्चायनम् ।</p>
</details>
<p>प्रहर्षः प्रमदाधिक्यं&mdash;</p>
<p>यथा शाकुन्तले&mdash;&ldquo;राजा - तात्किमिदानीमात्मानं पूर्णमनोरथं नाभिनन्दामि&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, भ) प्रहर्षाख्यामलङ्कृतिमाह&mdash;प्रहर्ष इति स्पष्टम् ।</p>
</details>
<p>&mdash;शिक्षा स्यादुपदेशनम् ।</p>
<p>यथा तत्रैव&ndash;&ldquo;सहि, ण जुत्तं अस्समवासिणो जणस्स अकिदसक्कारं अदिधिविसेसं उज्झिअ सच्छन्ददो गमणम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, म) उपदेशानरूपामलङ्कृतिमाह&mdash;शिक्षेति ।<br>
सहीति ।<br>
सखि ! न युक्तमाश्रमवासिनो जनस्याकृतसत्कारमतिथिविशेषमुक्त्वा स्वच्छन्दतो गमनम् ।</p>
</details>
<p>एषां च लक्षणनाट्यालङ्काराणां सामान्यत एकरूपत्वे ऽपि भेदेन व्यपदेशो गड्डलिकाप्रवाहेण ।</p>
<details><summary>टीका</summary>
<p>विज्ञप्रिया:</p>
<p>(वि, य) एषां चेति ।<br>
लक्षणानि उक्तानि षटत्रिंशत्, नाट्यालङ्कारा उक्तास्त्रयत्रिंशत् ।<br>
एकरूपत्वे ऽपीति ।<br>
लक्षणत्वालङ्कारत्वयोर्विनिगमकाभावाल्लक्षणानामप्यलङ्कारत्वम् अलङ्काराणमपि लक्षणत्वम् इत्येवम् एकरूपत्वसम्भवे ऽपीत्यर्थः ।<br>
भेदेनेति ।<br>
एतानि लक्षणानि, एता अलङ्कृतय इत्येवं भेदेन इत्यर्थः ।<br>
गड्डलिकाप्रवाहो ऽनादिसिद्धो निर्मलो व्यवहारः ।</p>
<p>लोचना:</p>
<p>(लो, इ) गड्डरिकाप्रवाहेणेति&mdash;यथा गड्डरिका एका अपरां तां चन्तरानुगच्छति, तासां गतानुगतमात्रेण भेदः तथा लक्षणनाट्यालङ्कारयोरपीति भावः ।</p>
</details>
<p>एषु च केषाञ्चिद्गुणालङ्कारभावसन्ध्यङ्गविशेषान्तर्भावे ऽपि नाटके प्रयत्नतः कर्त्तव्यत्वात्तद्विशेषोक्तिः ।</p>
<details><summary>टीका</summary>
<p>विज्ञप्रिया:</p>
<p>(वि, र) एषु चेति ।<br>
केषाञ्चित् वक्ष्यमाणोपमाव्यतिरेकालङ्कारादिरूपत्वेन तेषु काव्याङ्गेषु केषाञ्चिच्च गुणभावतत्सम्वन्धिव्यञ्जकत्वेन तेषु काव्याङ्गेषु अन्तर्भावसम्भवे ऽपि इत्यर्थः ।<br>
प्रयत्नतः कर्त्तव्यत्वादिति&mdash;कर्त्तव्यता च तत्तप्रसङ्गौचित्यानुसारेण यथायोग्यमेव न तु सर्वत्रैव सर्वेषाभित्यवधेयम् ।</p>
</details>
<p>एतानि च&mdash;<br>
पञ्चसन्धि चतुर्वृत्ति चतुः षष्ट्यङ्गसंयुतम् ।<br>
षडविंशल्लक्षणोपेतमलङ्कारोपशोभितम् ।<br>
महारसं महाभोगमुदात्तरचनान्वितम् ।</p>
<p>लोचना:</p>
<p>(लो, ई) महारसमिति&mdash;रसभावनिरन्तरम् ।</p>
<p>********** एन्द् ओफ़् चोम्मेन्तर्य् **********</p>
<p>महापुरुषसत्कारं साध्वाचारं जनप्रियम् ॥<br>
सुश्लिष्टसन्धियोगं च सुप्रयोगं सुखाश्रयम् ।<br>
मृदुशब्दाभिधानं च कविः कुर्यात्तु नाटकम् ॥<br>
इति मुनिनोक्तत्वान्नाटके ऽवश्यं कर्तव्यान्येव वीथ्यङ्गानि वक्ष्यन्ते ।</p>
<details><summary>टीका</summary>
<p>विज्ञप्रिया:</p>
<p>(वि, ल) सुकविना तु एतत् सकलविशिष्टमपि नटकं कर्त्त्यमिति मुनिनाङ्क्तत्वात् तेन सर्वभिदं कर्त्तव्यमित्याह&mdash;पञ्चसन्धि चतुर्वृत्तीत्यादि कुर्यात्तु नाटकमित्यन्तम् ।<br>
पञ्चसन्धयो मुखसन्ध्याद्याः प्रागुक्ताः पञ्च ।<br>
चतुः षष्ट्यङ्गानि च सन्धीनां प्रागुक्तानि ।<br>
षट्त्रिंशत् लक्षणानि च नाट्यानां प्रागुक्तानि ।<br>
अलङ्कारस्त्रयस्त्रिंशत् सम्प्रत्युक्ताः ।<br>
&ldquo;त्रयस्त्रिंशत् प्रयोज्यानि वीथ्यङ्गानि त्रयोदशऽ; इत्युक्तत्वात् त्रयस्त्रिंशदलङ्कारोक्त्यनन्तरं वीथ्यङ्गानां वक्तव्यत्वे प्राप्ते वीथिरूपकनाटकविशेषस्य विशिप्य दर्शितत्वात् दर्शयिष्यमाणतदवसरे वीथ्यङ्गानि वक्ष्यन्ते इत्याह&mdash;वीथ्यङ्गानीति ।</p>
</details>
<p>लास्याङ्गान्याह&ndash;</p>
<p>गेयपदं स्थितपाठ्यमासीनं पुष्पगण्डिका ॥ विस्स्द्_६।२१२ ॥</p>
<p>प्रच्छेदकस्त्रिगूढं च सैन्धवाख्यं द्विगूढकम् ।<br>
उत्तमोत्तमकं चान्यदुक्तप्रत्युक्तमेव च ॥ विस्स्द्_६।२१३ ॥</p>
<p>लास्ये दशविधं ह्येतदङ्गमुक्तं मनीषिभिः ।</p>
<details><summary>टीका</summary>
<p>विज्ञप्रिया:</p>
<p>(वि, व) दश लास्याङ्गानि वक्तुमाह&mdash;लास्याङ्गानीति ।</p>
</details>
<p>तत्र&ndash;</p>
<p>तन्त्रीभाण्डं पुरस्कृत्योपविष्टस्यासने पुरः ॥ विस्स्द्_६।२१४ ॥</p>
<p>शुद्धं गानं गेयपदं&mdash;</p>
<p>लोचना:</p>
<p>(लो, उ) शुष्कम् अनुकरणीयम् ।</p>
<p>********** एन्द् ओफ़् चोम्मेन्तर्य् **********</p>
<p>यथा&mdash;गौरीगृहे वीणां वादयन्ती &ldquo;मलयवती&mdash;<br>
उत्फुल्लकलकेसरपरागगौरद्युते ! मम हि गौरि ! ।<br>
अभिवाञ्छितं प्रसिध्यतु भगवति ! युष्मत्प्रसादेन ॥</p>
<details><summary>टीका</summary>
<p>विज्ञप्रिया:</p>
<p>(वि, श) तत्र गेयपदरूपं लास्याङ्गमाह&mdash;तन्त्रीभाण्डेति ।<br>
तन्त्रीभाण्डम् तन्त्र्याश्रयां वीणां पुरस्कृत्य प्रधानीकृत्य शुष्कं गानं नृत्यहीनगानम् ।<br>
उत्फुल्लेति&mdash;ममाभिवाञ्छितमित्यन्वयः ।</p>
</details>
<p>&mdash;स्थितपाठ्यं तदुच्यते ।<br>
मदनोत्तापिता यत्र पठति प्राकृतं स्थिता ॥ विस्स्द्_६।२१५ ॥</p>
<p>अभिनवगुप्तपादास्त्वाहुः&mdash;&ldquo;उपलक्षणं चैतत् ।<br>
क्रोधोद्भ्रान्तस्यापि प्राकृतपठनं स्थितपाठ्यम्&rdquo; इति ।</p>
<p>निखिलातोद्यरहितं शोकचिन्तान्विताबला ।<br>
अप्रसाधितगात्रं यदासीनासीनमेव तत् ॥ विस्स्द्_६।२१६ ॥</p>
<details><summary>टीका</summary>
<p>विज्ञप्रिया:</p>
<p>(वि, ष) आसीनमङ्गमाह&mdash;निखिलातोद्येति ।<br>
मृदङ्गादिवाद्यरहितम् ।<br>
शोकाकुला वस्त्राच्छादितगात्री यत्तिष्ठति तदासीनमित्यर्थः ।</p>
</details>
<p>आतोद्यमिश्रितं गेयं छन्दांसि विविधानि च ।<br>
स्त्रीपुंसयोविपर्यासचेष्टितं पुष्पगण्डिका ॥ विस्स्द्_६।२१७ ॥</p>
<details><summary>टीका</summary>
<p>विज्ञप्रिया:</p>
<p>(वि, स) पुष्पगण्डिकाख्यमङ्गमाह&mdash;आतोद्येति ।<br>
छन्दांसि गद्यपद्यरागाणम् विपर्यासश्चष्टाव्यत्यासः ।</p>
<p>लोचना:</p>
<p>(लो, ऊ) विपर्यासचेष्टितं स्त्रियाः पुरुषस्य चोष्टितम्, परुषस्य स्त्रीचेष्टितम् ।</p>
</details>
<p>अन्यासक्तं पतिं मत्वा प्रेमविच्छेदमन्युना ।<br>
वीणापुरःसरं गानं स्त्रियाः प्रच्छेदको मतः ॥ विस्स्द्_६।२१८ ॥</p>
<details><summary>टीका</summary>
<p>विज्ञप्रिया:</p>
<p>(वि, ह) प्रच्छेदाख्यमङ्गमाह&mdash;अन्यासक्तमिति ।<br>
उक्तमन्युना पतिमवज्ञाय वीणापुरस्सरं गानमित्यर्थः ।</p>
</details>
<p>स्त्रीवेषधारिणां पुंसां नाट्यं श्लक्ष्णं त्रिगूढकम् ।</p>
<details><summary>टीका</summary>
<p>विज्ञप्रिया:</p>
<p>(वि, क) त्रिगूढाख्यमङ्गमाह&mdash;स्त्रीवेशेति ।<br>
श्लक्ष्णं मनोहरम् ।<br>
मकरन्द इति ।<br>
तेन मालतीप्रतारणाय लवङ्गिकावेशस्य नन्दनप्रतारणाय मालतीवेशधारणात् ।</p>
</details>
<p>यथा मालत्याम्&ndash;&ldquo;मकरन्दः&ndash;एषो ऽस्मि मालतीसंवृत्तः&rdquo; ।</p>
<p>कश्चन भ्रष्टसङ्केतः सुव्यक्तकरणान्वितः ॥ विस्स्द्_६।२१९ ॥</p>
<p>प्राकृतं वचनं वक्तिं यत्र तत्सैन्धवं मतम् ।</p>
<p>करणं वीणादिक्रिया ।</p>
<p>चतुरस्त्रपदं गीतं मुखप्रतिमुखान्वितम् ॥ विस्स्द्_६।२२० ॥</p>
<p>लोचना:</p>
<p>(लो, ऋ) चतुरस्त्रपदं भरतादि प्रसिद्धम् ।</p>
<p>********** एन्द् ओफ़् चोम्मेन्तर्य् **********</p>
<p>द्विगूढं रसभावाढ्यम्&ndash;<br>
&mdash;उत्तमोत्तमकं पुनः ।<br>
कोपप्रसादजमधिक्षेपयुक्तं रसोत्तरम् ॥ विस्स्द्_६।२२१ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) द्विगूढकमङ्गमाह&mdash;चतुरस्त्रपदमिति ।<br>
पादचतुष्टयान्वितं गीतमित्यर्थः ।<br>
तच्च गीतं मुखप्रतिमुखसन्ध्योर्गेयमित्यर्थः ।<br>
उत्तमोत्तमकमङ्गमाह&mdash;उत्तमोत्तमकं पुनरिति ।<br>
कोपेति ।<br>
लास्यं कदाचित्कोपजत्वात् अधिक्षेपयुक्तम् ।<br>
कदाचित् प्रसादजत्वात् रसोत्तरमित्यर्थः ।<br>
हावहेलेति ।<br>
हेलाभिन्नो ऽत्र हावो गोवृषन्यायात् हेलाबाहुल्यार्थं तत् ।</p>
</details>
<p>हावहेलान्वितं चित्रश्लोकबन्धमनोहरम् ।<br>
उक्तिप्रत्युक्तिसंयुक्तं सोपालम्भमलीकवत् ॥ विस्स्द्_६।२२२ ॥</p>
<p>विलासान्वितगीतार्थमुक्तप्रत्युक्तमुच्यते ।</p>
<details><summary>टीका</summary>
<p>विज्ञप्रिया:</p>
<p>(वि, ग) उक्तप्रत्युक्तमङ्गमाह&mdash;उक्तिप्रत्युक्तीति ।<br>
उपालम्भ उपहासः ।<br>
स चालीकार्थमुपन्यस्येत्याह&mdash;अलीकवदिति ।</p>
</details>
<p>स्पष्टान्युदाहरणानि ।</p>
<p>एतदेव यदा सर्वैः पताकास्थानकैर्युतम् ॥ विस्स्द्_६।२२३ ॥</p>
<p>अङ्कैश्च दशभिर्धोरा महानाटकमूचिरे ।</p>
<details><summary>टीका</summary>
<p>विज्ञप्रिया:</p>
<p>(वि, घ) महानाटकाख्यं नाटकप्रभेदमाह&mdash;एतदेवेति ।<br>
नाटकमेवेत्यर्थः ।<br>
सर्वैः पताकास्थानकैरिति ।<br>
सहसैवार्थसम्पत्तिर्गुणवत्युपचारतः ।<br>
पताकास्थानकमिदं प्रथमं परिकीर्त्तितम् ॥<br>
इत्यादिभिरुक्तैश्चतुर्भिः पताकस्थानकैरित्यर्थः ।</p>
<p>लोचना:</p>
<p>(लो, ॠ) एवं नटकलक्षणं गोबलीवर्दन्यायेन भिन्नं महानाटकलक्षणम् ।</p>
</details>
<p>एतदेव नाटकम् ।<br>
यथा&mdash;बालरामायणम् ।<br>
अथ प्रकरणम् &mdash;</p>
<p>भवेत्प्रकरणो वृत्तं लौकिकं कविकल्पितम् ॥ विस्स्द्_६।२२४ ॥</p>
<p>शृङ्गारो ऽङ्गी नायकस्तु विप्रो ऽमात्यो ऽथवा वणिक् ।<br>
सापायधर्मकामार्थपरो धीर शान्तकः ॥ विस्स्द्_६।२२५ ॥</p>
<p>लोचना:</p>
<p>(लो, ऌ) अथ उद्देश्यकमेण प्रकरणादीन्निरूपयति&mdash;भवोदिति ।<br>
लौकिकं न तु दिव्यं मिश्रं वा ।</p>
<p>********** एन्द् ओफ़् चोम्मेन्तर्य् **********</p>
<p>विप्रनायकं यथा मृच्छकटिकम् ।<br>
अमात्यनायकं मालतीमाधवम् ।<br>
वणिड्नायकं पुष्पभूषितम् ।</p>
<details><summary>टीका</summary>
<p>विज्ञप्रिया:</p>
<p>(वि, ङ) नाटकप्रकरणभाणादयो ये रूपकोपरूपकप्रभेदा उत्कीर्त्तिता &ldquo;विना विशेषं सर्वेषां लक्ष्म नाटकवन्मतम्&rdquo; ।<br>
इत्युक्तत्वादित्थं साङ्गोपाङ्गनाटकलक्षणमुक्त्वा प्रकरणाख्यं द्वितीयरूपकमाह&mdash;अथ प्रकरणमिति ।<br>
वृत्तं तन्नाट्यवर्णनीयप्रसङ्गः ।<br>
तच्च कविनैव कल्पितत्वेन पुराणेषु अदृष्टत्वाल्लौकिकम् ।<br>
सापायेति ।<br>
शृङ्गारित्वेन कदाचिद्धर्मस्य नायिकाया मानात् कदाचित्कामस्य कामार्थव्यवसायात् अर्थस्य चापायवानित्यर्थः ।<br>
धीरप्रशान्त इति ।<br>
&ldquo;सामान्यगुणैर्भूयान् द्विजादिको धरिप्रशान्त&quot;इति ।<br>
तल्लक्षणं प्रागुक्तम् ।<br>
पुष्पभूषितम्प्रकरणविशेषः ।</p>
</details>
<p>नायिका कुलजा क्वापि वेश्या क्वापि द्वयं क्वचित् ।<br>
तेन भेदास्त्रयस्तस्य तत्र भेदस्तृतीयकः ॥ विस्स्द्_६।२२६ ॥</p>
<p>कितवद्यूतकारादिविटचेटकसङ्कुलः ।</p>
<details><summary>टीका</summary>
<p>विज्ञप्रिया:</p>
<p>(वि, च) तेन भेदास्त्रयस्तस्येति ।<br>
तस्य प्रकरणस्य कुलजा वेश्या तदुभयनायिकाभेदात् भेदक्षत्रयम् ।<br>
तत्रोभयनायकत्वे तृतीयभेदपात्राण्याह&ndash;कितवेति ।</p>
</details>
<p>कुलस्त्री पुष्पभूषिते ।<br>
वेश्या तु रङ्गवृत्ते ।<br>
द्वे अपि मृच्छकटिके ।<br>
अस्यनाटकप्रकृतित्वाच्छेषं नाटकवत् ।<br>
अथ भाणः&mdash;</p>
<p>भाणः स्याद्धूर्तचरितो नानावस्थान्तरात्मकः ॥ विस्स्द्_६।२२७ ॥</p>
<p>एकाङ्क एक एवात्र निपुणः पण्डितो विटः ।<br>
रङ्गे प्रकाशयेत्स्वेनानुभूतमितरेण वा ॥ विस्स्द्_६।२२८ ॥</p>
<p>सम्बोधनोक्तिप्रत्युक्तो कुर्यादाकाशभाषितैः ।<br>
सूचयेद्वीरशृङ्गारौ शौर्यसौभाग्यवर्णनैः ॥ विस्स्द्_६।२२९ ॥</p>
<p>तत्रैतिवृत्तमुत्पाद्यं वृत्तिः प्रायेण भारति ।<br>
मुखनिवहणो सन्धी लास्याङ्गानि दशापि च ॥ विस्स्द्_६।२३० ॥</p>
<details><summary>टीका</summary>
<p>विज्ञप्रिया:</p>
<p>(वि, छ) भाणाख्यं रूपकमाह&mdash;अथेति ।<br>
नानावस्थेति ।<br>
नाटकस्यान्तरात्मा नायकः स नानावस्थो यत्र तादृशः ।<br>
पण्डित एव धूर्त्तो बोध्यः ।<br>
स्वन इतरेण वानुभूतार्थमित्यन्वयः ।<br>
सूचयेदिति ।<br>
शौर्य्येण वीरम्, सौभाग्येन शृङ्गारम् ।<br>
सूचयेदित्यर्थः ।<br>
उत्पाद्यं कविनैव ।</p>
</details>
<p>अत्राकाशभाषितरूपपरवचनमपि स्वयमेवानुवदन्नुत्तरप्रत्युत्तरे कुर्यात् ।<br>
शृङ्गारवीररसौ च सौभाग्यशौर्यवर्णनया सूचयेत् ।<br>
प्रायेण भारती, क्वापि कौशिक्यपि वृत्तिर्भवति ।<br>
लास्याङ्गानि गेयपदादीनि ।<br>
उदाहणं लीलामधुकरः ।</p>
<details><summary>टीका</summary>
<p>विज्ञप्रिया:</p>
<p>(वि, ज) व्याचष्टे&mdash;अत्रेति ।<br>
लीलामधुकरो भाणाख्यरूपकविशेषः ।</p>
</details>
<p>अथ व्यायोगः&mdash;</p>
<p>ख्यातेतिवृत्तो व्यायोगः स्वल्पस्त्रीजनसंयुतः ।<br>
हीनो गर्भविमर्शाभ्यां नरैर्बहुभिराश्रितः ॥ विस्स्द्_६।२३१ ॥</p>
<p>लोचना:</p>
<p>(लो, ए) प्रकरणाद् भेदो गर्भाविमर्शाभावेन ।</p>
<p>********** एन्द् ओफ़् चोम्मेन्तर्य् **********</p>
<p>एकाङ्कश्च भवेदस्त्रीनिमित्तसमरोदयः ।<br>
कैशिकीवृत्तिरहितः प्रख्यातस्तत्र नायकः ॥ विस्स्द्_६।२३२ ॥</p>
<p>राजषिरथ दिव्यो वा भवेद्धीरोद्धतश्च सः ।<br>
हास्यशृङ्गारशान्तेभ्य इतरे ऽत्राङ्गिनो रसाः ॥ विस्स्द्_६।२३३ ॥</p>
<p>यथा सौगन्धैकाहरणम् ।<br>
अथ समवकारः&mdash;</p>
<p>वृत्तं समवकारे तु ख्यातं देवासुराश्रयम् ।<br>
सन्धयो निर्विमर्शास्तु त्रयो ऽङ्कास्तत्र चादिमे ॥ विस्स्द्_६।२३४ ॥</p>
<p>सन्धी द्वावन्त्ययोस्तद्वदेक एको भवेत्पुनः ।<br>
नायका द्वादशोदात्ताः प्रख्याता देवमानवाः ॥ विस्स्द्_६।२३५ ॥</p>
<p>फलं पृथक्पृथक्तेषां वीरमुख्यो ऽखिलो रसः ।<br>
वृत्तयो मन्दकौशिक्यो नात्र बिन्दुप्रवेशकौ ॥ विस्स्द्_६।२३६ ॥</p>
<p>वीथ्यङ्गानि च तत्र स्युर्ययालाभं त्रयोदश ।<br>
गायत्र्युष्णिङ्मुखान्यत्र च्छन्दांसि विविधानि च ॥ विस्स्द्_६।२३७ ॥</p>
<p>लोचना:</p>
<p>(लो, ऐ) गायत्र्यादीनां छन्दसां लक्षणान्याकारेषु बोद्धव्यानि ।</p>
<p>********** एन्द् ओफ़् चोम्मेन्तर्य् **********</p>
<p>त्रिशृङ्गारस्त्रिकपटः कार्यश्चायं त्रिविद्रवः ।<br>
वस्तु द्वादशनालीभिर्निष्पाद्यं प्रथमाङ्कगम् ॥ विस्स्द्_६।२३८ ॥</p>
<p>द्वितीये ऽङ्के चतसृभिर्द्वाभ्यामङ्केतृतीयके ।</p>
<details><summary>टीका</summary>
<p>विज्ञप्रिया:</p>
<p>(वि, झ) व्यायोगाख्यं रूपकमाह&mdash;अथेति ।<br>
सौगन्धिकाहरणं व्यायोगाख्यरूपकविशेषः ।<br>
समवकाराख्यं रूपकमाह&mdash;अथेति ।<br>
आदिमे ऽङ्के अन्त्ययोरङ्कयोरेकः सन्धिरित्यर्थः ।<br>
मन्दकौशिक्यः कौशिक्या एवान्तरविशेषाः ।<br>
त्रिशृङ्गारादिकं स्वयमेव व्याख्यास्यति&mdash;वस्तु इति ।<br>
प्रथमाङ्कगं प्रथमाङ्कबोधनीयं वस्तु ।<br>
घटिकाद्वयात्मकनाडीद्वादशकैरष्टचत्वारिंशद्दण्डैर्निष्पाद्यं कार्य्यमित्यर्थः ।</p>
</details>
<p>नालिका घटिकाद्वयमुच्यते ।<br>
बिन्दुप्रवेशकौ च नाटकोक्तावपि नेह विधातव्यौ ।</p>
<details><summary>टीका</summary>
<p>विज्ञप्रिया:</p>
<p>(वि, ञ) व्याचष्टे&mdash;नाडिका चेति घटिका दण्डद्वयम् ।</p>
</details>
<p>तत्र&mdash;</p>
<p>धर्मार्थकामैस्त्रिविधः शृङ्गारः, कपटः पुनः ॥ विस्स्द्_६।२३९ ॥</p>
<p>स्वाभाविकः कृत्रिमश्च दैवजो विद्रवः पुनः ।<br>
अचेतनैश्चेतनैश्च चेतनाचेतनैःकृतः ॥ विस्स्द्_६।२४० ॥</p>
<details><summary>टीका</summary>
<p>विज्ञप्रिया:</p>
<p>(वि, ट) तत्र शृङ्गारादिकं कारिकया आह&mdash;धर्मार्थेति ।<br>
त्रिकपटत्वं व्याख्यातुं कपटत्रैविध्यमाह&mdash;कपटः पुनरिति ।<br>
त्रिविद्रवत्वं व्याख्यातुमाह&mdash;विद्रवः पुनः इति ।<br>
कौतुकेन प्रतारणादिविशेषो विद्रवः ।<br>
स चाचेतनैः काष्ठपुत्तलिकादिभिश्चेतनैः प्रहसनकरैश्चेतनाचेतनैश्चेतनत्वे ऽपि प्रकृष्टचेतनारहितैः पश्वादिभिः तद्वक्ष्यति ।<br>
गजादिभिरिति तत्र धर्मशृङ्गारादिकमिच्छया व्युत्कमेण दर्शयति ।</p>
</details>
<p>तत्र शास्त्राविरोधेन कृतो धर्मशृङ्गारः ।<br>
अर्थलाभार्थकल्पितोर्ऽथशृङ्गारः ।<br>
प्रहसनशृङ्गारः कामशृङ्गारः ।<br>
तत्र कामशृङ्गारः प्रथमाङ्कः एव ।<br>
अन्ययोस्तु न नियम इत्याहुः ।<br>
चेतनाचेतना गजादयः ।<br>
समवकीर्यन्ते बहवोर्ऽथा अस्मिन्नति समवकारः ।<br>
यथा&mdash;समुद्रमथनम् ।</p>
<details><summary>टीका</summary>
<p>विज्ञप्रिया:</p>
<p>(वि, ठ) तत्र नायिकानायकयोः अर्थलाभार्थः शृङ्गारो वेश्यानाम्; धर्माविरोधी शृङ्गारः स्वदारेषु पुंसः ।<br>
समवकारपदव्युत्पत्तिमाह&mdash;समवकीर्य्यन्त इति ।</p>
<p>लोचना:</p>
<p>(लो, ओ) प्रहसनो हास्ययुक्तः प्रथमोद्दिष्टो ऽपि धर्मशृङ्गारः पश्चाद् विधेयत्वेन पश्चाद् व्याख्यातः ।<br>
अनियमादिति क्वचिद्दिव्यः क्वचिन्नरो वा नायकः अर्थप्रकृतयः आरम्भयत्नाद्याः ।</p>
</details>
<p>अथ डिमः&mdash;</p>
<p>मायेन्द्रजालसङ्ग्रामक्रोधोद्भ्रान्तादिचेष्टितैः ।<br>
उपरागैश्च भूयिष्ठो डिमः ख्यातेतिवृत्तकः ॥ विस्स्द्_६।२४१ ॥</p>
<details><summary>टीका</summary>
<p>विज्ञप्रिया:</p>
<p>(वि, ड) डिमसञ्ज्ञकं रूपकमाह&ndash;अथेति ।<br>
मायेति ।<br>
मायात्मकत्वात् अदृश्यता ।<br>
इन्द्रजालमलीकनानावस्तुप्रदर्शनम् ।<br>
सङ्ग्रामक्रोधोद्भ्रान्तादिचेष्टितमितस्ततो विक्षेपः ।<br>
उपरागः उपद्रवः ।</p>
</details>
<p>अङ्गी रौद्ररसस्तत्र सर्वे ऽङ्गानि रसाः पुनः ।<br>
चत्वारो ऽङ्का मता नेह विष्कम्भकप्रवेशकौ ॥ विस्स्द्_६।२४२ ॥</p>
<p>नायका देवगन्धर्वयक्षरक्षोमहोरगाः ।<br>
भूतप्रेतपिशाचाद्याः षोडशात्यन्तमुद्धताः ॥ विस्स्द्_६।२४३ ॥</p>
<p>वृत्तयः कौशिकीहीना निर्विमर्शाश्च सन्धयः ।<br>
दीप्ताः स्युः षड्रसाः शान्तहास्यशृङ्गारवजिन्ताः ॥ विस्स्द्_६।२४४ ॥</p>
<p>अत्रोदाहरणं च &ldquo;त्रिपुरदाहः&rdquo; इति महर्षिः ।<br>
अथेहामृगः&ndash;</p>
<p>ईहामृगो मिश्रवृत्तश्चतुरङ्कः प्रकीर्तितः ।<br>
मुखप्रतिमुखे सन्धी तत्र निर्वहणं तथा ॥ विस्स्द्_६।२४५ ॥</p>
<p>नरदिव्यावनियमौ नायकप्रतिनायकौ ।<br>
ख्यातौ धीरोद्धतावन्यो गूढभावादयुक्तकृत् ॥ विस्स्द्_६।२४६ ॥</p>
<details><summary>टीका</summary>
<p>विज्ञप्रिया:</p>
<p>(वि, ढ) ईहामृगाख्यं रूपकमाह&mdash;अथेहेति ।<br>
मिश्रवृत्तः ख्याताख्यातवृत्तान्तः निर्वहणोपसंहृतिरूपसिद्धिरपि तत्रेत्यर्थः ।<br>
नरदिव्याविति ।<br>
नरौ वा दिव्यौ वा नरदिव्यौ वा नायकप्रतिनायकावित्यर्थः ।<br>
तयोराद्यो धीरः ।<br>
अन्त्य उद्धतः ।<br>
स च मूढभावात् अयुक्तकारी ।</p>
</details>
<p>दिव्यस्त्रियमनिच्छन्तीकपहारादिनेच्छतः ।<br>
शृङ्गाराभासमप्यस्य किञ्चित्किञ्चित्प्रदर्शयेत् ॥ विस्स्द्_६।२४७ ॥</p>
<p>पताकानायका दिव्या मर्त्या वापि दशोद्धताः ।<br>
युद्धमानीय संरम्भं परं व्याजान्निवर्तते ॥ विस्स्द्_६।२४८ ॥</p>
<p>महाध्मानो वधप्राप्ता अपि वध्याः स्युरत्र नो ।</p>
<details><summary>टीका</summary>
<p>विज्ञप्रिया:</p>
<p>(वि, ण) दिव्यस्त्रियमनिच्छन्तीमिच्छतः शृङ्गाराभासमपीत्यन्वयः ।<br>
पताकानायकव्यापिप्रासङ्गिकवृत्तप्रवर्त्तका नायिका &ldquo;व्यापि प्रासङ्गिकं वृत्तं पताकेत्यभिधीयते&quot;इत्युक्तत्वात् ।<br>
ते तु दिव्यमर्त्त्या द्वादश इत्यर्थं ।<br>
तथा च नायकप्रतिनायकौ द्वौ, पताकानायका दश इति द्वाधशा ।<br>
युद्धमिति युद्धरूपं संरम्भं विक्रमं परबलमानीय प्रापय्य व्याजात् निवर्त्तयेत् इत्यर्थः ।<br>
तत्र हेतुमाह&mdash;माहत्मान इति ।<br>
तेषां वधानर्हत्वादित्यर्थः ।<br>
इत्थं नायकप्रतिनायकयोर्दिव्यमर्त्त्यादित्वात् नियम उक्तः ।</p>
</details>
<p>एकाङ्को देव एवात्र नेतेत्याहुः परे पुनः ॥ विस्स्द्_६।२४९ ॥</p>
<p>दिव्यस्त्रीहेतुकं युद्धं नायकाः षडितीतरे ।</p>
<p>मिश्रं ख्याताख्यातम् ।<br>
अन्यः प्रतिनायकः ।<br>
पताकानायकास्तु नायकप्रतिनायकयोर्मिलिता दश ।<br>
नायको मृगवदलभ्यां नायिकामत्र ईहते वाञ्छतीतीहामृगः ।<br>
यथा&mdash;कुसुमशेखरविजयादिः ।</p>
<details><summary>टीका</summary>
<p>विज्ञप्रिया:</p>
<p>(वि, त) अन्ये तु दिव्यैकानायकनियममाहुः ।<br>
अन्ये तु षड्नायकमाहुरित्याह&ndash;एकाङ्को दिव्य इत्यादि च ।<br>
पताकानायक इत्यादिकं व्याचष्टै&mdash;पताकास्था इति नायकप्रतिनायकयोः सम्बन्धिनः पताकास्था नायका मिलिताः सङ्गता दश इत्यर्थः ईहामृगव्युत्पत्तिमाह&mdash;नायको मृगवदिति ।</p>
</details>
<p>अथाङ्कः&mdash;</p>
<p>उत्सृष्टिकाङ्क एकाङ्को नेतारः प्राकृता नराः ॥ विस्स्द्_६।२५० ॥</p>
<p>रसो ऽत्र करुणः स्थायी बहुस्त्रीपरिदेवितम् ।<br>
प्रख्यातमितिवृत्तं च कविर्बुद्ध्या प्रपञ्चयेत् ॥ विस्स्द्_६।२५१ ॥</p>
<p>भाणावत्सन्धैवृत्तयङ्गान्यस्मिञ्जयपराजयौ ।<br>
युद्धं च वाचा कर्त्तव्यं निर्वदवचनं बहु ॥ विस्स्द्_६।२५२ ॥</p>
<p>इसं च केचित् नाटकाद्यन्तः पात्यङ्कपरिच्छेदार्थमुत्सृष्टिकाङ्कनामानम् आहुः ।<br>
अन्ये तु&mdash;उत्क्रान्ता विलोमरूपा सृष्टिर्यत्रेत्युत्सृष्टिकाङ्कः ।<br>
यथा&ndash;शमिष्ठाययातिः ।</p>
<details><summary>टीका</summary>
<p>विज्ञप्रिया:</p>
<p>(वि, थ) उत्सृष्टिकाङ्काख्यं रूपकमाह&mdash;अथेति ।<br>
बहुस्त्रीणां परिदेवितं शोकः स्थायिभावः इत्यर्थः ।<br>
उत्सृष्टिकाङ्कपदार्थं व्याचष्टे&ndash;इमं चेति ।<br>
नाटकाद्यन्तः&ndash;पातीति नाटकान्तरे द्वित्र्याद्यङ्काः ।<br>
अस्य च एकाङ्कत्वेन अङ्कान्तरोत्सङ्कात् अमुम् उत्सृष्टिकाङ्कनामानं केचिदाहुरित्यर्थः ।<br>
अन्ये तु वक्ष्यमाणवीथ्यामपि एकाङ्कसत्त्वात् तस्या अपि उत्सृष्टिकाङ्कत्वापत्तेः ।<br>
तत्पदार्थमन्यथाहुस्तदाह&mdash;अन्ये त्विति ।<br>
विलोमेति प्राकृतनायकत्वेन विलोमता ।</p>
</details>
<p>अथ वीथी&mdash;</p>
<p>वीथ्यामेको भवेदङ्कः कश्चिदेको ऽत्र कल्प्यते ।<br>
आकाशभाषितैरुक्तैश्चित्रां प्रत्युक्तिमाश्रितः ॥ विस्स्द्_६।२५३ ॥</p>
<p>सूचयेद्भरि शृङ्गारं किञ्चिदन्यान्नसान् प्रति ।<br>
मुखनिर्वहणो सन्धई अर्थप्रकृतयो ऽखिलाः ॥ विस्स्द्_६।२५४ ॥</p>
<details><summary>टीका</summary>
<p>विज्ञप्रिया:</p>
<p>(वि, द) वीथ्याख्यं रूपकमाह&ndash;अथेति ।<br>
कश्चिदेक इत्यत्र नायक इति शेषः ।<br>
अर्थप्रकृतय इति बीजं बिन्दुः पताका च प्रकरी कार्य्यमेव इति याः पञ्च प्रकृतयः प्रागुक्तास्ता आखिला अपि अत्रेत्यर्थः ।</p>
</details>
<p>कश्चिदुत्तमो मध्यमो ऽधमो वा शृङ्गारबहुलत्वाच्चास्याः कौशिकीवृत्तिबहुलत्वम् ।</p>
<details><summary>टीका</summary>
<p>विज्ञप्रिया:</p>
<p>(वि, ध) व्याचष्टे&mdash;कश्चिदिति ।<br>
उत्तमाद्यन्यतरो नायक इत्यर्थः ।<br>
कौशिक्या वृत्तेरत्र अनुक्तत्वे ऽपि भूरिशृङ्गारवत्त्वात् तल्लाभ इत्याह&ndash;शृङ्गारबहुलत्वादिति ।</p>
</details>
<p>अस्यास्त्रयोदशाङ्गानि निर्दिशन्ति मनीषिणः ।<br>
उद्धात्य (त) कावलगिते प्रपञ्चस्त्रिगतं छलम् ॥ विस्स्द्_६।२५५ ॥</p>
<p>वाक्केल्यधिबले गण्डमवस्यन्दितनालिके ।<br>
असत्प्रलापव्याहारमृद(मार्द) वानि च तानि तु ॥ विस्स्द्_६।२५६ ॥</p>
<p>तत्रोद्धात्य(त) कावलगिते प्रस्तावनाप्रस्तावे सोदाहरणं लक्षिते ।</p>
<details><summary>टीका</summary>
<p>विज्ञप्रिया:</p>
<p>(वि, न) प्रस्तावनाप्रस्तावे इति ।<br>
&ldquo;पादनि त्वगतार्थनि तदर्थगतये नराः ।<br>
योजयन्ति पदैरन्यैः स उद्घात्यक उच्यते ॥<br>
&ldquo;इत्युद्धातकलक्षणस्य &ldquo;यत्रैकत्र समावेशात् कार्य्यमन्यत् प्रसाध्यते ।<br>
प्रयोगे सति तद्ज्ञेयं नाम्नावलगितं बुधैः&rdquo; ॥<br>
इति अवलगितलक्षणस्य च प्रस्तावनाप्रस्तावे उक्तत्वात् ।</p>
</details>
<p>मिथो वाक्यमसद्भूतं प्रपञ्चो हास्यकृन्मतः ।</p>
<details><summary>टीका</summary>
<p>विज्ञप्रिया:</p>
<p>(वि, प) प्रपञ्चाख्यमङ्गमाह&mdash;मिथ इति&ndash;असद्भूतम् अलीकार्थम् अत एव हास्यकृत् ।</p>
<p>लोचना:</p>
<p>(लो, औ) मिथः असद्भतूं वाक्यमिति सम्बन्धः ।</p>
</details>
<p>यथा विक्रमोर्वश्याम्&ndash;वलीभीस्थविदूषकचेट्योरन्योन्यवचनम् ।</p>
<p>त्रिगतं स्यादनेकार्थयोजनं श्रुतिसाम्यतः ॥ विस्स्द्_६।२५७ ॥</p>
<details><summary>टीका</summary>
<p>विज्ञप्रिया:</p>
<p>(वि, फ) त्रिगताख्यमङ्गमाह&mdash;त्रिगतमिति ।<br>
श्रुतिसाम्यतः श्रूयमाणशब्दद्वयसाम्यात् तयोर्वस्तुत एकार्थत्वे ऽपि अनेकार्थयोरेकभिन्नार्थयोर्योजनं प्रत्यायनमित्यर्थः</p>
</details>
<p>यथा तत्रैव&mdash;राजा&mdash;<br>
सर्वक्षितिभृतां नाथ !, दृष्टा सर्वाङ्गसुन्दरी ।<br>
रामा रम्ये वनान्ते ऽस्मिन् मया विरहिता त्वया ॥<br>
(नेपथ्ये तत्रैव प्रतिशब्दः) राजा कथं दृष्टेत्याह ।<br>
अत्र प्रश्नवाक्यमेवोत्तरत्वेन योजितम् ।<br>
नटादित्रितयविषयमेवेदमिति कश्चित् ।</p>
<details><summary>टीका</summary>
<p>विज्ञप्रिया:</p>
<p>(वि, ब) सर्वक्षितीति&mdash;इदं हिमालयस्य सम्बोधनम् ।<br>
मया विरहिता सर्वाङ्गसुन्दरी रामा उर्वशी रम्ये ऽस्मिन् वनान्ते त्वया दृष्टा इति प्रश्नः ।<br>
कथं दृष्टा इत्याहत्वया विरहिता मया दृष्टेति प्रतिशब्दार्थस्य योजनाद्दर्शनोत्तरणशब्दयोरेकार्थत्वे ऽपि दर्शितरीत्या प्रश्रोत्तरभावेन योजनादनेकार्थता, तद् व्याचष्टे&mdash;अत्र प्रश्रेति ।<br>
नटनटीसूत्रधारत्रयप्रयोज्यत्वेनास्य त्रिगतत्वं केचित् व्याचक्षते, तदाह&mdash;नटादीति ।</p>
<p>लोचना:</p>
<p>(लो, अ) क्षितिभृतां पर्वतानां राज्ञाञ्च ।<br>
मया विरहिता त्वया दृष्टा; पक्षे त्वया विरहिता मया दृष्टा ।<br>
अत्र राज्ञां प्रथमार्थाभिप्रायेण प्रश्ररूपार्थं वाक्यमिदमुक्त्वा पर्वते प्रतिध्वनिमाकर्ण्य द्वितीयार्थः पर्वतस्योत्तरत्वेनावगतो विरहोन्मादात ।</p>
</details>
<p>प्रियाभैरप्रियैर्वाक्यैर्विलोभ्यच्छलनाच्छलम् ।</p>
<p>यथा वेण्याम्&ndash;भीमार्जुनौ&mdash;<br>
कर्ता द्यूतच्छलानाम्, जतुमयशरणोद्दीपनः सो ऽभिमानी राजा दुःशासनादेर्गुरुरनुजशतस्याङ्गराजस्य मित्रम् ।<br>
कृष्णाकेशोत्तरीयव्यपनयनपटुः पाण्डवा यस्य दासाः क्वाऽस्ते दुर्योधनो ऽसौ कथयत, न रुषा, द्रष्टुमभ्यागतौ स्वः ॥</p>
<details><summary>टीका</summary>
<p>विज्ञप्रिया:</p>
<p>(वि, भ) छलाख्यमङ्गमाह&mdash;प्रियाभैरिति ।<br>
विलोभ्य प्रतार्य छलनादुपहसनात् ।<br>
कर्त्तेति&mdash;पलायितुं दुर्योधनमन्विष्यतो भीमार्जुनयोर्वाक्यमिदम् ।<br>
द्यूतच्छलादिकर्त्तृत्वविशिष्टो यस्तं द्रष्टुमागतौ स्वः न तु रुषा इत्यन्वयः ।<br>
शरणं गृहम् ।<br>
दुः शासनादेरनुजशतस्य गुरुरित्यन्वयः ।<br>
अङ्गराजस्य कर्णस्य ।<br>
अत्र द्रष्टुमेव न रुषेति प्रियाभेन वाक्येन प्रतार्य उपहसनम् ।</p>
<p>लोचना:</p>
<p>(लो, आ) शरणं गृहम् ।</p>
</details>
<p>********** एन्द् ओफ़् चोम्मेन्तर्य् **********</p>
<p>अन्ये त्वाहुश्छलं किञ्चित्कार्यमुद्दिश्य कस्यचित् ॥ विस्स्द्_६।२५८ ॥</p>
<p>उदीर्यते यद्वचनं वञ्चनाहास्यरोषकृत् ।<br>
वाक्केलिर्हास्यसम्बन्धो द्वित्रिप्रत्युक्तितो भवेत् ॥ विस्स्द्_६।२५९ ॥</p>
<details><summary>टीका</summary>
<p>विज्ञप्रिया:</p>
<p>(वि, म) अन्ये इति ।<br>
कस्यचित् किञ्चित् कार्यमुद्दिश्य इत्यन्वयः ।<br>
वाक्केलिरूपम् अङ्गमाह&mdash;वाक्केलीति ।</p>
</details>
<p>द्वित्रीत्युपलक्षणम् ।<br>
यथा&mdash;<br>
भिक्षो ! मांसनिषेवणं प्रकुरुषे, किं तेन मद्यं विना मद्यं चापि तव प्रियं प्रियमहो वाराङ्गनाभिः सह ।<br>
वेश्याप्यर्थरुचिः कुतस्तव धनं द्यूतेन चौर्येण वा चौर्यद्यूतपरिग्रहो ऽपि भवतो, नष्टस्य कान्या गतिः ॥</p>
<details><summary>टीका</summary>
<p>विज्ञप्रिया:</p>
<p>(वि, य) भिक्षो इति ।<br>
परिहासाय मांसं भक्षन्तं भिक्षुं प्रति भिक्षो इत्यादिर्गृहिणः प्रश्रः ।<br>
किं तेन इति भिक्षोः प्रत्युत्तरम् ।<br>
मद्यं चापि इत्यादिकं गृहिणः ।<br>
प्रियमहो वेश्याङ्गनाभिरित्यादिकं भिक्षोः ।<br>
अत्राधिकस्याप्यकार्यस्य सत्त्वे अल्पकार्यप्रश्रात् अहो इत्युक्तम् ।<br>
वेश्यापीत्यादि धनमित्यन्तं गृहिणः ।<br>
द्यूतेनेत्यादिकं भिक्षोः ।<br>
चौर्य्येत्यादिकं गृहिणः ।<br>
नष्टस्येत्यादिकं भिक्षोः प्रत्युक्तिः ।</p>
</details>
<p>केचित्&ndash;&ldquo;प्रक्रान्तवाक्यस्य साकाङ्क्षस्यैव निवृत्तिर्वाक्केलिः&rdquo; इत्याहुः ।<br>
अन्ये &ldquo;अनेकस्य प्रश्नस्यैकमुत्तरम्&rdquo; ।</p>
<details><summary>टीका</summary>
<p>विज्ञप्रिया:</p>
<p>(वि, र) केचिदिति&mdash;आकाङ्क्षोत्थापकप्रक्रान्तवाक्यस्य तदनिवृत्तौ तन्निवर्तकवाक्याद्युक्तिः ।</p>
</details>
<p>अन्योन्यवाक्याधिक्योक्तिः स्पर्धयाधिबलं मतम् ।</p>
<p>यथा मम प्रभावत्याम्&ndash;वज्रनाभः&mdash;<br>
अस्य वक्षः क्षणोनैव निर्मथ्य गदयानया ।<br>
लीलयोन्मूलयाम्येष भुवनद्वयमद्य वः ॥<br>
प्रद्युम्नः&mdash;अरे रे असुरापसद ! अलममुना बहुप्रलापेन ।<br>
मम खलु&mdash;<br>
अद्य प्रचण्डभुजदण्डसमर्पितोरुकोदण्डनिर्गलितकाण्डसमूहपातैः ।<br>
आस्तां समस्तदितिजक्षतजोक्षितेयं क्षोणिः क्षणेन पिशिताशनलोभनीया ॥</p>
<details><summary>टीका</summary>
<p>विज्ञप्रिया:</p>
<p>(वि, ल) अधिबलाख्यमङ्गमाह&mdash;अन्योन्येति ।<br>
अस्य वज्ञ इत्यादिकं प्राग व्याख्यातम् ।<br>
अद्य प्रचण्डेति ।<br>
अद्य मम प्रचण्डे भुजदण्डे समर्पितो य उरुः कोदण्डस्ततो निर्गलितानां काण्डानां बाणआनां समूहस्य (सहस्त्रस्य वा पाठभेदात् ) पातैरियं क्षौणी क्षणेन समस्तदैत्यक्षतजैः उक्षिता सती पिशिताशनानां लोभनीय आस्तामित्यन्वयः ।</p>
</details>
<p>गण्डं प्रस्तुतसम्बन्धि भिन्नार्थं सत्वरं वचः ॥ विस्स्द्_६।२६० ॥</p>
<p>यथा वेण्याम्&ndash;राजा&mdash;<br>
अध्यासितुं तव चिराज्जघनस्थलस्य पर्याप्तमेव करभोरु ! ममोरुग्मम् ॥<br>
अनन्तरम् (प्रविश्य) कञ्चुकी&ndash;देव ! भग्नं भग्नम्-इत्यादि ।<br>
अत्र रथकेतनभङ्गार्थं वचनमूरुभङ्गार्थे सम्बन्धे सम्बद्धम् ।</p>
<details><summary>टीका</summary>
<p>विज्ञप्रिया:</p>
<p>(वि, व) गण्डाख्यमङ्गमाह&mdash;गण्डमिति ।<br>
सत्वरेणोक्तत्वात् सत्वरं भिन्नार्थं वचो यत् प्रस्तुतस्य प्रक्रान्तस्य वर्णनं तत् सम्बन्धितया प्रतीयते इत्यर्थः ।<br>
राजा दुर्योधनः ।<br>
करभोरु इति भानुमत्याः सम्बोधनम् ।<br>
जघनस्थलस्याध्यासितुम् अध्यासनाय इत्यर्थः ।<br>
भावे तुम्योगात् षष्टी ।<br>
पर्याप्तं योग्यम् ।<br>
अत्र प्रक्रान्तस्य ऊरोर्भङ्गप्रतीतिरित्याह&mdash;अत्रेति ।</p>
</details>
<p>व्याख्यानं स्वरसोक्तस्यान्यथावस्यन्दितं भवेत् ।</p>
<p>यथा छिलितरामे&ndash;सीता-जाद ! काल्लं क्खु अओज्झाएण गन्तव्वम्, तर्हि सो राआ विणएण पणयिदव्वो ।<br>
लवः&ndash;अथ किमावाभ्यां राजोपजीविभ्यां भवितव्यम् ।<br>
सीता&ndash;जाद ! सो क्खु तुम्हाणं पिदा ।<br>
लवः&ndash;किमावयो रघुपतिः पिता ।<br>
सीता&ndash;(साशङ्कम्) मा अण्णधा सङ्कद्धम्, ण क्खु तुम्हाणं सअलाए ज्जेव पुहवीएत्ति ।</p>
<details><summary>टीका</summary>
<p>विज्ञप्रिया:</p>
<p>(वि, श) अवस्यन्दिताख्यमङ्गमाह&mdash;व्याख्यानमिति ।<br>
स्वरसोक्तस्य वक्तृभावेन उत्कस्य श्रोतुरस्वरसात् यदन्यथा व्याख्यानं तदवस्यन्दितमित्यर्थः ।<br>
जादेत्यादि लवकुशौ प्रति सीताया उक्तिः ।<br>
जात ! कल्यं खलु युवाभ्यामयोध्यायां गन्तव्यम् ।<br>
तत्र स राजा विनयेन प्रणमितव्यः (इति संस्कृतम्) ।<br>
जादेति ।<br>
जातः स खलु युवयोः पिता (इति संस्कृतम्) ।<br>
सातङ्कमिति ।<br>
वाल्मीकिनेषेधात् आतङ्कः ।<br>
मा अण्णधा इति, मा अन्यथा शङ्केथाम् ।<br>
न खलु युवयोः किं तु सकलाया एव पृथिव्या इति (इति संस्कृतम्) पृथिव्या इत्यत्र पृथिवीस्थलोकस्य इत्यर्थः ।<br>
अत्रपितेति जनकपरतया सीतया स्वरसोक्तस्य लब्धावस्यन्दनात् तया एव पालकतया व्याख्यानं कृतम् ।</p>
</details>
<p>प्रहेलिकैव हास्येन युक्ता भवति नालिका ॥ विस्स्द्_६।२६१ ॥</p>
<p>संवरणकार्युत्तरं प्रहेलिका ।<br>
यथा रत्नावल्याम्&mdash;सुसङ्गता&mdash;सहि जस्स किदे तुमं आअदा सो इद ज्जेव चिट्ठदि ।<br>
सागरिका&ndash;कस्स किदे अहं आअदा सुसङ्गता&ndash;णं क्खु चित्तफलअस्स ।<br>
अत्र त्वं राज्ञः कृते आगतेत्यर्थः संवृतः ।</p>
<details><summary>टीका</summary>
<p>विज्ञप्रिया:</p>
<p>(वि, ष) नालिकाख्यमङ्गमाह&mdash;प्रहोलिकेति ।<br>
संवरणकारीति व्याख्यानरूपाङ्गे ऽपि संवरणरूपस्य सत्त्वे ऽप्यत्र हास्ययुक्तत्वं विशेषः ।<br>
सहि जस्सेति&mdash;सखि यस्य कृते त्वमागता सो ऽत्रैव तिष्ठतीति संस्कृतम् ।<br>
कस्सेति ।<br>
कस्य कृते अहमागता (इति संस्कृतम्) णं चित्तेति ।<br>
ननु चित्रफलकस्य (इति संस्कृतम्)</p>
</details>
<p>असत्प्रलापो यद्वाक्यमसम्बद्धं तथोत्तरम् ।<br>
अगृह्णतो ऽपि मूर्खस्य पुरो यच्च हितं वचः ॥ विस्स्द्_६।२६२ ॥</p>
<details><summary>टीका</summary>
<p>विज्ञप्रिया:</p>
<p>(वि, स) त्रिविधमसत्प्रलापाख्यमङ्गमाह&mdash;असदिति ।<br>
असम्बद्धमलीकारोयमाणार्थकं वाक्यमुत्तरञ्च तादृशमित्यर्थः ।<br>
तृतीयमसत्प्रलापाख्यमङ्गमाह&mdash;अगृह्णतो ऽपीति ।<br>
हितं वचो ऽगृह्णतो ऽपि मूर्खस्येत्यन्वयः ।</p>
</details>
<p>तत्राद्यं यथा मम प्रभावत्याम्&ndash;प्रद्युम्नः&ndash;<br>
(सहकारवल्लीमवलोक्य सानन्दम्) अहो कथमिहैव&mdash;<br>
अलिकुलमञ्जुलकेशी परिमलबहला रसावहा तन्वी ।<br>
किसलयपेशलपाणिः कोकिलकलभाषिणी प्रियतम् मे ॥<br>
एवमसम्बद्धोत्तरे ऽपि ।<br>
तृतीयं यथा&ndash;वेण्यां दुर्योधनं प्रति गान्धारीवाक्यम् ।</p>
<details><summary>टीका</summary>
<p>विज्ञप्रिया:</p>
<p>(वि, ह) अलिकुलेति&mdash;चूतलतिकायां प्रभावतीभ्रमादियमुक्तिः ।<br>
इहेयं चूतलतिकेति ।<br>
कैव प्रभावती कीदृशी ? अलिकुलम् एव मञ्जुलाः केशआ यस्यास्तादृशी, किसलयमेव पेशलपाणिर्यस्यास्तादृशी ।<br>
कोकिलपदमत्र तद्भाषापरम् ।<br>
तथा च तद्भाषारूपविभाषावतीत्यर्थः ।<br>
न तु कोकिलवद्भाषणशीला इत्यर्थः ।<br>
तदाभेदभाषणात् अभेदारोपानुपपत्तेः ।<br>
अत्र च आहार्यारोपाभावात् न रूपकं किन्तु वास्तवभ्रमात् भ्रान्तिमदलङ्कार एव ।<br>
एवमसम्बद्धोत्तरेष्वपीति ।<br>
तत्र यथा मम&ndash; द्विजः शाखायुक्तस्त्वयि कृतकथः कोकिल इति त्वयाख्येयं मन्दे मयि विरहिपाते कियदघम् ।<br>
इति प्रश्रे वायोर्मुकुलपुलका चूतलतिका ध्रुवं धृत्वा मौलिं न खलु कियदित्युत्तरयति ॥<br>
अत्र हि वातधूतमौलिकायां चूतलतिकायां मन्दवयोः कति मापप्रश्रे मौलिपूननेन पापभावोत्तरारोपः ।<br>
वायोः प्रश्रप्रकारः पूर्वार्द्धार्थः ।<br>
पूर्वप्राप्तपापव्यवस्थके जने एक प्रश्रौचित्यादित्याह&mdash;द्विज इति ।<br>
शाखायुक्तविटपस्थितो द्विजः पक्षी ।<br>
कोकिल एव द्रुपदामन्त्रस्य ऋषिः कोकिलनाम वेदशाखायुक्तो द्विजः स त्वयि कृतकथ इत्यतस्त्वया मन्दे वेदरहिते इदमप्याख्येयम् ।<br>
विरहिवधे कियत् पापमिति प्रश्रः ।<br>
मन्दवायोः कामोद्दीपकत्वेन विरहिहन्तृत्वात् अयं प्रश्रः ।<br>
व्यवस्थाकथने हर्षोत्पुलकः ।<br>
तृतीयं यथा वेण्यां दुर्योधनं प्रति गान्धार्या हितवाक्यम् ।<br>
अथवा प्रदीयतां दाशरथये मैथिलीति रावणं प्रति विभीषणस्य वाक्यमिदमपि बोध्यम् ।</p>
</details>
<p>व्याहारो यत्परस्यार्थे हास्यक्षोभकरं वचः ।</p>
<p>यथा मालविकाग्निमित्र&mdash;(लास्यप्रयोगावसाने मालविका निर्गन्तुमिच्छति) विढूषकः&ndash;मा दाव उवदेसमुद्धा गमिस्ससि ।<br>
(इत्युपक्रमेण) गणदासः&ndash;(विदूषकं प्रति&mdash;) आर्य ! उच्यतां यस्त्वया क्रमभेदो लक्षितः ।<br>
विदूषकः&ndash;पढमं बम्भणपूआ भोदि, सा इमाए लङ्घिदा ।<br>
(मालविकास्मर्यते) इत्यादिना नायकस्य विशुद्धनायिकादर्शनप्रयुक्तेन हासलोभकारिण वचसा व्याहारः ।</p>
<details><summary>टीका</summary>
<p>विज्ञप्रिया:</p>
<p>(वि, क) व्याहाररूपकमङ्गमाह&mdash;व्याहार इति ।<br>
लास्यावसाने नृत्यसमाप्तौ ।<br>
मा दाव इति ।<br>
मा तावदुपदेशमुग्धा गमिष्यसीति (संस्कृतम्) ।<br>
उपदेशः शास्त्रेपदेशः ।<br>
तद्विसम्मुग्धा तर्करुद्धकारिणी भूत्वा इति शेषः ।<br>
पठममिति ।<br>
प्रथमं ब्राह्मणपूजा भवति सा अनया लङ्घिता ।<br>
(इति सं-) ।<br>
अत्र परस्य लाज्ञो लाभार्थं हास्यकरं विदूषकस्य वाक्यमाह&ndash;</p>
</details>
<p>दोषा गुणा गुणा दोषा यत्र स्युर्मृदर्(मादं)वं हि तत् ॥ विस्स्द्_६।२६३ ॥</p>
<p>क्रमेण यथा&mdash;<br>
प्रिय ! जीवितताक्रौर्यं निःस्नेहत्वं कृतघ्नता ।<br>
भूयस्त्वद्दर्शनादेव ममैते गुणतां गताः ॥<br>
तस्यास्तद्रूपसौन्दर्यं भूषितं यौवनश्रिया ।<br>
सुखैकायतनं जातं दुःखायैव ममाधुना ॥<br>
एतानि चाङ्गनि नाटकादिषु सम्भवन्त्यपि वीथ्यामवश्यं विधेयानि स्पष्टतया नाटकादिषु विनिविष्टान्यपीहोदाहृतानि ।<br>
वीथीव नानारसानां चात्र मालारूपतया स्थितत्वाद्वीथीयम् ।<br>
यथा&mdash;मालविका ।<br>
अथ प्रहसनम्&mdash;</p>
<p>भाणावत्सन्धिसच्ध्यङ्गलास्याङ्गाङ्कैर्विनिर्मितम् ।<br>
भवेत्प्रहसनं वृत्तं निन्द्यानां कविकल्पितम् ॥ विस्स्द्_६।२६४ ॥</p>
<p>अत्र नारभटी, नापि विष्कम्भकप्रवेशकौ ।<br>
अङ्गी हास्यरसस्तत्र वीथ्यङ्गानां स्थितिर्न वा ॥ विस्स्द्_६।२६५ ॥</p>
<p>तत्र&mdash;</p>
<p>तपस्विभगद्विप्रप्रभृतिष्वत्र नायकः ।<br>
एको यत्र भवेद्धृष्टो हास्यं तच्छुद्धमुच्यते ।</p>
<p>यथा कन्दर्पकेलिः ।</p>
<p>आश्रित्य कञ्चन जनं सङ्कीर्णमिति तद्विदुः ॥ विस्स्द्_६।२६६ ॥</p>
<p>यथा&mdash;धूर्तचरितम् ।</p>
<p>वृत्तं बहूनां धृष्टानां सङ्कीर्णं केचिदूचिरे ।<br>
तत्पुनर्भवति द्व्यङ्कमथवैकाङ्कनिर्मितम् ॥ विस्स्द्_६।२६७ ॥</p>
<p>यथा&ndash;लटकमेलकादिः ।<br>
मुनिस्त्वाह&mdash;<br>
वेश्याचेटनपुंसकविटधूर्ता वन्धकी च यत्र स्युः ।<br>
अविकृतवेषपरिच्छचेष्टितकरणं तु सङ्कीर्णम् ॥<br>
इति ।</p>
<p>विकृतं तु विदुर्यत्र षण्ढकञ्चुकितापसाः ।<br>
भुजङ्गचारणभटप्रभृतेर्वेषवाग्युताः ॥ विस्स्द्_६।२६८ ॥</p>
<p>इदं तु सङ्कीर्णेनैव गतार्थमिति मुनिना पृथङ्नोक्तम् ।<br>
अथोपरूपकाणि ।</p>
<p>तत्र नाटिका कॢप्तवृत्ता स्यात् स्त्रीप्राया चतुरङ्किका ।<br>
प्रख्यातो धीरललितस्तत्र स्यान्नायको नृपः ॥ विस्स्द्_६।२६९ ॥</p>
<p>स्यादन्तः पुरसम्बद्धा सङ्गीतव्यापृताथवा ।<br>
नवानुरागा कन्यात्र नायिका नृपवंशजा ॥ विस्स्द्_६।२७० ॥</p>
<p>सम्प्रवर्तेत नेतास्यां देव्यास्त्रासेन शङ्कितः ।<br>
देवो भवेत्पुनर्ज्येष्ठा प्रगल्भा नृपवंशजा ॥ विस्स्द्_६।२७१ ॥</p>
<p>पदे पदे मानवती तद्वशः सङ्गमो द्वयोः ।<br>
वृत्तिः स्यात्कौशिकी स्वल्पविमर्शाः सन्धयः पुनः ॥ विस्स्द्_६।२७२ ॥</p>
<p>द्वयोर्नायिकानायकयोः ।<br>
यथा&ndash;रत्नावली&mdash;विद्धशालभञ्जिकादिः ।<br>
अथ त्रोटकम्-</p>
<p>सप्ताष्टनवपञ्चाङ्कं दिव्यमानुषसंश्रयम् ।<br>
त्रोटकं नाम तत्प्राहुः प्रत्यङ्कं सविदूषकम् ॥ विस्स्द्_६।२७३ ॥</p>
<p>प्रत्यङ्कसविदूषकत्वादत्र शृङ्गारो ऽङ्गी ।<br>
सप्ताङ्कं यथा&ndash;स्तम्भितरम्भम् ।<br>
पञ्चाङ्कं यथा&ndash;विक्रमोर्वशी ।<br>
अथ गोष्ठी&mdash;</p>
<p>प्राकृतैर्नवभैः पुम्भिर्दशभिर्वाप्यलङ्कृता ।<br>
नोदात्तवचना गोष्ठी कौशिकीवृत्तिशालिनी ॥ विस्स्द्_६।२७४ ॥</p>
<p>हीना गर्भविमर्शाभ्यां पञ्चषड्योषिदन्विता ।<br>
कामशृङ्गारसंयुक्ता स्यादेकाङ्कविनिर्मिता ॥ विस्स्द्_६।२७५ ॥</p>
<p>यथा&mdash;रैवतमदनिका ।<br>
अथ सट्टकम्&ndash;</p>
<p>सट्टकं प्राकृताशेषपाठ्यं स्यादप्रवेशकम् ।<br>
न च विष्कम्भको ऽप्यत्र प्रचुरश्चाद्भुतो रसः ॥ विस्स्द्_६।२७६ ॥</p>
<p>अङ्का जवनिकाख्याः स्युः स्यादन्यन्नाटिकासमम् ।</p>
<p>यथा&mdash;कर्पूरमञ्जरी ।<br>
अथ नाट्यरासकम्&mdash;</p>
<p>नाट्यरासकमेकाङ्कं बहुताललयस्थिति ॥ विस्स्द्_६।२७७ ॥</p>
<p>उदात्तनायकं तद्वत्पीठमर्देपनायकम् ।<br>
हास्यो ऽङ्ग्यत्र सशृङ्गारो नारी वासकसज्जिका ॥ विस्स्द्_६।२७८ ॥</p>
<p>मुखनिर्वहणे सन्धई लास्याङ्गानि दशापि च ।<br>
केचित्प्रतिमुखं सन्धैमिह नेच्छन्ति केवलम् ॥ विस्स्द्_६।२७९ ॥</p>
<p>लोचना:</p>
<p>(लो, इ) तालः चञ्चुपुटादिः ।<br>
पीठमर्द्दे ऽत्रैवोक्तप्रकारः ।<br>
गीतं भरतदि प्रसिद्धम् ।</p>
<p>********** एन्द् ओफ़् चोम्मेन्तर्य् **********</p>
<p>तत्र सन्धैद्वयवती यथा&ndash;नर्मवती ।<br>
सन्धैचतुष्टयवती यथा&ndash;विलासवती ।<br>
अथ प्रस्थानकम्&ndash;</p>
<p>प्रस्थाने नामको दासो हीनः स्यादुपनायकः ।<br>
दासी च नायिका वृत्तिः कौशिकी भारती तथा ॥ विस्स्द्_६।२८० ॥</p>
<p>सुरापानसमायोगादुद्दिष्टार्थस्य संहृतिः ।<br>
अङ्कौ द्वौ लयतालादिर्विलासो बहुलस्तथा ॥ विस्स्द्_६।२८१ ॥</p>
<p>यथा&mdash;शृङ्गारतिलकम् ।<br>
अथोल्लाप्यम्&mdash;</p>
<p>उदात्तनायकं दिव्यवृत्तमेकाङ्कभूषितम् ।<br>
शिल्पकाङ्गैर्युतं हास्यशृङ्गारकरुणै रसैः ॥ विस्स्द्_६।२८२ ॥</p>
<p>उल्लाप्यं बहुसङ्ग्राममस्त्रगीतमनोहरम् ।<br>
चतस्त्रो नायिकास्तत्र त्रयो ऽङ्का इति केचन ॥ विस्स्द्_६।२८३ ॥</p>
<p>शिल्पकाङ्गानि वक्ष्यमाणानि ।<br>
यथा&ndash;देवीमहादेवम् ।<br>
अथ काव्यम्&mdash;</p>
<p>काव्यमारभटीहीनमेकाङ्गंहास्यसङ्कुलम् ।<br>
खण्डमात्राद्विपदिकाभग्नतालैरलङ्कृतम् ॥ विस्स्द्_६।२८४ ॥</p>
<p>लोचना:</p>
<p>(लो, ई) खण्डमात्रादय आकरेषु बोद्धव्याः ।<br>
आदौ मुखप्रतिमुखे ।<br>
अन्तिमो निर्वहणम् ।</p>
<p>********** एन्द् ओफ़् चोम्मेन्तर्य् **********</p>
<p>वर्णमात्राछड्डणिकायुतं शृङ्गारभाषितम् ।<br>
नेता स्त्री चाप्युदात्तात्र सन्धी आद्यो तथान्तिमः ॥ विस्स्द्_६।२८५ ॥</p>
<p>यथा&mdash;यादवोदयम् ।<br>
अथ प्रेङ्खणम्&mdash;</p>
<p>गर्भावमर्शरहितं प्रेङ्खणं हीननायकम् ।<br>
असूत्रधारमेकाङ्कमविष्कम्भप्रवेशकम् ॥ विस्स्द्_६।२८६ ॥</p>
<p>नियुद्धसम्फेटयुतं सर्ववृत्तिसमाश्रितम् ।</p>
<p>लोचना:</p>
<p>(लो, उ) नियुद्धं बाहुयुद्धम् ।<br>
सम्फेटो रोषभाषणम् ।</p>
<p>********** एन्द् ओफ़् चोम्मेन्तर्य् **********</p>
<p>नेपथ्ये गीयते नान्दी तथा तत्र प्ररोचना ॥ विस्स्द्_६।२८७ ॥</p>
<p>यथा&mdash;वालिवधः ।<br>
अथ रासकम्&mdash;</p>
<p>रासकं पञ्चपात्रं स्यान्मुखनिर्वहणान्वितम् ।<br>
भाषाविभाषाभूयिष्ठं भारती कौशिकीयुतम् ॥ विस्स्द्_६।२८८ ॥</p>
<p>लोचना:</p>
<p>(लो, ऊ) भाषेति&ndash;भाषाविभागे यथा&ndash;भाषार्णवे&mdash;<br>
&ldquo;भाषा मध्यमपात्राणां नाटकादौ विशेषतः ।<br>
महाराष्ट्री सौरसेनीत्युक्ता भाषा द्विधा बुधैः ।<br>
हीनैर्भाष्या विभाषा स्यात् सा च सप्तविधा स्मृता ।<br>
प्राच्यावन्ती मागधी च शाकारी च तथापरा ।<br>
चाण्डाली शावरी चैव तथा भीरीति भेदतः ॥</p>
<p>********** एन्द् ओफ़् चोम्मेन्तर्य् **********</p>
<p>असूत्रधारमेकाङ्कं सवीथ्यङ्गं कलान्वितम् ।<br>
श्लिष्टनान्दीयुतं ख्यातनायिकं मूर्खनायकम् ॥ विस्स्द्_६।२८९ ॥</p>
<p>उदात्तभावविन्यससंश्रितं चोत्तरोत्तरम् ।<br>
इह प्रतिमुखं सन्धिमपि केचित्प्रचक्षते ॥ विस्स्द्_६।२९० ॥</p>
<p>यथा&mdash;मेनङ्काहितम् ।<br>
अथ संलापकम्&mdash;</p>
<p>संलापके ऽङ्काश्चत्वारस्त्रयो वा नायकः पुनः ।<br>
पाषण्डः स्याद्रसस्तत्र शृङ्गारकरुणोतरः ॥ विस्स्द्_६।२९१ ॥</p>
<p>भवेयुः पुरसंरोधच्छलसङ्ग्रामविद्रवाः ।<br>
न तत्र वृत्तिर्भवति भारती न च कौशिकी ॥ विस्स्द्_६।२९२ ॥</p>
<p>यथा&mdash;मायाकापालिकम् ।<br>
अथ श्रीगदितम्&mdash;</p>
<p>प्रख्यातवृत्तमेकाङ्कं प्रख्यातोदात्तनायकम् ।<br>
प्रसिद्धनायिकं गर्भविमर्शाभ्यां विवर्जितम् ॥ विस्स्द्_६।२९३ ॥</p>
<p>भारतीवृत्तिबहुलं श्रीतिशब्देन सङ्कुलम् ।<br>
मतं श्रीगदितं नाम विद्वद्भिरुपरूपकम् ॥ विस्स्द्_६।२९४ ॥</p>
<p>यथा&mdash;क्रीडारसातलम् ।</p>
<p>श्रीरासीना श्रीगदिते गायेत्किं चित्पठेदपि ।<br>
एकाङ्को भारतीप्राय इति केचित्प्रचक्षते ॥ विस्स्द्_६।२९५ ॥</p>
<details><summary>टीका</summary>
<p>विज्ञप्रिया:</p>
<p>(वि, ख) श्रीगदिताख्यमुपरूपकमाह&mdash;अथेति ।<br>
प्रीतिशब्देन प्रीतिजनकशब्देन ।<br>
श्रीरासीनेति ।<br>
श्रीः लक्ष्मीः ।<br>
आसीना प्रविष्टा ।</p>
</details>
<p>ऊह्यमुदाहरणम् ।<br>
अथ शिल्पकम्&mdash;</p>
<p>चत्वारः शिल्पके ऽङ्काः स्युश्चतस्त्रो वृत्तयस्तथा ।<br>
अशान्तहास्याश्च रसा नायको ब्राह्मणो मतः ॥ विस्स्द्_६।२९६ ॥</p>
<p>वर्णनात्र श्मशानादेर्हेनः स्यादुपनायकः ।<br>
सप्तिविंशतिरङ्गानि भवन्त्येतस्य तानि तु ॥ विस्स्द्_६।२९७ ॥</p>
<p>आशंसातर्कसन्देहतापोद्वेगप्रसक्तयः ।<br>
प्रयत्नग्रथनोत्कण्ठावहित्थाप्रतिपत्तयः ॥ विस्स्द्_६।२९८ ॥</p>
<p>विलासालस्यबाष्पाणि प्रहर्षाश्वासमूढताः ।<br>
साधनानुगमोच्छवासविस्मयप्राप्तयस्तथा ॥ विस्स्द्_६।२९९ ॥</p>
<p>लाभविस्मृतिसम्फोटा वैशारद्यं प्रबोधनम् ।<br>
चमत्कृतिश्चेत्यमीषां स्पष्टत्वाल्लक्ष्म नोच्यते ॥ विस्स्द्_६।३०० ॥</p>
<details><summary>टीका</summary>
<p>विज्ञप्रिया:</p>
<p>(वि, ग) शिल्पकाख्यमुपरूपकमाह&mdash;अथेति ।<br>
हीन इति ।<br>
निकृष्टजनो ऽसहायः ।<br>
अस्याशंसाद्यङ्गान्युद्दिश्य तल्लक्षणोदाहरणे स्पष्टत्वादुपेक्षिते ।</p>
</details>
<p>सम्फोटग्रथनयोः पूर्वमुक्तत्वादेव लक्ष्म सिद्धम् ।<br>
यथा&mdash;कनकावतीमाधवः ।<br>
अथ विलासिका&mdash;</p>
<p>शृङ्गारबहुलैकाङ्का दशलास्याङ्गसंयुता ।<br>
विदूषकविटाभ्यां च पीठमर्देन भूषिता ॥ विस्स्द्_६।३०१ ॥</p>
<p>हीना गर्भविमर्शाभ्यां सन्धिभ्यां हीननायका ।<br>
स्वल्पवृत्ता सुनेपथ्या विख्याता सा विलासिका ॥ विस्स्द्_६।३०२ ॥</p>
<p>केचित्तु तत्र विलासिकास्थाने विनायिकेति पठन्ति ।<br>
तस्यास्तु &ldquo;दुर्मल्लिकायामन्तर्भावः&rdquo; इत्यान्ये ।</p>
<details><summary>टीका</summary>
<p>विज्ञप्रिया:</p>
<p>(वि, घ) विलासिकाख्यमुपरूपकमाह&mdash;अथेति ।</p>
</details>
<p>अथ दुर्मल्लिका&mdash;</p>
<p>दुर्मल्ली चतुरङ्का स्यात् कौशिकीभारतीयुता ।<br>
अगर्भा नागरनरान्यूननायकभूषिता ॥ विस्स्द्_६।३०३ ॥</p>
<p>त्रिनालिः प्रथमो ऽङ्कास्यां विटक्रीडामयो भवेत् ।<br>
पञ्चनालिद्वितीयो ऽङ्को विदूषकविलासवान् ॥ विस्स्द्_६।३०४ ॥</p>
<p>षण्णालिकस्तृतीयस्तु पीठमर्दविलासवान् ।<br>
चतुर्थो दशनालिः स्यादङ्कः क्रीडितनागरः ॥ विस्स्द्_६।३०५ ॥</p>
<details><summary>टीका</summary>
<p>विज्ञप्रिया:</p>
<p>(वि, ङ) दुर्मल्लिकाख्यमुपरूपकमाह&ndash;अथेति ।<br>
अगर्भा गर्भसन्धिरहिता ।<br>
नागरनराः नागरपात्राणि ।<br>
नायको निकृष्टः ।<br>
त्रिनालिः नालिकात्रयसाध्यः ।<br>
एवमुत्तरत्र ।<br>
विटक्रीडा, धूर्तक्रीडा ।</p>
</details>
<p>यथा&mdash;बिन्धुमती ।<br>
अथ प्रकरणिका&mdash;</p>
<p>नाटिकैव प्रकरणी सार्थवाहादिनायका ।<br>
समानवंशजा नेतुर्भवेद्यत्र च नायिका ॥ विस्स्द्_६।३०६ ॥</p>
<details><summary>टीका</summary>
<p>विज्ञप्रिया:</p>
<p>(वि, च) प्रकरणिकाख्यमुपरूपकमाह&mdash;अथेति ।<br>
नाटिकैवेति ।<br>
नाटिकालक्षणक्रान्तैवेत्यर्थः ।<br>
ष सार्थवाहाः पथिकाः ।<br>
आदिशब्दात् प्रवासिनश्च ।</p>
</details>
<p>मृग्यमुदाहरणम् ।<br>
अथ हल्लीशः&mdash;</p>
<p>हल्लीश एक एवाङ्कः सप्ताष्टौ दश वा स्त्रियः ।<br>
वागुदात्तैकपुरुषः कौ (कै) शिकीवृत्तिरुज्ज्वला ।<br>
मुखान्तिमौ तथा सन्धी बहुताललयस्थितिः ॥ विस्स्द्_६।३०७ ॥</p>
<details><summary>टीका</summary>
<p>विज्ञप्रिया:</p>
<p>(वि, छ) हल्लीशाख्यमुपरूपकमाह&mdash;अथेति ।<br>
मुखेति&mdash;मुखनिर्वहणसन्धिद्वयवती ।</p>
</details>
<p>यथा&mdash;कोलिरैवतकम् ।<br>
अथ भाणिका&ndash;</p>
<p>भाणिका श्लक्ष्णनेपथ्या मुखनिर्वहणन्विता ।<br>
कौ (कै) शिकीभारतीवृत्तियुक्तैकाङ्कविनिर्मिता ॥ विस्स्द्_६।३०८ ॥</p>
<p>उदात्तनायिका मन्दनायकात्राङ्गसप्तकम् ।<br>
उपन्यासो ऽथ विन्यासो विबोधः साध्वसं तथा ॥ विस्स्द्_६।३०९ ॥</p>
<p>समर्पणं निवृत्तिश्च संहार इति सप्तमः ।<br>
उपन्यासः प्रसङ्गेन भवेत्कार्यस्य कीर्तनम् ॥ विस्स्द्_६।३१० ॥</p>
<p>निर्वेदवाक्यव्युत्पत्तिर्विन्यास इति स स्मृतः ।<br>
भ्रान्तिनाशो विबोधः स्यान्मिथ्याख्यानं तु साध्वसम् ॥ विस्स्द्_६।३११ ॥</p>
<p>सोपालम्भवचः कोपपीडयेह समर्पणम् ।<br>
निदर्शनस्योपन्यासो निवृत्तिरिति कथ्यते ॥ विस्स्द्_६।३१२ ॥</p>
<p>संहार इति च प्राहुर्यत्कार्यस्य समापनम् ।</p>
<p>स्पष्टान्युदाहरणानि ।<br>
यथा&mdash;कामदत्ता ।<br>
एतेषां सर्वेषां नाटकप्रकृतित्वे ऽपि यथैचित्यं यथालाभं नाटकोक्तविशेषपरिग्रहः ।<br>
यत्र च नाटकोक्तस्यापि पुनरुपादानं तत्र तत्सद्भावस्य नियमः ।</p>
<details><summary>टीका</summary>
<p>विज्ञप्रिया:</p>
<p>(वि, ज) भाणिकाख्यमुपरूपकमाह&mdash;अथेति ।<br>
मन्दो निकृष्टः ।<br>
अस्य कार्याण्याह&mdash;उपन्यास इत्यादि ।<br>
तेषां लक्षणान्याह&mdash;उपन्यास इति ।<br>
निर्वेदवाक्यस्य व्युत्पत्तिर्विन्यासः, सा च विन्याससञ्ज्ञिका ।<br>
कोपपीडयोपालम्भवचः समर्पणाख्यं कार्यमित्यर्थः ।<br>
निदर्शनस्य दृष्टान्तस्योपन्यास इत्यर्थः ।<br>
कार्यस्य समापनम्&mdash;मुख्यकार्यावान्तरकार्यस्येत्यर्थः ।<br>
एषां कार्याणां सर्वनटकेष्वेवोचित्यात्सर्वनाटकानामेवैतत्कार्यत्वमाह&mdash;एषामिति ।<br>
नाटकोक्तविशेषे परिग्रह इति विग्रहः ।<br>
तथा च भाणिकोक्तकार्यस्य नाटकान्तरेपि दातव्यमुक्तम् ।<br>
यच्चेति ।<br>
नाटके हि षट्त्रिंशल्लक्षणालङ्कारादयश्चोक्ताः ।<br>
तदुक्तवस्तुनो यच्च पुनरुपादानं नाटकान्तर इति बोध्यम् ।<br>
तत्सद्भावस्येति&mdash;तत्सद्भावस्य तत्रावश्यकतारूपनियम् इत्यर्थः ।</p>
</details>
<p>अथ श्रव्यकाव्यानि&mdash;</p>
<p>श्रव्यं श्रोतव्यमात्रं तत्पद्यगद्यमयं द्विधा ॥ विस्स्द्_६।३१३ ॥</p>
<details><summary>टीका</summary>
<p>विज्ञप्रिया:</p>
<p>(वि, झ) श्रव्यकाव्यानीति ।<br>
तत्प्रबेदद्वयमाह&mdash;पद्यगद्यमिति ।</p>
</details>
<p>तत्र पद्यमयान्याह&mdash;</p>
<p>छन्दोबद्धपदं पद्यं तेन मुक्तेन मुक्तकम् ।<br>
द्वाभ्यां तु युग्मकं सान्दानतिकं त्रिभिरिष्यते ॥ विस्स्द्_६।३१४ ॥</p>
<details><summary>टीका</summary>
<p>विज्ञप्रिया:</p>
<p>(वि, ञ) द्वाभ्यामित्यादिचतुर्षु परस्परैकवाक्यतापन्नत्वे सतीति वोध्यम् ।</p>
</details>
<p>कलापकं चतुर्भिश्च पञ्चभिः कुलकं मतम् ।</p>
<p>तत्र मुक्तकं यथा मम&mdash;<br>
&ldquo;सान्द्रानन्दमनन्तमव्ययमजं यद्योगिनो ऽपि क्षणं साक्षात्कर्तुमुपासते प्रति मुहुर्ध्यानैकतानाः परम् ।<br>
धन्यास्ता मधुरापिरीयुवतयस्तद्ब्रह्म या कौतुका&ndash;<br>
दालिङ्गन्ति समलपन्ति शतधाऽकर्षन्ति चुम्बन्ति च&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ट) सान्द्रानन्दमिति&ndash;यत्परं प्रकृष्टं ब्रह्म क्षणमपि साक्षात्कतुध्यानैकताना ध्यानमात्राविष्टा योगिनः प्रतिमुहुरुपासते तद्ब्रह्म या मथुरापुरयुवतयः कौतुकादालिङ्गन्तीत्यादि ता धन्यः ।</p>
</details>
<p>युग्मकं यथा मम&mdash;<br>
&ldquo;किं करोषि करोपान्ते कान्ते ! गण्डस्थलीमिमाम् ।<br>
प्रणयप्रवणो कान्ते ऽनैकान्ते नोचिताः क्रुधः ॥<br>
इति यावत्कुरङ्गाक्षीं वक्तुमीहामहे वयम् ।<br>
तावदाविरभूच्चूते मधुरो मधुपध्वनिः&rdquo; ॥</p>
<details><summary>टीका</summary>
<p>विज्ञप्रिया:</p>
<p>(वि, ठ) मानिन्या मानभङ्गप्रकारं सख्यौ कथयन्नाह&ndash;किं करोषीत्यादि ।<br>
हे कान्ते ! करोपान्ते इमां गण्डस्थलीं किमर्थं करोषि ? ततः प्रणयप्रवण इत्यादि स्पष्टम् ।<br>
कुरङ्गाक्षीमिति वक्तुं वयं यावदीहामहे तावन्मधुरो मधुपध्वनिः चूते आविरभूत् ।<br>
अत्र प्रथमश्लोकार्थो द्वितीयश्लोक उत्किकर्मत्वेन उक्त इति एकवाक्यता ।</p>
</details>
<p>एवमन्यान्यपि ।</p>
<details><summary>टीका</summary>
<p>विज्ञप्रिया:</p>
<p>(वि, ड) एवमिति&mdash;सन्दानितकादावपि एवं बोध्यमित्यर्थः ।</p>
</details>
<p>सर्गबन्धो महाकाव्यं तत्रैको नायकः सुरः ॥ विस्स्द्_६।३१५ ॥</p>
<p>सद्वंशः क्षत्रियो वापि धीरोदात्तगुणान्वितः ।<br>
एकवंशभवा भूपाः कुलजा बहवो ऽपि वा ॥ विस्स्द्_६।३१६ ॥</p>
<p>शृङ्गारवीरशान्तानामेको ऽङ्गी रस इष्यते ।<br>
अङ्गानि सर्वे ऽपि रसाः सर्वे नाटकसन्धयः ॥ विस्स्द्_६।३१७ ॥</p>
<p>इतिहासोद्भवं वृत्तमन्यद्वा सज्जनाश्रयम् ।</p>
<details><summary>टीका</summary>
<p>विज्ञप्रिया:</p>
<p>(वि, ढ) महाकाव्यलक्षणमाह&mdash;सर्गबन्ध इत्यादि ।<br>
परिच्छेदरूपः सर्गो बध्येतऽस्मिन्निति सर्गबन्धः ।<br>
सुरो देवः ।<br>
सर्वे नाटकसन्धयो मुखप्रतिमुखादयः पञ्च ।<br>
सज्जनाश्रयम्&mdash;वर्णनीयोत्तमजनस्य वृत्तं वेत्यर्थः ।</p>
</details>
<p>चत्वारस्तस्य वर्गाः स्युस्तेष्वेकं च फलं भवेत् ॥ विस्स्द्_६।३१८ ॥</p>
<p>आदौ नमस्क्रियाशीर्वा वस्तुनिर्देश एव वा ।<br>
क्वचिन्निन्दा खलादीनां सतां च गुणकीर्तनम् ॥ विस्स्द्_६।३१९ ॥</p>
<p>एकवृत्तमयैः पद्यैरवसाने ऽन्यवृत्तकैः ।<br>
नास्तिस्वल्पा नातिदीर्घाः सर्गा अष्टाधिका इह ॥ विस्स्द्_६।३२० ॥</p>
<p>नानावृत्तमयः कापि सर्गः कश्चन दृश्यते ।<br>
सर्गान्ते भाविसर्गस्य कथायाः सूचनं भवेत् ॥ विस्स्द्_६।३२१ ॥</p>
<p>सन्ध्यासूर्येन्दुरजनीप्रदोषध्वान्तवासराः ।<br>
प्रातर्मध्याह्नमृगयाशैलर्तुवनसागराः ॥ विस्स्द्_६।३२२ ॥</p>
<p>सम्भागविप्रलम्भौ च मुनिस्वर्गपुनाध्वराः ।<br>
रणप्रयाणोपयममन्त्रमुत्रोदयादयः ॥ विस्स्द्_६।३२३ ॥</p>
<p>वर्णनीया यथायोगं साङ्गोपाङ्गा अमी इह ।<br>
कवेर्वृत्तस्य वा नाम्ना नायकस्येतरस्य वा ॥ विस्स्द्_६।३२४ ॥</p>
<p>नामास्य सर्गोपादेयकथया सर्गनाम तु ।</p>
<details><summary>टीका</summary>
<p>विज्ञप्रिया:</p>
<p>(वि, ण) चत्वार इति&mdash;धर्मार्थकाममोक्षा ये चत्वारो वर्गास्तेष्वेकमपि तत्फलमित्यर्थः ।<br>
एकवृत्तमयैरिति&mdash;एकच्छन्दोव्याप्तैरित्यर्थः ।<br>
अवसाने सर्गान्ते ।<br>
साङ्गोपाङ्ग इति&mdash;अमी सान्ध्यासूर्येन्द्वादयः पुत्रजन्मान्ता इह काव्ये यथायोगं यथासम्भवं साङ्गोपाङ्गा वर्णनीया इत्यर्थः ।<br>
तत्र सन्ध्याङ्गम्&ndash;चक्रवाकविरहः, वासराङ्गञ्जलकेत्यादिः, रजन्यङ्गम्&ndash;मधुपानादि, उपाङ्गम्&ndash;तत्रैव परिहासादयः, मुनिः&ndash;नारदादिः, प्रयाणम्&ndash;यात्रा, उपयमः विवाहः, मन्त्रः&ndash;मन्त्रणा, पुत्रोदयः-पुत्रजन्म ।<br>
इतरस्य प्रतिनायकस्य, तन्नाम्नास्य नामेत्यर्थः ।<br>
सर्गोपादेयेति&mdash;सर्गे उपादेया वर्णिता या कथा तया सर्गनामेत्यर्थः ।</p>
</details>
<p>सन्ध्यङ्गानि यथालाभमत्र विधेयानि &ldquo;अवसाने ऽन्यवृत्तकैः&rdquo; इति बहुवचनमविवक्षितम् ।<br>
साङ्गोपाङ्गा इति जलकेलिमधौपानादयः ।<br>
यथा&mdash;रघुवंश&mdash;शिशुपालवः&mdash;नैषधादयः ।<br>
यथा वा मम&mdash;राघवविलासादिः ।</p>
<details><summary>टीका</summary>
<p>विज्ञप्रिया:</p>
<p>(वि, त) बहुवचनमविवक्षितमिति&mdash;अवसान एकस्यापि अन्यवृत्तिकस्य दृष्ट त्वात् ।<br>
यथा रघुवंशमिति ।<br>
तत्र वृत्तस्य नाम्ना रघुवंशेति ।<br>
एकवंशजा बहुभूपाः ।<br>
प्रतिनायकस्य नाम्ना शिशुपालवध इति ।<br>
नैषधादौ तु नायकस्य नाम्ना ।<br>
नायकस्तु सद्वंराजः क्षत्त्रियः ।</p>
</details>
<p>अस्मिन्नार्षे पुनः सर्गा भवन्त्याख्यानसञ्ज्ञकाः ॥ विस्स्द्_६।३२५ ॥</p>
<p>अस्मिन्महाकाव्ये ।<br>
यथा&mdash;महाभारतम् ।</p>
<details><summary>टीका</summary>
<p>विज्ञप्रिया:</p>
<p>(वि, थ) अस्मिन्नार्ष इति&mdash;ऋषिप्रणीते ऽस्मिन् महाकाव्य इत्यर्थः ।<br>
आख्यानसञ्ज्ञका इति ।<br>
शिष्यं प्रति गुरुणामाख्यानशास्त्रकथने याः सञ्ज्ञा अध्यायरूपास्तादृशसञ्ज्ञका इत्यर्थः ।</p>
</details>
<p>प्राकृतैर्निर्मिते तस्मिन्सर्गा आश्वाससञ्ज्ञकाः ।<br>
छन्दसा स्कन्धकेनैतत्क्वचिद्रलितकैरपि ॥ विस्स्द्_६।३२६ ॥</p>
<p>यथा&mdash;सेतुबन्धः ।<br>
यथा वा मम&mdash;कुवलयाश्वचरितम् ।</p>
<details><summary>टीका</summary>
<p>विज्ञप्रिया:</p>
<p>(वि, द) स्कन्धकगलितके छन्दोविशेषौ ।</p>
</details>
<p>अपभ्रंशनिबद्धे ऽस्मिन् सर्गाः कुडवकाभिधाः ।<br>
तथापभ्रंशयोग्यानि च्छन्दांसि विविधान्यपि ॥ विस्स्द्_६।३२७ ॥</p>
<p>यथा&mdash;कर्णपराक्रमः ।</p>
<details><summary>टीका</summary>
<p>विज्ञप्रिया:</p>
<p>(वि, ध) कडवकाभिधाः&ndash;कडवकनामानः ।</p>
</details>
<p>भाषाविभाषानियमात्काव्यं सर्गसमुज्झितम् ।<br>
एकार्थप्रवणैः पद्यैः सन्धिसामग्र्यवर्जितम् ॥ विस्स्द्_६।३२८ ॥</p>
<p>यथा&mdash;भिक्षाटनम्, आर्याविलासश्च ।</p>
<details><summary>टीका</summary>
<p>विज्ञप्रिया:</p>
<p>(वि, न) भाषाविशेषेति&mdash;तादृशवाक्ये संस्कृतप्राकृतभाषयोरनियमः ।</p>
</details>
<p>खण्डकाव्यं भवेत्काव्यस्यैकदेशानुसारि च ।</p>
<p>यथा&mdash;मेघदूतादि ।</p>
<p>कोषः श्लोकसमूहस्तु स्यादन्योन्यानपेक्षकः ॥ विस्स्द्_६।३२९ ॥</p>
<p>व्रज्याक्रमेण रचितः स एवातिमनोरमः ।</p>
<details><summary>टीका</summary>
<p>विज्ञप्रिया:</p>
<p>(वि, प) अन्योन्यानपेक्षकः&mdash;अन्योन्यनिरपेक्षकः ।</p>
</details>
<p>सजातीयानामेकत्र सन्निवेशो व्रज्या ।<br>
यथा मुक्तावल्यादिः ।<br>
अथ गाद्यकाव्यानि ।</p>
<details><summary>टीका</summary>
<p>विज्ञप्रिया:</p>
<p>(वि, फ) व्रज्यापदार्थमाह&mdash;सजातीयानामिति ।<br>
वर्णनीयैक्येन साजात्यम् ।</p>
</details>
<p>तत्र गद्यम्&mdash;</p>
<p>वृत्तगन्धोज्जितं गद्यं मुक्तकं वृत्तगन्धि च ॥ विस्स्द्_६।३३० ॥</p>
<p>भवेदुत्कलिकाप्रायं चूर्णकं च चतुर्विधम् ।<br>
आद्यं समासरिहितं वृत्तभागयुतं परम् ॥ विस्स्द्_६।३३१ ॥</p>
<p>अन्यद्दीर्घसमासाढ्यं तुर्य चाल्पसमासकम् ।</p>
<details><summary>टीका</summary>
<p>विज्ञप्रिया:</p>
<p>(वि, ब) वृत्तगन्धोज्झितमिति ।<br>
गद्यसामान्यलक्षणम् ।<br>
तच्चातुर्विध्यमाह&mdash;मुक्तकमिति ।<br>
आद्यं मुक्तकम् ।<br>
परं वृत्तगन्धिः ।<br>
वृत्तम्&ndash;अक्षरसङ्ख्यातं छन्दस्तदकदेशयुक्तमित्यर्थः ।<br>
तुर्यं चतुर्थं चूर्णकम् ।</p>
</details>
<p>मुक्तकं यथा&mdash;&ldquo;गुरुर्वचसि पृथुरुरसि&ndash;&rdquo; इत्यादि ।<br>
वृत्तगन्धि यथा मम&ndash;<br>
&ldquo;समरकण्डूलनिविडभुजदण्डकुण्डलीकृतकोदण्डशिञ्जिनीटङ्कारोज्जागरितवैरिनगर&rdquo; इत्यादि ।<br>
अत्र &ldquo;कुण्डलीकृतकोदण्डऽ&ndash;इत्यनुष्टुब्वृत्तस्य पादः, &ldquo;समरकण्डूल&rdquo; इति च प्रथमाक्षरद्वयरिहितस्तस्यैव पादः ।<br>
उत्कलिकाप्रायं यथा ममैव&mdash;&ldquo;अणिसविसुमरणिसिदसरविसरविदलिदसमरपरिगदपवरपरवल&mdash;&rdquo; इत्यादि ।<br>
चूर्णकं यथा भम&ndash;&ldquo;गुणरत्नसागर ! जगदेकनागर ! कामिनीमदन ! जनरञ्जन !&rdquo; इत्यादि ।</p>
<details><summary>टीका</summary>
<p>विज्ञप्रिया:</p>
<p>(वि, भ) समरकण्डुलेति&ndash;समरोत्साहेन कण्डुले निबिडे दृढे भुजदण्डे कुण्डलीकृतकोदण्डस्य शिञ्जिन्याः गुणस्य टङ्कारेण उज्जगरितं वैरिनगरं येन ।<br>
हे तादृशेत्यर्थः ।<br>
अत्र वृत्तभागयुक्तत्वं दर्शयति&ndash;अत्रेति ।<br>
प्रथमाक्षरत्रयरहित इति&ndash;एतस्यैव अनुष्टुभ एव पादो ऽपरपादः ।<br>
समरेत्यक्षरत्यगे, &ldquo;कण्डूलनिबिडभूजःऽ; इत्येवंरूपः ।<br>
अणिसेति&ndash;अनिशविषमनिशितशरविसरविदलितपरिघगदपरबल इति संस्कृतम् ।<br>
अनिशं विषमानां निशितानां शराणं विसरेण&ndash;पातेन विदलिताः परिघाः मुद्रराः गदाश्च यत्र तादृशं परबलं यस्मात्, हे तादृशेत्यर्थः ।<br>
गुणरत्नसागरेत्यादि&mdash;अत्र रेफान्तं नाम द्वयं नान्तञ्च सम्बोधनद्वयमल्पसमासकम् ।</p>
</details>
<p>कथायां सरसं वस्तु गद्यैरेव विनिमितम् ॥ विस्स्द्_६।३३२ ॥</p>
<p>क्वचिदत्र भवेदार्या क्वचिद्वक्त्रापवक्त्रके ।<br>
आदौ पद्यैर्नमस्कारः खलादेर्वृत्तकीर्तनम् ॥ विस्स्द्_६।३३३ ॥</p>
<details><summary>टीका</summary>
<p>विज्ञप्रिया:</p>
<p>(वि, म) कथारूपकाव्यधरमानह&mdash;कथायामिति ।<br>
आर्यामात्राकृतं छन्दः ।<br>
वक्त्रापवक्त्रके&ndash;छन्दोविशेषौ ।<br>
तस्य धर्मान्तरानाह&mdash;आदाविति ।</p>
</details>
<p>यथा&mdash;कादाम्बर्यादिः ।</p>
<p>आख्यायिका कथावत्स्यात्कवेर्वशानुकीर्तनम् ।<br>
अस्यामन्यकवीनां च वृत्तं पद्यं क्वचित्क्वचित् ॥ विस्स्द्_६।३३४ ॥</p>
<p>कथांशानां व्यवच्छेद आश्वास इति वध्यते ।<br>
आर्यावक्त्रापवक्त्राणां छन्दसा येन केनचित् ॥ विस्स्द्_६।३३५ ॥</p>
<p>अन्यापदेशेनाश्वासमुखे भाव्यर्थसूचनम् ।</p>
<details><summary>टीका</summary>
<p>विज्ञप्रिया:</p>
<p>(वि, य) आख्यायिकात्मककाव्यधर्मानाह&mdash;आख्यायिकेति ।<br>
कथावत्सेति&mdash;सा कथोक्तधर्मतुल्यधर्मवतीत्यर्थः ।<br>
कथातो विशेषमाह&ndash;कवेरिति ।<br>
अस्यामिति&ndash;अस्यामाख्यायिकायामन्यकवीनाञ्च वंशादिकीर्तनमित्यर्थः ।<br>
तथा वृत्तक्षरसङ्ख्यातं छन्दः क्वचित् क्वचिदित्यर्थः ।<br>
आश्वास इति&ndash;आश्वासनामात्र परिच्छेद इत्यर्थः ।<br>
आर्येति&ndash;आर्यादिच्छन्दसां मध्ये येन केनचिच्छन्दसा आश्वसस्य मुखेआदौ अन्यापदेशेन&ndash;अन्यच्छलेन भाव्यर्थस्य वक्ष्यमाणार्थस्य सूचनमित्यर्थः ।</p>
</details>
<p>यथा&mdash;हर्षचरितादिः ।<br>
&ldquo;अपि त्वनियमो दृष्टस्तत्राप्यन्यैरुदीरणात्&rdquo; ।<br>
इति दण्ड्याचार्यवचनात् केचित् आख्यायिका नायकेनैव निबद्धव्या&rdquo; इत्याहुः, तदयुक्तम् ।<br>
आख्यानादयश्च कथाख्यायिकयोरेवान्तर्भावान्न पृथगुक्ताः ।<br>
यदुक्तं दण्डिनैव&mdash;अत्रैवान्तर्भविष्यन्ति शेषाश्चाख्यानजातयः&rdquo; ।<br>
इति ।<br>
एषामुदाहरणम्&mdash;पञ्चतन्त्रादि ।</p>
<details><summary>टीका</summary>
<p>विज्ञप्रिया:</p>
<p>(वि, र) &ldquo;आख्यायिका नायकेनैव निबद्धव्या&rdquo; इति यद् केनचिदुक्तं तद् &ldquo;आपितु&rdquo;&ndash;इत्यादिदण्ड्याचार्यवचनादयुक्तमित्यर्थः ।<br>
आख्यानादिरूपाणां काव्यान्तरणां पृथग्युक्तिबीजमाह&ndash;आख्यानादय इति ।<br>
यदुक्तं दण्डिनैवेति&ndash;यतो दण्डिनैवोक्तम्, अत्रैवान्तः&ndash;इत्यादीत्यर्थः ।</p>
</details>
<p>अथ गद्यपद्यमयानि&mdash;</p>
<p>गद्यपद्यमयं काव्यं चम्पूरित्यभिधीयते ॥ विस्स्द्_६।३३६ ॥</p>
<details><summary>टीका</summary>
<p>विज्ञप्रिया:</p>
<p>(वि, ल) चम्पूसञ्ज्ञकं काव्यान्तरमाह&ndash;गद्यपद्यमयमिति ।</p>
</details>
<p>यथा&mdash;देशराजचरितम् ।</p>
<p>गद्यपद्यमयी राजस्तुतिर्विरुदमुच्यते ।</p>
<p>यथा&mdash;विरुदमणिमाला ।</p>
<details><summary>टीका</summary>
<p>विज्ञप्रिया:</p>
<p>(वि, व) विरुदमणिमाला प्रबन्धविशेषः ।</p>
</details>
<p>करम्भकं तु भाषाभिविविधाभिर्विनिर्मितम् ॥ विस्स्द्_६।३३७ ॥</p>
<p>यथा मम&mdash;षोडशभाषामयी प्रशास्तिरत्नावली ।<br>
एवमन्ये ऽपि भेदा उद्देशमात्रप्रसीद्धत्वादुक्तभेदानतिक्रमाच्च न पृथग्लक्षिताः ॥</p>
<details><summary>टीका</summary>
<p>विज्ञप्रिया:</p>
<p>(वि, श) एवमन्येपि भेदा इति ।<br>
न पृथग् लक्षिता इत्यन्वयः ।<br>
पृथगलक्षणे हेतुमाह&ndash;उद्देशमात्रसिद्धत्वादिति ।<br>
तत्तत्कीर्त्तनमात्रेणैव सिद्धाः न तु कृतलक्षणः ।<br>
तेषामुक्तप्रभेदलक्षणाक्रान्तत्वमेवेत्याह&mdash;उक्तभेदानेति ।</p>
<p>इति श्रीमहेश्वरन्यायालङ्कारविरचितायां साहित्यदर्पणटीकायां षष्ठपरिच्छेदविवरणम्</p>
</details>
<p>इति साहित्यदर्पणो दृश्यश्रव्यकाव्यनिरूपणो नाम षष्ठः परिच्छेदः ।</p>
<hr>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_vishvanAtha-sAhitya-darpaNaH_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/vishvanAtha-sAhitya-darpaNaH/06/">०६ </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_06_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_vishvanAtha-sAhitya-darpaNaH_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
