<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | १० शब्दार्थोभयालङ्कारप्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="१० शब्दार्थोभयालङ्कारप्रकाशः">
  <meta property="og:description" content="अथ
श्रृङ्गारप्रकाशे दशमः प्रकाशः
शब्दार्थोभयालङ्कारप्रकाशो नाम
(११. अलङ्कारयोगः)
अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये प्राप्‍तकालः अलङ्कारयोग उच्यते। यतः—
दीर्घापाङ्गं नयनयुगळं भूषयत्यञ्जनश्रीः
तुङ्गाभोगौ प्रभवति कुचावर्चितुं हारयष्टिः।
मध्यक्षामे वपुषि लभते स्थाम कूर्पासलक्ष्मीः
श्रोणीबिम्बे गुरुणि रशनादामशोभां बिभर्ति॥१॥
अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च। तेषु —
बाह्या वस्त्रमाल्यविभूषणादयः।
आन्तरा दन्तपरिकर्मनखच्छेदालककल्पनादयः।
बाह्याभ्यन्तराः स्‍नानधूपविलेपनाञ्जनमुखवासताम्बूलोपयोगादयः शरीरे।
काव्यशरीरेऽपि —
१. वस्त्रमाल्यभूषणादिस्थानीया जात्यादयः शब्दालङ्काराः।
२. दन्तपरिकर्मादिस्थानीयाः स्वभावाख्यानादयः अर्थालङ्काराः।
३. स्‍नानधूपविलेपनादिस्थानीया उपमादयः उभयालङ्काराः बाह्याभ्यन्तरोभयालङ्कारव्यपदेशं लभन्ते।
(१. शब्दालङ्काराः —२४)
ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="१० शब्दार्थोभयालङ्कारप्रकाशः">
  <meta itemprop="description" content="अथ
श्रृङ्गारप्रकाशे दशमः प्रकाशः
शब्दार्थोभयालङ्कारप्रकाशो नाम
(११. अलङ्कारयोगः)
अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये प्राप्‍तकालः अलङ्कारयोग उच्यते। यतः—
दीर्घापाङ्गं नयनयुगळं भूषयत्यञ्जनश्रीः
तुङ्गाभोगौ प्रभवति कुचावर्चितुं हारयष्टिः।
मध्यक्षामे वपुषि लभते स्थाम कूर्पासलक्ष्मीः
श्रोणीबिम्बे गुरुणि रशनादामशोभां बिभर्ति॥१॥
अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च। तेषु —
बाह्या वस्त्रमाल्यविभूषणादयः।
आन्तरा दन्तपरिकर्मनखच्छेदालककल्पनादयः।
बाह्याभ्यन्तराः स्‍नानधूपविलेपनाञ्जनमुखवासताम्बूलोपयोगादयः शरीरे।
काव्यशरीरेऽपि —
१. वस्त्रमाल्यभूषणादिस्थानीया जात्यादयः शब्दालङ्काराः।
२. दन्तपरिकर्मादिस्थानीयाः स्वभावाख्यानादयः अर्थालङ्काराः।
३. स्‍नानधूपविलेपनादिस्थानीया उपमादयः उभयालङ्काराः बाह्याभ्यन्तरोभयालङ्कारव्यपदेशं लभन्ते।
(१. शब्दालङ्काराः —२४)
ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —">
  <meta itemprop="wordCount" content="9252">
  <meta name="twitter:card" content="summary">
  <meta name="twitter:title" content="१० शब्दार्थोभयालङ्कारप्रकाशः">
  <meta name="twitter:description" content="अथ
श्रृङ्गारप्रकाशे दशमः प्रकाशः
शब्दार्थोभयालङ्कारप्रकाशो नाम
(११. अलङ्कारयोगः)
अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये प्राप्‍तकालः अलङ्कारयोग उच्यते। यतः—
दीर्घापाङ्गं नयनयुगळं भूषयत्यञ्जनश्रीः
तुङ्गाभोगौ प्रभवति कुचावर्चितुं हारयष्टिः।
मध्यक्षामे वपुषि लभते स्थाम कूर्पासलक्ष्मीः
श्रोणीबिम्बे गुरुणि रशनादामशोभां बिभर्ति॥१॥
अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च। तेषु —
बाह्या वस्त्रमाल्यविभूषणादयः।
आन्तरा दन्तपरिकर्मनखच्छेदालककल्पनादयः।
बाह्याभ्यन्तराः स्‍नानधूपविलेपनाञ्जनमुखवासताम्बूलोपयोगादयः शरीरे।
काव्यशरीरेऽपि —
१. वस्त्रमाल्यभूषणादिस्थानीया जात्यादयः शब्दालङ्काराः।
२. दन्तपरिकर्मादिस्थानीयाः स्वभावाख्यानादयः अर्थालङ्काराः।
३. स्‍नानधूपविलेपनादिस्थानीया उपमादयः उभयालङ्काराः बाह्याभ्यन्तरोभयालङ्कारव्यपदेशं लभन्ते।
(१. शब्दालङ्काराः —२४)
ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/bhoja-shRngAra-prakAshaH\/10_shabdArthobhayAlankAraprakAshaH\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/bhoja-shRngAra-prakAshaH\/10_shabdArthobhayAlankAraprakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> १० शब्दार्थोभयालङ्कारप्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० शब्दार्थोभयालङ्कारप्रकाशः">१० शब्दार्थोभयालङ्कारप्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ</p>
<p>श्रृङ्गारप्रकाशे दशमः प्रकाशः</p>
<p>शब्दार्थोभयालङ्कारप्रकाशो नाम</p>
<p>(११. अलङ्कारयोगः)</p>
<p>अथ अपास्तदोषस्य उपात्तगुणस्य च काव्यशरीरस्य चारुत्वोत्कर्षसिद्ध‍ये प्राप्‍तकालः अलङ्कारयोग उच्यते। यतः—</p>
<p>दीर्घापाङ्गं नयनयुगळं भूषयत्यञ्जनश्रीः<br>
तुङ्गाभोगौ प्रभवति कुचावर्चितुं हारयष्टिः।<br>
मध्यक्षामे वपुषि लभते स्थाम कूर्पासलक्ष्मीः<br>
श्रोणीबिम्बे गुरुणि रशनादामशोभां बिभर्ति॥१॥</p>
<p>अलङ्काराश्च त्रिधा— बाह्याः, आभ्यन्तराः, बाह्याभ्यन्तराश्च। तेषु —</p>
<p>बाह्या वस्त्रमाल्यविभूषणादयः।</p>
<p>आन्तरा दन्तपरिकर्मनखच्छेदालककल्पनादयः।</p>
<p>बाह्याभ्यन्तराः स्‍नानधूपविलेपनाञ्जनमुखवासताम्बूलोपयोगादयः शरीरे।</p>
<p>काव्यशरीरेऽपि —</p>
<p>१. वस्त्रमाल्यभूषणादिस्थानीया जात्यादयः शब्दालङ्काराः।</p>
<p>२. दन्तपरिकर्मादिस्थानीयाः स्वभावाख्यानादयः अर्थालङ्काराः।</p>
<p>३. स्‍नानधूपविलेपनादिस्थानीया उपमादयः उभयालङ्काराः बाह्याभ्यन्तरोभयालङ्कारव्यपदेशं लभन्ते।</p>
<p>(१. शब्दालङ्काराः —२४)</p>
<p>ये शब्दमेव व्युत्पत्त्यादिना भूषयन्ति ते शब्दालङ्काराः चतुर्विंशतिः —</p>
<p>&lsquo;जातिः, गतिः, रीतिः, वृत्तिः, रचना, घटना, मुद्रा, छाया, युक्तिः, उक्तिः, भणितिः, पठितिः, श्रव्यत्वं, प्रेक्ष्यत्वम्, अभिनेयत्वम्, अध्येयत्वं, वाकोवाक्यं, प्रश्‍नोत्तरं, प्रहेलिका, गूढं, चित्रं, श्लेषः, यमकम्, अनुप्रास&rsquo; इति। तेषु —</p>
<p>(१. जातिः —६)</p>
<p>संस्कृतप्राकृतादिर्जातिः। सा षोढा— शुद्धा, मिश्रा, सङ्कीर्णा, साधारणी असाधारणी, अपभ्रष्टा चेति। तत्र — शुद्धा यथा—</p>
<p>स एष भुवनत्रयप्रथितसंयमश्शङ्करो<br>
बिभर्ति वपुषाधुना विरहकातरः कामिनीम्।<br>
अनेन किल निर्जिता वयमिति प्रियायाः करं<br>
करेण परिताडयन् जयति जातहासः स्मरः॥ २॥</p>
<p>मिश्रा यथा—</p>
<p>इति स्तुतगुणः शिवो हरिविरिञ्चिनारायणैः<br>
करोतु भवतां विभुर्भवसमुद्रपोतायितम्।<br>
उमाअ उवणे अवो सअलकज्जकल्लाणिणी<br>
सिवा सिवपरा परं परममङ्गला मङ्गलम्॥ ३॥</p>
<p>सङ्कीर्णा यथा—</p>
<p>अकट—गुमटी चन्द्रज्योत्स्‍ना कलं किल कोइलो<br>
लवइ अ मुहुर्याम्यो वायुर्निवाअर वाइ अ।<br>
अवि सखि अला रक्ताशोकस्तवापि मनोमुदे<br>
नकजनकजं मानेनाद्य प्रियं प्रति जाहुदा॥ ४॥</p>
<p>(अहो मनोज्ञा चन्द्रज्योत्स्‍ना कलं किल कोकिलो<br>
लपति च मुहुर्याम्यो वायुः निर्वारको वाति च।<br>
अपि सखि आगतो रक्ताशोकस्तवापि मनोमुदे<br>
नार्थोनार्थ मानेनाद्य प्रियं प्रति यामः॥)</p>
<p>साधारणी यथा—(रुद्रट. ४.२१)</p>
<p>क्रीडन्ति प्रसरन्ति मधु कमलप्रणयि लिहन्ति।<br>
भ्रमरा मित्र सुविभ्रमा मत्ता भूरि रसन्ति॥ ५॥</p>
<p>असाधारणी यथा—</p>
<p>भीष्मप्रोक्तानि वाक्यानि विद्वद्वक्त्रेषु शेरते।<br>
गोसे तिविञ्छिरिच्छोली तल्ल तूहे विवल्लिदा॥ ६॥</p>
<p>अपभ्रष्टा यथा—</p>
<p>मुद्धे गहणअ गेण्हउ तं धरि मुद्दं णिए हत्थे।<br>
णिच्‍चउ सुन्दरि तुह उवरि मम सुरअप्पहा अत्थि॥ ७॥</p>
<p>(मुग्धे ग्रहणकं (रतमूल्यं) गृहाण त्वं धारय मुद्रां निजे हस्ते।<br>
निश्चयः सुन्दरि तवोपरि मम सुरतस्पृहा अस्ति॥)</p>
<p>अस्या अपि ह्यनुकरणे साधुत्वमिष्यते॥</p>
<p>(२. गतिः —६)</p>
<p>गद्यपद्यमिश्रादिर्गतिः। सा षोढा—</p>
<p>द्रुता, मध्या, विलम्बिता, द्रुतमध्या, द्रुतविलम्बिता, मध्यविलम्बितेति। तत्र— पद्ये द्रुता यथा—</p>
<p>अयि विजहीहि दृढोपगूहनं त्यज नवसङ्गमभीरु ! वल्लभम्।<br>
अरुणकरोद्गम एष वर्तते वरतनु ! सम्प्रवदन्ति कुक्कुटाः॥ ८॥</p>
<p>मध्या यथा—</p>
<p>आसीद्दैत्यो हयग्रीवः सुहृद्वेश्‍मसु यस्य ताः।<br>
प्रथयन्ति बलं बाह्वोः सितच्छत्रस्मिताः श्रियः॥ ९॥</p>
<p>विलम्बिता यथा— (प्रप्राभा. मङ्गलश्‍लोकः)</p>
<p>प्रणम्य हेतुमीश्वरं मुनिं कणादमन्नतः।<br>
पदार्थधर्मसंग्रहः प्रवक्ष्यते महोदयः॥ १०॥</p>
<p>द्रुतमध्या यथा—(रघु. ९.६७)</p>
<p>अथ तुरगसमीपादुत्पतन्तं मयूरं न स रुचिरकलापं बाणलक्ष्मीचकार।<br>
सपदि गतमनस्कश्चित्रमाल्यानुकीर्णे रतिविगलितबन्धे केशपाशे प्रियायाः॥ ११॥</p>
<p>द्रुतविलम्बिता यथा—</p>
<p>अवतु वः सवितुस्तुरगावली समभिलङ्घिततुङ्गपयोधरा।<br>
स्फुरितमध्यगतारुणनायका मरकतैकलतेव नभःश्रियः॥ १२॥</p>
<p>मध्यविलम्बिता यथा—(राच. ११.११६)</p>
<p>दुन्दुभयो दिवि दध्वनुरुच्‍चैरुच्‍चकराः कपयश्च ववल्गुः।<br>
सिद्धनिकायकराब्जविमुक्तं माल्यमथाङ्गदमूर्ध्‍नि पपात॥ १३॥</p>
<p>एवं गद्येऽपि लघुगुरुमिश्रवर्णविन्यासभूयस्त्वेन द्रुतविलंम्बितमध्यादिगतयो गवेषणीयाः॥</p>
<p>(३. रीतिः —६)</p>
<p>विदर्भादीनां वाक्यरचनावर्त्म रीतिः। सा षोढा—</p>
<p>वैदर्भी, पाञ्चाली, गौडीया, आवन्तिका, लाटीया, मागधी च। तासु — असमस्तपदा वैदर्भी, यथा—(कुसं. ५.४)</p>
<p>मनीषिताः सन्ति गृहेषु देवतास्तपः क्‍व वत्से क्‍व च तावकं वपुः।<br>
पदं सहेत भ्रमरस्य पेलवं शिरीषपुष्पं न पुनः पतत्रिणः॥ १४॥</p>
<p>समस्तपञ्चषपदा पाञ्चाली, यथा—</p>
<p>गात्राभिघातदलिताङ्गदजर्जराणां गण्डस्थलीलुठितकुण्डलताडितनाम्।<br>
क्षोभस्फुटन्मुकुटकोटिविघट्टितानां नादोऽभवज्झणझणामुखरो मणीनाम्॥ १५॥</p>
<p>यथाशक्ति समस्तपदा गौडीया, यथा—</p>
<p>यस्यावस्कन्दलीलाचलितबलपरिस्पन्दखर्वीकृतोर्वी— संरम्भस्तम्भनाग्रोन्नमितभरनमत्कन्धरासन्धिरासीत् ।<br>
शेषो विस्फारफुल्लस्फुटपृथुलफणाफूत्कृताग्‍निस्फुलिङ्ग— स्फूर्जत्सन्दोहसन्देहितविकटशिखामण्डलीरत्‍नखण्डः ॥ १६॥</p>
<p>वैदर्भादीनामन्तरालरीतिरावन्तिका, यथा</p>
<p>एतानि निस्सहतनोरसमञ्जसानि शून्यं मनः पिशुनयन्ति पदानि तस्याः।<br>
एते च मार्गतरवः प्रथयन्ति ताप— मालम्बितोज्झितपरिग्लपितैः प्रवालेः॥ १७॥</p>
<p>मिश्ररीतिर्लाटीया, यथा—</p>
<p>अयमुदयति मुद्राभञ्जनः पद्मिनीनामुदयगिरिवनालीबालमन्दारपुष्पम्।<br>
विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि॥ १८॥</p>
<p>खण्डरीतिर्मागधी, यथा—</p>
<p>करिकबलनशिष्टैः शाखिशाखाग्रपत्रैररुणसरणयोऽमी सर्वतो भीषयन्ते।<br>
चलितशबरसेनादत्तगोशृङ्गचण्डध्वनिचकितवराहव्याकुला विन्ध्यपादाः॥ १९॥</p>
<p>(४. वृत्तिः —६)</p>
<p>विकासविक्षेपविस्तरसङ्कोचेषु चेतसो वर्त्तयित्री वृत्तिः। सा षोढा—</p>
<p>कैशिकी, आरभटी, भारती, सात्वती, मध्यमारभटी, मध्यमकैशिकी च। तासु सुकुमारसन्दर्भार्था कैशिकी, यथा—</p>
<p>शशिरुचिषु दलेषु नागवल्ल्या विचकिलदामनि चन्दने च हृद्ये।<br>
कुवलयिनि पुराणसीधुपात्रे तरलदृशामपतन् दृशः प्रिये च॥ २०॥</p>
<p>प्रौढसन्दर्भार्था आरभटी, यथा—(पृ. ३४१ (वेसं. ३.३२) )</p>
<p>&lsquo;यो यश्शस्त्रं बिभर्ति स्वभुजगुरुमदः पाण्डवीनां चमूनाम्&rsquo; इत्यादि।</p>
<p>सुकुमारेऽर्थे नातिप्रौढसन्दर्भा भारती, यथा—(वेसं. १.३)</p>
<p>उत्तिष्ठन्त्या रतान्ते भरमुरगपतौ पाणिनैकेन कृत्वा धृत्वा चान्येन वासो विगलितकबरीबारमंसं वहन्त्याः।<br>
भूयस्तत्कालकान्तिद्विगुणितसुरतप्रीतिना शौरिणा वः शय्यामालम्ब्य नीतं वपुरलसलसद्‍बाहु लक्ष्म्या पुनातु॥ २१॥</p>
<p>प्रौढेऽर्थे नातिसुकुमारसन्दर्भा सात्वती, यथा—</p>
<p>वन्द्यौ द्वावपि तावनार्यचरितप्राप्‍तप्रतिष्ठोदयौ भीमो भीमपराक्रमः स च मुनिर्भास्वत्कुठारायुधः।<br>
एकेनामृतवद् विदार्य करजैः पीतान्यसृञ्जि द्विषा— मन्येनापि हताहितास्त्रसरसि स्‍नातं क्रुधः शान्तये॥ २२॥</p>
<p>सुकुमारेऽर्थे प्रौढोक्तिः मध्यमकैशिकी, यथा—</p>
<p>किं द्वारि दैवहतिके ! सहकारकेण संवर्धितेन विषपादप एष पापः।<br>
अस्मिन् मनागपि विकसविकारभाजि भीमा भवन्ति मदनज्वरसन्निपाताः॥ २३॥</p>
<p>प्रौढेऽर्थे सुकुमारोक्तिर्मध्यमारभटी, यथा—(कामी.)</p>
<p>त्वं नागराज ! बहुशोऽस्य नितम्बभागं भोगेन गाढमभिवेष्टय मन्दराद्रेः।<br>
सोढाविषह्यवृषवाहनयोगलीला— पर्यङ्कबन्धनविधेस्तव कोऽतिभारः॥ २४॥</p>
<p>(५. रचना —६)</p>
<p>यथावच्छब्दार्थयोर्निवेशो रचना। सा षोढा —</p>
<p>शब्दरचना, अर्थरचना, पर्यायरचना, पदरचना, वाक्यरचना, क्रमरचना चेति। तासु— शब्दरचना यथा—</p>
<p>तवाभिषेके मदनातुराया हस्ताच्‍च्युतो हेमघटो युवत्याः।<br>
सोपानमासाद्य करोति शब्दं टंटं टटंटं टटटं टटंटम्॥ २५॥</p>
<p>अर्थरचना यथा—</p>
<p>दिक्‍कालात्मसमैव यस्य१ विभुता, २यस्तत्र विद्यतते, यत्राऽमुष्य सुधीभवन्ति किरणा३, राशोः स यासामभूत्४।<br>
यस्तत्पित्तमुषःसु५ यश्‍च ६हविषे, यश्‍चास्य* जीवातवे७ वोढा यद्‍गुणमेष८ मन्मथरिपोस्ताः पान्तु वो मूर्त्तयः॥ २६॥१</p>
<p>पर्यायरचना यथा—</p>
<p>कणइल्लि च्‍चिअ जाणइ कुंतपलप्पाइ कीरसंलवइ।<br>
पूसअभासं मुंचसु ण हु रे हं धव्ववाआढी॥ २७॥</p>
<p>(शुक्‍येव जानाति शुकप्रलपितानि कीरसंलापिनि !<br>
कीरभाषां मुञ्च न खलु रे अहं धृष्टशुकी॥)</p>
<p>पदरचना यथा—(कामी.)</p>
<p>लोलल्लाङ्गुलवल्लीवलयितवकुवलानोकहस्कन्धलोलै— र्गोलाङ्गुलैर्नदद्भिः प्रतिरसितजरत्कन्दरामन्दिरेषु।<br>
खण्डेषूद्दण्डपिण्डीतगरतरलनाः प्रापिरे येन वेला— मालम्ब्योत्तालतल्लस्फुटितपुटकिनीबन्धवो गन्धवाहाः॥ २८॥</p>
<p>वाक्यरचना यथा—</p>
<p>पतिश्वशुरता ज्येष्ठे पतिदेवरतानुजे।<br>
मध्यमेषु च पाञ्चाल्याः त्रितयं त्रितयं त्रिषु॥ २९॥</p>
<p>१. व्योम २. सूर्य ३. चन्द्रः ४. आपः ५. अग्‍नि ६. यजमानः ७. वायुः ८. पृथिवी। * ज्योशेररावघयोस्तु पाठः— यत्तत्पित्तमुषः स यस्य हविषे द्र.स.क. २.५३. उ. रत्‍नेश्‍वरः।
क्रमरचना यथा—</p>
<p>नीलाब्जानां नयनयुगलद्राघिमा दत्तपत्रः कुम्भावैभौ कुचपरिकरः पूर्वपक्षीचकार।<br>
भ्रूविभ्रान्तिर्मदनधनुषो विभ्रमानन्ववादीद् वक्त्रज्योत्स्‍ना शशधररुचं दूषयामास यस्याः॥ ३०॥</p>
<p>(६. घटना —६)</p>
<p>पदार्थानां परस्परमुपश्लेषो घटना। सा षोढा—</p>
<p>प्रक्रान्तघटना, अप्रक्रान्तघटना, अतिक्रान्तघटना, पदघटना, वाक्यघटना, प्रकीर्णघटना चेति। तासु —</p>
<p>प्रक्रान्तघटना यथा—(कुसं. ६.३)</p>
<p>स तथेति प्रतिज्ञाय विसृज्य कथमप्युमाम्।<br>
ऋषीञ् ज्योतिर्मयान् सप्‍त सस्मार स्मरशासनः॥ ३१॥</p>
<p>अप्रकान्तघटना यथा—</p>
<p>अत्राप्युदाहरन्तीममितिहासं पुरातनम्।<br>
निषादस्य च संवादमृषेः संवरणस्य च॥ ३२॥</p>
<p>अतिक्रान्तघटना यथा—(राच.१.१८)</p>
<p>तस्य चक्रुश्चमत्कारं व्यतीतसमया अपि।<br>
स्मितार्द्रमुकुलोद्भेदाः कदम्बबनराजयः॥ ३३॥</p>
<p>पदघटना यथा—</p>
<p>छिन्नेन पतता वह्नौ यन्मुखेन हठात्कृते।<br>
स्वेति हेति हरेणोक्तेः स्वाहाऽऽसीत् सैष रावणः॥ ३४॥</p>
<p>वाक्यघटना यथा—(विक्र. ४.३३)</p>
<p>हंस प्रयच्छ मे कान्तां गतिस्तस्यास्त्वया हृता।<br>
विभावितैकदेशेन देयं यदभियुज्यते॥ ३५॥</p>
<p>प्रकीर्णघटना यथा—(माघ. ३.७४)</p>
<p>साटोपमुर्वीमनिशं नदन्तो यैः प्लावयिष्यन्ति समन्ततोऽमी।<br>
तान्येकदेशान्निभृतं पयोधेः सोऽम्भांसि मेघान् पिबतो ददर्श॥ ३६॥</p>
<p>(७. मुद्रा —६)</p>
<p>साभिप्रायवचनविनिवेशो मु्द्रा। षोढा—</p>
<p>पदमुद्रा, विभक्तिमुद्रा, वचनमुद्रा, वाक्यमुद्रा, समुच्‍चयमुद्रा, संवृतिमुद्रा चेति। तासु पदमुद्रा यथा—(बारा. १.४०)</p>
<p>निर्माल्यं नयनश्रियः कुवलयं वक्त्रस्य दासः शशी भ्रूयुग्मस्य सनाभि गन्मथधनुर्ज्योत्स्‍ना स्मितस्याञ्चलः।<br>
सङ्गीतस्य च मत्तकोकिलरुतान्युच्छिष्टमेणीदृशः सर्वाङ्गीणमहो विधेः परिणतं विज्ञानचित्रं चिरात्॥ ३७॥</p>
<p>विभक्तिमुद्रा यथा—(विसा. १.८)</p>
<p>श्रियः प्रसूते विपदो रुणाद्धि यशांसि सूते मलिनं प्रमार्ष्टि।<br>
संस्कारशौचेन परं पुनीते शुद्धा हि बुद्धिः किल कामधेनुः॥ ३८॥</p>
<p>वचनमुद्रा यथा—(उराच. १.९)</p>
<p>विश्वम्भरा भगवती भवतीमसूत राजा प्रजापतिसमो जनकः पिता ते।<br>
तेषां वधूस्त्वमसि नन्दिनि ! पार्थिवानां येषां कुलेषु सविता च गुरुर्वयं च॥ ३९॥</p>
<p>वाक्यमुद्रा यथा—</p>
<p>यत् स्वच्छे सलिलात्मनि प्रतिफलेद्देवे त्रियामापतौ पीयूषाकृति पर्यवस्यति किल ज्योत्स्‍नेति तत्त्वान्तरम्।<br>
तिग्मं धाम चिरं चकास्ति दिवि यत् तत्रास्ति दिव्यः पुमान् यं विज्ञातवतां त्रुटनित निखिला भूयो भवग्रन्थयः॥ ४०॥</p>
<p>समुच्‍चयमुद्रा यथा—(हव.)</p>
<p>जातश्चायं मुखेन्दुस्ते भ्रुकुटीप्रणयी पुरः।<br>
गतं च वसुदेवस्य कुलं नामावशेषताम्॥ ४१॥</p>
<p>संवृतिमुद्रा यथा—</p>
<p>मणिरत्‍नं प्रसेनस्य तच्‍चानार्येण विष्णुना।<br>
लब्धं येनाद्य योगेन किं कीर्तितेन वः॥ ४२॥</p>
<p>(८. छाया —६)</p>
<p>अन्योक्तीनामनुकरणं छाया। सा षोढा—</p>
<p>लोकोक्तिच्छाया, छोकोक्तिच्छाया, मुग्धोक्तिच्छाया, पोटोक्तिच्छाया, स्खलितोक्तिच्छाया, असमञ्जसोक्तिच्छाया चेति। तासु—</p>
<p>लोकोक्तिच्छाया यथा—(मेघ.१०७)</p>
<p>शापान्ते मे भुजगशयनादुत्थिते शार्ङ्गपाणौ मासानन्यान् गमय चतुरो लोचने मीलयित्वा।<br>
पश्चादावां विरहगुणितं तं तमात्माभिलाषं निर्वेक्ष्यावः परिणतशरच्‍चन्द्रिकासु क्षपासु॥ ४३॥</p>
<p>छेकोक्तिच्छाया यथा—</p>
<p>यो हि दीर्घासिताक्षस्य विलासवलितभ्रुवः।<br>
कान्तामुखस्यावशगस्तस्मै नृपशवे नमः॥ ४४॥</p>
<p>मुग्धोक्तिच्छाया यथा—</p>
<p>किं स स्वर्गे तरुः कोऽपि यस्य पुष्पं निशाकरः।<br>
ते वृक्षाः कीदृशा मातर्येषां मुक्ताफलं फलम्॥ ४५॥</p>
<p>पोटोक्तिच्छाया यथा—</p>
<p>तिलकमसहाम्मि सोढुं घनसारेणातिसारदोषो मे।<br>
लम्भयति च दौर्वर्ण्यं कुङ्कुमरागो ममाङ्गानि॥ ४६॥</p>
<p>स्खलितोक्तिच्छाया यथा—</p>
<p>पिपि प्रिय सस स्वयं मुमु मुखासवं देहि मे तत त्यज दुदु द्रुतं भभभ भाजनं काञ्चनम्।<br>
इति स्खलितजल्पितं मदवशात्कुरङ्गीदृशः प्रगे हसितहेतवे सहचरीभिरध्यैयत॥ ४७॥</p>
<p>असमञ्जसोक्तिच्छाया यथा—</p>
<p>दृष्टः कथं सुतनु किं कुरुते किमस्मद्— वार्ता स पृच्छति शृणोति निवेद्यमानाम्।<br>
आस्तां किमस्य कथया कथयाशु ताव— दत्रागमिष्यति न वा खलु सोऽभिमानी॥ ४८॥</p>
<p>(९. युक्तिः —६)</p>
<p>शब्दस्यार्थस्य वा परस्परमयुज्यमानस्य योजनं युक्तिः। सा षोढा—</p>
<p>पदविषया, पदार्थविषया, वाक्यविषया, वाक्यार्थविषया, प्रकरणविषया, प्रबन्धविषया चेति। तासु —</p>
<p>योगवृत्तिपरम्परा अङ्गाङ्गिभावपरम्परा पर्यायपरम्परेत्यादि। पदविषया यथा—(सूश.)</p>
<p>जम्भारातीभकुम्भोद्‍भवमिव दधतः सान्द्रसिन्दूररेणु।<br>
रक्ताः सिक्ता इवौघैरुदयगिरितटीधातुधाराद्रवस्य॥ ४९॥</p>
<p>लक्ष्मीमाक्रष्टुकामा इव कमलवनोद्धाटनं कुर्वते ये।<br>
भक्तिप्रह्वाय दातुं मुकुलपुटकुटोकोटरक्रोटरक्रोडलीनाम्॥ ५०॥</p>
<p>(सूश.)
तुरङ्गकान्तामुखहव्यवाहज्वालेव भित्त्वा जलमुल्ललास॥ ५१॥</p>
<p>(माघ. ३.३३)
जातिक्रियागुणद्रव्याणां युक्तिः, पदार्थविषया यथा—</p>
<p>स्त्रीपुंनपुंसमनघं भवमानतोऽस्मि॥ ५२॥</p>
<p>शैलाधिराजतनया न ययौ न तस्थौ॥ ५३॥</p>
<p>(कुसं. ५.८५)
साब्भ्रेऽह्नीव स्थलकमलिनीं न प्रबुद्धां न सुप्‍ताम्॥ ५४॥</p>
<p>(मेघ. ८९)
पायादेकं मदनविजयद्वेषिणस्तद् वपुर्वः॥ ५५॥</p>
<p>वाक्‍यगर्भो वाक्यसमुच्‍चयः वाक्यसंवृतिरित्यादिः वाक्यविषया, यथा—</p>
<p>दिङ्‍मातङ्गघटाविभक्तचतुराघाटा मही साध्यते (द्र. ७.१४८)</p>
<p>क्रियासमुच्‍चयसमभिव्याहाराभ्यासादिभिः वाक्यार्थविषया, यथा—(माघ. १.५१)</p>
<p>पुरीमवस्कन्द लुनीहि नन्दनं मुषाण रत्‍नानि हरामराङ्गनाः।<br>
विगृह्य चक्रे नमुचिद्विषा बली य इत्थमस्वास्थ्यमहर्निश दिवः॥ ५६॥</p>
<p>अश्रद्धेयपर्वतादिवर्णनोत्पत्तिहेतुः प्रकरणविषया, यथा—(माघ. ४.१०)</p>
<p>मुदे मुरारेरमरैः सुमेरोरानीय यस्योपचितस्य शृङ्गैः।<br>
भवन्ति नोद्दामगिरां कवीनामुच्छ्रायसौन्दर्यगुणा मृषोद्याः॥ ५७॥</p>
<p>प्रबन्धव्यापिवस्तूपपत्तिहेतुः प्रबन्धविषया, यथा—(मेघ.५)</p>
<p>धूमज्योतिस्सलिलमरुतां सन्निपातः क्‍व मेघ— स्सन्देशार्थाः क्‍व पटुकरणैः प्राणिभिः प्रापणीयाः।<br>
इत्यौत्सुक्यादपरिगणयन् गुह्यकस्तं ययाचे कामार्ता हि प्रकृति(प्रणय)कृपणाश्चेतनाचेतनेषु॥ ५८॥</p>
<p>(१०. उक्‍तिः —६)</p>
<p>विधिनिषेधादेरभिधाम् उक्तिः। षोढा—</p>
<p>विधिः, निषेधः, अधिकारः, परिसङ्ख्या, विकल्पः, नियम इति। तेषु— अप्राप्‍तौ प्रापणवचनं विधिः, यथा—(शाकु. ४.१८)</p>
<p>शुश्रूषस्व गुरून् कुरु प्रियसखीवृतिं सपत्‍नीजने॥ ५९॥</p>
<p>इत्यादि प्राप्‍तौ निवारणं निषेधः, यथा—(शाकु. ४.१८)
भर्तुर्विप्रकृतापि रोषणतया मा स्म प्रतीपं गमः॥ ६०॥</p>
<p>विधिनेषेधयोग्यताधिकारः, यथा—(शाकु. ४.१८)</p>
<p>भूयिष्ठं भव दक्षिणा परिजने भाग्येष्वनुत्सोकिनी।<br>
यान्त्येवं गृहिणीपदं युवतयो वामाः कुलस्याधयः॥ ६१॥</p>
<p>विधिनिषेधाभ्यां शेषप्रतिषेधाभ्यनुज्ञाने परिसङ्ख्या, यथा—</p>
<p>पञ्च पञ्चनखा भक्ष्या वामेनाक्ष्णा न पश्‍यति।<br>
काठिन्यमस्याः कुचयोः किमसद्यन्न रोचते॥ ६२॥</p>
<p>जातिक्रियागुणद्रव्येषु उभयावलम्बी विकल्पः, यथा—(मनु. ६.६)</p>
<p>पुत्रेषु दारान्निक्षिप्य वनं गच्छेत् सहैव वा॥ ६३॥</p>
<p>धर्मार्थकामान् धर्मं वा ब्रह्म वा ब्राह्मणश्चरेत्॥ ६४॥</p>
<p>अयोगान्ययोगात्यन्तायोगव्यवच्छेदो नियमः, यथा—</p>
<p>विवादोऽपार्थ एवायं पार्थ एव धनुर्धरः।<br>
यो न केवलमात्मीयैः परैरप्यभिनन्द्यते॥ ६५॥</p>
<p>(११. भणितिः —६)</p>
<p>उक्तेरेव प्रकारान्तराख्यानं भणितिः। सा षोढा—</p>
<p>सम्भावनाभणितिः, असम्भावनाभणितिः, कल्पनाभणितिः, आश्चर्यभणितिः, संवृतिभणितिः, विशेषभणितिरिति। तासु —</p>
<p>सम्भावनाभणितिः—(विसा. ३.१४)</p>
<p>सद्योद्रावितकेतकोदरदलस्त्रोतःश्रियं बिभ्रती येयं मौक्तिकदामगुम्फनविधेर्योग्यच्छविः प्रागभूत्।<br>
उत्सेक्या कलशीभिरञ्जलिपुटैः पेया मृणालाङ्कुरै— र्मातव्या च शशिन्यमुग्धविभवे सा वर्तते चन्द्रिका॥ ६६॥</p>
<p>असम्भावनाभणितिर्यथा—(विसा. १.२०)</p>
<p>क्‍व पेयं ज्योत्स्‍नाम्भो वदनबिसवल्लीसरणिभि— र्मृणालीतन्तुभ्यः सिचयरचना कुत्र भवति।<br>
क्‍व वा पारीमेयो बत बकुलदाम्‍नां परिमलः कथं स्वप्‍नं साक्षात् कुवलयदृशं कल्पयतु ताम्॥ ६७॥</p>
<p>कल्पनाभणितिः यथा—</p>
<p>दृश्‍यं दृशां सहस्त्रैर्मनसामयुतैर्विभावनीयं च।<br>
सुकृतशतकोटिभोग्यं किमपि वयः सुभ्रुवः स्वदते॥ ६८॥</p>
<p>आश्चर्यभणितिर्यथा—</p>
<p>ज्योतिर्भ्यस्तदिदं तमस्समुदितं जातेऽयमद‍्भ्यश्शिखी पीयूषादिदमुत्थितं विषमयं छायाप्‍तजन्माऽऽतपः।<br>
को नामास्य विधिः प्रसान्तिषु भवेद् गाढं द्रढीयानयं ग्रन्थिर्यत् प्रियतोऽपि विप्रियमिदं सख्यः कृतं सान्त्वनैः॥ ६९॥</p>
<p>संवृतिभणितिर्यथा—(विक्र. २.३)</p>
<p>आभरणस्याभरणं प्रसाधनविधेः प्रसाधनविशेषः।<br>
उपमानस्यापि सखे ! प्रत्युपमानं वपुस्तस्याः॥ ७०॥</p>
<p>विशेषभणितिर्यथा—(माघ. २.१६)</p>
<p>रेवतीवदनोच्छिष्टपरिपूतपुटे दृशौ।<br>
वहन् हली मदक्षीबः पानगोष्ठ्यां पुनातु वः॥ ७१॥</p>
<p>(१२. पठितिः —६)</p>
<p>काक्‍वादिना वाक्योच्‍चारणं पठितिः। सा षोढा—</p>
<p>काकुः, स्वरः, विच्छेद, कान्तिः, अभिनयः, अपदेश इति। तासु— काकुर्यथा—(वेसं. २.२०)</p>
<p>म्यस्ता न भ्रुकुटिर्न बाष्पसलिलेनाच्छादिते लोचने नीतं नाननमन्यतः सशपथं नाहं स्पृशन् वारितः।<br>
तन्व्या मग्‍नपयोधरं भयवशादाविद्धमालिङ्गितं भङ्क्तास्या नियमस्य भीषणमरुन्नायं वयस्यो मम॥ ७२॥</p>
<p>स्वरो यथा—</p>
<p>सुभ्रु! त्वं कुपितेत्यपास्तमशनं त्यक्ता कथा योषितां॥</p>
<p>॥ ७३॥ (पृ.३६०)
विच्छेदो यथा—(ध्वन्यालोक २.२२/२३)</p>
<p>येन ध्वस्तमनोभवेन बलिजित्कायः पुरास्त्रीकृतः॥ ७४॥</p>
<p>कान्तिर्यथा—(कीव. १.१०)</p>
<p>यस्यारिजातं नृपतेरपश्यदवलम्बनम्।<br>
ययौ निर्झरसम्भोगैरपश्यदबलं वनम्॥ ७५॥</p>
<p>अभिनयो यथा—</p>
<p>एद्दहमेत्तत्थणिआ॥ ७६॥</p>
<p>(पृ॰ ३६४)
अपदेशो यथा—</p>
<p>इतः स दैत्यः प्राप्‍तश्रीः॥ ७७॥</p>
<p>(कुसं. २.५५)
(१३. श्रव्यम् —६)</p>
<p>श्रुतिसुखमात्रजननं श्रव्यम्। तत्षोढा—</p>
<p>आशीः, नान्दी, नमस्कृतिः, वस्तुनिर्देशः, ध्रुवा, आक्षिप्‍तिकेत्यादि। तत्र लिङ्लोड्वाच्योऽर्थविशेष आशीः, यथा—</p>
<p>भूयाद् वः श्रेयसे देवः पार्वतीदयितो हरः॥ ७८॥</p>
<p>पातु वः परमं ज्योतिरवाङ्‌मनसगोचरम्॥ ७९॥</p>
<p>(काव्याद. २.३५७)
रङ्गमङ्गलान्तस्वस्त्ययनं नान्दी, यथा—(कम. १.१)</p>
<p>भद्दं भोदु सरस्सईअ कइणो णंदंतु वासाइणो अण्णाणं पि परं पअट्ठदु वरा वाणी छइल्लप्पिआ।<br>
वच्छोमी तह माअही फुरदु णो सा किं अ पंचालिआ रीदीयो विलिहंतु कव्वकुसला जोह्‍णं चओरा विअ॥ ८०॥</p>
<p>(भद्रं भवतु सरस्वत्याः कवयो नन्दन्तु व्यासादयः अन्येषामपि परं प्रवर्ततां वरा वाणी विदग्धप्रिया।<br>
वैदर्भी तथा मागधी स्फुरतु नः सा किं च पाञ्चालिका रीतिका विलिहन्तु काव्यकुशला ज्योत्स्नां चकोरा इव॥)</p>
<p>स्तुतिर्नमोवाक्यं वा नमस्क्रिया, यथा—</p>
<p>जयति ब्रह्मभूः शम्भुः॥ ८१॥</p>
<p>वन्देमहि महेश्वरम्॥ ८२॥</p>
<p>इदं गुरुभ्यः पूर्वेभ्यो नमोवाकं प्रशास्महे॥ ८३॥</p>
<p>(उराच. १.१)
कथाशरीरव्यापिनो नायकादेरभिधानं वस्तुनिर्देशः, यथा—</p>
<p>अस्त्युद्दामजटाभारभ्रान्तगङ्गाम्बुशेखरः।<br>
आदिदेवो हरो नाम सृष्टिसंहारकारणम्॥ ८४॥</p>
<p>पात्रप्रवेशादिसूचकं वाक्यं ध्रुवा, यथा</p>
<p>मअ—वह—णिमित्त—णिग्गअ—मइन्द—सुण्णं गुहं णिएऊण।<br>
लद्धावसरो गहिऊण मोत्तिआइं गओ वाहो॥ ८५॥</p>
<p>(मुगवधनिमित्तनिर्गतमृगेन्द्रशून्यां गुहां निरूप्य।<br>
लब्धावसरो गृहीत्वा मौक्तिकानि गतो व्याधः॥)</p>
<p>अभिधित्सितरागविशेषप्रयोगमात्रफलं वचनमाक्षिप्‍तिका, यथा—</p>
<p>पअपीडिअमहिसासुरदेहेहिं भुअणभअलुआवअ/ससिलेहिं।<br>
सुरसुहदेत्तवलिअधवलच्छिहिं जअइ सहासं वअणु महलच्छिहिं॥ ८६॥</p>
<p>(पदपीडितमहिषासुरदेहाया भुवनभयलावकशशिलेखायाः।<br>
सुरसुखदातृवलितधवलाक्ष्या जयति सहासं वदनं महालक्ष्म्याः॥)</p>
<p>(१४. प्रेक्ष्यम् —६)</p>
<p>प्रेक्षानिमित्तं वाचिकाद्यभिनयरहितमाङ्गिकैकनिर्वर्त्यं प्रस्थानडोम्बलिकादिवाक्यं प्रेक्ष्यम्। तत्षोढा— लास्यं, ताण्डवं, छलिकं, शम्या, हल्लीसकं, रास इति। तेषु श्रृङ्गाररसप्रधानं लास्यं, यथा—</p>
<p>उच्चिउ वालीयिअ पन्थहिं जंतउ।<br>
पेक्खमि हत्थं होइ जइ लोअणवंतउ॥ ८७॥</p>
<p>(उच्चा पालिः प्रियः पथा याति।<br>
प्रेक्षे हस्तो भवति यदि लोचनवान्॥)</p>
<p>रौद्रवीरप्रधानं ताण्डवं, यथा—</p>
<p>सुअवहवइअरु णिसुणिउ दारुणु रोसविसट्ठपहाररुहिरारुणु।<br>
जलिउ जाणइ णरु रिउसंतावणु अणलसरिच्छ जइ होइ महारणु॥ ८८॥</p>
<p>(सुतवधव्यतिकरं निशम्य दारुणं रोषविसृष्टप्रहाररुधिरारुणः।<br>
ज्वलितो जायते नरो रिपुसंतापनोऽनलसदृशो यदि भवति महारणः॥)</p>
<p>उभयात्मकं छलिकम्, यथा—</p>
<p>णिसुणिउ पच्छा त्तुरअरउ भुण्डि हिंसि हसंति।<br>
णिअकंतडाढजुअलेहिं पुणु पुणु णअण वलंति॥ ८९॥</p>
<p>(निशम्य पश्चात्तुरगरवं शूकर्याः सहसा इति।<br>
निजकान्तदंष्ट्रायुगले पुनःपुनर्नयने वलतः॥)</p>
<p>लास्यमेव देवकिन्नरविषयं शम्या, यथा—</p>
<p>वीहेसि हरिमुहि अवि होहि मं गले लेहि सइ।<br>
कन्दइ रिठ्ठासुरमारिउ कण्ठवलिउ ण पइ॥ ९०॥</p>
<p>{बिभेषि हरिमुखि अपि भव मां गले गृहाण स्वयम्।<br>
क्रन्दति अरिष्टासुरो मारितः कण्ठवलितो न पतिःत्वया॥}</p>
<p>मण्डलेन हि यत् स्त्रीणां गीतं/नृत्त्यं हल्लीसकं तु तत्।<br>
तत्र नेता भवेदेको गोपस्त्रीणां हरिर्यथा॥ ९१॥</p>
<p>तद् यथा—</p>
<p>चंदणधूसरअं आउलिअलोअणअं हासपरम्मुहअं णीसासकिलालिअं।<br>
दुम्मणदुम्मणअं सङ्कामिअमण्डणअं माणिणि आणणअं किं तु करठ्ठिअं॥ ९२॥</p>
<p>(चन्दनधूसरकमाकुलितलोचनं हासपराङ्मुखं निःश्वासक्लान्तम्।<br>
दुर्मनसां दुर्मनस्कं संक्रामितमण्डनं मानिनि! आननकं किं तव करस्थितम्॥)</p>
<p>तदेव तालबन्धविशेषयुक्तं रासः, यथा—</p>
<p>अइ दुम्मण दुम्मणआ अज्ज किणो पुच्छामि तुमं।<br>
जेण जिविज्जइ जेण विलासो पलिहिज्जइ कीस जणो॥ ९३॥</p>
<p>(अयि दुर्मनः दुर्मनस्क! अद्य किं नो पृच्छामि त्वाम्।<br>
येन जीव्यते येन विलासः परिह्रियते कस्माज्ज॥)</p>
<p>(१५. अभिनेयम् —६)</p>
<p>दशरूपकविषयमेव अभिनेयम्। अभिनयस्तु षोढा—</p>
<p>आङ्गिकः, वाचिकः, आहार्यः, सात्त्विकः, सामान्यः, चित्र इति। तत्र आङ्गिको यथा—(उरा. २.१०)</p>
<p>दोर्दण्डाः क्‍व नु धृताङ्गदाः क्‍व नु शिरानद्धौ भुजौ द्वाविमौ वक्त्राणि क्‍व नु कान्तिमन्ति वलिमत् क्‍वेदं ममैकं मुखम्।<br>
वाचस्ताः क्‍व जितार्णवध्वनिघनाः क्‍वायं वचस्संयमो हेलाकम्पितभूधरः क्‍व चरणन्यासः क्‍व मन्दा गतिः॥ ९४॥</p>
<p>वाचिको यथा—(रत्ना. २.१)</p>
<p>दुर्वारां मदनशरव्यथां वहन्त्या तन्वङ्गया यदभिहितं पुरः सखीनाम्।<br>
तद् भूयः शिशुशुकशारिकाभिरुक्तं धन्यानां श्रवणपथातिथित्वमेति॥ ९५॥</p>
<p>आहार्यो यथा—</p>
<p>चूडाचुम्बितकङ्कपत्रमभितस्तूणीद्वयं पृष्ठतः (उराच. ४.२०)</p>
<p>सात्त्विको यथा—(मामा. १.३५)</p>
<p>वारंवारं तिरयति दृशोरुद्‍वमन् बाष्पपूर— स्तत्संकल्पोपहितजडिम स्तम्भमभ्येति गात्रम्।<br>
सद्यः स्विद्यन्नयमविरतोत्कम्पलोलाङ्गुलीकः पाणिर्लेखाविधिषु नितरां वर्तते किं करोमि॥ ९६॥</p>
<p>उक्तानां चतुर्णामपि प्रयोगे सामान्यः, यथा—(मामा. ५.३८)</p>
<p>राहोश्चन्द्रकलामिवाननचरीं दैवात्समासाद्य मे दस्योरस्य कृपाणपातविषयादाच्छिन्दतः प्रेयसीम्।<br>
आतङ्काद्विकलं द्रुतं करुणया विक्षोभितं विस्मया— त्क्रोधेन ज्वलितं मुदा विकसितं चेतः कथं वर्तते॥ ९७॥</p>
<p>हस्ताध्यायपदाध्याययोः अकथिताङ्गिकाद्यभिनयविशेषश्चित्रः, यथा—)</p>
<p>व्यतिकर इव भीमस्तामसो वैद्युतश्च क्षणमुपहतचक्षुर्वुत्तिरुद्‍भूय शान्तः।<br>
कथमिह न वयस्यस्तत् किमेतत् किमन्यत् प्रभवति हि महिम्ना स्वेन योगेश्वरीयम्॥ ९८॥</p>
<p>(मामा.९.५४,१०.८)
(१६. अध्येयम् —६)</p>
<p>विधिनिषेधव्युत्पत्तिहेतुरध्येयम्। तत्तु षोढा—</p>
<p>काव्यं, शास्त्रम्, इतिहासः, काव्यशास्त्रं, काव्येतिहासः, शास्त्रेतिहास इति। तेषु उक्तिप्रधानं काव्यं, यथा—</p>
<p>यदि स्मरामि तां तन्वीं जीविताशा कुतो मम।<br>
अथ विस्मृत्य जीवामि जीवितव्यसनेन किम्॥ ९९॥</p>
<p>विधायकादिशब्दप्रधानं शास्त्रं, यथा—(बृहत्सं ७०.१)</p>
<p>स्निग्धोन्नताग्रतनुताम्रनखौ कुमार्याः पादौ समोपचितचारुनिगूढगुल्फौ।<br>
श्लिष्टाङ्गुली कमलकान्तितलौ च यस्या— स्तामुद्‍वहेद् यदि भुवोऽधिपतित्वमिच्छेत्॥ १००॥</p>
<p>अर्थप्रधान इतिहासः, यथा—</p>
<p>हिरण्यकशिपुर्दैत्यो यां यां स्मित्वाऽप्युदैक्षत।<br>
भयभ्रान्तैस्सुरैश्चक्रे तस्यै तस्यै दिशे नमः॥ १०१॥</p>
<p>शास्त्रे काव्यविनिवेशः काव्यशास्त्रं, यथा—</p>
<p>नान्दीपदानि रतनाटकविघ्नशान्तावाज्ञाक्षराणि परमाण्यथवा स्मरस्य।<br>
दष्टेऽधरे प्रणयिना विधुताग्रपाणिसीत्कारशुष्करुदितानि जयन्ति नार्याः॥ १०२॥</p>
<p>इतिहासे काव्यविनिवेशः काव्येतिहासः, यथा—(माघ. १.४६)</p>
<p>स सञ्चरिष्णुर्भुवनान्तरेषु यां यदृच्छयाशिश्रियदाश्रयः श्रियः।<br>
अकारि तस्यै मुकुटोपलस्खलत्करैस्त्रिसन्ध्यं त्रिदशैर्दिशे नमः॥ १०३॥</p>
<p>इतिहासे शास्त्रार्थविनिवेशनं शास्त्रेतिहासः, यथा—(महाभा. १८.५.३८)</p>
<p>धर्मे चार्थे च कामे च मोक्षे च भरतर्षभ।<br>
यदिहास्ति तदन्यत्र यन्नेहास्ति न तत् क्वचित्॥ १०४॥</p>
<p>(१७. वाकोवाक्यम् —६)</p>
<p>उक्तिप्रत्युक्तिर्वाकोवाक्यम्। सा षोढा—</p>
<p>ऋजूक्तिः, वक्रोक्‍तिः‍, वैयात्योक्तिः, गूढोक्तिः, प्रश्नोत्तरोक्तिः, चित्रोक्तिः इति। तासु</p>
<p>ऋजूक्तिर्यथा—(अमरु. ५७, पृ. ५११)</p>
<p>बाले नाथ विमुञ्च मानिनि रुषं रोषान्मया किं कृतं॥ १०५॥</p>
<p>वक्रोक्तिर्यथा—</p>
<p>केयं मूर्ध्‍न्यन्धकारे तिमिरमिह कुतः सुभ्रु कान्तेन्दुयुक्ते कान्ताप्यत्रैव कामिन्ननु भवति मया पृष्ठमेतावदेव।<br>
नाहं द्वन्द्व करोमि व्यपनय शिरसस्तूर्णमेनामिदानी— मेवं प्रोक्ते भवान्या प्रतिवचनजडः पातु वो मन्मथारिः॥ १०६॥</p>
<p>वैयात्योक्तिर्यथा—</p>
<p>कुशलं राधे! सुखितोऽसि कंस! कंसः क्‍व, स क्‍व, सा राधा।<br>
इति पालीप्रतिवचनैर्विलक्षहासो हरेर्जयति॥१०७॥</p>
<p>गूढोक्तिर्यथा—</p>
<p>केशव! यमुनातीरे व्याहृतवानुषसि हंसिकां कोऽद्य।<br>
कान्ताविरहभयातुरहृदयः प्रायः प्रियेऽहं सः॥ १०८॥</p>
<p>प्रश्‍नोत्तरोक्तिर्यथा—(अमरु. ७१)</p>
<p>क्‍व प्रस्थितासि करभोरु! घने निशीथे प्राणेश्वरो वसति यत्र जनः प्रियो मे।<br>
एकाकिनी वद कथं न बिभेषि बाले! नन्वस्ति पुङ्खितशरो मदनः सहायः॥ १०९॥</p>
<p>चित्रोक्तिर्यथा—</p>
<p>कोऽयं कामिनि! भूषणं कितव ते शोणः कथं कुङ्कुमात् स्कूर्पासान्तरितः प्रिये विनिमयं पश्यापरं क्‍वास्ति मे।<br>
पश्यामीत्यभिधाय सान्द्रपुलको मृद्‍न मृडान्याः स्तनौ हस्तेन प्रतिनिर्जितेन्दुरवतात् द्यूते हसन् वो हरः॥ ११०॥</p>
<p>(१८. प्रश्‍नोत्तरम् —६)</p>
<p>विदग्धगोष्ठीविनोदहेतुः पर्यनुयोगनिर्भेदः प्रश्‍नोत्तरम्। तत्षोढा— बहिःप्रश्‍नम्, अन्तःप्रश्‍नम्, बहिरन्तःप्रश्‍नम्, जातिप्रश्‍नम्, पृष्टप्रश्‍नम्, उत्तरप्रश्‍नमिति। तेषु —</p>
<p>बहिःप्रश्‍नं यथा—(मज्जन्मकरः)</p>
<p>भद्र! माणवकाख्याहि कीदृशः खलु ते पिता।<br>
वेलान्दोलितकल्लोलः कीदृशश्च महोदधिः॥ १११॥</p>
<p>अन्तःप्रश्‍नं यथा—</p>
<p>काहमस्मि गुहा वक्ति प्रश्‍नेऽमुष्मिन् किमुत्तरम्।<br>
कथमुक्तं न जानासि कदर्थयसि यत्सखे॥ ११२॥१</p>
<p>१. कथमुक्तं &lsquo;क+थ&rsquo;—वर्णाभ्यां &lsquo;कदर्थयसी&rsquo;—ति क्रियापदे विद्यमानाभ्यां मुक्तं ताभ्यां हीनं &lsquo;दर्यसि&rsquo; इति यत् तदेवात्रोत्तरम्।
बहिरन्तःप्रश्‍नं यथा—</p>
<p>सुभद्रां क उपायंस्त प्रश्‍नेऽमुष्मिन् य उत्तरः।<br>
(&lsquo;नर&rsquo; इति) स कीदृक्कपिमाचष्टे व्योम्नि पर्णस्थितिः कुतः१॥</p>
<p>(&lsquo;वा&rsquo;—पर इति)
जातिप्रश्‍नं यथा—(हैमवार—करञ्जिना)</p>
<p>कीदृशा भूमिभागेन राजा स्नातोऽनुमीयते।<br>
प्राङ्गणं कुरुतेत्युक्ताः किमाहुस्तदनिच्छवः॥ ११४॥</p>
<p>सेयं गतप्रत्यागतजाति।</p>
<p>पृष्टप्रश्‍नं यथा— (सक. पृ.३०३—४)</p>
<p>को सो जोअणवाओ को दंडाणं दुवे सहस्साइं।</p>
<p>(कस्स योजनपादः को दण्डानां द्वे सहस्त्रे।)</p>
<p>का काली का मधुरा किं शुकपृथुकाननच्छायम्॥ ११५॥</p>
<p>उत्तरप्रश्‍नं यथा—</p>
<p>किं वसन्तसमये वनभक्षः पृष्टवान् सपृथुलोमविलेखः।<br>
उत्तरं च किमवापतुरेतौ काननादतिमिरादपि कालम् (ली)॥ ११६॥</p>
<p>(१९. प्रहेलिका —६)</p>
<p>प्रश्‍न एवानुत्तर प्रहेलिका। सा षोढा—</p>
<p>च्युताक्षरा, दत्ताक्षरा, च्युतदत्ताक्षरा, अक्षरमुष्टिः, बिन्दुमती, अर्थप्रहेलिका च। तासु च्युताक्षरा यथा— (विहङ्गिका हारेण)</p>
<p>पयोधरभराक्रान्ता संनमन्ती पदे पदे।<br>
पदमेकं न का याति यदि हारेण वर्जिता॥ ११७॥</p>
<p>दत्ताक्षरा यथा—(शम्बरः)</p>
<p>प्ररूढयौवनः कोऽयं कान्तयानुगतः सुखी।<br>
वने प्रयाति निश्शङ्कं शबरः सत्त्वसंकुले॥ ११८॥</p>
<p>च्युतदत्ताक्षरा यथा—</p>
<p>विदग्धः सरसो रागी नितम्बोपरि संस्थितः।<br>
तन्वङ्ग्यालिङ्गितः कण्ठे कलं कूजति को विटः॥ ११९॥ (घटः)</p>
<p>१. व्योम्‍नि पर्णस्थितिर्वायुतो भवति। स नरयुक्तः &lsquo;वानर&rsquo;—रूपः कपिमाचष्टे।
श्लोकादेरक्षरव्यत्यासेन कथनमक्षरमुष्टिः। यथा—</p>
<p>अतिः अतिः अन्म अलं प्रीद्य रद्य जद्य फद्य। मेलामेला मेलं मेलं फसफसफसफसः॥ १२०॥</p>
<p>अद्य मे सफला प्रीतिरद्य मे सफला रतिः।<br>
अद्य मे सफलं जन्म अद्य मे सफलं फलम्॥ १२१॥</p>
<p>यथास्थितस्वरानुस्वारविसर्गसंयोगस्योक्तार्थस्य च श्लोकादेः कादिवर्णस्थाने बिन्दुविनिवेशो बिन्दुमती। तद्यथा—</p>
<p>तवापवादः प्रत्यब्धि पताका प्रतिसङ्गरम्।<br>
फलं प्रत्यद्भ‍ुतोपायं यशांसि न तु न क्‍वचित्॥ १२२॥</p>
<p>अत्रार्थे, {/?/ /?/}</p>
<p>निर्भेदः —</p>
<p>ठुठठा ठुठठा ठाठा ठुंठुठे ठुंठठे ठठा।<br>
ठाठठे ठाठठे ठिंठिं ठंठंठिठठिठीठठः॥१२३॥</p>
<p>उदधावुदधावाज्ञा संयुगे संयुगे जयः।<br>
साहसे साहसे सिद्धिः सर्वत्र तव कीर्त्तयः॥ १२४॥</p>
<p>अर्थप्रहेलिका यथा—(पक्‍वमाम्रफलम्) (सक. २.३५८—३६५)</p>
<p>उत्तप्‍तकाञ्चनच्छायं संदष्टदशनच्छदम्।<br>
सरसं चुम्ब्यते हृष्टैर्वृद्धैरपि किमुज्ज्वलम्॥ १२५॥</p>
<p>(२०. गूढम् —६)</p>
<p>गुप्‍तक्रियापदादिप्रयोगो गूढम्। तत्षोढा—</p>
<p>क्रियागूढं, कारकगूढं, संबन्धगूढं, वस्तुगूढं, पादगूढम्, अभिप्रायगूढं चेति। तेषु क्रियागूढं यथा—(न स्थ)</p>
<p>स्तनजघनभराभिराममन्दं गमनमिदं मदिरारुणेक्षणायाः।<br>
कथमिव सहसा विलोकयन्तो मदनशरज्वरजर्जरा युवानः॥ १२६॥</p>
<p>कारकगूढं यथा—</p>
<p>पिबतस्ते शरावेण वारि कह्लारशीतलम्।<br>
केनेमौ दुर्विदग्धेन हृदये विनिवेशितौ॥ १२७॥</p>
<p>(शरौ)
सम्बन्धगूढं यथा—(काव्याद. ३.१०८)</p>
<p>न मयागोरसाभिज्ञं चेतः कस्मात् प्रकुप्यसि।<br>
अस्थानरुदितैरेभिरलमालोहितेक्षणे॥ १२८॥</p>
<p>वस्तुगूढं यथा—(दासी असि)</p>
<p>पानीयं पातुमिच्छामि श्यामे कमललोचने।<br>
यदि दास्यसि नेच्छामि न दास्यसि पिबाम्यहम्॥ १२९॥</p>
<p>पादगूढं यथा—(किराता. १५.४३)</p>
<p>द्युवियद्‍गामिनी तारसंरावविहतश्रुतिः।<br>
हैमीषुमाला शुशुभे &lsquo;विद्युतामिव संहतिः&rsquo;॥ १३०॥</p>
<p>अभिप्रायगूढं यथा—</p>
<p>जइ देवरेण भणिआ खग्गं घेत्तूण राउलं वच्च।<br>
ता किं सेवअवहुए हसिऊण वलोइअं असणं॥ १३१॥</p>
<p>(यदि देवरेण भणिता खङ्गं गृहीत्वा राजकुलं व्रज।<br>
तत्किं सेवकवध्वा हसित्वावलोकितं शयनम्॥)</p>
<p>(सक. २.३६६–३७०)
निरीक्षितमनेनेह पुरुषायितलक्ष्म च।<br>
पादलाक्षादिकं तेन नियुङ्क्ते मां न कर्मणि॥ १३२॥</p>
<p>इति।
(२१. चित्रम् —६)</p>
<p>स्वरस्थानवर्णगतिबन्धाकारनियमश्चित्रम्। तत् षोढा स्वरादिनियमभेदात्। तेषु— चतुस्स्वरं यथा—(काव्याद. ३.८४)</p>
<p>आम्नायानामाहान्त्या वाग्गीतीरीतीः प्रीतीभीतीः।<br>
भोगो रोगो मोहो मोदो ध्येये वेच्छेत् क्षेमे देशे॥ १३३॥</p>
<p>त्रिस्थानं यथा—(काव्याद. ३.८९)</p>
<p>अलिनीलालकलतं कं न हन्ति घनस्तनि!।<br>
आननं नलिनच्छायनयनं शशिकान्ति ते॥ १३४॥</p>
<p>द्विवर्णं यथा—(माघ. १९.६६)</p>
<p>भूरिभिर्भारिभिर्भीरैर्भूभारैरभिरेभिरे।<br>
भेरीरेभिभिरभ्राभैरभीरुभिरिभैरिभाः॥ १३५॥</p>
<p>गतिचित्रं यथा—(माघ. १९.४४) गतप्रत्यागतार्थ(र्ध)म्</p>
<p>वारणागगभीरा सा साराभीगगणारवा।<br>
कारितारिवधा सेना नासेधावरितारिका॥ १३६॥</p>
<p>बन्धचित्रं यथा—(माघ. १९.२९) मुरजबन्धः</p>
<p>सा सेना गमनारम्भे रसेनासीदनारता।<br>
तारनादजना मत्तधीरनागमनामया॥ १३७॥</p>
<p>याश्रिता पावनतया यातनाच्छिदनीचया।<br>
याचनीया धिया मायायामायासं स्तुता श्रिया॥ १३८॥</p>
<p>(देश. ४) पद्मम्
(२२. श्लेषः —६)</p>
<p>द्वयोस्तन्त्रेणाभिधानं श्लेषः। स षोढा—</p>
<p>प्रकृतिश्लेषः, प्रत्ययश्लेषः, विभक्तिश्लेषः, वचनश्लेषः, पदश्लेषः, भाषाश्लेषः इति। तेषु —</p>
<p>प्रकृतिश्लेषो यथा—</p>
<p>त्वमेव धातुः पूर्वोऽसि त्वमेव प्रत्ययः परः।<br>
अनाख्यातं न ते किञ्चिदतस्त्वं नोपमीयसे॥ १३९॥</p>
<p>प्रत्ययश्लेषो यथा—</p>
<p>तस्या विनापि हारेण निसर्गादेव हारिणौ।<br>
जनयामासतुः कस्य विस्मयं न पयोधरौ॥ १४०॥</p>
<p>विभक्तिश्लेषो यथा—</p>
<p>विषं निजगले येन बभ्रे च भुजगप्रभुः।<br>
देहे योनाङ्गजो दध्रे जाया च स जयत्यजः॥ १४१॥</p>
<p>वचनश्लेषो यथा—</p>
<p>तनुत्वरमणीयस्य मध्यस्य च भुजस्य च।<br>
अभवन्नितरां तस्या वलयः कान्तिवृद्धये॥ १४२॥</p>
<p>पदश्लेषो यथा—(काव्याद. २.२९)</p>
<p>अरिमेदः पलाशश्च बाहुः कल्पद्रुमश्च ते।<br>
बालेवोद्यानमालेयं सालकाननशोभिनी॥ १४३॥</p>
<p>भाषाश्लेषो यथा—(रुद्रटा. ४.१५)</p>
<p>धीरागच्छदुमे हतमुदुद्धरवारिसदस्सु।<br>
अभ्रमदप्प्रसराभरणुरविकिरणा तेजस्सु॥ १४४॥</p>
<p>(२३. यमकम्—६)</p>
<p>भिन्नार्थेकरूपा च वर्णसङ्घातावृर्त्तिर्यमकम्। तत् षोढा—</p>
<p>स्थानयमकम्, अस्थानयमकं, व्यपेतम्, अव्यपेतं, समुद्रकः, पादयमकमिति। तत्र पादानामादिमध्यान्ताः स्थानम्। तेषु —</p>
<p>शब्दसङ्घातावृत्ति स्थानयमकं, यथा—(काव्याद. ३.३४)</p>
<p>सालं सालम्बकलिकासालंसालं न वीक्षितुम्।<br>
नालीनालीनवकुलानाली नालीकिनीरपि॥ १४५॥</p>
<p>अस्थानयमकं यथा—(रुद्रटा. ३.५७)</p>
<p>कमलिनीमलिनी दयितं विना न सहते सह तेन निषेविताम्।<br>
तमधुना मधुना निहितं हृदि स्मरति सा रतिसारमहर्निशम्॥ १४६॥</p>
<p>व्यवहितं व्यपेतयमकं यथा—(काव्याद. ३.२९)</p>
<p>कमलेः समकेशं ते कमलेर्ष्याकरं मुखम्।<br>
कमलेख्यं करोषि त्वं कमलेवोन्मदिष्णुषु॥ १४७॥</p>
<p>अव्यवहितमव्यपेतयमकं यथा—(काव्याद. ३.१८)</p>
<p>रमणी रमणीया मे पाटलापाटलांशुका।<br>
वारुणीवारुणीभूतसौरभाः सौरभास्पदम्॥ १४८॥</p>
<p>समुद्रको यथा—(पृ॰द्र. ३६२)</p>
<p>कान्तारतरुतलासितमृगयुवरचितान्तरा हरति वनान्ता॥ १४९॥</p>
<p>पादयमकं यथा—</p>
<p>कमलमलिरमुञ्चदुत्पलकलिकातरलोलमुत्पलाशकान्ते।<br>
कान्ते स्म चक्षुरलिकुलकलिकातरलोलमुत्पलशकान्ते॥ १५०॥</p>
<p>(२४. अनुप्रासः —६)</p>
<p>वर्णानामनतिदूरान्तरमावृत्तिरनुप्रासः। स षोढा— वर्णानुप्रासः, स्थानानुप्रासः, पदानुप्रासः, नामानुप्रासः, पादानुप्रासः, व्यवहितानुप्रास इति। तत्र—</p>
<p>वर्णानुप्रासो यथा—</p>
<p>शिञ्जानमञ्जुमञ्जीरकाञ्चीसञ्चारचारवः।<br>
रमयन्ति मनः कान्ता नितान्तं योगिनामपि॥ १५१॥</p>
<p>स्थानानुप्रासो यथा—(काव्याद. १.५३)</p>
<p>एष राजा यदा लक्ष्मीं प्राप्‍तवान् ब्राह्मणप्रियः।<br>
तदाप्रभृति धर्मस्य लोकेऽस्मिन्नुत्सवोऽभवत्॥ १५२॥</p>
<p>पदानुप्रासो यथा—</p>
<p>अमृतममृतं चन्द्रश्चन्द्रस्तथाम्बुजमम्बुजं रतिरपि रतिः कामः कामो मधूनि मधून्यपि।<br>
इति न भजते वस्तु प्रायः परस्परसंकरं तदियमबला धत्ते लक्ष्मीं कथं सकलात्मिकाम्॥ १५३॥</p>
<p>नामानुप्रासो यथा—</p>
<p>कृत्वा कृत्वा कलकलं मारुतेन चलाचलः।<br>
मातर्गुलुगुलायन्ते गजा इव घनाघनाः॥ १५४॥</p>
<p>पादानुप्रासो यथा—(काव्याद. १.३)</p>
<p>रागद्वेषौ यदि स्यातां तपसा किं प्रयोजनम्।<br>
तावेव यदि न स्यातां तपसा किं प्रयोजनम्॥ १५५॥</p>
<p>व्यवहितानुप्रासो यथा—</p>
<p>प्रकाशो यशसा देवः प्रकाशो महसा रविः।<br>
दुस्सहो द्विषतां स्वामी दुस्सहस्तमसां स च॥ १५६॥</p>
<p>चतुर्विंशतिरित्युक्ताः शब्दालङ्कारजातयः।<br>
जात्यादिभेदतः पद्ये गद्येऽप्यासामयं क्रमः॥ १५७॥</p>
<p>इह शिष्टानुशिष्टानां शिष्टानामपि सर्वथा।<br>
वाचामेव प्रसादेन लोकयात्रा प्रवर्तते॥ १५८॥</p>
<p>(काव्याद. १.३,४)
इदमन्धं तमः कृत्स्नं जायेत भुवनत्रयम्।<br>
यदि शब्दाह्वयं ज्योतिरासंसारान्न दीप्यते॥ १५९॥</p>
<p>गतयस्तस्य यास्तिस्त्रो द्रुतमध्यविलम्बिताः।<br>
लयान् पदगतेः प्राहुस्तान् गीते गीतवेदिनः॥ १६०॥</p>
<p>रीतयो वाङ्‌मयप्राणा हृदयं तस्य वृत्तयः।<br>
रचनादित्रयं मूर्तिरनुप्रासस्तु जीवितम्॥ १६१॥</p>
<p>उक्तयो दैवतं छायामुद्राभणितयो वृतिः।<br>
पठितिः श्रव्यता प्रेक्षाभिनयोऽध्ययनं धृतिः॥ १६२॥</p>
<p>श्लेषः पुष्णाति सर्वासु प्रायो वक्रोक्तिषु श्रियम्।<br>
वाकोवाक्‍येन हृष्यन्ति मनांसि कृषतामपि॥ १६३॥</p>
<p>(काव्याद. २.३६२)
विनयेन विना का श्री. का निशा शशिना विना।<br>
विना यमकचित्राभ्यां कीदृशीव विदग्धता॥ १६४॥</p>
<p>(काव्यालङ्कार १.४)
गूढं गूढचतुर्थादि वादिनां दर्पशान्तये।<br>
प्रश्‍नोत्तरं तु नाम्नापि विदग्धमुखमण्डनम्॥ १६५॥</p>
<p>क्रीडागोष्ठीविनोदेषु तज्ज्ञैराकीर्णमन्त्रणे।<br>
परव्यामोहने चापि सोपयोगाः प्रहेलिकाः॥ १६६॥</p>
<p>(काव्याद. ३.९७)
यथामति यथायुक्ति यथौचित्यं यथारुचि।<br>
कवेः पात्रस्य चैतासां प्रयोग उपपद्यते॥ १६७॥</p>
<p>यादृग् गद्यविधौ बाणः पद्यबन्धे न तादृशः।<br>
प्रतिमार्गमियं देवी विचित्रा हि सरस्वती॥ १६८॥</p>
<p>संस्कृतेनैव कोऽप्यर्थः प्राकृतेनैव चापरः।<br>
शक्‍यो रचयितुं कश्चिदपभ्रंशेन जायते॥ १६९॥</p>
<p>(काव्यमीमांसा)
पैशाच्या शौरसेन्यान्यो मागध्यान्यो निबध्यते।<br>
द्वित्राभिः कोऽपि भाषाभिः सर्वाभिरपि कश्चन॥ १७०॥</p>
<p>कश्चिद् गद्येन पद्येन कश्चिन्मिश्रेण शक्‍यते।<br>
निबद्ध‍ुं कश्चन द्वाभ्यां कश्चित्तु पथिभिस्त्रिभिः॥ १७१॥</p>
<p>संस्कृतेनैव केऽप्याहुः प्राकृतेनैव केचन।<br>
साधारण्यादिभिः केचित् केचन म्लेच्छभाषया॥ १७२॥</p>
<p>न म्लेच्छितव्यं यज्ञादौ स्त्रीषु नाप्राकृतं वदेत्।<br>
सङ्कीर्णं नाभिजातेषु नाप्रबुद्धेषु संस्कृतम्॥ १७३॥</p>
<p>वदन्ति संस्कृतं देवा प्राकृतं किन्नरादयः।<br>
पैशाचाद्यं पिशाचाद्या मागधं हीनजातयः॥ १७४॥</p>
<p>केऽभूवन्नाढ्यराजस्य राज्ये प्राकृतभाषिणः।<br>
काले श्रीसाहसाङ्कस्य के न संस्कृतवेदिनः॥ १७५॥</p>
<p>नात्यन्तं संस्कृतेनैव नात्यन्तं देशभाषया।<br>
कथा गोष्ठीषु कथयन् लोके बहुमतो भवेत्॥ १७६॥</p>
<p>शृण्वन्ति लटहं लाटाः प्राकृतं संस्कृतद्विषः।<br>
अपभ्रंशेन तुष्यन्ति स्वेन नान्येन घूर्जराः॥ १७७॥</p>
<p>(काव्यमीमांसा)
ब्रह्मन् विज्ञापयामि त्वां स्वाधिकारजिहासया।<br>
गौडस्त्यजतु वा गाथामन्या वास्तु सरस्वती॥ १७८॥</p>
<p>द्विधा प्रयुक्तेन च वाङ्‌मयेन सरस्वती तन्मिथुनं नुनाव।<br>
संस्कारपूतेन वरं वरेण्या वधूं सुखग्राह्यनिबन्धनेन॥</p>
<p>(कुसं. ७.९०)
एतद् ग्राह्यं सुरभि कुसुमं ग्राह्यमेतन्न धेयं धत्ते शोभां विरचितमिदं स्थानमेवैतदस्य।<br>
मालाकारो रचयति यथा साधु विज्ञाय मालां योज्यं काव्येष्ववहितधिया तद्‌वदेवाभिधानम्॥ १८०॥</p>
<p>(भामहा. १.५९)
गिरः श्रव्या दिव्याः प्रकृतिमधुराः प्राकृतधुराः सुभव्योऽपभ्रंशः सरसरचनं भूतवचनम्।<br>
विदग्धानामिष्टे मगधमथुरावासिभणिती निबन्धा यस्तेषां स खलु कविराजो विजयते॥ १८१॥</p>
<p>(बारा. १.११)
(२. अर्थालङ्काराः —२४)</p>
<p>अर्थमेव ये व्युत्पत्त्यादिना भूषयन्ति तेऽर्थालङ्काराश्चतुर्विंशतिः। तद्यथा—</p>
<p>जातिः सूक्ष्मः, सारः, समाहितं, भावः, विभावना, हेतुः, अहेतुः, सम्भवः, विरोधः, दृष्टान्तः, व्यतिरेकः, अन्योन्यं, परिवृत्तिः, मीलितं, वितर्कः, स्मरणं, भ्रान्तिः, उपमानम्, अनुमानम्, अर्थापत्तिः, अभावः, आगमः, प्रत्यक्षमिति। तत्र—</p>
<p>(१. जातिः)</p>
<p>नानावस्थानि जायन्ते यानि रूपाणि वस्तुनः।<br>
स्वेभ्यः स्वेभ्यो निसर्गेभ्यस्तानि जातिं प्रचक्षते॥ १८२॥</p>
<p>(काव्याद. २.८)
अर्थव्यक्तेरियं भेदमियता प्रतिपद्यते।<br>
जायमानमियं वक्ति रूपं सा सार्वकालिकम्॥ १८३॥</p>
<p>स्वरूपमाश्रयो हेतुरिति तद्भेदहेतवः।<br>
ते संस्थानादयस्तेषु सा विशेषेण शोभते॥ १८४॥</p>
<p>(स. क. ३)
तत्र — संस्थानम्, अवस्थानं, वेषो, व्यापार इत्यादयः स्वरूपं, मुग्धाङ्गनाः, शिशवः, तिर्यञ्च, हीनपात्राणीत्यादय आश्रयः, देशः, कालः, शक्तिः, साधनमित्यादयो हेतुः (सक.३.७)। तेषु —</p>
<p>संस्थानं यथा—(कुसं. ३.७०)</p>
<p>स दक्षिणापाङ्गनिविष्टमुष्टिं नतांसमाकुञ्चितसव्यपादम्।<br>
ददर्शं चक्रीकृतचारुचापं प्रहर्तुमभ्युद्यतमात्मयोनिम्॥ १८५॥</p>
<p>अवस्थानं यथा—(सक. ३.८.२)</p>
<p>पादावष्टम्भनम्रीकृतमहिषतनोरुल्लसद्‌बाहुमूलं शूलं प्रोल्लासयन्त्याः सुललितवपुषो मध्यभागस्य चण्ड्याः।<br>
विश्लिष्टस्पष्टदृष्टोन्नतविरलवलिव्यक्तगौरान्तराला— स्तिस्त्रो वः पान्तु लेखाः क्रमवशविकसत्कञ्चुकप्रान्तमुक्ताः॥ १८६॥</p>
<p>वेषो यथा—(गास. ८२६ वे.)</p>
<p>षणपिट्ठधूसरत्थणि महुअतंबच्छि कुवलआहरेण।<br>
कण्णकअचूअमंजरि पुत्ति तुए मंडिओ गामो॥ १८७॥</p>
<p>(क्षणपिष्टधूसरस्तनि! मधुमदताम्राक्षि! कुवलयाभरणे!।<br>
कर्णकृतचूतमञ्जरि! पुत्रि! त्वया मण्डितो ग्रामः॥)</p>
<p>व्यापारो यथा—(माघ. ५.१५)</p>
<p>अग्रे गतेन वसतिं परिगृह्य रम्या— मापात्य सैनिकनिराकरणाकुलेन।<br>
यान्तोऽन्यतः प्लुतकृतस्वरमाशु दूरा— दुद्‌वाहुना जुहुविरे मुहुरात्मवर्ग्याः॥ १८८॥</p>
<p>मुग्धाङ्गना यथा—(गास. २.४५)</p>
<p>सहिआहिं भण्णमाणा थणए लग्गं कुसुंभपुप्फं ति।<br>
मुद्धवहुआ हसिज्जई पप्फोडंती णहवआहं॥ १८९॥</p>
<p>(सखीभिर्भण्यमाना स्तने लग्‍नं कुसुम्भपुष्पमिति।<br>
मुग्धवधूर्हस्यते प्रस्फोटयन्ती नखपदानि॥)</p>
<p>शिशुर्यथा—(भामहा. २.९४)</p>
<p>आक्रोशन्नाह्वयन्ननाधावन् मण्डलं रुदन्।<br>
गाः कालयति दण्डेन डिम्भः सस्यावतारिणीः॥ १९०॥</p>
<p>तिर्यग् यथा—(सक. ३.८.७)</p>
<p>लिढव्यस्तविपाण्डुराग्रनखयोराकर्णदीर्णं मुखं विन्यस्याग्रिमयोर्युगे चरणयोः सद्यो विभिन्नद्विपः।<br>
एतस्मिन् मदगन्धवासितसटः सावज्ञतिर्यग्वल— त्सृक्कान्ताहतिधूतलोलमधुपः कुञ्जेषु शेते हरिः॥ १९१॥</p>
<p>हीनपात्रं यथा—(सक. ३.८.८)</p>
<p>भद्रं ते सदृशं यदध्वगशतैः कीर्तिस्तवोद्‌गीयते स्थाने रूपमनुत्तमं सुकृतिना दानेन कर्णो जितः।<br>
इत्यालोच्य चिरं दृशा करुणया शीतातुरेण स्तुतः पान्थेनैकपलालमुष्टिरुचिना गर्वायते हालिकः॥ १९२॥</p>
<p>देशो यथा—(सक. ३.८.९)</p>
<p>इमास्ता विन्ध्याद्रेः शुकहरितवंशीवनघना भुवः क्रीडालोलद्विरदरदनारुग्णतरवः।<br>
लताकुञ्जे यासामुपनदि रतिक्लान्तशबरी— कपोलस्वेदाम्भः—परिचयनुदो वान्ति मरुतः॥ १९३॥</p>
<p>कालो यथा—(सक. ३.८.१०)</p>
<p>कम्पन्ते कपयो भृशं जडकृशं गोऽजाविकं ग्लायति श्वा चुल्लीकुहरोदरं क्षणमपि क्षिप्‍तोऽपि नैवोज्झति।<br>
शीतार्तिव्यसनातुरः पुनरयं दीनो जनः कूर्मवत् स्वान्यङ्गानि शरीर एव हि निजे निह्नोतुमाकाङ्क्षति॥ १९४॥</p>
<p>शक्तिर्यथा—(काव्याद. २.११, सक. ३.८.११)</p>
<p>बन्धन्नङ्गेषु रोमाञ्चं कुर्वन् मनसि निर्वृतिम्।<br>
नेत्रे निमीलयन्नेष प्रियास्पर्शः प्रवर्तते॥ १९५॥</p>
<p>साधनं यथा—(सक. ३.८.१२)</p>
<p>उपनिहितहलीषासार्गलद्वारमारात् परिचकितपुरन्ध्रीसारिताभ्यर्णभाण्डम्।<br>
पवनरयतिश्चीर्वारिधाराः प्रतीच्छन् विशतिवलितश्रृङ्गः पामरागारमुक्षा॥</p>
<p>(२. सूक्ष्मः)</p>
<p>इङ्गिताकारलक्ष्योऽर्थः सूक्ष्मः सूक्ष्मगुणात्तु सः।<br>
सूक्ष्मात् प्रत्यक्षतः सूक्ष्मोऽप्रत्यक्ष इति भिद्यते॥ १९७॥</p>
<p>स द्विधा— अभिधीयमानः प्रतीयमानश्च। तत्र —</p>
<p>अभिधीयमान इङ्गितलक्ष्यो यथा—(रघु. ६.१२)</p>
<p>तां प्रत्यभिव्यक्तमनोरथानां महीपतीनां प्रणयाग्रदूत्यः।<br>
प्रवालशोभा इव पादापानां श्रृङ्गारचेष्टा विविधा बभूवुः॥ १९८॥</p>
<p>स एव आकारलक्ष्यो यथा—(रघु. ६.८१)</p>
<p>सा यूनि तस्मिन्नभिलाषबन्धं शशाक शालीनतया न वक्‍तुम्।<br>
रोमाञ्चलक्ष्येण स गात्रयष्टिं भित्त्वा निराक्रामदरालकेश्‍याः॥ १९९॥</p>
<p>स एव उभयलक्ष्यो यथा—(सक. ३.५०)</p>
<p>त्वदर्पितदृशस्तस्या गीतगोष्ठ्यामवर्धत।<br>
उद्दामरागपिशुना छाया कापि मुखाम्बुजे॥ २००॥</p>
<p>प्रतीयमान इङ्गितलक्ष्यो यथा—(गास. ५.१६)</p>
<p>वाहित्ता पडिवअणं ण देइ रूसेइ एक्कमेक्कस्स।<br>
असई कज्जेण विणा पइप्पमाणे णईकच्छे॥ २०१॥</p>
<p>(व्याहृता प्रतिवचनं न ददाति रुष्यत्येकैकस्मिन्।<br>
असती कार्येण विना प्रदीप्यमाने नदीकच्छे॥)</p>
<p>स एव आकारलक्ष्यो यथा—(गास. २.८०)</p>
<p>सामइ सामलीए अद्धच्छिपलोअरीअ मुहसोहा।<br>
जंबूदलकअकण्णावअंसभमिरे हलिअउत्ते॥ २०२॥</p>
<p>{श्‍यामायाः श्‍यामलतया लायते अर्धाक्षिप्रलोकनशीलाया मुखशोभा।<br>
जम्बूदलकृतकर्णावतंसभ्रमणशीले/कर्णावतंसभृते हालिकपुत्रे॥}</p>
<p>स एव उभयलक्ष्यो यथा—(किराता. ७.१४)</p>
<p>प्रयच्छतोच्चैः कुसुमानि मानिनी विपक्षगोत्रं दयितेन लम्भिता।<br>
न किंचिदूचे चरणेन केवलं लिलेख बाष्पाकुललोचना भुवम्॥ २०३॥</p>
<p>(३. सारः)</p>
<p>फल्गुनिरासेन अफल्गुनिर्धारणं सारः।</p>
<p>स द्विधा— धर्मरूपो धर्मिरूपश्च। तयोः —</p>
<p>धर्मरूपो यथा—</p>
<p>दानं वित्तादृतं वाचः॥ २०४॥</p>
<p>(पृ.द्र. ३६६)
यथा वा—(सक. ३.५६)</p>
<p>पोढमहिलाण जं जं सुसिक्खिअं तं रए सुहावेइ।<br>
जं जं असिक्खिअं णववहूण तंतं रइं देइ॥ २०५॥</p>
<p>(प्रौढमहिलानां यद्यत्सुशिक्षितं तद् रते सुखयति।<br>
यद्यदशिक्षितं नववधूनां तत्तद् रतिं ददाति॥)</p>
<p>धर्मिरूपो यथा—(रुद्रट. ७.९७)</p>
<p>राज्ये सारं वसुधा वसुधायां पत्तनं पुरे सौधम्।<br>
सौधे तल्पं तल्पे वराङ्गनाऽनङ्गसर्वस्वम्॥ २०६॥</p>
<p>यथा वा—</p>
<p>मधु च विकसितोत्पलावतंसं शशिकरपल्लवितं च हर्म्यपृष्ठम्।<br>
मदनजनितविभ्रमा च कान्ता सुखमिदमर्थवतां विभूतयोऽन्याः॥ २०७॥</p>
<p>(४. समाहितम्)</p>
<p>कार्यारम्भे सहकारिकारणावाप्‍तिः समाहितम्। सा द्विधा—</p>
<p>आकस्मिकी, बुद्धिपूर्विका च। तयोः —</p>
<p>आकस्मिकी यथा—(काव्याद. २.२९९)</p>
<p>मानमस्या निराकर्तुं पादयोर्मे पतिष्यतः।<br>
उपकाराय दिष्ट्येदमुदीर्णं घनगर्जितम्॥ २०८॥</p>
<p>यथा वा—(किराता. २.५४)</p>
<p>अनुशासतिमित्यनाकुलं नयवर्त्माकुलमर्जुनाग्रजम्।<br>
स्वयमर्थ इवाभिवाञ्छितस्तमभीयाय पराशरात्मजः॥ २०९॥</p>
<p>बुद्धिपूर्विका यथा—</p>
<p>कल्पान्ते शमितत्रिविक्रममहाकङ्कालबद्धस्फुर— च्छेष-स्यूत-नृसिंह-वक्र-नखर-प्रोतादिकोलामिषः।<br>
विश्वैकार्णवताविशेषमुदितौ तौ मत्स्यकूर्मावुभौ कर्षन् धीवरतां गतः स्यतु जगन्मोहं महाभैरवः॥ २१०॥</p>
<p>यथा वा—(सक. ३.१०५)</p>
<p>मूले पञ्च ततश्चतुष्टयमिति स्त्रक्संनिवेशैः शिरः— पुष्पैरन्यतमावलोकनमितैरुच्छोणितैरर्चिते ।<br>
हस्तस्पर्शवशेन मूर्ध्‍नि दशमं मूर्धानमारोपयन् शम्भोरद्भ‍ुतसाहसैकरसिकः कैर्न स्तुतो रावणः॥ २११॥</p>
<p>(५. भावः)</p>
<p>अभिप्रायानुकुलः प्रवृत्तिविशेषो भावः। स द्विधा— सोद्भेदो निरुद्भेदश्च। तयोः सोद्भेदो यथा—(गास. २.३०)</p>
<p>सालोए च्‍चिअ सूरे घरिणी घरसामिअस्स घेत्तूण।<br>
णेच्छंतस्स वि पाए धुअइ हसंती हसंतस्स॥ २१२॥</p>
<p>(सालोक एव सूर्ये गृहिणी गृहस्वामिनो गृहीत्वा।<br>
अनिच्छतोऽपि पादौ धावति हसन्ती हसतः॥)</p>
<p>यथा वा—(गास. २.१००)</p>
<p>भद्द/गेणह पुलोएह इमं विअसिअवअणा पिअस्स ओप्पेइ।<br>
घरिणी सुअपढमुब्भिण्णदंतजुअलंकिअं बोरम्॥ २१३॥</p>
<p>(भद्र प्रलोकयेमं विकसितनयना प्रियायार्पयति।<br>
गृहिणी सुतप्रथमोद्भिन्नदन्तयुगलाङ्कितं बदरम्॥)</p>
<p>निरुद्भेदो यथा—(गास. २.७)</p>
<p>गोला—अड—ठ्ठिअं पेच्छिऊण गहवइ—सुअं हलिअसोण्हा।<br>
आढत्ता उत्तरिउं दुक्खुत्ताराए पअवीए॥ २१४॥</p>
<p>(गोदातटस्थितं प्रेक्ष्य गृहपतिसुतं हालिकस्नुषा।<br>
आरब्धा उत्तरितुं दुःखोत्तारया पदव्या॥)</p>
<p>यथा वा—(सक. ३.१४०)</p>
<p>सालिवणगोविआए उड्डीयं/वंतीअ पूसविंदाइं।<br>
सव्वंगसुंदरीएं वि पहिआ अछीह पेच्छंति॥ २१५॥</p>
<p>(शालिवनगोपिकाया उड्डाययन्त्याः शुकबृन्दानि।<br>
सर्वाङ्गसुन्दर्या अपि पथिका अक्षिणी एव प्रेक्षन्ते॥)</p>
<p>हृद्यं सूक्ष्मं च भाव एव। तयोर्हृद्यं यथा— (गास. ९१६ वे.)</p>
<p>हिअए रोसुग्गिण्णं पाअप्पहरं सिरेण पत्थंतो।<br>
ण हओ दइओ माणांसिणीए थोरस्सुअं रुण्णं॥ २१६॥</p>
<p>(हृदये रोषोद्गीर्णं पादप्रहारं शिरसा प्रार्थितवान्।<br>
न हतो दयितो मनस्विन्या स्थूलाश्रुकं रुदितम्॥)</p>
<p>सूक्ष्मो यथा—(काव्याद. २.२६१)</p>
<p>कदा नौ संगमो भावीत्याकीर्णे वक्‍तुमक्षमम्।<br>
अवेत्य कान्तमबला लीलापद्मं न्यमीलयत्॥ २१७॥</p>
<p>(६. विभावना)</p>
<p>प्रसिद्धहेतुत्यागेन हेत्वन्तरविभानम्।<br>
यत्र स्वाभाविकत्वं वा विभाव्यं सा विभावना॥ २१८॥</p>
<p>तयोराद्या यथा—(कुसं. १.३१)</p>
<p>असम्भृतं मण्डनमङ्ग्यष्टेरनासवाख्यं करणं मदस्य।<br>
कामस्य पुष्पव्यतिरिक्तमस्त्रं बाल्यात् परं साथ वयः प्रपेदे॥ २१९॥</p>
<p>यथा वा—(काव्याद. २.२००)</p>
<p>अपीतक्षीबकादम्बमसंमृष्टामलाम्बरम्।<br>
अप्रसादितसूक्ष्माम्बु जगदासीन्मनोहरम्॥ २२०॥</p>
<p>द्वितीया यथा—</p>
<p>णमह अवट्ठिअतुङ्गं॥ २२१॥</p>
<p>(सेब. १.१) (द्र॰ ३.६०;७.२०१)
यथा वा—(कुसं. १.१०)</p>
<p>वनेचराणां वनितासखानां दरीगृहोत्सङ्गनिषक्तभासः।<br>
भवन्ति यत्रौषधयो रजन्यामतैलपूराः सुरतप्रदीपाः॥ २२२॥</p>
<p>(७. हेतुः)</p>
<p>प्रवृत्तिनिवृत्त्योर्निबन्धनं हेतुः। स षोढा—</p>
<p>प्रवर्तकः, निवर्तकः, प्रयोजकः, ज्ञापकः, अभावहेतुश्चित्रहेतुश्च। तत्र —</p>
<p>प्रवर्तको यथा—</p>
<p>जितेन्द्रियत्वं विनयस्य कारणं गुणप्रकर्षो विनयादवाप्यते।<br>
गुणाधिके पुंसि जनोऽनुरज्यते जनानुरागप्रभावाश्च सम्पदः॥ २२३॥</p>
<p>निवर्तको यथा—(शाकु. ६.२२)</p>
<p>प्रजागरात् खिलीभूतस्तस्याः स्वप्‍ने समागमः।<br>
बाष्पस्तु न ददात्येनां द्रष्टुं चित्रगतामपि॥ २२४॥</p>
<p>प्रयोजको यथा—(काव्याद. २.१४३)</p>
<p>मानयोग्यां करोमीति प्रियस्थाने स्थितां सखीम्।<br>
बाला भ्रूभङ्गजिह्माक्षी पश्‍यति स्फुरिताधरा॥ २२५॥</p>
<p>ज्ञापको यथा—(सक. ३.१५३)</p>
<p>गज्जंते खे मेहा फुल्ला णीवा पणच्‍चिआ मोरा।<br>
णठ्ठो चंदुज्जोओ वासारत्तो हला पत्तो॥ २२६॥</p>
<p>(गर्जन्ति खे मेघाः, फुल्ला नीपाः, प्रणर्तिता मयूराः।<br>
नष्टश्चन्द्रोद्द्योतो वर्षर्तुः सखि प्राप्‍तः॥)</p>
<p>अभावहेतुर्यथा—(काव्याद. २.२४७)</p>
<p>अनभ्यासेन विद्यानामसंसर्गेण धीमताम्।<br>
अनिग्रहेण चाक्षाणां जायते व्यसनं नृणाम्॥ २२७॥</p>
<p>चित्रहेतुर्यथा—(अमरु.३४)</p>
<p>सा बाला वयमप्रगल्भमनसः, सा स्त्री वयं कातराः, सा पीनोन्नतिमत्ययोधरभरं धत्ते सखेदा वयम्।<br>
साक्रान्ता जघनस्थलेन गुरुणा गन्तुं न शक्ता वयं, दोषैरन्यजनाश्रयैरपटवो जाताः स्म इत्यद्भुतम्॥ २२८॥</p>
<p>(८. अहेतुः)</p>
<p>सत्यपि सामर्थ्येऽनुत्पादितस्वकार्यो व्याहतश्च हेतुरहेतुः। तयोः—</p>
<p>अनुत्पादितस्वकार्यो यथा—</p>
<p>न विरचिता ललाटतटलास्यकरी भ्रुकुटि— र्न परुषहुङ्कृतेन मधुरस्मितमन्तरितम्।<br>
न तव निशुम्भसम्भ्रमवशादपि दारुणया भगवति चेष्टया कलुषितं वदनाम्बुरुहम्॥ २२९॥</p>
<p>(सक.३.४३)
यथा वा—(ध्व. १.१३,१४)</p>
<p>अनुरागवती सन्ध्या दिवसस्तत्पुरस्सरः।<br>
अहो दैवगतिश्चित्रा तथापि न समागमः॥ २३०॥</p>
<p>व्याहतो यथा—(मेघ. ६९)</p>
<p>नीवीबन्धोच्छ्वसितशिथिलं यत्र यक्षाङ्गनानां क्षौमं रागादनिभृतकरेष्वाक्षिपत्सु प्रियेषु।<br>
अर्चिस्तुङ्गानभिमुखमपि प्राप्य रत्‍नप्रदीपान् ह्रीमूढानां भवति विफलप्रेरणा चूर्णमुष्टिः॥ २३१॥</p>
<p>यथा वा—(सक. ३.४६)</p>
<p>शम्भोरुद्धनृत्तकर्मणि करे कङ्कालमाद्यं हरेः संघट्टस्फुटितेन्दुमण्डलगलत्पीयूषसञ्जीवितम् ।<br>
तत्कालप्रणते मुरद्विषि नवे दृष्ट्वा विलासं श्रियः कुर्वत्कोपकषायितेन मनसा मिथ्योत्प्लुतीः पातु वः॥ २३२॥</p>
<p>(९. सम्भवः)</p>
<p>प्रबलकारणकलापदर्शनादिदमेवं भवेदिति ज्ञानं सम्भवः।</p>
<p>स चतुर्धा— विधिरूपो, निषेधरूप उभयरूपोऽनुभयरूपश्च। तेषु —</p>
<p>विधिरूपो यथा— (मेघ.४६)</p>
<p>त्वय्यादातुं जलमवनते शार्ङ्गिणो वर्णचौरे तस्याः सिन्धोः पृथुमपि तनुं दूरभावात् प्रवाहम्।<br>
प्रेक्षिष्यन्ते गगनगतयो नूनमावर्ज्य दृष्टी— रेकं मुक्तागुणमिव भुवः स्थूलमध्येन्द्रनीलम्॥ २३३॥</p>
<p>निषेधरूपो यथा—(किराता. १६.२३)</p>
<p>परस्य भूयान् विवरेऽभियोगः प्रसह्य संरक्षणमात्मरन्ध्रे।<br>
भीष्मेऽप्यसम्भाव्यमिदं गुरौ वा न सम्भवत्येव वनेचरेषु॥ २३४॥</p>
<p>उभयरूपो यथा—(मेघ. २२)</p>
<p>उत्पश्‍यामि द्रुतमपि सखे ! मत्प्रियार्थं यियासोः कालक्षेपं ककुभसुरभो पर्वते पर्वते ते।<br>
शुक्लापाङ्गैः सजलनयनैः स्वागतीकृत्य केकाः प्रत्युद्यातः कथमपि भवान् गन्तुमाशु व्यवस्येत्॥ २३५॥</p>
<p>अनुभयरूपो यथा—(मेघ.५१)</p>
<p>तस्याः पातुं सुरगज इव व्योम्‍नि पश्चार्धलम्बी त्वं चेदच्छस्फटिकविशदं तर्कयोस्तिर्यगम्भः।<br>
संसर्पन्त्या सपदि भवतः स्त्रोतसि च्छायया सा स्यादस्थानोपगतयमुनासङ्गमेनाभिरामा ॥ २३६॥</p>
<p>(१०. विरोधः)</p>
<p>पदार्थानां परस्परासङ्गतिर्विरोधः। यथा— (सक. ३.६०)</p>
<p>क्‍व युवतिमार्दवं क्‍व च महाहवदारुणता क्‍व च वलयी करः क्‍व करिदन्तजमुष्टिरसिः।<br>
क्‍व च नवयौवनं क्व कुसुमायुधनिस्स्पृहता तव ललनाविचेष्टितविरुद्धमहो ललितम्॥ २३७॥</p>
<p>यथा वा—</p>
<p>दिग्वासा यदि तत् किमस्य धनुषा सास्त्रस्य किं भस्मना भस्माथास्य किमङ्गना यदि च सा कामं परिद्वेष्टि किम्।<br>
इत्यन्योन्यविरुद्धचेष्टितमिदं पश्‍यन्निजस्वामिनो भृङ्गी सान्द्रशिरावनद्धपरुषं धत्तेऽस्थिरशेषं वपुः॥ २३८॥</p>
<p>विषमम्, असङ्गतिः, प्रत्यनीकम् अधिकं च विरोध एव। तेषु —</p>
<p>विषमं यथा— (काद.)</p>
<p>दिशामलीकालकभङ्गतां गतस्त्रयीवधूकर्णतमालपल्लवः।<br>
चकार यस्याध्वरधूमसञ्चयोमलीमसः शुक्लतरं निजं यशः॥ २३९॥</p>
<p>असङ्गतिर्यथा— (सक. ३.६२)</p>
<p>सा उप्पडी गोट्ठउहि॥ २४०॥ (द्र॰ ८.०५, पृ.३९८)</p>
<p>प्रत्यनीकं यथा—(रुद्रटा. ७.५५)</p>
<p>उत्कण्ठा सन्तापो रणरणको जागरस्तनोस्तनुता।<br>
फलमिदमहो मयाप्‍तं सुखाय मृगलोचनां दृष्ट्वा॥ २४१॥</p>
<p>अधिकं यथा—(रघु. १२.४५)</p>
<p>एको दशरथिः कामं यातुधानाः सहस्त्रशः।<br>
ते तु यावन्त एवाजौ तावद्धा ददृशे स तैः॥ २४२॥</p>
<p>(११. दृष्टान्तः)</p>
<p>उक्तार्थप्रसिद्धये प्रसिद्धतत्तुल्यार्थप्रदर्शनं दृष्टान्तः।</p>
<p>स चतुर्धा— पूर्वः, उत्तरः, समः, विपरीतश्च। तेषु —</p>
<p>पूर्वो यथा—(सक. ३.८९)</p>
<p>ण उव वरकोअण्डदण्डए पुति माणुसे वि एमेअ।<br>
गुणविज्जए ण जाअइ वंसुप्पण्णे वि टङ्कारो॥ २४३॥</p>
<p>(न पुनर्वरकोदण्डदण्डके पुत्रि ! मानुषेऽप्येवमेव।<br>
गुणवर्जिते न जायते वंशोत्पन्नेऽपि टङ्कारः॥)</p>
<p>उत्तरो यथा—(सक. ३.८६)</p>
<p>हिअअ तिरच्छीयइ संमुह॥ २४४॥</p>
<p>(द्र. ८.०९; पृ. ३९९)
समो यथा—(काव्याद. २.३५०)</p>
<p>याति चन्द्रांशुभिः स्पृष्टा ध्वान्तराजी पराभवम्।<br>
सद्यो राजविरुद्धानां दर्शयन्ती दुरन्तताम्॥ २४५॥</p>
<p>विपरीतो यथा—(मुरा. १.२१)</p>
<p>उपरिघनं घनपटलं दूरे दयिता किमेतदापतितम्।<br>
हिमवति दिव्यौषधयः कोपाविष्टः फणी शिरसि॥ २४६॥</p>
<p>(१२. व्यतिरेकः)</p>
<p>सदृशयोर्भेदकथनं व्यतिरेकः।</p>
<p>स षोढा—एकव्यतिरेकः, उभयव्यतिरेकः, सदृशव्यतिरेकः, असदृशव्यतिरेकः, स्वजातिव्यतिरेकः, स्वव्यक्तिव्यतिरेक इति। तत्र—</p>
<p>एकव्यतिरेको यथा— (रुद्रटा. ५.८७)</p>
<p>सकलङ्केन जडेन च साम्यं दोषाकरेण ते कीदृक्।<br>
अभुजङ्गः समनयनः कथमुपमेयो हरेणासि॥ २४७॥</p>
<p>उभयव्यतिरेको यथा— (काव्याद. २.१८३)</p>
<p>अभिन्नवेलौ गम्भीरावम्बुराशिर्भवानापि।<br>
असावञ्जनसंकाशस्त्वं तु चामीकरच्छविः॥ २४८॥</p>
<p>सदृशव्यतिरेको यथा— (काव्याद. २.१९४)</p>
<p>चन्द्रोऽयमम्बरोत्तंसो हंसोऽयं तोयभूषणम्।<br>
नभा नक्षत्रमालीदमिदमुत्कुमुदं पयः॥ २४९॥</p>
<p>असदृशव्यतिरेको यथा— (काव्याद. २.१९९)</p>
<p>अभ्रूविलासमस्पृष्टमदरागं मृगेक्षणम्।<br>
इदं तु नयनद्वन्द्वं तव तद्गुणभूषितम्॥ २५०॥</p>
<p>स्वजातिव्यतिरेको यथा— (काव्याद. २.१९७)</p>
<p>अरत्‍नालोकसंहार्यमवार्यं सूर्यरश्मिभिः।<br>
दृष्टिरोधकरं यूनां यौवनप्रभवं तमः॥ २५१॥</p>
<p>स्वव्यक्तिव्यतिरेको यथा— (सक. ३.९१)</p>
<p>अण्णोण्णोहिं सुचरिअसअहिं अणुदिण वड्‍ढिइअ माणु।<br>
अप्पण वि ण हु महु पि अह अप्पाणेण समाणु॥ २५२॥</p>
<p>(अन्योन्यैः सुचरितशतैरनुदिनं वर्धते मानः।<br>
आत्मापि न खलु महानपि अथात्मना समानः॥)</p>
<p>(१३. अयोन्यम्)</p>
<p>परस्परमुपकार्योपकारकादिभावोऽन्योन्यम्।</p>
<p>तत्त्रिधा—अभिधीयमानं, प्रतीयमानम् उभयरूपं चेति। तेषु —</p>
<p>अभिधीयमानं यथा— (कुसं. १.४२)</p>
<p>कण्ठस्य तस्याः स्तनबन्धुरस्य मुक्ताकलापस्य च निस्तलस्य।<br>
अन्योन्यशोभाजननाद् बभूव साधारणो भूषणभूष्यभावः॥ २५३॥</p>
<p>प्रतीयमानं यथा— (गास. २.६१)</p>
<p>उद्धच्छो पिअइ जलं जह जह विरलंगुली चिरं पहिओ।<br>
पावालिआ वि तह तह धारं तणुअं पि तणुएई॥ २५४॥</p>
<p>(ऊर्ध्वाक्षः पिबति जलं यथा यथा विरलाङ्गुलिश्चिरं पथिकः।<br>
प्रपापालिकापि तथा तथा धारां तनुकामपि तनूकरोति॥)</p>
<p>उभयरूपं यथा—(गास. २.९३)</p>
<p>गोलाविसमोआरच्छलेण अप्पा उरम्मि से मुक्‍को।<br>
अणुअंपाणिद्दोसं तेण वि सा गाढमुअवऊढा॥ २५५॥</p>
<p>(गोदाविषमावतारच्छलेन आत्मा उरसि तस्य मुक्तः।<br>
अनुकम्पानिर्दोषं तेनापि सा गाढमुपगूढा॥)</p>
<p>अन्योन्यचूलिका, अन्योन्यभ्रान्तिः, अन्योन्यैकता चान्योन्यमेव। तत्रात्र—</p>
<p>अन्योन्यचूलिका यथा—(सक. ३.७५)</p>
<p>शशिना च निशा निशया च शशी शशिना निशया च यथा गगनम्।<br>
भवता च सभा सभया च भवान् भवता सभया च विभाति जगत्॥ २५६॥</p>
<p>अन्योन्यभ्रान्तिर्यथा—</p>
<p>जम्बूनां कुसुमोदरे नवमधुन्यारब्धपानोत्सवाः कीराः पक्‍वफलाशया मधुकरीश्‍चुम्बन्ति मुञ्चन्ति च।<br>
एतेषामपि नीलकिंशुकदलैरेभिः समानत्विषां पुष्पभ्रान्तिभिरापतन्ति सहसा चञ्चूषु भृङ्गाङ्गनाः॥ २५७॥</p>
<p>अन्योन्यैकता यथा—(माघ. १.२२)</p>
<p>प्रफुल्लतापिच्छनिभैरभीषुभिः शुभैश्च सप्‍तच्छदपांसुपाण्डुभिः।<br>
परस्परेण च्छुरितामलच्छवी तदेकवर्णाविव तौ बभूवतुः॥ २५८॥</p>
<p>(१४. परिवृत्तिः)</p>
<p>गुणद्रव्याणां व्यत्ययविनिमयौ परिवृत्तिः। सा त्रिधा—</p>
<p>व्यत्ययवती, विनिमयवती, उभयवती च। तेषु —</p>
<p>व्यत्ययवती यथा—(गास. २.६)</p>
<p>जो तीअ अहरराओ रत्तिं उव्वासिओ पिअअमेण।<br>
सो च्‍चिअ दीसइ गोसे सवत्तिणअणेषु संकंतो॥ २५९॥</p>
<p>(यस्तस्या अधररागो रात्रावुद्वासितः प्रियतमेन।<br>
स एव दृश्यते प्रातः सपत्‍नीनयनेषु संक्रान्तः॥)</p>
<p>यथा वा—(माघ. ११.६४)</p>
<p>कुमुदवनमपश्रि श्रीमदम्भोजषण्डं त्यजति मुदमुलूकः प्रीतिमाँश्चक्रवाकः।<br>
उदयमहिमरशिर्याति शीतांशुरस्तं हतविधिलसितानां ही विचित्रो विपाकः॥२६०॥</p>
<p>विनिमयवती यथा—(किराता. ७.३५)</p>
<p>प्रश्‍च्योतन्मदसुरभीणि निम्‍नगायाः क्रीडन्तो गजपतयः पयांसि कृत्वा।<br>
किञ्जल्कव्यतिकरताम्रदानलेखैरुत्तेरुः सरसिजगन्धिभिः कपोलैः॥ २६१॥</p>
<p>यथा वा—(राच. २.७)</p>
<p>तस्य च प्रवयसो जटायुषः स्वर्गिणः किमिह शोच्यतेऽधुना।<br>
येन जर्जरकलेबरव्ययात् क्रीतमिन्दुकिरणोज्ज्वलं यशः॥ २६२॥</p>
<p>उभयवती यथा—(किराता. ९.६०)</p>
<p>लोचनाधरकृताहृतरागा वासिताननविशेषितगन्धा।<br>
वारुणी परगुणात्मगुणानां व्यत्ययं विनिमयं नु वितेने॥ २६३॥</p>
<p>यथा वा—(सक. ३.८३)</p>
<p>किं चित्रं यदि देवेन भूभृतः करदीकृताः।<br>
देवोऽपि दापितः किं तैर्न पुनः पृष्ठतः करम्॥ २६४॥</p>
<p>(१५. मीलितम्)</p>
<p>वस्तुना वस्त्वन्तरतिरस्कारो मीलितम्। यथा— (सक. ३.१२६)</p>
<p>एंतो वि ण सच्‍चविओ गोसे पसरंतपल्लवारुणच्छाओ।<br>
मज्जणतंबेसु मओ तह मअतंबेसु लोअणेसु अमरिसो॥ २६५॥</p>
<p>(आगच्छन्नपि न दृष्टः प्रातः प्रसरत्पल्लवारुणच्छायः।<br>
मज्जनताम्रयोर्मदस्तथा मदताम्रयोर्लोचनयोरमर्षः॥)</p>
<p>यथा वा— (गास. ४.२३)</p>
<p>पिअदंसणेण सुहरस—मुउलिअ जइ से ण होंति णअणाइं।<br>
ता केण कण्णरइअं लक्खिज्जइ कुवलअं तिस्सा॥ २६६॥</p>
<p>(प्रियदर्शनेन सुखरसमुकुलिते यद्यस्या न भवेतां नयने।<br>
तत् केन कर्णरचितं लक्ष्येत कुवलयं तस्याः॥)</p>
<p>पिहितम्, अपिहितं, तद्ग‍ुणोऽतद्ग‍ुण इतीमान्यपि मीलितान्येव। तेषु — पिहितं यथा—</p>
<p>पअडिअसणेहसब्भावविब्भमं तीअ जह तुमं दिट्ठो।<br>
संवरणवावडाए अण्णो वि जणो तह च्‍चेअ॥ २६७॥</p>
<p>(प्रकटितस्‍नेहसद्भावविभ्रमं तया यथा त्वं दृष्टः।<br>
संवरणव्यापृतया अन्योऽपि जनस्तथा चैव॥)</p>
<p>(गास.२.९९)
अपिहितं यथा—(गास. ७२० वे.)</p>
<p>दिठ्ठा इ जंण दिठ्ठो आलविआए वि जंण आलविओ।<br>
उवआरो जं ण कओ तं चिअ कलिअं छइल्लेहिं॥ २६८॥</p>
<p>(दृष्टयापि यन्न दृष्ट आलपितयापि यन्नालपितः।<br>
उपचारो यन्न कृतस्तदेव च कलितं छेकैः॥)</p>
<p>तद्‍गुणो यथा—(सक. ३.१३०)</p>
<p>गोरंगउ तरुणीअणु जोण्हइ अहिसरइ सिअणेवच्छपडिच्छिउ वल्लहवद्धरइ।<br>
तच्छाअहिं पुणु चलिअउ सामलगत्तु तहिं मअणु मंतिअहिं॥ २६९॥</p>
<p>(गौराङ्गस्तरुणीजनो ज्योत्स्‍नायामभिसरति सितनेपंथ्यपरिच्छन्नो वल्लभबद्धरतिः।<br>
तच्छायासु पुनश्चलितः श्यामलगात्रस्तत्र मदनो मन्त्र्यभूत्॥)</p>
<p>अतद्‍गुणो यथा—(सक. ३.१३१)</p>
<p>कर्कन्धूफलमुच्‍चिनोति शबरी मुक्ताफलाकाङ्क्षया क्रुद्धोलूककदम्बकस्य पुरतः काकोऽपि हंसायते।<br>
कीर्त्या ते धवलीकृते त्रिभुवने क्ष्मापाल ! लक्ष्मीः पुरः कृष्णं वीक्ष्य बलोऽयमित्युपहितव्रीडं शनैर्जल्पति॥ २७०॥</p>
<p>(१६. वितर्कः)</p>
<p>सन्देहनिर्णयान्तरालवर्त्यूहो वितर्कः।</p>
<p>स द्विधा— निर्णयान्तोऽनिर्णयान्तश्च। तयोः —</p>
<p>निर्णयान्तस्त्रिधा तत्त्वानुपाती, अत्तत्त्वानुपाती, उभयात्मकश्च।</p>
<p>अनिर्णयान्तोऽपि त्रिधा मिथ्यारूपः, अमिथ्यारूपः उभयात्मकश्च। तेषु —</p>
<p>निर्णयान्तस्तत्त्वानुपाती यथा—(उराच. २.२९)</p>
<p>मैनाकः किमयं रुणद्धि गगने मन्मार्गमव्याहतं शक्तिस्तस्य कुतस्स वज्रपतनाद् भीतो महेन्द्रादपि।<br>
तार्क्ष्यः सोऽपि समं निजेन विभुना जानाति मां रावणं आ ज्ञातं स जटायुरेव जरसा क्लिष्टो वधं वाञ्छति॥ २७१॥</p>
<p>अतत्त्वानुपाती यथा—(विक्र.१.८)</p>
<p>अस्याः सर्गविधौ प्रजापतिरभूच्‍चन्द्रो नु कान्तप्रभः शृङ्गारैकरसः स्वयं नु मदनो मासो नु पुष्पाकरः।<br>
वेदाभ्यासजडः कथं नु विषयव्यावृत्तकौतूहलो निर्मातुं प्रभवेन्मनोहरमिदं रूपं पुराणो मुनिः॥ २७२॥</p>
<p>उभयात्मको यथा—(शाकु.२.९)</p>
<p>चित्रे निवेश्य परिकल्पितसत्त्वयोगा रूपोच्‍चयेन रचिता मनसा कृता नु।<br>
स्त्रीरत्‍नसृष्टिरपरा प्रतिभाति सा मे धातुर्विभुत्वमनुचिन्त्य वपुश्च तस्याः॥ २७३॥</p>
<p>अनिर्णयान्तमिथ्यारूपो यथा—(मेघ. १४)</p>
<p>अद्रेः शङ्गं हरति पवनः किंस्विदित्युन्मुखीभि— र्दृष्टोच्छ्रायश्चकितचकितं मुग्धसिद्धाङ्गनाभिः।<br>
स्थानादस्मात्सरसनिचुलादुत्पतोदङ्मुखः खं दिङ्नागानां पथि परिहरन् स्थूलहस्तावलेपान्॥ २७४॥</p>
<p>अमिथ्यारूपो यथा— (किराता. १८.९)</p>
<p>अयमसौ भगवानुत पाण्डवः स्थितमवाङ्मुनिना शशिमौलिना।<br>
समधिरूढमजेन नु जिष्णुना स्विदिति वेगवशान्मुमुहे गणैः॥ २७५॥</p>
<p>उभयात्मको यथा—(किराता. १६.१८)</p>
<p>माया स्विदेषा मतिविभ्रमो वा ध्वस्तं नु मे वीर्यमुताहमन्यः।<br>
गाण्डीवमुक्ता हि यथा पुरा मे पराक्रमन्ते न शराः किराते॥ २७६॥</p>
<p>(१७. स्मरणम्)</p>
<p>सादृशादृष्टचिन्तादेरनुभूतपदार्थज्ञानोत्पत्तिः स्मरणम्। तत् — सदृशाद्यथा—(राच. १.१९)</p>
<p>अदृश्यन्त पुरस्तेन खेलत्खञ्जनपङ्क्तयः।<br>
अस्मर्यन्त विनिःश्वस्य प्रियानयनविभ्रमाः॥ २७७॥</p>
<p>अदृष्टाद्‍ यथा—(शाकु. ६.८)</p>
<p>मुनिसुताप्रणयस्मृतिरोधिना मम च मुक्तमिदं तमसा मनः।<br>
मनसिजेन सखे ! प्रहरिष्यता धनुषि चूतशरश्च निवेशितः॥ २७८॥</p>
<p>चिन्ताया यथा—(उराच. २.२७)</p>
<p>पुरा यत्र स्त्रोतः पुलिनमधुना तत्र सरितां विपर्यासं यातो घनविरलभावः क्षितिरुहाम्।<br>
बहोर्दृष्टं कालादपरमिव मन्ये वनमिदं निवेशः शैलानां तदिदमिति बुद्धिं द्रढयति॥ २७९॥</p>
<p>आदिग्रहणात्परप्रयत्‍नतो यथा—(शाकु. ६.२१)</p>
<p>दर्शनपथमायाता साक्षादिव तन्मयेन हृदयेन।<br>
स्मृतिकारिणा त्वया मे पुनरपि चित्रीकृता कान्ता॥ २८०॥</p>
<p>स्वप्‍नस्मृतिः, प्रत्यभिज्ञानं च स्मरणमेव। तयोः —</p>
<p>स्वप्‍नस्मृतिर्यथा—(विसा. १.१५)</p>
<p>जाने स्वप्‍नविधौ ममाद्य चुलुकोत्सेक्यं पुरस्तादभूत् प्रत्यूषे परिवेषमण्डलमिव ज्योत्स्‍नासपत्‍नं महः।<br>
तस्यान्तर्नखनिस्तुषीकृतशरच्‍चन्द्रप्रभैरङ्गकै— र्दृष्टा काप्यबला बलात् कृतवती सा मन्मथं मन्मथम्॥ २८१॥</p>
<p>प्रत्यभिज्ञानं यथा—(उराच. ३.४०)</p>
<p>गृहीतो यः पूर्वं परिणयविधौ कङ्कणधरः सुधासूतेः पादैरमृतशिशिरैर्यः परिचितः।<br>
स एवायं तस्यास्तदितारकरौपम्यसुभगो मया लब्धः पाणिर्ललितलवलीकन्दलनिभः॥ २८२॥</p>
<p>(१८. भ्रान्तिः)</p>
<p>विपर्ययज्ञानं भ्रान्तिः। सा द्विधा— अतत्त्वे तत्त्वरूपा, तत्त्वे अतत्त्वरूपा च। अतत्त्वे तत्त्वरूपा त्रिधा— अबाधिता, बाधिता कारणबाधिता च। तासु—</p>
<p>अबाधिता यथा—(सक. ३.१०८)</p>
<p>मोहविरमे सरोसं थोरत्थणमंडले सुरवहूणं।<br>
जेण करिकुंभसंभावणाइ दिठ्ठी परिट्ठविआ॥ २८३॥</p>
<p>(मोहविरमे सरोषं स्थूलस्तनमण्डले सुरवधूनाम्।<br>
येन करिकुम्भसम्भावनया दृष्टिः परिस्थापिता॥)</p>
<p>बाधिता यथा—(गास.३.६३)</p>
<p>हसिअं सहत्थतालं सुक्खवडं उवगएहि पहिएहि।<br>
पत्थप्फलसारिच्छे उड्डीणे पूसवंदस्सिं/म्मि॥ २८४॥</p>
<p>(हसितं सहस्ततालं शुष्कवटमुपगतैः पथिकैः।<br>
पत्रफलसदृक्षे उड्डीने शुकवृन्देऽस्मिन्/वृन्दे॥)</p>
<p>कारणबाधिता यथा—(सक. ३.११०)</p>
<p>कनककलशस्वच्छे राधापयोधरमण्डले नवजलधरश्यामामात्मद्युतिं प्रतिबिम्बिताम्।<br>
असितसिचयप्रान्तभ्रान्त्या मुहुर्मुहुरुत्क्षिपञ् जयति जनितव्रीडाहासः प्रियाहसितो हरिः॥ २८५॥</p>
<p>तत्त्वे अतत्त्वरूपापि त्रिधा— हानहेतुः, उपादानहेतुः, उपेक्षाहेतुश्च। तासु— हानहेतुर्यथा—(सक. ३.१११)</p>
<p>सो मुद्धमओ मअतण्हिआहिं तह दूमि तुह आसाहिं/दूमिओ हआसाहिं।<br>
जह संभावमईण वि णईण परंमुहो जाओ॥ २८६॥</p>
<p>(स मुग्धमृगो मृगतृष्णिकाभिस्तथा दूनस्त्वदाशाभिः।<br>
यथा सद्भावमयीष्वपि नदीषु पराङ्मुखो जातः॥)</p>
<p>उपादानहेतुर्यथा—(विक्रमो. ४.३९)</p>
<p>समर्थये यत् प्रथमं प्रियां प्रति क्षणेन तन्मे परिवर्ततेऽन्यथा।<br>
अतो विनिद्रे सहसा विलोचने करोमि न स्पर्शविभाविताप्रियः॥ २८७॥</p>
<p>उपेक्षाहेतुर्यथा—(माघ. ३.५१)</p>
<p>चिक्रंसया कृत्रिमपत्रिपङ्क्तेः कपोतपालीषु निकेतनानाम्।<br>
मार्जारमप्यायतनिश्चलाङ्गं यस्यां जनः कृत्रिममेव मेने॥ २८८॥</p>
<p>भ्रान्तिमान्, भ्रान्तिमाला, उपमाभ्रान्तिः, भ्रान्त्यतिशयश्च भ्रान्तिरेव। तेषु — भ्रान्तिमान् यथा—</p>
<p>कपाले मार्जारः पय इति कराल्ँलेढि शशिन— स्तरुच्छिद्रप्रोतान् बिसमिति करी संकलयति।<br>
रतान्ते तल्पस्थान् हरति वनिताप्यंशुकमिति प्रभामत्तश्चन्द्रो जगदिदमहो विभ्रमयति॥ २८९॥</p>
<p>भ्रान्तिमाला यथा—(सक. ३.११५)</p>
<p>नीलेन्दीवरशङ्क्या नयनयोर्बन्धूकबुद्ध‍याधरे पाणौ पद्मधिया मधूककुसुमभ्रान्त्या तथा गण्डयोः।<br>
लीयन्ते कबरीषु बान्धवकुलव्यामोहजातस्पृहा दुर्वारा मधुपाः कियन्ति भवती स्थानानि रक्षिष्यति॥ २९०॥</p>
<p>उपमाभ्रान्तिर्यथा—(विक्रमो. ४.७)</p>
<p>हृतोष्ठरागैर्नयनोदबिन्दुभिर्निमग्‍ननाभेर्निपतद्भिरङ्कितम् ।<br>
च्युतं रुषा भिन्नगतेरसंशयं शुकोदरश्याममिदं स्तनांशुकम्॥ २९१॥</p>
<p>भ्रान्त्यतिशयो यथा—(सक. ३.११७)</p>
<p>दिश्याद् धूर्जटिजूटकोटिसरिति ज्योत्स्‍नालवोद्‍भासिनी शाशाङ्की कलिका जलभ्रमिवशाद् द्राग्दृष्टनष्टा मुदम्।<br>
यां चञ्चच्छफरीभ्रमेण मुकुलीकुर्वन् फणालीं मुहु— र्मुह्यल्ँलक्ष्यमहिर्जिघृक्षतितमामाकुञ्चनप्राञ्चनैः ॥ २९२॥</p>
<p>अनध्यवसायोऽपि भ्रान्तिरेव। यथा—(सक. ३.११९)</p>
<p>उभौ रम्भास्तम्भावुपरि विपरीतौ कमलयो— स्तदूर्घ्वं रत्‍नाश्मस्थलमथ दुरूहं किमपि तत्।<br>
ततः कुम्भौ पश्चाद् बिसकिसलये कन्दलमये तदन्विन्दाविन्दीवरमधुकराः किं पुनरिदम्॥ २९३॥</p>
<p>यथा वा—(सक. ३.११८)</p>
<p>विरहिणिजणह दअंतेण णावइ तक्खणि छाइज्जइ अलिणिवहेहिं चेत्तेण चूअवणी।<br>
तह तासु वि मअरंदेहिं संदाणिअइ जह ण क्लंबु ण अंबु ण जंबू जाणिअइ॥ २९४॥</p>
<p>(विरहिणीजनस्य दयमानेन प्रतिभाति ननु तत्क्षणे छाद्यतेऽलिनिवहैश्चैत्रेण चूतवनी।<br>
तथा तास्वपि मकरन्दैः सन्दान्यते यथा न कदम्बो नाम्रो न जम्बूर्ज्ञायते॥)</p>
<p>(१९. उपमानम्)</p>
<p>सदृशात् सदृशप्रतिपत्तिरुपमानम्। यथा—</p>
<p>तां रोहिणीं विजानीहि ज्योतिषामत्र मण्डले।<br>
समूहस्तारकाणां यः शकटाकारमाश्रितः॥ २९५॥</p>
<p>यथा वा—(मवीच.१.४५)</p>
<p>सर्वप्राणप्रवणमघवन्मुक्तमाहत्य वक्ष— स्तत्संघट्टाद् विघटितबुहत्खण्डमुच्‍चण्डरोचिः।<br>
एवं वेगात् कुलिशमकरोद् व्योम विद्युत्सहस्रै— र्भर्तुर्वज्रज्वलनकपिशास्ते च रोषाट्टहासाः॥ २९६॥</p>
<p>अभिनयोऽप्युपमानमेव। यथा—(गास. ३.५७)</p>
<p>वइविवरणिग्गअदलो एरंडो साहइ व्व तरुणाणं।<br>
एत्थ घरे हलिअबहू एद्दहमेत्तत्थणी वसइ॥ २९७॥</p>
<p>(वृतिविवरनिर्गतदल एरण्डः साधयतीव तरुणानाम्।<br>
अत्र गृहे हलिकवधूरेतावन्मात्रस्तनी वसति॥)</p>
<p>एतेन प्रतिबिम्बमुद्रालेख्यादयो व्याख्याताः। तेषु —</p>
<p>प्रतिबिम्बो यथा—(कुसं. ८.११)</p>
<p>दर्पणे च परिभोगदर्शिनी पृष्ठतः प्रणयिनो निषेदुषः।<br>
वीक्ष्य बिम्बमनुबिम्बमात्मनः कानि कान्यपि चकार लज्जया॥ २९८॥</p>
<p>मुद्रा यथा—(किराता. १०.७)</p>
<p>सचकितमिव विस्मयाकुलाभिः शुचिसिकतास्वतिमानुषाणि ताभिः।<br>
क्षितिषु ददृशिरे जिष्णोरुपहितकेतुरथाङ्गलाञ्छनानि॥ २९९॥</p>
<p>आलेख्यं यथा—</p>
<p>तवालेख्ये कौतूहलतरलतन्वीविरचिते विधायैका चक्रं रचयति सुपर्णासुतमपि।<br>
अथ स्विद्यत्पाणिस्त्वरितमपमृज्यैतदपरा करे पौष्पं चापं मकरमुपरिष्टाच्‍च लिखति॥ ३००॥</p>
<p>अथास्योपमाभेदः। को भेदः ?</p>
<p>उच्यते—&lsquo;पदार्थयोर्गुणलेशेन सादृश्यप्रतिपत्तिरुपमा&rsquo;। यदाह— (काव्याद. २.१४)</p>
<p>यथाकथंचित् सादृश्यं यत्रोद्भ‍ूतं प्रतीयते।<br>
उपमां नाम तामाहुर्यथेन्दुरिव ते मुखम्॥ ३०१॥</p>
<p>उपमैव तिरोभूतभेदा रूपकमिष्यते।<br>
यथा बाहुलता पाणिपद्मं चरणपल्लवम्॥ ३०२॥</p>
<p>(काव्याद. २.६६)
यदप्रसिद्धौ सादृश्यमुक्तिभङ्गेन केनचित्।<br>
तत्सादृश्यं प्रकाराणामस्य संख्या न विद्यते॥ ३०३॥</p>
<p>तद्यथा—(सक. ४.७१)</p>
<p>दातारो यदि कल्पशाखिभिरलं यद्यर्थिनः किं तृणैः सन्तश्चेदमृतं वृथा यदि खलास्तत्कालकूटेन किम्।<br>
किं कर्पूरशलाकया यदि दृशोः पन्थानमेति प्रिया संसारेऽपि सतीन्द्रजालमपरं यद्यस्ति तेनापि किम्॥ ३०४॥</p>
<p>यथा वा—(रघु. २.६)</p>
<p>स्थितः स्थितामुच्‍चलितः प्रयातां निषेदुषीमासनबन्धधीरः।<br>
जलाभिलाषी जलमाददानां छायेव तां भूपतिरन्वगच्छत्॥ ३०५॥</p>
<p>एवमन्येऽप्यन्योक्त्यादयो वक्तव्याः। ते चोभयालङ्कारे विशेषेणाग्रतो वक्ष्यन्ते। तेषूभयोः सादृश्यमिवादयः प्रतिपादयन्ति। इह तु सदृशेन सदृशः प्रतीयत इत्यस्ति भेदः।</p>
<p>(२०. अनुमानम्)</p>
<p>लिङ्गदर्शनाद् लिङ्गिज्ञानम् अनुमानम्। यथा—(रुद्रटा. ७.५७)</p>
<p>सावज्ञमागमिष्यन् नूनं पतितोऽसि पादयोस्तस्याः।<br>
कथमन्यथा ललाटे यावकरसतिलकपङ्क्तिरियम्॥ ३०६॥</p>
<p>यथा वा—(रुद्रटा. ७.६०)</p>
<p>अविरलविलोलजलदः कुटजार्जुननीपसुरभिवनवातः।<br>
अयमायातः कालो हन्त मृताः पथिकगेहिन्यः॥ ३०७॥</p>
<p>कोऽस्य ज्ञापकाद् भेद इति चेदुच्यते—&lsquo;जानन्तं प्रयुङ्क्त इति ज्ञापकः; अनु पश्चान्मीयते अनेनेत्यनुमानम्। नन्विदमपि ज्ञापयति, सत्यम्। किंत्विदमजिज्ञासुमपि ज्ञापयति, स तु जिज्ञासुमेव। यथा—(गसा.६.४२)</p>
<p>दीसइ ण चूअमउलं अत्ता ण अ वाइ मलअगंधवहो।<br>
एत्तं वसंतमासं सहि जं उक्‍कठिअं चेअं॥ ३०८॥</p>
<p>(दृश्यते न चूतमुकुलमद्य न च वाति मलयगन्धवहः।<br>
एति वसन्तमासः सखि ! यदुत्कण्ठितं चेतः॥)</p>
<p>अथवा प्रमितिरूपं फलमनुमानम्। यथा—</p>
<p>अइ सहि वक्कुलजाविरि, छुहिहिसि गोत्तस्स मत्थए छारं।<br>
अच्‍चंत—दत्त—दिट्‍ठेण सामि वलिस्ण हसिएण॥ ३०८a॥</p>
<p>(अयि सखि वक्रोल्लपनशीले क्षप्स्यरिन गोत्रस्य मस्तके क्षारम्।<br>
अत्यन्तदत्तदृष्टेन सामि=अर्ध—वलितेन हसितेन॥)</p>
<p>(द्र.जो.४०७)
अंबाण मंजरी णिगअ त्तिअ कस्स णु कहेमि पोद्दाए।<br>
चित्तपरिअत्तणेण पुढमं अंहेहि विण्णाअं॥३०९॥</p>
<p>(आम्राणां मञ्जरी निर्गता इति कस्य नु कथयामि पुत्र्याः।<br>
चित्तपरिवर्त्तनेन प्रथममस्माभिर्विज्ञातम्॥)</p>
<p>(द्र.रा.पृ.६२१)
प्रमाणरूपो हेतुर्ज्ञापकः। यथा—(काव्याद. २.२४५)</p>
<p>अवध्यैरिन्दुपादानामसाध्यैश्चन्दनाम्भसाम् ।<br>
देहोष्मभिः सुबोधं ते सखि ! कामातुरं मनः॥ ३१०॥</p>
<p>यदि वा उपात्तव्यापारोऽनुमानहेतुः यथा—(सक. २.२८)</p>
<p>एतानि निस्सहतनोरसमञ्जसानि शून्यं मनः पिशुनयन्ति पदानि तस्याः।<br>
एते च मार्गतरवः कथयन्ति तापमालम्बितोज्झितपरिग्लपितैः प्रवालैः॥</p>
<p>अनुपात्तव्यापारो ज्ञापकः। स त्रिधा—त्रिकालार्थविषयभेदात्। तेषु भूतार्थविषयो यथा—(काव्याद्. २.१२)</p>
<p>कण्ठेकालः करस्थेन कपालेनेन्दुशेखरः।<br>
जटाभिः स्‍निग्धताम्राभिराविरासीद् वृषध्वजः॥ ३१२॥</p>
<p>यथा वा—(माघ. १.७०)</p>
<p>स बाल आसीद् वपुषा चतुर्भुजो मुखेन पूर्णेन्दुनिभस्त्रिलोचनः।<br>
युवा कराक्रान्तमहीभृदुच्‍चकैरसंशयं सम्प्रति तेजसा रविः॥ ३१३॥</p>
<p>वर्तमानार्थविषयो यथा—(विसा. १.२३)</p>
<p>पर्वग्रन्थिषु वीरुधां सुमनसो मध्येऽङ्कुरं पल्लवा वाञ्छामात्रपरिग्रहः पिकवधूकण्ठो/?/दरे पञ्चमः।<br>
किं च त्रीणि जगन्ति जिष्णुदिवसैर्द्वित्रैर्मनोजन्मनो देवस्यापि चिरोज्झितं यदि भवेदभ्यासवश्यं धनुः॥ ३१४॥</p>
<p>यथा वा—(सक. १.९०)</p>
<p>मौलौ धारय पुण्डरीकममितं तन्वात्मनो विक्रमं चक्राङ्क वह पादयुग्ममवनीं दोष्णा समभ्युद्धर।<br>
लक्ष्मीं भ्रूनिकटे निवेशय भव ज्यायान् दिवौकस्पते— र्विश्वान्तःकरणैकचोर ! तदपि ज्ञातं हरिः खल्वसि॥ ३१५॥</p>
<p>भविष्यदर्थविषयो यथा—(मभा. २.३.१३)</p>
<p>वाताय कपिला विद्युदातपायातिलोहिनी।<br>
पीता वर्षाय विज्ञेया दुर्भिक्षाय सिता भवेत्॥ ३१६॥</p>
<p>यथा वा—(विसा. १.३)</p>
<p>गोनासाय नियोजितागदरजाः सर्पाय बद्धौषधिः कण्ठस्थाय विषाय वीर्यमहते पाणौ मणीन् बिभ्रती।<br>
भर्तुर्भूतगणाय गोत्रजरतीनिर्दिष्टमन्त्राक्षरा रक्षत्वद्रिसुता विवाहसमये प्रीता च भीता च वः॥ ३१७॥</p>
<p>(२१.अर्थापत्तिः)</p>
<p>प्रत्यक्षाद्यधिगतोऽर्थस्तथानुपपद्यमानोऽर्थान्तरं गमयतीत्यर्थापत्तिः। यथा—</p>
<p>निर्णेतुं शक्यमस्तीति मध्यं तव नितम्बिनि।<br>
अन्यथानुपपत्त्यैव पयोधरभरस्थितेः॥ ३१८॥</p>
<p>(काव्याद.२.२१८)
यथा वा—(सक. ३.१७१)</p>
<p>एतदालोक्य लोलाक्षि रूपमप्रतिमं तव।<br>
कल्पयामः कलातत्त्वगुरुतामादिवेधसः॥ ३१९॥</p>
<p>(२२. अभावः)</p>
<p>पदार्थानामविद्यमानता अभावः, यथा—(सेब. ४.२०)</p>
<p>सग्गं अपारिजाअं कोत्थुहलच्छिरहिअं महुमहस्स उरं।<br>
सुमरामि महणपुरओ अमुद्धअंदं च हरजडापब्भारं॥ ३२०॥</p>
<p>(स्वर्गमपारिजातं कौस्तुभलक्ष्मीरहितं मधुमथनस्योरः।<br>
स्मरामि मथनपुरतोऽमुग्धचन्द्रं च हरजटाप्राग्भारम्॥)</p>
<p>यथा वा—(रघु. ८.६५)</p>
<p>धृतिरस्तमिता रतिश्‍च्युता गलितं गेयमृतुर्निरुत्सवः।<br>
गतमाभरणप्रयोजनं परिशून्यं शयनीयमद्य मे॥ ३२१॥</p>
<p>(२३. आगमः)</p>
<p>आप्‍तवचनमागमः। यथा—</p>
<p>न कञ्चिदवमन्येत सर्वस्य शृणुयान्मतम्।<br>
बालस्याप्यर्थवद् वाक्यमुपयुञ्जीत पण्डितः॥ ३२२॥</p>
<p>यथा वा—(कुसं. ५.८३)</p>
<p>निवार्यतामालि ! किमप्यसौ वटुः पुनर्विवक्षुः स्फुरितोत्तराधरः।<br>
न केवलं यो महतां विभाषते शृणोति तस्मादपि यः स पापभाक्॥ ३२३॥</p>
<p>(२४. प्रत्यक्षम्)</p>
<p>ऐन्द्रियं मानसं वा ज्ञानं प्रत्यक्षम्। यथा—(माघ. १०.३)</p>
<p>क्रान्तकान्तवदनप्रतिबिम्बे भग्‍नबालसहकारसुगन्धौ।<br>
स्वादुनि प्रणदितालिनि शीते निर्ववार मधुनीन्द्रियवर्गः॥ ३२४॥</p>
<p>यथा वा—(मामा. १.४३)</p>
<p>पश्यामि तामित इतश्च पुरश्च पश्चादन्तर्बहिः परित एव च वर्तमानाम्।<br>
उद्‍बुद्धमुग्धकनकाब्जनिभं वहन्तीमासङ्गितिर्यगपवर्तितदृष्टि वक्त्रम्॥ ३२५॥</p>
<p>इमाश्चतुर्विंशतिरर्थसंश्रयाः पृथग्विभक्ताः कविभिः स्वलङ्क्रियाः।<br>
श्रुतीतिहासप्रभवान् विशेषतो महाप्रबन्धानुपकर्तुमीशते॥ ३२६॥</p>
<p>अनेकधाऽयं कविभिश्चिरन्तनैः प्रपञ्चितो भामह—वामनादिभिः।<br>
यतोऽत्र जात्यादिरलंक्रियागणोऽभिधेयतस्तेन कृतो न विस्तरः॥ ३२७॥</p>
<p>अथोभयालंकृतयो मनोहराः प्रपञ्चिता यद्यपि पूर्वसूरिभिः।<br>
तथापि तेभ्यः सविशेषमुच्यते स्वरूपमासामिह तन्निशम्यताम्॥ ३२८॥</p>
<p>(३. उभयालङ्काराः —२४)</p>
<p>शब्दविशेषद्वारकोऽर्थविशेषो येषु प्रतीयते ते उभयालङ्काराः।</p>
<p>तेऽपि चतुर्विंशतिरेव। तद्यथा—</p>
<p>उपमा, रूपकं, साम्यं, संशयः, समाधिः, समासोक्तिः, सहोक्तिः, समुच्‍चयः, तुल्ययोगिता, लेशः, अपह्नुतिः, अप्रस्तुतप्रशंसा, उत्प्रेक्षा, अर्थान्तरन्यासः, दीपकं, परिकरः, क्रमः, पर्यायः, अतिशयः, आक्षेपः, विशेषः, श्लेषः, भाविकः, संसृष्टिरिति। तत्र —</p>
<p>(१. उपमा)</p>
<p>प्रसिद्ध‍यनुरोधेनार्थयोर्मिथः प्रतीयमानाभिधीयमानभूयोवयवसामान्ययोग उपमा।</p>
<p>सा त्रिधा— पदोपमा, वाक्योपमा प्रपञ्चोपमा च। तासु</p>
<p>पदोपमा द्विधा— समासोपमा, प्रत्ययोपमा च। तयोः</p>
<p>समासोपमा चतुर्धा— अन्तर्भूतेवार्था, अन्तर्भूतसामान्या, अन्तर्भूतोभयार्था सर्वसमासा चेति। तासु—</p>
<p>प्रथमा यथा—(रुद्रटा. ८.१८)</p>
<p>मुखमिन्दुसुन्दरं ते बिसकिसलयकोमले भुजालतिके।<br>
जघनस्थली च सुन्दरि तव शैलशिलाविशालेयम्॥ ३२९॥</p>
<p>द्वितीया यथा—(गास. ३.१३)</p>
<p>चन्दसरिसं मुहं से अमअसरिच्छो अ मुहरसो तिस्सा।<br>
सकअग्गहरहसुज्जलचुंबनअं कस्स सरिसं से॥ ३३०॥</p>
<p>(चन्द्रसदृशं मुखं तस्या अमृतसदृक्षश्च मुखरसस्तस्याः।<br>
सकचग्रहरभसोज्ज्वलचुम्बनकं कस्य सदृशं तस्याः॥)</p>
<p>तृतीया यथा—(सक. ४.३)</p>
<p>कमलकरा रम्भोरू कुवलअणअणा मिअंकवअणा सा।<br>
कह णु णवचंपअंत्री मुणालबाहू पिआ तवइ(दहइ)॥ ३३१॥</p>
<p>(कमलकरा रम्भोरूः कुवलयनयना मृगाङ्कवदना सा।<br>
कथं नु नवचम्पकाङ्गी मृणालबाहुः प्रिया तपति(दहति)॥)</p>
<p>चतुर्थी यथा—(रुद्रट. ८.२०)</p>
<p>शरदिन्दुसुन्दरमुखी कुवलयदलदीर्घलोचना सा मे।<br>
दहति मनः कथमनिशं रम्भागर्भाभिरामोरूः॥ ३३२॥</p>
<p>प्रत्ययोपमापि चतुर्धैव।</p>
<p>प्रत्ययो हि कश्चिदुपमेये, कश्चिदुपमाने, कश्चित्सामान्ये, कश्चिदिवार्थे विधीयते। तत्र, उपमेये यथा—(सक. ४.५)</p>
<p>हंसो ध्वाङ्क्षविरावी स्यादुष्ट्रक्रोशी च कोकिलः।<br>
खरनादी मयूरोऽपि त्वं चेद् वदसि वाग्ग्मिनि !॥ ३३३॥</p>
<p>उपमाने यथा—(सक. ४.६)</p>
<p>पूर्णेन्दुकल्पवदना मृणालीदेश्यदोर्लता।<br>
चक्रदेशीयजघना सा स्वप्‍नेऽपि न दृश्यते॥ ३३४॥</p>
<p>सामान्ये यथा—(सक. ४.७)</p>
<p>सूर्यीयति सुधारश्मिरनाथति मृतायते।<br>
मृतस्य कान्ताविरहे स्वर्गोऽपि नरकीयति॥ ३३५॥</p>
<p>इवार्थे यथा—(सक. ४.८)</p>
<p>एक एव हि भूतात्मा भूते भूते व्यवस्थितः।<br>
एकधा बहुधा चैव दृश्यते जलचन्द्रवत्॥ ३३६॥</p>
<p>(उपनिषद्)
वाक्योपमापि द्विधा— पदार्थयोर्वाक्यार्थयोश्च। तत्र—</p>
<p>पदार्थयोश्चतुर्धा— पूर्णा, लुप्‍ता, लुप्‍तपूर्णा, पूर्णलुप्‍ता चेति। तत्र— उपमानोपमेयसामान्यधर्मद्योतकानां चतुर्णामपि प्रयोगे पूर्णा। यथा—(रुद्रटा. ८.६)</p>
<p>कमलमिव चारु वदनं मृणालमिव कोमलं भुजायुगलम्।<br>
अलिमालेव च नीला तवैव मदिरेक्षणे कबरी॥ ३३७॥</p>
<p>सामान्यधर्मद्योतकलोपे लुप्‍ता। यथा—(काव्याद. २.३६)</p>
<p>न पद्मं मुखमेवेदं न भृङ्गौ चक्षुषी इमे।<br>
न केसराणि कान्ताया इमास्ता दन्तपङ्क्तयः॥ ३३८॥</p>
<p>सामान्यधर्मलोपे लुप्‍तपूर्णा। यथा—(काव्याद. २.१६, सक. ४.११)</p>
<p>राजीवमिव ते वक्त्रं नेत्रे नीलोत्पले इव।<br>
रम्भास्तम्भाविवोरू च करिकुम्भाविव स्तनौ॥ ३३९॥</p>
<p>द्योतकलोपे पूर्णलुप्‍ता। यथा—(काव्याद. २.१९३, सक. ४.१२)</p>
<p>त्वन्मुखं पुण्डरीकं च फुल्ले सुरभिगन्धिनी।<br>
कोमलापाटलौ तन्वि ! पल्लवश्चाधरश्च ते॥ ३४०॥</p>
<p>वाक्यार्थयोरपि चतुर्धैव।</p>
<p>एकेवादिशब्दा, अनेकेवादिशब्दा, अनिवादिशब्दा असादृश्या च। तत्र— एकेवादिशब्दा यथा—(रघु. ६.६०)</p>
<p>पाण्ड्योऽयमंसार्पितलम्बहारः क्लृप्‍ताङ्गरागो हरिचन्दनेन।<br>
आभाति बालातपरक्तसानुः सनिर्झरोद्गार इवाद्रिराजः॥ ३४१॥</p>
<p>अनेकेवशब्दा यथा—(काव्याद. २.४५)</p>
<p>नलिन्या इव तन्वङ्ग्यास्तस्याः पद्ममिवाननम्।<br>
मया मधुव्रतेनेव पायम्पायमरम्यत॥ ३४२॥</p>
<p>अनिवादिशब्दा यथा—(काव्याद. २.४९)</p>
<p>दिवो जागर्ति रक्षायै पुलोमारिर्भुवो भवान्।<br>
असुरास्तेन हन्यन्ते सावलेपा नृपास्त्वया॥ ३४३॥</p>
<p>असादृश्या यथा—(माघ. १६.५२)</p>
<p>प्रहितः प्रधनाय माधवानहमाकारयितुं महीभुजा।<br>
न परेषु महौजसश्छलादपकुर्वन्ति मलिम्लुचा इव॥ ३४४॥</p>
<p>वाक्योपमाया एव प्रकारः प्रपञ्चोपमा।</p>
<p>सापि द्विधा— प्रकृतरूपा विकृतरूपा च। तयोः</p>
<p>प्रकृतरूपा चतुर्धा— समस्तोपमा, एकदेशोपमा, मालोपमा रशनोपमा च। तासु समस्तोपमा यथा—(रिद्रटा. ८.३०)</p>
<p>अलिवलयैरलकैरिव कुसुमस्तबकैः स्तनैरिव वसन्ते।<br>
भान्ति लता ललना इव पाणिभिरिव किसलयैः सपदि॥ ३४५॥</p>
<p>एकदेशोपमा यथा—(रुद्रटा. ८.३१)</p>
<p>कमलदलैरधरैरिव दशनैरिव केसरैर्विराजन्ते।<br>
अलिवलयैरलकैरिव कमलैर्वदनैरिव नलिन्यः॥ ३४६॥</p>
<p>मालोपमा यथा—(सेब. १.४८)</p>
<p>सोह व्व लक्खणमुहं वणमाल व्व विअंड हरिवइस्स उरम्।<br>
कित्ति व्व पवणतणअं, आण व्व बलाईं से विलग्गइ दिदठी॥ ३४७॥</p>
<p>(शोभेव लक्ष्मणमुखं वनमालेव विकटं हरिपतेरुरः।<br>
कीर्तिरिव पवनतनयमाज्ञेव बलान्यस्ततस्य विलगति दृष्टिः॥)</p>
<p>रशनोपमा यथा—(रुद्रटटीका ८.२८)</p>
<p>चन्द्रायते शिक्लरुचाथ हंसो हंसायते चारुगतेन कान्ता।<br>
कान्तायते स्पर्शसुखेन वारि वारीयते स्वच्छतया विहायः॥ ३४८॥</p>
<p>विकृतरूपापि चतुर्धैव— विपर्यासोपमा, उभयोपमा, उत्पाद्योपमा, अनन्वयोपयोपमा च। तासु —</p>
<p>विपर्यसोपमा यथा—(रत्ना.)</p>
<p>यत् त्वन्नेत्रसमानकान्ति सलिले मग्‍नं तदिन्दीवरं मेघैरन्तरितः प्रिये! तव मुखच्छायानुकारी शशी।<br>
येऽपि त्वद्नमनानुसारिगतयस्ते राजहंसा गता— स्त्वत्सादृश्‍यविनोदमात्रमपि मे दैवेन न क्षमयते॥ ३४९॥</p>
<p>उभयोपमा यथा—(काव्याद. २.१८)</p>
<p>त्वदाननमिवाम्भोजमम्भोजमिव ते मुखम्।<br>
निलीनां नलिनीखण्डे कथं नु त्वां लभेमहि॥ ३५०॥</p>
<p>उत्पाद्योपमा यथा—</p>
<p>सुवृत्तमुक्ताफलजालचित्रकं भवेदखण्डं यदि चन्द्रमण्डलम्।<br>
श्रमाम्बुबिन्दूत्तरशोभा तारकं ततो मुखं तेन तवोपमीयते॥ ३५१॥</p>
<p>अनन्वयोपमा यथा—(काव्याद. २.२५९)</p>
<p>त्वन्मुखं त्वन्मुखमिव त्वददृशौ त्वददृशाविव।<br>
त्वन्मूर्तिरिव मूर्तिस्ते त्वमिव त्वं कृशोदरि॥ ३५२॥</p>
<p>(२. रूपकम्)</p>
<p>उपमैवोत्पन्नसादृश्‍यात् तिरोभूतभेदा रूपकम्। तत् षोढा—</p>
<p>शब्दप्रधानम्, अर्थप्रधानम्, उभयप्रधानं, सावयवं, निरवयवं, सङ्कीर्णं च। तेषु</p>
<p>शब्दप्रधानं चतुर्विधम्— समस्तम्, असमस्तं, समस्तव्यस्तं, रूपकरूपकं च। तत्र समस्तं यथा—(काव्याद. २.२५९)</p>
<p>पाणिपद्मानि भूपानां संकोचयितुमीशते।<br>
त्वत्पादनखचन्द्राणामर्चिषः कुन्दनिर्मलाः॥ ३५३॥</p>
<p>असमस्तं यथा—(काव्याद. २.६७)</p>
<p>अङ्गुल्यः पल्लवान्यासन् कुसुमानि नखार्चिषः।<br>
बाहू लते वसन्तश्रीस्त्वं नः प्रत्यक्षचारिणी॥ ३५४॥</p>
<p>समस्तव्यस्तं यथा—</p>
<p>स्मितं मुखेन्दौ ज्योत्स्ना ते प्रभाम्बु कुचकुम्भयोः।<br>
दोर्लतापल्लवे पाणौ पुष्पं सखि नखार्चिषः॥ ३५५॥</p>
<p>रूपकरूपकं यथा—(काव्याद. २.९३)</p>
<p>मुखपङ्कजरङ्गेऽस्मिन् भ्रूलता नर्तकी तव।<br>
लीलानाट्यामृतं दृष्टौ सखि! यूना निषिञ्चति॥ ३५६॥</p>
<p>अर्थप्रधानं चतुर्धा— समस्तविषयम्, एकदेशाविषयं, युक्तिमत् अयुक्तं च। तत्र समस्तविषयं यथा—(काव्याद. २.६९)</p>
<p>ताम्राङ्गुलिदलश्रेणिनखदिधीतिकेसरम्।<br>
ध्रियते मूर्ध्‍नि भूपालैर्भवच्चरणपङ्कजम्॥ ३५७॥</p>
<p>एकदेशविषयं यथा—(काव्याद. २.७१)</p>
<p>अकस्मादेव ते चण्डि ! स्फुरिताधरपल्लवम्।<br>
मुखं मुक्तारुचो धत्ते घर्माम्भः—कणमञ्जरीः॥ ३५८॥</p>
<p>युक्तिमद् यथा—(काव्याद. २.७७)</p>
<p>स्मितपुष्पोज्ज्वलं लोलनेत्रभृङ्गमिदं मुखम्।<br>
न कास्यनन्दनं सुभ्रु ! सुरभिश्वसितानिलम्॥ ३५९॥</p>
<p>अयुक्तं यथा—(काव्याद. २.७८)</p>
<p>इदमार्द्रस्मितज्योत्स्‍नं स्‍निग्धनेत्रोत्पलं मुखम्।<br>
जगन्नेत्रेन्दुरस्माकं कथं तापाय कल्पते॥ ३६०॥</p>
<p>उभयप्रधानं चतुर्धा— शुद्धं, सविशेषणं, रशना माला च। तत्र</p>
<p>शुद्धं यथा—</p>
<p>वेल्लितभ्रु गलद्‌घर्मजलमालोहितेक्षणम्।<br>
विवृणोति मदावस्थामिदं वदनपङ्कजम्॥ ३६१॥</p>
<p>सविशेषणं यथा—(काव्याद. २.८१)</p>
<p>हरिपादः शिरोलग्‍नजह्नुकन्याजलांशुकः।<br>
जयत्यसुरनिःशङ्कसुरानन्दोत्सवध्वजः॥ ३६२॥</p>
<p>रशना यथा—(रुद्रटा.८.५०)</p>
<p>किसलयकरैर्लतानां करकमलैर्मृगदृशां जगज्जयति।<br>
नलिनीनां कमलमुखैर्मुखेन्दुभिर्योषितां मदनः॥ ३६३॥</p>
<p>माला यथा—(उ.रा.च. १.३८)</p>
<p>इयं गेहे लक्ष्मीरियममृतवर्तिर्नयनयो— रसावस्याः स्पर्शो वपुषि बहलश्चन्दनरसः।<br>
अयं बाहुः कण्ठे शिशिरमसृणो मौक्तिकसरः किमस्या न प्रेयो यदि परमसह्यस्तु विरहः॥ ३६४॥</p>
<p>सावयवं चतुर्धा— सहजावयवम्, आहार्यावयवम्, उभयावयवं विषमं च।</p>
<p>सहजावयवं यथा—</p>
<p>पप्फुरिअउठ्ठदलअं तक्खणविगलिअरुहिरमहुविच्छड्ड।<br>
उक्खडिदअंठणालं पडिअं फुडदसणकेसरं मुहकमलं॥ ३६५॥</p>
<p>(प्रस्फुरितोष्ठदलं तत्क्षणविगलितरुधिरमधुविच्छर्दम्।<br>
उत्खण्डितकण्ठनालं पतितं स्फुटदशनकेसरं मुखकमलम्॥)</p>
<p>आहार्यावयवं यथा—</p>
<p>तो कुंभअण्णपडिवअणदंडपडिघट्टिआमरिसघोरविसो।<br>
गलिअंसुअणिम्मोओ जाओ भीसणअरो दसाणणभुअओ॥ ३६६॥</p>
<p>(ततः कुम्भकर्णप्रतिवचनदण्डपरिघट्टितामर्षघोरविषः।<br>
गलितांशुकनिर्मोको जातो भीषणनरो दशाननभुजगः॥)</p>
<p>उभयावयवं यथा—(रुद्रटटीका ८.४३)</p>
<p>यस्या बीजमहंकृतिर्गुरुतरो मूलं ममेति ग्रहो नित्यत्वस्मृतिरङ्कुरः सुतसुहृद्ज्ञात्यादयः पल्लवाः।<br>
स्कन्धो दारपरिग्रहः परिभवः पुष्पं फलं दु्र्गतिः सा मे तवच्‍चरणार्हणापरशुना तृष्णालता लूयताम्॥ ३६७॥</p>
<p>विषमं यथा—(काव्याद. २.८०)</p>
<p>मदरक्तकपोलेन मन्मथस्त्वन्मुखेन्दुना।<br>
नर्तितभ्रुलतेनालं मर्दितुं भुवनत्रयम्॥ ३६८॥</p>
<p>निरवयवं चतुर्धा— साधारं, निराधारं, परम्परितं व्यतिरेकवच्‍च।</p>
<p>साधारं यथा—(सेब. १.२२)</p>
<p>सोहइ विसुद्धकिरणो गअणसमुद्दम्मि रअणिवेलालग्गो।<br>
तारामुत्तावअरो फुडविहडिअमेहसिप्पिसंपुडविम्मुक्को॥ ३६९॥</p>
<p>(शोभते विशुद्धकिरणो गगनसमुद्रे रजनीवेलालग्‍नः।<br>
तारामुक्ताप्रकरः स्फुटविघटितमेघशुक्तिसंपुटविमुक्तः॥)</p>
<p>निराधारं यथा—</p>
<p>वणराइकेसहत्था कुसुमाउहसुरहिसंचरंतधअवडा।<br>
ससिअरमुहुत्तमेहा तमपडिहत्था विणेंत्ति धूमुप्पीडाः॥ ३७०॥</p>
<p>(वनराजिकेशहस्ताः कुसुमायुधसुरभिसंचरद्ध्वजपटाः।<br>
शशिकरमुहूर्तमेघास्तमः—प्रतिहस्ता विनिर्यन्ति धूमोत्पीडाः॥)</p>
<p>परम्परितं यथा—</p>
<p>ववसाअरइपओसो. (सेब. १.१४; द्र. पृ. ३३९)</p>
<p>व्यतिरेकवद् यथा—(शाकु. २.१०)</p>
<p>अनाघ्रातं पुष्पं किसलयमलूनं कररुहै— रनाविद्धं रत्‍नं मधु नवमनास्वादितरसम्।<br>
अखण्डं पुण्यानां फलमिव च तद्रूपमनघं न जाने भोक्तारं कमिह समुपस्थास्यति विधिः॥ ३७१॥</p>
<p>सङ्कीर्णं चतुर्धा— सावयवसङ्कीर्णं, निरवयवसङ्कीर्णम्, उभयसङ्कीर्णं, श्लेषान्वितं च। सावयवसङ्कीर्णं यथा—(सेब. १.१७)</p>
<p>रइअरकेसरणिवहं सोहइ धवलब्भदलसहस्सपरिगअं।<br>
महुमहदंसणजोग्गं पिआमहुप्पत्तिपंकअं व णहअलं॥ ३७२॥</p>
<p>(रविकरकेसरनिवहं शोभते धवलाभ्रदलसहस्त्रपरिगतम्।<br>
मधुमथनदर्शनयोग्यं पितामहोत्पत्तिपङ्कजमिव नभः स्थलम्॥)</p>
<p>निरवयवसङ्कीर्णं यथा—</p>
<p>दीहो दिअहभुअंगो/विअसंतो रइबिंबफणामणिप्पहं पइरंतो।<br>
अवरसमुद्दमुवगओ मुंचंतो कंचुअं व घम्मअ—आअवणिवहं॥ ३७३॥</p>
<p>(दीर्घो दिवसभुजङ्गो रविबिम्बफणामणिप्रभां प्रकिरन्/विकसमानः।<br>
अपरसमुद्रमभिगतो मुञ्चन् कञ्चुकमिव धर्म/आतपनिवहम्॥)</p>
<p>उभयसङ्कीर्णं यथा—(सेब. १.१९)</p>
<p>धुअमेहमहुअराओ घणसमआअडि्ढओणअविमुक्काओ।<br>
णहपाअअसाहाओ णिअअट्ठाणं व पडिगआओ दिसाओ॥ ३७४॥</p>
<p>(धुतमेघमधुकरा घनसमयाकृष्टावनतविमुक्ताः।<br>
नमःपादपशाखा निजकस्थानमिव प्रतिगता दिशः॥)</p>
<p>श्लेषान्वितं यथा—(सेब. १.२४)</p>
<p>पीणपओहबरलग्गं दिसाणं पवसंतजलअसमअविइण्णं।<br>
सोहग्गपढमइण्हं पम्माअइ/पव्वाअइ सरसणहवअं इंदधणुं॥ ३७५॥</p>
<p>(पीनपयोधरलग्‍नं दिशां प्रवसज्जलदसमयवितीर्णम्।<br>
सौभाग्यप्रथमचिह्नं प्रम्लायति/प्रशुष्यति सरसनखपदमिन्द्रधनुः॥)</p>
<p>(३. साम्यम्)</p>
<p>प्रसिद्धसाधर्म्याभावे द्योतकाभावे उभयाभावे वा उक्तिचातुर्यादौपम्यप्रतीतिः साम्यम्। सा त्रिधा— प्रसिद्धसाधर्म्याभावः, द्योतकाभावः, उभयाभावः। तत्र प्रसिद्धसाधर्म्याभावे यथा—(रघु. ६.६७)</p>
<p>संचारिणी दीपशिखेव रात्रौ यं यं व्यतीयाय पतिंवरा सा।<br>
नरेन्द्रमार्गाट्ट इव प्रपेदे विवर्णभावं स स भूमिपालः॥ ३७६॥</p>
<p>द्योतकाभावे यथा—</p>
<p>नैकोऽपि त्वादृशोऽद्यापि जायमानेषु राजसु।<br>
ननु द्वितीयो नास्त्येव पारिजातस्य पादपः॥ ३७७॥</p>
<p>उभयाभावे यथा—(स.क. ३.१८४)</p>
<p>न मर्त्यलोकस्त्रिदिवात् प्रहीयते म्रियेत नाग्रे यदि वल्लभो जनः।<br>
निवृत्तमेव त्रिदिवप्रयोजनं मृतः स चेज्जीवत एव जीवति॥ ३७८॥</p>
<p>अस्य च साम्योत्कर्षादिभिरनन्त उक्तिप्रपञ्चः। साम्येन यथा—(शाकु. १.१६)</p>
<p>शुद्धान्तदुर्लभमिदं वपुराश्रमवासिनो यदि जनस्य।<br>
दूरीकृताः खलु गुणौरुद्यानलता वनलताभिः॥ ३७९॥</p>
<p>उत्कर्षेण यथा—(बारा. २.१७)</p>
<p>तद् वक्त्रं यदि मुद्रिता शशिकथा तच्‍चत् स्मितं का सुधा तच्‍चक्षुर्यदि हारितं कुवलयैस्ताश्चेद् गिरो धिङ् मधु।<br>
हा कन्दर्पधनुर्भुवौ च यदि ते किं वा बहु ब्रूमहे यत्सत्यं पुनरुक्तवस्तुविरसः&rsquo; सर्गक्रमो वेधसः॥ ३८०॥</p>
<p>साम्योत्कर्षाभ्यां यथा—(विसा. ३.२७)</p>
<p>तरङ्गय दृशोऽङ्गने ! पततु चित्रमिन्दीवरं स्फुटीकुरु रदच्छदं व्रजतु विद्रुमः श्वेतताम्।<br>
क्षणं वपुरपावृणु स्पृशतु काञ्चनं कालिका— मुदञ्चय मनाङ् मुखं भवतु च द्विचन्द्रं नभः॥ ३८१॥</p>
<p>उपमेयापकर्षेण यथा—(रुद्रटा. ८.७८)</p>
<p>गर्वमसंवाह्यमिमं लोचनयुगलेन वहसि किं भद्रे !।<br>
सन्तीदृशानि दिशि सरःसु ननु नीलनलिनानि॥ ३८२॥</p>
<p>उपमानापकर्षेण यथा—</p>
<p>एक्कोण्णामिअमुअभंगे विमलकवोले वअणम्मि तुअ मअच्छि तिरिञ्छणअणे।<br>
एहु ससिबिबउ कलंगगारउ पण्डर उखित्तउ उप्परेण भमाइ अणिमञ्छणखप्परउ॥ ३८३॥</p>
<p>(एकोन्नामितभ्रूभङ्गे विमलकपोले वदने तव मदाक्षि तिर्यङ्नयने।<br>
एतच्छशिबिम्बं कलङ्कागारं पाण्डरमुत्क्षिप्‍त— मुपरि भ्रामयित्वा निर्मञ्छनकर्परम्॥)</p>
<p>उभयापकर्षेण यथा—(गा.स.१.१३)</p>
<p>घरिणीए महाणसकम्मलग्गमसिमलिइ/मइलि—एण हत्थेण।<br>
छित्तं मुहं हसिज्जइ, चंदावत्थं गअं पइणा॥ ३८४॥</p>
<p>(गृहिण्या महानसकर्मलग्‍नमषीमलिनितेन/मलिनेन हस्तेन।<br>
स्पृष्टं मुखं हस्यते चन्द्रावस्था गतं पत्या॥)</p>
<p>उपमानस्य साम्यापकर्षो यथा—</p>
<p>अन्यतो नय मुहूर्तमाननं चन्द्र एष सरले ! कलामयः।<br>
मा कदाचन कपोलयोर्मलं संक्रमय्य समतां नेष्यति॥ ३८५॥</p>
<p>अनुत्कर्षापकर्षं यथा—(रुद्रटा. ८.१०८)</p>
<p>मगं मृगाङ्कः सहजं कलङ्कं बिभर्ति तस्यास्तु मुखं कदाचित्।<br>
आहार्यमेकं मृगनाभिपत्रमियानशेषेण तयोर्विशेषः॥ ३८६॥</p>
<p>एवमन्यदपि यथा—(रुद्रटा. ८.७३)</p>
<p>किं मरणं ! दारिद्रयं, को व्याधिर्जिवितं दरिद्रस्य।<br>
कस्स्वर्गः ! सन्मित्रं, सुकलत्रं, सु्प्रभुः, सुसुतः,॥ ३८७॥</p>
<p>(४. संशयः)</p>
<p>उपमानोपमेययोः अत्यन्तसादृश्‍यात् सन्देहः संशयः। यथा—(स.क. ४.७५)</p>
<p>वाली भंभुरभोली उल्लसिअ णिअंसिणी गहणं सुणिअ विनिक्कन्ता णिद्दाए भेम्भली।<br>
राहु वि तीअ मुहु जोहई पुणु जोहई गअणु भुल्लल्लेओ ण हु आणई दोण्हवि चन्दुकं वणु॥ ३८८॥</p>
<p>(बाला अतीव मुग्धा स्खलितनिवसना ग्रहणं श्रुत्वा विनिष्क्रान्ता निद्रया विह्वला।<br>
राहुरपि तस्या मुखं पश्‍यति पुनः पश्‍यति गगनं भ्रान्तिमान् न खलु जानाति द्वयोश्चन्द्रः कः॥)</p>
<p>यथा वा—(सक. ४.७९)</p>
<p>मुहे मअखलिउल्लावे ण्हाणोल्लए चिउरे वेणीअंसणसारे समोत्तिअहारे उरे।<br>
कालान्तरे तरलाच्छिहु मअणु/ण समुल्लसइ माहउ पुणु त्थणगुडरे ण मुणइ कहिं वसइ॥ ३८९॥</p>
<p>(मुखे मदस्खलितोल्लापे स्‍नानोत्प्लुते चिकुरे वेणीनिवसनसारे समौक्तिकहारे उरसि।<br>
कालान्तरे तरलाक्ष्णोर्मदनः समुल्लसति माघे पुनः स्तनगृहे न ज्ञायते कुत्र वसति॥)</p>
<p>(५. समाधिः)</p>
<p>अन्यधर्माणामन्यत्रारोपणं समाधिः।</p>
<p>यथा—(सक. ५.३५७)</p>
<p>अवऊहिअपुब्बदिसे समअं जोण्हाए सेविअपओसमुहे।<br>
माइ ण झिज्जउ रअणी वरदिसाइतपच्छिअम्मि मिअङ्कें॥ ३९०॥</p>
<p>(अवगूहितपूर्वदिशो समकं ज्योत्स्‍नया सेवितप्रदोषमुखे।<br>
मातर्न क्षीयते रजनी अपरदिशाभिमुखप्रस्थिते मृगाङ्के॥)</p>
<p>यथा वा—</p>
<p>वल्लहे लहु वोलन्तइ पत्तइ पुणु बहु बलि किज्जमि तामरसिणि तुज्झ रोसहु थिरहु।<br>
जेण णिरग्गलु जम्पइ किम्पि ण जाव जणु ताव हिमेण विसित्ति झत्थि पुलुठ्ठतनु॥ ३९१॥१</p>
<p>(वल्लभे लघु व्यपक्रामत्यागच्छति पुनर्बहु बलिः क्रिये तामरसानि तव रोषस्य स्थिरस्य।<br>
येन निरर्गलं जल्पति किमपि न यावज्जन— स्तावद्धिमेन विशीर्णा झटिति प्लुष्टतनुः॥)</p>
<p>१. अत्र राघवः—&lsquo;मातृकासु भूयसा अपपाठः।&rsquo; इति। साधु। मूलं तु किमाधृतमिति ज्ञेयम्।
मेलितमपि समाधिरेव। यथा—</p>
<p>देहो व्व पडइ दिअहो कण्ठच्छेओ व्व लोहिओ होइ रई।<br>
गलइ रुहिरं व्व संझा घोलइ केसकसणं सिरम्मिअ तिमिरं॥ ३९२॥</p>
<p>(देह इव पतति दिवसः कण्ठच्छेद इव लोहितो भवति रविः।<br>
गलति रुधिरमिव सन्ध्या घूर्णते केशकृष्णं शिर इव तिमिरम्॥)</p>
<p>यथा च—(७.५७, १०.४१७)</p>
<p>पल्लविअं विअ करपल्लवेहिं॥ ३९३॥</p>
<p>(६. समासोक्‍तिः)</p>
<p>उपमानोपमेययोरत्यन्तप्रसिद्धेरुपमानेनैव संक्षेपतोऽभिधानं समासोक्तिः।</p>
<p>सा द्विधा — अभिधीयमानसादृश्‍या, प्रतीयमानसादृश्या च। तयोः—</p>
<p>अभिधीयमानसदृश्‍या यथा—</p>
<p>नालस्य प्रसरो जलेष्वपि कृतावासस्य कोशे रुचि— र्दण्डे कर्कशता मुखे च मृदुता मित्रे महान् प्रश्रयः।<br>
आमूलं गुणसंग्रहव्यसनिता द्वेषश्च दोषागमे/करे यस्यैषा स्थितिरम्बुजस्य वसतिर्युक्तैव तत्र श्रियः॥ ३९४॥</p>
<p>यथा च—(बारा. १.४२)</p>
<p>इन्दुर्लिप्‍त इवाञ्जनेन जडिता दृष्टिर्मृगीणामिव प्रम्लानारुणिमेव विद्रुमलता श्‍यामेव हेमप्रभा।<br>
पारुष्यं कलया च कोकिलवधूकण्टेष्विव प्रस्तुतं सीतायाः पुरतश्च हन्त शिखिनां बर्हाः सगर्हा इव॥ ३९५॥</p>
<p>प्रतीयमानसादृश्‍या यथा—</p>
<p>उत्तुङ्गें कृतसंश्रयस्य शिखरिण्युच्‍चावचग्रावणि न्यग्रोधस्य किमङ्ग तस्य वचसा श्लाघासु पर्याप्यते।<br>
बन्धुर्वा स पुराकृतः किमथवा सत्कर्मणां संचयो मार्गे रूक्षविपत्रशाखिनि जनो यं प्राप्य विश्राम्यति॥ ३९६॥</p>
<p>यथा च—(भ.श. ३९)</p>
<p>किं जातोऽसि चतुष्पथे यदि घनच्छायोऽसि किं छायया संपन्नः फलितोऽसि किं यदि फलैः पूर्णोऽसि किं संनतः।<br>
हे सद्वृक्ष ! सहस्व सम्प्रति सखे शाखाशिखाकर्षण— क्षोभामोटनभञ्जनानि जगतः स्वैरेव दुश्चेष्टितैः॥ ३९७॥</p>
<p>(७. सहोक्‍तिः)</p>
<p>द्रव्यगुणाक्रियादीनां सहाभिधानं सहोक्तिः।</p>
<p>सा द्विधा— सादृश्‍यवती, असादृश्‍यवती च तयोः</p>
<p>आद्या (सादृश्‍यवती) यथा—(सेब. २.१४)</p>
<p>धीरं व जलसमूहं तिमिणिवहमिव सपक्खपव्वअलोअं।<br>
णइसोत्ते व्व तरङ्गे रअणाइ व गरुअगुणसआइ वहहंतं॥ ३९८॥</p>
<p>(धैर्यमिव जलसमूहं तिमिनिवहमिव सपक्षपर्वतलोकम्।<br>
नदीस्त्रोतांसीव तरङ्गान् रत्‍नानीव गुरुकगुणशतानि वहन्तम्॥)</p>
<p>द्वितीया (असादृश्‍यवती) यथा—(सेब. ५.७)</p>
<p>धीरेण समं जामा हिअएण समं अहिठ्ठिआ उवएसा।<br>
उच्छाहेण सह भुआ बाहेण समं गलन्ति से उल्लावा॥ ३९९॥</p>
<p>(धैय्रेण समं यामा हृदयेन सममनिष्ठिता उपदेशाः।<br>
उत्साहेन सह भुजौ बाष्पेण समं गलन्त्यस्योल्लापाः॥)</p>
<p>(८. समुच्‍चयोक्तिः)</p>
<p>द्रव्यगुणक्रियाणामेकत्र बहूनामारोपणं समुच्‍चयोक्तिः।</p>
<p>सा चतुर्धा— एकद्योतका, अनेकद्योतका, एकानेकद्योतका, अद्योतका च।</p>
<p>एकद्योतका यथा—</p>
<p>कलाः प्रलापा गतयो मदालसा विशुद्धविस्त्रम्भरसाः समागमाः।<br>
तदङ्गनानां रमणीयतां ययुर्विसर्पिलज्जाविभवाश्च विभ्रमाः॥ ४००॥</p>
<p>अनेकद्योतका यथा—</p>
<p>अप्राकृतस्स कथमस्तु न विस्मयाय यस्मिन्नुवास करुणा च कृतज्ञता च।<br>
लक्ष्मीश्च सात्त्विकगुणोज्ज्वलितं च तेजो धर्मश्च मानविनयौ च पराक्रमश्च॥ ४०१॥</p>
<p>एकानेकद्योतका यथा—</p>
<p>विचिन्त्यमानं मनसाऽपि देहिनामिदं हि लोकेषु चकास्ति दुर्लभम्।<br>
निशा सचन्द्रा मदिरा च सोत्पला प्रियानुरागोऽभिनवं च यौवनम्॥ ४०२॥</p>
<p>अद्योतका यथा—</p>
<p>पुरं त्रिकूटं परिखा पयोनिधिः प्रभुर्दशास्यः सुभटा निशाचराः।<br>
नरोऽभियोक्ता रिपवः प्लवङ्गमाः किमत्र वो हास्यपदे महद् भयम्॥ ४०३॥</p>
<p>(९. तुल्ययोगिता)</p>
<p>विवक्षितगुणोत्कर्षैः स्तुतिनिन्दार्थं सहाभिधानं तुल्ययोगिता। सा स्तुत्यर्था यथा—(काव्याद. ३.२८)</p>
<p>शेषो हिमगिरिस्त्वं च महान्तो गुरवः स्थिराः।<br>
यदलङ्घितमर्यादाश्चलन्तीं बिभृथ क्षितिम्॥ ४०४॥</p>
<p>निन्दार्था यथा—(काव्याद. २.३३२)</p>
<p>सङ्गतानि मृगाक्षीणां तटिद्विलसितानि च।<br>
क्षणद्वयं न तिष्ठन्ति घनारब्धान्यपि स्वयम्॥ ४०५॥</p>
<p>(१०. लेशः)</p>
<p>दोषस्य गुणीभावो गुणस्य च दोषीभावो लेशः। तत्र दोषस्य गुणीभावो यथा—(काव्याद. २.२७१)</p>
<p>चपलो निर्दयश्चासौ जनः किं तेन मे सखि!।<br>
आगःप्रमार्जनायैव चाटवो येन शिक्षिताः॥ ४०६॥</p>
<p>गुणस्य दोषीभावो यथा—(काव्याद. २.२६९)</p>
<p>युवैष गुणवान् राजा योग्यस्ते पतिरूर्जितः।<br>
रणोत्सवे मनः सक्तं यस्य कामोत्सवादपि॥ ४०७॥</p>
<p>व्याजस्तुतिरपि लेश एव। यथा—(काव्याद. २.३४५)</p>
<p>पुंसः पुराणादाच्छिद्य श्रीस्त्वया परिभुज्यते।<br>
राजन्निक्ष्वाकुवंशस्य किमिदं तव युज्यते॥ ४०८॥</p>
<p>यथा च—</p>
<p>इन्दोर्लक्ष्म त्रिपुरजयिनः कण्ठमूलं मुरारि— र्दिङ्नागानां घनमदमषीभाञ्जि गण्डस्थलानि।<br>
अद्याप्युर्वीवलयतिलक! श्यामलिम्‍नानुलिप्‍ता— न्याभासन्ते वद धवलितं किं त्वदीयैर्यशोभिः॥ ४०९॥</p>
<p>(११. अपह्नुतिः)</p>
<p>पदार्थापलापोऽपह्नुतिः।</p>
<p>सा द्विधा— औपम्यवती, अनौपम्या च।</p>
<p>औपम्यवती यथा—(गास.१.७०)</p>
<p>गिह्मे दवग्गिमसिमइलिआइँ दीसंति विंझसिहराइं।<br>
आससु पउत्थवइए ण होंति णवपाउसब्भाइं॥ ४१०॥</p>
<p>(ग्रीष्मे दवाग्‍निमषीमलिनानि दृश्यन्ते विन्ध्यशिखराणि।<br>
आश्वसिहि प्रोषितपतिके! न भवन्ति नवप्रावृडभ्राणि॥)</p>
<p>यथा च—</p>
<p>न केतकीनां विलसन्ति सूचयः प्रवासिनो हन्त हसत्ययं विधिः।<br>
तडिल्लतेयं न चकास्ति चञ्चला पुरः स्मरज्योतिरिदं विजृम्भते॥ ४११॥</p>
<p>अनौपम्या यथा—(काव्याद. २.२६६)</p>
<p>राजकन्यानुरक्तं मां रोमोद्भेदेन रक्षकाः।<br>
अवगच्छेयुरा ज्ञातमहो शीतानिलं वनम्॥ ४१२॥</p>
<p>यथा च—(काव्याद. २.३६७)</p>
<p>आनन्दाश्रु प्रवृत्तं मे कथं दृष्ट्वैव कन्यकाम्।<br>
अक्षि मे पुष्परजसा वातोद्ध‍ूतेन दूषितम्॥ ४१३॥</p>
<p>(१२. अप्रस्तुतप्रशंसा)</p>
<p>अस्तोतव्यस्याभिनन्दनमप्रस्तुतप्रशंसा। यथा—</p>
<p>कामं वनेषु हरिणास्तृणेन जीवन्त्ययत्‍नसुलभेन।<br>
धनिषु न दैन्यं विदधति ते किल पशवो, वयं सुधियः॥ ४१४॥</p>
<p>यथा वा—</p>
<p>पङ्गो! वन्द्यस्त्वमसि न गृहं यासि योऽर्थी परेषां<br>
धन्योऽन्ध! त्वं धनमदवतां नेक्षसे यो मुखानि।<br>
श्लाघ्यो मूक! त्वमपि कृपणं स्तौषि नार्थाशया यः<br>
स्तोतव्यस्त्वं बधिर! न गिरं यः खलानां शृणोषिः॥ ४१५॥</p>
<p>(१३. उत्प्रेक्षा)</p>
<p>अन्यथावस्थितस्यान्यथोत्प्रेक्षणम् उत्प्रेक्षा।</p>
<p>सा त्रिधा— द्रव्यविषया, गुणविषया, क्रियाविषया च। तत्र— द्रव्यविषया यथा—</p>
<p>देहस्था दर्पणे यस्य पश्यति प्रतिमामुमा।<br>
अन्यार्धार्धमिवोत्पन्नमर्धनारीश्वरान्तरम्॥ ४१६॥</p>
<p>गुणविषया यथा—</p>
<p>पल्लविअं विअ करपल्लवेहिं॥ ४१७॥</p>
<p>(१०.३९३ इहैव)
क्रियाविषया यथा—</p>
<p>सेनागजाः स्वकरपुष्करलेखनीभिर्गण्डस्थलान्मदमषीं मुहुराददानाः।<br>
मन्ये नरेन्द्र! तव तोयधितीरतालीपत्रोदरेषु विजयस्तुतिमालिखन्ति॥ ४१८॥</p>
<p>मतमुत्प्रेक्षोपमोत्प्रेक्षावयवश्च उत्प्रेक्षैव। तेषु—</p>
<p>मतं यथा—</p>
<p>यदेतच्चन्द्रान्तर्जलदलवलीलां प्रकुरुते तदाचष्टे लोकः शश इति, न तन्मां प्रति तथा।<br>
अहं त्विन्दुं मन्ये त्वदरिविरहक्लान्ततरुणी— कटाक्षोल्कापात—व्रण—किण—कलङ्काङ्कित—तनुम्॥ ४१९॥</p>
<p>उत्प्रेक्षोपमा यथा—(भामहा. २.९२)</p>
<p>किंशुकव्यपदेशेन तरुमारुद्य सर्वतः।<br>
दग्धादग्धामरण्यानीं पश्यतीव विभावसुः॥ ४२०॥</p>
<p>उत्प्रेक्षावयवो यथा—(कुसं. ८.५३)</p>
<p>अङ्गुलीभिरिव केशसञ्चयं संनिगृह्य तिमिरं मरीचिभिः।<br>
कुड्‍मलीकृतसरोजलोचनं चुम्बतीव रजनीमुखं शशी॥ ४२१॥</p>
<p>(१४. अर्थान्तरन्यासः)</p>
<p>वस्तूपन्यस्य तत्साधनसमर्थस्य वस्तुनोऽयस्य न्यसनमर्थान्तरन्यायः। स त्रिधा— साधर्म्येण, वैधर्म्येण, विपर्ययेण च।</p>
<p>साधर्म्येण यथा—(काव्याद. २.१७३)</p>
<p>पयोमुचः परीतापं हरन्त्येते शरीरिणाम्।<br>
नन्वात्मलाभो महतां परदुःखोपशान्तये॥ ४२२॥</p>
<p>वैधर्म्येण यथा—(किराता. ८.३७)</p>
<p>प्रियेण संग्रथ्य विपक्षसंनिधावुपाहितां वक्षसि पीवरस्तने।<br>
स्रजं न काचिद्विजहौ जलाविलां वसन्ति हि प्रेम्णि गुणा न वस्तुनि॥</p>
<p>विपर्ययेण यथा—(गास. १.१००)</p>
<p>जो जस्स हिअअदइओ दुक्खं देंतो वि सो तहा तस्स/सुहं देइ।<br>
दइअणहदूमिआणं वि वड्‍ढइ थणाणँ रोमञ्चो॥ ४२४॥</p>
<p>(यो यस्य हृदयदयितो दुःखं दददपि स तथा तस्य/सुखं ददाति।<br>
दयितनखदूनयोरपि वर्धते स्तनयो रोमाञ्चः॥)</p>
<p>उभयन्यासः, प्रत्यनीकन्यासः, प्रतीकन्यासोऽपि चार्थान्तरन्यास एव। तत्र उभयन्यासो यथा—(सेब. ३.९)</p>
<p>ते विरला सप्पुरिसा जे अभणंता घडंति कज्जालावे।<br>
थोअ च्चिअ ते वि दुमा जे अमुणिअकुसुमणिग्गमा देंति फलं॥ ४२५॥</p>
<p>(ते विरलाः सत्पुरुषा येऽभणन्ता घटयन्ति कार्यालापान्।<br>
स्तोका एव तेऽपि द्रुमा येऽज्ञातकुसुमनिर्गमा ददति फलम्॥)</p>
<p>प्रत्यनीकन्यासो यथा—</p>
<p>विरला उवआरि च्चिअ णिरवेक्खा जलहर व्व वट्टंति।<br>
झिज्जंति ताण विरहे विरल च्चिअ सरिप्पवाह व्व॥ ४२६॥</p>
<p>(विरला उपकारिण एव निरपेक्षा जलधरा इव वर्तन्ते।<br>
क्षीयन्ते तेषां विरहे विरला एव सरित्प्रवाहा इव॥)</p>
<p>प्रतीकन्यासो यथा—(शाकु. ३.१)</p>
<p>का कथा बाणसन्धाने ज्याशब्देनैव दूरतः।<br>
हुङ्कारेणेव धनुषः स हि विघ्‍नानपोहति॥ ४२७॥</p>
<p>(१५. दीपकम्)</p>
<p>जात्यादिवाचिना पदेन सर्ववाक्योपकारो दीपकम्।</p>
<p>तत्त्रिधा— क्रियादीपकं, कारकदीपकं, मालादीपकं च। तत्र— क्रियादीपकं यथा—(काव्याद. २.१०६)</p>
<p>त्वया कर्णोत्पलं कर्णे स्मरेणास्त्रं शरासने।<br>
मया च मरणे चेतस्त्रयमेतत् समं कृतम्॥ ४२८॥</p>
<p>कारकदीपकं यथा—(काव्याद. २.९८)</p>
<p>पवनो दक्षिणः पर्णं जीर्णं हरति वीरुधाम्।<br>
स एव च नताङ्गीनां मानभङ्गाय कल्पते॥ ४२९॥</p>
<p>मालादीपकं यथा—</p>
<p>इमिणा सरएण ससी ससिणा वि णिसा णिसाइ कुमुअवणं।<br>
कुमअवणेण अ पुलिणं पुलिणेण अ सोहए हंसउलं॥ ४३०॥</p>
<p>(अनया शरदा शशी शशिनापि निशा निशया कुमुदवनम्।<br>
कुमुदवनेन च पुलिनं पुलिनेन च हसति हंसकुलम्॥)</p>
<p>आवृत्तिरपि दीपकमेव। सापि त्रिधा — शब्दावृत्तिरर्थावृत्तिरुभयावृत्तिश्च। शब्दावृत्तिर्यथा—(काव्याद. २.११८)</p>
<p>उत्कण्ठयति मेघानां माला वृन्दं कलापिनाम्।<br>
यूनां चोत्कण्ठयत्यद्य मानसं मकरध्वजः॥ ४३१॥</p>
<p>अर्थावृत्तिर्यथा—</p>
<p>हृष्यति चूतेषु चिरं तुष्यति बकुलेषु मोदते मरुति।<br>
इह हि मधौ कलकूजिषु पिकेषु च प्रीयते कामी॥ ४३२॥</p>
<p>उभयावृत्तिर्यथा—(मामा. ९.४)</p>
<p>जय देव! भुवनभावन! जय भगवन्! निखिलवरद! निगमनिधे!।<br>
जय चारुचन्द्रशेखर! जय मदनान्तक! जयादिगुरो!॥ ४३३॥</p>
<p>(१६. परिकरः (एकावली च) )</p>
<p>क्रियापदादीनामुपस्कारः परिकरः।</p>
<p>स त्रिधा— क्रियापरिकरः, कारकपरिकरः, वस्तुपरिकरश्च।</p>
<p>क्रियापरिकरो यथा—(सेब. ४.५७)</p>
<p>ववसिअणिवेइअत्थो सो मारुइलद्धपच्चआगअहरिसं।<br>
सुग्गीवेण उरत्थलवणमालामलिअमहुअरं अवऊढो॥ ४३४॥</p>
<p>(व्यवसितनिवेदितार्थः स मारुतिलब्धप्रत्ययागतहर्षम्।<br>
सुग्रीवेणोरःस्थलवनमालामृदितमधुकरमुपगूढः॥)</p>
<p>कारकपरिकरो यथा—(सेब. ११.५४)</p>
<p>पडिआ अ हत्थसिढिलिअणिरोहपंडरसमूससंतकवोला।<br>
पेल्लिअवामपओहरविसमुण्णअदाहिणत्थणी जणअ—सुआ॥ ४३५॥</p>
<p>(पतिता च हस्तशिथिलितनिरोधपाण्डुरसमुच्छ्‌वसत्कपोला।<br>
प्रेरित/पीडितवामपयोधरविषमोन्नतदक्षिणस्तनी जनकसुता॥)</p>
<p>वस्तुपरिकरो यथा—</p>
<p>देवी पुत्रमसूत नृत्यत गणाः! किं तिष्ठतेत्युद्भ‍ुजे हर्षाद् भृङ्गिरिटावुदाहृतगिरा चामुण्डयालिङ्गिते।<br>
पायाद् वो जितदेवदुन्दुभिघनध्वानप्रवृत्तस्तयो— रन्योन्याङ्गनिपातजर्जरतरस्थूलास्थिजन्मा रवः॥ ४३६॥</p>
<p>(एकावली)</p>
<p>एकावल्यपि परिकरविशेष एव।</p>
<p>सा त्रिधा— शब्दैकावली, अर्थैकावली, उभयैकावली च।</p>
<p>शब्दैकावली यथा—(न.च. ६.२९)</p>
<p>पर्वतभेदि पवित्रं जैत्रं नरकस्य बहुमतं गहनम्।<br>
हरिमिव हरिमिव हरिमिव वहति पयः पश्यत पयोष्णी॥ ४३७॥</p>
<p>अर्थैकावली यथा—(काव्याद. २.१०७)</p>
<p>शुक्लः श्वेतार्चिषो वृद्ध‍यै पक्षः पञ्चशरस्य सः।<br>
स च रागस्य रागोऽपि यूनां रत्युत्सवश्रियः॥ ४३८॥</p>
<p>उभयैकावली यथा—(रुद्रटा. ७.११०)</p>
<p>सलिलं विकासिकमलं कमलानि सुगन्धिमधुसमृद्धानि।<br>
मधु लीनालिकुलाकुलमलिकुलमपि मधुररणितमिह॥ ४३९॥</p>
<p>(१७. क्रमः)</p>
<p>शब्दार्थोभयानां परिपाटिः क्रमः। तेषु— शब्दपरिपाटिर्यथा—</p>
<p>तस्याः प्रवृद्धलीलाभिरालापस्मितदृष्टिभिः।<br>
जीयन्ते वल्लकीकुन्दस्रगिन्दीवरसम्पदः॥ ४४०॥</p>
<p>अर्थपरिपाटिर्यथा—</p>
<p>पायाद् वो रचितत्रिविक्रमतनुर्देवः स दैत्यान्तको यस्याकस्मिकवर्धमानवपुषस्तिग्मद्युतेर्मण्डलम्।<br>
मौलौ रत्‍नरुचि श्रुतौ परिलसत्ताटङ्ककान्ति क्रमा— ज्जातं वक्षसि कौस्तुभाभमुदरे नाभीसरोजोपमम्॥ ४४१॥</p>
<p>उभयपरिपाटिर्यथा—</p>
<p>पङ्कअ पङ्कि वहेलिअ कुवलअ खित्तउ हदहिं वालिहिं बिम्ब विविल्लिओ घत्तिओ चन्दु णहहि।<br>
करणअणाहरवअणहिं तहिं लीलावइहिं णिअसिठ्ठि वि उच्चिठ्ठीणा इं पआवइहिं॥ ४४२॥</p>
<p>(पङ्कजं पङ्केऽवहेल्य कुवलयं क्षिप्‍त्वा ह्रदे वृन्ते बिम्बं विप्रकीर्णं निरस्तश्चन्द्रो नभसि।<br>
करनयनाधरवदनैस्तत्र लीलावत्यां निजसृष्टिरप्युत्सृष्टा किं प्रजापतिना॥)</p>
<p>(१८. पर्यायः)</p>
<p>मिषमुक्तिप्रकारोऽवसर इति पर्यायस्त्रिधा। तत्र मिषं यथा—(काव्याद. २.१६८)</p>
<p>दशत्यसौ परभृतः सहकारस्य मञ्जरीम्।<br>
तमहं वारयिष्यामि युवाभ्यां स्वैरमास्यताम्॥ ४४३॥</p>
<p>उक्तिप्रकारो यथा—(खप्र.)</p>
<p>राजन् राजसुता न पाठयति मां देव्योऽपि तूष्णीं स्थिताः कुब्जे भोजय मां कुमार कुशलं नाद्याज्जुके भुज्यते।<br>
इत्थं नाथ शुकस्तवारिभवने मुक्तोऽध्वगैः पञ्जरा— च्चित्रस्थानवलोक्य वेश्मवलभीष्वेकैकमाभाषते॥ ४४४॥</p>
<p>अवसरो यथा—(कुसं.४.२५)</p>
<p>अथ तैः परिदेविताक्षरैर्हृदये दिग्धशरैरिवार्दितः।<br>
रतिमभ्युपपत्तुमातुरां मधुरात्मानसदर्शयत्पुरः॥ ४४५॥</p>
<p>(१९. अतिशयः)</p>
<p>विशेषस्य विवक्षया लोकवृत्तानतिक्रमेणात्युक्तेरभिधानमतिशयः. यथा—</p>
<p>अहो विशालं भूपाल भुवनत्रितयोदरम्।<br>
माति मातुमशक्योऽपि यशोराशिर्यदत्र ते॥ ४४६॥</p>
<p>(काव्याद.२.२१९)
यथा वा—(काव्याद. २.२१७)</p>
<p>स्तनयोर्जघनस्यापि मध्ये मध्यं प्रिये! तव।<br>
अस्ति नास्तीति सन्देहो न मेऽद्यापि निवर्तते॥ ४४७॥</p>
<p>(२०. आक्षेपः)</p>
<p>विधिनिषेधाभ्यां प्रतिषेधोक्तिराक्षेपः। स द्विधा— शुद्धमिश्रभेदात्। तत्र— विध्याक्षेपः शुद्धो यथा—(काव्याद. २.१४१)</p>
<p>गच्छ गच्छसि चेत् कान्त! पन्थानः सन्तु ते शिवाः।<br>
ममापि जन्म तत्रैव भूयाद् यत्र गतो भवान्॥ ४४८॥</p>
<p>मिश्रो यथा—(कुसं. ५.८२)</p>
<p>अलं विवादेन यथाश्रुतस्त्वया तथाविधस्तावदशेषमस्तु सः।<br>
ममात्र भावैकरसं मनः स्थितं न कामवृत्तिर्वचनीयमीक्षते॥ ४४९॥</p>
<p>निषेधाक्षेपः शुद्धो यथा—(काव्याद. २.१२३)</p>
<p>कुतः कुवलयं कर्णे करोषि कलभाषिणि!।<br>
किमपाङ्गमपर्याप्‍तमस्मिन् कर्मणि मन्यसे॥ ४५०॥</p>
<p>मिश्रो यथा—</p>
<p>सच्चं गुरुओ गिरिणो को भणइ जलासआ ण गम्भीरा।<br>
धीरेहिं उवमाउँ तह वि खु मह ण त्थि उच्छाहो॥ ४५१॥</p>
<p>(सत्यं गुरवो गिरयः को भणति जलाशया न गम्भीराः।<br>
धीरैरुपमातुं तथापि खलु मम नास्त्युत्साहः॥)</p>
<p>रोधोऽपि निषेधाक्षेप एव। यथा—</p>
<p>किं जम्पिएण दहमुह जम्पिअसरिसं अणिव्वहन्तस्स भरं।<br>
एत्तिअ जम्पिअसारं णिहणं अण्णे वि वज्जधारासु वआ॥ ४५२॥</p>
<p>(किं जल्पितेन दशमुख जल्पितसदृशमनिर्वहतो भरम्।<br>
एतावद् जल्पितसारं निधनमन्येऽपि वज्रधारासु गताः॥)</p>
<p>यथा च—</p>
<p>पउरजुआणो गामो महुमासो जोव्वणं पई ठेरो।<br>
जुण्णसुरा साहीणा असई मा होउ किं मरउ॥ ४५३॥</p>
<p>(प्रचुरयुवा ग्रामो मधुमासो यौवनं पतिः स्थविरः।<br>
जीर्णसुरा स्वाधीना असती मा भवतु किं म्रियताम्॥)</p>
<p>(२१. विशेषोक्तिः)</p>
<p>आधिक्येन न्यूनतया वोत्कर्षविवक्षा विशेषोक्तिः। तत्र— आधिक्येन यथा—(विक्र. ३.११)</p>
<p>अयं तया रथक्षोभादंसेनांसो निपीडितः।<br>
एकः कृती शरीरेऽस्मिन् शेषमङ्गं भुवो भरः॥ ४५४॥</p>
<p>न्यूनतया यथा—(काव्याद. २.३२४)</p>
<p>न कठोरं न वा तीक्ष्णं शस्त्रं कुसुमधन्वनः।<br>
तथापि जितमेवाभूदमुना भुवनत्रयम्॥ ४५५॥</p>
<p>(२२. श्लेषः)</p>
<p>एकपदेनानेकार्थाभिधानं श्लेषः।</p>
<p>स षोढा —अभिन्नपदो, भिन्नपदश्च; अभिन्नक्रियो भिन्नक्रियश्च; अभिन्नकारको भिन्नकारकश्चेति। तेषु —</p>
<p>अभिन्नपदो यथा—(काव्याद. २.३२४)</p>
<p>असावुदयमारूढः कान्तिमान् रक्तमण्डलः।<br>
राजा हरति लोकस्य हृदयं मृदुभिः करैः॥ ४५६॥</p>
<p>भिन्नपदो यथा—(काव्याद. २.३१२)</p>
<p>दोषाकरेण संबध्‍नन् नक्षत्रपथवर्तिना।<br>
राज्ञा प्रदोषो मामित्थमप्रियं किं न बाधते॥ ४५७॥</p>
<p>अभिन्नक्रियो यथा—(काव्याद. २.३१६)</p>
<p>स्वभावमधुराः स्‍निग्धाः शंसन्त्यो रागमुल्बणम्।<br>
दृशो दूत्यश्च कर्षन्ति कान्ताभिः प्रेषिताः प्रियान्॥ ४५८॥</p>
<p>भिन्नक्रियो१ यथा—(काव्याद. २.३१७)</p>
<p>मधुरा रागवर्धिन्यः कोमलाः कोकिलागिरः।<br>
आकर्ण्यन्ते मदकलाः श्लिष्यन्ते चासितेक्षणाः॥ ४५९॥</p>
<p>अभिन्नकारको यथा—(काव्याद. २.३१९)</p>
<p>कृष्णार्जुनानुरक्तापि दृष्टिः कर्णावलम्बिनी।<br>
याति विश्वसनीयत्वं कस्य ते कलभाषिणि॥ ४६०॥</p>
<p>१. भिन्नकारको इति राघवः।
भिन्नकारको यथा—(काव्याद. ४.२२९)</p>
<p>गतिर्वेणी च नागेन वपुरूरू च रम्भया।<br>
ओष्ठौ पाणी प्रवालैश्च तस्यास्तुल्यत्वमाययुः॥ ४६१॥</p>
<p>(२३. भाविकम्)</p>
<p>स्वाभिप्रायकथनमन्यापदेशोऽन्यभावना च भाविकम्। तेषु— स्वभिप्रायकथनं यथा—</p>
<p>णावज्झइ दुग्गेज्झिआ दिठ्ठम्मि जम्मि भिउडिआ जत्थ ण अव्वाहारओ घिप्पइ आहासत्तए।<br>
विच्छुहइ अहिणिंत(द)ए जत्थ ण सो वअस्सिआ तं मे कहउ माणअं जइ मे इच्छदु(हि) जीअअं॥ ४६२॥</p>
<p>(नाबद्ध‍यते दुर्गृहीता दृष्टे यस्मिन् भ्रुकुटिको यत्र नाव्याहारो गृह्यते आभाषमाणे।<br>
विक्षुभ्यतेऽभिनिन्द्यते यत्र न स वयस्यया तं मे कथय मानं यदि मे इच्छसि जीवनम्॥)</p>
<p>अन्यापदेशो यथा—</p>
<p>आसाइअमण्णाएण जेत्तिअं चिअ विहीण।<br>
ओरमसु वसह एह्‍िणं रक्खिज्जइ गहवइच्छेत्तं॥ ४६३॥</p>
<p>(आस्वादितमज्ञातेन यावत् तावदेव व्रीहीणाम्।<br>
उपरम वृषभेदानीं रक्ष्यते गृहपतिक्षेत्रम्॥)</p>
<p>अन्यभावना यथा—(वज्जाल ५३८)</p>
<p>दंसणलिअं दढकं विबन्धणं दीहरं सुपरिणाहं।<br>
होइ घरे साहीणं मुसलं घण्णाण महिलाणं॥ ४६४॥</p>
<p>(दंशनवलितं दृढकं विबन्धनं दीर्धं सुपरिणाहम्।<br>
भवति गृहे स्वाधीनं मुसलं धन्यानां महिलानाम्॥)</p>
<p>उद्भेदोऽपि भाविकमेव। स त्रिधा—अव्यक्तो व्यक्त उभयात्मकश्च।</p>
<p>अव्यक्तो यथा—(अमरु. १०५)</p>
<p>निःशेषच्युतचन्दनं स्तनतटं निर्मृष्टरागोऽधरो नेत्रे दूरमनञ्जने पुलकिता तन्वी तवेयं तनुः।</p>
<p>मिथ्यावादिनि दूति बान्धवजनस्याज्ञातपीडागमे वापीं स्‍नातुमितो गतासि न पुनस्तस्याधमस्यान्तिकम्॥ ४६५॥</p>
<p>व्यक्तो यथा—</p>
<p>अतिकोमलमेकतोऽन्यतः सरसाम्भोरुहनालकर्कशम्।<br>
वहति स्फुटमेतदेव ते वचनं शाकपलाशदेश्यताम्॥ ४६६॥</p>
<p>उभयरूपो यथा—</p>
<p>प्रम्लानोत्पलकोमले! सखि! दृशौ नीलाञ्जनेनाञ्चिते कर्पूरच्छुरणाच्च गण्डफलके संवेल्लितः पाण्डिमा।<br>
श्वासाः सन्तु च कन्दुकभ्रमिभुवः किन्तु प्रभावाहिना— मङ्गानां क्रशिमानमुत्कटममुं को नाम नोत्प्रेक्षते॥ ४६७॥</p>
<p>(२४. संसृष्टिः)</p>
<p>नानालङ्कारसङ्करः संसृष्टिः।</p>
<p>सा त्रिधा— व्यक्तरूपा, अव्यक्तरूपा, व्यक्ताव्यक्तरूपा च। तासु व्यक्तरूपा तिलतण्डुलवत् छायादर्शवच्च। तयोराद्या यथा—</p>
<p>पिनष्टीव तरङ्गाग्रैरुदधिः फेनचन्दनम्।<br>
तदादाय करैरिन्दुर्लिम्पतीव दिगङ्गनाः॥ ४६८॥</p>
<p>अत्रोत्प्रेक्षाद्वयं रूपकद्वयं च तिलतण्डुलवत् सङ्कीर्णम्। द्वितीया यथा—(राच.१.५)</p>
<p>निर्मलेन्दु नभो रेजे विकचाब्जं बभौ सरः।<br>
परं पर्यश्रुनयनौ मम्लतुर्भ्रातरावुभौ॥ ४६९॥</p>
<p>अत्रादर्शे च्छायेव हेत्वलङ्कारे रामलक्ष्मणमुखयोरिन्दुपद्मौपम्यं दृश्यते। अव्यक्तरूपा क्षीरजलवत् पांसूदकवच्च। तयोराद्या यथा—</p>
<p>क्षीरक्षालितचन्द्रेव नीलीधौताम्बरेव च।<br>
टङ्कोल्लिखितसूर्येव वसन्तश्रीरदृश्यत॥ ४७०॥</p>
<p>अत्रोपमोत्प्रेक्षे क्षीरनीरवन्मिथः संसृष्टे न व्यज्येते।</p>
<p>द्वितीया यथा— कृष्णार्जुनानुरक्तापि.॥ ४७१॥</p>
<p>(६०९ पृ.)
अत्र पांसूदकयोरिव मृत्पिण्डे श्‍लेषविरोधयोरव्यक्तरूपयोरेव व्याजस्तुतावङ्ग— भावोऽवगम्यते। व्यक्ताव्यक्तरूपा नरसिंहवच्‍चित्रवर्णवच्च। तयोराद्या यथा—(रघु. ४.२९)</p>
<p>रजोभिः स्यन्दनोद्‍धूतैर्गजैश्च घनसंनिभैः।<br>
भुवस्तलमिव व्योम कुर्वन् व्योमेव भूतलम्॥ ४७२॥</p>
<p>अत्र नरसिंहजाताविव सिंहनरशरीरभागयोः परिवृत्त्यलङ्कारहेतूपमयोरङ्गभावो व्यक्ताव्यक्तरूपः परिस्फुरन्नुपलभ्यते।</p>
<p>द्वितीया यथा—</p>
<p>मयूरारावमुखरां प्रावृषं सतडिल्लताम्।<br>
महाटवीमिवोल्लङ्घ्य तोयानि मुमुचुर्घनाः॥ ४७३॥</p>
<p>अत्र पटावयवस्थानां नीलादीनामिव पटावयव्याश्रिते चित्रवर्णे श्लेषरूपकोपमार्थ— श्लेषाणां पदपदार्थाश्रयाणां शरद्‍वर्णनवाक्याश्रयिणि समाध्यलङ्कारे व्यक्ताव्यक्त— रूपोऽङ्गाङ्गिभावः प्रतीयते॥</p>
<p>चतुर्विंशतिरित्येताः क्रमेणोभयसंश्रिताः।<br>
काव्यालङ्कृतयः प्रोक्ता यथावदुपमादयः॥ ४७४॥</p>
<p>इह हीवादिभिः शब्दैस्सादृश्यादिः प्रतीयते।<br>
अर्थोऽस्मात् सूरयः प्राहुरुभयालङ्कृतीरिमाः॥ ४७५॥</p>
<p>अलङ्‍‌क्रिया यास्त्विह शब्दसंश्रयास्ततोऽर्थभूषाभ्यधिकं प्रकृष्यते।<br>
ततोऽभिरूपामुभयोरलङ्कृतिं वदन्ति, संसृष्टिरतोऽपि शोभते॥ ४७६॥</p>
<p>इति महाराजाधिराजश्रीभोजदेवविरचिते शृङ्गारप्रकाशे उभयालङ्कारप्रकाशो नाम</p>
<p>॥ दशमः प्रकाशः॥१०॥</p>
<p>भग्‍नो मम्मटभट्टकोऽत्र महति श्रीभोजराजोद्‍गते— ऽलङ्कारे त्रिविधोत्तमप्रसरणे दिव्यैः प्रबन्धाकरैः।<br>
ध्वन्यध्वन्यतया प्रथां गतवतामानन्दगुप्‍तप्रभृ— त्यार्याणामपि भाषितान्यहह नो पर्याप्‍तिमाबिभ्रति॥</p>
<p>रेवाप्रसादोऽस्म्यहमुच्चभाग्यो यस्यासकौ वै सुलभोऽस्ति राशिः।<br>
विधिप्रसादादथ यस्य लभ्योऽवकाशकालेऽनवकाशकोऽपि॥</p>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_bhoja-shRngAra-prakAshaH_10_shabdArthobhayAlankAraprakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/10_shabdArthobhayAlankAraprakAshaH/">१० शब्दार्थोभयालङ्कारप्रकाशः </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_bhoja-shRngAra-prakAshaH_10_shabdArthobhayAlankAraprakAshaH_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_bhoja-shRngAra-prakAshaH_10_shabdArthobhayAlankAraprakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_bhoja-shRngAra-prakAshaH_10_shabdArthobhayAlankAraprakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० शब्दार्थोभयालङ्कारप्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
