<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | १४ हर्षादिभावप्रपञ्चपञ्चकप्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="१४ हर्षादिभावप्रपञ्चपञ्चकप्रकाशः">
  <meta property="og:description" content="अथ
श्रृङ्गारप्रकाशे चतुर्दशः प्रकाशः
हर्षादिभावप्रपञ्चपञ्चकप्रकाशः
(३. हर्षः)*
मनोरथावाप्‍तौ मनः प्रसादो हर्षः। स जन्मनि यथा—(मवीच १.१३)
रक्षोघ्‍नानि च मङ्गलानि सुदिने कल्प्यानि दारक्रिया वैदेह्याश्च रघूद्‌वहस्य च कुले दीक्षाप्रवेशश्च नः।
आस्थाप्यानि च तानि तानि जगतां क्षेमाय रामात्मनो दैत्यारेश्चरिताद्भुतान्यथ खलु व्यग्राः प्रमोदामहे॥ १॥
अनुबन्धे यथा—(रघु. ३.१६)
जनाय शुद्धान्तचराय शंसते कुमारजन्मामृतसम्मिताक्षरम्।
अदेयमासीद् द्वयमेव भूपतेः शशिप्रभं छत्त्रमुभे च चामरे॥ २॥
प्रकर्षे यथा—(उराच. ५.२४)
जातस्य ते पितुरपीन्द्रजितो निहन्तु— र्वत्सस्य वत्स! कति नाम दिनान्यमूनि।
तस्याप्यपत्यमनुतिष्ठति वीरधर्मं दिष्ट्या गतं दशरथस्य कुलं प्रतिष्ठाम्॥ ३॥">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="१४ हर्षादिभावप्रपञ्चपञ्चकप्रकाशः">
  <meta itemprop="description" content="अथ
श्रृङ्गारप्रकाशे चतुर्दशः प्रकाशः
हर्षादिभावप्रपञ्चपञ्चकप्रकाशः
(३. हर्षः)*
मनोरथावाप्‍तौ मनः प्रसादो हर्षः। स जन्मनि यथा—(मवीच १.१३)
रक्षोघ्‍नानि च मङ्गलानि सुदिने कल्प्यानि दारक्रिया वैदेह्याश्च रघूद्‌वहस्य च कुले दीक्षाप्रवेशश्च नः।
आस्थाप्यानि च तानि तानि जगतां क्षेमाय रामात्मनो दैत्यारेश्चरिताद्भुतान्यथ खलु व्यग्राः प्रमोदामहे॥ १॥
अनुबन्धे यथा—(रघु. ३.१६)
जनाय शुद्धान्तचराय शंसते कुमारजन्मामृतसम्मिताक्षरम्।
अदेयमासीद् द्वयमेव भूपतेः शशिप्रभं छत्त्रमुभे च चामरे॥ २॥
प्रकर्षे यथा—(उराच. ५.२४)
जातस्य ते पितुरपीन्द्रजितो निहन्तु— र्वत्सस्य वत्स! कति नाम दिनान्यमूनि।
तस्याप्यपत्यमनुतिष्ठति वीरधर्मं दिष्ट्या गतं दशरथस्य कुलं प्रतिष्ठाम्॥ ३॥">
  <meta itemprop="wordCount" content="4703">
  <meta name="twitter:card" content="summary">
  <meta name="twitter:title" content="१४ हर्षादिभावप्रपञ्चपञ्चकप्रकाशः">
  <meta name="twitter:description" content="अथ
श्रृङ्गारप्रकाशे चतुर्दशः प्रकाशः
हर्षादिभावप्रपञ्चपञ्चकप्रकाशः
(३. हर्षः)*
मनोरथावाप्‍तौ मनः प्रसादो हर्षः। स जन्मनि यथा—(मवीच १.१३)
रक्षोघ्‍नानि च मङ्गलानि सुदिने कल्प्यानि दारक्रिया वैदेह्याश्च रघूद्‌वहस्य च कुले दीक्षाप्रवेशश्च नः।
आस्थाप्यानि च तानि तानि जगतां क्षेमाय रामात्मनो दैत्यारेश्चरिताद्भुतान्यथ खलु व्यग्राः प्रमोदामहे॥ १॥
अनुबन्धे यथा—(रघु. ३.१६)
जनाय शुद्धान्तचराय शंसते कुमारजन्मामृतसम्मिताक्षरम्।
अदेयमासीद् द्वयमेव भूपतेः शशिप्रभं छत्त्रमुभे च चामरे॥ २॥
प्रकर्षे यथा—(उराच. ५.२४)
जातस्य ते पितुरपीन्द्रजितो निहन्तु— र्वत्सस्य वत्स! कति नाम दिनान्यमूनि।
तस्याप्यपत्यमनुतिष्ठति वीरधर्मं दिष्ट्या गतं दशरथस्य कुलं प्रतिष्ठाम्॥ ३॥">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kathA\/AtmA_rasAdi\/bhoja-shRngAra-prakAshaH\/14_harShAdibhAvaprapanchapanchakaprakAshaH\/".replace(basePath, "/");
  pageVars.pageParams = {};
  pageVars.pageSource = "laxaNam\/kathA\/AtmA_rasAdi\/bhoja-shRngAra-prakAshaH\/14_harShAdibhAvaprapanchapanchakaprakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> १४ हर्षादिभावप्रपञ्चपञ्चकप्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१४ हर्षादिभावप्रपञ्चपञ्चकप्रकाशः">१४ हर्षादिभावप्रपञ्चपञ्चकप्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ</p>
<p>श्रृङ्गारप्रकाशे चतुर्दशः प्रकाशः</p>
<p>हर्षादिभावप्रपञ्चपञ्चकप्रकाशः</p>
<p>(३. हर्षः)*</p>
<p>मनोरथावाप्‍तौ मनः प्रसादो हर्षः। स जन्मनि यथा—(मवीच १.१३)</p>
<p>रक्षोघ्‍नानि च मङ्गलानि सुदिने कल्प्यानि दारक्रिया वैदेह्याश्च रघूद्‌वहस्य च कुले दीक्षाप्रवेशश्च नः।<br>
आस्थाप्यानि च तानि तानि जगतां क्षेमाय रामात्मनो दैत्यारेश्चरिताद्भुतान्यथ खलु व्यग्राः प्रमोदामहे॥ १॥</p>
<p>अनुबन्धे यथा—(रघु. ३.१६)</p>
<p>जनाय शुद्धान्तचराय शंसते कुमारजन्मामृतसम्मिताक्षरम्।<br>
अदेयमासीद् द्वयमेव भूपतेः शशिप्रभं छत्त्रमुभे च चामरे॥ २॥</p>
<p>प्रकर्षे यथा—(उराच. ५.२४)</p>
<p>जातस्य ते पितुरपीन्द्रजितो निहन्तु— र्वत्सस्य वत्स! कति नाम दिनान्यमूनि।<br>
तस्याप्यपत्यमनुतिष्ठति वीरधर्मं दिष्ट्या गतं दशरथस्य कुलं प्रतिष्ठाम्॥ ३॥</p>
<p>संपृक्ते यथा—(विक्रमो. ५.१६)</p>
<p>आश्वासितस्य मम नाम सुतोपलब्ध्या सद्यस्त्वया सह कृशोदरि! विप्रयोगः।<br>
व्यावर्तितातपरुजः प्रथमाब्भ्रवृष्ट्या वृक्षस्य वैद्युत इवाग्‍निरुपस्थितोऽयम्॥ ४॥</p>
<p>अनुवृत्तौ यथा—(रत्‍ना. ४.१३)</p>
<p>विवृद्धिं कम्पस्य प्रथयतितरां साध्वसवशा— दविस्पष्टां दृष्टिं तिरयति मुहुर्बाष्पसलिलैः।<br>
*६१४ पृष्ठगतमुद्‌देशक्रममनुसृत्य भावा अत्र नोपस्थाप्यन्ते मुद्रितेषु संस्करणेषु व्युत्क्रमेणोपस्थापितत्वात्। स्खलद्वर्णां वाणीं जडयतितरां गद्गदितया<br>
जरायाः साहाय्यं मम हि परितोषोऽद्य कुरुते॥ ५॥</p>
<p>(४. रोमाञ्चः)</p>
<p>आत्मनो विक्षोभजन्मा अन्तश्शरीरोच्छ्‌वासो रोमाञ्चः। तस्य जन्मनि यथा—(शाकु. ३.१२)</p>
<p>उन्नमितैकभ्रूलतमाननमस्याः पदानि रचयन्त्याः।<br>
कण्टकितेन प्रथयति मय्यनुरागं कपोलेन॥ ६॥</p>
<p>अनुबन्धे यथा—(रघु. ६.८१)</p>
<p>सा यूनि तस्मिन्नभिलाषबन्धं शशाक शालीनतया न वक्‍तुम्।<br>
रोमाञ्चलक्ष्येण स गात्रयष्टिं भित्त्वा निराक्रमदरालकेश्‍याः॥ ७॥</p>
<p>प्रकर्षे यथा—(कुसं. ३.६८)</p>
<p>विवृण्वती शैलसुताऽपि भावमङ्गैः क्‍वचित्/स्फुरद्‌बालकदम्बकल्पैः।<br>
साचीकृता चारुतरेण तस्थौ मुखेन पर्यस्तविलोचनेन॥</p>
<p>सम्पर्के यथा—(उराच. ३.४२)</p>
<p>सस्वेदरोमाञ्चितकम्पिता सा जाता प्रियस्पर्शसुखेन वत्सा।<br>
मरुन्नवाम्भःप्रविधूतसिक्ता कदम्बयष्टिः स्फुटकोरकेव॥ ९॥</p>
<p>अनुबन्धे यथा—(जाह. १०.८६)</p>
<p>एकस्मिन् शयने मया मयसुतामालिङ्गय निद्रालसा— मुन्निद्रं शयितेन मच्चरणयोः संवाहनव्यापृता।<br>
पादाग्रेण तिलोत्तमा स्तनतटे सस्‍नेहमापीडिता हर्षावेगसमर्पितानि पुलकान्यद्यापि नो मुञ्चति॥ ९०॥</p>
<p>(५. धृतिः)</p>
<p>अभीष्टप्राप्‍तेरधिकाऽस्पृहा धृतिः।</p>
<p>तज्जन्मनि यथा—(किराता. ६.१८)</p>
<p>अनुसानु पुष्यितलताविततिः फलितोरुभूरुहविविक्तवनः।<br>
धृतिमाततान तनयस्य हरेस्तपसेऽधिवस्तुमचलामचलः॥ ११॥</p>
<p>अनुबन्धे यथा—</p>
<p>विषयपतिरलब्धो धेनुभिर्धातुपूतं कतिचिदभिमतायां सीम्‍नि सीरा वहन्ति।<br>
शिथिलयति न भार्यां चातिथेयीं सपर्या— मिति सुकृतमनेन व्यञ्जितं नः फलेन॥ १२॥ (?)</p>
<p>प्रकर्षे यथा—(रत्‍ना‍. ४. १९)</p>
<p>यातो विक्रमबाहुरात्मसमतां प्राप्‍तेयमुर्वीतले सारं सागरिका ससागरमहीप्राप्‍त्येकहेतुः प्रिया।<br>
देवी प्रीतिमुपागता च भगिनीलाभाज्जिताः कोसलाः किं नास्ति त्वयि सत्यमात्यवृषभे यस्मिन् करोमि स्पृहाम्॥ १३॥</p>
<p>संपर्के यथा—(मामा. २.३)</p>
<p>निकामं क्षामाङ्गी सरसकदलीगर्भसुभगा कलाशेषा मूर्तिश्शशिन इव नेत्रोत्सवकरी।<br>
अवस्थामापन्ना मदनदहनोद्दाहविधुरा— मियं नः कल्याणी रमयति मनो मोहयति च॥ १४॥</p>
<p>अनुगमे यथा—</p>
<p>अभ्युष्णात् सघृतादन्नादच्छिद्राद् वाससः सितात्।<br>
अपरप्रेष्यभावाच्च भूरि वाञ्छन् विनश्‍यति॥ १५॥</p>
<p>(६. हासः)</p>
<p>हर्षादिभिर्मनोविकासविशेषो हासः।</p>
<p>तज्जन्म यथा—</p>
<p>एतत् किं शिरसि स्थितं मम पितुः? खण्डः सुधादीधितेः ललाटं किमिदं? विलोचनमिदं; हस्तेऽस्य किं? पन्नगः।<br>
इत्थं क्रौञ्चरिपोः क्रमादुपगते दिग्वाससः शूलिनः प्रश्‍ने वामकरोपरोधसुभगं देव्याः स्मितं पातु वः॥ १६॥</p>
<p>अनुबन्धे यथा—</p>
<p>मातर्जीव! किमेतदञ्जलिगतं तातेन गोपाय्यते? वत्स! स्वादु फलं; प्रयच्छति न मे; गत्वा गृहाण स्वयम्।<br>
गौर्येत्थं गदिते गुहे विघटयत्याकृष्य सन्ध्याञ्जलिं शम्भोर्भिन्नसमाधिरुद्धरभसो हासोद्‍गमः पातु वः॥ १७॥</p>
<p>प्रकर्षो यथा—</p>
<p>स एष भुवनत्रयप्रथितसंयमः शङ्करो बिभर्ति वपुषाऽधुना विरहकातरः कामिनीम्।<br>
अनेन किल निर्जिता वयमिति प्रियायाः करं करेण परिताडयन् जयति जातहासः स्मरः॥ १८॥</p>
<p>संपर्को यथा—(खण्डयशास्तिः ३०)</p>
<p>वपुर्दलनसम्भ्रमात् स्वनखरं प्रन/विष्टे रिपौ क्‍व यात इति विस्मयात् प्रहितलोचनः सर्वतः।<br>
वृथेति करधूतिभिर्निपतितं पुनर्दानवं निरीक्ष्य भुवि रेणुवज्जयति जातहासो हरिः॥ १९॥</p>
<p>अनुगमो यथा—(रत्‍ना. १.२)</p>
<p>औत्सुक्येन कृतत्वरा सहभुवा व्यावर्तमाना ह्निया तैस्तैर्बन्धुवधूजनस्य वचनैर्नीताऽऽभिमुख्यं पुनः।<br>
पश्‍यन्ती परमात्तसाध्वसरसा गौरी नवे सङ्गमे संरोहत्पुलका हरेण हसताऽऽश्लिष्टा शिवायास्तु वः॥ २०॥</p>
<p>(७. गर्वः)</p>
<p>आत्मोत्कर्षसम्भावनया परावज्ञानं गर्वः।</p>
<p>तज्जन्म यथा—(उराच. २.३९)</p>
<p>यः प्रापत् प्रसभं पुराऽमृतहृतौ वह्निप्रभाभासुरैः पक्षालीकलिता परप्रहरणैर्धेर्योचितं मण्डनम्।<br>
तेनास्मद्भ‌‍ुजपञ्जरेऽत्र विफलोत्फालान् मुहुः कुर्वता व्यालोलेन गरुत्मताऽपि सुचिरं क्रीडाशकुन्तायितम्॥ २१॥</p>
<p>अनुबन्धो यथा—(वेसं. ३.७)</p>
<p>अस्त्रज्वालावलीढप्रतिबलजलधेंरन्तरौर्वायमाणे सेनानाथे स्थितेऽस्मिन् मम पितरि गुरौ सर्वधन्वीश्वराणाम्।<br>
कर्णालं सम्भ्रमेण, व्रज कृप! समरं, मुञ्च हार्दिक्य! शङ्कां ताते चापद्वितीये वहति रणधुरं को भयस्यावकाशः ?॥ २२॥</p>
<p>प्रकर्षो यथा—(वेसं. ३.४६)</p>
<p>धृतायुधो यावदहं तावदन्यैः किमायुधैः।<br>
यद्वा न सिद्धमस्त्रेण मम तत् केन सेत्स्यति॥ २३॥</p>
<p>संपर्को यथा—</p>
<p>चक्रं वा मधुहा कृतान्तगृहिणीदत्ताग्रपञ्चाङ्गुलं वज्रं भूधरपक्षशोणितसुरापानोन्मदं वा वृषा।<br>
शूलं वाऽन्धकरक्तबिन्दुनिचितं गृह्‍णातु शूलायुधो धृष्टद्युम्‍नमहं निहन्मि समरे कश्चित् परित्रायताम्॥ २४॥</p>
<p>अनुगमो यथा—(उराच. २.३१)</p>
<p>मैनाकः किमयं रुणाद्धि गगने मन्मार्गमव्याहतं शक्तिस्तस्य कुतः? स वज्रपतनाद् भीतो महेन्द्रदापि।<br>
तार्क्ष्यः? सोऽपि समं निजने विभुना जानाति मां रावणम् आः; ज्ञातं स जटायुरेष जरसा क्लिष्टो वधं वाञ्छति॥ २५॥</p>
<p>(८. मदः)</p>
<p>मदिराद्युपयोगान्मनस्सम्मोहानन्दसंभेदो मदः।</p>
<p>तज्जन्म यथा—(कुसं. ८.७८)</p>
<p>पार्वती तदुपयोगसम्भवां विक्रियां गतवती मनोहराम्।<br>
अप्रतर्क्यविधियोगनिर्मितामाम्रतेव सहकारतां ययौ॥ २६॥</p>
<p>अनुबन्धो यथा—(कुसं. ८.८०)</p>
<p>घूर्णमाननयनं स्खलत्पदं स्वेदबिन्दुम—दकारणस्मितम्।<br>
आननेन न तु तावदीश्वरश्चक्षुषा चिरमुमामुखं पपौ॥ २७॥</p>
<p>संपर्को यथा—(किराता. ९.७३)</p>
<p>शीधुपानविधुरेषु वधूनां निघ्‍नतामुपगतेषु वपुष्षु।<br>
ईहितं रतिरसाहितभावं वीतलक्ष्यमपि कामिषु रेजे॥ २८॥</p>
<p>अनुगमो यथा—(किराता. ९.७७)</p>
<p>आमोदवासितचलाधरपल्लवेषु निद्राकषायितविपाटललोचनेषु।<br>
व्यामृष्टपत्रलतिकेषु विलासिनीनां शोभां बबन्ध वदनेषु मदस्य शेषाः॥ २१॥</p>
<p>(९. उत्साहः)</p>
<p>पुरुषार्थेष्वापरिसमाप्‍तेः प्रयत्‍नविशेष उत्साहः।</p>
<p>तज्जन्म यथा—(राच. १५.६७)</p>
<p>मूर्ध्‍ना जाम्‍बवतोऽभिवाद्य चरणावापृच्छ्‌य सेनापतीन् आश्वास्याश्रुमुखान् मुहुः प्रियसखान् प्रेष्यान् समादिश्य च।<br>
आरम्भं जगृहे महेन्द्रसिखरादम्भोनिधेर्लङ्घने रंहस्वी रधुनाथपादरजसामुच्चैः स्मरन् मारुतिः॥ ३०॥</p>
<p>अनुबन्धो यथा—(रघु. ६.७६)</p>
<p>पुत्रो रघुस्तस्य पदं प्रशास्ति महाक्रतोर्विश्वजितः प्रयोक्ता।<br>
चतुर्दिगावर्जितसम्भृतां यो मृत्पात्रशेषामकरेद् विभूतिम्॥ ३१॥</p>
<p>प्रकर्षो यथा—</p>
<p>दिड्यातङ्गघटाविभक्तचतुराघाटा मही साध्यते; सिद्धा सापि; वदन्त एव हि वयं रोमाञ्चिताः पश्यत।<br>
विप्राय प्रतिपाद्यते; किमपरं; रामाय तस्मै नमो यस्मादाविरभूत् कथाद्ध‍ुतमिदं यत्रैव चास्तं गतम्॥ ३२॥</p>
<p>सम्पर्को यथा—(रघु. ५.२८)</p>
<p>अथाधिशिश्‍ये प्रयतः प्रदोषे रथं रघुः कल्पितमस्त्रगर्भम्।<br>
सामन्तसम्भावनयैव धीरः कैलासनाथं तरसा जिगीषुः॥ ३३॥</p>
<p>अनुगमो यथा—(उराच. ६.१३)</p>
<p>शक्‍त्या वक्षसि मग्‍नया सह मया मूढे प्लवङ्गाधिपे विद्राणेषु च विद्रवत्सु कपिषु प्राप्‍तावकाशे द्विषि।<br>
मा भैष्टेति निरुन्धतः कपिबलान् यस्योद्भटभ्रूस्थिते मर्मच्छेदविसंस्थुलाक्षरजडा वाचस्त्वया न श्रुताः॥ ३४॥</p>
<p>(१०. मतिः)</p>
<p>शास्त्रपरिभावनयाऽर्थनिर्धारणं मतिः। तस्या</p>
<p>जन्म यथा—(शाकु. ५.२)</p>
<p>रम्याणि वीक्ष्य मधुरांश्च निशम्य शब्दान् पर्युत्सुको भवति यत् सुखितोऽपि जन्तुः।<br>
तच्चेतसा स्मरति नूनमबोधपूर्वं भावस्थितानि/स्थिराणि जननान्तरसौहृदानि॥ ३५॥</p>
<p>अनुबन्धो यथा—(उराच. ६.१२, मामा. १.२७)</p>
<p>व्यतिषजति पदार्थानान्तरः कोऽपि हेतु— र्न खलु बहिरुपाधीन् प्रतीयः संश्रयन्ते।<br>
विकसति हि पतङ्गस्योदये पुण्डरीकं द्रवति च हिमरश्मावुद्गते चन्द्रकान्तः॥ ३६॥</p>
<p>प्रकर्षो यथा—(उराच. ३.४७)</p>
<p>एको रसः करुण एव निमित्तभेदाद् भिन्नः पृथक् पृथगिव श्रयते विवर्तान्।<br>
आवर्तबुद्बुदतरङ्गमयान् विकारा— नम्भो यथा सलिलमेव हि तत् समग्रम्॥ ३७॥</p>
<p>सम्पर्को यथा— (मामा. ८.१४)</p>
<p>याता नु तद् भगवती भवनं सखी नो जीवन्त्युपैष्यति न वेत्यथ शङ्कितोऽस्मि।<br>
प्रायेण बान्धवसुहृत्प्रियसङ्गमादि सौदामनीस्फुरणचञ्चलमेष सौख्यम्॥ ३८॥</p>
<p>अनुगमो यथा—</p>
<p>तदेतत् तर्काणामपथमपदं विश्ववचसा— मनाधारं बुद्धेर्नियतकरणग्रामसुहृदः।<br>
यदालोके यूनां कनकफलकस्फारजघना घना लोका तन्वी किमपि कमनीयं जनयति॥ ३९॥</p>
<p>(११. वितर्कः)</p>
<p>अर्थेषु यथामति ऊहो वितर्कः। तस्य</p>
<p>जन्म यथा—(कुसं. १.४१)</p>
<p>शिरीषपुष्पाधिकसौकुमार्यौ बाहू तदीयाविति मे वितर्कः।<br>
पराजितेनापि कृतौ हरस्य यौ कण्ठपाशो मकरध्वजेन॥ ४०॥</p>
<p>अनुबन्धो यथा—(शाकु. २.९)</p>
<p>चित्र निवेश्‍य परिकल्पितसत्त्वयोगा रूपोच्चयेन विधिना मनसा कृता नु।<br>
स्त्रीरत्‍नसृष्टिरपरा प्रतिभाति सा मे धातुर्विभुत्वमनुचिन्त्य वपुश्च तस्या॥ ४१॥</p>
<p>प्रकर्षो यथा—(विक्रमो. १.१०)</p>
<p>अस्याः सर्गविधौ प्रजापतिरभूच्चन्द्रो नु कान्तिप्रदः श्रृङ्गारैकरसः स्वयं नु मदनो मासो नु पुष्पाकरः।<br>
वेदाभ्यासजडः कथं स विषयव्यावृत्तकौतूहलो निर्मातुं प्रभवेन्मनोहरमिदं रूपं पुराणो मुनिः॥ ४२॥</p>
<p>संपर्को यथा—(कुसं. ७.६७)</p>
<p>न नूनमारूढरुषा शरीरमनेन दग्धं कुसुमायुधस्य।<br>
व्रीडादमुं देवमुदीक्ष्य मन्ये संन्यस्तदेहः स्वयमेव कामः॥ ४३॥</p>
<p>अनुगमो यथा—(शाकु. १.१९)</p>
<p>असंशयं क्षत्रपरिग्रहक्षमा यदार्यमस्यामभिलाषि मे मनः।<br>
संता हि सन्देहपदेषु वस्तुषु प्रमाणमन्तः करणप्रवृत्तयः॥ ४४॥</p>
<p>(१२. विस्मयः)</p>
<p>अतिशयितपदार्थदर्शनाच्चित्तविस्तारो विस्मयः। तस्य</p>
<p>जन्म यथा—</p>
<p>इमौ रम्भास्तम्भावुपरि विपरीतौ कमलयो— स्तदूर्ध्वं रत्‍नाश्‍मस्थलमथ दुरूहं किमपि तत्।<br>
ततः कुम्भौ पश्चाद् बिसकिसलये कन्दलमथो तदन्विन्दाविन्दीवरमधुकराः; किं पुनरिदम्?॥ ४५॥</p>
<p>अनुबन्धो यथा—(नीति. ६७)</p>
<p>इतो वसति केशवः कुलमितस्तदीयद्विषाम् इतश्च शरणार्थिनः शिखरिणां गणाः शेरते।<br>
इतोऽपि बडबानलः सह समस्तसंवर्तकै— रहो विततमूर्जितं भरसहं च सिन्धोर्वपुः॥ ४६॥</p>
<p>प्रकर्षो यथा—</p>
<p>कृष्णोनाद्य/म्ब! गतेन रन्तुमधुना मृद् भक्षिता स्वेच्छया सत्यं कृष्ण! क एवमाह? मुसली, मिथ्याऽम्ब! पश्‍याननम्।<br>
व्यादेहीति विदारितेऽथ वदने दृष्ट्वा समग्रं जगद् माता यस्य जगाम विस्मयपदं पायात् स वः केशवः॥ ४७॥</p>
<p>संपर्को यथा—(उराच. ६.३१, मामा. ९. १२)</p>
<p>दलति हृदयं गाढोद्वेगं द्विधा तु न भिद्यते वहति विकलः कायो मोहं न मुञ्चति चेतनाम्।<br>
ज्वलयति तनूमन्तर्दाहः करोति न भस्मसात् प्रहरति विधिर्मर्मच्छेदी न कृन्तति जीवितम्॥ ४८॥</p>
<p>अनुगमो यथा—</p>
<p>वीचीव्याप्‍तवियन्निरुद्धवसुधं क्‍वागाधरन्ध्रं पयो गोलाङ्गूलसलीलपाणितुलिताः क्षुद्राः क्‍व ते क्ष्माभृतः।<br>
बद्ध्वा दाशरथिस्तथापि जलधिं प्रत्याजहार प्रियां ग्रावाणोऽपि तरन्ति वारिणि यदा पुंसोऽनुकूलो विधिः॥ ४९॥</p>
<p>(१३. वैक्लब्यम्)</p>
<p>रौद्रादिदर्शनान्मनसो वैक्लब्यं भयम्।</p>
<p>तज्जन्म यथा—</p>
<p>मन्त्राम् मृत्युजितो जपद्भिरसकृद् ध्यायद्भिरिष्टान् सुरान् शुष्यत्तालुभिराकुलाकुलपदैर्निर्वाग्भिरुत्काम्पिभिः ।<br>
अध्वन्यैरिह जीवितेशमहिषव्याध्रूम्रधूमाविला लङ्घयन्ते करिमांसघस्मररणत्कौलेयकाः पल्लयः॥ ५०॥</p>
<p>अनुबन्धो यथा—(मवीच. २.२०)</p>
<p>सत्त्वभ्रंशविषादिभिः कथमपि त्रस्तैः क्षणं वेत्रिभि— र्दृष्टो दृष्टिविघातजिह्मितमुखैरव्याहतप्रक्रमः।<br>
रामान्वेषणतत्परः परिजनैरुन्मुक्तहाहारवः कन्यान्तःपुरमेव हा प्रविशति क्रुद्धो मुनिर्भार्गवः॥ ५१॥</p>
<p>प्रकर्षो यथा—</p>
<p>वराहः कल्याणं वितरतु स वो यस्य शशभृ— त्कलाकोटीकान्तं क्रमविगलदभ्युद्ध‍ृतिभया।<br>
मिथस्संमूर्च्छद्भिश्चतुरुदधिकल्लोलपटलै— रनामृष्टं दंष्ट्राशिखरमधिशेते वसुमती॥ ५२॥</p>
<p>(१४. त्रासः)</p>
<p>रौद्रादिजन्मा चित्तचमत्कारः त्रासः। तस्य</p>
<p>जन्म यथा—(किराता. ८.४५)</p>
<p>परिस्फुरन्मीनविघट्टितोरवः सुराङ्गनास्त्रासविलोलदृष्टयः।<br>
उपाययुः कम्पितपाणिपल्लवाः सखीजनस्यापि विलोकनीयताम्॥ ५३॥</p>
<p>अनुबन्धो यथा—</p>
<p>किं मुग्धे! शुकपञ्जरेण रसिके! किं शारिकान्वेषणे स्वच्छे! मुञ्चसि किं न चित्रफलकं किं वीणया रागिणि!।<br>
नायं भूषणसंग्रहस्य समयो लीलावति! त्वर्यता— मित्यासन् पुरविद्रवे भवदरिस्त्रीणां वयस्यागिरः॥ ५४॥</p>
<p>प्रकर्षो यथा—(ध्व.लो. २.५/६)</p>
<p>स पातु वो यस्य हतावशेषास्तत्तुल्यवर्णाञ्जनरञ्जितेषु।<br>
लावण्ययुक्तेष्वपि वित्रसन्ति दैत्याः स्वकान्तानयनोत्पलेषु॥ ५५॥</p>
<p>संपर्को यथा—(तिम. ४६)</p>
<p>श्रुत्वा यं सहसा गतं निजपुरात् त्रासेन निर्गच्छतां शत्रूणामवरोधनैर्जललवप्रस्यन्दताम्यत्पुटाः ।<br>
शुभ्रे वेश्‍मनि पल्लविन्युपवने वाप्यां नवाम्भोरुहि क्रीडाद्रौ च मुहुर्मुहुर्विवलितग्रीवैर्विमुक्ता दृशः॥ ५६॥</p>
<p>अनुगमो यथा—</p>
<p>अज्ज वि हरी चमक्कइ कह कह वि ण मंदरेण दलिआइं।<br>
चन्दकलाकंदलकोमलाइ लच्छीए अंगाइ॥ ५७॥</p>
<p>(अद्यापि हरिश्चमत्कृतः कथं कथमपि न मन्दरेण दलितानि।<br>
चन्द्रकलाकन्दलकोमलानि लक्ष्म्या अङ्गानि॥)</p>
<p>(१५. शङ्का)</p>
<p>अनिष्टागमोत्प्रेक्षणं शङ्का। तस्या</p>
<p>जन्म यथा—(मवीच. २.१)</p>
<p>दूराद्दवीयो धरणीधराभं यस्ताटकेयं तृणवद् व्यधूनोत्।<br>
हन्ता सुबाहोरपि ताटकारिः स राजपुत्रो हृदि बाधते माम्॥ ५८॥</p>
<p>अनुबन्धो यथा—(मामा. ८.१३)</p>
<p>किमपि किमपि शङ्के मङ्गलेभ्यो यदन्यद् विरमतु परिहासश्चण्डि! पर्युत्सुकोऽस्मि।<br>
कलयसि परि/कलितोषं वल्लभे! देहि वाचं भ्रमति हृदयमन्तर्विह्वलं निर्दयाऽसि॥ ५९॥</p>
<p>प्रकर्षो यथा—(मामा. ८.१२)</p>
<p>मम हि कुवलयाक्षीं प्रत्यनिष्टैकबुद्धे— रविरतमनुबन्धोत्कम्प एवान्तरात्मा।<br>
स्फुरति च खलु चक्षुर्वाममेतच्च कष्टं वचनमिह भवत्योः सर्वथा हा हतोऽस्मि॥ ६०॥</p>
<p>संपर्को यथा—(मवीच. ४.११)</p>
<p>हा वत्साः! खरदूषणत्रिशिरसो वध्यास्स्थ पापस्य मे हा हा वत्स विभीषण! त्वमपि मे कार्येण हेयः स्थितः।<br>
हा मद्वत्सल वत्स रावण! महत् पश्‍यामि ते सङ्कटं वत्से केकसि! हा हताऽसि नचिरात् त्रीन् पुत्रकान् द्रक्ष्यसि॥ ६१॥</p>
<p>अनुगमो यथा—(बारा. ९.५५)</p>
<p>हेलाखण्डितचण्डहेमहरिणैर्बाणैः कुलं विद्विषां शेषीभूतविभीषणं गुणनिधौ कृत्वा तु रामे स्थिते।<br>
प्रत्युज्जीवनशङ्कया यदचितो लङ्कापतेः कातरै— र्नो मुक्‍ताः कुसुमस्त्रजो न च सुरैरास्फालितो दुन्दुभिः॥ ६२॥</p>
<p>(१६. स्तम्भः)</p>
<p>भयानुरागादिजन्मा चेष्टाप्रतिघातः स्तम्भः। तस्य</p>
<p>जन्म यथा—(रघु. २.३१)</p>
<p>वामेतरस्तम्य भुजः प्रहर्तुर्नखप्रभाभूषितकङ्कपत्रे।<br>
सक्ताङ्गुलिः सायकपुङ्ख एव चित्रार्पितारम्भ इवावतस्थे॥ ६३॥</p>
<p>अनुबन्धो यथा—(सेब. २.४२)</p>
<p>साअरदंसणहित्था अक्खित्तोवसरिअवेवमाणसरीरा।<br>
सहसा लिहिअ व्व ठिआ णिप्पंदणिराअलोअणा कइणिवहा॥ ६४॥</p>
<p>(सागरदर्शनत्रस्ताः आक्षिप्‍तापसृतवेपमानशरीराः।<br>
सहसा लिखिता इव स्थिताः निस्स्पन्दनिरायतलोचनाः कपिनिवहाः॥)</p>
<p>प्रकर्षो यथा—(उराच. ५.१३)</p>
<p>व्यतिकर इव भीमस्तामसो वैद्युतश्च प्रणिहितमपि चक्षुर्ग्रस्तमुक्तं हिनस्ति।<br>
अथ लिखितमिवैतत् सैन्यमस्पन्दमास्ते नियतमजितवीर्ये जृम्भते जृम्भकास्त्रम्॥ ६५॥</p>
<p>संपर्को यथा—(कुसं. ५.८५)</p>
<p>तं वीक्ष्य वेपथुमती सरसाङ्गयष्टिर्निक्षेप एव पदमुद्ध‍ृतमुद्वहन्ती।<br>
मार्गाचलव्यतिकराकुलितेव सिन्धुः शैलाधिराजतनया न ययौ न तस्थौ॥</p>
<p>अनुगमो यथा—(रघु. २.३२)</p>
<p>बाहुप्रतिष्टम्भविवृद्धमन्युरभ्यर्णमागस्कृतमस्पृशद्भिः।<br>
राजा स्वतेजोभिरदह्यतान्तर्भोगीव मन्त्रप्रतिबद्धवीर्यः॥ ६७॥</p>
<p>(१७. स्वेदः)</p>
<p>श्रमानुरागाद्यपेक्षमनःक्षोभजन्मा वपुर्जलोद्भेदः स्वेदः। तस्य</p>
<p>जन्म यथा—(कुसं. ३.३६)</p>
<p>हिमव्यपायाद् विशदाधराणामापाण्डरीभूतमुखच्छवीनाम्।<br>
स्वेदोद्गमः किंपुरुषाङ्गनानां चक्रे पदं पत्रविशेषकेषु॥ ६८॥</p>
<p>अनुबन्धो यथा—(किराता. १७.८)</p>
<p>तस्याहवायासविलोलमौलेः संरम्भताम्रायतलोचनस्य।<br>
निर्वापयिष्यन्निव रोषतस्तं प्रस्‍नापयामास मुखं निदाघः॥ ६९॥</p>
<p>प्रकर्षो यथा—(सूमु. १०)</p>
<p>करस्पर्शानन्दात् पुलकितपृथूरोजकलशे श्रमाम्भो वामार्धे वमति मदनाकूतसुलभम्।<br>
विभोर्वारं वारं कृतसमाधिकोद्ध‍ूलनविधिः/धे— स्तनौ भस्मस्‍नानं कथमपि समाप्‍तं विजयते॥ ७०॥</p>
<p>सम्पर्को यथा—(माघ. १०.८०)</p>
<p>प्राप्य मन्मथमदादतिभूमिं दुर्वहस्तनभराः सुरतस्य।<br>
शश्रमुः श्रमजलार्द्रललाटश्लिष्टकेशमसितायतकेश्‍यः॥ ७१॥</p>
<p>अनुगमो यथा—(रघु. ८.५१)</p>
<p>सुरतश्रमवारिबिन्दवो न तु तावद् विरमन्ति ते मुखे।<br>
स्वयमस्तमितास्यहो! बत क्षयिणां देहभृतामसारता॥ ७२॥</p>
<p>(१८. स्वरभेदः)</p>
<p>हर्षादिजन्मा वाग्भङ्गः स्वरभेदः। तस्य</p>
<p>जन्म यथा—</p>
<p>वासिष्ठैः सुकृतोद्भवोऽध्वरशतैरस्त्यग्‍निकुण्डोद्भवो भूपालः परमार इत्यधिपतिः सप्‍ताब्धिकाञ्चेर्भुवः।<br>
अद्याप्युद्गतहर्षगद्गदगिरो गायन्ति यस्यार्बुदे विश्वामित्रजयोज्झितस्य भुजयोर्विस्फूर्जितं गुर्जराः॥ ७३॥</p>
<p>(तिम.)
अनुबन्धो यथा—(रघु. ८.४३)</p>
<p>विलकाप स बाष्पगद्गदः सहजामप्यवधूय धीरताम्।<br>
अभितप्‍तमयोऽपि मार्दवं भजते; कैव कथा शरीरिषु॥ ७४॥</p>
<p>प्रकर्षो यथा—(उराच. १.१२)</p>
<p>आनन्दाश्रुतरङ्गलोचनयुगं मार्गार्पितं बिभ्रती हर्षाद् गद्गदया गिरा परिजनं व्यापारयन्ती मुहुः।<br>
सैषा स्वाशयनिर्विकल्पहृदया सौख्याच्चिरप्रार्थिता— दम्बा निष्करुणेन दग्धविधिना दूरं विसंवादिता॥ ७५॥</p>
<p>संपर्को यथा—(सूमु. ३)</p>
<p>पि पि प्रिय स स स्वयं मु मु मुखासवं देहि मे त त त्यज दु दु द्रुतं भ भ भ भाजनं काञ्चनम्।<br>
इति स्खलितजल्पितं मदवशात् कुरङ्गीदृशः प्रगे हसितहेतवे सहचरीभिरध्यैयत॥ ७६॥</p>
<p>अनुगमो यथा—(किराता. ९.५०)</p>
<p>पाणिपल्लवविधूननमन्तस्सीत्कृतानि नयनार्धनिमेषाः।<br>
योषितां रहसि गद्गदवाचामस्त्रतामुपययुर्मदनस्य॥ ७७॥</p>
<p>(१९. वेपथुः)</p>
<p>भयानुरागाद्यपेक्षचित्तविक्षोभजः कम्पो वेपथुः।</p>
<p>तज्जन्म यथा—(दअ. २.२३)</p>
<p>मा गर्वमुद्‌वह कपोलतले चकास्ति कान्तस्वहस्तलिखिता मम मञ्जरीति।<br>
अन्याऽपि किं सखि! न भाजनमीदृशानां वैरी न चेद् भवतु वेपथुरन्तरायः॥ ७८॥</p>
<p>अनुबन्धो यथा—(मामा. ७.२)</p>
<p>रम्भोरु! संहर भयं क्षमते विकारमुत्कम्पितस्स्तनभरस्य न मध्यभागः।<br>
इत्थं त्वयैव कथितप्रणयप्रसादः सङ्कल्पनिर्वृतिषु संस्तुत एष दासः॥ ७९॥</p>
<p>प्रकर्षो यथा—(मवीच. २.२१)</p>
<p>आतङ्कश्रमसाध्वसव्यतिकंरोत्कम्पः कथं सह्यता— मङ्गैर्मुग्धमधूकपुष्परुचिभिर्लावण्यसारैरयम्।<br>
उन्नद्धस्तनकुम्भकुङ्‌मलगुरुश्वासावभुग्‍नस्य ते मध्यस्य त्रिवलीतरङ्गकजुषो भङ्गः प्रिये! मा च भूत्॥ ८०॥</p>
<p>सम्पर्को यथा—(मामा. १.३८)</p>
<p>वारंवारं तिरयति दृशावुद्गतो बाष्पपूर— स्तत्सङ्कल्पोपहितजडिम स्तम्भमभ्येति गात्रम्।<br>
सद्यः स्विद्यन्नयमविरतोत्कम्पलोलाङ्गुलीकः पाणिर्लेखाविधुषु नितरां वर्तते; किं करोमि॥ ८१॥</p>
<p>अनुगमो यथा—</p>
<p>पप्फुरिअ उट्ठदलअं (अत्रैव पृ. १०.३६५)</p>
<p>(२०. व्रीडा)</p>
<p>वर्णनानुरागादिजन्मा मनस्सङ्कोचो व्रीडा। तस्या</p>
<p>जन्म यथा—(रघु. ७.२३, कुंस. ७.७५)</p>
<p>तयोरपाङ्गप्रतिसारितानि किञ्चिद् व्यवस्थापितसंहृतानि।<br>
ह्नीयन्त्रणामानशिरे मनोज्ञामन्योलोलानि विलोचनानि॥ ८२॥</p>
<p>अनुबन्धो यथा—(वेसं. ४.१५)</p>
<p>अद्यौवावां रणमुपगतौ तातमम्बां च दृष्ट्वा घ्रातस्ताभ्यां शिरसि विनतोऽहं च दुश्शासनश्च।<br>
तस्मिन् बाले प्रसभमरिणा प्रापिते तामवस्थां पार्श्वं पित्रोरपगतघृणः किं नु वक्ष्यामि गत्वा॥ ८३॥</p>
<p>प्रकर्षो यथा—(उराच. ५.६)</p>
<p>द्विषन्निहतरक्षसां सुतसुहृद्वधूबान्धव— प्रलापमतिदुस्सहं प्रथितखेदमाकर्णयन्।<br>
निजान्यपि मुखान्यहो नमितकन्धरो दुर्मना न संप्रति दशाननः सुचिरमीक्षते लज्जया॥ ८४॥</p>
<p>सम्पर्को यथा—(सूमु. १६)</p>
<p>प्रत्यग्रारिकृताभिमन्युनिधनप्रोद्ध‍ूततीव्रक्रुधः कीर्णा बाष्पकणैः पतन्ति धनुषि व्रीडाजडा दृष्टयः।<br>
पार्थस्याकृतशात्रवप्रतिकृतरेन्तश्शुचा मुह्यतो हा वत्सेति गिरस्स्फुरन्ति न पुनर्निर्यान्ति कण्ठाद् बहिः॥ ८५॥</p>
<p>अनुगमो यथा—(सूमु. १०)</p>
<p>केयूरीकृतकङ्कणावलिरसौ कर्णावतंसीकृत— व्यालोलालकपद्धतिः पथि पुरो बद्धाञ्जलिः पृच्छति।<br>
यावत् किञ्चिदुदन्तमात्मकमितुस्तावत् स एवेत्यथ व्रीडावक्रितकण्ठनालमबला कैः कैर्न भिन्ना रसैः॥ ८६॥</p>
<p>(२१. अवहित्थम्)</p>
<p>इङ्गिताकारगोपनमवहित्थम्। तस्य</p>
<p>जन्म यथा—(शाकु. २.१८)</p>
<p>क्‍व वयं क्‍व परोक्षमन्मथो मृगशावैः सममेधितो जनः।<br>
परिहासविजल्पितं सखे! परमार्थेन न गृह्यतां वचः॥ ८७॥</p>
<p>अनुबन्धो यथा—(कुसं. ६.८४)</p>
<p>एवंवादिनि देवर्षौ पार्श्वे पितुरधोमुखी।<br>
लीलाकमलपत्राणि गणयामास पार्वती॥ ८८॥</p>
<p>प्रकर्षो यथा—(गास. २.९९)</p>
<p>पाअडिअ—सणेहसब्भाव—विब्भमं तीए जह तुमं दिठ्ठो।<br>
संवरण—वावडाए अण्णो वि जणो तह च्चेअ॥ ८९॥</p>
<p>(प्रकटितस्नेहसद्भावविभ्रमं तया यथा त्वं दृष्टः।<br>
संवरणव्यापृतयाऽन्योऽपि जनस्तथैव॥)</p>
<p>संपर्को यथा—(शाकु. २.११)</p>
<p>अभिमुखे मयि संहृतमीक्षितं हसितमन्यनिमित्तकृतोदयम्।<br>
विनयवारितवृत्तिरतस्तया न विवृतो मदनो न च संवृतः॥ ९०॥</p>
<p>अनुगमो यथा—</p>
<p>प्रम्लानोत्पलकोमले सखि! दृशौ नीलाञ्जनेनाञ्चिते कर्पूरच्छुरणाच्च गण्डफलके संवर्धितः पाण्डिमा।<br>
श्वासाः सन्तु च कन्दुकभ्रमिभुवः किं तु प्रभा—वाहिना— मङ्गानां क्रशिमानमुत्कटममुं को नाम नोत्प्रेक्षते॥ ९१॥</p>
<p>(२२. चपलता)</p>
<p>मनसोऽस्थैर्यं चपलता। तस्या</p>
<p>जन्म यथा—(रघु. ७.६, कुसं. ७.५७)</p>
<p>आलोकमार्गं सहसा व्रजन्त्या कयाचिदुद्‍वेष्टनवान्तमाल्यः।<br>
बन्धुं न सम्भावित एव तावत् करेण रुद्धोऽपि च केशपाशः॥ ९२॥</p>
<p>अनुबन्धो यथा—(रघु. ७.७, कुसं. ७.५८)</p>
<p>प्रसाधिकालम्बितमग्रपादमाक्षिप्य काचिद् द्रवरागमेव।<br>
उत्सृष्टलीलागतिरागवाक्षादलक्तकाङ्कां पदवीं ततान॥ ९३॥</p>
<p>प्रकर्षो यथा—(रघु. ७.८, कुसं. ७.५९)</p>
<p>विलोचनं दक्षिणमञ्जनेन संभाव्य तद्वञ्चितवामनेत्रा।<br>
तथैव वातायनसन्निकर्षं ययौ शलाकामपरा वहन्ती॥ ९४॥</p>
<p>संपर्को यथा—(रघु. ७.९, कुसं. ७.६०)</p>
<p>जालान्तरप्रेषितदृष्टिरन्या प्रस्थानभिन्नां न बबन्ध नीवीम्।<br>
नाभिप्रविष्टाभरणप्रभेण हस्तेन तस्थाववलम्ब्य वासः॥ ९५॥</p>
<p>अनुगमो यथा—(रघु. ७.११, कुसं. ७.६२)</p>
<p>तासां मुखैरासवगन्धगर्भैर्व्याप्‍तान्तराः सान्द्रकुतूहलानाम्।<br>
विलोलनेत्रभ्रमरैर्गवाक्षाः सहस्त्रपत्राभरणा इवासन्॥ ९६॥</p>
<p>(२३. आलस्यम्)</p>
<p>श्रृङ्गारादिभिर्मानसः क्रियाविद्वेष आलस्यम्। तस्य</p>
<p>जन्म यथा—(गास. २.४८)</p>
<p>णिद्दालस—परिघुम्मिर—तंस—वलंतद्ध—तारआलोआ।<br>
कामस्स वि दुव्विसहा दिट्ठि—णिवाआ ससिमुहीए॥ ९७॥</p>
<p>(निद्रालस—परिघूर्णन—शील—तिर्यग्‌वलदर्धतारकालोकाः।<br>
कामस्यापि दुर्विषहा दृष्टिनिपाताः शशिमुख्याः॥)</p>
<p>अनुबन्धो यथा—</p>
<p>आर्द्राः स्रजो मलयजोदकमच्छमेकं वासश्च वासवरिपुर्ममृषेऽलसाङ्गः।<br>
सञ्चिक्लिशे कलितरुद्रनिकेतनाद्रिभरिण तत्क्षणमसौ मणिभूषणानाम्॥ ९८॥</p>
<p>प्रकर्षो यथा—(गास. ३.६१)</p>
<p>घरिणि—घणत्थण—पेळळण—सुहेल्लि—पडिअस्स होंतपहिअस्स।<br>
अवसउणंगारअ—वारविढि्ढदिअहा सुहावेन्ति॥ ९९॥</p>
<p>(गृहीणीघनस्तनप्रेरणसुखकेलिपतितस्य भविष्यत्पथिकस्य।<br>
अपशाकुनाङ्गारकवारविष्टिदिवसाः सुखापयन्ति॥)</p>
<p>सम्पर्को यथा—(मामा. १.३१)</p>
<p>अलसलुलितमुग्धस्निग्धनिस्स्पन्दमन्दैरधिक—विकसदन्तर्विस्मयस्मेरतारैः।<br>
हृदयमशरणं मे पक्ष्मलाक्ष्याः कटाक्षैरपहृतमपविद्धं पीतमुन्मूलितं च॥ १००॥</p>
<p>अनुगमो यथा— उत्तिष्ठन्त्या रतान्ते॰ (अत्रैव १०.२१, १३.६२)</p>
<p>(२४. निद्रा)</p>
<p>इन्द्रियाणां निमीलनं निद्रा। तस्या</p>
<p>जन्म यथा—</p>
<p>पृष्ठभ्राम्यदमन्दमन्दरगिरिग्रावाग्रकण्डूयना— न्निद्रालोः कमठाकृतेर्भगवतः श्वासानिलः पातु वः।<br>
यत्संस्कारकलानुवर्तनवशाद् वेलाच्छलेनाम्भसां यातायातमहर्निशं जलनिधेर्नाद्यापि विश्राम्यति॥ १०१॥</p>
<p>अनुबन्धो यथा—(किराता. १६.२७)</p>
<p>आसादिता तत्प्रथमं प्रसह्य प्रगल्भतायाः पदवीं हरन्ती।<br>
सहे/भेव भीमा विदधे गणानां निद्रा निरासं प्रतिभागुणस्य॥ १०२॥</p>
<p>प्रकर्षो यथा—(रघु. ७.६२)</p>
<p>ततो धनुष्कर्षणमूढस्तमेकान्तपर्यस्तशिरस्त्रजालम्।<br>
तस्थौ ध्वजस्तम्भनिषण्णदेहं निद्राविधेयं नरदेवसैन्यम्॥ १०३॥</p>
<p>सम्पर्को यथा—(किराता. १६.३०)</p>
<p>अंसस्थलैः केचिदभिन्नधैर्याः स्कन्धेषु संश्लेषवतां तरूणाम्।<br>
मदेन मीलन्नयनाः सलीलं नागा इव स्त्रस्तकरा निषेदुः॥ १०४॥</p>
<p>अनुगमो यथा—(माघ. ११.४)</p>
<p>प्रहरकमपनीय स्वं निनिद्रासतोच्चैः प्रतिपदमुपहूतः केनचिज्जागृहीति ।<br>
मुहुरविशदवर्णां निद्रया शून्यशून्यां दददपि गिरमन्तर्बुध्यते नो मनुष्यः॥ १०५॥</p>
<p>(२५. सुप्‍तम्)</p>
<p>निद्रादिकार्यं सुप्‍तम्। तस्य</p>
<p>जन्म यथा—</p>
<p>आश्लेषिणः पृथुतरक्लमपीतशीतमायामिनीं घनमदो रजनीर्युवानः।<br>
ऊर्वोर्मुहुर्वलनबन्धनसन्धिलोलपादान्तसंवलिततूलपटाः स्वपन्ति॥ १०६॥</p>
<p>अनुगमो यथा—(गास. ७.१७)</p>
<p>ओसुअइ दिण्णपडिवक्खवेअणं पसिढिलेहि अंगेहिं।<br>
णिव्वत्तिअ-सुरअ-रसाणुबंधसुहणिब्भरं सुण्हा॥ १०७॥</p>
<p>(अवस्वपिति दत्तप्रतिपक्षवेदनं प्रशिथिलैरङ्गैः।<br>
निर्वर्तितसुरतरसानुबन्धसुखनिर्भरं स्नुषा॥)</p>
<p>प्रकर्षो यथा—(सूमु. १५)</p>
<p>लघुनि तृणकुटीरे क्षेत्रकोणे यवानां नवकलमपलालस्त्रस्तरे सोपधाने।<br>
परिहरति सुषुप्‍तिं हालिकद्वन्द्वमारात् कुचकलशमहोष्माबद्धरेखस्तुषारः॥ १०८॥</p>
<p>सम्पर्को यथा—(कुसं. ५.५७)</p>
<p>त्रिभागशेषासु निशासु च क्षणं निमील्य नेत्रे सहसाऽप्यबुध्यत।<br>
क्‍व नीलकण्ठ! व्रजसीत्यलक्ष्यवागसत्यकण्ठार्पितबाहुबन्धना॥ १०९॥</p>
<p>अनुगमो यथा—(गास. १.२६)</p>
<p>ण कुणंचो चिअ माणं णिसासु सुह-सुत्त-दर-विबुद्धाणं।<br>
सुण्णइअ-पास-परिमूसण-वेअणं जइ सि जाणंतो॥ ११०॥</p>
<p>(नाकरिष्य एव मानं निशासु सुखसुप्‍तदरविबुद्धानाम्।<br>
शून्योकृतपार्श्वपरिमोषणवेदनां यद्यज्ञास्यः॥)</p>
<p>(२६. प्रबोधः)</p>
<p>निद्रात्ययेषु चेतनालाभः प्रबोधः। तस्यष</p>
<p>जन्म यथा—(कुसं. ८.८५)</p>
<p>स व्यबुध्यत बुधस्तवोचितः शातकुम्भकमलाकरैः समम्।<br>
मूर्च्छनापरिगृहीतकैशिकैः किन्नरैरुषसि गीतमङ्गलः॥ १११॥</p>
<p>अनुबन्धो यथा—(मुरा. ३.२१)</p>
<p>प्रत्यग्रोन्मेषजिह्मा क्षणमनभिमुखी रत्‍न/कल्यदीपप्रभाणा— मात्मव्यापारगुर्वी जनितजललवा जृम्भितैः स्वाङ्गभङ्गैः।<br>
नागाङ्कं मोक्तुमिच्छोः शयनमुरुफणाचक्रवाळोपधानं निद्राच्छेदाभिताम्रा चिरमवतु हरेर्दृष्टिराकेकरा वः॥ ११२॥</p>
<p>प्रकर्षो यथा—(माघ. ११.६)</p>
<p>क्षणशयितविबुद्धाः कल्पयन्तः प्रयोगान् उदधिमहति राज्ये काव्यवद् दुर्विगाहे।<br>
गहनमपररात्रप्राप्‍तबुद्धिप्रसादाः कवय इव महीपाश्चिन्तयन्त्यर्थजातम्॥ ११३॥</p>
<p>सम्पर्को यथा—(रघु. ९.७१)</p>
<p>उषसि स गजयूथकर्णतालैः पटुपटहध्वनिभिर्विधूतनिद्रः।<br>
अरमत मधुरस्वराणि श्रृण्वन् विहगविकूजितवन्दिमङ्गलानि॥ ११४॥</p>
<p>अनुगमो यथा—</p>
<p>विस्त्रम्भादुपसृज्य पीडन—नमत्प्रोत्तुङ्गपीनस्तने श्वासावेग विकम्पिना स्तनयुगेनापीडिते वक्षसि।<br>
ईषन्मीलितनेत्रया श्लथभुजापाशं चिरादागतो नाधन्यः परिरभ्यते दयितया जाग्रत्स्वपत्या निशि॥ ११५॥</p>
<p>चतुर्विंशतिरित्येते भावा हर्षादिसंज्ञकाः!<br>
(संप्रयोगाश्रयाः प्रोक्‍तास्तैस्तैर्युक्‍तैर्निदर्शनैः)॥१</p>
<p>अतः परं प्रवक्ष्यन्ते विप्रलम्भसमाश्रयाः।<br>
चतुर्विंशतिरुत्कण्ठाचिन्तास्मृत्यादयोऽपरे॥ ११६॥</p>
<p>(२७. उत्कण्ठा)</p>
<p>तत्र प्रायेण विप्रलम्भाश्रयभावचतुर्विंशादिकं उदाह्नियन्ते। तत्र मनसोऽशान्तिरुत्कण्ठा। तस्या</p>
<p>जन्म यथा—(अमरु. ९९)</p>
<p>देशैरन्तरिता शतैश्च सरितामुर्वीभृतां काननै— र्यत्‍नेनापि न याति लोचनपथं कान्तेति जानन्नपि।<br>
उद्‍ग्रीवश्चरणार्धरुद्धवसुधः कृत्वाऽश्रुपूर्णे दृशौ तामाशां पथिकस्तथाऽपि किमपि ध्यायन् मुहुर्वीक्षते॥ ११७॥</p>
<p>अनुबन्धो यथा—(कुसं. ६.९५)</p>
<p>पशुपतिरपि तान्यहानि कृच्छ्रादगमयदद्रिसुतासमागमोत्कः।<br>
कमपरमवशं न विप्रकुर्युर्विभुमपि तं यदमी स्पृशन्ति भावाः॥ ११८॥</p>
<p>१. इदमस्माभिरपूरि
प्रकर्षो यथा—(मामा. ९.४६)</p>
<p>प्रयान्तीव प्राणाः सुतनु ! हृदयं ध्वंसत इव जवलन्तीवाङ्गानि प्रसरति समन्तादिव तमः।<br>
त्वराप्रस्तावोऽयं न खलु परिहासस्य विषय— स्तदक्ष्णोरानन्दं वितर मयि मा भूरकरुणा॥ ११९॥</p>
<p>सम्पर्को यथा—(मामा.१.१८)</p>
<p>भूयो भूयस्सविधनगरीरथ्यया पर्यटन्तं दृष्ट्वा दृष्ट्वा भवनवलभीतुङ्गवातायनस्था।<br>
साक्षात् कामं नवमिव रतिर्मालती माधवं यद् गाढोत्कण्ठा लुलितलुलितैरङ्गकैस्ताम्यतीति॥ १२०॥</p>
<p>अनुगमो यथा—(शाकु. ४.६)</p>
<p>यास्यत्यद्य शकुन्तलेति हृदयं संस्पृष्टमुत्कण्ठया कण्ठः स्तम्भितबाष्पवृष्टिकलुषश्चिन्ताजडं दर्शनम्।<br>
वैक्लब्यं मम तावदीदृशमहो स्नेहादरण्यौकसः पीड्यन्ते गृहिणः कथं नु तनयाविश्लेषदुःखैर्नवैः॥ १२१॥</p>
<p>(२८. चिन्ता)</p>
<p>दृष्टश्रुतानुमितेषु प्राप्‍तिपरिहारार्थमुपायपरिभावना मनसश्चिन्ता। तस्या जन्म यथा—</p>
<p>सन्ध्या रागवती स्वभावकुटिला गङ्गा द्विजिह्वः फणी वक्रोऽन्तर्मलिनः शशी च सततं जात्यैव मूर्खो वृषा।<br>
इत्थं दुर्जनसङ्कुले पतिगृहे वासः कथं सह्यतां देव्याः पाणिनिविष्टमास्यमसकृच्‍चिन्तान्वितं पातु वः॥ १२२॥</p>
<p>अनुबन्धो यथा—(मेघ. १००)</p>
<p>अङ्गेनाङ्गं प्रतनु तनुना गाढतप्‍तेन तप्‍तं सास्रेणास्रद्रवम् अविरतोत्कण्ठमुत्कण्ठितेन।<br>
उष्णोच्छ्वासं समधिकतरोच्छ्वासिना दूरवर्ती सङ्कल्पैस्तैर्विशति विधिना वैरिणा रुद्धमार्गः॥ १२३॥</p>
<p>प्रकर्षो यथा—(मामा. ५.१०)</p>
<p>लीनेव प्रतिबिम्बितेव लिखितेवोत्कीर्णरूपेव च प्रत्युप्‍तेव च वज्रलेपघटितेवान्तर्निखातेव च।<br>
सा नश्चेतसि कीलितेव विशिखैश्चेतोभुवः पञ्चभि— श्चिन्तासन्ततितन्तुजालनिबिडस्यूतेव लग्‍ना प्रिया॥ १२४॥</p>
<p>संपर्को यथा—(महानाटकं ३.२४)</p>
<p>हृदयान्नापयातोऽसि दिक्षु सर्वासु दृश्यसे।<br>
वत्स राम ! गतोऽसीति सन्तापादनुमीयसे॥ १२५॥</p>
<p>अनुगमो यथा—</p>
<p>व्रीहिः स्तम्बकरिः प्रभूतपयसः प्रत्यागता धेनवः प्रत्युज्जीवितमिक्षुणा भृशमिति ध्यायन्नपेतान्यधीः।<br>
सान्द्रोशीरकुटुम्बिनीस्तनभरव्यालुप्‍तघर्मक्लमो देवे नीरमुदारमुज्झति सुखं शेते निशि ग्रामणीः॥ १२६॥</p>
<p>(२९. स्मृतिः)</p>
<p>मनसि अनुभूतार्थप्रतिबिम्बनं स्मृतिः। तस्या</p>
<p>जन्म यथा—(रघु. १३.३५)</p>
<p>अत्रानुगोदं मृगयानिवृत्तस्तरङ्गवातेन विनीतखेदः।<br>
रहस्त्वदुत्सङ्गनिषण्णमूर्धा स्मरामि वानीरगृहेषु सुप्‍तिम्/सुप्‍तः॥ १२७॥</p>
<p>अनुबन्धो यथा—(रघु. १३.२८)</p>
<p>पूर्वानुभूतं स्मरता च रात्रौ कम्पोत्तरं भीरु तवोपगूढम्।<br>
गुहाविसारीण्यतिवाहितानि मया कथञ्चिद् घनगर्जितानि॥ १२८॥</p>
<p>प्रकर्षो यथा—(उराच. १.१८)</p>
<p>समयस्स वर्तत इहैष मां समनन्दयत् सुमुखि ! गौतमार्पितः।<br>
अयमागृहीतकमनीयकङ्कणस्तव मूर्तिमानिव महोत्सवः करः॥ १२९॥</p>
<p>संपर्को यथा—(उराच. २.२७)</p>
<p>पुरा यत्र स्रोतः पुलिनमधुना तत्र सरितां विपर्यासं यातो घनविरलभावः क्षितिरुहाम्।<br>
बहोर्दृष्टं कालादपरिमिव मन्ये वनमिदं निवेशश्शैलानां तदिदमिति बुद्धिं द्रढयति॥ १३०॥</p>
<p>अनुगमो यथा—(शाकु. ६.९)</p>
<p>इतः प्रत्यादेशात् स्वजनमनुगन्तुं व्यवसिता गृहे तिष्ठेत्युच्‍चैर्वदति गुरुशिष्ये गुरुसमे।<br>
पुनर्दृष्टिं बाष्पप्रसरकलुषामर्पितवती मयि क्रूरे यत्तत् सविषमिव शल्यं दहति माम्॥ १३१॥</p>
<p>(३०. क्रोधः)</p>
<p>मनःप्रतिकूलेषु तैक्ष्ण्यप्रतिबन्धः(प्रबोधः) क्रोधः। तस्य</p>
<p>जन्म यथा—(कुसं. ३.७१)</p>
<p>तपःपरामर्शविवृद्धमन्योर्भ्रूभङ्गदुष्प्रेक्ष्य/क्षमुखस्य तस्य।<br>
स्फुरन्‍नुदर्चिः सहसा तृतीयादक्ष्णः कृशानुः किल निष्पपात॥ १३२॥</p>
<p>अनुबन्धो यथा—(वेसं. ३.३२)</p>
<p>यो यश्शस्र बिभर्ति स्वभुजगुरुमदः पाण्डवीनां चमूनां यो यः पाञ्चालगोत्रे शिशुरधिकवया गर्भशय्यां गतो वा।<br>
यो यस्तत्कर्मसाक्षी चरति मयि रणे यश्च यश्‍च प्रतीपः क्रोधान्धस्तस्य तस्य स्वयमपि जगतामन्तकस्यान्तकोऽहम्॥ १३३॥</p>
<p>प्रकर्षो यथा—(वेसं. ३.४७)</p>
<p>कृष्टा येन विलोलकेशनिवहा पाञ्चालराजात्मजा येनास्याः परिधानमप्यपहृतं राज्ञां गुरूणां पुरः।<br>
यस्योरस्स्थलशोणितासवमहं पातुं प्रतिज्ञातवान् सोऽयं मद्भ‍ुजपञ्जरे निपतितः संरक्ष्यतां कौरवाः॥ १३४॥</p>
<p>सम्पर्को यथा—(उराच. २.१३)</p>
<p>इयं सा लोलाक्षी त्रिभुवनललामैकवसतिः स चायं दुष्टात्मा स्वसुरपकृतं येन मम तत्।<br>
इतस्तीव्रः कामो गुरुरयमितः क्रोधदहनः कृतो वेषश्चायं कथमिदमिति भ्राम्यति मनः॥ १३५॥</p>
<p>अनुगमो यथा—(मवीच. २.४६)</p>
<p>अमृताध्मातजीमूतस्‍निग्धसंहननस्य ते।<br>
कुठारः कम्बुकण्ठस्य कष्टं कण्ठे लुठिष्यते॥ १३६॥</p>
<p>(३१. अमर्षः)</p>
<p>कृतापराधेषु क्रोधाप्रशान्तिरमर्षः। तस्य</p>
<p>जन्म यथा—(मवीच. २.९)</p>
<p>अर्थित्वे प्रकटीकृतेऽपि न फलप्राप्‍तिः प्रभोः प्रत्युत दुह्यन् दाशरथिर्विरुद्धचरितो युक्तस्तया कन्यया।<br>
उत्कर्षं च परस्य मानयशसोर्विस्रंसनं चात्मनः स्त्रीरत्‍नं च जगत्पतिर्दशमुखो दृप्‍तः कथं मृष्यते॥ १३७॥</p>
<p>अनुबन्धो यथा—(ध्वन्यालोक ३)</p>
<p>न्यक्कारो ह्ययमेव मे यदरयस्तत्राप्यसौ तापसः सोऽप्यत्रैव निहन्ति राक्षसकुलं जीवत्यहो रावणः।<br>
धिग्धिक्छक्रजितं प्रबोधितवता किं कुम्भकर्णेन वा स्वर्गग्रामटिकाविलुण्ठनपरैः पीनैः किमेभिर्भुजैः॥ १३८॥</p>
<p>प्रकर्षो यथा—(वेसं. ३.२३)</p>
<p>तातं शस्त्रग्रहणविमुखं निश्चयेनोपलभ्य त्यक्त्वा शङ्कां खलु निदधतः पाणिमस्योत्तमाङ्गे।<br>
अश्वत्थामा करधृतधनुः पाण्डुपाञ्चालसेना— तूलोत्क्षेपप्रलयपवनः किं न यातः स्मृतिं ते॥ १३९॥</p>
<p>सम्पर्को यथा—(मवीच. २.२९)</p>
<p>यत्क्षत्रियेष्वपि पुनस्स्थितमाधिपत्यं तैरेव संप्रति धृतानि पुनर्धनूंषि।<br>
उन्माद्यतां भुजमदेन मयाऽपि तेषामुच्छृङ्खलानि चरितानि पुनश्श्रुतानि॥ १४०॥</p>
<p>अनुगमो यथा—(वेसं. १.८)</p>
<p>लाक्षागृहानलविषान्नसभाप्रवेशैः प्राणेषु वित्तनिचयेषु च नः प्रहृत्य।<br>
आकृष्टपाण्डववधूपरिधानकेशाः स्वस्था भवन्ति/न्तु मयि जीवति धार्तराष्ट्राः॥ १४१॥</p>
<p>(३२. असूया)</p>
<p>परर्द्ध‍यसहनमसूया। तस्या</p>
<p>जन्म यथा—(रघु. ९.६४)</p>
<p>निर्घातोग्रैः कुञ्जलीनान् जिघांसुर्ज्यानिर्घोषैः क्षोभयामास सिंहान्।<br>
नूनं तेषामभ्यसूयापरोऽभूद् वीर्योदग्रे राजशब्दे मृगाणाम्॥ १४२॥</p>
<p>अनुबन्धो यथा—(रघु. ३.४९)</p>
<p>हरिर्यथैकः पुरुषोत्तमः स्मृतो महेश्वरस्त्र्यम्बक एव नापरः।<br>
तथा विदुर्मां मुनयश्शतक्रतुं द्वितीयगामी न हि शब्द एष नः॥ १४३॥</p>
<p>प्रकर्षो यथा—(रघु. ७.३४)</p>
<p>प्रमन्यवः प्रागपि कोसलेन्द्रे प्रत्येकमात्तस्वतया बभूवुः।<br>
ततो नृपाश्चक्षमिरे समेताः स्त्रीरत्‍नलाभं न तदात्मजस्य॥ १४४॥</p>
<p>संपर्को यथा—(उराच. ५.३४)</p>
<p>वन्द्यास्ते न विचारणीयचरितास्तिष्ठन्तु हुं वर्तते सुन्दस्त्रीदमनेऽप्यकुण्ठयशसो लोके महान्तो हि ते।<br>
यानि त्रीणि कुतोमुखान्यपि पदान्यासन् खरायोधने यद्वा कौशलमिन्द्रसूनुदमने तत्राप्यभिज्ञो जनः॥ १४५॥</p>
<p>अनुगमो यथा—(रघु. ३.६३)</p>
<p>असक्तमद्रिष्वपि सारवत्तया न मे त्वदन्येन विसोढमायुधम्।<br>
अवेहि मां प्रीतमृते तुरङ्गमाद् वरं वृणीष्वेति तमाह वासवः॥ १४६॥</p>
<p>(३३. ईर्ष्या)</p>
<p>समानेषु दानमानाद्यमर्षणमीर्ष्या। तस्या</p>
<p>जन्म यथा—</p>
<p>गोत्राद् गोत्रमुपैति या चलतया, या पादमूलात् प्रभो— र्भ्रष्टा, या च पितुर्ममैव कटके दृष्टा वहन्ती ज(ड)लम्।<br>
सेयं सागरिका त्वया पशुपते ! मूर्धानमारोपिते— त्युक्तः कोपकषायपाटलदृशा गौर्या हरः पातु वः॥ १४७॥</p>
<p>अनुबन्धो यथा—</p>
<p>कुविआ अ सच्‍चहामा समे वि वहुआण णवर माणक्खलणे।<br>
पाअडिअ-हिअअ-सारो पेमासंघसरिसो पअट्टर्ह मण्णू॥ १४८॥</p>
<p>(कुपिता च सत्यभामा समेऽपि वधूनां केवलं मानस्खलने।<br>
प्रकटितहृदयसारः प्रेमाशंसासदृशः प्रवर्तते मन्युः॥)</p>
<p>प्रकर्षो यथा—(वेसं. ३.४५)</p>
<p>अयं यावत् पापो न निधनमुपेयादरिशरैः परित्यक्तं तावत् प्रियमपि मयाऽस्त्रं रणमुखे।<br>
बलानां नाथेऽस्मिन् परिकुपितभीमार्जुनभये समुत्पन्ने राजा प्रियसखबलं वेत्तु समरे॥ १४९॥</p>
<p>संपर्को यथा—(अमरु. ६०)</p>
<p>लाक्षालक्ष्म ललाटपट्टमभितः केयूरमुद्रा गले वक्त्रे कज्जलकालिमा नयनयोस्ताम्बूलरागोऽपरः।<br>
दृष्ट्वा कोपविधायि मण्डनमिदं प्रातश्चिरं प्रेयसः क्रीडातामरसोदरे मृगदृशः श्वासाः समाप्‍तिं गताः॥ १५०॥</p>
<p>अनुगमो यथा—(कुसं. ८.४९)</p>
<p>निर्विभुज्य दशनच्छदं ततो वाचि भर्तुरवधीरणापरा।<br>
शैलराजतनया समीपगामाललाप विजयामहेतुकम्॥ १५१॥</p>
<p>(३४. उग्रता)</p>
<p>दोषतो वाग्दण्डपारुष्यमुग्रता। तस्या</p>
<p>जन्म यथा—(विक्रमो. ५.१)</p>
<p>आत्मनो वधमाहर्ता क्‍वासौ विहगतस्करः।<br>
येन तत्प्रथमं स्तेयं गोप्‍तुरेव गृहे कृतम्॥ १५२॥</p>
<p>अनुबन्धो यथा—(राच. १९.८९)</p>
<p>तेनाथ नाथ दुरुदाहरणातपेन सौम्याऽपि नाम परुषत्वमभिप्रपन्ना।<br>
जज्वाल तीक्ष्णविशदाः सहसोद्गिरन्ती वागार्चिषाषस्तपनकान्तशिलेव सीता॥ १५३॥</p>
<p>प्रकर्षो यथा—(वेसं. ३.२४)</p>
<p>कृतमनुमतं दृष्टं वा यैरिदं गुरुपातकं मनुजपशुभिर्निर्मर्यादैर्भवद्भिरुदायुधैः ।<br>
नरकरिपुणा सार्धं तेषां सभीमकिरीटिनाम् अयमहमसृङ्‍मेदोमांसैः करोमि बलिं दिशाम्॥ १५४॥</p>
<p>सम्पर्को यथा—(मामा. ५.३१)</p>
<p>प्रणयसखीसलीलपरिहासरसाधिगतै— र्ललितशिरीषपुष्पहननैरपि ताम्यति यत्।<br>
वपुषि वधाय तत्र त्व शस्त्रमुपक्षिपतः पततु शिरस्यकाण्डयमदण्ड इवैष भुजः॥ १५५॥</p>
<p>अनुगमो यथा—(मामा. ८.८)</p>
<p>क्‍व त्वत्प्रियः क्‍व च तपस्विजनस्य हन्ता कन्याविटः पतिरसौ परिरक्षतु त्वाम्।<br>
श्येनावपातचकिता वनवर्तिकेव किं चेष्टसे ननु चिरात् कबलीकृताऽसि॥ १५६॥</p>
<p>(३५. उन्मादः)</p>
<p>कामाद्यभिषङ्गातिशयादसम्बद्धप्रलाप उन्मादः। तस्य</p>
<p>जन्म यथा—(मवीच. १.५५)</p>
<p>एह्येहि वत्स रघुनन्दन ! पूर्णचन्द्र चुम्बामि मूर्धनि चिराय परिष्वजे त्वाम्।<br>
आरोप्य वा हृदि दिवानिशमुद्वहामि वन्देऽथवा चरणपुष्करकद्वयं ते॥ १५७॥</p>
<p>अनुबन्धो यथा—(विक्रमो. ४.३३)</p>
<p>तरङ्गभ्रूभङ्गा क्षुभितविहगश्रेणिरशना विकर्षन्ती फेनं वसनमिव संरम्भशिथिलम्।<br>
यदाविद्धं याति स्खलितमभिसन्धाय बहुशो नदीभावेनेयं ध्रुवमसहना सा परिणता॥ १५८॥</p>
<p>प्रकर्षो यथा—(मामा. ९.२७)</p>
<p>नवेषु लोध्रप्रसवेषु कान्तिर्दृशः कुरङ्गेषु गजेषु यातम्।<br>
लतासु नम्रत्वमिति प्रमथ्य व्यक्तं विभक्ता विपिने प्रियाऽस्मिन्॥ १५९॥</p>
<p>संपर्को यथा—(विक्रमो. ४.३३)</p>
<p>हंस ! प्रयच्छ मे कान्तां गतिरस्यास्त्वया हृता।<br>
सम्भावितैकदेशेन देयं यदभियुज्यते॥ १६०॥</p>
<p>अनुगमो यथा—(मामा. ९.४२)</p>
<p>भ्रमय जलदानम्भोगर्भान् प्रमोदय कोकिलान्/चातकान् कलय शिखिनः केकोत्कण्ठान् कठोरय केतकान्।<br>
विरहिणि जने मूर्च्छां लब्ध्वा विनोदयति व्यथा— मकरुण ! पुनस्संज्ञाव्याधिं विहा/धाय किमीहसे॥ १६१॥</p>
<p>(३६. व्याधिः)</p>
<p>भयानुरागादिजन्मा मनश्शरीराभिषङ्गो व्याधिः। तस्य</p>
<p>जन्म यथा—(मामा. ३.९)</p>
<p>यदिन्दावानन्दं प्रणयिनि जने वा न भजते व्यनक्त्यन्तस्तापं (तदयमति)धीरोऽपि विषमम्।<br>
प्रियङ्गुश्यामाङ्गप्रकृतिरपि वा (चा)पाण्डुमधुरं वपुः क्षामं क्षामं वहति रमणीयञ्च(श्च) भवति॥ १६२॥</p>
<p>अनुबन्धो यथा—(मामा. २.१)</p>
<p>मनोरोगस्तीव्रो विषमिव विसर्पन्नविरतं प्रमाथी निर्धूमं जवलति विधुतः पावक इव।<br>
हिनस्ति प्रत्यङ्गं जवर इव गरीयानित इतो न मां त्रातुं तातः प्रभवति, नचाऽम्बा, न भवती॥ १६३॥</p>
<p>प्रकर्षो यथा—(कुसं. ५.५५)</p>
<p>तदाप्रभृत्युन्मदना पितुर्गहे ललाटिकाचन्दनधूसरालका।<br>
न जातु बाला लभते स्म निर्वृतिं तुषारसङ्घातशिलातलेष्वपि॥ १६४॥</p>
<p>संपर्को यथा—(रत्‍ना. २.१२)</p>
<p>स्थितमुरसि विशालं पद्मिनीपत्रमेतत् कथयति न तथाऽन्तर्मन्मथोत्थामवस्थाम्।<br>
अतिशयपरितापम्लापिताभ्यां यथाऽस्याः स्तनयुगपरिणाहं मण्डलाभ्यां ब्रवीति॥ १६५॥</p>
<p>अनुगमो यथा—(मामा. ६.६)</p>
<p>इयमवयवैः पाण्डुक्षामैरलङ्कृतमण्डना कलितकुसुमा बालेवान्तर्लता परिशोषिणी।<br>
वहति च वरारोहा रम्यां विवाहमहोत्सव— श्रियमुदयिनीमत्यर्थं च व्यनक्ति मनोरुजम्॥ १६६॥</p>
<p>(३७. ग्लानिः)</p>
<p>मनःपीडादिजन्मा शरीरावसादो ग्लानिः। अस्या</p>
<p>जन्म यथा—</p>
<p>प्रकृत्या रमणीयोऽपि क्षीयमाणः प्रतिक्षणम्।<br>
दुःखमावहति प्रातः शशीवापाण्डुरच्छविः॥ १६७॥</p>
<p>अनुबन्धो यथा—(उराच. ३.५)</p>
<p>किसलयमिव मुग्धं बन्धनाद् विप्रलूनं हृदयकुसुमशोषी दारुणो दीर्घशोकः।<br>
ग्लपयति परिपाण्डु क्षाममस्याः शरीरं शरदिज इव घर्मः केतकीगर्भपत्रम्॥ १६८॥</p>
<p>प्रकर्षो यथा—(मामा. १.२५)</p>
<p>परिमृदितमृणालीम्लानमङ्गं प्रवृत्तिः कथमपि परिवारप्रार्थनाभिः क्रियासु।<br>
कलयति च हिमांशोर्निष्कलङ्कस्य लक्ष्मी— मभिनवकरिदन्तच्छेदकान्तः कपोलः॥ १६९॥</p>
<p>सम्पर्को यथा—(शाकु. ३.७)</p>
<p>क्षामक्षामकपोलमाननमुरः काठिन्यमुक्तस्तनं मध्यः क्षामतरः प्रकामविनतावंसौ छविः पाण्डुरा।<br>
शोच्या च प्रियदर्शना च मदनक्लिष्टेयमालक्ष्यते पत्राणामिव शोषणेन मरुता स्पृष्टा लता माधवी॥ १७०॥</p>
<p>अनुगमो यथा—(किराता. १८.६)</p>
<p>निपतितेऽधिशिरोधरमायते सममरन्नि(त्‍नि)युगेऽयुगचक्षुषः।<br>
त्रिचतुरेषु पदेषु किरीटिना लुलितमौलि मदादिव चस्खले॥ १७१॥</p>
<p>(३८. श्रमः)</p>
<p>निरतिशयप्रयासजन्मा (म)नःशरीरायासाः श्रमः। तस्य</p>
<p>जन्म यथा—</p>
<p>तनुरियं तरलायतलोचने श्वसितकम्पितपीनघनस्तनी।<br>
श्रममपास्य गता तपसे पुनः किमिति सम्भ्रमकारिणि खिद्यते॥ १७२॥</p>
<p>अनुबन्धो यथा—(मामा. ३.८)</p>
<p>स्खलयति वचनं ते संश्रयत्यङ्गमङ्गं जनयति मुखचन्द्रोद्भासिनः स्वेदबिन्दून्।<br>
मुकुलयति च नेत्रे सर्वथा सुभ्रु ! खेद— स्त्वयि विलसति तुल्यं वल्लभालोकनेन॥ १७३॥</p>
<p>प्रकर्षो यथा—(शाकु. १.२६)</p>
<p>स्रस्तांसावतिमात्रलोहिततलौ बाहू घटोत्क्षेपणाद् अद्यापि स्तनवेपथुं न जहति श्वासः प्रमाणाधिकः।<br>
बद्धं कर्णशिरीषरोधि वदने धर्माम्भसां जालकं बन्धे स्रंसिनि चैकहस्तयामिताः पर्याकुला मूर्धजाः॥ १७४॥</p>
<p>संपर्को यथा—(शाकु. ५.६)</p>
<p>औत्सुक्यमात्रमवसाययति प्रतिष्ठा क्लिश्नातिं लब्धपरिपालनवृत्तिरेव।<br>
नैव श्रमापनयनाय न च श्रमाय राज्यं स्वहस्तधृतदण्डमिवातपत्रम्॥ १७५॥</p>
<p>अनुगमो यथा—(किराता. ८.३)</p>
<p>निवृत्तवृत्तोरुपयोधरक्लमः प्रवृत्तिनिर्ह्रादिविभूषणारवः।<br>
नितम्बिनीनां भृशमादधे धृतिं नभःप्रायाणादवनौ परिक्रमः॥ १७६॥</p>
<p>(३९. विषादः)</p>
<p>दैवादिभिस्संरम्भविघातो विषादः। तस्य</p>
<p>जन्म यथा—</p>
<p>हेलोल्लोलक्षुभितकरुणोज्जृम्भणस्तम्भनार्थं यो यो यत्‍नः कथमपि समाधीयते तन्नमन्तः (तं तमन्तः ?)।<br>
भित्त्वा भित्त्वा प्रसरति बलात् कोऽपि चेतोविकार— स्तोयस्येवाप्रतिहतरवः सैकतं सेतुमोघः॥ १७७॥</p>
<p>अनुबन्धो यथा—(उराच. ३.४५)</p>
<p>व्यर्थं यत्र कपीन्द्रसख्यमपि मे, क्लेशः कपीनां वृथा प्रज्ञा जाम्बवतो न यत्र, न गतिः पुत्रस्य वायोरपि।<br>
मार्गं यत्र न विश्वकर्मतनयः कर्तुं नलोऽपि क्षमः सौमित्रेरपि पत्रिणामविषये तत्र प्रिया क्‍वापि मे॥ १७८॥</p>
<p>प्रकर्षो यथा—(वेसं. ५.१२)</p>
<p>हते द्रोणे च भीष्मे च यदासीदवलम्बनम्।<br>
वत्सस्य मे सुहृत् प्रेयान् राधेयः सोऽप्ययं हतः॥ १७९॥</p>
<p>संपर्को यथा—(वेसं. ६.१)</p>
<p>तीर्णे भीष्ममहोदधौ, कथमपि द्रोणानले निर्वृते कर्णाशीविषभोगिनि प्रशमिते, शल्ये च याते दिवम्।<br>
भीमेन प्रियसाहसेन रभसादल्पावशेषे जये सर्वे जीवितसंशयं वयममी वाचा समारोपिताः॥ १८०॥</p>
<p>अनुगमो यथा—(मामा. ४.३)</p>
<p>चिरादाशातन्तुस्‍त्रुटतु (बिसिनीसूत्र)भिदुरो महान् आधिर्व्याधिर्निरवधिरिदानीं प्रसरतु।<br>
प्रतिष्ठामव्याजं व्रजतु मयि परिप्लवधुरा विधिः स्वास्थ्यं धत्तां, भवतु कृतकृत्यश्च मदनः॥ १८१॥</p>
<p>(४०. मोहः)</p>
<p>इतिकर्तव्यतायामनालोको मोहः। तस्य</p>
<p>जन्म यथा—(मामा. ९.८)</p>
<p>न यत्र प्रत्याशामनुपतति नो वा रहयति प्रतिक्षिप्‍तं चेतः प्रविशति च मोहान्धतमसम्।<br>
अकिञ्चित्कुर्वाणाः पशव इव तस्यां वयमहो विधातुर्वामत्वाद् विपदि परिवर्तामह इमे॥ १८२॥</p>
<p>अनुबन्धो यथा—(उराच. ३.१७)</p>
<p>पिहितनयनो बाष्पाम्भोभिर्मुहुस्त्वतिसम्भृतै— र्धनुषि विनमन्मध्ये स्विन्नां निधाय तनुं ततः।<br>
शिथिलचरणोद्धारः कृच्छ्रात् पदात् पदमावहन् कथमयमहो ! चिन्ताशून्यो न याति न तिष्ठति॥ १८३॥</p>
<p>प्रकर्षो यथा—(उराच. १.३५)</p>
<p>विनिश्चेतुं शक्यो न सुखमिति वा दुःखमिति वा प्रमादो निद्रा वा किमु विषविसर्पः किमु मदः।<br>
तव स्पर्शे स्पर्शे मम हि परिमूढेन्द्रियगणो विकारश्चैतन्यं भ्रमयति च संमीलयति च॥ १८४॥</p>
<p>सम्पर्को यथा—(उराच. २.२३)</p>
<p>वत्सस्याभयवारिधेः प्रतिभयं शङ्के कुतो राक्षसात् त्रस्तश्चैष मुनिर्विरौति मनसोऽप्यस्त्येव मे सम्भ्रमः।<br>
मा हासीज्जनकात्मजामिति गुरुस्‍नेहान्मुहुर्याचते न स्थातुं न च गन्तुमाकुलतया मूढस्य मे निश्चयः॥ १८५॥</p>
<p>अनुगमो यथा—(रघु. ६.१२)</p>
<p>ता राघवं दृष्टिभिरापिबन्त्यो नार्यो न जग्मुर्विषयान्तराणि।<br>
तह हि सर्वेन्द्रियवृतिरासां सर्वात्मना चक्षुरिव प्रविष्टा॥ १८६॥</p>
<p>(४१. शोकः)</p>
<p>इष्टविरहादिभिर्मनोवैधुर्यं शोकः। तस्य</p>
<p>जन्म यथा—(उराच. ३.३८)</p>
<p>हा हा देवि ! स्फुटति हृदयं स्रंसते देहबन्धः शून्यं मन्ये जगदविरलज्वालमन्तर्ज्वलामि।<br>
सीदन्नन्धे तमसि विधुरो मज्जतीवान्तरात्मा विष्वङ्‍मोहः स्थगयति कथं मन्दभाग्यः करोमि॥ १८७॥</p>
<p>अनुबन्धो यथा—(रघु. ८.५७)</p>
<p>नवपल्लवसंस्तरेऽपि ते मृदु दूयेत यदङ्गभर्पितम्।<br>
तदिदं विसहिष्यते कथं तव वामोरु ! चिताधिरोहणम्॥ १८८॥</p>
<p>प्रकर्षो यथा—(मवीच. ४.५५)</p>
<p>प्राणाः प्रयान्ति परितस्तमसावृतेऽस्मिन् मर्मच्छिदो मम रुजः प्रसरन्त्यपपूर्वाः।<br>
अक्ष्णोर्मुखेन्दुमुपधेहि गिरं च देहि हा पुत्र ! मय्यकरुणः सहसैव मा भूः॥ १८९॥</p>
<p>सम्पर्को यथा—(रघु. ९.८०)</p>
<p>शापोऽप्यदृष्टतनयाननपद्मशोभे सानुग्रहो भगवता मयि पातितोऽयम्।<br>
कृष्यां दहन्नपि खलु क्षितिमिन्धनेद्धो बीजप्ररोहजननीं ज्वलनः करोति॥ १९०॥</p>
<p>अनुगमो यथा—(रघु. ८.९३)</p>
<p>तस्य प्रसह्य हृदयं किल शोकशंकुः प्लक्षप्ररोह इह सौधतलं बबाधे।<br>
प्राणन्तहेतुमपि तं भिषजामसाध्यं लाभं प्रियानुगमनत्वरया स मेने॥ १९१॥</p>
<p>(४२. दैन्यम्)</p>
<p>सत्त्वत्यागादनुत्कर्षो दैन्यम्। तस्य</p>
<p>जन्म यथा—(रघु. १४.६७)</p>
<p>नृपस्य वर्णाश्रमपालनं यत् स एव धर्मो मनुना प्रणीतः।<br>
निर्वासिताऽप्येवमतस्त्वयाऽहं तपस्विसामान्यमवेक्षणीया॥ १९२॥</p>
<p>अनुबन्धो यथा—(शाकु. ४.१७)</p>
<p>अस्मान् साधु विचिन्त्य संयमधनानुच्‍चैःकुलं चात्मन— स्त्वय्यस्याः कथमप्यबान्धवकृतां स्‍नेहप्रवृत्तिं च ताम्।<br>
सामान्यप्रतिपत्तिपूर्वकमियं दारेषु दृश्‍या त्वया भाग्यायत्तमतः परं न खलु तद् वाच्यं वधूबन्धूभिः॥ १९३॥</p>
<p>प्रकर्षो यथा—(वेसं. ५.५)</p>
<p>दायादा न ययोर्बलेन गणितास्तौ द्रोणभीष्मौ हतौ कर्णस्यात्मजमग्रतः शमयतो भीतं जगत् फल्गुनात्।<br>
वत्सानां निधनेन मे (रिपु)रसौ शेषप्रतिज्ञस्त्वया मानं वैरिषु मुञ्च तात ! पितरावन्धाविमौ पालय॥ १९४॥</p>
<p>सम्पर्कौ यथा—(वेसं. ५.१३)</p>
<p>अन्धोऽनुभूतशतपुत्रविपत्तिदुःखः शोच्यां दशामुपगतः स तु भार्ययाऽहम्।<br>
तस्मिन्नशेषितसुहृद्ग‍ुरुबन्धुवर्गे दुर्योधने(ऽपि हि कृतो) भवता निराशः॥</p>
<p>अनुगमो यथा—(भल्लटशतकं ७)</p>
<p>माने नेच्छति वारयत्युपशमे क्ष्मामालिखन्त्यां हि मां स्वातन्त्र्ये परिवृत्य तिष्ठति करौ व्याधूय धैर्ये गते।<br>
तृष्णे ! त्वामनुबध्‍नता फलमियत् प्राप्‍तं मया यावता यः स्पृष्टो न पदा स एव चरणौ स्प्रष्टुं न संमन्यते॥ १९६॥</p>
<p>(४३. वैवर्ण्यम्)</p>
<p>विषादादिजन्म कान्तेरन्यथात्वं वैवर्ण्यम्। तस्य</p>
<p>जन्म यथा—(मामा. १०.४)</p>
<p>उज्ज्वलालोकया स्‍निग्धा त्वया त्यक्ता न राजते।<br>
मलीमसमुखी वर्तिः प्रदीपशिखया यथा॥ १९७॥</p>
<p>अनुबन्धो यथा—(रघु. ६.६७)</p>
<p>सञ्चारिणी दीपशिखेव रात्रौ यं यं व्यतीयाय पतिंवरा सा।<br>
नरेन्द्रमार्गाट्ट इव प्रपेदे विवर्णभावं स स भूमिपालः॥ १९८॥</p>
<p>प्रकर्षो यथा—</p>
<p>सहि ! साहसु तेण समं अहं पि किं णिग्गआ पहाअंमि।<br>
अण्ण च्‍चिअ दीसइ जेण दप्पणे का वि सा सुमुही॥ १९९॥</p>
<p>(सखि ! साधय तेन सममहमपि किं निर्गता प्रभाते।<br>
अन्यैव दृश्यते येन दर्पणे काऽपि सा सुमुखी॥)</p>
<p>सम्पर्को यथा—(मामा. ४.४)</p>
<p>समानप्रेमाणं जनमसुलभं प्रार्थितवतो विधौ वामारम्भे मम समुचितैषा परिणतिः।<br>
तथाऽप्यस्मिन् दानश्रवणसमयेऽस्याः प्रविगलत्— प्रभं प्रातश्चन्द्रद्युति वदनमन्तर्दहति माम्॥ २००॥</p>
<p>अनुगमो यथा—(किराता. १०.६३)</p>
<p>स्वयं संराध्येशं शतमखमखण्डेन तपसा परोच्छित्त्या लभ्यामभिलषति लक्ष्मीं हरिसुते।<br>
मनोभिः सावेगैः प्रणयविहतिध्वस्तरुचयः सगन्धर्वा धाम त्रिदशवनिताः स्वं प्रतिययुः॥ २०१॥</p>
<p>(४४. आवेगः)</p>
<p>प्रतीकाराशया मनोव्याकुलताऽऽवेगः। तस्य</p>
<p>जन्म यथा—(माघ. १०.८२)</p>
<p>प्रेक्षणीयकमिव क्षणमासन् ह्रीतभङ्गुरविलोचनपाताः।<br>
सम्भ्रमद्रुतगृहीतदुकूलच्छाद्यमानवपुषः सुरतान्ताः॥ २०२॥</p>
<p>अनुबन्धो यथा—(माघ. १०.८३)</p>
<p>अप्रभूतमतनीयसि तन्वी काञ्चिधाम्‍नि पिहितैकरतोरु।<br>
क्षौममाकुलकरा विचकर्ष क्रान्तपल्लवमभीष्टतमेन॥ २०३॥</p>
<p>प्रकर्षो यथा—</p>
<p>शून्या दिशः सपदि वीक्ष्य शुचा वराकी मृत्योर्मुखं विशति वा शमयन्निराशाः।<br>
एता मता श्वपचपातकदीपरोगा— दागच्छ X X X परंपरिक्षया वः॥ २०४॥</p>
<p>संपर्को यथा—(रत्‍ना. ३.१७)</p>
<p>अलमलमतिमात्रं साहसेनामुना ते त्वरितमयि ! विमुञ्च त्वं लतापाशमेनम्।<br>
चलितमिव निरोद्ध‍ुं जीवितं जीवितेशे क्षणमिह मम कण्ठे बाहुपाशं निधेहि॥ २०५॥</p>
<p>अनुगमो यथा—(रघु. ५.४९)</p>
<p>स च्छिन्नबन्धद्रुतयुग्यशून्यं भग्‍नाक्षपर्यस्तरथं क्षणेन।<br>
रामापरित्राणविहस्तयोधं सेनानिवेशं तुमुलं चकार॥ २०६॥</p>
<p>(४५. अश्रु)*</p>
<p>दुःखक्रोधाननन्दजं नयनजलमश्रु। तस्य</p>
<p>जन्म यथा—(शाकु. ४.१५)</p>
<p>उत्पक्ष्मणोर्नयनयोरुपरुद्धवृत्तिं बाष्पं कुरु स्थिरतया विहतानुबन्धम्।<br>
अस्मिन्नलक्षितनतोन्नतभूमिभागे मार्गे पदानि खलु ते विषमीभवन्ति॥ २०७॥</p>
<p>अनुबन्धो यथा—(विक्रमो. ५.१५)</p>
<p>किं सुन्दरि ! प्ररुदितासि ममोपपन्ने वंशस्थितेरधिगमान्महति प्रमोदे।<br>
पीनोन्नतस्तननिपातिभिरानयन्ती मुक्तावलीविरचनां पुनरुक्तमस्रै॥ २०८॥</p>
<p>प्रकर्षो यथा—</p>
<p>ततः कैरप्युक्ते परिणयविधौ काष्ठमुनिभिः पुराणैरातङ्कग्लपितहृदयेन क्षितिभृता।<br>
*मोहः(/स्‍नेहः) द्विरुपात्तः उद्‍देशे (द्र. पृ. ६१४) विना वाचं नैतत् क्षममिति विधायाननमधः पतद्वाष्पाम्भोभिर्लिखितमिव दत्तं प्रतिवचः॥ २०९॥</p>
<p>सम्पर्को यथा—(उराच. १.२९)</p>
<p>अयं तावद् बाष्पस्‍त्रटित इव मुक्तामणिसरो विसर्पन् धाराभिर्लुठति धरणीं जर्झरकणः।<br>
निरुद्धोऽप्यावेगः स्फुरदधरनासापुटतया परेषामुन्नेयो भवति च भराध्यातहृदयः॥ २१०॥</p>
<p>अनुगमो यथा—(सूमु. २)</p>
<p>अकृतकबलारम्भैर्वक्त्रैर्भयस्थगितेक्षणैः किमपि वलितग्रीवं स्थित्वा मुहुर्मृगपङ्क्तयः।<br>
गगनमसकृत् पश्यन्त्येतास्तथाश्रुघनैर्मुखैः— र्निपतति यथा शृङ्गाग्रेभ्यो भ्रमन्नयनोदकम्॥ २११॥</p>
<p>(४६. प्रलयः)</p>
<p>सर्वेन्द्रियास्तमयः प्रलयः। तस्य</p>
<p>जन्म यथा—(कुसं. ३.७३)</p>
<p>तीव्राभिषङ्गप्रभवेण वृत्तिं मोहेन संस्तम्भयतेन्द्रियाणाम्।<br>
अज्ञातभर्तृव्यसना मुहूर्तं कृतोपकारेव रतिर्बभूव॥ २१२॥</p>
<p>अनुबन्धो यथा—(रघु. १४.५४)</p>
<p>ततोऽभिषङ्गानिलविप्रविद्धा प्रभ्रश्यमानाभरणप्रसूना।<br>
स्वमूर्तिलाभप्रकृतिं धरित्रीं लतेव सीता सहसा जगाम॥ २१३॥</p>
<p>प्रकर्षो यथा—(वेसं. ४.१०)</p>
<p>पर्याप्‍तनेत्रमचिरोद्गतचन्द्रकान्तमुद्भिद्यमाननवयौवनरम्यचिह्नम्।<br>
प्राणापहारिपरिवर्तितदृष्टि दृष्टं कर्णेन तत् कथमिवाननपङ्कजं ते॥ २१४॥</p>
<p>सम्पर्को यथा—(रघु. ३.६१)</p>
<p>रघुर्भृशं वक्षसि तेन ताडितः पपात भूमौ सह सैनिकाश्रुभिः।<br>
मुहूर्तमात्रादवधूय च व्यथां सहोत्थितः सैनिकहर्षनिस्वनैः॥ २१५॥</p>
<p>अनुगमो यथा—(विक्रमो. १.९)</p>
<p>आविर्भूते शशिनि तमसा मुच्यमानेव रात्रिः नैशस्यार्चिर्हुतभुज इव च्छिन्नभूयिष्ठधूमा।<br>
मोहेनान्तर्वरतनुरियं लक्ष्यते मुक्तकल्या गङ्गा रोधःप्रसरकलुषा गृह्‍णतीव प्रसादम्॥ २१६॥</p>
<p>(४७. जाड्यम्)</p>
<p>मनसः क्रियास्वपाटवं जाड्यम्। तस्य</p>
<p>जन्म यथा—(सूमु. ३८)</p>
<p>आहारे विरतिः समस्तविषयग्रामे निवृत्तिः परा नासाग्रे नयनं यदेतदपरं यच्‍चैकनिष्ठं मनः।<br>
मौनं चेदमिदं च शून्यमखिलं यद् विश्वमाभाति ते तद् ब्रूयाः सखि ! योगिनी किमसि भोः किं वा वियोगिन्यसि॥ २१७॥</p>
<p>अनुबन्धो यथा—(महानाटक ५.३)</p>
<p>शिथिलशिथिलं न्यस्य स्वैरं धनुश्शिखरे शिरो नयनसलिलैः कुर्वन् मौर्वीलतामपरामिव।<br>
अहह विकलः श्रुत्वा श्रुत्वा घनस्तनितध्वनिं किमपि किमपि ध्यायन्नार्यो न याति न तिष्ठति॥ २१८॥</p>
<p>प्रकर्षो यथा—(शाकु. ४.१)</p>
<p>विचिन्तयन्ती यमनन्यमानसा तपोनिधिं वेत्सि न मानुपस्थितम्।<br>
स्मरिष्यति त्वां न स बोधितोऽपि सन् कथां प्रमत्तः प्रथमोदितामिव॥ २१९॥</p>
<p>सम्पर्को यथा—(मामा. १.३३)</p>
<p>परिच्छेदातीतः सकलवचनानामविषयः पुनर्जन्मन्यस्मिन्ननुभवपथं यो न गतवान्।<br>
विवेक—प्रध्वंसादुपचित—महामोह—गहनो विकारः कोऽप्यन्तर्जडयति च तापं च तनुते॥ २२०॥</p>
<p>अनुगमो यथा—(मामा. ३.५)</p>
<p>आश्चर्यमुत्पलदृशो वदनामलेन्दुसान्निध्यतो मम मुहुर्जडिमानमेत्य।<br>
जात्येन चन्द्रमणिनेव महीधरस्य सन्धार्यते द्रवमयो मनसो विकारः॥ २२१॥</p>
<p>(४८. जुगुप्सा)</p>
<p>पदार्थनिन्दनं जुगुप्‍सा। तस्या</p>
<p>जन्म यथा—(उराच. २.१०)</p>
<p>रे हस्त ! दक्षिण मृतस्य शिशोर्द्विजस्य जीवातवे विसृज शूद्रमुनौ कृपाणम्।<br>
रामस्य गात्रमसि निर्भरगर्भखिन्नसीताविवासनपटोः करुणा कुतस्ते ?॥ २२२॥</p>
<p>अनुबन्धो यथा—(उराच. १.४९)</p>
<p>विस्रम्भादुरसि निपत्य जातनिद्रामुन्मुच्य प्रियगृहिणीं गृहस्य शोभाम्।<br>
आतङ्कस्फुरितकठोरगर्भगुर्वीं क्रव्याद्भ‍यो बलिमिव दारुणः क्षिपामि॥ २२३॥</p>
<p>प्रकर्षो यथा—(उराच. ३.२६)</p>
<p>त्वं जीवितं त्वमसि मे हृदयं द्वितीयं त्वं कौमुदी नयनयोरमृतं त्वमङ्गे।<br>
इत्यादिभिः प्रियशतैरनुरुध्य मुग्धां तामेव शान्तमथवा किमतः परेण॥ २२४॥</p>
<p>सम्पर्को यथा—(वेसं. ३.१३)</p>
<p>धिक् सानुजं कुरुपतिं धिगजातशत्रुं धिग् भूपतीन् विफलशस्त्रभृतो धिगस्मान्।<br>
केशग्रहः खलु तदा द्रुपदात्मजायाः द्रोणस्य चाद्य लिखितैरिव वीक्षितो यैः॥ २२५॥</p>
<p>अनुगमो यथा—(मवीच. १.३८)</p>
<p>सर्वदोषानभिष्वङ्गदाम्‍नायसमतां गताः।<br>
युष्माकमभ्युपगमाः प्रमाणं पुण्यपापयोः॥ २२६॥</p>
<p>(४९. निर्वेदः)</p>
<p>वैराग्यादिभिर्मनःखेदो निर्वेदः। तस्य</p>
<p>जन्म यथा—</p>
<p>शीतेनोद्ध‍ृषितस्य माषशिमिवच्‍चिन्तार्णवे मज्जतः शान्ताग्‍िंनस्फुटिताधरस्य धमतः क्षुत्क्षामकण्ठस्य मे।<br>
निद्रा का(क्‍वा)ऽपि विमानितेव दयिता सन्त्यज्य दूरं गता सत्पात्रप्रतिपादितेव वसुधा न क्षीयते शर्वरी॥ २२७॥</p>
<p>अनुबन्धो यथा—(वैश. ९३)</p>
<p>मातर्लक्ष्मि ! भजस्व कंचिदपरं मत्काङ्‍‌क्षिणी मा स्म भू— र्भोगेभ्यः स्पृहयालवो तव वशे; का निस्स्पृहाणामसि।<br>
सद्यस्स्यूतपलाशपत्रपुटिकापात्रीपवित्रीकृतैः भिक्षासक्‍तुभिरेव सम्प्रति वयं वृत्तिं समीहामहे॥ २२८॥</p>
<p>प्रकर्षो यथा—(उराच. ६.३३)</p>
<p>क्‍व तावानानन्दो निरतिशयविस्रम्भबहुलः क्‍व तेऽन्योन्यं यत्र क्‍वचन गहनाः कौतुकरसाः।<br>
सुखे वा दुःखे वा क्‍व नु खलु तदैक्यं हृदययो— स्तथाप्येष प्राणः स्फुरति न तु तापो विरमति॥ २२९॥</p>
<p>संपर्को यथा—(सूमु. ६)</p>
<p>अयं शून्यो ग्रामः सुरसदनमेतच्‍च पतितं पुरः शुष्का वापी तरुरयमितः शीर्णविटपः।<br>
वयं चैते पान्थाः परिकृशदशाभाग्यगतयः समानैः संयोगः कटुरपि मनो मे रमयति॥ २३०॥</p>
<p>अनुगमो यथा—</p>
<p>जरामरणदौर्गत्यव्याधयस्तावदासताम्।<br>
मन्ये जन्मैव धीराणां भूयोभूयस्‍त्रपाकरम्॥ २३१॥</p>
<p>(५०. शमः)</p>
<p>तत्त्वज्ञानादिभिर्मनःकषायोपरमश्शमः। तस्य</p>
<p>जन्म यथा—</p>
<p>स्थितिः पुण्येऽरण्ये सह परिचयो हन्त हरिणैः फलैर्मूलैर्वृत्तिः प्रतिनदि च तल्पानि दृषदः।<br>
इतीयं सामग्री भवति विरतिं संस्पृहयतां नं वा गेहं वा सदृशमुपशान्तस्य मनसः॥ २३२॥</p>
<p>अनुबन्धो यथा—(वैश. १२)</p>
<p>अवश्यं यातारश्चिरतरमुषित्वाऽपि विषयाः वियोगे को भेदस्त्यजति न जनो यत् स्वयभिमान्।<br>
व्रजन्तः स्वातन्त्र्यात् परमपरितापाय मनसः स्वयं त्यक्ता ह्येते शमसुखमनन्तं विदधति॥ २३३॥</p>
<p>प्रकर्षो यथा—(भल्लटशतकं ६९)</p>
<p>यदाऽऽसीदज्ञानं स्मरतिमिरसंस्कारजनितं तदा दृष्टिं नारीमयमिदमशेषं जगदपि।<br>
इदानीमस्माकं पटुतरविवेकाञ्जनजुषां समीभूता दृष्टिस्‍त्रिभुवनमपि ब्रह्म मनुते॥ २३४॥</p>
<p>संपर्को यथा—</p>
<p>अलमतिचपलत्वात् स्वप्‍नमायोपमत्वात् परिणतिविरसत्वात् सङ्गमेन प्रियायाः।<br>
इति यदि शतकृत्वस्तत्त्वमालोचयाम— स्तदपि न हरिणाक्षीं विस्मरत्यन्तरात्मा॥ २३५॥</p>
<p>अनुगमो यथा—(बारा. १.३५)</p>
<p>यन्मीमांसयतः श्रुतीः शतपथाः साक्षात्कृतब्रह्मणो विश्वामित्रमहामुनेरपि च यद् वर्तामहे चेतसि।<br>
अप्युल्लीढकषायपालनधियां सद्यः समाधिश्लथं तत् सङ्गीतकमन्तरेण हृदयं हर्षान्नरीनर्तितम्॥ २३६॥</p>
<p>एते रत्यादयो भावाः शृङ्गारव्यक्तिहेतवः।<br>
कार्त्स्‍न्यादेकोनपञ्चाशद् भेदा एषां प्रकाशिताः॥ २३७॥</p>
<p>जन्मानुबन्धातिशयसम्पर्कानुगमा इति।<br>
युञ्जीत सर्वभावेषु वर्गयोरुभयोरपि॥ २३८॥</p>
<p>यदपि च गदितं प्रकर्षगामी भवति रसो रतिविस्मयादिरेव।<br>
तदपि न समञ्जसं प्रकृष्टाः प्रतिनिजभेदममी हि सर्व एव॥ २३९॥</p>
<p>इति श्रीमहाराजाधिराजश्रीभोजदेवविरचिते शृङ्गारप्रकाशे हर्षादिभावप्रपञ्चको नाम</p>
<p>॥ चतुर्दशः प्रकाशः॥ १४॥</p>
<p>एतत्प्रकाशत्रितयं प्रकाशचतुष्टयात्मेति विभावनीयम्।<br>
षट्‍‌त्रिंशता हन्त यतोऽत्र रक्षां प्रकाशचक्रे सुखमश्‍नुवीत॥</p>
<p>इति रेवाप्रसादस्य काश्यपस्य द्विवेदिनः।<br>
सनातनस्य मे प्राज्ञवर्येषु प्रणयाञ्जलिः॥</p>

  </div>
</article>


        

        



    <aside class="card border noPrint" id="section-tree-item-laxaNam_kathA_AtmA_rasAdi_bhoja-shRngAra-prakAshaH_14_harShAdibhAvaprapanchapanchakaprakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kathA/AtmA_rasAdi/bhoja-shRngAra-prakAshaH/14_harShAdibhAvaprapanchapanchakaprakAshaH/">१४ हर्षादिभावप्रपञ्चपञ्चकप्रकाशः </a>
            <a data-toggle="collapse" href="#section-tree-item-body-laxaNam_kathA_AtmA_rasAdi_bhoja-shRngAra-prakAshaH_14_harShAdibhAvaprapanchapanchakaprakAshaH_md" role="button" aria-expanded="false" aria-controls="section-tree-item-body-laxaNam_kathA_AtmA_rasAdi_bhoja-shRngAra-prakAshaH_14_harShAdibhAvaprapanchapanchakaprakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kathA_AtmA_rasAdi_bhoja-shRngAra-prakAshaH_14_harShAdibhAvaprapanchapanchakaprakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १४ हर्षादिभावप्रपञ्चपञ्चकप्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
