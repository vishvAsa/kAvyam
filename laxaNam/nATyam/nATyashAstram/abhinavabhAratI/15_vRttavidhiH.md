+++
title = "१५ वृत्तविधिः"

+++

**श्रीः**


**नाट्यशास्त्रम्**


अथ पञ्चदशोऽध्यायः*


1छन्दांस्येवं हि यानीह मयोक्तानि द्विजोत्तमाः ।  
वृत्तानि तेषु2 नाट्येऽस्मिन्प्रयोज्यानि निबोधत ।। १  


आद्ये पुनरन्त्ये द्वे द्वे3 गुरुणी चेत् ।  
4सा स्यात्तनुमध्या4a गायत्रसमुत्था5 ।। २  

<details><summary>Abh</summary>


समस्तवृत्तानि विना न येन पटूद्भवश्रोत्ररसायनस्य (?) ।  
छन्दांसि यस्मात्प्रभवन्ति वन्दे तं वाङ्मयं रूपमिहाष्ठमूर्तेः ।।  


यदुक्तमक्षराणि निवेशयेदिति (१४--१३३) तत्र श्रव्यताकृतं प्रविभागमाख्यातुमुपचक्रमे
**छन्दांस्येव**मिति । एषां छन्दसां नाट्यप्रयोगयोग्यानि वृत्तानि निबोधतेति संबन्धः ।
गुरुलघुनियमेन श्रव्यता वर्तते येषु तानि वृत्तानि श्राव्यार्थत्वात्, अधिकरणे क्तः । गायत्रीत
आरभ्य प्रयोगार्हतेति पूर्वाध्याये निरूपितत्वात् तदुपक्रममेवाह आद्ये पुनरिति, †मध्ये तु
लघुन्यर्थात् । गायत्र्यैव गायत्रम् । तत्रेहाध्याये भरतमुनिकृतमिति त्रिकैर्मकारादिभिः कैश्चित्कं--
</details>

<details><summary>Notes</summary>

1 अयं श्लोको जादि**बा**न्तेष्वादर्शेषु पूर्वाध्यायान्त्ये वर्तते । **का**दि चान्तेषु पाठस्तु--''इति छन्दांसि यानीह मयोक्तानि
द्विजोत्तमाः'' इत्यध्यायादौ दृश्यते । **भम**योरेव व्याख्यातृपाठो विद्यते । 2 **न**--एतानि **भ**--एतेषु 3 **भ** N--पादे
4 **भ**--वृत्तं 4a--N वृत्ता तनुमध्या ।। 5 **प**--मध्ये लघुनी चेत् वृत्तं तनुमध्या
‡ जादिबान्तेष्वादर्शेषु षोडशोऽध्यायः । N आदर्शेऽपि । अस्मिन्नध्याये वृत्तलक्षणं कासुचिन्मातृकासु
मकारादित्रिकैरेवोक्तं, अन्यासु गुरुलघुनियमेन । पाठद्वयस्यापि पाठान्तरभूयिष्ठत्वात् केवलं सौकर्यायोभयपाठोऽपि
मूलरूपेणैव मुद्रितः । पिङ्गलात्पूर्वं छन्दोलक्षणं गुरुलघुसंख्यानेनैव व्यवहृतमिति द्योत्यते, न तु त्रिकैरिति ।
अपि चास्मिन्नध्याये क्वचित् वृत्तजात्यैव लक्षणमुक्तं, क्वचिञ्चानुष्टुभा । अयं विशेषो ध्रुवाध्यायेऽपि दृश्यते ।
*N : षोडशोऽध्यायः
</details>

<pb n="253"/>

यथा--संत्यक्तविभूषा भ्रष्टाञ्जननेत्रा ।  
हस्तार्पितगण्डा1 किं त्वं तनुमध्या2 ।। ३  


लघुगण आदौ3 भवति चतुष्कः ।  
गुरुयुगमन्त्ये 4मकरकशीर्षा ।। ४  


यथा--5स्वयमुपयान्तं भजसि न कान्तं ।  
भयकरि किं त्वं मकरकशीर्षा ।। ५  


एकमात्रं षट्के स्याद् द्वितीयं पादे ।  
ख्यातरूपा वृत्ते मालिनी सा नाम्ना ।। ६  


[षडक्षरकृते पादे लघु यत्र द्वितीयकम् ।  
शेषाणि तु गुरूणि स्युर्मालिनी सा मता यथा ।।] ७  


स्नानगन्धाधिक्यैर्वस्त्र6भूषायोगैः ।  
व्यक्तमेवासौ7 त्वं मालिनी प्रख्याता ।। ८  


8द्वितीयं पञ्चमं चैव लघु यत्र प्रतिष्ठितम् ।  
शेषाणि च गुरूणि स्युर्मालती नाम सा यथा ।। ९  


शोभते बद्धया षट्पदाविद्धया9 ।  
मालतीमालया मानिनी10 लीलया ।। १०  


द्वितीयं च चतुर्थं च पञ्चमं च यदा लघु ।  

<details><summary>Abh</summary>

चिल्लक्षणं स्वीकृतमिति द्विविधः पुस्तकपाठो दृश्यते मध्ये च चिन्तनाय पुस्तकेषूभयमपि
पठ्यत इति । एतन्नाम्ना प्रसिद्धा, ख्यातरूपा श्लाघनीयेत्यर्थः ।
</details>

<details><summary>Notes</summary>

1 **द**--वक्रा 2 **द**--तनुमध्ये 3 **न**--आद्यो 4 **प**--मधुरकशीर्षा 5 **भ**--कमलनिभास्ये परिजनमध्ये । वरतनु किं
त्वं मकरकशीर्षा ।। 6 **न**--व्यक्तभूषायोग्यैः 7 **ढ** N--एवैषां **ड**--एवैषा **प**--एष्वेषा 8--मालतीलक्षणोदाहरणे
**नबभ**ष्वेव विद्येते । 9 **ब**--आबद्धया 10 **ब**--मालिनी
</details>

<pb n="254"/>

यस्याः सप्ताक्षरे पादे ज्ञेया सा तूद्धता यथा ।। ११  


[र्सौत्रिकौ यदि पादे ह्यन्तिमश्च1a गकारः ।  
उष्णिगुत्थितपादा उद्धता खलु नाम्ना1] ।। १२  


*दन्तकुन्तकृतास्त्रं2 व्याकुलालकशोभम्3 ।  
शंसतीव तवास्यं 4निर्दयं रतयुद्धम् ।। १३  


आदौ द्वे निधने चैव गुरुणी यत्र वै सदा ।  
पादे सप्ताक्षरे ज्ञेया नाम्ना भ्रमरमालिका ।। १४  


[पादे यदि निविष्टौ सम्यग्विरचितौ त्सौ4a ।  
अन्त्ये यदि गकारः 5सा तु भ्रमरमाला ।।]१५  


यथा--नानाकुसुमचित्रे प्राप्ते सुरभिमासे6 ।  
7एषा भ्रमति मत्ता कान्ते8 भ्रमरमाला ।। १६  


आद्यं तृतीयमन्त्यं च पञ्चमं सप्तमं तथा ।  
गुरूण्यष्टक्षरे पादे सिंहलेखेति सा यथा ।। १७  


[जौतु यस्य गौ च पादे संस्थितौ समस्तरूपौ9 ।  
तामनुष्टुभाश्रयस्थां 10वावदन्ति सिंहलेखाम्11 ।। ] १८  


यत्त्वया 12ह्यनेकभावैश्चेष्टितं13 रहः सुगात्रि ।  
तन्मनो मम प्रविष्टं14 वृत्तमत्र सिंहलेखम्15 ।। १९  

<details><summary>Abh</summary>

त्वया यन्मदीयं मनः प्रविष्टं व्याप्तमाक्रान्तं तत्सिंहवन्नखविलेखनं ''त्र तादृशं वृत्तं तद्यथाक्रान्तं
जातमिति यावत् ।
</details>

<details><summary>Notes</summary>

1 **न**--सा स्यात् 1a:N: अक्षरञ्च, अक्षरश्च;--Kavi, ह्यन्तिमश्च--मधुसूदनी *N--यथा 2 **ड**--घातकृताङ्कं
द N--नखाग्रं 3 **द** N--केशसंलुलिताम्रम् । N शंसते तव वक्रं युद्धमुद्धतवेषम् । 4 **न**--निर्भरं

4 a: N यौ
5 **न**--स्यात्सा 6 **भ**--काले मदनभोग्ये । 7 **ड**--पुष्पे मत्ता 8 **भ**--कुञ्चेषु मधुमत्ता रौति भ्रमरमाला 9 **ड**--समौ
कृतौ चेत् 10 **ड**--ज्ञापयन्ति 11 **न**--सिंहलीलम् 12 **प**--हि नैक 13--चेष्टितौ 14 **प**--प्रदिष्टं
15 **च**--सिंहलीलम् ।
</details>

<pb n="255"/>

चतुर्थं च द्वितीयं च षष्ठमष्टममेव च ।  
गुरूण्यष्टाक्षरे पादे यत्र तन्मत्तचेष्टितम् ।। २०  


[यदा तु जात्परौ रलौ गकार एव च स्थितः ।  
अनुष्टुबुद्भवं तदा 1वदन्ति मत्तचेष्टितम् ।।] २१  


यथा--2चरावघूर्णितेक्षणं विलम्बिताकुलालकम्3 ।  
असंस्थितैः पदैः प्रिया करोति मत्तचेष्टितम् ।। २२  


अष्टाक्षरकृते पादे सर्वाण्येव भवन्ति हि ।  
गुरूणि यस्मिन्सा नाम्ना 4विद्युन्मालेति कीर्तिता ।। २३  


[मौ गौ चान्त्यौ यस्याः पादे पादस्यान्ते विच्छेदश्च ।  
सा चानुष्टुप् छन्दस्युक्ता नित्यं सद्भिर्विद्युन्माला ।।] २४  


5साम्भोभारैरानर्दद्भिः5a श्यामाम्भोदैर्व्याप्ते व्योम्नि ।  
आदित्यांशुस्पर्धिन्येषा6 दिक्षु भ्रान्ता विद्युन्माला ।। २५  


7पञ्चमं सप्तमं चान्त्यं गुरु पादेऽष्टके तथा ।  
छन्दोज्ञैर्ज्ञेयमेतत्तु वृत्तं चित्तविलासितम् ।। २६  


स्मितवशविप्रकाशैर्दशनपदैरमीभिः ।  
वरतनु पूर्णचन्द्रं तव मुखमावृणोति ।। २७  


नवाक्षरकृते पादे त्रीणि स्युर्नैधनानि च8 ।  
गुरूणि यस्याः सा नाम्ना ज्ञेया मधुकरी यथा ।। २८  

<details><summary>Notes</summary>

1 **द**--भवेत्तु 2 **ड**--विघूर्णितेक्षणा सदा 3 **भ**--प्रलम्बिलोहिताम्बरा 4 **च**--विद्युल्लेखेति संज्ञिता
5 **भ**--साम्भोम्भोदैव्याप्तैर्व्योम्ना गम्भीरोधैर्नानानादैः । आदित्यांशुप्रख्याह्येषा दिक्षु भ्रान्ता विद्युन्माला ।।
**ड**--सान्द्राम्भोभिर्नानानादैः श्यामाकारैर्व्याप्तैर्व्याम्नि । 5 a: N: साम्भोभारैर्नीतिहृद्भिः 6 **द**--स्पर्शिन्येषा
7 एतद्वृत्तलक्षणं सलक्ष्यं **नभमवा**दर्शेष्वेवोपलभ्यते । 8 **भ** N--तु ।
</details>

<pb n="256"/>

[षडिह यदि लघूनि स्युर्निधनगतमकारश्चेत् ।  
बुधजनबृहतीसंस्था भवति मधुकरी नाम्ना ।।] २९  


1कुसुमितमभिपश्यन्ती विविध2तरुगणैश्छन्नम् ।  
3वनमतिशयगन्धाढ्यं 4भ्रमति मधूकरी हृष्टा ।। ३०  


दशाक्षरकृते पादे त्रीण्यादौ त्रीणि नैधने5 ।  
यस्या गुरूणि सा ज्ञेया पङ्क्तिरुत्पलमालिका6 ।। ३१  


[त्रीण्यादौ यदि हि गुरूणि स्यु--
श्चत्वारो यादि लघवो मध्ये ।  
पङ्क्तावन्तगतमकारः स्या
द्विज्ञेया कुवलयमालाख्या7 ।।] ३२  

यथा-

अस्मिंस्ते 8शिरसि तदा कान्ते वैडूर्यस्फटिकसुवर्णाढ्ये ।  
शोभां स्वां न वहति तां बद्धा सुश्लिष्टा कुवलयमालेयम् ।। ३३  


द्वितीयं च चतुर्थं च षष्ठमष्टममेव च ।  
ह्रस्वं दशाक्षरे पादे यत्र सा शिखिसारिणी ।। ३४  

<details><summary>Abh</summary>

शोमां स्वां स्वभाववर्तने ये भेदाः । वैडूर्यच्छायानि यानि दलानि तत्तत्स्फुरत्सुवर्णतुल्यानि
वर्णानि तदभ्यन्तरकेसराणि ।
</details>

<details><summary>Notes</summary>

1 **भ**--कुसुमितमपि पश्यन्ती शुभविहगगणैच्छन्नम् । 2 **ड** N--नग 3 **ड** N-- वनमनिलसु **च**--नवनलिनसु
4 **भ** N--सुतनु 5 **द** N-- नैधनानि तु (**च**--N) 6 **द** N--मालिनी 7 **ड**--माला सा 8 **ड** N--भ्रमरनिभे कान्ते
N -- नानारत्नरचितभूषाढये । N शोभामावहति शुभां मूर्ध्नि प्रोत्फुल्ला कुवलयमालेयम् ।
</details>

<pb n="257"/>

[र्जौ त्रिकौ हि पादगौ तु यस्या
र्गौ च संश्रितौ1 तथा समस्तौ ।  
पङ्क्तियोगसुप्रतिष्ठिताङ्गी
सा मयूरसारिणीति नाम्ना ।।1a] ३५  


यथा1b--


नैव तेऽस्ति संगमो मनुष्यैर्नापि कामभोगचिह्नमन्यत् ।  
2गर्भिणीव दृश्यसे ह्यनार्ये किं मयूरसारिणी त्वमेवम्3 ।। ३६  


आद्यं चतुर्थमन्त्यं च सप्तमं दशमं तथा ।  
गुरूणि त्रैष्टुभे पादे यत्र स्युर्दोधकं तु तत् ।। ३७  


[भौ तु भगाविति यस्य गणाः स्युः 4स्याच्चयतिस्त्रिचतुर्भिरथ त्रैष्टुभमेव हि तत्खलु
नाम्ना दोधकवृत्तमिति प्रवदन्ति ।।]


यथा-


5प्रस्खलिताग्रपदप्रविचारं
मत्तविघूर्णितगात्रविलासम्6  
पश्य विलासिनि कुञ्जरमेतं
दोधकवृत्तमयं 7प्रकरोति ।। ३९  

<details><summary>Abh</summary>


मयूरवद्व्याकोचमस्याः, मयूरीभिर्वा (सारी) गतिविशेषो भवतीत्याहुः । मन्दं मन्दं दोधकेन
गीयमानं वृत्तं दोधकवृत्तम् । (एष इति) यावन्मुरजघाततुल्यं गर्जितं श्रुत्वा ।
</details>

<details><summary>Notes</summary>

1 **द**--संस्थितौ 1a: N सारिणीति तां वदन्ति 1b: N 'यथा' not read in N 2 **ब**--गर्भिणीति **द**--गर्भिणी
च **भ**--गर्भिणी च जायसे 3 **ड**-- त्वमेव 4 **द** N--पाठवशाच्च गतिस्खलिता स्यात्
5 **भ**--प्रस्खलमानगतिप्रविचारो...विलासः । पश्य....कुञ्जर एषो...वृत्तगतिं प्रकरोति । 6 **ड**--विनम्रम् 7 **ड**--
वृत्तगतिं ।
</details>

<pb n="258"/>

1आदौ द्वौ पञ्चमं चैवाप्यष्टमं नैधनं तथा2 ।  
गुरूण्येकादशे पादे यत्र तन्मोटकं यथा ।। ४०  


एषोऽम्बुदनिस्वनतुल्यरवः
3क्षीबः स्खलमानविलम्बगतिः ।  
श्रुत्वा 4घनगर्जितमद्रितटे
वृक्षान् 5प्रतिमोटयति द्विरदः ।। ४१  


नवमं सप्तमं षष्ठं तृतीयं च भवेल्लघु6 ।  
6aएकादशाक्षरे पाद इन्द्रवज्रेति सा यथा7 ।। ४२  


8त्वं दुर्णिरीक्ष्या 9दुरतिप्रसादा
10दुःखैकसाध्या कठिनैकभावा11 ।  
सर्वास्ववस्थासु च11a कामतन्त्रे
योग्यासि किं वा बहुनेन्द्रवज्रा12 ।। ४३  


एभिरेव तु संयुक्ता लघुभिस्त्रैष्टुभी यदा ।  
उपेन्द्रवज्रा विज्ञेया लघ्वादाविह13 केवलम् ।। ४४  

<details><summary>Abh</summary>


उपेद्रवज्रो (?वज्रा)अस्या उपमानत्वेन सा तथा मत्वर्थीयो उपेन्द्रवज्रन्तु
इन्द्रधनुषा उपमितमुपेन्द्रवज्रमुपमितसमासः, द्विगुप्राप्ते परवल्लिङ्गनिषेधः ।
**स्मिते**न **कान्त्ये**ति इन्द्रधनुषोऽपि वर्णवैचित्र्यं च भवति । (श्लो--४५)
</details>

<details><summary>Notes</summary>

1 **भ**--द्वे आद्ये 2 **भ**--गुरु एकादशाक्षरे 3 **ड**--क्षीणः 4 **भ**--घननिस्वनं 5 **ढ**--प्रतितोटयते **ड**-- मोटयते 6 **ब**
N--लघून्यथ 6a: N: यत्रैकादशके पादे 7 **द** N--स्मृता 8 **भ**--दुष्प्रेक्षणीया विगतप्रसादा दुःखेन साध्या
कठिनाभिघाता । 9 **ड** N--दुरितस्वभावा 10 **द** N--दुःखेन 11 **न**--कठिनस्वभावा 11a:N: 'न' 12 **ड**--वज्रे
13 **भ**--आदावथ **प**--आद्ये त्वथ ।
</details>

<pb n="259"/>

1प्रिये श्रिया वर्णविशेषणेन
2स्मितेन कान्त्या सुकुमारभावात् ।  
अमी गुणा रूपगुणानुरूपा
2aभवन्ति ते किं त्वमुपेन्द्रवज्रा ।। ४५  


आद्यं तृतीयमन्त्यं च सप्तमं नवमं तथा ।  
3गुरूण्येकादशे पादे यत्र सा तु रथोद्धता ।। ४६  

यथा--

किं त्वया4 सुभट दूरवर्जितं5
नात्मनो न 6सुहृदां प्रियं कृतम् ।  
यत्पलायनपरायणस्य ते
याति धूलिरधुना रथोद्धता ।। ४७  


[7 किं त्वया कुमतिसङ्गया सदा
नाज्ञयेव सुहृदां प्रियं कृतम् ।  
यद्गृहाद्वचनरोषकम्पिता
याति तूर्णमबला रथोद्धता] ।। ४८  


7aआद्यं तृतीयमन्त्यं च सप्तमं दशमं 8गुरु8a ।  
यस्यास्तु त्रैष्टुभे पादे विज्ञेया स्वागता हि सा ।। ४९  

<details><summary>Abh</summary>

आत्मने सुहृदे **दूरवर्जितं प्रियं** दूरत्यक्तं किं त्वया न कृतं दूरत्यक्तमित्यर्थः । कुत इत्याह
यत्पलायनेति । मदनसंश्रयो भावो यस्य कामफलमिति यावत् ।
</details>

<details><summary>Notes</summary>

1 **ड**--श्रिया च वर्णेन विशेषणेन **च**--प्रेम्णा 2 **भ**--यथा च कान्त्या सुकुमारयुक्त्या 2 a: N वसन्ति ते;
3 **भ**--गुर्वेकादशके 4 **ड**--सुभग 5 **ब**--वर्जितात्मना 6 **ब**--सुहृदः 7 एतदुदाहरणं **भम**योरेव 7a: N आद्यमन्त्यं
तृतीयं 8 **न**--तथा (also-N) गुरूणि त्रैष्टुभे पादे यत्र सा स्वागता यथा । 8a: N: तथा
</details>

<pb n="260"/>

यथा1a--


अद्य मे सफलमायतनेत्रे
जीवितं मदनसंश्रयभावम्1 ।  
आगतासि 2भवनं मम 3यस्मा--
त्स्वागतं तव वरोरु निषीद ।। ५०  


षष्ठं च नवमं चैव 4लघुनी त्रैष्टुभे यदि ।  
5गुरूण्यन्यानि पादे तु सा ज्ञेया शालिनी यथा ।। ५१  


6दुःशीलं वा निर्गुणं वापरं वा
लोके धैर्यादप्रियं न ब्रवीषि ।  
7तस्माच्छीलं साधुहेतोः सुवृत्तं
8माधुर्यात्स्या8aत्सर्वथा शालिनी त्वम्9 ।। ५२  


तृतीयं चैव षष्ठं च नवमं द्वादशं तथा ।  
गुरूणि जागते पादे यत्र तत्तोटकं भवेत् ।। ५३  


[यदि सोऽत्र भवेत्तु समुद्रसम--
स्रिषु चापि तथा नियमेन यतिः ।  
सततं जगतीविहितं हि ततो
गदितं खलु तोटकवृत्तमिदम्10 ।।] ५४  

<details><summary>Abh</summary>


(किमिदमिति) तोटकस्य छेदकस्य वृत्तं चेष्टितम् ।
</details>

<details><summary>Notes</summary>

1 **भ**-- भावात् 1 aN 'यथा' not read in N **प**-- संश्रितभावम् 2 **ड**--सदनं 3 **भ**--यत्वं 4 **ड** N--लघु
स्यात् 5 **ब** N--चतुर्भिराद्यैर्विच्छेदः 6 **ड** N--शीलभ्रष्टे निर्गुणे पापके वा (व्याप्तकोपे --**ढ**) लोके ज्ञात्वा ह्यप्रियं
7 **ब**--आर्यं **ड**--आर्यं शीलं साध्वि ते तेनुऽवृत्तं **प** N--आर्यं शीलं साध्वहो ते सुवृत्तं 8 **ड**--माधुर्याढ्या सर्वदा
8a: N: माधुर्याद्या सर्वथा शालिनी त्वम् 9 **च**--शालिनीव 10 **ब** N--इति ।
</details>

<pb n="261"/>

यथा--

किमिदं कपटाश्रयदुर्विषहं
1बहुशाठ्यमथोल्बणरूक्षकथम्2 ।  
3स्वजनप्रियसज्जनभेदकरं
ननु तोटकवृत्तमिदं कुरुषे ।। ५५  


4आद्यं तृतीयमन्त्यं च पञ्चमं षष्ठमेव च ।  
तथोपान्त्यं जगत्यां च गुरु चेत्कुमुदप्रभा ।। ५६  


[र्यौ त्रिकौ तथान्यौ यदि खलु पादे
षड्भिरेव वर्णैर्यदि च यतिः स्यात् ।  
नित्यसंनिविष्टा जगतिविधाने
नामतः प्रसिद्धा कुमुदनिभा सा ।।] ५७  

यथा-

5मन्मथेन विद्धा सललितभावा
नृत्तगीतयोगा प्रविकसिताक्षी ।  
निन्द्यमद्या किं त्वं विगलितशोभा
चन्द्रपादयुक्ता कुमुदवती च ।। ५८  

<details><summary>Abh</summary>

(मन्मथेनेति) नृत्तगीतयुक्ता न भवसीति संबन्धः ।
</details>

<details><summary>Notes</summary>

1 **न** N --बहुगण्डं **ड**-- बहुगर्जमिव 2 **ढ**--कृतम् **च**--पंथम् 3 **भ**--सुजन **ड**--स्वजनप्रियदुर्जन
4 कुमदनिभालक्षणं सोदाहरणं समतान्तरं चमातृकायां न वर्तते 5 **ब** N --कामबाणविद्धा किमसि नतभ्रु
शीतपाद्दग्धा नवनलिनीव (मृदुकमलिनीव--**ड**) पाण्डुवक्र शोभा कथमसि जाता (कथमपि--**न**) अग्रतः सखीनां
कुमुदनिभा त्वम् ।
</details>

<pb n="262"/>

मतान्तरे-

1यदि खलु पादे न्यौ त्रिकौ यथा र्यौ
यतिरपि वर्णैः षड्भिरेव चेत्स्यात् ।  
जगतिविधाने नित्यसंनिविष्टा
कुमुदनिभा सा नामतः प्रसिद्धा ।। ५९  

यथा-

कुमुदनिभा त्वं कामबाणविद्धा
किमसि नतभ्रूः शीतवातदग्धा ।  
मृदुनलिनीवापाण्डुवक्त्रशोभा
कथमपि जाता ह्यग्रतः सखीनाम् ।। ६०  


2द्वादशाक्षरके पादे सप्तमं दशमं लघु2a ।  
3आदौ पञ्चाक्षरच्छेदश्चन्द्रलेखा तु सा यथा ।। ६१  


वक्त्रं सौम्यं ते पद्मपत्रायताक्षं
4कामस्यावासं सु4aभ्रु नोच्चप्रहासम्5 ।  
कामस्यापीदं काममाहर्तुकामं
कान्ते5a कान्त्या त्वं चन्द्रलेखेव भासि6 ।। ६२  


तृतीयमन्त्यं नवमं पञ्चमं च यदा गुरु ।  
द्वादशाक्षरके पादे 7यत्र सा प्रमिताक्षरा ।। ६३  

<details><summary>Notes</summary>

1 मतान्तर लक्षणं लक्ष्यं च टमातृकायामेव वर्तते 2 चन्द्रलेखालक्षणं सोदाहरणं चमातृकायां नास्ति
2a: N: 'तथा' ; 3 **भ**--यत्रान्यानि च दीर्घाणि 4 **न** N-ईषत्पाण्ड्वाभं 4a: N: मुक्तनोच्चप्रहासं
5 **ड**--स्वभ्रुवोश्चावभासम् 5a: N: कान्त्या त्वं कान्ते 6 **भ**--का त्वम् 7 **ड**--तदा स्यात् **प**--यदा स्यात्
**ढ**--तथा स्यात् ।
</details>

<pb n="263"/>

यथा--

1स्मितभाषिणी ह्यचपलापरुषा
2निभृतापवादविमुखी सततम्3 ।  
अपि कस्यचिद्युवतिरस्ति सुखा
प्रमिताक्षरा स हि पुमान्जयति4 ।। ६४  


द्वितीयमन्त्यं दशमं चतुर्थं पञ्चमाष्टमे ।  
गुरूणि द्वादशे पादे वंशस्था जगती तु सा5 ।। ६५  


[यदि5a त्रिकौ ज्तौ भवतस्तु पादत--
स्तथैव च (ज्राव)वसानसंस्थितौ ।  
तदा हि वृत्तं जगतीप्रतिष्ठितं
वदन्ति वंशस्थमितीह नामतः ।।] ६६  


न मे 6प्रिया त्वं बहुमानवर्जितं
6aप्रियं प्रिया ते परुषाभिभाषिणी ।  
6bतथा च पश्याम्यहमद्य विग्रहं7
8ध्रुवं हि8a वंशस्थगतिं करिष्यति9 ।। ६७  


चतुर्थमन्त्यं दशमं सप्तमं च यदा गुरु ।  
10भवेद्धि जागते पादे 11तदा स्याद्धरिणप्लुता ।। ६८  

<details><summary>Abh</summary>

(स्मितेति) प्रमिताक्षरा भण्यते सा यस्यां स्मितभाषित्वादिगुणा युक्ता सा तादृशी सुसुखी
युवतिरपि कस्यचिद्भवेदिति शेषः ।
</details>

<details><summary>Notes</summary>

1 **ड** N--स्मितहासिनी **भ**--स्मितभासिनी 2 **भ**--वशवर्तिनी मधुरवाङ् निभृता 3 **ब**--सुमुखी 4 **ब**--जगति
**भ**--भवति या तु सदा 5 **भ**--गदिता तु सा 5a: N यदा 6 **ढ**--प्रियं यद्बहुमानवर्जिता कृता प्रिये ते
परुषातिभाषणैः । यथा 6a: N कृता प्रिया ते 6b: N यथा 7 **ड**--विक्रमं **भ**--अद्य सा ध्रुवं 8 **भ**--क्षणेन
8a: N वंशस्थामिदं 9 **प**--इदं करिष्यसि 10 **भ**-- यस्यास्तु 11 **भ**--सा ज्ञेया
</details>

<pb n="264"/>

यथा--


परुषवाक्य1कशाभिहता त्वया
भयविलोकनपार्श्व2aनिरीक्षणा2 ।  
वरतनुः प्रततप्लुतसर्पणै--
3रनुकरोति 3aगतैर्हरिणप्लुतम् ।। ६९  


सप्तमं नवमं 4चान्त्यमुपान्त्यं च यदा गुरु ।  
द्वादशाक्षरके पादे 5कामदत्तेति सा यथा ।। ७०  


करजपदविभूषिता यथा त्वं
6सुदति दशनविक्षताधरा च ।  
गतिरपि चरणावलग्नमन्दा7
8त्वमसि मृगनिभाक्षि9 कामदत्ता10 ।। ७१  


आद्यं चतुर्थं दशमं सप्तमं च यदा लघु11 ।  
12पादे तु जागते यस्या अप्रमेया तु सा यथा ।। ७२  


न ते काचिदन्या समा दृश्यते स्त्री
13नृलोके विशिष्टा गुणैरद्वितीयैः ।  

<details><summary>Abh</summary>


(परुषेत्यादि) भवत्परुषवाक्यरूपया* कशया अभिहता वरतनुर्हरिणप्लुतमिव करोति ।
</details>

<details><summary>Notes</summary>

1 **च** N--कथा 2 **भ**--निरीक्षणपार्श्वविलोकनैः 2a: N: निरीक्षणैः 3 **भ**--प्रकृरुते प्रगतं हरिणप्लुता
3 a: N:गतं हरिणप्लुतां 4 **भ**--चैव ह्यन्त्योपान्त्ये गुरूण्यथ । यत्र स्युर्जागते पादे कामदत्ता तु सा मता
5 **च**-काममत्ता 6 **भ**--सुतनु 7 **न**--सन्नमन्दा 8 **भ**--तदसि 9 **ढ**--समाक्षि 10 **च**--काममत्ता 11 **भ**--लघून्यथ
12 ड **N**--द्वादशाक्षरके पादे 13 ड N--गुणैर्या द्वितीया तृतीयापि चास्मिन् । ममेयं मतिर्लोकमालोक्य
सर्वं....सृष्टा । (चास्मिंश्च कान्ते--न) ।
***मधुसूदनी;** भवत्पारुष्यं वाक्यं तदीयया--Kavi
</details>

<pb n="265"/>

त्रिलोक्यां गुणाग्र्यान् समाहृत्य सर्वान्
जगत्यप्रमेयासि सृष्टा1a विधात्रा ।। ७३  


द्वितीयं पञ्चमं चैव ह्यष्टमैकादशे तथा ।  
पादे यत्र लघूनि स्युः पद्मिनी नाम सा यथा ।। ७४  


[रास्त्रिकाः सागराख्या निविष्टा यदा
स्यात् त्रिके च त्रिके युक्तरूपा यतिः ।  
सन्निविष्टा जगत्यास्ततस्सा बुधै-
र्नामतश्चापि संकीर्त्यते पद्मिनी।।] ७५  


देहतोयाशया वक्त्रपद्मोज्ज्वला
नेत्रश्रृङ्गाकुला दन्तहंसस्मिता1 ।  
केशपाशच्छदा चक्रवाकस्तनी
पद्मिनीव प्रिये भासि मे सर्वदा ।। ७६  


[2फुल्लपद्मानना त्वं द्विरेफेक्षणा
केशपत्रच्छदा चक्रवाकस्तनी ।  
पीततोयावली बद्धकाञ्चीगुणा
पद्मिनीव प्रिये भासि नीरे स्थिता।।] ७७  


आदौ षट्दशमं चैव पादे यत्र लघून्यथ ।  
शेषाणि तु गुरूणि स्युर्जागते 3पुटसंज्ञिता ।। ७८  


[यदि चरणनिविष्टौ नौ तथा म्यौ
यतिविधिरपि युक्त्याष्टाभिरिष्टः3a ।  

<details><summary>Notes</summary>

1 **ड**--हंसैः सिता 1a: दृष्टा --Kavi ( सृष्टा-- N&amp; Ghosh) 2 अयं श्लोको **भ**मातृकायामेव 3 **भ**--पटु
3a: N: /?/भिरिष्टः
</details>

<pb n="266"/>

भवति च जगतीस्थः सर्वदासौ1a
1bय इह हि पुटवृत्तं नामतस्तु ।। ] ७९  

यथा--

*उपवनसलिलानां बालपद्मै--
र्भ्रमरपरशृताना2 कण्ठनादैः3 ।  
4,4aमदनमदविलासैः5 कामिनीनां
6कथयति 7पुटवृत्तं पुष्पमासः।। ८०  


द्वितीयान्त्ये चतुर्थं च नवमैकादशो गुरु ।  
8विच्छेदोऽतिजगत्यां तु चतुर्भिः सा प्रभावती ।। ८१  

यथा--

9कथं न्विदं कमलविशाललोचने
गृहं घनैः 10पिहितकरे दिवाकरे ।  
11अचिन्त्ययन्त्यभिनववर्षविद्युत--
12स्त्वमागता सुतनु यथा प्रभावती ।। ८२  


त्रीण्यादावष्टमं चैव12a दशमं नैधनद्वयम् ।  
13गुरूण्यतिजगत्यां तु त्रिभिश्छेदैः प्रहर्षिणी ।। ८३  

<details><summary>Abh</summary>


(उपवनेति) पुटस्य युगलस्य वृत्तं तथा चौपवनं सलिलं चेति युग्मं, एवमन्यत् ।
</details>

<details><summary>Notes</summary>

1a: N सर्वदा यः 1b:N स इह हि पुट एवं नामतस्तु । 1 **न**--पत्रैः **च**--पद्मे 2 मधुकराणां.....अङ्गनानां
जनयति चतुरत्वं पुष्पमासः --इति जनाश्रयीकारपाठः 3 **च**--कण्ठनादे 4 **ड**--समदगति **भ**--मदनपर
4a: N समदमदनलासैः 5 **च**--विलासे 6 **ड**--कथयसि 7 **भ**--पुटवृत्तं 8 **भ**--पादे तु जगतीसंस्थे यत्र सा तु
9 **भ**--अदः कथं 10 **भ**--गता 11 **भ**--न मानसे भयमतिवृष्टिसंभवं पराक्रमैस्त्वमसि 12 **प**--समागता 12a:N
यत्र 13 **भ**--गुरूणि पादे ह्यत्रैव यस्याः सा वै प्रहर्षिणी ।
*अयं श्लोको जनाश्रय्यामुदाहृतः ।
</details>

<pb n="267"/>

यथा--


भावस्थैर्मधुरकथैः1 सुभाषितैस्त्वं
साटोपस्खलितविलम्बितैर्गतैश्च ।  
2शोभाढ्यैर्हरसि मनांसि कामुकानां3
सुव्यक्तं ह्यतिजगती प्रहर्षिणी च4 ।। ८४  


षष्ठं च सप्तमं चैव दशमैकादश4a 5लघु ।  
त्रयोदशाक्षरे पादे ज्ञेयं मत्तमयूरकम् ।। ८५  

यथा--

विद्युन्नद्धाः 6सेन्द्रधनूरञ्जितदेहा
वातोद्धूताः श्वेतबलाकाकृतशोभाः7 ।  
एते मेघा गर्जितनादोज्ज्वलचिह्नाः8
प्रावृटकालं मत्तमयूराः 9कथयन्ति ।। ८६  


आदौ द्वे च चतुर्थं चाप्यष्टमैकादशे गुरु ।  
अन्त्योपान्त्ये च शक्वर्यां वसन्ततिलका* यथा ।। ८७  


चित्रैर्वसन्तकुसमैः 10कृतकेशहस्ता
स्रग्दाममाल्यरचनासुविभूषिताङ्गी ।  

<details><summary>Abh</summary>


(चित्रैरिति) वसन्तस्य यस्तिलकस्तस्यास्ति उपमानं त्वनेनेति
</details>

<details><summary>Notes</summary>

1 **ब**-- मधुरसकैः **द**--तरैः 2 **ब**--मानाद्यैः **ड**--नानाङ्गैः 3 **भ**--मानवानां 4 **भ**--त्वम् **ड** N--इव 4a: N:
दशमैरकादशं 5 **भ** --तथा । लघूनी यस्य पादे तु गच्छेन्मत्तमयूरताम् 6 **भ** N--इन्द्रधनुर्द्योतितदेहा 7 **भ**--कृतचिह्वाः
8 **भ**--गर्जितगम्भीरनिनादैः 9 **प**-- मत्तमयूराः;-- Kavi -- मत्तमयूरं, 10 **भ**--हृत **ढ**--वृत ।
*वसन्ततिलका, उद्द्धर्षिणीति सैतवाचार्येण, सिंहोन्नतेति काश्यपेन, मभुमाधवीति गोमानसेन, चेतोहितेति
रामकीर्तिना लक्षिता "इन्दुमुखी सैतवस्य" इति जनाश्रय्यामुक्तम् । "उद्धर्षिणी सैतवस्य" इति **पिङ्गलः** ।
</details>

<pb n="268"/>

1नानावतंसकविभूषितकर्णपाशा
साक्षाद्वसन्ततिलकेव विभाति नारी ।। ८८  


2पञ्चादौ शक्वरी पादै गुरूणि त्रीणि नैधने2a ।  
पञ्चाक्षरादौ च यतिरसंबाधा तु सा यथा2b ।। ८९  


मानी लोकज्ञः श्रुतबलकुलशीलाढ्यो
यस्मिन्सम्मानं3 न सदृशमनु पश्येद्धि4 ।  
गच्छेत्तं त्यक्त्वा तं द्रुतगतिरपरं देशं
कीर्णा नानार्थैरवनिरियमसंबाधा ।। ९०  


5चत्वार्यादौ गुरूणि स्युर्दशमैकादशे तथा ।  
अन्त्योपान्त्ये च शक्वर्याः पादे तु शरभा यथा।। ९१  


एषा कान्ता व्रजति ललितं वेपमाना
6गुल्मैश्छन्नं वनमभिनवैः संप्रविद्धम्7 ।  
8हा हा कष्टं किमिदमिति नो वेद्मि मूढौ
व्यक्तं 9कान्ते शरभललितात्वं करोषि ।। ९२  


आदौ षट् दशमं चैव 10लघु चैव त्रयोदशम् ।  
यत्रातिशाक्वरे पादे ज्ञेया 11नान्दीमुखी* तु सा।। ९३  

<details><summary>Abh</summary>

साक्षादिति छन्दानुवर्तिनीत्यर्थः ।
</details>

<details><summary>Notes</summary>

1 **ड**--नागावतंसकविभूषितगण्डपाली **भ** --नानावतंसकविलम्बितकर्णपूरा **ब**--नानावतंसकशिरोधृतमुण्डमाला
2 **भ**--चतुर्दशाक्षरे पादे पञ्चादौ त्रीणि नैधने । यस्या गुरूण्यसंबोधा नाम्ना ज्ञेया तु सा बुधैः 2a: N: चर्चितै
2b: N: सा स्मृता 3 **भ**--सामान्यं 4 **भ**-- पश्यते 5 **भ**--चत्वार्यादौ हि दशमं ततोऽन्यच्च भवेद्गुरु । **ड**--आदौ
चतुर्गुरूणि6 **ड**--गुल्मच्छन्नं वनमुरुनगैः 7 **न**--प्रवृद्धम् 8 आहो कष्टं किमिदमिति संविग्नचेष्टा
9 **ड**--क्रोधाच्छरभललितं कर्तुकामा **ढ**--क्रोडाच्छरभललितं हर्तुकामा 10 **ड** N-- लघूनि स्युस्त्रयोदशम् । यत्र
पञ्चदशे 11 **भ** N--नान्दीमुखा ।
*मालिनीत्यस्या नामान्तरं नान्दीमुखीति प्राकृतच्छन्दसि प्रसिद्धम् ।
</details>

<pb n="269"/>

यथा--


न खलु 1तव कदाचित्क्रोधताम्रायताक्षं
भ्रुकुटिवलितभङ्गं2 दृष्टपूर्वं 3मयास्यम् ।  
किमिह बहुभिरुक्तैर्या 4ममेच्छा हृदिस्था
त्वमसि मधुर वाक्या 5देवि नान्दीमुखीव6 ।। ९४  


आद्यं चतुर्थं षष्टं च नैधनं च यदा गुरु7 ।  
षोडशाक्षरके पादे 8यत्रभलालितं तु तत्8a ।। ९५  


( भ्रौ यदि नाश्च नित्यमिह विरचितचरणाः9
गश्च तथा च वै भवति निधनमुपगतः ।  
स्यादपि चाष्टिमेव यदि सततमनुगतं
तत्खलु वृत्तमग्रवृषभगजविलसितम् ।।) ९६  

यथा9a--

तोयधरैः सुधीरघनपटुपटहरवैः10
सर्जकदम्बनीपकुटजकुसुमसुरभिः ।  
कन्दलसेन्द्रगोपकरचितमवनितलं
11aवीक्ष्य करोत्यसौ वृषभगजविलसितकम्11 ।। ९७  


आद्यात्पराणि वै पञ्च द्वादशं सत्रयोदशम् ।  
12अन्त्योपान्त्ये च दीर्घाणि ललितप्रवरं हि तत् ।। ९८  

<details><summary>Abh</summary>


(नान्दीमुखीति) नान्द्यां मङ्गलदुन्दुऊभेरिव मुखं यस्या ।
</details>

<details><summary>Notes</summary>

1 **ड**--वद 2 **भ**--पुटतरङ्ग 3 **ड**--तवास्यम् 4 **ड**--ममैषा 5 **न**--वेद्मि नान्दीमुखा
त्वम् 6 **च**--च 7 **च**--गुरूण्यथ 8 **च** --गजं विलसितं 8 a:N:तथा मत्तेभविलसिते 9 **ढ**-- चरणवरचिताः
9a: N: यथा not read in N 10 **भ**--पटुविशदनिनदितै; 11 **भ** N सितं-- मत्तगजविलसितकमसौ;
11a: N: वीक्ष्य करोति मत्तगजविलसितकम् [असौ] 12 **च**--अन्त्ये द्वे यत्र दीर्घाणि प्रवरं ललितं ।
</details>

<pb n="270"/>

(यदा य्मौ पादस्थौ भवत इह चेत्सौ तथा र्गौ1a
तथा षड्भिश्चान्यैर्यतिरपि च वर्णैर्यथा स्यात् ।  
तदप्यष्टौ नित्यं समनुगतमेवोक्तमन्यैः
1bप्रयोगज्ञैर्वृत्तं प्रवरललितं नामतस्तु ।।) ९९  

यथा--

नखालीढं गात्रं दशनखचितं 1चोष्ठगण्डं
शिरः पुष्पोन्मिश्रं प्रविलुलित 2केशालकन्तम् ।  
गतिः खिन्ना चेयं3 वदनमपि संभ्रान्तनेत्रं4
अहो श्लाघ्यं वृत्तं प्रवरललितं कामचेष्टम्5 ।। १००  


आद्यात्पराणि पञ्चाथ द्वादशं सत्रयोदशम् ।  
अन्त्यं सप्तदशे पादे शिखरिण्यां गुरूणि च6 ।। १०१  


[चतुर्भिस्तस्यैव प्रवरलितस्य त्रिकगणै--
र्यदा6a लौ गश्चान्ते भवति चरणेऽत्यष्टिगदिते ।  
यदा षड्भिश्छेदो भवति यदि मार्गेण विहित--
स्तदा वृत्तेष्वेषा खलु शिखरिणी नाम गदिता ।।] १०२  

यथा--

महानद्या भोगं7 पुलिनमिव ते भाति जघनं
तथास्यं नेत्राभ्यां8 भ्रमरसहितं पङ्कजमिव ।  

<details><summary>Abh</summary>


असाविति (तोयधरैरिति) जग एव वा गजोचितं विलासं करोति इदमिदं वीक्ष्य ।
</details>

<details><summary>Notes</summary>

1a: N: **गौ** 1b: N: ' N 'has only प्रयोगज्ञैः, The last line can be added following ९९d (G.O.S.)
1 **न**--विहितं **ढ**--विहतं N--विहितं गण्डं **ड**--निहितं **च** --विकचदशनं **प**--विहतदशनछादगण्डं 2
**भ**--केशाग्रकान्तम् मन्दायामा **न**--मन्दायामा **ड**--मन्दा चेवं 4 **न**--यद्भान्तनेत्रं **भ**--तु ग्लाननेत्रं 5 **ड**--कामवेषम् 6
**भ**--गुरु स्मृतम् 6a: N: र्यदा भौगे तु भवति चरणेऽत्यष्टिगदिते । यदा च स्यात्त्रिस्त्रिर्वरयति कुतः षट् च परत।
7 **ढ**--भोगे 8 **ब**--नेत्राढ्यं ।
</details>

<pb n="271"/>

1तनुस्पर्शच्छायं सुतनु सुकुमारो न परुषः ।  
स्तनाभ्यां 2तुङ्गाभ्यां शिखरिणि 3निभाभासि वनिते3a ।। १०३  


यत्र पञ्च लघून्यादौ त्रयोदशचतुर्दशे ।  
षोडशैकादशे चैव तत्स्याद्वृषभचेष्टिम् ।। १०४  


(यदि हि चरणेन्सौ भ्रौ स्लौ गः क्रमाद्विनिवेशिताः
यदि खलु यतिः षड्भिर्वर्णैस्तथा दशभिः पुनः ।  
यदि च विहितं स्यादत्यष्टिप्रयोगसुखाश्रयं
वृषभललितं वृत्तं ज्ञेयं तथा हरिणीति वा ।। 2a) १०५  

यथा--

4जलधररवं श्रुत्वा 5श्रुत्वा मदोच्छ्रयदर्पितो
विलिखति महीं 6शृङ्गाक्षेपैर्वृषः प्रतिनर्द्य च ।  
स्वयुवतिवृतो गोष्ठाद्गोष्ठं प्रयाति च निर्भयो
वृषभललितं चित्रं वृत्तं करोति च शाद्वले ।। १०६  


चत्वार्यादौ च दशमं गुरु यत्र त्रयोदशम् ।  
चतुर्दशं तथान्त्ये द्वे चैकादशमथापि च ।। १०७  


यदा सप्तदशे पादे शेषाणि च लघून्यथ ।  
भवन्ति 7यस्मिन्सा ज्ञेया श्रीधरा नामतो यथा ।। १०८  


7a(मो भ्नौ च स्युश्चरणरचितास्तौ गुरू च प्रविष्टा--  
श्छेदः श्लिष्टो यदि च दशभिः स्यात्तथान्यैश्चतुर्भिः ।  

<details><summary>Notes</summary>

1 **भ**--गतिर्मन्दा चेयं सुतनु तव चेष्टा सुललिता 2 **भ**--पीनाभ्यां 2a: N वृषभललितं ज्ञेयं वृत्तं तथा हरिणीति
सा । 3 **भ**--सदा **ब**--ममाभासि दयिते 3a: N यदाभासि दयिते; 4 **ड** N--जलदनिनदं 5 **च**--
दीप्तस्मरोत्सवलालितो **ड**--गर्जन्मदोच्चय **ढ**-- गर्जन्मदोत्सव 6 **ड**-- दर्पाच्छृङ्गैर्मृगः प्रतिनन्द्या च **न** N --शृङ्गाग्राभ्यां
मुहुः 7 **म**--यत्र 7a: N म्मौ न्तौ च स्याद् चरणरचितास्तौ च गौ तु प्रविष्टा । श्चेदः श्लिष्टो यदि च दशभिः
स्यात्तथा-- न्यैश्चतुर्भिः ।।
</details>

<pb n="272"/>

अत्यष्टौ च प्रतिनियमिता वर्णतः स्पष्टरूपा
सा विज्ञेया द्विजमुनिगणैः श्रीधरा नामतस्तु।।) १०९  


स्नानैश्चूर्णैः सुखसुरभिभिर्गन्धवासैश्च धूपैः1
पुष्पैश्चान्यैः2 शिरसि रचितैर्वस्त्रयोगैश्च तैस्तैः।  
नानारत्नैः कनकखचितैरङ्गसंभोगसंस्थै---
र्व्यक्तं कान्ते 3aकमलनिलया श्रीधरेवातिभासि3।। ११०  


आद्यं चतुर्थँ षष्टं च दशमं नैधनं गुरु।  
4तद्वंशपत्रपतितं दशाभिः सप्तभिर्यतिः।। १११  


यथा---


एष गजोऽद्रिमस्तकतटे 5कलभपरिवृतः
क्रीडति वृक्षगुल्मगहने कुसुमभरनते।  
मेघरवं निशम्य मुदितः पवनजवसमः6
सुन्दरि वंशपत्रपतितं पुनरपि कुरुते।। ११२  


द्वितीयमन्त्यं षष्टं चाप्यष्टमं द्वादशं तथा।  
चतुर्दशं पञ्चदशं पादे सप्तदसाक्षरे।। ११३  


भवन्ति यत्र दीर्घाणि शेषाणि च लघून्यथ।  
विलम्बितगतिः सा तु7 विज्ञेया नामतो यथा।। ११४  


(यदा द्विरुदतै हि पादमभिसंश्रितौ ज्सौ त्रकौ
तथैव च पुनस्तयोर्निधनमाश्रितो यो लगौ8।  

<details><summary>Notes</summary>

1 **भ**---वाहैः N सधूपैः **ब**---गण्डवासैः सुधूपैः **ढ**---गण्डलेपैः **प**---गन्धलेपेः सुधूपैः N: गन्धवासैः सधूपैः
2 **च**---माल्यैः 3a:N: कमलनिलये 3 **ब** N---श्रीधरा त्वं विभासि **प**---श्रीधरेवावभासि 4 **भ**---यत्र सप्तदशे पादे
वंसपत्राह्वयं तु तत्।। 5 **भ**---युवति 6 **ड**---पवनजववशात् **भ**---प्रतिजगरुवितः 7 **च**---तत्र 8 **ढ**---ग्लौ
सगौ
</details>

<pb n="273"/>

1aतदाष्टिरतिपूर्विका यतिरपि स्वभावाद्यथा1a
विलम्बितगतिस्तदा निगदिता द्विजैर्नामतः ।।) ११५  


1विघूर्णितविलोचना पृथुविकीर्णहारा पुनः
प्रलम्बरशना चलत्स्खलितपादमन्दक्लमा2 ।  
न मे प्रियमिदं जनस्य बहुमानरागेण य--
न्मदेन विवशा विलम्बितगतिः कृता त्वं प्रिये ।। ११६  


पञ्चादौ पञ्चदशकं द्वादशैकादशे गुरु3 ।  
चतुर्दशं तथान्त्ये द्वे चित्रलेखा धृतौ स्मृता4 ।। ११७  

यथा--

नानारत्नाढ्यैर्बहुभिरधिकं भूषणैरङ्गसंस्थै--
र्नानागन्धाढ्यै4aर्मदनजननैरङ्गरागैश्च हृद्यैः5 ।  
केशैः स्नानाढ्यैः6 कुसुमभरितैर्वस्त्ररागैश्च7 तैस्तैः
8कान्ते संक्षेपात् किमिह बहुना चित्रलेखेव9 भासि ।। ११८  


अन्त्यं सप्तदशं चैव षोडशं सचतुर्दशम् ।  
10त्रयोदशं द्वादशं च षष्ठमष्टममेव च ।। ११९  


त्रीण्यादौ च गुरूणि स्युर्यस्मिंस्त्वेकोनविंशके11 ।  
पादे लघूनि शेषाणि शार्दूलक्रीडितं तु तत् ।। १२०  


(म्सौ ज्सौ तौ गुरु च प्रयोगनियता यस्मिन्निविष्टास्त्रिका  

<details><summary>Notes</summary>

1 **भ**-- विघूर्णितविलोचना प्रसृतहारमालाधरा
प्रलम्बवसना चलत्स्खलितगात्र पादक्रमा ।
न मे प्रियमसज्जनेति बहुमानरागेण ते
मदेन तु विलम्बितागतिकृता कदाचित्प्रिये ।। 1a: N: यदाष्टि....स्वभावाद्यदा; 2 **ड**-- क्रमा
**न**--मन्दपादक्लमा 3 **भ**--धृतौ 4 **भ**--चित्रमाला गुरूणि तु **ड**--बुधैः स्मृता 4a: N: मदनसदृशैः 5 **ड**--विचित्रैः
6 **ड**--स्नानार्द्रैः 7 **ढ**-- रचितैर्वक्ररागैश्च 8 **ड**--कान्तैः 9 **भ**--चित्रमालेव 10 **च**--द्वादशं सानुगं चैव 11 **च**--
यस्मिन्स्त्वेकोनविंशके ।
</details>

<pb n="274"/>

आद्या चान्त्ययतिश्चतुस्त्रिकयुता ज्ञेयापरा सप्तभिः ।  


1aनित्यं यत्पदमाश्रिता ह्यतिधृतिर्नित्यं कवीनां प्रियं
तज्ज्ञेयं खलु वृत्तजातिनिपुणैः शार्दूलविक्रीडितम् ।।) १२१  

यथा--

नानाशस्त्रताघ्नितोमरहताः प्रभ्रष्टसर्वायुधाः
1bनिर्बिन्नोदरपादबाहुवदना1 निर्णाशिताः शत्रवः ।  
धैर्योत्साहपराक्रमप्रभृतिभिस्तैस्तैर्विचित्रैर्गुणै--
र्वृत्तं ते रिपुघाति भाति समरे शार्दूलव्रिक्रीडितम् ।। १२२  


2(तावत्त्वं विजितेन्द्रियः शुभमते सर्वात्मना प्रत्यहं
दाने शीलविधौ च योजय मनः स्वर्गापवर्गावहम् ।  
यावद् व्याधिजराप्रचण्डनखरो व्यायत्सटाभिर्भृशं
मृत्युस्ते न करोति जीवितमृगैः शार्दूलविक्रीडितम् ।।) १२३  


चत्वार्यादौ च षष्ठं च सप्तमं सचतुर्दशम् ।  
तथा पञ्चदशं चैव षोडशं नैधनं तथा ।। १२४  


एतानि च गुरूणि स्युः शेषाणि तु लघून्यथ ।  
पादे यत्र 3कृतौ ज्ञेया नाम्ना सुवदना तु सा ।। १२५  


(म्रौ भ्नौ य्मौ ल्गौ च सम्यग्यदि च विरचिता पादे क्रमवशात्
विच्छेदः सप्तभिः स्यात्पुनरपि च यतिः सप्ताक्षरकृता ।  
यद्येषा संश्रिता स्यात्कृतिमपि च पुनः श्लिष्टाक्षरपदा
विद्वद्भिर्वृत्तजातौ तत इह गदिता नाम्ना सुवदना ।।) १२६  

<details><summary>Notes</summary>

1 **ब**--वक्रवदना **च**--हस्तवदना 1 a: N: नित्यं यत्समुपाश्रितं; 1b: N: निर्भिन्नोदरवंशवक्त्रवदना
2 **भ**--मातृकायामेवायं विद्यते 3 **भ**--तु सा ज्ञेया नाम्ना सुवदना यथा ।
</details>

<pb n="275"/>

यथा--

नेत्रे 1लीलालसान्ते कमलदलनिभे भ्रूचापविनते2
गण्डोष्ठं पीनमध्यं समसहितघनाः स्निग्धाश्च दशनाः ।  
3कर्णावंसप्रलम्बौ चिबुकमपि नतं4 घोणा सुरुचिरा
5व्यक्तं त्वं मर्त्यलोके वरतनु विहितास्येका 6सुवदना ।। १२७  


चत्वार्यादौ तथा षष्ठं सप्तमं च चतुर्दशम् ।  
अष्टादशं सप्तदशं तथा पञ्चदशं पुनः ।। १२८  


7अन्त्योपान्त्ये गुरूण्यत्र लघून्यन्यानि सर्वदा ।  
एकविंशतिके पादे स्रग्धरा नाम सा यथा ।। १२९  


(म्रौ भ्नौ यौ7a यश्च सम्यग्यदि हि विरचिताः स्युस्त्रिकाः पादयोगे
वर्णैः पूर्वोपदिष्टैर्यतिरपि च पुनः सप्तभिः सप्तभिः स्यात् ।  
वृत्तं सम्यग्यदि स्यात्प्रकृतिमनुगतं तत्त्वविद्भिः प्रदिष्टं
विज्ञेयं वृत्तजातौ कविजनदयिता7b स्रग्धरा नामतस्तु ।। १३०  


चूताशोकारविन्दैः कुरबकतिलकैः कर्णिकारैः शिरीषैः
पुन्नागैः पारिजातैर्बकुलकुवलयैः 8किंशुकैः सातिमुक्तैः ।  
एतैर्नानाप्रकारैः कुसुमसुरभिभिर्विप्रकीर्णैश्च तैस्तै--
र्वासन्तैः पुष्पवृन्दैर्नरवरवसुधा स्रग्धरेवाद्य भाति9 ।।) १३१  

<details><summary>Notes</summary>

1 **ढ**--पर्यन्तताम्रे **भ**--नीलालकान्ते 2 **ड** N--रुचिरे 3 **ड** N--कर्णौ ह्रस्वप्रलम्बौ 4 **भ**--चिबुकतटनता
5 **च**--सर्वस्वं 6 **न**--ह्येका 7 **भ**--अन्यं च विंशकं चैव गुरुसंज्ञानि यत्र तु 7a: N: यौश्चैव सम्यग् 7b: N:
कविजनदयितं स्रग्धरा नाम नाम्ना 8. **च**-- कुरबकैः 9 **न**-- अवभाति
</details>

<pb n="276"/>

चतुर्थमाद्यं षष्ठं च दशमं द्वादशं तथा ।  
षोडशाष्टादशे चैव नैधनं च गुरूण्यथ ।। १३२  


द्वाविंशत्यक्षरे पादे शेषाणि च लघून्यथ ।  
भवन्ति यत्र तज्ज्ञेयं मद्रकं नामतो यथा ।। १३३  


(भ्रौ चरणे यदा विनियतौ त्रिकौ क्रमवशादथाकृतिविधौ  
न्नौ च ततः परं च रुचिरावनन्तरकृतौ नगावपि पुनः ।  


1aतच्च दशाष्टवर्णरचिता चतुर्ष्वपि तथा यतिश्च सततं  
मद्रकवृत्तमेव खलु नाट्ययोगकुशलैर्बुधैर्निगदितम् ।।) १३४  


उत्प्लुतमेकहस्तचरणं द्वितीयकररेचितं सुविनतं1  
वंशमृदङ्गवाद्यमधुरं विचित्रकरणानुगं2 बहुविधम्3 ।  
मद्रकमेतदद्य सुभगे4 विदग्धगतिचेष्टितैः सुललितै--  
5र्नृत्यसि5a विभ्रमाकुलपदं विविक्तरसभावितं शशिमुखि6 ।। १३५  


अन्त्यमेकोनविंशं च सप्तमं सत्रयोदशम् ।  
एकादशं सप्तदशं पञ्चमं च गुरूण्यथ ।। १३६  


शेषाणि च लघूनि 7aस्युर्विकृत्याश्चरणे बुधैः7 ।  
वृत्तं तदद्वललितं विज्ञेयं नामतो यथा ।। १३७  


(यदि च नकार आदिरचितः पदे विरचितोन्त एव च लगौ  
यदि च जभौ त्रिधा च निहितौ क्रमेण खलु मध्यमावपि तथा ।  

<details><summary>Notes</summary>

1 **ब**--स्येकं सुविततं **ड**--सललितं 1a: N: तच्च दशाष्टवर्णविरतं सदैव हि चतुर्षु च विरचितं 2 **ड**--करणान्वितं
3 **भ**--सुचरितम् 4 **ड**--एवमद्यसुभगैः 5 **ड**--नित्यसुविभ्रमाकुलपदं वरोरु ललिताङ्गचेष्टितयुतम् 5a: N:
र्नुत्तसुविभ्रमाकुलपदं ललितं दसक्रियं समरसा 6 **न**-- ललितक्रियं समभवत् । 7 **च**--विकृतौ चरणेषु च ।
7a: N: स्युश्चरणे वैकृते यदा वृत्तं तु तदश्वललितं नामतो यथा ।।
</details>

<pb n="277"/>

यदि च समाश्रितं हि विकृतिं यतिश्च दशभिस्तथैकसहितै--
स्तत इह कीर्तितं मुनिगणैर्विशुद्धचरितैस्तदश्वललितम् ।।) १३८  


1विविधतुरङ्गनागरथयोधसंकुलमलं बलं समुदितं2
शरशतशक्तिकुन्तपरिधासियष्टिविततं3 बहुप्रहरणम् ।  
रिपुशतमुक्तशस्त्ररवभीत4शङ्कितभटं भयाकुलदिशं5
कृतमभिवीक्ष्य6 संयुगमुखे समर्पितगुणं 7त्वयाश्वललितम् ।। १३९  


षडादावष्टमं चैव ह्येकादशचतुर्दशे ।  
विंशं सप्तदशं चैव त्रयोविंश तथैव च ।। १४०  


एतानि च लघूनि स्युः शेषाण्यथ गुरूणि च ।  
8चतुर्विंशतिके पादे मेघमालेति सा यथा ।। १४१  


(यदि खलु चरणस्थितौ नौ त्रिकौ कृत्तिकाख्यास्तथा8a राः स्युः क्रमाद्
भवति यदि यतिस्तथा सप्तभिः 8bसप्तभिस्त्रिष्वतोऽन्या यतिः पञ्च
विद्यात्तथा ।

<details><summary>Notes</summary>

1 **ड**--
रथहयनागयौधपुरुषैः सुसंकुलमलं समुद्रितशरा--
सनशरपङ्क्तिकुन्तपरिघासियष्टिविवृतं बहुप्रकरणम् ।
वसुगणमस्यभिन्नहतशत्रुनाशितशिरः प्रमथ्य तरसा(?)
कृतमभिवीक्ष्य संयुगमुखे समीक्षितगुणं त्वयाश्वललितम् ।
2 **म**--सुविदितं 3 **ब**--निशितं 4 **च** --भिन्न 5 **म**--भयानकरसं 6 **म**--अभिगाह्य 7 **ब**--तदश्वललितम्
8 **च**--चतुर्विंशाक्षरे । 8a: N: तदा चैव स्युः क्रमाद् 8 b: N: सप्तभिस्त्वक्षरैः ये च रोषाः पृथक् पृथक्
</details>

<pb n="278"/>

सततमभिनिविष्टदेहा तथा संकृतौ सूरिभिः सर्वदा दृश्यते  
तत इह परिभाषिता शास्त्रविद्भिस्त्वियं मेघमाला यथा दण्डकः ।। १४२  


पवनबलसमाहृता तीव्रगम्भीरनादा बलाकावलीमेखला1  
क्षितिधरसदृशोच्चरूपा2 महानीलधूमाञ्जनाभाम्बुगर्भोद्भवा3 ।  
सुरपतिधनुरुज्ज्वलाबद्धकक्ष्या4 तडिद्द्योतसन्नहपट्टोज्वला  
गगनतलविसारिणी5 6प्रावृषेण्या दृढं 7मेघमालाधिकं शोभते ।। १४३  


आद्यं चैव चतुर्थं च पञ्चमं षष्ठमेव च ।  
नवमं दशमं चैव नैधनं च भवेद्गुरु ।। १४४  


पञ्चविंशतिके पादे शेषाणि च लघून्यथ ।  
8वृत्तज्ञैः सा तु विज्ञेया क्रोञ्चपादीति नामतः ।। १४५  


(भ्मौ यदि पादे स्भावपि चेष्टावभिकृतिरपि च हि यदि खलु विहिता  
नाश्च समुद्राः स्युर्विनिविष्टा यदि च खलु गुरु भवति निधनगतम् ।  
पञ्चभिरादौ छेदमुपेता पुनरपि यतिरिह यदि खलु दशभिः  
क्रौञ्चपदेयं वृत्तविधाने सुरगणपितृगणमुनिगणविहिता ।। १४६  

<details><summary>Notes</summary>

1 **ड**-- तीव्रनादा बलाकावलीमेखलाशोभिता 2 **ब**--शोभिता **म**--भूषिता 3 **न**--ऊर्ध्वरूपा 4 **ड**--गर्भोद्वहा
**म**--गर्भालसा 5 **च**--शोभा 6 **ब**--विचारिणी 7 **ब** N--प्रावृषिप्रोन्नता **म**--मेघमालावली 8 **भ**--भवन्ति
तज्ज्ञैः साज्ञेया क्रौञ्चमालेति नामतः ।
</details>

<pb n="279"/>

यथा--

यः किल दाक्षं 1विद्रुतसोमं2 क्रतुवरमचमसमपगतकलशं
पातितयूपं क्षिप्तचषालं विचयनमसमिध3मपशुकचरुकम् ।  
कार्मुकमुक्तेनाशु चकार व्यपगतसुरगण4 पितृगणमिषुणा
5नित्यमसौ ते दैत्यगणारिः प्रदहतु मखमिव रिपुगणमखिलम् ।। १४७  


[6या कपिलाक्षी पिङ्गलकेशी
कलिरुचिरनुदिनमनुनयकठिना
दीर्घतराभिः स्थूलसिराभिः
परिवृतवपुरतिशयकुटिलगतिः ।  
आयतजङ्घा निम्नकपोला
लघुतरकुचयुगपरिगतहृदया
सा परिहार्या क्रौञ्चपदा स्त्री
ध्रुवमिह निरवधि सुखमभिलषता ।।] १४८  


अष्टावादौ गुरूणि स्युस्तथा चैकोनविंशकम् ।  
एकविंशं त विज्ञेयं चतुर्विंशं सनैधनम् ।। १४९  


7एतानि 7aगुरुसंख्यानि शेषाणि च लघून्यथ ।  

<details><summary>Notes</summary>

1 **ब**-- दाक्ष्यं 2 **म**--विद्रुमसोमं 3 **न**--अपशुकमहितम् N: अपशुकमनितं 4--मुनिगणं 5 **भ**--सत्वतिमायो
दैत्यगणारिस्तव नृप मखमिव दहतु रिपुगणम् । 6 टडढमातृकास्वेवायं श्लोको वर्तते । अयं तु हलायुधेन
पैङ्गलवृत्तावुदाहृतः 7 **च**--एतानि गुरुसंज्ञानि पादे षड्विंशकाक्षरे । यत्र नाम्ना तथा ज्ञेयं तद्भुजङ्गविजृम्भितम् ।।
7 a: N: अष्टादशसंख्यानि सप्तमे च सदा यति । अक्षराणि भवेदत्र तदभुजङ्गविजृम्भितम् ।।
</details>

<pb n="280"/>

षड्विंशत्यक्षरे पादे तद्भुजङ्गविजृम्भितम् ।। १५०  


[यस्मिन्मौतोनाः र्सौ नित्यं प्रतिचरण--
मथगदितास्त्रिका ह्यनुपूर्वशः
षड्विंशत्यामेकोनायां च यदि हि
खलु यतिरभिधा चतुर्भिरथाष्टभिः ।  
पश्चादन्त्यौ गलौ संयोज्यौ यदि भवति
मनुजदयिता समाश्रितमुत्कृतिं
नाम्ना वृत्तं लोके ख्यातं कविवदन--
विकसनपरं भुजङ्गविजृम्भितम् ।। १५१  

यथा--

1रूपोपेतां देवैः सृष्टां समदगज--
विलसितगतिं निरीक्ष्य तिलोत्तमां
प्रादक्षिण्यात्प्राप्तां द्रष्टुं बहुवदन--
मचलनयनं शिरः कृतवान्हरिः2 ।  
3दीर्घं निश्वस्यान्तर्गूढं स्तनवदन--
जघनरुचिरां निरीक्ष्य तथा पुनः
पृष्ठे न्यस्तं देवेन्द्रेण प्रवरमणि--
कनकवलयं भुजङ्गविजृम्भितम् ।। १५२  

<details><summary>Abh</summary>


(**रूपोपेता**मिति) भुजङ्गविजृम्भितं कृत्वा भगवतो हस्ते न्यस्तम् ।
</details>

<details><summary>Notes</summary>

1 **भ**--रूपेऽनिद्यां 2 **ड**--वदननयनसहितं तिरस्कृतवान् हरः **भ**-- मुदा 3 **भ**--ब्रह्मादीर्घं निश्वस्त्यान्तःस्तन ।
</details>

<pb n="281"/>

[1दण्डकं नाम विज्ञेयमुत्कृतेराधिकाक्षरम् ।  
मेघमालादिकं तत्स्यान्नौ चादौ कागुहार्त्रिकाः ।। १५३  


यथा--


मुदितजनपदाकुला स्फीतसस्याकरा
भूतधात्री भवन्तं समभ्यर्चति2
द्विरदकरविलुप्तहिन्तालतालीवनास्त्वां
नमस्यन्ति विन्ध्यादयः पर्वताः ।  
स्फुटित3कलशशुक्तिनिर्गीर्णमुक्ता--
फलैरूर्मिहस्तैर्नमस्यन्ति वः सागराः
मुदितजलचराकुलाः संप्रकीर्णामलाः
4कीर्तियन्तीव कीर्तिं महानिम्नगाः ।।] १५४  


एतानि समवृत्तानि मयोक्तानि द्विजोत्तमाः ।  
5विषमार्धसमानां तु पुनर्वक्ष्यामि लक्षणम् ।। १५५  


यत्र पादास्तु विषमा नानावृत्तसमुद्भवाः ।  
ग्रथिताः पादयोगेन तद्वृतं विषमं स्मृतम् ।। १५६  

<details><summary>Abh</summary>


**नानावृत्तसमुद्भवा** इत्यनेन तुल्यच्छन्दसां वृत्तानां लक्षणं पृथकपृथक्पादे विरचय्य स्वयं विषमा
ऊह्या इत्याह ।
</details>

<details><summary>Notes</summary>

1 एतौ श्लोकौ प्रक्षिप्तौ **टडढ** मातृकास्वेवोपलभ्येते । उदाहरणं तु जनाश्रय्यां विद्यते । तद्ग्रन्थकारेण रुद्रस्वामिना
कुत उद्धारितमिति निर्णेतुं न शक्यते । अयं दण्डकश्चण्डवृष्टिप्रयोग इति नाम्ना भासते । 2 **ड**--समभ्यर्च्यते
3 'विमल' इति जनाश्रय्याम् 4 'कीर्तयिष्यन्ति वर्णं' इति तत्रैव 5 **भ**--युग्मौजविषमाणां च संप्रवक्ष्यामि ।
</details>

<pb n="282"/>

1द्वौ समौ द्वौ च विषमौ वृत्तेऽर्धविषमे तथा ।  
सर्वपादैश्च2 विषमैर्वृत्तं विषममुच्यते ।। १५७  


3ह्रस्वाद्यमथ दीर्घाद्यं दीर्धं ह्रस्वमथापि वा ।  
युग्मौजविषमैः पादैर्वृत्तमर्धसमं भवेत् ।। १५८  


पादे सिद्धे समं सिद्धं विषमं सार्वपादिकम् ।  
4द्वयोरर्धसमं विद्यादेष छेदस्तु पादशः ।। १५९  


5छेदतस्तु मया प्रोक्तं समवृत्तविकल्पनम् ।  
त्रिकैर्विषमवृत्तानां प्रवक्ष्यामि लक्षणम् ।। १६०  


[6नैधनेऽन्यतरस्यां वै प्रथमे पाद इष्यते ।  
द्वितीये चरणे च स्यादित्यनुष्टुप्समासतः ।।] १६१  


सौ गौ तु प्रथमे पादे स्रौ ल्गौ चापि द्वितीयके7 ।  
8युग्मेऽर्धविषमे पादे ज्ञेया पथ्या तु सा त्रिकैः ।। १६२  


यथा--


प्रियदैवतमित्रासि प्रियसंबन्धिबान्धवा ।  
प्रियदानरता पथ्या दयिते त्वं प्रियासि मे ।। १६३  

<details><summary>Abh</summary>


द्वौ समाविति प्रथमतृतीयौ द्वितीयचतुर्थौ । **द्वौ विषमावि**ति प्रथमद्वितीयौ तृतीयचतुर्थौ,
वीप्सागर्भमेतत् । द्वाविति सिद्ध इति लक्षिते । **सार्वपादिक**मिति लक्षणीयमितिशेषः
द्वयोरित्यत्रापि । छेद इति पादेषु विभाग इत्यर्थः । (समवृत्तविकल्पनं) समवृत्तेषु विकल्पिता
ये चित्राश्छेदाः ते प्रोक्ताः ।
</details>

<details><summary>Notes</summary>

1 **ड**--समावेकान्तरौ पादौ द्वौ द्वावर्धसमौ स्मृतौ 2 **ब**--तु 3 **भ**--ह्रस्वाद्यं नैधनाद्यं वा 4 **भ**--द्वयोश्च पादयोरोज
एष च्छेदस्तु वृत्तजः **ब**--पादद्वयस्य संसिद्धौ सिद्धमर्धसमं पुनः । 5 **प**--भेदकस्तु **च**--छेदास्तु **प**--छेदे तु **ढ**--
छेदकोऽयं मया प्रोक्तः 6 अयं श्लोकः कादि चान्तेषु च **भ**--संज्ञके च न दृश्यते 7 **भ**--यत्र तथापरे 8 **ब**--एवं
युग्मौजयोर्ज्ञेयं पथ्यावृत्ते त्रिकौ यथा ।
</details>

<pb n="283"/>

म्रौ गौ तु प्रथमे पादे1 य्सौ ल्गौ च द्वितीयके ।  
पादै र्भौ ल्गौ तृतीये च चतुर्थें तु तसौ लगौ2 ।। १६४  


यथा--


3नैवाचारो न ते मित्रं न संबन्धिगुणाप्रिया ।  
सर्वथा सर्वविषमा पथ्या न भवसि प्रिये ।। १६५  


4अयुजोर्लक्षणं ह्येतद्विपरीतं तु यत्र च ।  
पथ्या हि विपरीता सा विज्ञेया नामतो यथा ।। १६६  


कृतेन रमणस्य किं सखि रोषेण तेऽप्यर्थम् ।  
5विपरीता न पथ्यासि त्वं जडे केन मोहिता ।। १६७  


चतुर्थादक्षराद्यत्र त्रिलघु स्यादयुक्ततः ।  
अनष्टुप्चपला* सा तु विज्ञेया नामतो यथा ।। १६८  


यथा--


न खल्वस्याः प्रियतमः श्रोतव्यं व्याहृतं सख्या ।  
नारदस्य प्रतिकृतिः कथ्यते चपला हीयम्6 ।। १६९  

<details><summary>Notes</summary>

1 **ब**--खलु भवेत्पूर्वं 2 **ब**--पथ्यास्तौ ग्लौ चतुर्थके (लक्षणविरुद्धः पाठः) 3 एतदुदाहरणं जादि बान्तेषु न
विद्यते । 5 जादि बान्तेषु--युग्मयोः 4 **ब**--त्वं जडे केन मोहिता विपरीता न पथ्यासि । 6 भमयोर्विना--श्रूयते
विपुला हीयम् ।
*भमयोर्विना सर्वेष्वादर्शेषु 'विपुला' इति पाठः, स तु मतान्तरेण युज्यते । पिङ्गलादयस्तु 'चपला युजोन्' इत्याहुः ।
रुद्रस्वामी "चपला" इति सूत्रयित्वा "अस्मिन्नैव वक्त्रनियमे अयुजोः पादयोरन्त्यात्पूर्वं ककारो भवति चेत् चपला
नाम भवति । यथा--भात्यशोकः किसलयः कुसुमस्तबकैरम्यैः । श्रियं हस्ताधरगतां लज्जयन्निव च स्त्रीणाम् ।।"
इत्युदाहरणेन विवृतवान् । ईशानदेवोऽपि छन्दः स्तुतौ चपलावक्रस्य "रौक्ममैन्द्रमभिनवं मण्डपं हृद्गतं ध्यायेत्
। हैमवप्रं तु परितश्चपलावक्त्रशोभाढ्यम्" इत्याह । सैतवाचार्यमते इयं नकारविपुला । "चपलावक्र्त्रमयुजोः
समुद्रान्नगणौ यदि" इति मन्दारमरन्दे च । अत एव **भम**योः पाठ एव गृहीतः ।
</details>

<pb n="284"/>

विपुला तु युजि ज्ञेया लघुत्वात्सप्तमस्य तु ।  
सर्वत्र सप्तमस्यैव* केषांचिद्विपुला यथा1 ।। १७०  


संक्षिप्ता वज्रवन्मध्ये हेमकुम्भनिभस्तनी ।  
विपुलासि प्रिये2 श्रोण्यां पूर्णचन्द्रनिभानने ।। १७१  


यथा--


गङ्गेव मेघोपगमे आप्लावितवसुन्धरा ।  
कूलवृक्षानारुजन्ती स्रवन्ती विपुलाचलात् ।। १७२  


[3आगता मेघसमये भीरु भीरुकुलोद्गते ।  
एकरात्रौ परगृहं चोरीबन्धनमर्हसि ।।] १७३  


एवं विविधयोगास्तु पथ्यापादा भवन्ति हि ।  
युग्मौजविषमैः पादैः शेषैरन्यैस्त्रिकैरथ ।। १७४  


4सगुर्वन्तः सर्वलघुस्त्रिको नित्यं हि नेष्यते ।  
प्रथमादक्षराद्यत्र चतुर्थात्प्राग्लघुः स्मृतः ।। १७५  


पथ्यापादं समास्थाय5 त्रीण्यन्ते तु गुरूण्यथ ।  
भवन्ति पादे सततं बुधैस्तद्वक्त्रमुच्यते ।। १७६  


यथा--


दन्तक्षताधरं सुभ्रु जागरग्लाननेत्रान्तम्6 ।  
7रतिसंभोगखिन्नं ते दर्शनीयतरं वक्त्रम् ।। १७७  

<details><summary>Abh</summary>


(सगुर्वन्त इति) गुर्वन्तः सः, सर्वलघुः नः त्रिकौ नेष्येते । प्रथमादक्षरादनन्तरः चतुर्थादक्षरादूर्ध्वं
तु प्राक्लघुः यकारं तु न प्रयोज्यानि
</details>

<details><summary>Notes</summary>

1 **ब**--विपुलैरनु 2 **ब**--कंट्यां सरच्चन्द्र 3 अयं श्लोको भमातृकायामेव वर्तते 4 **ब**--गुर्वन्तकः 5 **भ**--समान्यत्र
6 **ब**--नेत्रं च 7 **ड**--प्रागसंभोगः ।
*सैतवाचार्यादीमां मते रकारतकारभकांरमकारनकारविपुलाः प्रसिद्धाः ।।
</details>

<pb n="285"/>

[1इत्येषा सर्वविषमा नामतोऽनुष्टबुच्यते ।  
तद्विदां मतवैषम्यं त्रिकादक्षरतस्तथा ।।] १७८  


पादे षोडशमात्रास्तु गाथांशकविकल्पिताः2 ।  
चतुर्भिरंशकैर्ज्ञेया वृत्तज्ञैर्वानवासिका ।। १७९  


2aअसंस्थितपदा 3सुविह्वलाङ्गी मदस्खलितचेष्टितैर्मनोज्ञा ।  
क्व यास्यसि वरोरु सुरतकाले विषमा किं वानवासिका त्वम् ।। १८०  


3aस्जौ स्गौ च प्रथमे पादे तथा चैव तृतीयके ।  
केतुमत्यां गणाः प्रोक्ता भ्रौ न्गौ गश्च सदा बुधैः ।। १८१  

यथा--

3bस्फुरिताधरं 4चकितनेत्रं रक्तकपोलमम्बुजदलाक्षम् ।  
किमिदं रुषापहृतशोभं 5केतुमतीसमं वद मुखं ते ।। १८२  


6वक्त्रस्यापरपूर्वस्य चादौ नौ रो लगौ त्रिकाः ।  
नजौ जरौ द्वितीये च शेषाग्रं पुनरेव तु7 ।। १८३  


(8प्रथमे च तृतीये नौरलौगश्च प्रकीर्तितः ।  
गणाश्चापरवक्त्रे तु नजौ जौ द्विचतुर्थयोः ।। ) १८४  

यथा--

सुतनु जलपरीतलोचनं जलदनिरुद्धमिवेन्दुमण्डलम् ।  
किमिदमपरवक्त्रमेव ते शशिवदनेऽद्य मुखं पराङ्मुखम् ।। १८५  

<details><summary>Notes</summary>

1 श्लोकोऽयं बमातृकायामेव दृश्यते 2 **भ**--यस्या नित्यं भवन्ति हि 2a:N: N reads यथा before
the verse; 3 **ब**--सविह्वलाङ्गी 3a:N: भ्रौ न्ग्रौ प्रथमे पादे भ्रौ ग्लौ च द्वितीयके 3b: N: विस्फुरिताधरं
4 **ड** N--चलितनेत्रं 5 **ब** N--केतुमतीमुखाकृतिमुखं 6 **च**--अपरवक्त्रस्यादौ तु म्लौगिति त्रिकं त्रिकम् । नजौ
जरौ द्वितीये तु चतुर्थे पुनरेव तु 7 **भ**--प्राग्वदेव तु 8 अयं लक्षणश्लोकःजादि बान्तेषु दृश्यते । 8a--N 'तु'
</details>

<pb n="286"/>

नौ र्यौ तु प्रथमे पादे न्जौ ज्रौ गश्च तथापरे ।  
यत्र तत्पुष्पिताग्रा1a 1bस्याद्यदि शेषं तु पूर्ववत्1 ।। १८६  

यथा--

2पवनबलविधूतचारुशाखं
प्रमुदितकोकिलकण्ठनादरम्यम् ।  
मधुकरपरिगीयमानशब्दं3
वरतनु पश्य वनं सुपुष्पिताग्रम् ।। १८७  


स्जौ स्लौ चादौ यथा न्सौ ज्गौ भ्नौ ज्लौ गश्च तथा पुनः ।  
स्जौ स्जौ गश्च त्रिका ह्येते उद्गतायाः प्रकीर्तिताः ।। १८८  

यथा--

तव रोमराजिरतिभाति सुतनु मदनस्य मञ्जरी ।  
नाभिकमलविवरोत्पतिता भ्रमरावलीव कुसुमात्समुद्गता ।। १८९  


3aस्जौ स्लौ च ततो न्सौ ज्गौ नौ सौ चेति तृतीयके ।  
स्जौ स्जौ गश्च चतुर्थे तु ललिताया गणाः स्मृताः ।। १९०  

यथा--

ललिताकुलभ्रमितचारुवसनकरचारुपल्लवा4 ।  
5प्रविकासितकमलकान्तिमुखी प्रविभासि देवि 5aसुरतश्रमातुरा ।। १९१  


एवमेतानि वृत्तानि समानि विषमाणि च ।  

<details><summary>Notes</summary>

1 **ब**--यथैतावपरौ तथा 1a: N: पादौ तु पुष्पिताग्रेऽस्मिन्; 1b:N: यथैतावपरौ तथा 2 **ड** N--पवनरय
3 **न**--शोभं ड N--वृक्षं 3a: N स जौ म्लौ ललितपूर्वेण सौ द्वौ च द्वितीयके । नौ सौ चैव तृतीये तु द्विः स जौ
ग चतुर्थके ।। 4 **ड** N--वसनकरपल्लवा हि मे । 5 **भ**--ललितावलि भ्रमरजासु वदनकरचारुपल्लवा ।
ललितासुतासुतवदतेऽद्यलोचने वलिता लतेव चलबालपल्लवा । 5a: N: सुतरां श्रमातुरा
</details>

<pb n="287"/>

नाटकाद्येषु काव्येषु प्रयोक्तव्यानि 1aसूरिभिः ।। १९२  


सन्त्यन्यान्यापि वृत्तानि यान्युक्तानीह पिण्डशः1 ।  
न च तानि प्रयोज्यानि हतशोभानि तानि हि2 ।। १९३  


3यान्यत्र प्रतिषिद्धानि गीतके तानि योजयेत्  
4ध्रुवायोगे तु वक्ष्यामि तेषामेव विकल्पनम् ।। १९४  


वृत्तलक्षणमेवं तु5 समासेन मयोदितम् ।  
अत ऊर्ध्वं प्रवक्ष्यामि ह्यार्याणामपि लक्षणम् ।। १९५  


पथ्या च विपुला चैव चपला मुखतोऽपरा ।  
जघने चपला चैव आर्याः पञ्च प्रकीर्तिताः5a ।। १९६  


[6आसां 7तु संप्रवक्ष्यामि यतिमात्राविकल्पनम् ।  
8लक्षणं नियमं चैव विकल्पगुणसंश्रयम् ।। १९७  


यतिश्छेदस्तु विज्ञेयश्चतुर्मात्रो गणः स्मृतः ।]  
द्वितीयान्त्यौ युजौ पादावयुजौ त्वपरौ9 स्मृतौ ।। १९८  


गुरुमध्यविहीनस्तु 9aचतुर्गुणसमन्वितः ।  
अयुग्गणो विधातव्यो 9bयुग्गणस्तु यथेप्सितः10 ।। १९९  

<details><summary>Abh</summary>

ननु **हतशोभानीति** चेत् कथं प्रयोज्यानीत्याह यान्तत्र प्रतिषिद्धानीति गीतं पाठ्यमानत्वाभावात्
न वृत्तगता श्रव्यतापेक्षते केवलं तालयोजनार्थसाम्यमवश्यकर्तव्यमिति मात्राणां वर्णानां
नियमस्तत्राश्रीयते ।
</details>

<details><summary>Notes</summary>

1 **ड**--पण्डितैः 1a: N: प्रयोक्तृभि:; 2 **ड** N--न शोभां जनयन्ति हि 3 **ब** N--यान्यतःपरमत्र स्युर्गीतकैः 4 **ब**
N--ध्रुवाविधाने व्याख्यास्ये तेषां चैव 5 **न**--एतत्तु 5a: N: पञ्च समासतः 6 यतिमात्राविकल्पस्वरूपोऽयं
ग्रन्थभागः कुण्डलीकृतः जादिभान्तेष्वेवदृश्यते । वृत्तिकारेण प्रक्षिप्त इति न पठितः । मसंज्ञितेऽपि
वर्तमानत्वात्कीर्तिधरेणाप्ययं पठित इति ज्ञायते । 7 **ब** N--चैव प्रवक्ष्यामि 8 **ब** N--लक्षणे नियतांश्चैव
विकल्पान्गुणसंश्रितान् (**ड**--गण) 9 **ड** N-शेषौ चेव युजौ स्मृतौ 9a: N: चतुर्भेदसमन्वितः 9b: N: युग्गणः
**पञ्चधैव** तु 10 **ड**--युग्गणः पञ्च चैव तु ।
</details>

<pb n="288"/>

1षष्ठो1a वै द्विविकल्पस्तु नैधनो ह्येकसंस्थितः2 ।  
पश्चादर्थे तु षष्ठः स्यादेकमात्रस्तु केवलः3 ।। २००  


4aद्विविकल्पस्तु षष्ठो यो4 गुरुमध्यो भवेत्तु सः ।  
तथा5 सर्वलघुश्चैव 5aयतिसंज्ञासमाश्रितः ।। २०१  


6द्वितीयादिलघुर्ज्ञेयः6a सप्तमे पञ्चमे यतिः7 ।  
8प्रथमादिरथान्त्ये8a च पञ्चमे 9वा विधीयते ।। २०२  


10aगणेषु त्रिषु 10पादस्य यस्याः पथ्या तु सा भवेत् ।  
11अतश्च विपुलान्या तु विज्ञेया यतिलक्षणा11a ।। २०३  


11bअयुजः सर्वगुरवो गुरुमध्या गणा युजः ।  
12aयस्याः स्युः पादयोगे तु विज्ञेया 12चपला हि सा ।। २०४  


13त्रिंशदाद्यस्तु13a विज्ञेयः सप्तविंशति चापरे ।  
उभयोरर्धयोर्ज्ञेयो मात्रापिण्डो विभागशः ।। २०५  


14त्रिंशत्तस्याश्च यदि स्युरेतानि द्विगुणानि तु ।  
15त्रीण्यक्षराणि चान्यानि न्यस्य संख्याविभागशः ।। २०६  


एतानि लघुसंज्ञानि निर्दिष्टानि समासतः ।  
16सर्वेषां चैवमार्याणामक्षराणां16a यथाक्रमम् ।। २०७  

<details><summary>Notes</summary>

1 **न**--षष्ठोऽस्य द्विविकल्पः स्यात् 1a: N: षष्ठोऽत्र द्विविकल्पस्तु नैधनावभिकल्पितौ । पश्चार्धे यो गणः षष्ठ
एकमात्रः स इष्यते ।। 2 **न**--संश्रितः 3 **प**--यो गणः षष्ठ एकमात्रः स इष्यते 4 **ड**--अत्र 4 a: N:द्विविकल्पस्तु
यः षष्ठो 5 **ड**--सर्वयतिश्चैव यदिसंज्ञां 5a: N यतिश्चैनां समाश्रिताः । 6 **ढ**--सद्वितीयाद्विलघुनी सप्तमे सप्तमाद्यदि
6a: N: स द्वितीयाद्विलघुनः सप्तमे प्रथमान्तया 7 **भ**--सप्तमे वा यतिस्तथा 8 **भ**--प्रथमादि तथान्ते च 8a: N: अन्ते
च पञ्चगुरुणि प्रथमादेव **सा** भवेत् । 9 **ड**--तु 10 **न**--पादौ तु 10a: N: गणेषु त्रिपु **पादे** तु यः **स्यात्** पथ्या
तु सा भवेत् ।। 11 अस्य श्लोकस्थाने **नबढा**दिषु--प्रथमे च द्वितीये च सा त्वन्या विपुला मता । (न--प्रथमतृतीयौ
पादौ) द्वितीयश्च चतुर्थश्च जकारौ गुरुमध्यगौ । 11a: N: प्रथम तृतीयौ यौ त्वन्यौ विज्ञया विपुला हि सा । 11b:
N: द्वितीयस्य चतुर्थस्य जकारो गुरुमध्यमः । 12 **ड**--विपुला 12a: N: यस्याः स्यात् पादयोगे तु । विज्ञेया **विपुला**
हि सा ।। 13 अस्य श्लोकास्य पूर्वं जादिबान्तेषु ''पूर्वार्धे....। मुखचपला ।। कार्यौ उत्तमाः ।। इति द्वौ श्लोकौ
वर्तेते । पाठस्तु त्रिंशन्मात्रास्तु पूर्वार्धे विंशतिः सप्त चापरे 13 a: N: र्त्रिंशन्मात्रा तु विज्ञेयः 14 **ड** N--अधिकानि
यानि त्रिंशद्भ्यस्तानि द्विगुणितानि तु 15 **ड**-- अक्षरत्रययुक्तानि ज्ञेयान्यत्र लघूनि तु 16 **ड**--सर्वासां
चैवमार्याणामक्षराणि । 16a: **N**: अक्षराणि ।
</details>

<pb n="289"/>

अर्धाष्टमगणार्धा च सर्वैवार्या प्रकीर्तिता ।  
1aषष्ठश्च द्विविकल्पस्तु नैधने ह्योकसंस्थितः ।। २०८  


1bपश्चाद्वा यो गणः षष्ठ एकमात्रः स उच्यते ।  
द्विविकल्पस्तु यः षष्ठो गुरुमध्यो भवेत्तु सः ।। २०९  


1cयथा सर्वलघुश्चैव यतिसंख्यासमाश्रिता ।  
1dसा द्वितीया द्विलघुका सप्तमे प्रथमे यतिः ।। २१०  


गुरुमध्यविहीनस्तु चतुर्गणसमन्वितः ।  
अयुग्गणो विधातव्यः 1युग्गणस्तु स एव च ।। २११  


प्रथमतृतीयौ पादौ द्वादशमात्रौ भवेत्तु सा पथ्या ।  
विपुलान्या खलु गदिता पूर्वोदितलक्षणोपेता ।। २१२  

पथ्या यथा--

रक्तमृदुपद्मनेत्रा सितदीर्घबहुलमृदुकेशी ।  
कस्य तु पृथुमृदुजघना तनुबाह्वंसोदरी पथ्या ।। २१३  

<details><summary>Abh</summary>

अर्धोऽष्टमो गणः सान्ताः सप्त गणाश्च । चतुर्मात्रा यस्मात्तादृगर्धं यः स्यात् षष्ठो गणो द्विभेदः
एकभेदमाह पश्चादर्धे यः षष्ठो गणस्तस्मिन् कर्तव्ये लघुरेकः कर्तव्यस्तस्य स्थान इत्यर्थः ।
गुरुमध्यो जः सर्वलघुः चतुर्लघुस्तत्र च द्वितीयादाराभ्य लघ्वोर्यतिरर्धे तदनन्तरं पादारम्भः
कर्तव्यः, अन्ते च प्रथमादिर्यतिः, पञ्चमे च गणे समाप्ते यतिः । **अयुग्गण** इति विषयं
प्रथमतृतीयपञ्चमसप्तमरूपं । **युग्गणः** समः **स एव चेति** जकारस्तत्र न वर्ज्य इति यावत् ।
अर्धद्वयेऽपि गणत्रये छेदः कर्तव्यः स चैव पाद उच्यते तदाह **प्रथमतृतीयौ पादौ द्वादशमात्रा**विति।
प्रथमेऽर्धे गणत्रयं प्रथमः पादः द्वितीयपादे चान्यं गणत्रयं तृतीयपादम् । **पथ्येति** पथि
साघ्वित्यर्थः ।
</details>

<details><summary>Notes</summary>

1 **म**--प्रमाणश्चैव पञ्चमः । 1a: N: षष्ठोऽत्र, 1b: N: पश्चार्धे यो.....एकमात्र स इष्यते । 1c: N:**तथा** सर्वलघुश्चैव
यति**श्चैनां** समाश्रिताः । 1d: N: स द्वितीया द्विलघुनः सप्तमे प्रथमान्तया ।
</details>

<pb n="290"/>

विपुला यथा--

विपुलजघनवदनस्तननयनैस्ताम्राधरोष्ठकरचरणैः ।  
आयतनासागण्डैर्ललाटकर्णैः शुभा कन्या ।। २१४  


द्वितीयश्च चतुर्थश्च गुरुमध्यगतो भवेत् ।  
उभयोरर्धयोर्यत्र विज्ञेया चपला यथा ।। २१५  


उद्भटगामिनी परुषभाषिणी कामचिह्नकृतवेषा ।  
जानाति मांसयुक्ता सुराप्रिया सर्वतश्चपला ।। २१६  


पूर्वार्धे लक्षणं ह्येतदस्याः सा च मुखेन तु1 ।  
2पश्चिमार्धे तु चपला यस्याः सा जघनेन तु ।। २१७  

मुखचपला यथा--

आर्यामुखे तु चपला तथापि चार्या न मे यतः सा तु ।  
दक्षा गृहकृत्येषु तथा दुःखे भवति दुःखार्ता ।। २१८  

जघनचपला यथा--

वरमृगनयने चपलासि वरोरु शशाङ्कदर्पणानिभास्ये ।  
कामस्य सारभूते न पूर्वमदचारुजघनेन ।। २१९  


उभयोरर्धयोरेतल्लक्षणं दृश्यते यदि3 ।  
वृत्तज्ञैः सा तु विज्ञेया सर्वतश्चपला तु सा ।। २२०  


कार्यौ द्वादशमात्रौ च पादावाद्यौ तृतीयकौ ।  
अष्टादश द्वितीयं च तथा पञ्चदशोत्तमाः ।। २२१  

<details><summary>Notes</summary>

1 **न**--यस्याः सा चपलामुखे 2 **न**--पश्चिमार्धं भवेद्यत्र जघने चपला तु सा 3 **भ**--यत्रैवं लक्षणं भवेत् ।
</details>

<pb n="291"/>

1चतुःपञ्चप्रकाराणां चतुष्काणां विशेषतः ।  
प्रस्तारयोगमासाद्य बाहुल्यं संप्रदर्शयेत् ।। २२२  


पञ्चपञ्चाशदन्त्या तु त्रिंशदाद्या तथैव च ।  
आर्या त्वक्षरपिण्डेन विज्ञेयात्र प्रयोक्तृभिः ।। २२३  


त्रिंशतस्त्वथ वर्णेभ्यो लघुवर्णत्रयं भवेत् ।  
शेषाणि गुरुसंख्यानि ह्येवं सर्वत्र निर्दिशेत् ।। २२४  


सर्वेषामेव चार्याणामक्षराणां यथाक्रमम् ।  
सर्वेषां जातिवृत्तानां पूर्वमुत्तरसंख्यया ।। २२५  


विकल्पं गणनां 1aकृत्वा संख्यां पिण्डेन निर्दिशेत् ।  
आर्यागीतिरथार्धे च केवलं 1bचाष्टभिर्गणैः ।। २२६  

<details><summary>Abh</summary>

आर्याणां भेदं दर्शयितुं तत्प्रस्तारमित्याह ।


चतुःपञ्चप्रकाराणां चतुष्काणां विशेषतः ।  
प्रस्तारयोगमासाद्य बाहुल्यं संप्रदर्शयेत् ।। इति  


अयुक्स्थानगतानां चतुष्प्रकाराश्चतुर्गणाः । समस्थानगताः पञ्चप्रकारास्तेषां यो विशेषः
परस्परसंकीर्णतातत्कृतमार्याणां प्रस्तारबाहुल्यं निरूपयेत् । अन्त्या सर्वलघु कार्या
पञ्चपञ्चाशदक्षराणि, प्रथमार्धे एकान्न त्रिंशत्, द्वितीये षड्विंशतिः ।

शिशिरतरकिरणपरिकरसकलकलविरचितकपिशकचनिचय ।  
समहृदय (तनुविनिहितधरणिधरवरसुत जयजय शिव ।।)  

लघुद्वयं द्वितीये षष्ठे स्थाने लघुः तथा च **लघुवर्णत्रयमि**ति । अत्र मात्रावृत्तानां संज्ञाज्ञानार्थमाह ।
**सर्वेषामेवेति** । पू्र्वं कृत्वा यो विकल्पसंख्याभेदः तस्योत्तरसंख्यया सह गुणसंहननं कृत्वा यो
भवति पिण्डस्तेन संख्यां वदेत् ।
</details>

<details><summary>Notes</summary>

1 अयं श्लोको भारतीयमातृकासूपलब्धासु कुत्रचिन्न दृश्यते, वृत्तिकारेण पठितत्वान्मूलेऽत्र निवेशितः ।
1a: N: गुणयित्वा; 1b: N: त्वष्टभिर्गुणैः
</details>

<pb n="292"/>

1इतरार्धे तु षष्ठस्तु न लघुर्गण इष्यते ।  
वृत्तैरेवं तु विविधैर्नानाछन्दस्समुद्भवैः ।। २२७  


काव्यबन्धास्तु कर्तव्याः षट्त्रिंशल्लक्षणान्विताः ।।  
इति भारतीये नाट्यशास्त्रे छन्दोविचिति--
र्नामाध्यायः पञ्चदशः ।।*  

<details><summary>Abh</summary>

तत्र समस्तासां पञ्चभेदः विषमश्चतुर्भेदः षष्ठो द्विभेदः द्वितीयेऽर्धे त्वेकभेदः, अष्टममेकभेदम् ।
तदत्र पूर्वाङ्केनोत्तराङ्कस्य गुणनं तेनान्याङ्कस्य षोडश स्थानानि । संख्यालाभः तत्र चतुर्भिः पञ्चानां
गुणेन विंशतिस्तया चतुर्णां गुणेन विंशतिस्तया च गुणानां गुणने विंशतिरित्यादि मन्तव्यम् ।
तदाह--

आर्याः शतसहस्राणि ज्ञेया ह्येकन्नविंशतिः ।  
अष्टौ कोट्यः सहस्राणि विंशतिश्च प्रमाणतः ।।  

**न लघु**रिति । अपि तु प्रथमार्धवदपरार्धेऽपि षष्ठो द्विभेदो गणः आर्यागीतावित्यर्थः ।


अध्यायार्थमुपसंहरन् भाविनं विषयमासूत्रयति वृत्तैरित्यादि । **काव्यवन्था** इत्यनेनेदमाह
यथा प्रासादकुड्यादिके कर्तव्ये प्रथमं भूमिः, तद्वत्काव्ये निर्मातव्ये भूमिकल्पः शब्दच्छन्दोविधिः
क्षेत्रपरिग्रहं वृत्तसमाश्रयमित्यादि विरचयन् भित्तिस्थानीयं लक्षणयोजनं
चित्रकर्मप्रतिममलङ्कारगुणनिवेशनं गवाक्षवातायनादिदेशीयो दशरूपकविभागः उपयोगनिरूपणाप्रख्या
काक्वादिप्लुतिः एवंभूतवाचनिकाभिनयस्वरूपं चतुर्दशादिभिः षड्भिरध्यायैरुच्यते । तत्राध्यायद्वयं
वृत्तलक्षणविधानं तु भविष्यति ।


यद्यपि रूपकविरचनकाले परिपक्वप्रज्ञस्य न क्रमप्रतिभासस्तथाप्यपोद्धारधिया कल्प्यत
इत्याहुः । प्रबन्धस्य यो युक्तोऽभ्यासः तन्निष्पत्तिः प्रबन्धाभ्यासः तत्संपत्तिः अभिनयार्थनिर्वर्तनं
तदभिनयोपारोहणमिति स एव क्रम इत्यु**पाध्यायाः** । यदाहुः --

महाकवीनां पदवीमुपात्तामारुरुक्षताम् ।  
नासंस्मृत्य पदस्पर्शान्संपत्सोपानपद्भतिः ।। इत्यादि ।  
</details>

<details><summary>Notes</summary>

1N: इतरार्धे तु षष्ठेऽस्यां द्विविकल्पो भवेद्गणः ।
*N:इति भारतीये नाट्यशास्त्रे छन्दोविधिर्नाम **षोडशः** ।
</details>

<pb n="293"/>

<details><summary>Abh</summary>

क्रमोल्लङ्घने हि सति नाटकादिविरचयतां महान्तः प्रमादापभ्रंशा भवन्ति । न हि सर्वो
**वाल्मीकिर्व्यासः कालिदासो भट्टेन्दुराजो वा**, तेषामपि
प्राग्जन्मार्जितक्रमाभ्याससमुदितसंस्कारपाटवोत्पादितः कुलप्रतिभङ्गज्ञानातिशय इति शिवम् ।।


इति पञ्चदशाध्याये ध्यायिना परमेश्वरम् ।  
कृताभिनवगुप्तेन गुप्तार्थप्रकटीक्रिया ।।  


इति श्रीमहामाहेश्वराभिनवगुप्ताचार्यविरचितायां नाट्यवेद--
विवृतावभिनवभारत्यां वृत्तविधिर्नाम
पञ्चशोऽध्यायः
</details>
