<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | ०४ ताण्डवलक्षणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="०४ ताण्डवलक्षणम्">
  <meta property="og:description" content="श्रीः ।
अथ चतुर्थोऽध्यायः ।
एवं तु पूजनं कृत्वा मया 1प्रोक्तः पितामहः ।
आज्ञापय 2विभो क्षिप्रं कः प्रयोगः प्रयुज्यताम् ॥ १ ॥
Abh स्वविलासैरिदं विश्वं यो दर्शयति सन्ततम् ।
(1समीरमूर्ती सः शम्भुः गिरिराजसुताप्रिय ॥)
एवन्त्विति । प्रथमाध्यायोक्ताभिप्रायेणेदमुच्यते । तथा हि– ‘‘मर्त्यलोकगताः सर्वे शुभां पूजामवाप्स्यथ ।’’ (१-१२२) इत्येवमवश्यकार्या पूजा । तत्र च–
रङ्गपूजां कुरुष्वेति मानेवं समचोदयत् । (१-१२७) इति वचनानुसारेण वा2 इदं प्रोक्तमित्येवमिति । (मयेति) द्रुहिणाज्ञप्तेन सतेत्यर्थः । मध्ये तु,
‘‘अथवा याः क्रियास्तत्र लक्षणं यच्च पूजनम् ।
भविष्यद्भिर्नरैः कार्यं कथं तन्नाट्यवेश्मनि ॥’’ (२-२)">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="०४ ताण्डवलक्षणम्">
  <meta itemprop="description" content="श्रीः ।
अथ चतुर्थोऽध्यायः ।
एवं तु पूजनं कृत्वा मया 1प्रोक्तः पितामहः ।
आज्ञापय 2विभो क्षिप्रं कः प्रयोगः प्रयुज्यताम् ॥ १ ॥
Abh स्वविलासैरिदं विश्वं यो दर्शयति सन्ततम् ।
(1समीरमूर्ती सः शम्भुः गिरिराजसुताप्रिय ॥)
एवन्त्विति । प्रथमाध्यायोक्ताभिप्रायेणेदमुच्यते । तथा हि– ‘‘मर्त्यलोकगताः सर्वे शुभां पूजामवाप्स्यथ ।’’ (१-१२२) इत्येवमवश्यकार्या पूजा । तत्र च–
रङ्गपूजां कुरुष्वेति मानेवं समचोदयत् । (१-१२७) इति वचनानुसारेण वा2 इदं प्रोक्तमित्येवमिति । (मयेति) द्रुहिणाज्ञप्तेन सतेत्यर्थः । मध्ये तु,
‘‘अथवा याः क्रियास्तत्र लक्षणं यच्च पूजनम् ।
भविष्यद्भिर्नरैः कार्यं कथं तन्नाट्यवेश्मनि ॥’’ (२-२)">
  <meta itemprop="wordCount" content="19084">
  <meta name="twitter:card" content="summary">
  <meta name="twitter:title" content="०४ ताण्डवलक्षणम्">
  <meta name="twitter:description" content="श्रीः ।
अथ चतुर्थोऽध्यायः ।
एवं तु पूजनं कृत्वा मया 1प्रोक्तः पितामहः ।
आज्ञापय 2विभो क्षिप्रं कः प्रयोगः प्रयुज्यताम् ॥ १ ॥
Abh स्वविलासैरिदं विश्वं यो दर्शयति सन्ततम् ।
(1समीरमूर्ती सः शम्भुः गिरिराजसुताप्रिय ॥)
एवन्त्विति । प्रथमाध्यायोक्ताभिप्रायेणेदमुच्यते । तथा हि– ‘‘मर्त्यलोकगताः सर्वे शुभां पूजामवाप्स्यथ ।’’ (१-१२२) इत्येवमवश्यकार्या पूजा । तत्र च–
रङ्गपूजां कुरुष्वेति मानेवं समचोदयत् । (१-१२७) इति वचनानुसारेण वा2 इदं प्रोक्तमित्येवमिति । (मयेति) द्रुहिणाज्ञप्तेन सतेत्यर्थः । मध्ये तु,
‘‘अथवा याः क्रियास्तत्र लक्षणं यच्च पूजनम् ।
भविष्यद्भिर्नरैः कार्यं कथं तन्नाट्यवेश्मनि ॥’’ (२-२)">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kalAvisheShaH\/nATyam\/nATya-shAstram\/abhinavabhAratI\/04_tANDavalaxaNam\/".replace(basePath, "/");
  pageVars.pageParams = {};
  pageVars.pageSource = "laxaNam\/kalAvisheShaH\/nATyam\/nATya-shAstram\/abhinavabhAratI\/04_tANDavalaxaNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> ०४ ताण्डवलक्षणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४ ताण्डवलक्षणम्">०४ ताण्डवलक्षणम्</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <pb n="084"/>
<p>श्रीः ।</p>
<p>अथ चतुर्थोऽध्यायः ।</p>
<p>एवं तु पूजनं कृत्वा मया 1प्रोक्तः पितामहः ।<br>
आज्ञापय 2विभो क्षिप्रं कः प्रयोगः प्रयुज्यताम् ॥ १ ॥</p>
<details><summary>Abh</summary>
<p>स्वविलासैरिदं विश्वं यो दर्शयति सन्ततम् ।<br>
(1समीरमूर्ती सः शम्भुः गिरिराजसुताप्रिय ॥)</p>
<p><strong>एवन्त्वि</strong>ति । प्रथमाध्यायोक्ताभिप्रायेणेदमुच्यते । तथा हि&ndash;
&lsquo;&lsquo;मर्त्यलोकगताः सर्वे शुभां पूजामवाप्स्यथ ।&rsquo;&rsquo; (१-१२२)
इत्येवमवश्यकार्या पूजा । तत्र च&ndash;</p>
<p>रङ्गपूजां कुरुष्वेति मानेवं समचोदयत् । (१-१२७)
इति वचनानुसारेण वा2 इदं प्रोक्तमि<strong>त्येवमि</strong>ति । (<strong>मयेति</strong>) द्रुहिणाज्ञप्तेन सतेत्यर्थः ।
मध्ये तु,</p>
<p>&lsquo;&lsquo;अथवा याः क्रियास्तत्र लक्षणं यच्च पूजनम् ।<br>
भविष्यद्भिर्नरैः कार्यं कथं तन्नाट्यवेश्मनि ॥&rsquo;&rsquo; (२-२)</p>
<p>इति मुनिप्रश्नितपूजा कथं कृतेति प्रसङ्गादेवमङ्गस्य यथासंभवं पूरकम्3 । सर्वात्मना
दिव्ये नाट्यगृहे भोजनदानलाङ्गलोत्कर्षणादिविधेः समस्तस्यासम्भवादिति ।
प्रथमाध्यायान्तर्यमेवास्य तु कर्तव्यम्4 । <strong>क्षिप्रमि</strong>ति । अनेन पूजानन्तरं प्रयोगेण न
चिरायितव्यमित्युक्तं भवति । प्रयुज्यत इति प्रयोगो दशरूपकान्यतमम् । यद्यपि च
सम्फेटविद्रवकृता प्रस्तावना बद्धेत्युक्तं (१-५८) तथापि प्रयोगो विघ्नैः स्तम्भित इति
नाट्यमण्डपे विघ्नसान्त्वनदैवतपूजने च कृतेऽन्त्य एवायमुपक्रम इति युक्त एव प्रश्नः</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="085"/>
<p>ततोऽ1स्म्युक्तो भगवता योजयामृतमन्थनम्2 ।<br>
एतदुत्साहजननं 3सुरप्रीतिकरं तथा4 ॥ २ ॥</p>
<p>योऽयं समवकारस्तु धर्मकामार्थसाधकः ।<br>
मया 5प्राग्ग्रथितो विद्वन्स प्रयोगः6 प्रयुज्यताम् ॥ ३ ॥</p>
<p>7तस्मिन्समवकारे तु प्रयुक्ते देवदानवाः ।<br>
हृष्टाः समभवन्सर्वे कर्मभावानुदर्शनात् ॥ ४ ॥</p>
<details><summary>Abh</summary>
<p><strong>कः प्रयोगः प्रयुज्यतामि</strong>ति । अत्रोत्तरं श्लोकद्वयेनाह&ndash;ततोऽ1स्मीति । <strong>योजये</strong>ति ।
स्वपुत्रानटा (त्रान्नटां)स्तं प्रयोगं पुनरनुसन्धानशिक्षयेत्यर्थः । <strong>यो धर्मकामार्थो</strong>पायोपदेशको
मया प्राङ्नाट्यवेदनिर्माणनान्तरीयकदशरूपकनिर्माणविधौ ग्रथितः । <strong>योऽय</strong>मिति च
गुणनिकया त्वया सम्यक्साक्षात्कारकल्पत्वं नयनयोग्यत्वं कृतोऽमृतथनं नाम
समवकाराख्यः प्रयोगः रूपकम् । सः विद्वन्नुनुप्रयोज्यतामिति श्लोकद्वये सङ्गतिः ।</p>
<p><strong>तुर्हे</strong>तौ । यस्मादेतदुत्साहजननं चतुर्विधनायकस्थायिभावोत्साहप्रभववीररसात्मकम् ।
<strong>तथे</strong>ति । तेन प्रकारेण सुराणां सर्वेषां प्रीतिं रसनारूपां चर्वणालक्षणां करोति ।
उत्साहो जननो यस्येति समासः । तेन च प्रीतिप्रकारेणोत्साहस्य त्रिवर्गोपायविषयस्य
जननम् । एतेन दृश्यं श्रव्यमित्यनुसंहितम् । सङ्गतं महावाक्यर्थाभिप्राये2णापि
किञ्चिच्छब्दोन्मीलनाभिप्रायेणात्र कार्यं तेन सम(समम)वकीर्यतेऽर्थो यत्र स समवकारः ।
सङ्गतिश्च&ndash;</p>
<p>&ldquo;देवासुरबीजकृतः प्रख्यातोदात्तनायकश्चैव ॥&rdquo; (१८-६३)
इत्यनेन दर्शितः (ता) । &ldquo;अङ्कोऽङ्कस्त्वन्यार्थः कर्तव्यः&rdquo; (१८-६९) इत्यनेन
चावकीर्णता । एष च प्रयोगः समये (?) सुखभूयिष्ठतया एकरसे वस्तुन्यद्वेगशीलाः
एकानुसंधानप्रयासभीरवश्च देवतुल्याः ।</p>
<p>अमृतमथनं समवकार इति भिन्रलिङ्गसामानाधिकरण्यसूचनद्वारेण तदेव तदिति
साक्षात्कारकल्पनाद्वयवधान(नमध्यवसान) विषय&hellip;&hellip;.स्याह । तत एव
विक्रमोर्वशीय3स्वप्नवासवदत्ता4(त्ते)नाटकमिति कवयो व्यवहरन्ति । (१-४)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="086"/>
<p>कस्यचित्त्वथ कालस्य मामाहाम्बुजसम्भवः ।<br>
नाट्यं सन्दर्शयामोऽद्य1 त्रिनेत्राय महात्मने ॥ ५ ॥</p>
<p>ततः सार्धं सुरैर्गत्वा 2वृषभाङ्कनिवेशनम् ।<br>
3समभ्यर्च्य शिवं पश्चादुवाचेदं पितामहः ॥ ६ ॥</p>
<p>मया समवकारस्तु योऽयं सृष्टः सुरोत्तम ।<br>
श्रवणे दर्शने चास्य प्रसादं कर्तुमर्हसि ॥ ७ ॥</p>
<p>पश्याम इति देवेशो द्रुहिणं 4वाक्यमब्रवीत् ।<br>
ततो मामाह भगवान् 5सज्जो भव महामते ॥ ८ ॥</p>
<p>ततो हिमवतः पृष्ठे नानानगसमाकुले6 ।<br>
बहुभूतगणा7कीर्णे रम्यकन्दरनिर्झरे ॥ ९ ॥</p>
<p>पूर्वरङ्गः कृतः8 पूर्वं तत्रायं द्विजसत्तमाः9 ।<br>
तथा10 त्रिपुरदाहश्च डिमसंज्ञः प्रयोजितः ॥ १० ॥</p>
<details><summary>Abh</summary>
<p>एवमिहितासस्य परिसमाप्तिं पश्यन्सकलप्रयोगप्राणभूतकैशिकीसर्वस्वभूतनृत्तप्रयोग-
प्रस्तावनायेतिहासमनुसन्धत्ते&ndash; <strong>कस्यचित्त्विति</strong>। यावता कालेन गतेन शिक्षणं सम्पद्यते
तावता कालेन गतेन हेतुनेत्यर्थः । एतेन नाट्यप्रयोगस्तद्विदे1 प्रथमं दर्शनीय इति दर्शयति ।
तेन 2यद्बलात्प्रयोगो ब्रह्मणे दर्शित इति व्याख्यातं तदसदेव । न चोपयुक्तं वस्तु
भगवते प्रदर्शयितुमु3(द्यो)योजयेदिति चासङ्गतं स्यात् । सन्दर्शयाम इति चानेन
कवेस्तन्मध्ये प्रवेशसूचनेनोत्प्रेक्षकत्वसूचनं स्यादित्यलमनेन ।</p>
<p>महात्मशब्देन तस्यैवात्र प्रेक्षणे सम्यगौचित्यमित्याह । <strong>श्रवणे दर्शने चे</strong>त्यनुसन्धते ।
तथा पूर्वं परीक्षकः कविना श्रावयितव्य इति श्रवण इत्यनेनोक्तम् । सामाजिकास्तु
श्रावयितव्या इति नातीव समञ्जसम् । तावत्तेषां प्रवृत्त्ययोगात् । श्रवणादेव चोपायसिद्धौ
प्रयोगवैफल्यात् । परमेश्वरस्य परीक्षकत्वात् परितोष्यत्वाच्च ज्ञानातिशयेन
रसचर्वणात्मक4महाभोगसमर्पणेन च । (५-९)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="087"/>
<p>ततो भूतगणा हृष्टाः कर्मभावानुकीर्तनात् ।<br>
महादेवश्च सुप्रीतः पितामहमथाब्रवीत्1॥ ११ ॥</p>
<p>अहो नाट्यमिदं सम्यक् त्वया 2सृष्टं 3महामते ।<br>
यशस्यं च शुभार्थं च पुण्यं 4बुद्धिविवर्धनम् ॥ १२ ।।</p>
<p>मयाऽपीदं स्मृतं नृत्यं5 सन्ध्याकालेषु नृत्यता6 ।<br>
नानाकरणमसंयुक्तैरङ्गहारैर्विभूषितम्7।। १३ ।।</p>
<details><summary>Abh</summary>
<p>तत्र पूर्वरङ्गपूर्वकत्वं प्रयोगक्रमस्य दर्शयति &ndash; <strong>पूर्वरङ्ग</strong> इत्यादिना । <strong>अयमिति</strong>
समवकारः । परमेश्वरचरितप्रधानश्च त्रिपुरदाहसंबन्धो (ज्ञको) डिमश्च । प्रयुक्त
इत्यनेन परीक्षकपरितोषनिमित्तं प्रयोक्तृभिः किञ्चित्प्रयोज्यमित्याह । परितोषं फलतः
प्रकटयति&ndash;<strong>मयापीदमि</strong>ति । अनेनेदमाह&ndash;भरतमुनिना 1तावद्भगवन्नृत्त&ndash;
कैशिकीदर्शनात्तत्प्रयोगार्थमनुसृत्य2 किञ्चिन्नियोजितम् । तत्तु सम्यगुपदेशाभावान्नातीव
सुश्लिष्टमिति । अत एव वक्ष्यति&ndash;<strong>सम्य</strong>गिति । <strong>स्मृत</strong>मित्यनादित्वमस्य दर्शयति ।
बहुवचनेनादरविषयतामिति । अङ्गहार एव नृत्तं प्रयोगफलं3 प्रसूते । तदङ्गानि तु
करणादीनि । द्वात्रिंशन्नृत्तकर्मणि प्रधानानीत्याशयेन विशेषणयोगमाह&ndash; नानेति ।
विनियोगमस्य निरूपयति&ndash;<strong>पूर्वरङ्गविधा</strong>विति । क(र)तिस्थाने रङ्गे नाट्यप्रयोगे यः
पूर्वो रङ्गस्त्वया शुद्धो वैचि़ञ्यरहितः प्रयुक्तः स एतेन नृत्तेन मिश्रितश्चित्रो नामः ।
भरतमुनिना प्रत्याहाराद्यन्तर्यवनिकागतमङ्गनवकं गीतविरच(विधानादिप्ररोच)&ndash;
नान्तकमङ्गदशकं यत्प्रयोगे नृत्तविरहिमेव प्रयुक्तं कर्तव्यमात्रेण, न तु कृतमङ्गदशकं
यत्प्रयुक्तं तद्दृष्टादृष्टोभयप्रयोजनमपि यथा तत्र रञ्जकत्वं किञ्चित् । अनेन तु
विमिश्रं विचित्रं दृष्टादृष्टात्मकफलं सम्यग्वितरतीत्यभिप्रायो महावाक्यस्य ।
<strong>अस्मिन्निति</strong> । त्वं प्र(त्वत्प्र ?)युयुक्षितप्रयोगोचितोद्धतपूर्वरङ्गप्रयोगविधौ । तत्प्रयुक्ता इमे
करणाङ्गहाराः । सुकुमारपूर्वरङ्गे तु दैवी (देव्या) कृता अनुद्धता अङ्गहारा</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="088"/>
<p>पूर्वरङ्गविधावस्मिंस्त्वया सम्यक्प्रयोज्यताम्1 ।<br>
2वर्धमानकयोगेषु3 गीतेष्वासारितेषु च ।। १४ ।।</p>
<p>महागीतेषु चैवार्थान्सम्यगेवाभिनेष्यसि4 ।<br>
यश्चायं पूर्वरङ्गस्तु त्वया शुद्धः प्रयोजितः ।। १५ ।।</p>
<p>5एभिर्विमिश्रितश्चायं चित्रो नाम भविष्यति ।<br>
श्रुत्वा महेश्वरवचः 6प्रत्युक्तस्तु स्वयम्भुवा ।। १६ ।।</p>
<p>प्रयोगमङ्गहाराणामाचक्ष्व सुरसत्तम ।<br>
7ततस्तण्डु समाहुय प्रोक्तवान् 8भुवनेश्वरः ।। १७ ।।</p>
<p>प्रयोगमङ्गहाराणामाचक्ष्व भरताय वै9 ।<br>
ततो ये10 तण्डुना11 प्रोक्तास्त्वङ्गहारा महात्मना ।। १८ ।।</p>
<p>तान्वः12 करणसंयुक्तान्व्याख्यास्यामि13 सरेचकान् ।<br>
स्थिरहस्तोऽङ्गहारस्तु तथा 14पर्यस्तकः स्मृतः ।। १९ ।।</p>
<details><summary>Abh</summary>
<p>इत्यभिप्रायात् । महागीतं च यद्भीतकवर्धमानम1नादिरूपं तत्र सम्यग्वर्धमानादिक्रमेण
2तथा वाक्यार्थाभिनये यथायोगं योज्यमानाङ्गहारपिण्डीबन्धक्रमेण येनाभिनेतुं शक्ष्यसि ।
<strong>आचक्ष्व भरताये</strong>ति&ndash;अनेन मुनिः परमेश्वरप्रसादपात्रमात्मानं बहुमन्यमानो&ndash;मामेव प्रति
देवेनैवेदं निरूपितं <strong>प्रयोजित</strong>स्त्वयाभिनेतुं शक्ष्यसीति (कथ)यता । प्रधानसन्निधौ तु
नैव प्रतिवक्तव्यमित्याशयेन &lsquo;&lsquo;श्रुत्वा महेश्वरवचः प्रत्युक्तं तु स्वयम्भुवा इत्युक्तमिति
दर्शयति । <strong>तण्डु समाहूयेति</strong>। सर्वत्र पाठे तण्डुशब्द एव युक्तः, ताण्डवशब्दव्युत्पत्ति-
दर्शनात् । तण्डुमुनिशब्दौ तयोरपरनामनी । य इति । आत्रेयप्रभृतीन्प्रति मुनिरेतदाह&ndash;
<strong>सकरणान्सरेचकानि</strong>ति । विशेषणत्वादङ्गहाराणामेव प्राधान्यम् । तत एव तेषामेव
पूर्वमुद्देशः । उपायत्वात् । तत्र करणानां पू्र्वं लक्षणं तत्सञ्चयात्मकत्वात् तेषाम् ।
(१०-१९)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="089"/>
<p>सूचीविद्धस्तथा1 चैव ह्यपविद्धस्तथैव च ।<br>
2आक्षिप्तकोऽथ विज्ञेयस्तथा 3योद्धट्टितः स्मृतः ।। २० ।।</p>
<p>विष्कम्भश्चैव सम्प्रोक्तस्तथा चैवापराजितः ।<br>
विष्कम्भापसृतश्चैव मत्ताक्रीडस्तथैव च ।। २१ ।।</p>
<p>स्वस्तिको रेचितश्चैव4 पार्श्वस्वस्तिक एव च ।<br>
वृश्चिकापसृतः5 प्रोक्तो भ्रमरश्च तथापरः ।। २२ ।।</p>
<p>6मत्तस्खलितकश्चैव 7मदाद्विलसितस्तथा ।<br>
गतिमण्डलको8 ज्ञेयः परिच्छिन्नस्तथैव च ।। २३ ।।</p>
<p>परिवृत्तचितोऽथ9 स्यात्तथा वैशाखरेचितः ।<br>
परावृत्तोऽथ विज्ञेयस्तथा 10चैवाप्यलातकः ।। २४ ।।</p>
<p>पार्श्वच्छेदोऽथ सम्प्रोक्तो विद्युद्भ्रान्तस्तथैव च ।<br>
11ऊरूद्वृत्तस्तथा चैव स्यादालीढस्तथैव च ।। २५ ।।</p>
<p>12रेचितश्चापि विज्ञेयस्तथैवाच्छुरितः स्मृतः ।<br>
आक्षिप्तरेचितश्चैव सम्भ्रान्तश्च तथापरः ।। २६ ।।</p>
<details><summary>Abh</summary>
<p>तत्राङ्गहारोद्देशमाह&ndash;<strong>स्थिरहस्त</strong> इत्यादिना <strong>द्वात्रिंशदेत</strong> इति (त्यन्तेन) । <strong>अयं
भावः</strong>&ndash; अष्टोत्तरे करणशते ज्ञाते चतुष्षष्टिकरणयोजनयाऽ1त्रुटिताङ्गत्या2
(ङ्गगतरीत्या) यद्यप्यानन्त्यमङ्गहाराणां तथापि प्राधान्याद्दृष्टफलं प्रत्यधिकोपरक्ततया3
द्वात्रिंशन्नामतो निर्दिष्टाः । न तु परिगणनमेतत् । अङ्गानां देशान्तरे समुचिते
प्रापणप्रकारोऽङ्गहारः । हरस्य चायं हारः प्रयोगः । अङ्गनिर्वर्त्यो हारोऽङ्गहारः ।
यद्वक्ष्यति&ndash;&lsquo;&lsquo;महेश्वरस्य चरितं य इदम्&rsquo;&rsquo; इति । (ना. शा. ४-३३०) (१९-२७)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="090"/>
<p>अपसर्पस्तु1 विज्ञेयस्तथा चार्धनिकुट्टकः ।<br>
द्वात्रिंशदेते सम्प्रोक्ता 2अङ्गहारास्तु नामतः ।। २७ ।।</p>
<p>एतेषां तु3 प्रवक्ष्यामि प्रयोगं करणाश्रयम् ।<br>
हस्तपादप्रचारश्च4 यथा योज्यः प्रयोक्तृभिः ।। २८ ।।</p>
<p>अङ्गहारेषु5 वक्ष्यामि करणेषु च वै द्विजाः6 ।<br>
सर्वेषामङ्गहारणां निष्पत्तिः 7करणैर्यतः ।। २९ ।।</p>
<p>तान्यतः8 सम्प्रवक्ष्यामि नामतः कर्मतस्तथा ।<br>
हस्तपादसमायोगी9 नृत्यस्य करणं भवेत् ।। ३० ।।</p>
<details><summary>Abh</summary>
<p>तत्र निर्दिष्टानामेषां लक्षणं वाच्यमित्याशङ्क्याह&ndash;एतेषान्त्वित्यादि । करणे-
षूक्तेष्वेव ते लक्षयितुं शक्यन्ते । ननु किं करणक्रमपाठ एव तेषां लक्षणं भविष्यति ।
नेत्याह&ndash; <strong>हस्तपादप्रचारश्चे</strong>ति । अङ्गहारप्रयोगेषु कर्तव्येषु यानि करणानि तद्विषये
करणात्करणान्तरसञ्चारे हस्तपादादेरङ्गस्य यः संहिताकार्य&ndash; कल्पप्रयोगः तमपि वक्ष्यामि
चशब्दात्क्वचिन्न वक्ष्यामि । 1ऊहप्रदर्शनार्थम् । वैशब्दः आगम2प्रयोगद्योतकस्तु (कः) ।
अङ्गहारविषये 3वक्तव्ये पूर्व किं4 निरूपणार्हमित्याह&ndash;<strong>सर्वेषामिति।</strong> नामत उद्देशतया,
न तु लक्षणतः । तत्र करणानामङ्गहाराणां च सामान्यलक्षणं कर्तुमाह&ndash;<strong>हस्तपादेत्यादिना</strong>।
क्रिया करणम् । कस्य क्रिया । नृत्तस्य । गात्राणां हस्तोपलक्षितस्य विलासक्षेपस्य ।
हेयोपादेयविषयक्रियादिभ्यो व्यतिरिक्ता या तत्क्रिया करणमित्यर्थः । <strong>नृत्यस्ये</strong>ति ।
व्यपदेशिवत्त्वेन षष्ठी । तस्याः क्रियायाः स्वरूपमाह&ndash; <strong>हस्तपादसमायोगः।</strong>
हस्तोपलक्षितस्य पूर्वकायवर्तिशाखाङ्गोपाङ्गादेः पादोपलक्षितस्य
चापरकायगतपार्श्वकट्यूरुजङ्घाचरणादेः सङ्गततयाऽत्रुटितत्वे5वृत्तियोजने ।
पूर्वक्षेत्रसंयोगत्यागेन समुचितक्षेत्रान्तरप्राप्तिपर्यन्ततया एका क्रिया6
तत्करणमित्यर्थः । उत्तरसंयोगान्तं हि सर्वत्र कर्म । स चाप्यभिलषितोत्तरसंयोग ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="091"/>
<p>द्वे नृत्तकरणे चैव भवतो नृत्तमातृका1 ।<br>
द्वाभ्यां त्रिचतुराभि2र्वाप्यङ्गहारस्तु मातृभिः ।। ३१ ।।</p>
<p>3त्रिभिः कलापकं चैव चतुर्भिः षण्डकं4 भवेत् ।<br>
पञ्चैव करणानि स्युः सङ्घातक इति5 स्मृतः ।। ३२ ।।</p>
<p>षड्भिर्वा सप्तभिर्वापि अष्टभिर्नवभिस्तथा ।<br>
करणैरिह संयुक्ता6 अङ्गहाराः प्रकीर्तिताः ।। ३३ ।।</p>
<details><summary>Abh</summary>
<p>एव क्रियावधित्वेन लोके प्रसिद्ध इति नापूर्वमेतत् । एतावदेवेहा1धिकं (यत्)
सौन्दर्यानुप्रवेशेन सविलासत्वं नाम । अत एव नृत्तशब्देन विशेषणं नृत्तकरणमिति ।
एकदेशाभिप्रायेण तु करणशब्दस्य प्रयोगे भीमसेने भीम इतिवत् ।</p>
<p>एवं तावत्करणस्य सामान्यलक्षणम् । तत्राङ्गहारस्य विशेषलक्षणं विरचयितुं
पीठबन्धमाह&ndash;द्वे <strong>नृत्तकरणे</strong> इति । <strong>नृत्तमातृकेति</strong> । नृत्तस्याङ्गहारात्मनो मातृका
उत्पत्तिकारणम् । नृत्तशब्देन विशेषणात् &ldquo;यानि स्थानानि&rdquo; इत्यादिना (ना.शा. ४-५९)
याः कर2णमातृका वक्ष्यन्ते ताभ्यो विशेषं दर्शयति करणद्वयप्रयोगेण च 3विना4&ndash;<strong>द्वाभ्यां
त्रिचतुराभिर्वेति</strong> । नृत्ताभिमानो5 नास्ति । ततः परं तु नृत्यतीत्यभिमानात्करणद्वयं
नृत्तमातृकेत्युक्तम् । एवा6ग्रहणान्न्यू7 नाधिकसङ्ग्रहः । नृत्तमातृकालक्षणेनाङ्गहार&ndash;
सामान्यलक्षणेन च करणद्वयमूहिताङ्गहारान्तरं च पिण्डीबन्धोपयोगि प्रयोज्यानुजानीते&ndash;
<strong>एतेषामिति</strong> । अङ्गहाराणामेव संबन्धित्वेन हस्तपादविकल्पनं करणं वक्ष्यामि ।
जातावेकवचनम् ।</p>
<p>ननु स्थानकचार्यादीनां प्राक् लक्षणं वाच्यम् । नैवम् । तेषां नाट्यज्ञानादेव
मुनिं प्रति विदितत्वात् । नृत्तहस्ता अपि8 वर्तनात्मानोऽस्य विदिता एव । यत
उक्तम् &lsquo;इदं नृत्तम्&rsquo; इति । तत एवाङ्गिके (ना. शा.१०) तेषामभिधास्यमानता ।
करणान्येव त्विव&hellip;&hellip;..वाच्यम् । (त्विह वाच्यानि) (२८-३३)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="092"/>
<p>एतेषामेव1 वक्ष्यामि हस्तपादविकल्पनम् ।<br>
2तलपुष्पपुटं पूर्वं वर्तितं वलितोरु च ।। ३४ ।।</p>
<p>अपविद्धं समनखं लीनं स्वस्तिकरेचितम् ।<br>
मण्डलस्वस्तिकं चैव निकुट्टकमथापि च3 ।। ३५ ।।</p>
<p>तथैवार्धनिकुट्टं च कटिच्छिन्नं4 तथैव च ।<br>
अर्धरेचितकं चैव वक्षःस्वस्तिकमेव च ।। ३६ ।।</p>
<p>उन्मत्तं स्वस्तिकं चैव पृष्ठस्वस्तिकमेव च ।<br>
दिक्स्वस्तिकमलातं च तथैव च 5कटीसमम् ।। ३७ ।।</p>
<p>आक्षिप्तरेचितं चैव विक्षिप्ताक्षिप्तकं तथा ।<br>
अर्धस्वस्तिकमुद्दिष्टमञ्चितं च तथापरम् ।। ३८ ।।</p>
<p>भुजङ्गत्रासितं प्रोक्त6मूर्ध्वजानु7 तथैव च ।<br>
निकुञ्चितं च मत्तल्लि त्वर्धमत्तल्लि चैव हि ।। ३९ ।।</p>
<p>स्याद्रेचकनिकुट्टं च तथा पादापविद्धकम् ।<br>
वलितं घूर्णितं चैव ललितं च तथापरम् ।। ४० ।।</p>
<p>दण्डपक्षं तथा चैव 8भुजङ्गत्रस्तरेचितम् ।<br>
नूपुरं चैव सम्प्रोक्तं तथा वैशाखरेचितम् ।। ४१ ।।</p>
<p>भ्रमरं चतुरं चैव भुजङ्गाञ्चितमेव च ।<br>
दण्डरेचितकं चैव तथा वृश्चिककुट्टितम्9 ।। ४२ ।।</p>
<p>10कटिभ्रान्तं तथा चैव लतावृश्चिकमेव च ।<br>
छिन्नं च करणं प्रोक्तं तथा वृश्चिकरेचितम् ।। ४३ ।।</p>
<details><summary>Abh</summary>
<p>तत्र तान्यतः संप्रवक्ष्यामि <strong>नामतः कर्मत</strong>श्चेत्युक्तम् । नामतस्तावदाह&ndash;
<strong>तलपुष्पपुटमि</strong>त्यादि ।</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="093"/>
<p>वृश्चिकं व्यंसितं चैव तथा पार्श्वनिकुट्टकम्1 ।<br>
ललाटतिलकं 2क्रान्तं कुञ्चितं3 चक्रमण्डलम् ।। ४४ ।।</p>
<p>उरोमण्डलमाक्षिप्तं तथा तलविलासितम् ।<br>
अर्गलं चाथ विक्षिप्तमावृत्तं4 दोलपादकम् ।। ४५ ।।</p>
<p>विवृत्तं5 विनिवृत्तं च पार्श्वक्रान्तं निशुम्भितम्6 ।<br>
विद्युद्भ्रान्तमतिक्रान्तं 7विवर्तितकमेव च ।। ४६ ।।</p>
<p>गजक्रीडितकं चैव तलसंस्फोटितं तथा ।<br>
गरुडप्लुतकं चैव गण्डसूचि तथापरम् ।। ४७ ।।</p>
<p>परिवृत्तं समुद्दिष्टं पार्श्वजानु तथैव च ।<br>
गृध्रावलीनकं चैव सन्नतं सूच्यथापि च ।। ४८ ।।</p>
<p>8अर्धसूचीति करणं सूचीविद्धं तथैव च ।<br>
अपक्रान्तं च सम्प्रोक्तं मयूरललितं तथा ।। ४९ ।।</p>
<p>सर्पितं दण्डपादं च हरिणप्लुतमेव च ।<br>
प्रेङ्खोलितं नितम्बं च स्खलितं करिहस्तकम् ।। ५० ।।</p>
<p>9प्रसर्पितकमुद्दिष्टं सिंहविक्रीडितं तथा ।<br>
सिंहाकर्षितमुद्वृत्तं तथो10पसृतमेव च ।। ५१ ।।</p>
<p>11तलसङ्घट्टितं चैव जनितं चावहित्थकम् ।<br>
निवेशमेलकाक्रीडमुरू12द्वृत्तं तथैव च ।। ५२ ।।</p>
<p>मदस्खलितकं चैव विष्णुक्रान्तमथापि च13 ।<br>
14सम्भ्रान्तमथ विष्कम्भमुद्धट्टितमथापि च ।। ५३ ।।</p>
<details><summary>Notes</summary>
<p>(<strong>मू</strong>)</p>
</details>
<pb n="094"/>
<p>वृषभक्रीडितं चैव लोलितं च तथापरम् ।<br>
नागा1पसर्पितं चैव शकटास्यं तथैव च ।। ५४ ।।</p>
<p>गङ्गावतरणं चैवेत्युक्तमष्टाधिकं शतम् ।<br>
अष्टोत्तरशतं ह्येतत्करणानां मयोदितम् ।। ५५ ।।</p>
<p>नृत्ते युद्धे नियुद्धे च तथा 2गतिपरिक्रमे ।<br>
गतिप्रचारे वक्ष्यामि युद्धचारीविकल्पनम् ।। ५६ ।।</p>
<p>3यत्र तत्रापि संयोज्यमाचार्यैर्नाट्य4शक्तितः ।<br>
प्रायेण करणे कार्यो वामो वक्षःस्थितः करः ।। ५७ ।।</p>
<p>चरणस्यानुगश्चापि दक्षिणस्तु भवेत्करः ।<br>
हस्तपादप्रचारन्तु कटिपार्श्वोरुसंयुतम् ।। ५८ ।।</p>
<p>5उरःपृष्ठोदरोपेतं 6वक्ष्यमाणं निबोधत ।<br>
7यानि स्थानानि याश्चार्यो नृत्तहस्तास्तथैव च ।। ५९ ।।</p>
<details><summary>Abh</summary>
<p>अष्टाधिकं शतमिति पर्यन्तमुक्तं यदङ्गहारोपयोगित्वे नियत1समप्रत्यस्तमयमिति किमनेन
संख्यानिरूपणेनेत्याशङ्क्याह&ndash;<strong>अष्टोत्तरशतमित्या</strong>दिना । अभिनये वस्तुत्वेन यन्नृत्तं
वक्ष्यतेऽभिनयान्तराल2वर्तिच्छिद्रप्रच्छादनादावेतप्रयुज्यते । <strong>&lsquo;नृत्तयुद्धे नियुद्धे च तथा
गतिपरिक्रमे&rsquo;</strong> इति । शस्त्रादियुद्धे बाहुयुद्धे चाङ्गप्रयोगसौष्ठवार्थमपि प्रयुज्यते ।
पृथक्तया गत्यध्याय&ndash; (ना.शा. १३)वक्ष्यमाणासु च गतिषु ये परिक्रमाः परिक्रमणानि
तत्र पृथक् तेन पृथक्त्वेन3 प्रयोगदर्शनादष्टोत्तरशतत्वं न नोपयोगि । एष च यथा
विनियोगो भविष्यति तथा समनन्तरमेव वक्ष्यामः । अत्र &ldquo;अष्टोत्तरशतम्&rdquo; इत्यादि
श्लोकं केचिन्न पठन्ति । अन्ये(न्ते) ततोऽप्यधिकं&ndash;
&ldquo;हस्तपादप्रचारन्तु4 कटिपार्श्वोरुसंयुतम्&rdquo; ।।
इति श्लोकं पठन्ति (३४-५८) ।</p>
</details>
<details><summary>Notes</summary>
<p>(<strong>मू</strong>) 1.म. नागावस ।</p>
<p>(<strong>व्या</strong>)</p>
</details>
<pb n="095"/>
<p>सा मातृकेति विज्ञेया1 तद्योगात्करणं भवेत् ।<br>
2कटी कर्णसमा यत्र 3कोर्परांसशिरस्तथा ।। ६० ।।</p>
<p>समुन्नतमुरश्चैव4 सौष्ठवं नाम तद्भवेत् ।<br>
वामे पुष्पपुटः पार्श्वे पादोऽग्रतलसञ्चरः ।। ६१ ।।</p>
<details><summary>Abh</summary>
<p>तत्र महासामान्यरूपं करणमाह&ndash;<strong>यानि स्थानानी</strong>ति । इहावस्थानं 1गतिश्चेति
द्वयनिर्वर्त्यं करणम् । तत्रावस्थाने करकायोपयोगि स्थानकम् । गतौ तु चार्यः । पूर्वकाये2
तु गतौ नृत्तहस्ता दृष्टयश्च । स्थितौ पताकाद्याः । एतच्चकारेण सङ्गृहीतम् । तेन3
गतिस्थितिसंमिलिते(तं)करणमित्यानन्त्यं यद्यपि करणं(णानां)
तथाप्यङ्गहारोपयोगित्वादेतावदुक्तमिति श्लोकस्य तार्त्ययम् ।</p>
<p>(1) <strong>तलपुष्पपुटम्</strong> ।</p>
<p>तत्रोद्देशक्रमेण लक्षणान्याह&ndash;<strong>वाम</strong> इत्यादिना ।</p>
<p>&ldquo;यस्तु सर्पशिराः प्रोक्तस्तस्याङ्गुलिनिरन्तरः ।<br>
द्वितीयः पार्श्वसंश्लिष्टः स तु पुष्पपुटः करः ।।&rdquo; (ना.शा. ९-१५०)</p>
<p>&ldquo;उत्क्षिप्ता तु भवेत्पार्ष्णिः प्रसृतोऽङ्गुष्ठकस्तथा ।<br>
अङ्गुल्यश्चाञ्चिताः सर्वाः पादेऽग्रतलसञ्चरे ।।&rdquo; (ना.शा. ९-२७३)</p>
<p>&ldquo;कटी भवेच्च व्याभुग्ना पार्श्वमाभुग्नमेव च ।<br>
तथैवापसृतांसं च किञ्चित्पार्श्वं नतं स्मृतम् ।।&rdquo; (ना.शा. ९-२३५)</p>
<p>एषां योजनोच्यते ।</p>
<p>तत्र नृत्ते समपादतला ह5स्तद्वयपूर्वकं तत्ता(लता)वत्प्राचुर्येण सर्वत्र ।
ततश्चाध्यर्धिकया6 चार्या (ना.शा. १०-१७) दक्षिणपादनिष्क्रमणेन समकालं व्यावर्तितेन
करयुगलेन दक्षिणपार्श्वे समं नीतेन परिवर्तितकरणवशादानीतेन वामपार्श्वे सौष्ठवेन
वामस्तनक्षेत्रे पुष्पपुटहस्तबन्ध इति । अग्रतलपादपुष्पपुटयोगादेकदेशसूचनं नामेदं
तलपुष्पपुटमिति । एवमन्यत्रापि नामवासना ऊह्याः ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="096"/>
<p>तथा च सन्नतं 1पार्श्वं तलपुष्पपुटं भवेत् ।<br>
कुञ्चितौ 2मणिबन्धे 3तु 4व्यावृत्तपरिवर्तितौ ।। ६२ ।।</p>
<details><summary>Abh</summary>
<p>तत्र(यत्र)क्वचिद्वाक्यार्थाभिनय एव प्राधान्येन दर्शिते(दृश्यते)तत्र करणानामेव
प्राधान्यम् । यत्रापि पदार्थाभिनयाः क्रियन्ते तत्राप्येकवाक्यानुप्रवेशप्राधान्यप्रख्यापनायाम-
वश्यमादौ मध्येऽन्ते वा यथावसरं करणमित्युपनिषत् । अत एव वक्ष्यति&ndash;</p>
<p>&ldquo;अस्य शाखा च नृत्तं च तथैवाङ्कुर एव च ।<br>
वस्तून्याभिनयस्येह ।&rdquo; इति । (ना.शा. ८-१५)</p>
<p>1वर्तनानुप्रवेशो हि शाखयैव गतार्थः स्यात् तत्रैव च शाखान्ते भेदं वक्ष्यति ।
&ldquo;आङ्गिकश्च भवेच्छाखा&rdquo; (ना.शा. ८-१६) इत्युक्तम् । &ldquo;अङ्गहारविनिष्पन्नं नृत्तं
तु करणाश्रयम्&rdquo; (ना.शा. ८-१६) एतत्स्फुटं तत्रैव व्याख्यास्यत इत्यास्तां तावत् ।
अत्रोदाहरणं दिक्प्रदर्शनाय &ldquo;अभिजअइ मळविमुक्ककमळासणउदितस्स&rdquo; इत्यादावनेन
वाक्यार्थाभिनये, नाट्येऽपि &ldquo;पादाग्रस्थितया&rdquo;(रत्ना.१-१) इत्यादावुपसंहारवाक्यर्थाभिनये
इय(द)मेव युक्तं करणम् । न नृ2 (यन्नृ)त्यस्य पादाग्रस्थितत्वस्य कुसुमाञ्जलिक्षेपः ।
स चानेनैव सम्पन्नेन चतुरश्रीभूतत्वादङ्गादनन्तरं यदा प्रयुज्यते तदा हस्तयोः स्वे
स्वे पार्श्वे आवेष्टितकरणं (ना.शा. ९-२१५) कृत्वा ततः उद्वेष्टितकरणेन (ना.शा.
९-२१६) पुष्पपुटप्रयोगः ।</p>
<p>यदा तु करा(रणा)न्तरसन्निवेशानन्तरमिदं करणं प्रयुज्यते तदा
त्यक्तव्यतदीयहस्तपादापेक्षया आदातव्यकरणगतहस्तपादाद्यपेक्षया च यथा वर्तनाक्रमेण
स्वयमेव त्यागोपादाने अत्रुटिततया वा सम्पद्यते तथा कर्तव्यामित्यलं नृत्ताचार्यगोपिता
(र्योपयोगि)नाऽनेन । एतच्च यथावसरं दर्शयित्वा सर्वं निरूपयिष्यामः ।</p>
<p>&ldquo;सव्यस्य पृष्ठतो वामश्चरणस्तु यदा भवेत् ।<br>
तस्यापसर्पणं चैव सा ज्ञेयाऽध्यर्धिका बुधैः ।।&rdquo; (ना.शा. १०-१७)</p>
<p>&ldquo;आवर्तन्ते कनिष्ठाद्या अङ्गुल्योऽभ्यन्तरेण तु ।।&rdquo; (ना.शा. १-२१७)</p>
<p>&ldquo;उद्वर्तन्ते कनिष्ठाद्या बाह्यतः क्रमशो यदा ।।&rdquo; (ना.शा. १-२१८)</p>
<p>इति व्यावृत्तपरिवर्तिते । एवं तर्जन्यादितः आवेष्टितपरिवेष्टिते । (५९-६१)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>) 1.म. भ. वर्तमानानुप्रवेशो ।</p>
</details>
<pb n="097"/>
<p>हस्तौ निपतितौ चौर्वोर्वर्तितं करणं तु तत् ।<br>
शुकतुण्डौ यदा हस्तौ व्यावृत्तपरिवर्तितौ1 ।। ६३ ।।</p>
<p>ऊरू च वलितौ 2यस्मिन्वलितोरुकमुच्यते3 ।<br>
4आवर्त्य शुकतुण्डाख्यमूरुपृष्ठे निपातयेत् ।। ६४ ।।</p>
<details><summary>Abh</summary>
<p><strong>(२) वर्तितम् ।</strong></p>
<p><strong>कुञ्चितावि</strong>त्यादि । वक्षःक्षेत्रे उन्मुखं स्वस्तिकवदश्लिष्टमेव मणिबन्धनगतं
करयुगलं कृत्वा तत्रैव विहस्तौ समकालं व्यावृत्तपरिवर्तौ (वृत्तौ) विधायोत्तानावेव
यथास्वमूर्वोः पातनीयौ । असूयावाक्यार्थाभिनये चोत्तानौ पताकौ । यथा
&ldquo;तुव्झ कए सरिवं ररामर उण मरा1परागुण अ &quot; आविद्ध2वर्तनावेव पताकौ ।
अधोमुखघृष्टमुखपा3तैरेतैर्यदा तदा रोषवाक्यार्थाभिनये यथा&ndash; &ldquo;सव&hellip;&hellip;..डओ
गु महिलो नु&rdquo; इत्यादौ । एवं कटकामुखशुकतुण्डादयोऽपि यथायथमत्र योजयितव्याः ।
तत एवात्र मुनिना हस्तावशेषो न निरूपितः । अग्रतलसञ्चर एवात्र पाद इति केचित् ।
तद्धस्तौचित्यानुसारी पादयोग इति नृत्ताचार्याः । (६२)</p>
<p><strong>(६) वलितोरुकम्</strong> ।</p>
<p><strong>शुकतुण्डावित्यादि</strong> ।</p>
<p>&ldquo;आद्या धनुर्नता कार्या कुञ्चितोऽङ्गुष्ठकस्तथा ।<br>
शेषा भिन्नो4र्ध्ववलिता ह्यरालेऽङ्गुलयः करे ।।&rdquo; (ना.शा.९-४६)</p>
<p>&ldquo;5अरालस्य यदा वक्रानामिका त्वङ्गुलिर्भवेत् ।<br>
शुकतुण्डः स तु करः&rdquo; (ना. शा. ९-५३)</p>
<p>&ldquo;भवेदभ्यन्तरं जानु यत्राहुर्वलितं तु तत् ।&rdquo; (ना.शा. ९-२५२)</p>
<p>योजना तु &ndash; वक्षःक्षेत्रात्समकालं हस्तौ व्यावर्तितौ कृत्वा आक्षिप्तया पादचार्या
सह पततः । परिवर्तेनानुनीय वक्षःप्रदेशे शुकतुण्डावधोमुखौ स्थापयेत् । बद्धया
च चार्या स्थितिः ।</p>
<p>एतन्मुग्धाविषयं च । यथा&ndash;&rdquo; दुल्लणुल्लीति तुहिगुह्णविळुळिअ अह्व
हुदौ सुणाहि दिडात्तसहि &ldquo;।</p>
<p>&lsquo;त्रिपताका तर्जनी वक्रतया शुकतुण्डः&rsquo; इत्यतान्त्रिकैर्लिखितमुपेक्ष्यमेव ।</p>
</details>
<details><summary>Notes</summary>
<p>(मू) 1.ड. परिवर्तकौ ।</p>
<p>(व्या) 1.भ.म. रालरा । 2.V.R.</p>
</details>
<pb n="098"/>
<p>वामहस्तश्च 1वक्षःस्थोऽप्यपविद्धं तु तद्भवेत् ।<br>
श्लिष्टौ 2समनखौ पादौ करौ चापि प्रलम्बितौ ।। ६५ ।।</p>
<p>देहः स्वाभाविको यत्र 3भवेत्समनखं तु तत् ।<br>
पताकाञ्जलि वक्षःस्थं प्रसारितशिरोधरम् ।। ६६ ।।</p>
<details><summary>Abh</summary>
<p>&ldquo;अन्योन्यजङ्घासंवेधात् कृत्वा तु स्वस्तिकं ततः ।
ऊरुभ्यां वलनं यत्स्यात् सा बद्धा चार्युदाहृता ।।&rdquo; (ना. श.१०-२१) (६३)</p>
<p><strong>(४) अपविद्धम्</strong> ।</p>
<p>&ldquo;वक्षसोऽष्टाङ्गुलस्थौ तु प्राङ्मुखौ कटकामुखौ ।&rdquo; (ना.शा. ९-१८४)
इति चातुरश्र्येण स्थित्वा ततो हस्तमावर्तितेन निष्क्रमय्य ततः समकालमाक्षिप्तिकां
चारीं कृत्वा तमेव हस्तं शुकतुण्डीकृतं तस्योर्वोः(रोः) पृष्ठे निपातयेत् । वामहस्तश्च
कटकामुखः । स तु वक्षस्येवेति दक्षिणस्य करपादस्यापर्यवसानात्तदुप-
लक्षितवेगनिस्सरणादपविद्धमिति नाम्नैव वर्त1नायाश्चातुर्यं सूचितम् ।
असूयाकोपवाक्यार्थाभिनये चेदम् ।</p>
<p>यथा&ndash;</p>
<p>&ldquo;विमाळकाळतुज्झ&rdquo; इत्यादौ ।
मुनिविषयस्त्वस्यैव कैश्चित्प्रयोगो लिखितः तत्पात्रान्तरपरिवर्तन&ndash;
दोषात्स्वयमलक्ष्यत्वाच्चेत्युपेक्ष्यम् ।</p>
<p>&ldquo;कुञ्चितं पादमुत्क्षिप्य व्याक्षिप्तं त्वञ्चितं न्यसेत् ।
जङ्घा स्वस्तिकासंयुक्ता चाक्षिप्ता नाम सा स्मृता ।।&rdquo; (ना.शा.१०-३७)(६४)</p>
<p><strong>(५) समनखम्</strong> ।</p>
<p><strong>प्रलम्बि</strong>तौ <strong>करा</strong>विति लताहस्तौ मन्तव्यौ । न तु दोलाहस्तौ । 2तयोः शोक&ndash;
विषययोरत्र वर्तना3याश्चातुरश्र्यभङ्गहेतुत्वात् ।</p>
<p>&ldquo;तिर्यक्प्रसारितौ चैव पार्श्वसंस्थौ लताकरौ ।&rdquo; (ना.शा. ९-१९८)
एतच्च प्रथमप्रवेशे नृत्ते दृश्यते । जप्य(य)मङ्गलादिविषये नास्य प्रयोगो युक्तः यथा
कैश्चिदिष्टः ।(६५)</p>
</details>
<details><summary>Notes</summary>
<p>(<strong>मू</strong>)</p>
<p>(व्या)</p>
</details>
<pb n="099"/>
<p>1निहञ्चितांसकूटं च तल्लीनं करणं स्मृतम् ।<br>
स्वस्तिकौ 2रेचिताविद्धौ विश्लिष्टौ 3कटिसंश्रितौ ।। ६७ ।।</p>
<p>यत्र तत्करणं ज्ञेयं बुधैः स्वस्तिकरेचितम् ।<br>
स्वस्तिकौ तु करौ कृत्वा प्राङ्मुखोर्ध्वतलौ समौ ।। ६८ ।।</p>
<details><summary>Abh</summary>
<p><strong>(६) लीनम्</strong> ।</p>
<p>&ldquo;पताकाभ्यां तु हस्ताभ्यां संश्लेषादञ्जलिः स्मृतः।&rdquo; (ना.शा. ९-१२८)</p>
<p>प्रसारितसमाः सर्वा यस्याङ्गुल्यो भवन्ति हि ।<br>
कुञ्चितश्च तथाङ्गुष्ठः स पताक इति स्मृतः ।। (ना.शा. ९-१८)</p>
<p>रेचितग्रीवा ।</p>
<p>&ldquo;रेचिता 1विस्तृतभ्रान्ता 2भावे मथननृत्तयोः।।&rdquo; (ना.शा. ८-१७३) इति
केचित् । तदसत् । औचित्यायोगात् । तेन प्रणामापसारिता गमिता नत(नता) स्याद्ग्रीवा ।</p>
<p>&ldquo;उत्क्षिप्तबाहुशिखरं निकुञ्चितशिरोधरम् ।<br>
3निकुञ्चितं शिरः ।&rdquo; (ना.शा. ८-३२)</p>
<p>तद्योगा4दंसकूटयोर्निहञ्चितत्वम् ।</p>
<p>योजना तूर्ध्वमण्डलिनौ (ना.शा. ९-२०३) नृत्तहस्तौ प्राक्प्रयुज्य तद्वर्तना5-
क्रमेण वक्षोदेशेऽञ्जलिं रचयेत् । एतदेव पताकाग्रहणस्य प्रयोजनम् । अञ्जलेर्नलि6-
नीपद्मकोशवर्तनया सम्पादनं माभूत् । अपि तूर्ध्वमण्डलवर्तनया । तथा पताकयोः
स्फुटप्रयोगोत्पत्तिः । तथाऽप्यव्यभिचारात् पताकाग्रहणमफलमेव । लौकिकाञ्जलिशङ्काशमनं
तु सति तान्त्रिके तुच्छफलम् ।</p>
<p>एतच्च प्रियप्रार्थनावाक्यार्थाभिनये । यथा&ndash; &ldquo;पुरिपडाळपळदु॰ळडामं
लिंबिल्लइ दुंदुं&rdquo; । न तु देवताप्रणामे वक्षःस्थोऽप्यञ्जलिरत्र । देवताप्रणामे तु शिरःस्थ
इति वक्ष्यामः । (६६)</p>
<p><strong>(७) स्वस्तिकरेचितम्</strong> ।</p>
<p>पूर्वं रेचितौ तत आविद्धौ वक्रौ ततो देहक्षेत्रमागतौ स्वस्तिकौ । ततोऽपि
विश्लिष्टौ विप्रकीर्णौ । ततः कटिसंस्थौ पक्षप्रद्योतपक्षवञ्चितकाख्यौ । एवं
नृत्तहस्तषट्कात्मकमेतत्क7रणम् । तत्र&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="100"/>
<p>तथा च 1मण्डल स्थानं मण्डलस्वस्तिकं तु तत् ।<br>
निकुट्टितौ यदा हस्तौ स्वबाहुशिरसोऽन्तरे ।। ६९ ।।</p>
<details><summary>Abh</summary>
<p>&ldquo;रेचितावपि विज्ञेयौ हंसपक्षौ1 द्रुतभ्रमौ ।&rdquo; (ना.शा. ९-१९३)</p>
<p>&ldquo;समाः प्रसारितास्तिस्रः तथा चोर्ध्वा कनीयसी ।<br>
अङ्गुष्ठः कुञ्चितश्चैव हंसपक्ष इति स्मृतः ।।&rdquo; (ना. शा. ९-१०६)</p>
<p>&ldquo;भुजांसकूर्पराग्रैस्तु कुटिलावर्तितौ करौ ।<br>
पराङमुखतलाविद्धौ2 ज्ञेयावाविद्धवक्रकौ ।।&rdquo; (ना.शा. ९-१९०)</p>
<p>&ldquo;तावेव मणिबन्धान्ते स्वस्तिकाकृतिसंस्थितौ ।<br>
स्वस्तिकाविति विज्ञेयौ विच्युतौ विप्रकीर्णकौ ।।&rdquo; (ना.शा. ९-१८७)</p>
<p>&ldquo;कटिशीर्षनिविष्टाग्रौ त्रिपताकौ यदा करौ ।<br>
पक्षविञ्चितकौ ।&rdquo; (ना. शा. ९-२००)</p>
<p>&ldquo;तावेव तु परावृत्तौ पक्षप्रद्योतको स्मृतौ । &ldquo;(ना.शा. ९-२०१)
योजना तु &ndash;चातुरश्र्यान्तरे रेचितवर्तनया पक्षौ विधाय व्यावर्तितकरणेन
शिरःक्षेत्रादधरगमनोपरिगमने च 3या आविद्धवक्रर्तना तया वक्षःक्षेत्रस्वस्तिकौ विधाय
तावेव विप्रकीर्णौ कृत्वा पुनःपक्षवञ्चितौ पुनः पक्षप्रद्योताविति तद्योगात्स्वस्तिकरेचितम् ।</p>
<p>अत्र च तत्र तत्र नृत्तहस्ते प्रयोगवशादा(ला)(त) चार्या शतचार्यावदन्ते
&hellip;&hellip;..बहिर्मण्डलसंस्थानकृतेन समनखौ पादावनुवर्तत इत्यसत् । एतच्च यत्र नृत्तमेव
प्राधान्येनाभिनेयं तावत्कालं प्रहर्षादियोगे तत्र तत्र प्रयुज्यते ।</p>
<p>यथा &ldquo;धण्णिइ धण्णिइ धणहिए अणुराहिणव्वहरासु । महुरकण्णे
जितिसअउदाणकुळिणिणोसु ।&rdquo; (६७)</p>
<p><strong>(८) मण्डलस्वस्तिकम्</strong> ।</p>
<p><strong>स्वस्तिका</strong>वृत्त(वुक्त)लक्षणौ । करौ । प्राङ्मुखौ चतुरश्रौ ऊर्ध्वतलौ ।
ऊर्ध्वमण्डलिनौ ।</p>
<p>&ldquo;वक्षसोऽष्टाङ्गुलस्थौ तु प्राङ्मुखौ कटकामुखौ ।<br>
समानकूर्परांसौ च चतुरश्रौ प्रकीर्तितौ ।। (ना.शा. ९-१८४)</p>
<p>&ldquo;ऐन्द्रे तु मण्डले पादौ चतुस्तालान्तरस्थितौ ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
</section>
</report>
<pb n="101"/>
<p>पादौ 1निकुट्टितौ चैव 2ज्ञेयं तत्तु 3निकुट्टकम् ।<br>
अञ्चितौ4 बाहुशिरसि5 हस्तस्त्वक्षिमुखाङ्गुलिः6 ।। ७० ।।</p>
<details><summary>Abh</summary>
<p>त्र्यश्रौ वक्षःस्थितौ चैव कटी जानुसमा तथा ।। (ना.शा. १०-६५)
योजना तु&ndash;चतुरश्रहस्ताभ्यां स्थित्वा ततो वि1च्यवाप्रयोगसमकालमुद्वेष्टितवर्तनया
गत्वा तत ऊर्ध्वमण्डलिवर्तनिकया स्वस्तिकौ कुर्यात् । मण्डलस्थानकं च बन्धीयादिति ।
इति मण्डलस्वस्तिकम् ।</p>
<p>&ldquo;विच्यवात्समपादाया विच्यवां सम्प्रयोजयेत् ।<br>
निकुट्टयंस्तलाग्रेण पादस्य धरणीतलम् ।। (ना.शा. १०-१९)</p>
<p>तलाग्रोऽग्रतलसञ्चरः । निकारवाक्यार्थाभिनये । यथा&ndash;उव्वेळा वि अगात्थि अवळआ
वाह्निअएहिशिं । जळचरिउ ससक्वसुण्णिमंमदउ&rdquo; इत्यादौ । (६८)</p>
<p>(<strong>९</strong>) <strong>निकुट्टकम्</strong> ।</p>
<p>&ldquo;उन्नमनं विनमनं स्यादङ्गस्य. निकुट्टनम् ।&rdquo;
इति <strong>कोहलः</strong> ।</p>
<p>तेन हस्तस्यालपल्लवस्य कनिष्ठाङ्गुलिपतनोत्पतनप्रकारो निकुट्टनम् । इहापि
वक्ष्यते । अञ्चित इति पादस्याप्युद्धट्टितरूपता ।</p>
<p>&ldquo;स्थित्वा पादतलाग्रेण पार्ष्णिं भूमौ निपातयेत् ।<br>
यस्य पादस्य करणे भवेदुद्धट्टितस्तु सः ।।&rdquo; (ना. शा. ९-२६६)</p>
<p>चकारेण मण्डलस्थानकमुच्यते । स्वबाहुशिरस इत्येकवचनाद्धस्ता2विति द्विवचनाच्च
पर्यायेणाङ्गद्वयेन प्रयोगः । एवकाराद्दक्षिणेन प्रयोगे दक्षिण एव पादः वामेन वामः ।
तेन मण्डलस्थानके स्थित्वा चातुरश्र्यादन्तरमुद्वेष्टितकरणेन हस्तं नीत्वा स्कन्धशिरसि
निकुट्टयेत् । तमेव पादमुद्धट्टितं कुर्यात् । वामं तु हस्तं यथावस्थितं
पुनराविद्धवक्रवर्तनतया तं हस्तं चतुरश्रीकुर्यात् । तत्समकालं चोक्तविधिना द्वितीयमङ्गं
निकुट्टयेदिति योजना ।</p>
<p>अस्य च पुनः पुनरात्मसम्भावनाप्रधाने वाक्यार्थेऽभिनेतव्ये प्रयोगः । यथा&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="102"/>
<p>1निकुञ्चितार्धयोगेन 2भवेदर्धनिकुट्टकम् ।<br>
पर्यायशः कटिश्छिन्ना बाह्वोः शिरसि पल्लवौ ।। ७१ ।।</p>
<details><summary>Abh</summary>
<p>&ldquo;भीउणजाणमिहउसू भवउकज्जी&rdquo; ।। (६९)</p>
<p>(<strong>१०</strong>) <strong>अर्धनिकुट्टकम्</strong> ।</p>
<p>चरममेवार्धं लक्षणम् । आद्येन तु निकुट्टितस्य हस्तस्य युक्त्या लक्षणं कृतम् ।
अलपल्लव इति वक्तव्ये कुञ्चितग्रहणं क्रियाविशिष्टत्वप्रदर्शकम् ।</p>
<p>&ldquo;आवर्तिन्यः करतले यस्याङ्गुल्यो भवन्ति हि ।<br>
पार्श्वगास्ता विकीर्णाश्च स हस्तस्त्वलपल्लवः ।।&rdquo; (ना.शा. ९-९१)</p>
<p><strong>शङ्कुकादि</strong>भिस्त्वञ्चनं देहाभिमुख्येन पृष्ठभागेन मना1गाकर्षणमिति व्याख्यायितन्नाम्ना2 न3
सङ्गतमित्यास्ताम् ।</p>
<p>अस्य च प्रयोगः, स्वात्मसम्भावनाविषय एवाप्ररूढे वाक्यार्थे । यथा&ndash;
&lsquo;&lsquo;हउपरपरिवध उद्घटइध&rsquo;&rsquo; (७०) ।</p>
<p>(<strong>११</strong>) <strong>कटिच्छिन्नम्</strong> ।</p>
<p>&ldquo;कटिमध्यस्य वलनाच्छिन्ना ।&rdquo; (ना.शा. ९-२४५)
पर्यायश इत्युभयशेषः ।</p>
<p>&ldquo;मणिबन्धनमुक्तौ तु पताकौ पल्लवौ स्मृतौ ।&rdquo; (ना.शा. ९-१९६)
योजना तु&ndash; भ्रमरिकया (ना.शा.१०-४५) चार्या पर्यायेण पार्श्वद्वयभ्रमणं कृत्वा
मण्डलस्थानके (ना.शा. १०-६५) स्थित्वा बाहुशिरसि च पल्लवं
पताकालपल्लवच्छायाद्वितीयं पर्यायेण बिभ्रद्विधेयः । पुनरपेरणाङ्गेनैवमिति । त्रिश्चतुर्वैषैव
क्रिया ।</p>
<p>&ldquo;अतिक्रान्तक्रमं कृत्वा त्रिकं तु परिवर्तयेत् ।<br>
द्वितीयपादभ्रमणात्तलेन भ्रमरी स्मृता ।।&rdquo; (ना.शा. १०-४५)</p>
<p>&ldquo;कुञ्चितं पादमुत्क्षिप्य पुरतः सम्प्रसारयेत् ।<br>
उत्क्षिप्य पातयेच्चैनमतिक्रान्ता तु सा स्मृता&rdquo; (ना.शा. १०-३०)</p>
<p>विस्मयप्रधानवाक्यार्थाभिनये चास्य प्रयोगः । यथा&ndash; &ldquo;एभि उ/?/वि/?/ खु गिडत्थ गि4-
ळित्थ उ/?/ वोरु/?/5 वदाणहुणं भूकुळावणइ&rdquo; । विस्मयप्राधान्यख्यापनायैवात्रपल्लवस्यादौ</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="103"/>
<p>पुनःपुनश्च करणं कटिच्छिन्नं तु तद्भवेत् ।<br>
अपविद्धकरः सूच्या पादश्चैव निकुट्टितः1 ।। ७२ ।।</p>
<p>सन्नतं यत्र2 पार्श्वं च तद्भवेदर्धरेचितम् ।<br>
स्वस्तिकौ चरणौ यत्र करौ वक्षसि रेचितौ3 ।। ७३ ।।</p>
<p>निकुञ्चितं तथा वक्षो वक्षस्वस्तिकमेव तत्4 ।<br>
अञ्चितेन तु पादेन रेचितौ 5तु करौ यदा6 ।। ७४ ।।</p>
<details><summary>Abh</summary>
<p>प्रयोगः &ldquo;अद्धक् खि आ6&rdquo; इत्यादौ ।। (७१)</p>
<p>(<strong>१२</strong>) <strong>अर्धरेचितकम्</strong> ।</p>
<p>&ldquo;हस्तौ तु सर्पशिरसौ मध्यमाङ्गुष्ठकौ1 यदा ।<br>
तिर्यक्प्रसारितास्यौ च तदा सूचीमुखौ स्मृतौ ।।&rdquo; (ना.शा. ९-१९१)</p>
<p>मण्डल एव स्थानके स्थित्वा करो वक्षसि कटकामुखः सूचीमुखेन हस्तेनाप2गमपूर्वकं
विद्धो निकटयोजितः चपटचावसरे (तदपसारणे) च पार्श्वं सम्यक्सौष्ठवेन नतं पादश्च
निकुट्टितस्तदा कायार्धस्य पर्यायेण रेचनाद्बहिर्गमनादर्धरेचितम् ।
एतच्चासमञ्जसचेष्टाप्रधानवाक्यार्थाभिनये । यथा&ndash; &ldquo;गिरिगिइइळ/?/वमुं
चोळउकज्जनुकारण&rsquo;&rsquo; इत्यादौ । (७२) ।</p>
<p>(<strong>१३</strong>) <strong>वक्षःस्वस्तिकम्</strong> ।</p>
<p>वक्षसि तौ हस्तौ चतुरश्रौ स्थितौ तौ रेचितौ कृत्वा व्यावृत्तकरणेनानीय निकुञ्चिते
आभुग्ने वक्षसि स्वस्तिकौ कार्यौ । हस्तस्वस्तिकानुसारेण च पादावन्योन्यं
जङ्घानुगुल्फवलनेन स्वस्तिकौ कार्यौ ।</p>
<p>&ldquo;निम्नमुन्नतपृष्ठं च व्याभुग्नांसं श्लथं क्वचित् ।<br>
आभुग्नं तदुरः ।&rdquo; (ना.शा. ९-२२४)</p>
<p>अत्र च नृत्तयोगात्सौष्ठवप्राधान्यमिति । भुग्नांसमिति । अंसौ हस्तापेक्षया ।
लज्जितजातानुतापप्रधाने वाक्यार्थे एवास्य प्रयोजनम् । यथा&ndash;&ldquo;3भुंजइ सदेसदेसं</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="104"/>
<p>उन्मत्तं 1करणं तत्तु2 विज्ञेयं नृत्तकोविदैः3 ।<br>
4हस्ताभ्यामथ पादाभ्यां भवतः स्वस्तिकौ यदा ।। ७५ ।।</p>
<p>तत्स्वस्तिकमिति प्रोक्तं करणं करणार्थिभिः ।<br>
विक्षिप्ताक्षिप्तबाहुभ्यां स्वस्तिकौ चरणौ यदा ।। ७६ ।।</p>
<details><summary>Abh</summary>
<p>धादंति बहिः णिं अमित 4एव वंसतिण्णवव5सिः अनु अन्नअविरंहीम । &ldquo;(७३)</p>
<p>(<strong>१४</strong>) <strong>उन्मत्तकम्</strong> ।</p>
<p>&ldquo;पार्ष्णिर्यत्र स्थिता भूमावूर्ध्वमग्रतलं तथा ।<br>
अङ्गुल्यश्चाञ्चिताः सर्वाः स पादोऽञ्चित उच्यचे ।।&rsquo;&rsquo; (ना.शा. ९-२७५)</p>
<p>आविद्धचार्या चास्य प्रयोगः ।</p>
<p>&ldquo;स्वस्तिकस्याग्रतः पादः कुञ्चितस्तु प्रसारितः ।<br>
निपतेदञ्चिताविद्धमाविद्धा नाम सा स्मृता ।।&rdquo; (ना.शा.१०-३८)</p>
<p>एकवचनद्विवचनाभ्यामङ्गपर्यायः सूच्यते । एतस्यातिसौभाग्यादिजनितग1 र्वविषयः प्रयोगः ।
यथा-&ldquo;इंतिइ2एण इहहि कह विमाखरिततवसिइ ।&rdquo; (७४)</p>
<p>(<strong>१५</strong>) <strong>स्वस्तिकम्</strong> ।</p>
<p>उद्वेष्टिवर्तन3वामहस्तो निष्क्रम3स्य(निष्कास्य) व्यावर्तितस्य करणसमकालमुत्प्लुत्य5
युगपदेव हस्तपादस्य स्वस्तिकं रचयेत् । <strong>करणार्थिभि</strong>रिति वाक्यार्थाभिनयलक्षणा ।
नृत्ताङ्गहाररूपा गरिपरिक्रमादिस्वभावश्च क्रिया येऽर्थवन्त इति मध्ये तेन भङ्गिवचनेन
सर्वेषां करणानां प्रयोजनं सूचितम् । तत्र युक्त्या द्वे(न्वे)षणनिषेधरहस्ये (राभस्ये?)
च वाक्यार्थेऽभिनेतव्येऽस्य प्रयोगः । यथा &ldquo;मणिचारिं ते मत्थिअरुअअं गढजांवणयेण6
वंति हिअंभुळणए किं त कंमणएण&rdquo; ।। (७५)</p>
<p>(<strong>१६</strong>) <strong>पृष्ठस्वस्तिकम्</strong> ।</p>
<p>&ldquo;ऊरुभ्यां वलनं कृत्वा कुञ्चितं पादमुद्धरेत् ।<br>
पार्श्वे विनिक्षिपेच्चैनमपक्रान्ता तु सा स्मृता ।।&rdquo; (ना.शा. १०-३१)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="105"/>
<p>अपक्रान्तार्धसूचिभ्यां1 तत्पृष्ठस्वस्तिकं भवेत् ।<br>
पार्श्वयोरग्रतश्चैव यत्र 2श्लिलष्टः करो भवेत् ।। ७७ ।।</p>
<p>स्वस्तिकौ हस्तपादाभ्यां तद्दिक्स्वस्तिकमुच्यते ।<br>
अलातं चरणं कृत्वा व्यंसयेद्दक्षिणं करम् ।। ७८ ।।</p>
<p>ऊर्ध्वजानुक्रमं 3कुर्यादलातकमिति स्मृतम् ।<br>
स्वस्तिकापसृतः पादः करौ नाभिकटिस्थितौ ।। ७९ ।।</p>
<details><summary>Abh</summary>
<p>&ldquo;कुञ्चितं पादमुत्क्षिप्य जानूर्ध्वं सम्प्रसारयेत् ।<br>
पातयेच्चाग्रयोगेन सा सूची परिकीर्तिता ।।&rdquo; (ना.शा.१०-३४)</p>
<p>1ऊर्ध्व(अर्ध)शब्देन द्वितीयस्मिन्पादे सूची कार्या । न तु तस्मिन्नेव पर्यायेणेत्याह ।
तेनेत्थं योजना&ndash;उद्वेष्टितक्रियया बाहुद्वयविक्षेपसमकालमपक्रान्ता चारी2 । तया
3अपवेष्टितकरणसमकालं द्वितीयेन पादेन सूचीं विधाय स्वस्तिकं पादाभ्यां तथा
4हस्ताभ्यां कुर्यादिति । पृष्ठे पाश्चात्ये समे यत्स्वस्तिकं तथा दक्षिणपृष्ठे वामपादेन
स्वस्तिकं त्रिकवलनया च पराङ्गमुखीभूय स्वस्तिकमिति पृष्ठस्वस्तिकम् ।
प्रयोगोऽस्योक्तविषय एव । अन्ये तु पृष्ठविषये हस्ताभ्यां स्वस्तिकमिच्छन्तो युद्धविषये
परिक्रमे5ऽस्य प्रयोगमाहुः । (७६)</p>
<p>(<strong>१७</strong>) <strong>दिक्स्वस्तिकम्</strong> ।</p>
<p>हस्ताभ्यामथेत्यादिना यत्पश्चात्स्वस्तिकाख्यं करणमुक्तं तदेव यदा पार्श्वयोरग्रे
चकारात्पृष्ठे चतुर्दिङमुखेष्वत्रुटितेनाङ्गेन क्रियतेऽत एवाङ्गश्लिष्ट इति । तदा
दिक्स्वस्तिकमिति । अनेन मध्ये निरूपितेन सर्वेषां करणानामित्थं प्रयोगमनुजानीते ।
प्रयोगश्चास्यगीतपरिवर्तेषु । यद्वक्ष्यति &ldquo;यदा गीत(ति)वशादङ्गं भूयो भूयो निवर्तते&rdquo;
(ना.शा. ४-३०६) । इत्यादि । (७७)</p>
<p>(<strong>१८</strong>) <strong>अलातकम्</strong> ।</p>
<p>&ldquo;पृष्ठे प्रसारितः पादो वलितेनान्तरीकृतः7 ।<br>
पार्ष्णिप्रपतिता चैवमलाता सा प्रकीर्तिता ।।&rdquo; (ना.शा. १०-४१)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="106"/>
<p>1पार्श्वमुद्वाहितं चैव करणं तत्कटीसमम् ।<br>
हस्तो हृदि भवेद्वामः सव्यश्चाक्षिप्तरेचितः ।। ८० ।।</p>
<details><summary>Abh</summary>
<p>अंसाद्विनिष्क्रमणं <strong>व्यंसयेदिति</strong> । तं च नृत्तहस्तं (नितम्बहस्तं) दक्षिणेन रचयति ।
यत्&ndash;
&ldquo;कुञ्चितं पादमुत्क्षिप्य जानुस्तनसमं न्यसेत् ।<br>
द्वितीयं च क्रमं तूर्ध्वमूर्ध्वजानुः प्रकीर्तिता ।।&rdquo; (ना.शा. १०-३३)</p>
<p>ततश्चारीनिवेशाच्च पादस्याप्यलातादिसंज्ञा । एवं सर्वत्र ।</p>
<p>&ldquo;बाहुपशीर्षाद्विनिष्क्रान्तौ नितम्बाविति कीर्तितौ ।&rdquo; (ना.शा. ८-१९६)
योजना तु&ndash;दक्षिणपादेनालातां चारीं प्रयुञ्जानो दक्षिणहस्तेन नितम्बं कृत्वा चतुरश्रमेव
कुर्यात् । वामेन पादेनोर्ध्वजानुं ततो वामेनाप्यङ्गेन । एवमेतेऽप्यलातचार्या द्वि(द्विः)-
प्रयोगात्तन्नामधेयमेवेदं करणम् । प्रयोगश्चास्य ललितनृत्तविषये । यथा&ndash;&ldquo;देवं हं
उणवशमिं&rdquo; इत्यादौ । (७८)</p>
<p>(<strong>१९</strong>) <strong>कटीसमम्</strong> ।</p>
<p>स्वस्तिकादनन्तरम1पसृत इत्यनेन आक्षिप्तायाश्चार्या अनन्तरम2पक्रान्तायाश्चार्याः
प्रयोगमाह । चकारेण करौ च स्वस्तिकाव3वधृतौ । तत एको नाभिस्थः 4खटकः ।
एवमपरः कट्यामर्धचन्द्रः । तदेव पार्श्वं नतमपरमुद्वाहितं द्वितीयेनाङ्गेन ।</p>
<p>&ldquo;कुञ्चितं पादमुत्क्षिप्य आक्षिप्य त्वञ्चितं न्यसेत् ।<br>
जङ्घास्वस्तिकसंयुक्त5माक्षिप्ता नाम सा स्मृता ।।&rdquo; (ना.शा. १०-३७)</p>
<p>&ldquo;उत्क्षिप्तच6क्रा तु यदाऽनामिका सकनीयसी ।<br>
अस्यैव तु कपित्थस्य तदासौ खटकामुखः ।।&rdquo; (ना.शा. ९-६१)</p>
<p>&ldquo;यस्याङ्गुल्यस्तु विनताः सहाङ्गुष्ठेन चापवत् ।<br>
सोऽर्धचन्द्रः&rdquo; (ना.शा. ९-४३)</p>
<p>&ldquo;उद्वाहितं तूर्ध्वगतमुरो ज्ञेयम् &quot; इति । (ना.शा. ९-२३१)
तत्पार्श्वमप्युद्वाहितम् । वैष्णवं चात्र स्थानकं कटिसमं तत्त्वबन्धाल्लभ्यते ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="107"/>
<p>रेचितश्चापविद्धश्च तत्स्यादाक्षिप्तरेचितम् ।<br>
विक्षिप्तं हस्तपादं च तस्यैवाक्षेपणं पुनः ।। ८१ ।।</p>
<p>यत्र तत्करणं ज्ञेयं विक्षिप्ताक्षिप्तकं द्विजाः ।<br>
स्वस्तिकौ चरणौ कृत्वा 1करिहस्तं च दक्षिणम् ।। ८२ ।।</p>
<details><summary>Abh</summary>
<p>&ldquo;द्वौ तालावर्धतालश्च पादयोरन्तरं भवेत् ।<br>
तयोः समस्थितस्त्वेकः त्र्यश्रः पक्षस्थितोऽपरः ।।</p>
<p>किञ्चिदञ्चितजङ्घं च सौष्ठवाङ्गपुरस्कृतम् ।<br>
वैष्णवं स्थानमेतद्धि विष्णुरत्राधिदैवतम् ।।&rdquo; (ना.शा.१०-५२-५३)</p>
<p>जर्ज1राभिमन्त्रणावसरे सूत्रधारेणायं प्रयोक्तव्यः । (७९)</p>
<p>(<strong>२०</strong>) <strong>आक्षिप्तरेचितम्</strong> ।</p>
<p>हृदयक्षेत्रे वामः सव्यश्च यो हस्तः स आसमन्तादित्यूर्ध्वे पार्श्वद्वये च
व्यावर्तितकरणेन क्षिप्तः स रेचितो हंसपक्षद्रुतभ्रमात्मा । (ना.शा. ९-१९३) । तत
एक आक्षिप्तः स्ववक्षोदेशमधोमुख आनीतोऽञ्चितश्च रेचितः सन्नपविद्धश्च ।
गात्रक्षेत्रान्निष्क्रामित इत्याक्षिप्तरेचितं करणम् । पादावत्र प्रयोगानुसारेण अञ्चित2&ndash;
सूचीरूपेण । त्यागोपादानप3रस्प(म्प)रात्मनि च4 वाक्यार्थेऽभिनेतव्येऽस्य प्रयोगः । यथा
&ldquo;हण्डे चिसुणइ एइं वइउं वण5&rdquo; इत्यादौ ।। (८०)</p>
<p>(<strong>२१</strong>) <strong>विक्षिप्ताक्षिप्तकम्</strong> ।</p>
<p>6एकस्य हस्तस्य व्यावर्तनकरणकाले पादस्य बहिर्निष्क्रमणलक्षणो विक्षेपः ।
द्वितीयहस्तस्तु चतुरश्र एव । पुनः परिवर्तितकरणेन तस्य हस्तपादस्याक्षेपो द्वितीयस्य
विक्षेपः । गमनागमनप्रधाने वाक्यार्थे चास्य प्रयोगः ।</p>
<p>यथा&mdash;&ldquo;आवर्तउजंतउ पुणं रगइदम्&rdquo; इत्यादाविति केचित् ।</p>
<p><strong>उपाध्यायास्त्वाहुः</strong>&ndash;अभिनयहस्ता ये वक्ष्यन्ते तत्प्रधानस्य करणस्य वाक्यार्था
भिनये प्रयोगः । न तु केवलवर्तनाप्रधानस्य केवलनृत्तहस्तप्रधानस्य वा । तस्य</p>
</details>
<details><summary>Notes</summary>
<p>(<strong>मू</strong>.)</p>
<p>(<strong>व्या</strong>)</p>
</details>
<pb n="108"/>
<p>वक्षःस्थाने तथा वाममर्धस्वस्तिकमादिशेत् ।<br>
व्यावृत्तपरिवृत्तस्तु4 स एव तु करो यदा ।। ८३ ।।</p>
<p>अञ्चितो नासिकाग्रे तु तदञ्चितमुदाहृतम् ।<br>
कुञ्चितं 2पादमुत्क्षिप्य 3त्र्यश्रमूरुं विवर्तयेत् ।। ८४ ।।</p>
<p>कटिजानुविवर्ताच्च4 भुजङ्गत्रासितं भवेत् ।<br>
कुञ्चितं पादमुत्क्षिप्य5 जानुस्तनसमं6 न्यसेत् ।। ८५ ।।</p>
<details><summary>Abh</summary>
<p>तु नृत्ते प्रयोगः प्राधान्येन । अन्ये तु कदाचिदङ्ग1विच्छेदरक्षणे । यथायोगमभिनया-
न्तराले गतिपरिक्रम(मे ?) तालान्तरसन्धाने युद्धनियुद्धचारीस्थानके सञ्चारे वा प्रयोग
इति । एतच्च सर्वत्रानुसरणीयम् । (८१)</p>
<p>(<strong>२२</strong>) <strong>अर्धस्वस्तिकम्</strong> ।</p>
<p>&ldquo;समुन्नतो लताहस्तः पार्श्वात्पार्श्वं तु दोलितः ।<br>
त्रिपताकोऽपरः कर्णे करिहस्तः प्रकीर्तितः ।।&rdquo;</p>
<p>&ldquo;तिर्यक्प्रसारितौ चैव पार्श्वसंस्थौ लताभिधौ ।&rdquo; (ना.शा. ९-१९८-१९९)</p>
<p>&ldquo;कटिहस्तम्&rdquo; इति केचित्पठन्ति । तत्र व्याख्या कट्यां यो हस्तोऽर्धचन्द्रः
2पक्षप्रद्योतकवञ्चितकौ । <strong>वाममिति</strong> खटकास्यम् (ना.शा. ९-६१) पादाभ्यामेव
स्वस्तिकयोगादर्धस्वस्तिकम् । एतत्करणमभिनयहस्तरहितमेव । (८२)</p>
<p>(<strong>२३</strong>) <strong>अञ्चितम्</strong> ।</p>
<p><strong>स एवे</strong>ति योऽर्धस्वस्तिककरणे करिहस्त उक्तः स एव व्यावर्तितकरणेन यदा
नासाक्षेत्रे3 अलपल्लवाकृतित्वादञ्चितोदञ्चितसारणा4नुकारि तदञ्चितम् । एतस्य
संमुखीनात्मविषये स्वाति5शयकौतुके(क)प्रधाने वाक्यार्थे प्रयोगः । यथा&ndash;
एवउवेम्मकुहेउको इति । (८३)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="109"/>
<p>प्रयोगवशगौ हस्तावूर्ध्वजानु प्रकीर्तितम्1 ।<br>
2वृश्चिकं चरणं कृत्वा करं पार्श्वे निकुञ्चयेत् ।। ८६ ।।</p>
<p>नासाग्रे दक्षिणं चैव ज्ञेयं तत्तु निकुञ्चितम्3 ।<br>
वामदक्षिणपादाभ्यां 4घूर्णमानोपसर्पणैः ।। ८७ ।।</p>
<p>उद्वेष्टितापविद्धैश्च5 हस्तैर्मत्तल्ल्युदाहुतम् ।<br>
6स्खलितापसृतौ पादौ वामहस्तश्च रेचितः ।। ८८ ।।</p>
<details><summary>Abh</summary>
<p>(<strong>२४</strong>) <strong>भृजङ्गत्रासितम्</strong> ।</p>
<p>नृत्तस्यानादिसिद्धत्वात्करणमिदमुक्तरूपमाशङ्कितदृष्टनिकटतः सर्पत्रासाविष्टस्येव
गतिसंवर्ते भुजङ्गत्रासितं करणम् । हस्तौ तु पादवशाद्व्यावर्तितपरिवर्तितौ भवतः ।
क्रमेणैको दोलाहस्तः (ना.शा. ९-१४८) परः खटकास्य इति करणम् । एतत्सादृश्यात्तु
भुजङ्गत्रासितचारी (ना.शा. १०-४२) वक्ष्यते । एवं करणतुल्यं नाम सर्वचारीषु
वाच्यम् । (८४)</p>
<p>(<strong>२५</strong>) <strong>ऊर्ध्वजानु</strong> ।</p>
<p>&ldquo;उत्क्षिप्ता यस्य पार्ष्णिः स्यादङ्गुल्यः कुञ्चितास्तथा ।<br>
तथा कुञ्चितमध्यश्च स पादः परिकुञ्चितः ।। (ना.शा. ९-२७७)</p>
<p>ऊर्ध्वजानु एवं भविष्यति&ndash;कुञ्चितसमकालं स एव हस्त एव
कुञ्चितस्तनसमजानूपरि वोर्ध्वमुखोऽलपल्लवोऽरालो वा । तत्रापरस्तु
वक्षःस्थखटकामुखः । (८५)</p>
<p>(<strong>२६</strong>) <strong>निकुञ्चितम्</strong> ।</p>
<p>वृश्चिकाख्ये करणे यः पादो वक्ष्यते &ldquo;पादः पृष्ठाञ्चितस्तथा &quot; इति (ना.शा.
४-१०८) (स) वृश्चिकशब्देनेहोच्यते । तेन पश्चात्प्रसारितं चरणं कृत्वा तदेकं
च हस्तं शिरःपार्श्वक्षेत्रेऽरालं द्वितीयं च नासाग्रक्षेत्रानुसारि वक्षस्यरालमेव कुर्यात् ।
अन्ये त्वाहुः&ndash; नासाग्रे एकः पताकः अन्यश्च सूच्यास्य इति ।
एतच्चाकाशगमनोन्मुखवितर्कप्रणिधानादिप्रधानवाक्यार्थाभिनये । यथा हनूमतः &lsquo;एषोऽस्मि
व्योममार्गे प्रसभमभिचरन्किं विलम्बैः&rsquo; । इत्यादौ ।। (८६)</p>
</details>
<details><summary>Notes</summary>
<p>(मू)</p>
</details>
<pb n="110"/>
<p>सव्यहस्तः कटिस्थः स्यादर्धमत्तल्लि तत्स्मृतम्1 ।<br>
रेचितो2 दक्षिणो हस्तः पादः 3सव्यो निकुट्टितः ।। ८९ ।।</p>
<p>दोला चैव भवेद्वामस्तद्रेचितनिकुट्टितम्4 ।<br>
कार्यौ 5नाभितटे हस्तौ प्राङ्मुखौ खटकामुखौ ।। ९० ।।</p>
<details><summary>Abh</summary>
<p>(<strong>२७</strong>) <strong>मत्तल्लि</strong> ।</p>
<p>चार्यप्येवंरूपैव (ना.शा. १०-२८) भविष्यति । घूर्णमानस्य ततो यान्युपसर्पणानि
पादस्य तैरुपलक्षिताभ्यां पादाभ्याम् । घूर्णनं च पादस्य
द्वितीयपादगुल्फस्वस्तिकोपसर्पणम् । तत्समकालं च हस्तौ नितम्बाख्यावुद्वेष्टितौ
तदोपसर्पणकालेऽपविद्धोपवेष्टने (द्धावपवेष्टितौ) । एवं द्वितीयेनाङ्गेन । बहुवचनं पुनः
पुनरित्थं क्रियेति सूचयति । 1मदनं मत्तं तनोतीति मत्तल्लि मदोत्कलस्य वीप्सायोगेन
करणेन । तन्मत्तल्लित्रये विक्षेपः । मत्तशेखरकादिविषयोऽस्याः प्रयोगः । (८७)</p>
<p>(<strong>२८</strong>) <strong>अर्धमत्तल्लि</strong> ।</p>
<p>(वामः) रेचितो हंसपक्षो द्रुतभ्रमः । स्खलित इति षट् (कट्यां?) द्वितीयः
पादनिकटं प्राप्तः । तरुणमदविषयः (प्रयोगः) । (८८)</p>
<p>(<strong>२९</strong>) <strong>रेचितनिकुट्टितम्</strong> ।</p>
<p><strong>सव्य</strong> इति दक्षिण एव । <strong>निकुट्टित</strong> इत्युद्धट्टितक्रियया ।</p>
<p>&ldquo;स्थित्वा पादतलाग्रेण पाष्णिर्भूमौ निपात्यते ।&rsquo;&rsquo; (ना.शा. ९-२४८) स
उद्धट्टितः ।</p>
<p>अंसौ प्रशिथिलौ मुक्तौ पताकौ तु प्रलम्बितौ ।<br>
यदा भवेतां करणे स दोल इति संज्ञिताः ।।&rsquo;&rsquo; (ना.शा. ९-१३५)</p>
<p>स्त्रीलिङ्गयोगेन दोला हस्तस्य प्रेङ्खोलितं यद्वर्तनया गमनामगने सूचयति । (८९)</p>
</details>
<details><summary>Notes</summary>
<p>(<strong>मू</strong>) 1.N.क्ष.ठ.म. मत्तल्लिमादिशेत् ।</p>
<p>(<strong>व्या</strong>)</p>
</details>
<pb n="111"/>
<p>सूचीविद्धावपक्रान्तौ पादौ पादापविद्धके ।<br>
अपविद्धो भवेद्धस्तः सूचीपादस्तथैव च ।। ९१ ।।</p>
<p>तथा त्रिकं विवृत्तं च वलितं नाम तद्भवेत् ।<br>
1वर्तिताघूर्णितः सव्यो हस्तो वामश्च दोलितः ।। ९२ ।।</p>
<p>स्वस्तिकापसृतः पादः करणं घूर्णितं तु2 तत् ।<br>
करिहस्तो भवेद्वामो दक्षिणश्च विवर्तितः ।। ९३ ।।</p>
<details><summary>Abh</summary>
<p>(<strong>३०</strong>) <strong>पादापविद्धकम्</strong> ।</p>
<p>नाभिक्षेत्रे पराङ्मुखौ । सूच्याख्येन पादेन द्वितीयं पादं विद्धं विधाय स एव
सूचीपादोऽपक्रा1न्तचारीयुक्तः कार्यः । एवं द्वितीयोऽपि ।</p>
<p>&ldquo;उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।&rdquo;<br>
सूचीपादः । (ना.शा. ९-२७९)</p>
<p>&ldquo;ऊरुभ्यां वलनं कृत्वा&rdquo; इत्यपक्रान्ता (ना.शा. १०-३१) पादात्
पादान्तरमपविद्धमपसारित यत्र तदिदं करणम् । (९०)</p>
<p>(<strong>३१</strong>) <strong>वलितम्</strong> ।</p>
<p>&ldquo;हस्तौ तु सर्पशिरसौ&rdquo; (ना.शा. ९-१९१) इति सूचीमुखो हस्तः । स देह&ndash;
क्षेत्रादपसृतः कार्यः । तत्समकालं सूचीपादोऽप्यपसृतः । ततो भ्रमरिकां चारी कृत्वा&ndash;</p>
<p>&ldquo;अतिक्रान्तक्रमं कृत्वा त्रिकं तु परिवर्तयेत् ।<br>
द्वितीयपादभ्रमणात्तलेन भ्रमरी स्मृता ।।&rdquo; (ना.शा. १०-४५)</p>
<p>तदिदं त्रिकवलनाद्वलितम् । (९१)</p>
<p>(<strong>३२</strong>) <strong>घूर्णितम्</strong> ।</p>
<p>पार्श्वक्षेत्रादूर्ध्वव्यावर्तितेनाधोमुखपरिवर्तितेन यदा दोलाहस्तत्वाद् घूर्णितम् । (९२)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="112"/>
<p>बहुशः 1कुट्टितः पादो ज्ञेयं तल्ललितं बुधैः ।<br>
ऊर्ध्वजानुं 2विधायाथ तस्योपरि लतां न्यसेत् ।। ९४ ।।</p>
<p>दण्डपक्षं तु तत्प्रोक्तं करणं नृत्तवेदिभिः ।<br>
भुजङ्गत्रासितं कृत्वा 3यत्रोभावपि रेचितौ ।। ९५ ।।</p>
<p>वामपार्श्वस्थितौ हस्तौ भुजङ्गत्रस्तरेचितम् ।<br>
त्रिकं सुवलितं कृत्वा लतारेचितकौ करौ ।। ९६ ।।</p>
<details><summary>Abh</summary>
<p>(<strong>३३</strong>) <strong>ललितम्</strong> ।</p>
<p>&ldquo;समुन्नतो लताहस्तः पार्श्वात्पार्श्वविलोलितः ।<br>
इत्ययं वामः । (ना.शा. ९-१९९)</p>
<p>दक्षिणं विविधं कृत्वा बहुशो वर्तितः ।</p>
<p>&ldquo;बाहुशीर्षाद्विनिष्क्रान्तौ नितम्बौ ।&rdquo; (ना.शा. ९-१९६)</p>
<p>&ldquo;केशदेशाद्विनिष्क्रान्तौ परिपार्श्वोत्थितौ तथा ।<br>
विज्ञेयौ केशबन्धौ ।।&rdquo; (ना.शा. ९-१९७)</p>
<p>इत्येवंप्रकारनृत्तहस्तयोजनया वर्तितः । चकाराद्वर्तनान्ते &ldquo;त्रिपताकोऽपरः कर्णे&rdquo; (ना.शा.
९-१९९) इति करिहस्तः । पादश्च हस्तानुसारेण निकुट्टितः पुनः पुनरन्येनाङ्गेन1 ।
तदिति सविलासनृत्तविषयमेतत् । अत एव ललितं नाम करणम् । (९३)</p>
<p>(<strong>३४</strong>) <strong>दण्डपक्षम्</strong> ।</p>
<p>&lsquo;कुञ्चितं पादमुत्क्षिप्य जानुस्तनसमम्&rsquo; इति (ना.शा. १०-३३) ऊर्ध्वजानुचारीं
कुर्वन् &ldquo;तिर्यक्प्रसारितौ&rdquo; (ना.शा. ९-१९८) इति लताहस्तौ विधायैकं लताहस्तं
तस्य जानुन उपरि क्षिपेत् । पुनर्द्वितीयेनाङ्गेनैवमित्येकत्र पार्श्वे
दण्डवद्बाहुसमवस्थानाद्दण्डपक्षं करणम् । (९४)</p>
<p>(<strong>३५</strong>) <strong>भुजङ्गत्रस्तरेचितम्</strong> ।
तदित्यध्याहारः ।</p>
<p>&ldquo;कुञ्चितं पादमुत्क्षिप्य त्र्यश्रमूरुं विवर्तयेत् ।&rdquo; (ना.शा. १०-४२)
इति विधाय द्वावपि हंसपक्षौ द्रुतभ्रमौ (ना.शा. ९-१९३) वामक्षेत्रगौ हस्तौ नेयौ । (९५)</p>
</details>
<details><summary>Notes</summary>
<p>(मू)</p>
<p>(व्या)</p>
</details>
<pb n="113"/>
<p>नूपुरश्च 1तथा पादः करणे नूपुरे 2न्यसेत् ।<br>
रेचितौ हस्तपादौ 3च कटी ग्रीवा च रेचिता4 ।। ९७ ।।</p>
<p>वैशाखस्थानकेनैतद्धवेद्वैशाखरेचितम् ।<br>
आक्षिप्तः स्वस्तिकः पादः 5करौ चोद्वेष्टितौ तथा ।। ९८ ।।</p>
<p>त्रिकस्य 6वलनाच्चैव ज्ञेयं भ्रमरकं तु तत् ।<br>
अञ्चितः स्यात्करो वामः 7सव्यश्चतुर एव तु ।। ९९ ।।</p>
<details><summary>Abh</summary>
<p>(<strong>३६</strong>) <strong>नूपुरम्</strong> ।</p>
<p>&ldquo;पृष्ठतोऽभ्यञ्चितं कृत्वा पादमग्रतलेन तु ।<br>
द्रुतं निपातयेद् भूमौ चारी नूपुरपादिका ।।&rdquo; (ना.शा. १०-३५)</p>
<p>तेन भ्रमरिकया चार्या (ना.शा. १०-४५) त्रिकवलनं कृत्वा ततो नूपुरपादिकां चारीं
येन पादेन करोति तद्दिक्केनैव हस्तेन (रेचितम् ।। द्वितीयो लताहस्तः) । (९६)</p>
<p>(<strong>३७</strong>) <strong>वैशाखरेचितम्</strong> ।</p>
<p>रेचितौ नृत्तहस्तौ हंसपक्षौ द्रुतभ्रमाविति । तदनुकारेण पादग्रीवाकटिगतं रेचितं
ज्ञेयम् । यथोक्तं <strong>राहुलकेन</strong>&ndash;</p>
<p>&ldquo;ग्रीवायां करयोः कट्यां पादयोश्च पृथक्पृथक् ।<br>
भ्रमणं रेचितं विद्यात् ।&rdquo; इति ।<br>
&ldquo;1तालास्त्रयोऽर्धतालश्च पादयोरन्तरं भवेत् ।<br>
2तालांस्त्रीनर्धतालं च निषण्णोरुं प्रकल्पयेत् ।।</p>
<p>त्र्यश्रौ 3पक्षस्थितौ पादौ ।।&rdquo; (ना.शा. १०-६१-६२)</p>
<p>वैशाखं स्थानम्4 । एतत्करणमभिवाहने । (९७)</p>
<p>(<strong>३८</strong>) <strong>भ्रमरकम्</strong> ।</p>
<p>अनेन पादेनाक्षिप्ता चारी सूचिता ।</p>
<p>&ldquo;कुञ्चितं पादमुत्क्षिप्य व्याक्षिप्य त्वञ्चितं न्यसेत् ।<br>
जङ्घास्वस्तिकसंयुक्तमाक्षिप्ता नाम सा स्मृता ।।&rdquo; (ना.शा. १०-३७)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="114"/>
<p>दक्षिणः कुठ्ठितः पादश्चचुरं तत्प्रकीर्तितम् ।<br>
भुजङ्गत्रासितः पादौ 1दक्षिणो रेचितः करः ।। १०० ।।</p>
<p>2लताख्यश्च करो वामो भुजङ्गाञ्चितकं भवेत् ।<br>
विक्षिप्तं हस्तपादं तु समन्ताद्यत्र दण्डवत् ।। १०१ ।।</p>
<details><summary>Abh</summary>
<p>तेनैवं योजना&ndash;स्वस्तिकानन्तरं पादमाक्षिप्य तत्समकालमुद्वेष्ट्य &ldquo;तर्जन्याद्या बहिर्मुख1म्&rdquo;
(ना.शा.९-२१६) इत्युद्वेष्टितमेकं हस्तं कृत्वा त्रिकवलनं कृत्वा पुनर्द्वितीयेनाङ्गेन
तथैव । चकारात्तद्वलनानन्तरं स्वस्तिक एव पादः । एकवचनद्विवचनाभ्यां पर्यायेण
प्रयोगोऽत्र सूचितः । यदि वोद्वेष्टितशब्देनोल्बणौ नृत्तहस्तावुपलक्षितौ ।</p>
<p>&ldquo;करावुद्वेष्टिताग्रौ तु प्रविधायालपल्लवौ ।<br>
ऊर्ध्वं प्रसारिताविद्धौ कर्तव्यावुल्बणौ ।। इति (ना.शा. ९-२०८)</p>
<p>तदा युगपदेव प्रयोगं कृत्वा पादस्वस्तिकभ्रमणाद्देहस्य साक्षात्कृतः । संज्ञायां कन् ।
एतदुद्धतपरिभ्रमणविषये प्रयोक्तव्यम् । (९८)</p>
<p>(<strong>३९</strong>) <strong>चतुरम्</strong> ।</p>
<p><strong>अञ्चित</strong> इत्यलपल्लवः (ना.शा. ९-९१)</p>
<p>&ldquo;तिस्रः प्रसारिता यत्र तथा चोर्ध्वा कनीयसी ।<br>
तासां मध्ये तथाङ्गुष्ठः स करश्चतुरः स्मृतः ।।&rdquo; (ना.शा. ९-९३)</p>
<p>एवकारेण वक्षःक्षेत्राद्2 द्वयोरप्यलम् । तु शब्देन सन्निवेशाधिक्यं केवलमिति सूच्यते ।
<strong>कुट्टित</strong> इति ।</p>
<p>&ldquo;स्थित्वा पादतलाग्रेण पार्ष्णिर्भूमौ निपात्यते ।&rdquo; (ना.शा. ९-२६६)
इत्युद्धट्टिताङ्ग3रूपः । एतद्विदूषकस्य सविस्मयसूच्याभिनयादौ । यथा &ldquo;सानुरे&rdquo;
खण्डदासवर्यमिसासा । (९९)</p>
<p>(<strong>४०</strong>) <strong>भुजङ्गाञ्चितकम्</strong> ।</p>
<p>(&ldquo;4कुञ्चितं पादम् ।&rdquo; (ना.शा. १०-४२) इत्यादि भुजङ्गत्रासितचार्यां पादः ।
&ldquo;हंसपक्षौ द्रुतभ्रमौ ।&rdquo; (९-१९३) इति दक्षिणो रेचितः । &ldquo;तिर्यक्प्रसारितौ&rdquo; इति
(ना.शा. ९-१९८) वामो लताख्यो नृत्तहस्तः ।) (१००)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="115"/>
<p>रेच्यते1 तद्धि करणं ज्ञेयं दण्डकरेचितम् ।<br>
वृश्चिकं 2चरणं कृत्वा द्वावप्यथ निकुट्टितौ ।। १०२ ।।</p>
<p>विधातव्यौ करौ तत्तु ज्ञेयं वृश्चिककुट्टितम् ।<br>
सूचीं 3कृत्वापविद्धं च दक्षिणं चरणं न्यसेत् ।। १०३ ।।</p>
<p>4रेचिता च कटिर्यत्र कटिभ्रान्तं तदुच्यते ।<br>
अञ्चितः पृष्ठतः पादः कुञ्चितोर्ध्वतलाङ्गुलिः ।। १०४ ।।</p>
<details><summary>Abh</summary>
<p>(<strong>४१</strong>) <strong>दण्डकरेचितम्</strong> ।</p>
<p>दण्डवद्धस्तविक्षेपेण रेचनेन च दण्डपक्षौ सूच्येते । पादविक्षेपेण तु दण्डपादा
चारी ।</p>
<p>&ldquo;हंसपक्षकृतौ हस्तौ व्यावृत्तपरिवर्तितौ ।<br>
तथा प्रसारितभुजौ दण्डपक्षाविति स्मृतौ ।।&rdquo; (ना. शा. ९-२०२)</p>
<p>&ldquo;नूपुरं चरणं कृत्वा पुरतः सम्प्रसारयेत् ।<br>
क्षिप्रमाविद्धकरणं दण्डपादा तु सा स्मृता ।।&rdquo; (ना.शा. १०-४४)</p>
<p>तत्प्रमोदविषयं करणम् । उद्धतविषये चास्य प्रयोगः(इत्यन्ये) । (१०१)</p>
<p>(<strong>४२</strong>) <strong>वृश्चिककुट्टितम्</strong> ।</p>
<p>पृष्ठभागे रेचितजङ्घमुत्तानतलं वृश्चिकोपलक्षितं चरणं कृत्वा द्वावपि हस्तौ
स्वबाहुशिरस्यलपल्लवौ निकुट्टितौ पर्यायेण विदध्यादिति । एतच्च
विस्मयाकाशगमनेच्छादिप्रधाने वाक्यार्थविषये प्रयुज्यते । यथा, &ldquo;पडिविधारिअं
उवक्खंहिआ&rdquo; इत्यादौ । (१०२)</p>
<p>(<strong>४३</strong>) <strong>कटिभ्रान्तम्</strong> ।</p>
<p>&ldquo;कुञ्चितं पादमुत्क्षिप्य जानूर्ध्वं सम्प्रसारयेत् ।<br>
पातयेदग्रयोगेन सा सूची परिकीर्तिता ।।&rdquo; (ना.शा. १०-३४)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="116"/>
<p>लताख्यश्च करो वामस्तल्लतावृश्चिकं भवेत् ।<br>
अलपद्मः कटीदेशे छिन्ना पर्यायशः कटी ।। १०५ ।।</p>
<p>वैशाखस्थानकेनेह तच्छिन्नं करणं भनेत् ।<br>
वृश्चिकं 1चरणं कृत्वा स्वस्तिकौ च करावुभौ ।। १०६ ।।</p>
<p>रेचितौ वि2प्रकीर्णौ च करौ वृश्चिकरेचितम् ।<br>
बाहुशीर्षाञ्चितौ हस्तौ पादः पृष्ठाञ्चितस्तथा ।। १०७ ।।</p>
<details><summary>Abh</summary>
<p>वामं द्रुतमपसारितं कृत्वा पार्श्वे दक्षिणं पादं न्यसेत् । समकालं पृष्ठपरावर्तनक्रमेण
कटिं रेचयेत् । भ्रमरिकया वा चार्या (ना.शा. १०-४५) करयो1श्च प्रयोगवशगत्वेन
(कटि)भ्रमणकाले तयोरपि व्यावर्तनपरिवर्तनकरणं योजनान्ते चतुरश्रावस्थानम् ।
गतिपरिक्रमेऽस्य तालाकारादि(लान्तरालादि) यतिपरिपूरणविषये प्रयोगः । (१०३)</p>
<p>(<strong>४४</strong>) <strong>लतावृश्चिकम्</strong> ।</p>
<p>प्रथमार्धेन वृश्चिकं । वामं चरणं भूमौ2 । आकाशादवपतनेऽस्य प्रयोगः ।
(१०४)</p>
<p>(<strong>४५</strong>) <strong>च्छिन्नम्</strong> ।</p>
<p>क्रमेण पार्ष्ण्योर्नमनोन्न3मनाभ्यां (ना.शा. (९-२५१,२३५) यदा कटिच्छेदः ।
पार्ष्ण्योर्नम4नोन्नमने पर्यायेण । तथैव च कटिपार्श्वक्षेत्र एव ।</p>
<p>&ldquo;आवर्तिन्यः करतले यस्याङ्गुल्यः ।&rdquo; (ना.शा. ९-९१)
इत्येवंभूतोऽलपल्लवः । ईषद्गतागतपर्यायेण द्वाभ्यां हस्ताभ्यां प्रयुज्यते । वैशाखस्थानकेन
&ldquo;तालास्त्रयोऽर्धतालश्च&rdquo; (ना.शा. १०-६१) इति &ldquo;निष्क्रान्तौ&rdquo; इति च लक्षणेन
तदा कटिच्छेदयोगि छिन्नं नाम । अङ्गप्रतिसारणतालभञ्जनादिविषये चास्य
प्रयोगः । (१०५)</p>
<p>(<strong>४६</strong>) <strong>वृश्चिकरेचितम्</strong> ।</p>
<p>&ldquo;तावेव मणिबन्धान्ते ।&rdquo; इति (ना.शा. ९-१८७) स्वस्तिकौ । विप्रकीर्णकौ
रेचितौ हंसपक्षौ द्रुतभ्रमौ । एतदाकाशयानके प्रयोज्यम् । (१०६)</p>
</details>
<details><summary>Notes</summary>
<p>(<strong>मू</strong>) 1.N. करणम् ।</p>
<p>(<strong>व्या</strong>) 1.म.भ. करणयोश्च ।</p>
</details>
<pb n="117"/>
<p>दूरसन्नतपृष्ठं1 च वृश्चिकं तत्प्रकीर्तितम् ।<br>
आलीढं स्थानकं यत्र2 करौ वक्षसि रेचितौ ।। १०८ ।।</p>
<p>ऊर्ध्वाधोविप्रकीर्णौ च 3व्यंसितं करणं तु तत् ।<br>
हस्तौ तु स्वस्तिकौ पार्श्वे तथा पादो4 निकुट्टितः ।। १०९ ।।</p>
<details><summary>Abh</summary>
<p>(<strong>४७</strong>) <strong>वृश्चिकम्</strong> ।</p>
<p>द्विवचनैकवचने अङ्गस्यापरिहारं सूचयतः । हस्तस्य बाहुशिरस्यञ्चनेन
करिहस्तप्रयोगः सूच्यते ।</p>
<p>&ldquo;समुन्नतो लताहस्तः पार्श्वात्पार्श्वं विलोलितः ।<br>
त्रिपताकोऽपरः कर्णे करिहस्तः ।।&rdquo; (ना.शा. ९-१९९)</p>
<p>दूरसन्नतपृष्ठत्वं वृश्चिकप्रयोगनान्तरीयं(कं) सर्वत्र वृश्चिकप्रयोगेषु मन्तव्यम् ।
वृश्तिकपुच्छस्थानीयचरणं वृश्चिकमेतत्करणम् । तदुपलक्षितपादो वृश्चिकः ।
अस्याकाशगतौ च ऐरावणादिविषये प्रयोगः । यथा&ndash; &ldquo;श्वेताभ्रभ्रान्तिकारी समवतरति
रवादभ्रमूवल्लभोऽयम् &quot; इति । (१०७)</p>
<p>(<strong>४८</strong>) <strong>व्यंसितम्</strong> ।</p>
<p>&ldquo;मण्डले दक्षिणं पादं पञ्चतालान्प्रसार्य तु ।<br>
आलीढं स्थानकं कुर्यात् ।।&rdquo; (ना.शा. १०-६७)</p>
<p>एकस्य तर्जन्याद्युद्वेष्टितेन (ना.शा. ९-२१६) करणेनाधो विप्रकीर्णता ।
द्वितीयस्त1र्जन्यादिपरावर्तितकरणेनोर्ध्वगतः,2 क्षेत्रपर्यायेणैक3 उत्तानो हंसपक्षो
द्रुतभ्रमलक्षणो रेचकम् । अव(प)रोऽधोमुख ऊर्ध्वाध इत्येकीकरणम् । तच्च
करणमुभयत्र सम्बध्यते । एतच्च विभ्रमा4दि (हनुमदादि ?) परिक्रमविषयम् । (१०८)</p>
<p>(<strong>४१</strong>) <strong>पार्श्वनिकुट्टकम्</strong> ।</p>
<p>&ldquo;तावेव मणिबन्धान्ते&rdquo; इति (ना.शा. ९-१८७) स्वस्तिकौ । तथाशब्देन पार्श्वे</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="118"/>
<p>यत्र तत्करणं ज्ञेयं बुधैः पार्श्वनिकुट्टितम्1 ।<br>
वृश्चिकं 2चरणं कृत्वा पादस्याङ्गुष्ठकेन तु ।। ११० ।।</p>
<p>ललाटे तिलकं कुर्याल्ललाटतिलकं 3तु तत् ।<br>
पृष्ठतः कुञ्चितं 4कृत्वा व्यतिक्रान्तक्रमं ततः ।। १११ ।।</p>
<p>आक्षिप्तौ च करौ कार्यौ क्रान्तके करणे द्विजाः ।<br>
आद्यः 5पादो नतः कार्यः सव्यहस्तश्च कुञ्चितः ।। ११२ ।।</p>
<details><summary>Abh</summary>
<p>तयोर्निकुट्टितत्वं पर्यायेणो1च्यते । तस्य तलमेव च पादस्य निकुट्टितत्वम् ।
पुनर्द्वितीयेनाङ्गेनेति पार्श्वगतहस्तनिकुट्टितयोगात् पार्श्वनिकुट्टितम् । प्रकाशनसंवर2णाहार&ndash;
(भ्यास?)प्रधाने वाक्यार्थे चास्य प्रयोगः । यथा &ldquo;पुण्णाव&rdquo; उडेहराभुइं
कुहुएहमं&hellip;&hellip;&hellip;..पेताहं (&ldquo;सहंसिपित&rdquo;) इत्यादौ । (१०९)</p>
<p>(<strong>५०</strong>) <strong>ललाटतिलकम्</strong> ।</p>
<p>पादस्य तस्यैव पश्चाद्भागादितरस्याङ्गुष्ठेन तिलकं तिलकक्रियाहेतुभूतत्वेन लक्षितं
संश्लेषं कुर्यादित्यासि(दि)कमेतत्करण3 विद्याधरगतिविषये प्रयुज्यते । (११०)</p>
<p>(<strong>५१</strong>) <strong>क्रान्तकम्</strong> ।</p>
<p>&ldquo;कुञ्चितं पादमुत्क्षिप्य पुरतः सम्प्रसारयेत् ।<br>
उत्क्षिप्य पातयेच्चैनमतिक्रान्ता ।। इति (ना.शा. १०-३०)</p>
<p>चारीं तां कृत्वा पात्यमानं चरणं कुञ्चितं स्थापयेत् । पृष्ठतः कुञ्चितं च समादाय
क्रियान्तपरिक्रमेण प्रसारयेत् । हस्तौ विचार्य(ल्य?) व्यावर्तितकरणेन देहक्षेत्रान्निष्क्रान्तः
पुनः परिवर्तितकरणेनाक्षिप्तः स (व)क्षसि खटकामुखः । पुनरपरेणाङ्गेन प्रयोगः ।
उद्धतपरिक्रमेऽस्य प्रयोगः । (१११)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="119"/>
<p>उत्तानो 1वामपार्श्वस्थस्तत्कुञ्चितमुदाहृतम् ।<br>
प्रलम्बिताभ्यां बाहुभ्यां 2यद्गात्रेणानतेन च ।। ११३ ।।</p>
<p>अभ्यन्तरापविद्धः3 स्यात्तज्ज्ञेयं चक्रमण्डलम् ।<br>
4स्वस्तिकापसृतौ पादावपविद्धक्रमौ यदा ।। ११४ ।।</p>
<p>उरोमण्डलकौ हस्तावुरोमण्डलिकन्तु तत् ।<br>
5आक्षिप्तं हस्तपादं च क्रियते यत्र वेगतः ।। ११५ ।।</p>
<details><summary>Abh</summary>
<p>(<strong>५२</strong>) <strong>कुञ्चितम्</strong> ।</p>
<p>आद्यो नत इति जानुगमनेन भूत1लसञ्चको लक्ष्यते । दक्षिणहस्तश्च कुञ्चितः
उत्तानालपल्लवरूपो वामपार्श्वे विधेयः । तदेतन्निर्भरानन्दपूर्ण2देवस्याभिनयविषये
प्रयोक्तव्यम् । यथा &ldquo;देहसुभाइउं मकरकलिअणुकापालविद्वेइचळणं धिआइं&rdquo; इत्यादौ ।
(११२)</p>
<p>(<strong>५3</strong>) <strong>चक्रमण्डलम्</strong> ।</p>
<p>अड्डिता चात्रादौ चारी ।</p>
<p>&ldquo;अग्रतः पृष्ठतो वाऽपि पादोऽग्रतलसञ्चरः ।<br>
द्वितीयपादविर्घृष्टो यस्या3 स्यादड्डिता तु सा ।। (ना.शा. १०-२३)</p>
<p>उद्धतपरिक्रमपरिष्करणा(रिक्रमा)दिविषये चैतत् । (११३)</p>
<p>(<strong>५४</strong>) <strong>उरोमण्डलम्</strong> ।</p>
<p>&ldquo;भूमिघृष्टेन पादेन कृत्वाभ्यन्तरमण्डलम् ।<br>
पुनरुत्सारयेदन्यं4 स्थितावर्ता तु सा स्मृता ।।&rdquo; (ना.शा. १०-१५)</p>
<p>इत्यनया चार्याऽपसारणं स्वस्तिकस्य कार्यम् । बद्धाचार्यात्वादाववस्थानमित्युक्तं भवति ।</p>
<p>&ldquo;अन्योन्यजङ्घासंवेधात्कृत्वा तु स्वस्तिकं ततः ।<br>
ऊरुभ्यां वलनम्&rdquo; इति (ना.शा. १०-२१)</p>
</details>
<details><summary>Notes</summary>
<p>(<strong>मू</strong>) 1.ठ.म. वामपार्श्वश्च ।</p>
<p>(<strong>व्या</strong>)</p>
</details>
<pb n="120"/>
<p>आक्षिप्तं1 नाम करणं विज्ञेयं तद्द्विजोत्तमाः ।<br>
ऊर्ध्वाङ्गुलितलः पादः पार्श्वेनोर्ध्वं 2प्रसारितः ।। ११६ ।।</p>
<p>प्रकुर्यादञ्चिततलौ हस्तौ तलविलासिते ।<br>
पृष्ठतः प्रसृतः पादो द्वौ 3तालावर्धमेव च ।। ११७ ।।</p>
<details><summary>Abh</summary>
<p>तस्या रूपं स्वस्तिकसंस्थानाक्षिप्तम् ।</p>
<p>&ldquo;उद्वेष्टितो भवेदेको द्वितीयश्चापवेष्टितः ।<br>
भ्रमितावुरसः स्थाने ह्युरोमण्डलिनौ स्मृतौ ।।&rdquo; (ना.शा. ९-२०४) (११४)</p>
<p>(<strong>५५</strong>) <strong>आक्षिप्तम्</strong> ।</p>
<p>&ldquo;कुञ्चितं पादमुत्क्षिप्याञ्चितम्&rdquo; । इति (ना.शा. १०-३७)
आक्षिप्तया पादचार्या पार्श्वस्य किञ्चिन्नमनेन हस्तस्य चतुरश्रस्य खटकामुख्या क्षेपः
इति विदूषकगतिविषयमाक्षिप्तकरणम् । (११५)</p>
<p>(<strong>५६</strong>) <strong>तलविलसितम्</strong> ।</p>
<p>तेनैवोर्ध्वगतेन पादेन सहाञ्चिततलो वा शिलष्टतलत्वात्कर्तव्यः ।
द्विवचनात्पर्यायेण द्वितीयेनाङ्गेन प्रयोगोऽभ्यासेन वा । पताकौ हस्तौ
परस्परोपसंश्लिष्टाविति पादतलस्य हस्ततलस्य च विकृष्टे देशे आकाशे लसितं
श्लेषणं यत्र तलविलसितम् । पादोद्धारसंज्ञया सूत्रधारादिविषये नाट्याचार्या
योजयन्ति ।(११६)</p>
<p>(<strong>५७</strong>) <strong>अर्गलम्</strong> ।</p>
<p>द्वितीय1चरणकनिष्ठाभङ्गे 2सार्धान्तालाह्वजङ्घः सन् पादः प्रसृतो भवति ।
एतत्समकालं च हस्तबाहुद्वितीयं पार्श्वक्षेत्रं किञ्चिदग्रप्रसृतोऽलपल्लवाकारः तदन्तर्ज-
(र्ग)लमर्गलयेत् । देहस्य नयम्यन्त्रणात् (नियन्त्रणात्?) (अर्गलम्) । परिक्रमे
चैतद3ङ्गदप्रभृतीनां भवति ।</p>
</details>
<details><summary>Notes</summary>
<p>(<strong>मू</strong>) 1.N. क्ष. करणं नाम ।</p>
<p>(<strong>व्या</strong>)</p>
</details>
<pb n="121"/>
<p>1तस्यैव चानुगो हस्तः पुरतस्त्वर्गलं तु तत् ।<br>
विक्षिप्तं हस्तपादं च2 पृष्ठतः 3पार्श्वतोऽपि वा ।। ११८ ।।</p>
<p>एकमार्गगतं यत्र तद्विक्षिप्तमुदाहृतम् ।<br>
प्रसार्य कुञ्चितं पादं 4पुनरावर्तयेत् द्रुतम् ।। ११९ ।।</p>
<p>प्रयोगवशगौ हस्तौ 5तदावर्तमुदाहृतम् ।<br>
कुञ्चितं 6पादमुत्क्षिप्य 7पार्श्वात्पार्श्वं तु 8डोलयेत् ।। १२० ।।</p>
<details><summary>Abh</summary>
<p>(<strong>५८</strong>) <strong>विक्षिप्तम्</strong> ।</p>
<p>वाग्रहणं चार्थे । तेन विद्युद्भ्रान्तादण्डपादाभ्यां (ना.शा. १०-४०-४४)
चारीभ्यामुद्वेष्टितापवेष्टितरेचकवर्त1नया पार्श्वयोः पृष्ठेऽग्रे च हस्तपादविक्षेपः । (इद)
मुद्धतगतिपरिक्रमसूचनादिविषयम् । (११८)</p>
<p>(<strong>५९</strong>) <strong>आवर्तम्</strong> ।</p>
<p>&ldquo;पादः प्रसारितः सव्यः पुनश्चैवापसर्पितः ।<br>
वामः सव्योपसर्पी च चाषगत्याम् । इति ।।&rdquo; (ना.शा. १०-१८)</p>
<p>चाषगत्या चार्या प्रयोगः । हस्तौ च किञ्चिदुद्वेष्टितापवेष्टितरूपौ दोलावेवेति । आ
ईषत् वर्तनं हस्तपादस्य यत्र तदिदमावर्तकरणम् । एत2न्नायकोपसर्पणे
सागरिकापाशबन्धाद्यवसरे प्रयोज्यम् । (११९)
(<strong>६०</strong>) <strong>डोलापादम्</strong> ।</p>
<p>पूर्वमूर्ध्वजानुचारी । (ना. शा. १०-३३)ततो दोलापादा ।</p>
</details>
<details><summary>Notes</summary>
<p>(<strong>मू</strong>) 1.ठ.म. तस्यैवानुगतो । छ.ब. आस्ये चानुगतो ।</p>
<p>(<strong>व्या</strong>)</p>
</details>
<pb n="122"/>
<p>प्रयोगवशगौ हस्तौ 1डोलापादं तदुच्यते ।<br>
आक्षिप्तं 2हस्तपादं च त्रिकं चैव3 विवर्तयेत् ।। १२१ ।।</p>
<p>रेचितौ च तथा हस्तौ 4विवृत्ते करणे द्विजाः ।<br>
सूचीविद्धं विधायाथ त्रिकं तु विनिवर्तयेत्5 ।। १२२ ।।</p>
<details><summary>Abh</summary>
<p>&ldquo;(कुञ्चितं पादमुत्क्षिप्य पार्श्वात्पार्श्वं विलोलयेत् ।<br>
पातयेदञ्चितं तैव दोलापादा ।।&rdquo;) (ना.शा. १०-३६)</p>
<p>डोलाहस्तावेव (ना.शा. ९-१४८) प्रयोगवशगौ इति डोलापादं करणम् । (१२०)</p>
<p>(<strong>६१</strong>) <strong>विवृत्तम्</strong> ।</p>
<p>आक्षिप्य वाम(पाद)माक्षिप्य स्वदेहक्षेत्रादपसारितवृत्त्याऽ ऽवर्त्य हस्तं च
व्यावर्तितपरिवर्तिताभ्यां तथैवाक्षिप्य त्रिकं भ्रमरिकया (ना.शा. १०-४५)वलयेत् ।
तद्रेचितौ च हंसपक्षौ द्रुतभ्रमौ हस्ताविति त्रिकविवर्तनयोगात् विवृत्तम् ।
अस्योद्धतगतिपरिक्रमे प्रयोगः । (१२१)</p>
<p>(<strong>६२</strong>) <strong>विनिवृत्तम्</strong> ।</p>
<p>&ldquo;कुञ्चितं पादमुत्क्षिप्य जानूर्ध्वं सम्प्रसारयेत् ।<br>
पातयेच्चाग्रयोगेन सा सूची ।।&rdquo; इति (ना.शा. १०-३४)</p>
<p>चार्या द्वितीयं पादं पार्ष्णिभागे स्वस्तिकयोजनया विद्धा(ध्वा) त्रिकस्यैकपार्श्वे विवर्तनस्य
प्रत्यावर्तनक्रमेण निवृत्तिं कुर्यात् । &ldquo;अन्योन्यजङ्घावेधेन बद्धया&rdquo; (ना.शा.१०-२१) वा
चार्योरुवलनं कुर्यात् । हस्तौ च रेचितौ हंसपक्षौ द्रुतभ्रमौ । उक्त एवास्य प्रयोगः
(विवृत्तवत्) । (१२२)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="123"/>
<p>करौ च1 रेचितौ कार्यौ विनिवृत्ते द्विजोत्तमाः ।<br>
पार्श्वक्रान्तक्रमं2 कृत्वा 3पुरस्तादथ पातयेत् ।। १२३ ।।</p>
<p>प्रयोगवशगौ हस्तौ 4पार्श्वक्रान्तं तदुच्यते ।<br>
पृष्ठतः 5कुञ्चितः पादो वक्षश्चैव समुन्नतम् ।। १२४ ।।</p>
<p>तिलके च करः स्थाप्यस्तन्नि6स्तम्भितमुच्यते ।<br>
पृष्ठतो वलितं पादं शिरोघृष्टं प्रसारयेत् ।। १२५ ।।</p>
<details><summary>Abh</summary>
<p>(<strong>६३</strong>) <strong>पार्श्वक्रान्तम्</strong> ।</p>
<p>&ldquo;कुञ्चितं पादमुत्क्षिप्य पार्श्वस्थाने स्थितं न्यसेत् ।&rdquo; (ना.शा. १०-३२)</p>
<p>इति पार्श्वक्रान्ता चारी । तयाऽग्रे चरणं पातयेत् । हस्तयोश्च पादप्रयोगानुसारेण
पर्यायेण पुरः प्रसारणम् । यदि वा प्रयुज्यत इति प्रयोगः गतिप्रचारयुद्धादिः । तत्र
पादावुचितौ हस्तावित्येवं सर्वत्र । एतच्च रौद्रप्रधाने भीमसेनादेः परिक्रमे (१२३)</p>
<p>(<strong>६४</strong>) <strong>निस्तम्भितम्</strong> ।</p>
<p>द्वितीयपादस्य पृष्ठे पार्ष्णिभागे कुञ्चितः । <strong>समुन्नत</strong>मिति । निर्भुग्नं स्तब्धं च
निम्नपृष्ठं चेति । खटकामुखः <strong>कर</strong> इति तदेतद्देशो मध्यमाङ्गुलिरूपो1 ललाटे
तिलकवदिति । पादेन भुव आघातान्निस्तम्भितं महेश्वराभिनयविषयम् । वृश्चिकोऽत्र
पाद इत्येके । (१२४)</p>
<p>(<strong>६५</strong>) <strong>विद्युद्भ्रान्तम्</strong> ।</p>
<p>पृष्ठत ऊरुमूलदेशात्प्रभृति वलितं चक्रवद्भ्रामितं तत एव प्रयोक्तुः शिरः
क्षेत्रेण श्लिष्टं सर्वतो मण्डल2गत्या 3भ्रान्त्या आविद्धं चतुरं कृत्वा प्रसारयेत् । प्रकर्षेण
स 4 सर्वासु दिक्षु पर्यायेण सारयेत् । तत्पदस्य विद्युत इव उद्भ्रमणाद्विद्युद्भ्रान्तमुद्धतगति
परिक्रमादिविषयम् । (१२५)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="124"/>
<p>1सर्वतो मण्डलाविद्धं विद्युद्भ्रान्तं तदुच्यते ।<br>
अतिक्रान्तक्रमं कृत्वा 2पुरस्तात्संप्रसारयेत् ।। १२६ ।।</p>
<p>प्रयोगवशगौ हस्तावतिक्रान्ते प्रकीर्तितौ ।<br>
आक्षिप्तं हस्तपादं च त्रिकं चैव विवर्तितम् ।। १२७ ।।</p>
<p>3द्वितीयो रेचितो हस्तो विवर्तितकमेव तत् ।<br>
कर्णेऽञ्चितः4 करो वामो लताहस्तश्च दक्षिणः ।। १२८ ।।</p>
<p>दोलापादस्तथा चैव गजक्रीडितकं5 भवेत् ।<br>
द्रुतमुत्क्षिप्य चरणं पुरस्तादथ पातयेत् ।। १२९ ।।</p>
<details><summary>Abh</summary>
<p>(<strong>६६</strong>) <strong>अतिक्रान्तम्</strong> ।</p>
<p>अतिक्रान्ता चारी (ना.शा. १०-३०) व्याख्याता । <strong>पुरस्तादि</strong>ति स्वदेहस्याग्रेण ।
एतदपि गतिपरिक्रमादिविषयमेव । एवमन्यस्यापि यस्याभिनयविषये नोपयोगस्तस्य विषयो
मन्तव्यः । (१२६)</p>
<p>(<strong>६७</strong>) <strong>विवर्तितकम्</strong> ।</p>
<p>आक्षिप्तहस्तापेक्षया द्वितीयो हस्तः । तं हंसपक्षद्रुतभ्रमक्रमं कुर्यात् । (१२७)</p>
<p>(<strong>६८</strong>) <strong>गजक्रीडितकम्</strong> ।</p>
<p>&ldquo;समुन्नतो लताहस्तः पार्श्वात्पार्श्वं विलोलितः ।&rdquo; (ना.शा. ९-१९९)
इति यः करिहस्तो लक्ष्यते वृत्तमध्ये तस्यैव यदा त्रिपताकोऽसावञ्चितक्रियाविष्टो
डोलापादचारी तदा गजक्रीडितकम् । क्रियाविष्टत्वाच्चाङ्गपर्यायोऽत्र लभ्यते ।
प्रयोगश्चास्य नामोचित एव विषये । यथा &ldquo;1अरुवद्रणा&rdquo; इत्यादौ । (१२८)</p>
</details>
<details><summary>Notes</summary>
<p>(<strong>मू</strong>) 1.क्ष. त.म.ब. हस्तौ च मण्डलाविद्धौ ।</p>
<p>(<strong>व्या</strong>)</p>
</details>
<pb n="125"/>
<p>तलसंस्फोटितौ हस्तौ 1तलसंस्फोटिते मतौ ।<br>
पृष्ठप्रसारितः2 पादः लतारेचितकौ करौ3 ।। १३० ।।</p>
<p>समुन्नतं शिरश्चैव4 गरुडप्लुतकं5 भवेत् ।<br>
सूचीपादो नतं6 पार्श्वमेको वक्षःस्थितः करः ।। १३१ ।।</p>
<p>द्वितीयश्चाञ्चितो गण्डे गण्डसूची तदुच्यते ।<br>
7ऊर्ध्वापवेष्टितौ हस्तौ 8सूचीपादो विवर्तितः ।। १३२ ।।</p>
<details><summary>Abh</summary>
<p>(<strong>६९</strong>) <strong>तलसंस्फोटितम्</strong> ।</p>
<p>अतिक्रान्तया (ना.शा. १०-३०) चार्या दण्डपादया (ना.शा. १०-४४) वा
चरणमुत्क्षिप्याक्षिप्तं कृत्वा तथैवाग्रे निपातयेत् । तत्समकालं च पताकौ हस्तौ
संश्लेषितशब्दादभिहितौ इति तलसंस्फोटितम् । तस्यैतद्विषय एव प्रयोगो, यथा &ldquo;तालाद्देवी
सुसुखसुभसइ जणु&rdquo; इत्यादौ । (१२१)</p>
<p>(<strong>७०</strong>) <strong>गरुडप्लुतकम्</strong> ।</p>
<p>वृश्चिकवच्चरणम् । एकोऽलातहस्तः (लताहस्तः) । द्वितीयो रेचितः । प्रयोगोऽस्य
नामोचित एव विषये (१३०)</p>
<p>(<strong>७१</strong>) <strong>गण्डसूची</strong> ।</p>
<p>&ldquo;उत्क्षिप्ता तु भवेत्पार्ष्णिरङ्गुष्ठाग्रेण संस्थितः ।<br>
वामश्चैव स्वभावस्थः ।।&rdquo; (ना.शा. ९-२८०)</p>
<p>इति सूचीपादः । अञ्चितोऽलपल्लवो गण्डक्षेत्रे । अन्ये तु सूचीपादं
गण्डक्षेत्रप्राप्तमिच्छन्ति । अन्ये तु सूचीमुखं नृत्तहस्तं गण्डाञ्चितं पुनः क्रियाविष्टमाहुः ।</p>
<p>&ldquo;हस्तौ तु सर्पशिरसौ मध्यमाङ्गुष्ठकौ यदा ।<br>
तिर्यक्प्रसारितास्यौ&rdquo; (ना.शा.९-१९१) इति ।</p>
<p>अन्ये तु सूच्यास्यमभिनयहस्तमाहुः ।</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="126"/>
<p>परिवृत्तत्रिकं चैव1 परिवृत्तं तदुच्यते ।<br>
एकः 2समस्थितः पाद 3ऊरुपृष्ठे स्थितोऽपरः ।। १३३ ।।</p>
<p>मुष्टिहस्तश्च 4वक्षःस्थः पार्श्वजानु तदुच्यते ।<br>
पृष्ठप्रसारितः पादः किञ्चिदञ्चित5जानुकः ।। १३४ ।।</p>
<details><summary>Abh</summary>
<p>&ldquo;खटकाख्ये यदा हस्ते तर्जनी सम्प्रसारिता ।<br>
हस्तः सूचीमुखो नाम ।।&rdquo; इति (ना.शा. ९-६५)</p>
<p>अत्र पक्षे गण्डसंश्रयप्रधानभूषणाभिनयविषयोऽस्य प्रयोगः । यथा&quot;गंडप्पळीळावण्णज्जळ
एसो फळके अइदाम&rdquo; इत्यादौ (१३१)</p>
<p>(<strong>७२</strong>) <strong>परिवृत्तम्</strong> ।</p>
<p>&ldquo;ऊर्ध्वमण्डलिनौ हस्तावूर्ध्वदेशविवर्तनात् ।&rdquo; (ना.शा. ९-२०३)
सूचीलक्षणश्च (ना.शा. १०-३४) पादो बद्धाचारी(ना.शा. १०-२१)माश्रित्य विचित्र-
रूपतया द्वितीयपादे (ना.शा. १०-४५) वर्तितः अन्योन्यजङ्घासंवेधादिति । ततोऽपि
भ्रमरिकया त्रिकं परिवर्तितमाहुः । (१३२)</p>
<p>(<strong>७३</strong>) <strong>पार्श्वजानु</strong> ।</p>
<p>ऊरुपृष्ठजनि(स्थितः) तस्यैव समस्थितपादस्योरोः द्वितीयोऽस्या(पि) हस्तः
कट्यामर्धचन्द्र इति पार्श्वजानु । पार्श्व ऊरुपृष्ठः तस्य पादस्य संबन्धि 1जानु यत्रेति ।
युद्धनियुद्धविषयमेतत् । (१३३)</p>
<p>(<strong>७४</strong>) <strong>गृध्रावलीनकम्</strong> ।</p>
<p>पार्श्वात्प्रसारिपादोऽङ्गुष्ठभूमिसंश्लेषादञ्चितजानुकः । लताहस्तौ च पार्श्वगौ ।
तत्पक्षिनिरूपणादौ गृध्रावलीनकम् । (१३४)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="127"/>
<p>यत्र प्रसारितौ बाहू तत्स्यात् गृध्रावलीनकम् ।<br>
उत्प्लुत्य चरणौ कार्यावग्रतः स्वस्तिकस्थितौ ।। १३५ ।।</p>
<p>सन्नतौ च तथा हस्तौ सन्नतं तदुदाहृतम् ।<br>
कुञ्चितं4 पादमुत्क्षिप्य कुर्यादग्रस्थितं भुवि ।। १३६ ।।</p>
<p>प्रयोगवशगौ हस्तौ 2सा सूची परिकीर्तिता ।<br>
3अलपद्मः शिरोहस्तः सूचीपादश्च दक्षिणः ।। १३७ ।।</p>
<p>यत्र तत्करणं ज्ञेयमर्धसूचीति नामतः ।<br>
पादसूच्या यदा पादो द्वितीयस्तु 4प्रविध्यते ।। १३८ ।।</p>
<details><summary>Abh</summary>
<p>(<strong>७५</strong>) <strong>सन्नतम्</strong> ।</p>
<p>&ldquo;1कुञ्चितं पादमुत्क्षिप्य समुत्प्लुत्य निपातयेत् ।<br>
जङ्घाञ्चितोप2रि क्षिप्ता सा ज्ञेया हरिणप्लुता ।।&rdquo; (ना.शा. १०-४३)</p>
<p>इत्यनया चार्योत्प्लुत्याग्रदेशे पादं स्वस्तिकं कुर्यात् । सन्नतौ च दोलाहस्तौ ।
&ldquo;अंसौ प्रशिथिलौ हस्तौ पताकौ तु प्रलम्बितौ&rdquo; (ना.शा. ९-१४८)
एतदधमप्रकीर्तनादुपसर्पणादिविषये । (१३५)</p>
<p>(<strong>७६</strong>) <strong>सूची</strong> ।</p>
<p>अग्रतः स्थितमिति । (१३६)</p>
<p>(<strong>७७</strong>) <strong>अर्धसूची</strong> ।</p>
<p>शिरःक्षेत्रे हस्तः <strong>शिरोहस्तः</strong> । 3तच्चार्यामेव करणमेकेनाङ्गेनेत्यर्धसूची4 ।
(१३७)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="128"/>
<p>1कटिवक्षःस्थितौ हस्तौ सूचीविद्धं तदुच्यते ।<br>
कृत्वोरुवलितं पादमपक्रान्तक्रमं न्यसेत्2 ।। १३९ ।।</p>
<p>प्रयोगवशगौ 3हस्तावपक्रान्तं तदुच्यते ।<br>
वृश्चिकं 4चरणं कृत्वा 5रेचितौ च तथा करौ ।। १४० ।।</p>
<p>तथा त्रिकं विवृत्तं च मयूरललितं भवेत् ।<br>
अञ्चितापसृतौ पादौ6 शिरश्च परिवाहितम्7 ।। १४१ ।।</p>
<details><summary>Abh</summary>
<p>(<strong>७८</strong>) <strong>सूचीविद्धम्</strong> ।</p>
<p><strong>प्रविध्यत</strong> इति सूचीपादौ । <strong>द्वितीय</strong> इति पादः पार्ष्णिस्थः क्रियत इत्यर्थः ।
कटिस्थितः पक्षवञ्चितकोऽर्धचन्द्रो वा द्वितीयः खटकामुख एव वक्षसि ।
चिन्ताविषयेऽस्य प्रयोगः । यथा&ndash;&ldquo;कालीकरमिकस्सकहम्&rdquo; इत्यादौ । (१३८)</p>
<p>(<strong>७९</strong>) <strong>अपक्रान्तम्</strong> ।</p>
<p>&ldquo;ऊरुभ्यां वलनं कृत्वा कुञ्चितं पादमुद्धरेत् ।<br>
पार्श्वे विनिक्षिपेच्चैतदपक्रान्ता ।।&rdquo; (ना.शा. १०-३१)</p>
<p>इत्यपक्रान्तक्रमं कृत्वोरुवलितबद्धां चारीमन्योन्यजङ्घासंयोगात्कृत्वा तु स्वस्तिकमूरुभ्यां
वलनमित्येवंभूतां कुर्यात् । (१३९)</p>
<p>(<strong>८०</strong>) <strong>मयूरललितम्</strong> ।</p>
<p>वृश्चिकं पादं विधाय रेचितौ हंसपक्षौ द्रुतभ्रमौ करौ कृत्वा पादं1
तमेवोरुदेशे निकुञ्च्य भ्रमरिकां चारीं कुर्यादिति मयूरनृत्तानुकारि मयूरललितम् ।</p>
<p>&ldquo;अतिक्रान्तक्रमं कृत्वा त्रिकं तु परिवर्तयेत् ।<br>
द्वितीयपादभ्रमणात्तलेन भ्रमरी भवेत् ।।&rdquo; (ना.शा. १०-४५) (१४०)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="129"/>
<p>रेचितौ च तथा हस्तौ1 तत्सर्पितमुदाहृतम् ।<br>
नूपुरं चरणं2 कृत्वा दण्डपादं प्रसारयेत्3 ।। १४२ ।।</p>
<p>क्षिप्राविद्धकरं4 चैव 5दण्डपादं तदुच्यते ।<br>
अतिक्रान्तक्रमं6 कृत्वा समुत्प्लुत्य 7निपातयेत् ।। १४३ ।।</p>
<p>जङ्घाञ्चितोपरि क्षिप्ता 8तद्विद्याद्धरिणप्लुतम् ।<br>
डोलापादक्रमं कृत्वा समुत्प्लुत्य निपातयेत् ।। १४४ ।।</p>
<details><summary>Abh</summary>
<p>(<strong>८१</strong>) <strong>सर्पितम्</strong> ।</p>
<p>&ldquo;पार्ष्णी(ष्णिः) यस्य स्थितौ(ता) भूमावूर्ध्वमग्रतलं भवेत् ।<br>
अङ्गुल्यश्चाञ्चिताः सर्वाः स पादोऽञ्चित उच्यते ।।&rdquo; (ना.शा. ९-२७५)</p>
<p>अञ्चितपादः सन्नपसृतो द्वितीयपादनिकटात्पलायितकोऽर्यः (तो यः तत्) समकालमेव
तत्पार्श्वगं शिरः । <strong>तथेति</strong> तत्पार्श्वग एव हस्तो रेचितः । पुनरयं द्वितीयकरपादस्य
विधिः । तत्पार्श्वगतमेव च शिरः । अत एव च परिवाहितम् । यद्वक्ष्यति&ndash;</p>
<p>&ldquo;पर्यायशः पार्श्वगतं शिरः स्यात्परिवाहितम् ।&rdquo; (ना.शा. ८-२७)
एतच्च पादकृतमदोपसर्पणविषयमिति मान(नाम)बलाद्गम्यते । (१४१)</p>
<p>(<strong>८२</strong>) <strong>दण्डपादम्</strong> ।</p>
<p>&ldquo;पृष्ठतोऽभ्यञ्चितं कृत्वा पादमग्रतलेन तु ।<br>
द्रुतं निपातयेद्भूमौ चारी नूपुरपादिका ।। &ldquo;(ना.शा.१०-३५)</p>
<p>इत्येतदनन्तरमेव दण्डपादादिपुरश्चरणं कृत्वा दण्डपादं प्रसारयेत् ।</p>
<p>&ldquo;क्षिप्रापविद्धकरणं दण्डपादा तु सा स्मृता ।&rdquo; (ना.शा. १०-४४)
इत्येतत्सहितमेव पादसहितदण्डत्वरितहस्तं न्यसेदिति साटोपपरिक्रमादिविषयमेतत् ।
(१४२)</p>
<p>(<strong>८३</strong>) <strong>हरिणप्लुतम्</strong> ।</p>
<p>ईदृशस्यैव हरिणप्लुता चारी (ना.शा. १०-४३) भविष्यति । तस्यास्तु करणप्रवेशः
प्रागेवोक्तः (1भुजङ्गत्रासितकरणव्याख्यावसरे) । (१४३)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="130"/>
<p>परिवृत्तत्रिकं1 चैव तत्प्रेङ्खोलितमुच्यते2 ।<br>
भुजावूर्ध्व3विनिष्क्रान्तौ 4हस्तौ चाभिमुखाङ्गुली ।। १४५ ।।</p>
<p>बद्धा चारी5 तथा तैव 6नितम्बे करणे भवेत् ।<br>
दोलापादक्रमं7 कृत्वा हस्तौ तदनुगावुभौ ।। १४६ ।।</p>
<p>रेचितौ घूर्णितौ वापि8 स्खलितं करणं 9भवेत् ।<br>
एको10 वक्षःस्थितो हस्तः 11प्रोद्वेष्टिततलोऽपरः ।। १४७ ।।</p>
<details><summary>Abh</summary>
<p>(<strong>८४</strong>) <strong>प्रेङ्खोलितकम्</strong> ।</p>
<p>कुञ्चितं पादं पार्श्वात्पार्श्वं दोला (ना.शा.१०-३६) । तमेवं कृत्वा
द्वितीयेनोत्प्लुत्य भ्रमरिकां (ना.शा.१०-४५) कुर्यात् । (१४४)</p>
<p>(<strong>८५</strong>) <strong>नितम्बम्</strong> ।</p>
<p><strong>अभिमुखाङ्गुली</strong> । अथोर्ध्वाङ्गुलौ पताकौ व्यावर्तितकरणेन शिरोदेशं नीत्वा ततः
परिवर्तितकरणेनोर्ध्वक्षेत्रेण निष्कान्तौ बाहू कृत्वा यथासम1 देशेऽन्योन्यं वीक्ष्यमाणौ पताकौ
स्थापयेत् । ततो देहाभिमुखाङ्गुलिहस्तौ तदनुगावुभौ रेचिताघूर्णितौ चापि नितम्बनृत्त&ndash;
हस्तलक्षणौ कुर्यात् । एतत्त्रिभिर्मुखा(एतदभिमुखा)ङगुलित्वं निपातत्रयेण द्योतितम् ।
&ldquo;बाहुशीर्षाद्विनिष्कान्तौ&rdquo; (ना.शा. ९-१९६) निमेषा(वेशा)त्तद्योगात्करणान्वितम् । (१४५)</p>
<p>(<strong>८६</strong>) <strong>स्खलितम्</strong> ।</p>
<p>दोलापादगमनागमनसमकालं हंसपक्षोपलक्षितौ बाहू गमनागमनयुक्तं
पुनरपरेणाङ्गेनेति । (१४६)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="131"/>
<p>अञ्चितश्चरणश्चैव1 प्रयोज्यः 2करिहस्तके ।<br>
एकस्तु रेचितो हस्तो 3लताख्यस्तु तथा परः ।। १४८ ।।</p>
<p>4प्रसर्पिततलौ पादौ प्रसर्पितकमेव तत् ।<br>
अलातं च पुरःकृत्वा द्वितीयं च द्रुतक्रमम् ।। १४९ ।।</p>
<p>हस्तौ पादानुगौ 5चापि सिंहविक्रीडिते स्मृतौ ।<br>
पृष्ठप्रसर्पितः6 पादस्तथा हस्तौ निकुञ्चितौ7 ।। १५० ।।</p>
<details><summary>Abh</summary>
<p>(<strong>८७</strong>) <strong>करिहस्तकम्</strong> ।</p>
<p>प्रोद्वेष्टनक्रियया परः कर्णस्थः त्रिपताकस्तद्दिक्क एव च
पादस्तत्प्रोद्वेष्टनसमकालमञ्चितः सम्प्रयोज्य निष्क्रमणीयः । करिहस्तेन नृत्तहस्तेन
सदृशमेतदंश इत्येतत्तन्नामा ।
(1समुन्नतो लताहस्तः पार्श्वात्पार्श्वं विलोलितः ।
त्रिपताकोऽपरः कर्णे करिहस्तः) (ना.शा.९-१९९) (१४७)</p>
<p>(<strong>८८</strong>) <strong>प्रसर्पितकम्</strong> ।</p>
<p>हंसपक्षो द्रुतभ्रम इति रेचितः । अपरो लताख्यो (ना.शा. ९-१९८) नृत्तहस्तः ।
रेचितकरस्य दिक्पादः पादान्तरान्मन्दं मन्दं भूमिघर्षणाच्चलेत् । एतस्य खेचरसंचारविषये
प्रयोगः । (१४८)</p>
<p>(<strong>८९</strong>) <strong>सिंहविक्रीडितम्</strong> ।</p>
<p>अलातां चारीमग्रगतां द्रुतं निक्षिप्य तदनुसारेणैव च हस्तं(ना.शा. १०-४१)
द्वितीयमपि चक्रमेवंभूतं कुर्यादिति सिंहकरघातसाम्यात्सिंहविक्रीडितं रौद्रगतिविषयम् ।
(१४९)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="132"/>
<p>पुनस्तथैव कर्तव्यौ सिंहाकर्षितके द्विजाः ।<br>
आक्षिप्तहस्तमाक्षिप्तदेहमाक्षिप्तपादकम्1 ।। १५१ ।।</p>
<p>2उद्वृत्तगात्रमित्येतदुद्वत्तं करणं स्मृतम् ।<br>
आक्षिप्तश्चरणश्चैको3 हस्तौ तस्यैव 4चानुगौ ।। १५२ ।।</p>
<p>आनतं च तथा गात्रं तथोपसृतकं 5भवेत् ।<br>
दोलापादक्रमं कृत्वा तलङ्घट्टितौ करौ ।। १५३ ।।</p>
<details><summary>Abh</summary>
<p>(<strong>९०</strong>) <strong>सिंहाकर्षितम्</strong> ।</p>
<p>वृश्चिक एकः पादः । निकुञ्चितौ स्वस्तिकेन 1पद्मकोशोर्णनाभौ (ना.शा.
९-८२-१२०) (दक्षिण)वामहस्तौ । पुनर्द्वितीयेन पादेन यदा वृश्चिकस्तदा तौ
क्रियावर्तनावशादपसार्य पुनरपि तादृशावेव हस्ताविति सिंहाद्यभिनयविषयं
2सिंहाकर्षितकम् । (१५०)</p>
<p>(<strong>९१</strong>) <strong>उद्वृत्तम्</strong> ।</p>
<p>आक्षिप्तमासारितानीतं हस्तपादं यत्र । कथं सर्वदेहाक्षेपः । आह-उद्वृत्ताचारीयुक्तं
कृत्वा&ndash;</p>
<p>&ldquo;पादमाविद्धमावेष्ट्य समुत्प्लुत्य निपातयेत् ।<br>
परिवृत्त्य द्वितीयं तु सोद्वृत्ता ।&rdquo; (ना.शा.१०-३९) इति ।</p>
<p>अत एवोद्वृतं करणम् । (१५१)</p>
<p>(<strong>९२</strong>) <strong>उपसृतकम्</strong> ।</p>
<p>यथा &ldquo;महादेवी विण्णवेदि&rdquo; इति । (१५२)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="133"/>
<p>रेचयेच्च करं वामं1 तलसङ्घट्टिते 2सदा ।<br>
एको वक्षःस्थितो हस्तो द्वितीयश्च प्रलम्बितः ।। १५४ ।।</p>
<p>3तलाग्रसंस्थितः पादो जनिते करणे भवेत् ।<br>
जनिनं करणं कृत्वा हस्तौ चाभिमुखाङ्गुली ।। १५५ ।।</p>
<p>शनैर्नि4पतितौ चैव ज्ञेयं तदवहित्थकम् ।<br>
करौ वक्षःस्थितौ कार्यावुरो निर्भुग्नमेव च ।। १५६ ।।</p>
<details><summary>Abh</summary>
<p>(<strong>९३</strong>) <strong>तलसंङ्घट्टितम्</strong> ।</p>
<p>कुञ्चितं पार्श्वात्पार्श्वमिति (ना.शा. १०-३६) दोलापादां चारीं कुर्वस्तत्समकालं
पताकौ सम्यग्घट्टितमन्योन्यतलं ययोस्तादृशौ करौ कृत्वा वैष्णवे स्थानके &ldquo;द्वौ तालौ&rdquo;
(ना.शा. १०-५२) इत्यत्र स्थित्वा दक्षिणं हस्तं कट्यां च द्वितीयं हंसपक्षद्रुतभ्रमात्मकं
रेचकं कुर्यात् । अनुकम्पाप्रधाने वाक्यार्थेऽस्य प्रयोगः । &ldquo;धाणवगळछिफ&hellip;..अ/?/
धिअचणारि&rdquo; इत्यादि । (१५३)</p>
<p>(<strong>९४</strong>) <strong>जनितम्</strong> ।</p>
<p>वक्षसि मुष्टिहस्तः । प्रलम्बितो लताख्यः । अन्यासां क्रियाणामारम्भकाल एव
तत्सन्निवेशजननयोगाद्यथोचितचारीवशानीतम् । (जनिताचारी ना.शा. १०-२५) (१५४)</p>
<p>(<strong>९५</strong>) <strong>अवहित्थकम्</strong> ।</p>
<p>&ldquo;मुष्टिहस्तश्च वक्षःस्थः करोऽन्यश्च प्रवर्तते ।<br>
तलसञ्चरपादश्च जनिता ।।&quot;(ना.शा.१०-२५) इति ।</p>
<p>चारीपादं कृत्वा । तथाप्यभिमुखाङ्गुली इत्यरा1लालपल्लवतया ललाटवक्षःक्षेत्रगौ हस्तौ
विधाय शनैरिति यथाक्रममुद्वेष्टितकरणावधरोर्ध्वक्रमेण पार्श्वगौ कृत्वा
पुनरपवेष्टितपरिवर्तितक्रिययारालाला2पल्लवावन्योन्यं सम्मुखं वक्षोदेशे कुर्यात् ।
गोपनप्रधाने वाक्यार्थेऽस्य प्रयोगः । इत्यवहित्थक्रमे तद्यथा&ndash;&ldquo;ऐथगअं गइकरिं
थविफासहसश्व/?/ खे इअं बइसं परिहि&rdquo; ।।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="134"/>
<p>मण्डल1स्थानकं चैव निवेशं करणं तु तत् ।<br>
तलसञ्चरपादाभ्यामुत्प्लुत्य 2पतनं भवेत् ।। १५७ ।।</p>
<p>संनतं वलितं गात्रमेलकाक्रीडितं तु तत् ।<br>
करमावृत्तकरणमूरुपृष्ठेऽञ्चितं3 न्यसेत् ।। १५८ ।।</p>
<p>जङ्घाञ्चिता 4तथोद्वृत्ता 5ह्यूरूद्वृत्तं तु तद्भवेत् ।<br>
करौ प्रलम्बितौ कार्यौ शिरश्च परिवाहितम् ।। १५९ ।।</p>
<details><summary>Abh</summary>
<p>अन्ये तु (अवहित्थहस्तेन)</p>
<p>&ldquo;शुकतुण्डौ करौ कृत्वा वक्षस्यभिमुखाञ्चितौ ।<br>
शनैरधोमुखाविद्धोऽसाववहित्थः ।।&quot;(ना.शा.९-१५६) ।।</p>
<p>इत्येतच्चिन्तादौर्बल्यविषयमाहुः । (१५५)</p>
<p>(<strong>९६</strong>) <strong>निवेशम्</strong> ।</p>
<p>&ldquo;स्त1ब्धं च निम्नपृष्ठं च निर्भुग्नांसं समुन्नतम् ।<br>
उरो निर्भुग्नम् ।&rdquo; (ना.शा. ९-२२६)</p>
<p>ऐन्द्रे मण्डले पादौ चतुस्तालान्तरस्थितौ । (गजवा)हनादिविषयेऽनेन निवेशयेत् ।
गात्रस्याविश्रमणान्निवेशाख्यम् । (१५६)</p>
<p>(<strong>९७</strong>) <strong>एलकाक्रीडितम्</strong> ।</p>
<p>पतनकाले गात्रस्य नमनं ततो वलनम् । एवं नामैकरूपा चारी । (ना.शा.१०-२०)
भविष्यति । अधमप्रकृतिगतिविषयमेतत् । (१५७)</p>
<p>(<strong>९८</strong>) <strong>ऊरूद्वृत्तम्</strong> ।</p>
<p>&ldquo;तलसञ्चरपादस्य पार्ष्णिर्बाह्योन्मुखी यदा ।<br>
जङ्घाञ्चिता तथोद्वृत्ता ऊरूद्वृत्ता ।&rdquo; इति (ना.शा.१०-२२)</p>
<p>अनया चार्या सह व्यावर्तितकरणेनारालं खटकं चोरुदेशे पृष्ठे च क्षिपेत् ।
प्रणयकोपेर्ष्याप्रार्थनादिविषयमेतत्करणम् । (१५८)</p>
</details>
<details><summary>Notes</summary>
<p>(<strong>मू</strong>) 1.N. क्ष.म.भ. मण्डलं स्थानकम् ।</p>
<p>(<strong>व्या</strong>) 1.म.भ. निम्नमुन्नतपृष्ठम् ।</p>
</details>
<pb n="135"/>
<p>पादौ च वलिताविद्धौ मदस्खलितके द्विजाः ।<br>
पुरः प्रसारितः1 पादः कुञ्चितो 2गगनोन्मुखः ।। १६० ।।</p>
<p>करौ च रेचितौ यत्र विष्णुक्रान्तं तदुच्यते ।<br>
करमावर्तितं कृत्वा ह्यूरुपृष्ठे निकुञ्चयेत् ।। १६१ ।।</p>
<p>ऊरुश्चैव तथाविद्धः सम्भ्रान्तं करणं तु तत् ।<br>
अपविद्धः करः सूच्या पादश्चैव 3निकुट्टितः ।। १६२ ।।</p>
<p>वक्षःस्थश्च करो वामो विष्कम्भे करणे भवेत् ।<br>
पादावुद्धट्टितौ कार्यौ तलसङ्घट्टितौ 4करौ ।। १६३ ।।</p>
<details><summary>Abh</summary>
<p>(<strong>९९</strong>) <strong>मदस्खलितकम्</strong> ।</p>
<p>करौ दोलौ । पर्यायशः पार्श्वगतं शिरः । <strong>वलिताविद्धौ</strong> अवनतावनन्तरं
स्वस्तिकापसृतौ (पादौ) पर्यायेणेति । मद्यमदविषयमेतत् । (१५९)</p>
<p>(<strong>१००</strong>) <strong>विष्णुक्रान्तम्</strong> ।</p>
<p>विष्णोरित्थं क्रमणमत्र । तत्तद्विषय एवास्य प्रयोगः । (१६०)</p>
<p>(<strong>१०१</strong>) <strong>सम्भ्रान्तम्</strong> ।</p>
<p>आविद्धायां चार्यां सत्यामूरुस्तथा ।</p>
<p>&ldquo;स्वस्तिकस्याग्रतः पादः कुञ्चितश्च प्रसारितः ।<br>
निपतेदञ्चिताविद्ध आविद्धा नाम सा स्मृता ।।&rdquo; (ना.शा. १०-३८)</p>
<p>तच्चारीप्रयोगकाले च व्यावर्तितपरिवर्तितकरणेनालपल्लवमूरुपृष्ठे न्यसेत् ।
सम्भ्रमपरिक्रमविषयमेतत् । (१६१)</p>
<p>(<strong>१०२</strong>) <strong>विष्कम्भम्</strong> ।</p>
<p>वामः करो दक्षिणेन हस्तेन सूचीमुखं (ना.शा. ९-१९१) नृत्तहस्तात्मनापगमपूर्वकं
विद्धः । स एव पादो निकुट्टितः । चकारात् द्वितीयेयैनैवाङ्गेन । एवकारेणेदमाह पुनः</p>
</details>
<details><summary>Notes</summary>
<p>(मू)</p>
</details>
<pb n="136"/>
<p>नतञ्च पार्श्वं1 कर्तव्यं बुधैरुद्धट्टिते सदा ।<br>
प्रयुज्यालातकं पूर्वं2 हस्तौ चापि हि रेचयेत्3 ।। १६४ ।।</p>
<p>कुञ्चितावञ्चितौ चैव वृषभक्रीडिते सदा4 ।<br>
रेचितावञ्चितौ हस्तौ लोलितं वर्तितं शिरः ।। १६५ ।।</p>
<details><summary>Abh</summary>
<p>सूच्या (ना.शा. १०-३४) चार्योपलक्षितः पादः । परश्च निकुट्टितोऽलपल्लवोऽन्यस्तु
वामः । एवं पुनःकरणे सति क्रियाविष्कम्भनाद्विस्तारणाद्विष्कम्भाख्यं करणम् ।(१६२)</p>
<p>(<strong>१०३</strong>) <strong>उद्धट्टितम्</strong> ।</p>
<p>&ldquo;स्थित्वा पादतलाग्रेण पार्ष्णी भूमौ ।।&rdquo; इति (ना.शा. ९-२६६)</p>
<p>पादः । अन्योन्यमनेन तालिकादानोद्यतौ करौ पुनर्द्वितीयपाद उद्धट्टितः पर्यायेण च तथैव
पार्श्वयोर्नम1नमिति । प्रमोदविषयमेतत् । (१६३)</p>
<p>(<strong>१०४</strong>) <strong>वृषभक्रीडितम्</strong> ।</p>
<p>अलातचारी (ना.शा. १०-४१) कुर्वन्हस्तौ रेचितौ कुर्यात् । ततः कुञ्चितौ
व्यावर्तितकरणेन कृत्वा ततो बाहुशिरस्यलपल्लवाकृती अञ्चितौ विधेयाविति
वृषभमङ्गद्वारद्वयप्र2योगात् वृषभक्रीडितम् । (१६४)</p>
<p>(<strong>१०५</strong>) <strong>लोलितम्</strong> ।</p>
<p>वैष्णवे स्थाने आदौ रेचितं हंसपक्षद्रुतभ्रमरूपं हस्तद्विती(त)यं चाञ्चितं
वक्षस्यलपल्लवाकारं कुर्यात् । शिरश्च लोलितम् । सर्वतो लोलितमपि चोभयोः
पार्श्वयोर्वर्तितं विश्रवमितम् । (१६५)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="137"/>
<p>उभयोः पार्श्वयोर्यत्र 1तल्लोलितमुदाहृतम् ।<br>
2स्वस्तिकापसृतौ पादौ शिरश्च परिवाहितम् ।। १६६ ।।</p>
<p>रेचितौ च तथा हस्तौ स्यातां नागापसर्पिते ।<br>
निषण्णाङ्गस्तु चरणं प्रसार्य तलसञ्चरम् ।। १६७ ।।</p>
<p>उद्वाहित3मुरः कृत्वा शकटास्यं प्रयोजयेत् ।<br>
ऊर्ध्वाङ्गुलितलौ पादौ त्रिपताकावधोमुखौ ।। १६८ ।।</p>
<details><summary>Abh</summary>
<p>(<strong>१०६</strong>) <strong>नागापसर्पितम्</strong> ।</p>
<p>परिवाहितं पर्यायशः पार्श्वगतं कुटिलगतियोगान्नागापसर्पितम् । इदं
तरुणमदविषयम् । (१६६)</p>
<p>(<strong>१०७</strong>) <strong>शकटास्यम्</strong> ।</p>
<p>निषण्णं निस्समीकृतमङ्गं येन तेन तज्जानुसमस्थिते पदे 1पुरो गुल्फदेशे कुञ्चितो
न तु जानुरेव पादः स एवाध्यर्धतालान्तरसञ्चरः प्रसार्यः । तत्सहितोऽपि हस्तो
द्वितीयो वक्षसि खटकः । ईदृश्येवेयं चारी (ना.शा.१०-१६) भविष्यति । अनेन
सन्निवेशेन शकटस्यासनं क्षेप इति । तथाविधबालक्रीडादिविषये भाणिकादिविषयेऽस्य
प्रयोगः । (१६७)</p>
<p>(<strong>१०८</strong>) <strong>गङ्गावतरणम्</strong> ।</p>
<p>अत्र केचिदूर्ध्वाङ्गुलितल इत्यनेन समपादा2ञ्चितभूमाववस्थानमुक्तमित्याहुः ।
एतच्चायुक्तमशब्दार्थत्वात् । तस्मादञ्चितो न पादः । अन्ये त्वाहुः- अनेन
क्रमेणाग्रतलसञ्चारो वृश्चिक3पाद इति । अपरे तु&ndash;चकारेण भिन्नक्रमेण च पादस्य
त्रिपताकाहस्तयोश्शिरसश्च सन्नतत्वात्तेन प्रथमं पादोद्धारं स्थित्वा पादमूर्ध्वं विधाय
तदुपरि पताकाहस्तौ तं पादं क्रमेणाग्रतलसञ्चारो वृश्चिकपाद इति । (4अपरे तु चकारेण
भिन्नक्रमेण च तदास्य त्रिपताकाहस्तयोः शिरसश्च सन्नतत्वात्तेन प्रथमः पादोद्धारः ।</p>
</details>
<details><summary>Notes</summary>
<p>(<strong>मू</strong>) 1.क्ष. N. ठ.अ. ज्ञेयं तल्लोलितं बुधैः ।</p>
<p>(<strong>व्या</strong>)</p>
</details>
<pb n="138"/>
<p>हस्तौ शिरस्सन्नतं च गङ्गावतरणं 1त्विति ।<br>
2यानि स्थानानि याश्चार्यो व्यायामे 3कथितानि तु ।। १६९ ।।</p>
<p>पादप्रचारस्त्वेषां तु करणानामयं भवेत् ।<br>
ये चापि नृत्त4हस्तास्तु गदिता नृत्त5कर्मणि ।। १७० ।।</p>
<p>तेषां समासतो योगः करणेषु विभाव्यते ।<br>
प्रायेण करणे कार्यो वामो वक्षःस्थितः करः ।। १७१ ।।</p>
<p>6चरणश्चानुगश्चापि दक्षिणस्तु भवेत्करः ।<br>
7चार्यश्चैव तु याः प्रोक्ता नृत्तहस्तास्तथैव च ।। १७२ ।।</p>
<p>सा मातृकेति विज्ञेया तद्भेदात्करणानि तु ।<br>
अष्टोत्तरशतं ह्येतत्करणानां मयोदितम् ।। १७३ ।।</p>
<p>अतः परं प्रवक्ष्यामि ह्यङ्गहारविकल्पनम् ।<br>
प्रसार्योत्क्षिप्य चत करौ8 समपादं प्रयोजयेत् ।। १७४ ।।</p>
<details><summary>Abh</summary>
<p>स्थित्वा पादमूर्ध्वं विधाय तदुपरि च त्रिपताकहस्तौ तं पादं क्रमेण) सन्नमयेत्
अवरोधयेत् । तदनुसारेण च त्रिपताका1हस्तं संनमयेत् । तथैव क्रमेण शिरः । एवमेव
त्रिविक्रमपादप्रसरणपूर्वकं गङ्गादेव्या अवतरणमिति नाम्नैवास्य करणस्य विषयो दर्शितः ।
इतिशब्दः समाप्तौ । (१६८)</p>
<p>(<strong>इत्यष्टोत्तरशतकरणनिरूपणं समाप्तम्</strong>)</p>
<p><strong>अङ्गहारलक्षणम्</strong> ।</p>
<p>तलपुष्पपुटस्य पूर्वं निर्देशात्सर्वत्र2 वर्तनाप्राधान्येनोपक्रम इति सूचितं 3परं
प्रयोगमाह । उक्तमुपसंहरन् क्रमप्राप्तानङ्गहारान्यथोद्देशं लक्षणीयत्वेन प्रतिजानीते&ndash;
<strong>अष्टोत्तरशत</strong>मित्यादिना । <strong>हि</strong> यस्मात्करणानामष्टोत्तरशतमुदितं (ततो) हेतोः परं
विशिष्टमङ्गहारो कल्प्यते परस्परतो भेद्यते येन तदङ्गहारेष्वेव विशेषलक्षणं वक्ष्यामीति
<strong>सम्बन्धः</strong> । जातावेकवचनम् । (१७३)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="139"/>
<p>व्यंसितापसृतं 1सव्यं हस्तमूर्ध्वं प्रसारयेत् ।<br>
प्रत्यालीढं ततः कुर्यात्2 तथैव च निकुट्टकम् ।। १७५ ।।</p>
<p>ऊरू3द्वृत्तं ततः 4कुर्यादाक्षिप्तं स्वस्तिकं ततः ।<br>
नितम्बं करि5हस्तं च कटिच्छिन्नं 6च योगतः ।। १७६ ।।</p>
<details><summary>Abh</summary>
<p>(<strong>१</strong>) <strong>स्थिरहस्तः</strong> ।</p>
<p>तत्रोद्देशक्रमेण स्थिरहस्तं लक्षयति&ndash;<strong>प्रसार्येत्या</strong>दिना <strong>हरप्रिय</strong> इत्यन्तेन । तत्र
प्रसार्योत्क्षिप्य च कराविति त्रिपता1काञ्जलि वक्षःस्थमिति लक्षितस्य लीनाख्यस्य करणस्य
(ना.शा. ४-६६) प्रथमेतिकर्तव्यतानिरूपणेनोपलक्षितम् । एतच्च तल्लक्षण
एवोक्तमस्माभिः पताकशब्दस्य प्रयोजनं वदद्भिः । इदमिदं करणं योगतोऽन्यादौ ह्यनया
जिघृक्षतीत्यक्षिकरणगतहस्तपादाद्यौचित्ययुक्तवर्तनाचारीयोजनया यदि भवति तत एव
चाविच्छिन्ना शुभा च । प्रबन्धादलातचक्रवदेकबुद्ध्यनुसंहार्यं तदलम् । स्थिरहस्तो
नामाङ्गहार इति सम्बन्धः । एवं सर्वत्र <strong>योगत</strong> इति सर्वाङ्गहारेषु सम्बध्यते ।</p>
<p>अन्ये तु योगात्समाधेरप्ययं भगवतः प्रीतय इति व्याचक्षते ।<br>
<strong>समपादमिति</strong> समनखं करणम् । &ldquo;पदं (पादौ) श्लिष्टौ समनखौ&rdquo; इति
(ना.शा. ४-६५) ।</p>
<p>व्यंसिते&ndash;</p>
<p>&quot; आलीढं स्थानकं यत्र करौ वक्षसि रेचितौ ।<br>
ऊर्ध्वाधोविप्रकीर्णौ च व्यंसितं करणं तु तत् ।। (ना.शा. ४-१०८)</p>
<p>इति लक्षिते करणेऽपसृतौ विप्रकीर्णौ यौ हस्तौ तौ द्वावप्यूर्ध्वस्थानस्थितौ कृत्वा
आलीढस्य परिवर्तनेन (ना.शा. १०-७०) प्रत्यालीढं स्थानकं कुर्यात् । ततो निकुट्टिते
&ldquo;निकुट्टितौ यदा हस्तौ&rdquo; (ना.शा. ४-६९) इति नवमं करणम् । ततोऽपि
&ldquo;करमावृत्तकरणमूरुपृष्ठ&rdquo; (ना.शा. ४-१५९) इत्यष्टनवतितमम् । ततः स्वस्तिकं
हस्ताभ्यामथ पादाभ्यामिति (ना.शा. ४-७५) पञ्चदशम् । तत &ldquo;आक्षिप्तं हस्तपादं
चेति&rdquo; (ना.शा.४-११५) पञ्चपञ्चाशत् ।</p>
</details>
<details><summary>Notes</summary>
<p>(<strong>मू</strong>) 1.क्ष.ठ.अ. सव्यमूर्ध्वं हस्तम् । ब. सव्यं पूर्वहस्तम् ।</p>
<p>(<strong>व्या</strong>) 1.म. कादण्डविलक्षमिति ।</p>
</details>
<pb n="140"/>
<p>स्थिरहस्तो 1भवेदेष त्वङ्गहारो 2हरप्रियः ।<br>
तलपुष्पापविद्धे3 द्वे वर्तितं 4सनिकुट्टकम् ।। १७७ ।।</p>
<p>(N.प्रत्पालीढं ततः कृत्वा तथैव च निकुट्टकम् ।)<br>
ऊरूद्वृत्तं 5तथाक्षिप्तमुरोमण्डलमेव च ।<br>
6नितम्बं करिहस्तं च कटिच्छिन्नं तथैव च ।। १७८ ।।</p>
<details><summary>Abh</summary>
<p>&ldquo;भुजावूर्ध्वं विनिष्क्रान्तौ हस्तौ चाभिमुखाङ्गुली&rdquo; (ना.शा.४-१४६) इति
नितम्बगतिः । ततः करिहस्तम्&ndash;</p>
<p>&ldquo;वामो वक्षःस्थितो हस्तः प्रोद्वेष्टिततलोपरि&rdquo; (ना.शा.४-१४८)
इति सप्ताशीतितमम् । ततः &ldquo;पर्यायशः कटिश्छिन्ना बाहू शिरसि&rdquo; (ना.शा. ४-७२)
इत्येकादशम् ।</p>
<p>इत्येवं करणग्रामसम्यग्योजनया कृतं स्थिरहस्तमङ्गहारं निर्वर्तयति । अतः(त्र)
सर्वेष्वङ्गहारेष्वित्यर्थः(हारेषु) करणावयववर्गं सर्वं करणजातं चतुर्दिङ्मुखेषु प्रयोज्यमिति
नाट्याचार्या मन्यन्ते । अनागतातीतवे(दी मुनिस्तद)युक्तं मन्यमान एकान्नविंशतितमे
हि परिवृत्तकरेचितेऽङ्गहारे (ना.शा.४-२१९) वक्ष्यति &rsquo; पराङ्मुखविधिर्भूय एवमेव
भवेत् &rsquo; इत्यङ्गहारविधावित्यर्थायोगात् । तदाङ्गिकेष्वेव वक्ष्याम्: । उद्वेष्टितकरणस्वरूपं
निरूपयतः प्रयोगश्चैषामदृष्टार्थ एव । प्रयोगे च तत्तद्वा1क्यार्थादूनं विप्रकर्षानुसारेण ।
एतच्च पूर्वरङ्गे (अ-५) यथोपदेशं वक्ष्यामः &lsquo;युद्धे नियुद्धे च&rsquo; इत्यादौ (ना.शा.४-५६)
विषयेणैतेषां (विशेषेणैतेषाम्) कदाचित्प्रयोगः । एवं स्थिरहस्त एव नानिर्व(र्तनं) लक्ष्यत
इति न वृथा तन्निर्देशेनायासः । (१७६)</p>
<p>(<strong>२</strong>) <strong>पर्यस्तकः</strong> ।</p>
<p><strong>तलपुष्पपुटे</strong>त्यादि । केचि<strong>त्प्रसार्ये</strong>त्यादिना <strong>प्रत्यालीढं</strong> ततः कुर्यादित्यन्तं
सर्वेष्वङ्गहारेषु प्रथममितिकर्तव्यतां योजयन्ति प्रथमाङ्गस(ङ्ग)तिकरणयोगः
कथमित्यभिप्रायेण । अन्ये तु प्रत्यङ्गहारसमुचिताः साधारणाः स्वयमूह्या इत्याहुः ।
श्रुतहानौ को गुण इत्यपरे ।</p>
<p>तत्र &ldquo;वामे पुष्पपुट&rdquo; (ना.शा.४-६१) इति प्रथमम् । &ldquo;आवर्त्य शुकतुण्डाख्य&ndash;
मूरुपृष्ठे&rdquo; &ldquo;वामहस्तश्च वक्षःस्थ&rdquo; (ना.शा. ४-६४) इत्यपविद्धम् । &ldquo;कुञ्चितौ
मणिबन्धे तु&rdquo; इति (ना.शा. ४-६२) वर्तितम् । &ldquo;निकुट्टिताविति&rdquo; (ना.शा.४-६९)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="141"/>
<p>एष पर्यस्तको नाम 1ह्यङ्गहारो हरोद्भवः2 ।<br>
3अलपल्लवसूचीं च कृत्वा विक्षिप्तमेव च ।। १७९ ।।</p>
<p>आवर्तितं ततः कुर्यात्तथैव च निकुट्टकम् ।<br>
ऊरूद्वृत्तं तथाक्षिप्तमुरोमण्डलमेव च4 ।। १८० ।।</p>
<p>करिहस्तं 5कटिच्छिन्नं सूचीविद्धो भवेदयम् ।<br>
अपविद्धं तु करणं सूचीविद्धं 6तथैव च ।। १८१ ।।</p>
<details><summary>Abh</summary>
<p>निकुट्टकम् । &ldquo;करमावृत्तकरणम्&rdquo; इति (ना.शा. ४-१५९) ऊरूद्वृत्तम् । (तत &ldquo;आक्षिप्तं
हस्तपादम्&rdquo; (४-११६) इत्याक्षिप्तम् । &ldquo;स्वस्तिकापसृता&rdquo; विति (४-११५)
उरोमण्डलम् । ततो &ldquo;भुजावूर्ध्वविनिष्क्रान्ता&quot;विति (४-१४६) नितम्बकरणम् ।
अनन्तरं &ldquo;वामो वक्षःस्थित&rdquo; इति (४-१४८) करिहस्तम् । ततः &ldquo;पर्यायश&rdquo; इति
(४-७२) कटिच्छिन्नम् । एतेन करणदशकेन पर्यस्तकः ।।) (१७८)</p>
<p>(<strong>३</strong>) <strong>सूचीविद्धः</strong> ।</p>
<p><strong>अर्घ(ल)पल्लवसूचीं</strong> चेति । &ldquo;अलपद्मः शिरोदेशे (हस्तः) सूचीपादश्च&rdquo; इति
(ना.शा. ४-१३८) अलपल्लवोपलक्षितमर्धसूच्याख्यं सप्तसप्ततितमं करणम्&ndash;</p>
<p>&ldquo;विक्षिप्तं हस्तपादं च पृष्ठतः पार्श्वतोऽपि वा ।<br>
एकमार्गम् &quot; इति (ना.शा. ४-११९) विक्षिप्तम् ।</p>
<p>एकान्नषष्टितमं यदावर्ताख्यं करणं</p>
<p>&ldquo;प्रसार्य कुञ्चितं पादं पुरस्त्वा(नरा)वर्तयेद्य्रुतम् ।<br>
प्रयोगवशगौ&rdquo; इति (ना.शा. ४-१२०)</p>
<p>तदेवावर्तितशब्देनोक्तम् । ततो निकुट्टकादीनि षट् करणान्युक्ताङ्गहारवदेव (स्थिरहस्त
इव) । (१८०)</p>
<p>(<strong>४</strong>) <strong>अपविद्धः</strong> ।</p>
<p><strong>अपविद्धन्त्वि</strong>त्यादि ।</p>
<p>&ldquo;आवर्त्य2 शुकतुण्डाख्यमूरुपृष्ठे निपातयेत् ।<br>
वामहस्तश्च वक्षःस्थोऽप्यपविद्धम् ।। (ना.शा. ४-६४)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="142"/>
<p>उद्वेष्टितेन हस्तेन त्रिकं तु परिवर्तयेत् ।<br>
उरोमण्डलकौ हस्तौ कटिच्छिन्नं तथैव च ।। १८२ ।।</p>
<p>अपविद्धोऽङ्गहारश्च विज्ञेयोऽयं प्रयोक्तृभिः1 ।<br>
करणं नूपुरं कृत्वा विक्षिप्तालातके पुनः ।। १८३ ।।</p>
<p>पुनराक्षिप्तकं कुर्यादुरोमण्डलकं तथा ।<br>
2नितम्बं करिहस्तं च कटिच्छिन्नं तथैव च ।। १८४ ।।</p>
<details><summary>Abh</summary>
<p>&ldquo;पादसूच्या यदा पादो द्वितीयश्च प्रविध्यते ।<br>
कटिवक्षःस्थितौ हस्तौ सूचीविद्धं तत् ।।&rdquo; (ना.शा. ४-१३९)</p>
<p>एवं करणद्वयं कृत्वोद्वेष्टितेन करणेन (ना.शा. ९-२१६) बद्धया चार्या त्रिकं वलितं
कृत्वोरोमण्डलहस्तोपलक्षितमुरोमण्डलकरणं ततोऽपि कटिच्छिन्नं विदध्यात् ।</p>
<p>&ldquo;स्वस्तिकापसृतौ पादावपविद्धक्रमौ यदा ।<br>
उरोमण्डलकौ हस्तावुरोमण्डलं तु तत् ।।&rdquo; (ना.शा. ४-११५)</p>
<p><strong>प्रयोक्तृभिरिति</strong> ये प्रयोगकुशलास्तैः । स्वयमङ्गस्य गतिः सम्यग्विद्वद्भिर्ज्ञातुं न शक्य
इत्यनेनेदमाह । एतेषु करणेषु यदा मध्यवर्तनशिरोभ्रूनेत्रादिकर्मसहितापि या योजना
च सा अंशश्च स्वरूपतत्त्वविदा स्वयमङ्गीकर्तुं शक्यः । अन्यस्य तूक्तापि प्रयोक्तुमशक्या
न चापि निरूपयितुं शक्या । गीतवाद्यलययन्ति(ति) वाक्यार्थभेदेन च तस्या एव
योजना । योजने चानन्त्यम् । नहि सुशिक्षितोऽपि लक्षणकारो वाक्यानां प्रतिपदं लक्षणं
कर्तुं शक्नोति । अस्य पश्चादिदं प्रयोज्यमिति दयापि(ज्ञापि)तेन किञ्चिदात्मनो योजना
च संहिता कार्या । नियमनमग्रे वक्ष्याम इत्युक्तम् । तेन मण्डलादिस्थाननिरूपणमिह
कैश्चित्कृतं निरुपयोगमेवेत्यास्ताम् । (१८२)</p>
<p>(<strong>५</strong>) <strong>आक्षिप्तकः</strong> ।</p>
<p><strong>करणं नूपुर</strong>मित्यादि ।</p>
<p>&ldquo;त्रिकं सुवलितं कृत्वा लतारेचितकौ करौ&rdquo; (ना.शा. ४-९७) (नू)पुरं च
तथा पादकरणे नूपुरे &ldquo;विक्षिप्तं हस्तपादं च&rdquo; इति (ना.शा. ४-११९)
विक्षिप्तम् ।</p>
</details>
<details><summary>Notes</summary>
<p>(<strong>मू</strong>) 1.ढ. हारस्तु विज्ञेयस्तत्प्रयोक्तृभिः । द.अ. अपविद्धस्तु विज्ञेयो ह्यङ्गहारः प्रयोक्तृभिः ।</p>
</details>
<pb n="143"/>
<p>आक्षिप्तकः स विज्ञेयो ह्यङ्गहारः प्रयोक्तृभिः ।<br>
उद्वेष्टितापविद्धस्तु करः पादो 1निकुट्टितः ।। १८५ ।।</p>
<p>पुनस्तेनैव योगेन वामपार्श्वे भवेदथ ।<br>
उरोमण्डलकौ हस्तौ 2नितम्बं करिहस्तकम् ।। १८६ ।।</p>
<p>3कर्तव्यं सकटिच्छिन्नं नृत्ते तूद्धट्टिते4 सदा5 ।<br>
पर्यायोद्वेष्टितौ हस्तौ पादौ चैव निकुट्टितौ ।। १८७ ।।</p>
<details><summary>Abh</summary>
<p>&ldquo;अलातं चरणं कृत्वाऽप्यंसयोर्दक्षिणं करम् ।<br>
ऊर्ध्वजानुक्रमं कुर्यादलातकमिति स्मृतम् ।।&rdquo; (ना.शा.४-७८)</p>
<p>यत्र यत्र पुनर्ग्रहणं तत्र तत्र केचित् द्विर्यो1गमाहुः । द्वितीयाङ्गहारोक्तमाक्षिप्तादिकरण-
पञ्चकम् । (१८४)</p>
<p>(<strong>६</strong>) <strong>उद्धट्टितः</strong> ।</p>
<p><strong>उद्वेष्टितापविद्ध</strong>स्त्विति । अनेन प्रथमश्लोकेन पर्यायशोऽङ्गद्वयप्रयोगं
निकुट्टकं करणमाह&ndash;निकुट्टितौ यदा हस्तौ&rdquo; (ना.शा.४-६९) इति । उरोमण्डल-
कादिकरणचतुष्कं द्वितीयाङ्गहारवदेव । (१८६)</p>
<p>(<strong>७</strong>) <strong>विष्कम्भः</strong> ।</p>
<p><strong>पर्यायोद्वेष्टिता</strong>विति । अनेनार्धेनानन्तराङ्गहारवदेव प्रथममण्डलद्वयेन निकुट्टितं
करणमित्याह । <strong>कुञ्चि</strong>ताविति । हस्तौ पादौ चेति सम्बन्धः । तेन कुञ्चितस्य
करणस्याञ्चितस्य चाङ्गद्वयपर्यायेण प्रयोज्यत्वमुक्तम् ।</p>
<p>&ldquo;वृश्चिकं चरणं कृत्वा करं पार्श्वे निकुञ्चयेत् । (ना.शा. ४-८७)<br>
नासाग्रे दक्षिणं चैव निकुञ्चितम् ।।&rdquo;</p>
<p>&ldquo;स्वस्तिकौ चरणौ कृत्वा करिहस्तं च दक्षिणम् ।<br>
वक्षःस्थाने तथा वाममर्धस्वस्तिकमादिशेत् &quot; ।। (ना.शा.४-८३)</p>
<p>इत्यनन्तरं</p>
<p>&ldquo;व्यावृत्तपरिवृत्तस्तु स एव तु करो यदा ।<br>
अञ्चितो नासिकाग्रे तु तदञ्चितम् ।।&rdquo; (ना.शा. ४-८३)</p>
<p><strong>चतुरश्रमिति</strong> अनेनार्धेनार्धनिकुट्टकं दशमं करणमाह&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="144"/>
<p>कुञ्चितावञ्चितौ चैव ह्यूरूद्वृत्तं1 तथैव च ।<br>
चतुरश्रं करं कृत्वा पादेन च 2निकुट्टकम् ।। १८८ ।।</p>
<p>भुजङ्गत्रासितं चैव करं चोद्वेष्टितं पुनः ।<br>
परिच्छिन्नं3 च कर्तव्यं त्रिकं भ्रमरकेण तु ।। १८९ ।।</p>
<p>4करिहस्तं कटिच्छिन्नं विष्कम्भे परिकीर्तितम् ।<br>
दण्डपादं करं चैव5 विक्षिप्याक्षिप्या चैव हि ।। १९० ।।</p>
<p>व्यंसितं वामहस्तं च सह पादेन सर्पयेत् ।<br>
निकुट्टकद्वयं कार्यमाक्षिप्तं मण्डलोरसि ।। १९१ ।।</p>
<p>6करिहस्तं कटिच्छिन्नं कर्तव्यमपराजिते ।<br>
कुट्टितं7 करणं कृत्वा भुजङ्गत्रासितं तथा ।। १९२ ।।</p>
<details><summary>Abh</summary>
<p>&ldquo;अञ्चितो बाहुशिरसि हस्तस्त्वभिमुखाङ्गुलिः ।<br>
निकुञ्चितार्धयोगेन&rdquo; (ना.शा. ४-७०) इति ।</p>
<p>द्वितीय हि तत्र प्राङ्गमुखं खटकरूपं चतुरश्रो हस्तः ।</p>
<p>&ldquo;कु़ञ्चितं पादमुत्क्षिप्य त्र्यश्रमूरुं विवर्तयेत् ।<br>
कटिजानुविवर्तश्च भुजङ्गत्रासितं भवेत् ।।&rdquo; (ना.शा.४-८४)</p>
<p>भुजङ्गत्रासितं चतुर्विधम् । अत्रैवकारेण हस्तप्रयोगमनुक्तं निरूपयति&ndash;<strong>करं चोद्वेष्टित</strong>मिति
तत्समकालं च भ्रमरकेणाष्टत्रिंशेन (ना.शा. ४-९९) करणेन परित इत्युभयाङ्गप्रयोगेण
च्छिन्नत्रिकं कुर्यात् । कटिमध्यस्य वलनाच्छिन्ना । यतः&ndash;</p>
<p>&ldquo;आक्षिप्तः स्वस्तिकः पादः करौ चोद्वेष्टितौ तथा ।
त्रिकस्य वलनाच्च ।&rdquo;</p>
<p>इति भ्रमरकम् । ततः करिहस्तः कटिच्छिन्नश्च पूर्वाङ्गहारवदेव ।। (१८९)</p>
<p>(<strong>८</strong>) <strong>अपराजितः</strong> ।</p>
<p><strong>दण्डपादमि</strong>त्यादि ।</p>
<p>&ldquo;नूपुरं चरणं कृत्वा दण्डपादं प्रसारयेत् ।<br>
क्षिप्राविद्धकरं चेति दण्डपादम् ।&rdquo; (ना.शा. ४-१४३)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="145"/>
<p>रेचितेन तु 1हस्तेन पताकं हस्तमादिशेत् ।<br>
आक्षिप्तकं प्रयुञ्जीत ह्युरोमण्डलकं तथा ।। १९३ ।।</p>
<p>लताख्यं 2सकटिच्छिन्नं विष्कम्भापसृते भवेत् ।<br>
त्रिकं 3सुवलितं कृत्वा नूपुरं 4करणं तथा ।। १९४ ।।</p>
<p>भुजङ्गत्रासितं सव्यं तथा वैशाखरेचितम् ।<br>
5आक्षिप्तकं ततः कृत्वा परिच्छिन्नं तथैव च ।। १९५ ।।</p>
<p>6बाह्यभ्रमरकं कुर्यादुरोमण्डलमेव च ।<br>
नितम्बं करिहस्तं च कटिच्छिन्नं7 तथैव च ।। १९६ ।।</p>
<details><summary>Abh</summary>
<p>यदत्र करणे निरूपितं तदेवेह भङ्क्त्वा दर्शितं <strong>विक्षिप्ये</strong>त्यादिना । &ldquo;आलीढस्थानकं
यत्र&rdquo; (ना.शा. ४-१०९) इति व्यंसितं प्रथमाङ्गहारोक्तम् । <strong>वामहस्ते</strong>त्यादिना
प्रसर्पितमष्टाशीतितमकरणमाह ।</p>
<p>&ldquo;एकस्तु रेचितो हस्तः लताख्यश्च तथापरः ।<br>
प्रसर्पितकम् ।&rdquo; इति (ना.शा. ४-१४९)</p>
<p><strong>निकुट्टकद्वयमिति</strong> । निकुट्टमर्धनिकुट्टं च (ना.शा. ४-६९-७०) &ldquo;निकुट्टितौ यदा हस्तौ&rdquo;
इति । &ldquo;अञ्चितो बाहुशिरसि हस्तस्तु&rdquo; इति । <strong>मण्डलोरसीत्यु</strong>रोमण्डले करणे (ना.शा.
४-११५) सतीत्यर्थः । आक्षिप्तादीनि कटिच्छिन्नान्तानि चत्वारि द्वितीयाङ्गहारवदेव ।</p>
<p>(<strong>९</strong>) <strong>विष्कम्भापसृतः</strong> ।</p>
<p><strong>कुट्टित</strong>मित्यादि । निकुट्टकमर्धनिकुट्टकं चेति द्वे कुट्टितशब्देन
साधारण्यात्सङ्गृहीते । &ldquo;कु़ञ्चितं पादम्&rdquo; (ना.शा. ४-८४) इत्यादि भुजङ्गत्रासितं
चतुर्विंशतितमम् । <strong>रेचितेभ्यस्त्वि(तेने)</strong> त्यादिनार्धेन पञ्चत्रिंशकं (ना.शा. ४-९६)
दर्शयतीति ।</p>
<p>&ldquo;भुजङ्गत्रासितं कृत्वा यत्रोभावपि रेचितौ ।<br>
वामपार्श्वस्थितौ हस्तौ भुजङ्गत्रस्तरेचितम् ।।&rdquo; (ना.शा.४-९६)</p>
<p>अस्य चाङ्गपर्यायेण प्रयोग इति पताकाग्रहणेनाह । आक्षिप्तकादित्रयं पूर्वाङ्गहारवदेव ।
केवलमत्र कटिच्छिन्ने करणे (ना.शा. ४-७१) पर्यायेणैको लताहस्तः ।</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="146"/>
<p>मत्ताक्रीडो भवेदेष ह्यङ्गहारो 1हरप्रियः ।<br>
रेचितं हस्तपादं च कृत्वा वृश्चिकमेव च ।। १९७ ।।</p>
<p>पुनस्तेनैव योगेन 2वृश्चिकं सम्प्रयोजयेत् ।<br>
निकुट्टकं तथा चैव सव्यासव्यकृतं क्रमात्3 ।। १९८ ।।</p>
<p>लताख्यः 4सकटिच्छेदो भवेत्स्वस्तिकरेचिते ।<br>
5पार्श्वे तु स्वस्तिकं बद्ध्वा 6कार्यं त्वथ निकुट्टकम् ।। १९९ ।।</p>
<p>द्वितीयस्य च पार्श्वस्य विधिः 7स्यादयमेव हि ।<br>
ततश्च करमावर्त्य8 ह्यूरुपृष्ठे निपातयेत् ।। २०० ।।</p>
<p>ऊरूद्वृ9त्तं ततः कुर्यादाक्षिप्तं पुनरेव हि ।<br>
10नितम्बं करिहस्तं च कटिच्छिन्नं तथैव च ।। २०१ ।।</p>
<p>पार्श्वस्वस्तिक इत्येष ह्यङ्गहारः प्रकीर्तितः ।<br>
वृश्चिकं 11करणं कृत्वा लताख्यं हस्तमेव च ।। २०२ ।।</p>
<p>12तमेव च करं भूयो नासाग्रे 13सन्निकु़ञ्चयेत् ।<br>
तमेवोद्वेष्टितं कृत्वा 14नितम्बं परिवर्तयेत् ।। २०३ ।।</p>
<p>करिहस्तं कटिच्छिन्नं 15वृश्चिकापसृते भवेत् ।<br>
कृत्वा नूपुरपादं तु तथाक्षिप्तकमेव च ।। २०४ ।।</p>
<details><summary>Abh</summary>
<p>1त्रिकं सुवलितं कृत्वेति ।</p>
</details>
<details><summary>Notes</summary>
<p>(<strong>मू</strong>) 1.N. भव ।</p>
<p>(<strong>व्या</strong>)</p>
</details>
<pb n="147"/>
<p>1परिच्छिन्नं च कर्तव्यं सूचीपादं तथैव च ।<br>
नितम्बं करिहस्तं चाप्युरोमण्डलकं तथा ।। २०५ ।।</p>
<p>2कटिच्छिन्नं ततश्चैव भ्रमरः स तु संज्ञितः ।<br>
मत्तल्लिकरणं कृत्वा 3करमावर्त्य दक्षिणम् ।। २०६ ।।</p>
<p>कपोलस्य प्रदेशे तु 4कार्यं सम्यङ्निकुञ्चितम् ।<br>
अपविद्धं 5द्रुतं चैव तलसंस्फोटसंयुतम् ।। २०७ ।।</p>
<p>6करिहस्तं कटिच्छिन्नं मत्तस्खलितके भवेत् ।<br>
दोलैः करैः प्रचलितैः स्वस्तिकापसृतैः पदैः ।। २०८ ।।</p>
<p>अञ्चितैर्वलितैर्हस्तैस्तलसङ्घट्टितैस्तथा ।<br>
7निकुट्टितं च कर्तव्यमूरूद्वृत्तं तथैव च ।। २०९ ।।</p>
<p>8करिहस्तं कटिच्छिन्नं मदाद्विलसिते भवेत् ।<br>
मण्डलं स्थानकं कृत्वा तथा हस्तौ च रेचितौ ।। २१० ।।</p>
<p>9उद्घट्टितेन पादेन 10मत्तल्लिकरणं भवेत् ।<br>
आक्षिप्तं करणं चैव ह्युरोमण्डलमेव11 च ।। २११ ।।</p>
<p>12कटिच्छिन्नं तथा चैव भवेत्तु गतिमण्डले ।<br>
13समपादं प्रयुज्याथ परिच्छिन्नं त्वनन्तरम् ।। २१२ ।।</p>
<details><summary>Notes</summary>
<p>(<strong>मू</strong>)</p>
</details>
<pb n="148"/>
<p>आविद्धेन तु पादेन 1बाह्यभ्रमरकं तथा ।<br>
2वामसूच्या त्वतिक्रान्तं भुजङ्गत्रासितं तथा ।। २१३ ।।</p>
<p>3करिहस्तं कटिच्छिन्नं परिच्छिन्ने विधीयते ।<br>
शिरसस्तुपरि स्थाप्यौ स्वस्तिकौ विच्युतौ4 करौ ।। २१४ ।।</p>
<p>ततः सव्यं करं चापि गात्रमानम्य रेचयेत् ।<br>
पुनरुत्था5पयेत्तत्र गात्रमुन्नम्य रेचितम् ।। २१५ ।।</p>
<p>6लताख्यौ च करौ कृत्वा वृश्चिकं सम्प्रयोजयेत् ।<br>
रेचितं करिहस्तं च भुजङ्गत्रासितं तथा ।। २१६ ।।</p>
<p>आक्षिप्तकं प्रयुञ्जीत स्वस्तिकं 7पादमेव च ।<br>
8पराङ्मुखविधिर्भूय एवमेव भवेदिह ।। २१७ ।।</p>
<details><summary>Abh</summary>
<p>लताख्यश्च करो वामः (ना.शा. ४-१०५) इति लतावृश्चिकम् । &lsquo;&lsquo;एको वक्षःस्थितो
हस्तः&rsquo;&rsquo; इति (ना.शा.४-१४८) ।</p>
<p>रेचितमित्युन्मत्तकरणम् । &ldquo;अञ्चितेन तु पादेन रेचितौ&rdquo; इति (ना.शा.४-७४) ।
&ldquo;एको वक्षःस्थितो हस्तः&rdquo; इति करिहस्तकम् । &ldquo;कु़ञ्चितं पादम्&rdquo; इति (ना.शा</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="149"/>
<p>1करिहस्तं कटिच्छिन्नं परिवृत्तकरेचिते ।<br>
रेचितौ सह गात्रेण ह्यपविद्धौ करौ 2यदा ।। २१८ ।।</p>
<p>पुनस्तेनैव देशेन3 गात्रमुन्नम्य रेचयेत् ।<br>
कुर्यान्नूपुरपादं च भुजङ्गत्रासितं तथा ।। २१९ ।।</p>
<p>रेचितं मण्डलं चैव बाहुशीर्षे निकुञ्चयेत् ।<br>
ऊरू4द्वृत्तं तथाक्षिप्तमुरोमण्डलमेव च ।। २२० ।।</p>
<p>करिहस्तं कटिच्छिन्नं कुर्याद्वैशाखरेचिते ।<br>
5आद्यं तु जनितं कृत्वा पादमेकं प्रसारयेत् ।। २२१ ।।</p>
<details><summary>Abh</summary>
<p>भुजङ्गत्रासितम् । &ldquo;आक्षिप्तं हस्तपादम् ।&rdquo; इत्याक्षिप्तकम् । (ना.शा. ४-११६)।
स्वस्तिकं पादमित्यस्यैव पादस्वस्तिकपर्यन्ततया बद्धां चारीं सूचयन्नितम्बकरणमाह&ndash;
&ldquo;भुजावूर्ध्वं विनिष्क्रान्तौ&rdquo; इति (ना.शा. ४-१४६) <strong>पराङ्मुखे</strong>ति । अङ्गहारेषु मध्ये
परिभाषमाणो मुनिरेतदाह&ndash;सर्वेष्वेव चाङ्गहारेषु पाश्चात्यं करणद्वयं वर्जयित्वा
वर्तनीयानि करणानि । तानि चतुर्दिङ्मुखेषु प्रयुज्य संमुखमन्त्ये करणद्वयेन पूरयेदिति ।</p>
<p>(<strong>१०</strong>) <strong>वैशाखरेचितः</strong> ।</p>
<p><strong>रेचिताविति ।</strong> अनेन श्लोकेन क्रमेण वैशाखरेचितमङ्गद्वयेन प्रयोज्यमित्याह ।
&ldquo;रेचितं हस्तपादं च&rdquo; इत्यादि (ना.शा. ४-९८) वैशाखरेचितं करणम् ।</p>
<p>&ldquo;त्रिकं सुवलितं कृत्वा लतारेचितकौ करौ ।<br>
नूपुरं च तथा पादम् ।&rdquo; (ना.शा. ४-९७)</p>
<p>इति नूपुरोर्ध्वपादम् । कुञ्चितं पादमुत्क्षिप्येति (ना.शा. ४-८४) भुजङ्गत्रासितम् ।
रेचितमित्युन्मत्तकरणम् । &ldquo;अञ्चितेन तु पादेन रेचितौ&rdquo; इति (ना.शा. ४-७४) ।
<strong>मण्डलमिति</strong> मण्डलस्वस्तिकम्&ndash;</p>
<p>&ldquo;स्वस्तिकौ तु करौ कृत्वा प्राङ्मुखोर्ध्वतलौ समौ ।<br>
मण्डलस्थानकेन ।&rdquo; इति (ना.शा. ४-६८)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="150"/>
<p>तथैवालातकं कुर्यात् त्रिकं तु परिवर्तयेत् ।<br>
अञ्चितं वामहस्तं च 1गण्डदेशे निकुट्टयेत् ।। २२२ ।।</p>
<p>2कटिच्छिन्नं तथा चैव परावृत्ते प्रयोजयेत् ।<br>
स्वस्तिकं 3करणं कृत्वा व्यंसितौ च 4करौ पुनः ।। २२३ ।।</p>
<details><summary>Abh</summary>
<p>बाहुशीर्ष इत्यनेन निकुट्टितं करणमाह &lsquo;&lsquo;निकुट्टितौ यदा हस्तौ&rdquo; इति (ना.शा. ४-६९) ।
ऊरूद्वृत्तादिकरणजातं क्रमेणोक्ताङ्गहारवत् ।</p>
<p>(<strong>११</strong>) <strong>परावृत्तः</strong> ।</p>
<p><strong>आद्यन्त्वि</strong>ति ।</p>
<p>&ldquo;एको वक्षःस्थितो हस्तो द्वितीयश्च प्रलम्बितः ।
तलाग्रसंस्थितः पादो जनितम् ।&rdquo; (ना.शा. ४-१५५) इति । आद्य1शब्दो
दक्षिणाङ्गप्रयोज्यत्वमस्याह । <strong>पादमेकं प्रसारये</strong>दिति शकटास्यं करणमाह&ndash;</p>
<p>&ldquo;निषण्णाङ्गस्तु चरणं प्रसार्य तलसञ्चरम् ।<br>
उद्वाहितमुरःकृत्वा शकटास्यम् ।&rdquo; (ना.शा.४-१६८)</p>
<p>&ldquo;अलातं चरणं कृत्वा व्यंसयेद्दक्षिणं करम् ।<br>
ऊर्ध्वजानुक्रमं कुर्यादलातकम्&rdquo; (ना.शा.४-७८)</p>
<p>इत्यलातम् । त्रिकं तु परिवर्तयेदिति भ्रमरकम् ।</p>
<p>आक्षिप्तः स्वस्तिकः पादः करौ चोद्वेष्टितौ तथा ।<br>
त्रिकस्य वलनाच्च&rdquo; इति (ना.शा. ४-९९)</p>
<p>अञ्चितं वामहस्तं चेत्यनेनार्धेन करिहस्तं करणं गण्डदेशे निकुट्टयेदिति <strong>विशेषयुक्तमाह</strong> ।</p>
<p>&ldquo;वामो वक्षःस्थितो हस्तः प्रोद्वेष्टिततलोऽपरः ।<br>
अञ्चितं चरणं चैव प्रयोज्यः करिहस्तकः ।। (ना.शा.४-१४८)</p>
<p>&lsquo;पर्यायश&rsquo; इति कटिच्छिन्नम् (ना.शा. ४-७१)</p>
</details>
<details><summary>Notes</summary>
<p>(<strong>मू</strong>) 1.N. ड.अ.म. गण्डे चैव निकुट्टितम् ।</p>
<p>(<strong>व्या</strong>) 1.म. अन्यश ।</p>
</details>
<pb n="151"/>
<p>अलातकं प्रयुञ्जीत ह्यूर्ध्वजानु निकुञ्चितम् ।<br>
1अर्धसूची च विक्षिप्तमुद्वृत्ताक्षिप्तके तथा ।। २२४ ।।</p>
<p>2करिहस्तं कटिच्छिन्नमङ्गहारे 3ह्यलातके ।<br>
निकुट्य वक्षसि करावूर्ध्वजानु 4प्रयोजयेत् ।। २२५ ।।</p>
<details><summary>Abh</summary>
<p>(<strong>१२</strong>) <strong>अलातकः</strong> ।</p>
<p><strong>स्वस्तिक</strong>मित्यादि । स्वस्तिकाविति (ना.शा. ४-६८) स्वस्तिकम् । <strong>व्यंसितौ</strong>
चेति द्विवचनेन पुनश्शब्दे स्वस्तिकव्यवधानेन व्यंसितस्य द्विप्रयोगमाह ।</p>
<p>&ldquo;आलीढस्थानकं यत्र करौ वक्षसि रेचितौ ।<br>
ऊर्ध्वाधोविप्रकीर्णो च व्यंसितम्&rdquo; (ना.शा. ४-१०९)</p>
<p>&ldquo;अलातं चरणं कृत्वा व्यंसयेद्दक्षिणं करम् ।<br>
ऊर्ध्वजानुक्रमं कुर्यात्&rdquo; इत्यलातकम् (ना.शा.४-७८)</p>
<p>&ldquo;कु़ञ्चितं पादमुत्क्षिप्य जानुस्तनसमं न्यसेत् ।<br>
प्रयोगवशगौ हस्तावूर्ध्वजानु&rdquo; (ना.शा. ४-८६)</p>
<p>&ldquo;वृश्चिकं चरणं कृत्वा करं पार्श्वे निकुञ्चयेत् ।<br>
नासाग्रे दक्षिणं च&rdquo; इति निकुञ्चितम् । (ना.शा. ४-८७)</p>
<p>&ldquo;अलपद्यः शिरोदेशे सूचीपादश्च दक्षिणः&rdquo; (ना.शा.४-१३८)
इत्यर्धसूची ।</p>
<p>&ldquo;विक्षिप्तं हस्तपादं च पाशर्वतः पृष्ठतोऽपि वा ।<br>
एकमार्गगतं यत्र तद्विक्षिप्तम् ।&rdquo; (ना. शा. ४-११९)</p>
<p>आक्षिप्तहस्तमाक्षिप्तपादमुद्वृत्तगात्रमुद्वृत्तं करणम् । (ना.शा. ४-१५२)</p>
<p>&ldquo;आक्षिप्तं हस्तपादं च क्रियते यत्र वेगतः&rdquo; (ना.शा. ४-११६)
इत्याक्षिप्तम् ।</p>
<p>&ldquo;वामो वक्षःस्थितो हस्तः प्रोद्वेष्टिततलोऽपरः ।<br>
&lsquo;अञ्चितश्चरणश्चैव&rsquo; (ना.शा.४-१४८)</p>
<p>इति करिहस्तम् । &ldquo;पर्यायशः कटिच्छिन्ने&quot;ति (ना.शा. ४-७२) कटिच्छिन्नम् ।</p>
</details>
<details><summary>Notes</summary>
<p>(<strong>मू</strong>) 1.प.ब. ऊर्ध्वसूची च ।</p>
<p>(<strong>व्या</strong>)</p>
</details>
<pb n="152"/>
<p>1आक्षिप्तस्वस्तिकं कृत्वा त्रिकं तु परिवर्तयेत् ।<br>
उरोमण्डलकौ हस्तौ 2नितम्बं करिहस्तकम् ।। २२६ ।।</p>
<p>3कटिच्छिन्नं तथा चैव पार्श्वच्छेदे विधीयते ।<br>
सूचीवामपदं दद्याद्विद्युद्भ्रान्तं च दक्षिणम् ।। २२७ ।।</p>
<p>दक्षिणेन पुनः 4सूची 5विद्युदभ्रान्तं च वामतः ।<br>
परिच्छिन्नं तथा चैव 6ह्यतिक्रान्तं च वामकम् ।। २२८ ।।</p>
<details><summary>Abh</summary>
<p>(<strong>१३</strong>) <strong>पार्श्वच्छेदः</strong> ।</p>
<p><strong>निकुट्ये</strong>त्यादि । अनेन वृश्चिककुट्टितं द्विचत्वारिंशत्तमकरणमाह ।</p>
<p>&ldquo;वृश्चिकं चरणं कृत्वा द्वावप्यथ निकुट्टितौ ।<br>
विधातव्यौ करौ ।&rdquo; (ना.शा. ४-१०३)</p>
<p><strong>कुञ्चितं पादमि</strong>त्यूर्ध्वजानु (ना.शा. ४-८६), &ldquo;आक्षिप्तं हस्तपादं च&rdquo;
इत्याक्षिप्तकम् (ना.शा. ४-११६) &ldquo;हस्ताभ्यामथ पादाभ्याम्&rdquo; (ना.शा. ४-७५)
इति स्वस्तिकम् । हस्तद्वारेणोरोमण्डलकरणम्&ndash;</p>
<p>&ldquo;स्वस्तिकापसृतौ पादावाविद्धक्रमणं यदा ।<br>
उरोमण्डलकौ हस्तौ ।&rdquo; (ना.शा. ४-११५)</p>
<p>नितम्बादित्रयं पूर्ववत् ।</p>
<p>(<strong>१४</strong>) <strong>विद्युद्भ्रान्तः</strong> ।</p>
<p><strong>सूची</strong>त्यादि वामाङ्गप्रयोज्यमर्धसूचीकरणमाह&ndash;&ldquo;अलपद्मः शिरोदेशे&rdquo; इति
(ना.शा.४-१३८), दक्षिणेन विद्युद्भ्रान्तं करणम्&ndash;</p>
<p>&ldquo;पृष्ठतो वलितं पादं शिरोघृष्टं प्रसारयेत् ।<br>
सर्वतो मण्डलाविद्धं विद्युद्भ्रान्तम् ।&rdquo; (ना.शा. ४-१२६)</p>
<p>एतद्दक्षिणेन । पुनरेतदेव द्वयमङ्गविपर्ययेण । तदाह <strong>दक्षिणेन पुन</strong>रिति । <strong>परिच्छिन्नमिति</strong>
छिन्नं करणम् ।</p>
<p>&ldquo;पल्लवौ तु कटीदेशे छिन्ना पर्यायशः कटी ।<br>
वैशाखस्थानकेन&rdquo; इति (ना.शा. ४-१०६)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="153"/>
<p>लताख्यं 1सकटिच्छिन्नं विद्युद्भ्रान्तश्च स स्मृतः ।<br>
कृत्वा नूपुरपादं तु सव्यवामौ प्रलम्बितौ ।। २२९ ।।</p>
<p>करौ पार्श्वै ततस्ताभ्यां 2विक्षिप्तं सम्प्रयोजयेत् ।<br>
ताभ्यां सूची तथा चैव त्रिकं तु परिवर्तयेत् ।। २३० ।।</p>
<p>लताख्यं 3सकटिच्छिन्नं कुर्यादुद्वृत्तके सदा ।<br>
आलीढव्यंसितौ हस्तौ बाहुशीर्षे निकुट्टयेत् ।। २३१ ।।</p>
<details><summary>Abh</summary>
<p>&ldquo;अतिक्रान्तक्रमं कृत्वा पुरस्तात्संप्रसारयेत् ।<br>
प्रयोगवशगौ हस्तावतिक्रान्तम् ।&rdquo; (ना.शा. ४-१२७)</p>
<p>एतद्वामेनाङ्गेन लताख्यमिति लतावृश्चिकम् ।</p>
<p>&ldquo;अञ्चितः पृष्ठतः पादः कुञ्चितोर्ध्वतलाङ्गुलिः ।<br>
लताख्यश्च करो वामः ।&rdquo; (ना.शा. ४-१०५) इति</p>
<p>लतावृश्चिकम् । कटिच्छिन्नं प्राग्वत् ।</p>
<p>(<strong>१५</strong>) <strong>उद्वृत्तकः ।</strong></p>
<p><strong>कृत्वा नूपुरपादमिति</strong> ।</p>
<p>&ldquo;त्रिकं सुवलितं कृत्वा लतारेचितकौ करौ ।<br>
नूपुरं च तथा पादं करणे नुपूरे न्यसेत् ।।&rdquo; (ना.शा. ४-९७)</p>
<p><strong>सव्यवाम</strong>ग्रहणेन पर्यायशः कराविति च द्विवचनेन यौगपद्यं सूचयन् भुजङ्गत्रासितं च
द्वात्रिंशत्तमम् (भुजङ्गाञ्चितं चत्वारिंशत्तमम्) गृध्रावलीनकं चतुस्सप्ततितमं करणं
दर्शयति ।</p>
<p>&ldquo;भुजङ्गत्रासितः पादो रेचितो दक्षिणः करः ।<br>
लताख्यश्च करो वामः&rdquo; इति (ना.शा. ४-१०१)</p>
<p>&ldquo;पृष्ठप्रसारितः पादः किञ्चिदञ्चितजानुकः ।<br>
यत्र प्रसारितौ बाहू तत्स्याद् गृध्रावलीनकम् ।।&rdquo; (ना.शा. ४-१३५)</p>
<p>अत एव करणद्वयमेवोपसंहरति ताभ्याम1नन्तरं विक्षिप्तमिति &ldquo;विक्षिप्तं हस्तपादं च&rdquo;
इति (ना.शा. ४-११९) तदपीच्छाङ्गापर्यायेणेत्युपसंहारेणाह&ndash;<strong>ताभ्यामनन्तरं</strong> सूचीति ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="154"/>
<p>1नूपुरश्चरणो वामस्तथालातश्च दक्षिणः2 ।<br>
तेनैवाक्षिप्तकं कुर्यादुरोमण्डलकौ करौ ।। २३२ ।।</p>
<p>करिहस्तं 3कटिच्छिन्नमालीढे सम्प्रयोजयेत् ।<br>
4हस्तं तु रेचितं कृत्वा पार्श्वमानम्य रेचयेत् ।। २३३ ।।</p>
<p>पुनस्तेनैव योगेन 5गात्रमानम्य रेचयेत् ।<br>
रेचितं करणं 6कार्यमुरोमण्डलमेव च ।। २३४ ।।</p>
<details><summary>Abh</summary>
<p>तेनाङ्गपर्यायेण योगस्याक्षेपोपलब्धेः तेन सन्धानायोद्वृत्तं करणम् । 1(त्रिकपरिवर्तनेन
बद्धया चार्या नितम्बं करणम् । ततो &ldquo;अञ्चितः पृष्ठतः पाद&rdquo; इत्यादिना लतावृश्चिकं
चतुश्चत्वारिशत्तमम् । ततः कटिच्छिन्नम् ।</p>
<p>(<strong>१६</strong>) <strong>आलीढः</strong> ।</p>
<p><strong>आलीढेति</strong> ।</p>
<p>&ldquo;आलीढं स्थानकं यत्र करौ वक्षसि रेचितौ ।<br>
ऊर्ध्वाधो विप्रकीर्णौ च व्यंसितम् ।।&rdquo; (ना.शा. ४-१०९)</p>
<p>इति व्यंसितं दर्शयति । बाहुशीर्ष इति निकुट्टकं नवमं करणम् । वामतो नूपुरं
षट्त्रिंशत्) &ldquo;निकुट्टितौ यदा हस्तौ&rdquo; इति (ना.शा. ४-६१) निकुट्टितकरणम् ।
ततः &ldquo;अलातं चरणं कृत्वा व्यंसये&rdquo; दित्यलातकम् । (ना.शा.४-७८) । तेनैवेति
दक्षिणेन ।&rdquo; आक्षिप्तं हस्तपादं चे&quot;त्याक्षिप्तम् (ना.शा. ४-११६) । उरोमण्डल&ndash;
कादिकरणत्रयं पूर्ववत् ।</p>
<p>(<strong>१७</strong>) <strong>रेचितः</strong> ।</p>
<p><strong>हस्तं तु रेचित</strong>मिति । अनेन श्लोकेन सर्वाणि हस्तरेचनवन्ति करणानि
सङ्गृहणीते । तथा चोपसंहरिष्यति रेचितं करणमिति । जातावेकवचनेन हि
किञ्चित्प्रतिपद्येत । रेचितं नाम करणमस्ति यदनेनोच्यते । <strong>कार्य</strong>मित्यनेन तावतां
करणानां श्लिष्टाङ्गतया स्वबुद्ध्या स्वकार्यवद्धि चित्रमेव योजनं कार्यमिति सूचयति ।
अत एवायं विचित्रभेदसङ्कीर्णोऽङ्गहारः । तथा चान्यत्र श्रूयते ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="155"/>
<p>1कटिच्छिन्नं तु कर्तव्यमङ्गहारे तु रेचिते ।<br>
नूपुरं 2चरणं कृत्वा त्रिकं तु परिवर्तयेत् ।। २३५ ।।</p>
<details><summary>Abh</summary>
<p>&ldquo;पञ्चविंशतिविचित्र(मातृका) प्रक्रमेण विविधं व्यरीरिचत् ।<br>
रेचिताङ्गहरणं महेश्वरो गेय1मार्गमिव2 सप्तभिः स्वरैः ।।&rdquo; इति ।</p>
<p>&lsquo;स्वस्तिकौ रेचिताविद्धौ&rsquo; (ना.शा. ४-६७) इति स्वस्तिकरेचितम् ।
&lsquo;अपविद्धः करः सूच्या&rsquo; (ना.शा.४-७२) इत्यादीन्यर्धरेचितम् ।</p>
<p>वक्षः स्वस्तिकमुन्मत्तश्चेति द्वादशादीनि त्रीणी, &ldquo;हस्तौ हृदि भवेद्वामः&rdquo; इति
(ना.शा.४-८०) आक्षिप्तरेचितम् । &ldquo;स्खलितापसृतः पादः&rdquo; इत्यर्धमत्तल्लि (ना.शा.
४-८९) । रेचकनिकुट्टकं च (ना.शा. ४-९०)</p>
<p>&ldquo;भुजङ्गत्रासितं कृत्वा यत्रोभावपि रेचितौ&rdquo;
इत्यादित्रयं भुजङ्गत्रस्तरेचितं (ना.शा. ४-९६) नूपुरं (ना.शा. ४-९७),
वैशाखरेचितं च । (ना.शा. ४-९८)</p>
<p>&ldquo;भुजङ्गत्रासितः पादो रेचितो दक्षिणः करः&rdquo; (ना.शा. ४-१०१)
इत्यादिकरणद्वयं भुजङ्गाञ्चितकं दण्डरेचितकं च (ना.शा. ४-१०२) &ldquo;वृश्चिकं चरणं
कृत्वा स्वस्तिकौ च&rdquo; इत्यादि (ना.शा. ४-१०७) वृश्चिकरेचितम् । &ldquo;आलीढस्थानकं
यत्र&rdquo; इत्यादि (ना.शा. ४-१०९) व्यंसितम् । आक्षिप्तं हस्तपादे&quot;त्यादिद्वयम् ।
(ना.शा.४-१२२) विवृत्तं विनिवृत्तं च (ना.शा. ४-१२३)</p>
<p>&ldquo;आक्षिप्तं हस्तपादं च त्रिकं चैव विवर्तितम्&rdquo; (ना.शा. ४-१२८)
इति विवर्तितकम् । &ldquo;पृष्ठप्रसारितः पाद&rdquo; इत्यादि (ना.शा.४-१३१) गरुडप्लुतकम् ।</p>
<p>&ldquo;वृश्चिकं चरणं कृत्वा रेचितौ च तथा करौ&rdquo; (ना.शा. ४-१४१)
इति मयूरललितम् । सर्पितकं च, (ना.शा. ४-१४२) । &ldquo;दोलापादक्रमः कार्यः&rdquo;
(ना.शा.४-१४७) इत्यादि स्खलितम् । &ldquo;एकस्तु रेचित&rdquo; इति (ना.शा.४-१४९)
प्रसर्पितकम् । &ldquo;दोलापादक्रम&quot;मिति (ना.शा. ४-१६४) तलसङ्घट्टितम् ।</p>
<p>&ldquo;प्रयुज्यालातक&quot;मित्यादिद्वयं (ना.शा. ४-१६६) वृषभक्रीडितकं लोलितं च
(ना.शा.४-१६६) । एवं करणपञ्चविंशतिर्वैचित्र्येण प्रयोज्याः । चतुष्षडादिक्रमेण</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="156"/>
<p>1व्यंसितेन तु हस्तेन 2त्रिकमेव विवर्तयेत् ।<br>
वामं चालातकं कृत्वा 3सूचीमत्रैव योजयेत् ।। २३६ ।।</p>
<p>करिहस्तं 4कटिच्छिन्नं कुर्यादाच्छुरिते सदा ।<br>
5रेचितौ स्वस्तिकौ पादौ रेचितौ स्वस्तिकौ करौ ।। २३७ ।।</p>
<p>कृत्वा विश्लेषमेवं तु तेनैव विधिना पुनः ।<br>
पुनरुत्क्षेपणं चैव 6रेचितैरेव कारयेत् ।। २३८ ।।</p>
<details><summary>Abh</summary>
<p>पुनरुक्ततया चतुर्दिङ्मुखेषु यावत्समाप्ता भवति । यत उक्तम्&mdash;</p>
<p>&ldquo;द्वाभ्यां त्रिवतुराभिर्वाप्यङ्गहारस्तु मातृभिः&rdquo; इति (ना.शा.
४-३१) &ldquo;पुनस्तेनैव योगेन गात्रमानम्ये&rdquo; त्यनेन मध्ये वैचिञ्याच्चक्रमण्डलेन (ना.शा.
४-११४) व्यवहितेयं करणपरम्परा प्रयोज्येत्याह ।</p>
<p>&ldquo;प्रलम्बिताभ्यां बाहुभ्यां यद्गात्रेण नतेन च ।<br>
अभ्यन्तरापविद्धं स्यात्तज्ज्ञेयं चक्रमण्डलम् ।।&rdquo; (ना.शा. ४-११४)</p>
<p>आनम्येत्यादिरन्तर्भावितण्यर्थः । प्रयोग एवं प्रयोज्यः । प्राग्वदुरोमण्डलं कटिच्छिन्नं च ।</p>
<p>(<strong>१८</strong>) <strong>आच्छुरितः</strong> ।</p>
<p><strong>नूपुरमि</strong>त्यादि । त्रिकन्तु परिमितं नूपुरं परिवर्तयेदित्यनेन भ्रमरकम्&ndash;
&ldquo;आक्षिप्तः स्वस्तिकः पादः</p>
<p>(<strong>१९</strong>) <strong>आक्षिप्तरेचितः</strong> ।</p>
<p><strong>रेचितौ स्वस्तिका</strong>वित्यादि । यत्र यत्र करणे करयोः पादयोर्वा
रेचितस्वस्तिकसाहित्यं तत्तदिहाप्यनुजानाति पृथगभिधानेन । रेचितं स्वस्तिकं ह्येतेनैव
ह्येतानि करणानि । स्वस्तिकरेचितं &ldquo;स्वस्तिकौ रेचिताविद्धौ&rdquo; इति पृष्ठस्वस्तिकं
दिक्स्वस्तिकं च &ldquo;विक्षिप्ताक्षिप्तबाहुभ्याम्&rdquo; इत्यादि (ना.शा. ४-७६-७७) कटीसमं
&ldquo;स्वस्तिकापसृतः पाद&rdquo; इत्यादि (ना.शा. ४-७९) । घूर्णितम्&ndash;</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="157"/>
<p>उद्वृत्ताक्षिप्तके चैव1 ह्युरोमण्डलमेव च ।<br>
2नितम्बं करिहस्तं च 3कटिच्छिन्नं तथैव च ।। २३९ ।।</p>
<p>आक्षिप्तरेचितो ह्येष4 करणानां विधिः स्मृतः ।<br>
विक्षिप्तं करणं कृत्वा 5हस्तपादं मुखानुगम् ।। २४० ।।</p>
<details><summary>Abh</summary>
<p>&ldquo;वर्तिताघूर्णितः सव्यो हस्तो वामश्च दोलितः ।<br>
स्वस्तिकापसृतः पादः । &ldquo;(ना.शा. ४-९३) इति</p>
<p>भ्रमरकम् &ldquo;आक्षिप्तः स्वस्तिकः पाद&rdquo; इति (ना.शा. ४-९९) । वृश्चिकरेचितम् ।
&ldquo;वृश्चिकं चरणं कृत्वा स्वस्तिकं च&rdquo; इति (ना.शा. ४-१०७) । पार्श्वनिकुट्टकम् ।
&ldquo;हस्तौ तु स्वस्तिकौ पार्श्व&rdquo; इति (ना.शा. ४-११०), उरोमण्डलकम् ।
&ldquo;स्वस्तिकापसृतौ&rdquo; इति (ना.शा.४-११५) । सन्नतम् । &ldquo;उत्प्लुत्य चरणौ कार्यावग्रतः
स्वस्तिकौ स्थितौ&rdquo; (ना.शा. ४-१३६) इति, सिंहाकर्षितकम् । &ldquo;पृष्ठप्रसारित&rdquo; इति
(ना.शा. ४-१५१) । नागापसर्पितम् । &ldquo;स्वस्तिकापसृतौ पादौ&rdquo; इति (ना.शा.
४-१६७) । वक्ष:स्वस्तिकादौ तु रेचनं नास्तीति न सङ्गृहीतम् । परे त्वङ्गपरिवर्तनक्रमेण
तत्रापि रेचितमिच्छन्तस्तदपि सङ्गृह्णते ।</p>
<p>एवं हस्तपादस्वस्तिकश्च (कञ्च) तद्रेचितश्च (तञ्च) वैचित्र्येण विधाय तेनैव
विधिनेत्यत्रुटितेनाङ्गेनोत्क्षेपणं हस्तपादस्य कार्यम् । अनेन यत्र यत्रैतदस्ति तत्तत्करणं
सूचयति । तद्यथा दण्डपक्षम् &ldquo;ऊर्ध्वजानुं विधायाथ तस्योपरि लतां न्यसेत्&rdquo; इति
(ना.शा.४-९५), ललाटतिलकं &ldquo;वृश्चिकं चरणं कृत्वा&rdquo; इति (ना.शा. ४-१११),
तलविलासितम् &ldquo;ऊर्ध्वाङ्गुलितलः पाद&rdquo; इति (ना.शा. ४-११७), निशुम्भितं&ndash;</p>
<p>&ldquo;पृष्ठतः कुञ्चितः पादो वक्षश्चैव समुन्नतम् ।<br>
तिलके च करः स्थाप्यः ।&rdquo; इति (ना.शा. ४-१२५)</p>
<p>विद्युद्भ्रान्तं &ldquo;पृष्ठतो वलितं पादम् ।&rdquo; इति (ना.शा. ४-१२६), गजक्रीडितं
&ldquo;कर्णेऽञ्चितः करो वामः&rdquo; इति (ना.शा. ४-१२९), नितम्बं &ldquo;भुजावूर्ध्वं
विनिष्क्रान्ता&quot;विति (ना.शा. ४-१४६), विष्णुक्रान्तम् &ldquo;ऊर्ध्वं प्रसारितः पादः इति
(ना.शा. ४-१६१) ।</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="158"/>
<p>1वामसूचीसहकृतं 2विक्षिपेद्वामकं करम् ।<br>
3वक्षःस्थाने भवेत्सव्यो वलितं त्रिकमेव च ।। २४१ ।।</p>
<p>नूपुराक्षिप्तके चैव ह्यर्धस्वस्तिकमेव च ।<br>
नितम्बं करिहस्तं च 4ह्युरोमण्डलकं तथा ।। २४२ ।।</p>
<p>कटिच्छिन्नं च कर्तव्यं सम्भ्रान्ते नृत्तयोक्तृभिः ।<br>
अ5पक्रान्तक्रमं कृत्वा व्यंसितं हस्तमेव च ।। २४३ ।।</p>
<details><summary>Abh</summary>
<p>तत उद्वृत्तमित्यूरूद्वृतम् । (ना.शा. ४-१५९); अत्र समाक्षिप्तकरणमध्ये तस्य
दृष्टत्वात् करणमावृत्य तत्करणमिति । &ldquo;आक्षिप्तं हस्तपादं च&rdquo; इत्याक्षिप्तम् (ना.शा.
४-११६) । &ldquo;स्वस्तिकापसृतौ पादौ&rdquo; इत्युरोमण्डलम् (ना.शा. ४-११५) साहच1काराच्च
(साहचर्याच्चकाराच्च) कटिच्छिन्नमप्यन्ते केचिदिच्छन्ति ।।</p>
<p>(<strong>२०</strong>) <strong>सम्भ्रान्तः</strong> ।</p>
<p><strong>विक्षिप्तमि</strong>त्यादि । &ldquo;विक्षिप्तहस्तपादं च&rdquo; इति (ना.शा. ४-११९) विक्षिप्तम् ।
&ldquo;हस्तपादं मुखानुगम्&rdquo; इत्यञ्चितं गण्डसूचीं गङ्गावतरणं चेति दर्शयति ।</p>
<p>&ldquo;व्यावृत्तपरिवृत्तस्तु स एव तु करो यदा ।<br>
अञ्चतो नासिकाग्रे ।&rdquo; इति (ना.शा. ४-८३)</p>
<p>&ldquo;सूचीपादोन्नतं पार्श्वम्&rdquo; इति (ना.शा. ४-१३२) गण्डसूची ।</p>
<p>&ldquo;ऊर्ध्वाङ्गुलितलः पादस्त्रिपताकावधोमुखौ ।<br>
हस्तौ च सन्नतौ&rdquo; (ना.शा. ४-१६९) इति गङ्गावतरणम् ।</p>
<p><strong>वामसूचीसहकृतमित्य</strong>नेनार्धसूचीं दण्डपादं च दर्शयति । &ldquo;अलपद्मः शिरोदेशे&rdquo;
(ना.शा.४-१३८) इत्यर्धसूची ।</p>
<p>&ldquo;नूपुरं चरणं कृत्वा दण्डपादं प्रसारयेत् ।<br>
क्षिप्राविद्धकरम्&rdquo; (ना.शा.४-१४३) इति दण्डपादम् ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="159"/>
<p>कुर्यादुद्वेष्टितं चैव ह्यर्धसूचीं तथैव च ।<br>
विक्षिप्तं सकटिच्छिन्नमुद्वृत्ताक्षिप्तके तथा ।। २४४ ।।</p>
<p>1करिहस्तं कटिच्छिन्नं कर्तव्यमपसर्पिते ।<br>
कृत्वा नूपुरपादं च 2द्रुतमाक्षिप्य च क्रमम्3 ।। २४५ ।।</p>
<details><summary>Abh</summary>
<p>एतच्च वामेनाङ्गेन । सव्य इति दक्षिणे वक्षसि । वामस्योपयोगित्वात् । अनेन
चतुरं करणं सूचयति&ndash;</p>
<p>&ldquo;अञ्चितः स्यात्करो वामः सव्यश्चतुर एव च ।<br>
दक्षिणः कुट्टितः पादश्चतुरं तत्प्रकीर्तितम् ।।&rdquo; इति (ना.शा. ४-१००) ।</p>
<p>वलितं त्रिकमिति भ्रमरकम् &ndash;&ldquo;आक्षिप्तः स्वस्तिक&rdquo; इति (ना.शा. ४-९९),
&ldquo;त्रिकं सुवलितं कृत्वा&rdquo; इति (ना.शा. ४-९७) नूपुरम् ।&rdquo; आक्षिप्तं हस्तपादं
च ।&rdquo; इत्याक्षिप्तम् । (ना.शा. ४-११६) ।</p>
<p>&ldquo;स्वस्तिकं चरणं कृत्वा कटिहस्तं च दक्षिणम् ।<br>
वक्षःस्थाने तथा वाममर्धस्वस्तिकम् ।।&rdquo; (ना.शा.४-८२)</p>
<p>इत्यर्धस्वस्तिकम् । नितम्बादिचतुष्कं पूर्ववत् । (२४२)</p>
<p>(<strong>२१</strong>) <strong>अपसर्पितः</strong> ।</p>
<p><strong>अपक्रान्त</strong>मित्यादि । अपक्रान्तं&ndash;</p>
<p>&ldquo;कृत्वोरुवलितं पादमपक्रान्तक्रमं न्यसेत् ।<br>
प्रयोगवशगौ हस्तावपक्रान्तम् ।।&rdquo; (ना.शा.४-१४०) इति ।</p>
<p><strong>व्यंसितमिति</strong> &ldquo;आलीढं स्थानकं यत्र करौ वक्षसि&rdquo; इति (ना.शा. ४-१०९) । अतो
व्यंसितात्करणात्करिक्रियामेव गृह्णीयादित्येवकारेणाह । एकवचनं जातौ । <strong>उद्वेष्टितमिति</strong>
करिहस्तकरणं निर्दिशति&ndash;</p>
<p>&ldquo;वामो वक्षःस्थितो हस्तः प्रोद्वेष्टिततलोऽपरः ।&rdquo; इति (ना.शा. ४-१४८) ।
&ldquo;अलपद्मः शिरोदेशे सूचीपादः&rdquo; (ना.शा. ४-१३८) इत्यर्धसूची । &ldquo;विक्षिप्तं हस्तपादं
च&rdquo; इति (ना.शा. ४-११९) विक्षिप्तम् । &ldquo;पर्यायशः कटीच्छिन्ना&rdquo; इति (ना.शा.
४-७१) कटिच्छिन्नम् । उरूद्वृत्तमिहोद्वृत्तशब्देनोक्तम् । (ना.शा. ४-१५९) ।
प्राग्वद1न्ते (त्रीणि) करणानि । (२४४) अथार्धसूची&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="160"/>
<p>पादस्य चानुगौ हस्तौ त्रिकं च परिवर्तयेत् ।<br>
निकुट्य करपादं चाप्युरोमण्डलकं पुनः ।। २४६ ।।</p>
<p>करिहस्तं कटिच्छिन्नं कार्यमर्धनिकुट्टके ।<br>
द्वात्रिंशदेते 1सम्प्रोक्ता ह्यङ्गहारा द्विजोत्तमाः ।। २४७ ।।</p>
<details><summary>Abh</summary>
<p>(<strong>२२</strong>) <strong>अर्धनिकुट्टकः</strong> ।</p>
<p><strong>कृत्वा नूपुरपाद</strong>मित्यादि । &ldquo;त्रिकं सुवलितं कृत्वा-&ldquo;इति (ना.शा. ४-९७)
नूपुरपादम् । <strong>द्रुतमाक्षिप्ये</strong>त्यादिना विवृत्तं <strong>करणमाह</strong>&ndash;</p>
<p>&ldquo;आक्षिप्तं हस्तपादं च त्रिकं चैव विवर्तितम् ।<br>
रेचितौ च तथा हस्तौ विवृत्ते करणे द्विजाः ।।&rdquo; इति (ना.शा.४-१२२)</p>
<p><strong>निकुट्ये</strong>त्यनने करपादनिकुट्टितं यत्र तानि करणान्याह निकुट्टितार्धनिकुट्टकादीनि ।
उरोमण्डलकादित्रयं पूर्वाङ्गहारवत् ।</p>
<p>ये येऽङ्गहारास्तेषां प्रतिकरणं गुरुपरिमाणं कलानिवर्तनकालस्तावता सम्यक्करणं
वर्तनाक्रमेण शक्यम् । तत्र ये षड्द्वादशचतुर्विंश(ति)रित्यादिकरणात्मका एकेन द्वाभ्यां
वाऽभ्यसितेन युक्तास्ते त्र्यश्रमानेन बोद्धव्याः । एकस्य द्वयोर्वा मध्ये तु प्रवेशयितुं
तालकलाद्यभिसन्धानेन शक्यत्वात् । ते च षोडशात्र सन्ति । पूर्ववदेवाष्ट&ndash;
षोडशादिकरणात्मका एकेन द्वाभ्यां वाऽभ्यसितेन किंचिदधिका वा ते चतुरश्रतालविषया
<strong>द्रष्टव्याः</strong> । तेऽपि षोडशैव एकस्य क्वचिदूनत्वेऽपि कस्यचित्पुनः क्रियया तालहरणं
शक्यमिति मन्तव्यम् ।</p>
<p>तत्रापविद्ध उद्धट्टितो विष्कम्भस्तदपसृतः स्वस्तिकरेचितो वृश्चिकापसृतो
मत्तस्खलितो गतिमण्डलः परिवृत्तकरेचितः परावृत्तकोऽलातक उद्वृत्तको रेचित
आक्षिप्तरेचितः सम्भ्रान्तोऽर्धनिकुट्टकश्चेति त्र्यश्रतालकाः षोडश । एषां
चतुरश्राश्रयास्तावन्तः । तत्र द्विभेदभिन्नेष्ववान्तरभेदेन षोडशसु
पूर्वरङ्गाङ्गेषूत्थापनादिप्ररोचनान्तेषु बहिर्यवनिकागतेषु प्रयोगात् द्वात्रिंशद्रूपतेत्येवं केचित् ।</p>
<p>एके त्वाहुः&ndash; चतसृणां नर्तकीनां प्रतिप्रयोगं चत्वार इति पुनः पिण्डीरेचक-
न्यासापन्यासश्चतुर्धेति द्वात्रिंशत् । एतच्च पूर्वेरङ्ग(ना.शा.५)व्याख्याने स्पष्टयिष्याम
इत्यलम् ।</p>
</details>
<details><summary>Notes</summary>
<p>(<strong>मू</strong>) 1.N. न. गदितास्त्वङ्ग ।</p>
</details>
<pb n="161"/>
<p>चतुरो रेचकांश्चापि गदतो मे निबोधत ।<br>
पादरेचक 1एकः स्यात् द्वितीयः कटिरेचकः ।। २४८ ।।</p>
<p>कररेचकस्तृतीयस्तु चतुर्थः कण्ठरेचकः ।<br>
(रै2चिताख्यः पृथग्भावे वलने चाभिधीयते ।।</p>
<p>उद्वाहनात्पृथग्भावाच्च3लनाच्चापि रेचकः ।<br>
4पार्श्वात्पार्श्वे तु गमनं स्खलितैश्चलितैः पदैः5 ।।</p>
<details><summary>Abh</summary>
<p>अन्ये तु गीतकानामङ्गनिबन्धानां वस्तुनिबन्धानां च वस्तु त्रिविधम् । बद्ध&ndash;
1(वर्ध)मानकारणानि(नव) । चत्वारि आसारितानि । पाणिकैकप्रकारा । इत्येवंभूतं
च यतो ब्रह्मगीतिवैचित्र्यं द्वात्रिंशद्भा2सितं तस्मात्तप्रयोगानात्मनोऽङ्गहारेऽपि तावदेवेत्याहुः ।
अन्ये तु परमेश्वरभाषितत्वादि यथा (दियता?) सफलसम्पत्तिहेतुत्वमित्याहुः । एतन्मनसि
कृत्वोपसंहरति पुनः&ndash;<strong>द्वात्रिंशदेत</strong> इति । (२४७)</p>
<p>अथ रेचकानाह&ndash;<strong>पादरेचक इति</strong> । पादयो3रेव चलनं न च
पार्ष्णिभूतयोरन्तर्बहिश्च सन्नतं4 नमनोन्नमनह(व्यं)सितं गमनमङ्गुष्ठाग्रस्य च । हस्तयोरेव
चलनं हंसपक्षयोः पर्यायेण द्रुतभ्रमणम् । ग्रीवायास्तु रेचित5त्वं विधुतभ्रान्तता । सर्वतो
भ्रमणाच्चापि विज्ञेयं तु रेचिताङ्गक इत्यादिसङ्ख्योपादानात्पृथगेते
वैशाखमण्डलादिस्थानकस्थेन प्रयोज्या इति दर्शयन् वैशाखरेचितेन करणेन
सङ्गृहीतत्वमेषां दर्शयति । पृथग6दृष्टार्थताख्यापनार्थं चैषां करणाङ्गहारान्त&ndash;
र्भूतानामप्युपादानम् । सुकुमारगीतवाद्यप्रधाने च प्रयोग एषां प्रयोगः ।</p>
<p><strong>तुम्बु7रुणे</strong>दमुक्तम्&ndash;</p>
<p>अङ्गहारादि8मध्यान्तकरणै रेचकान्विदुः (इति) । इहाष्येतन्मुनेर्मतामिति लक्ष्यते
। यत्सहशब्देन तत्र तत्र निर्दिशति &ldquo;व्याख्यास्यामि सरेचकान्&rdquo; (ना.शा. ४-१९)
इति । नन्वेवं करणाङ्गहाररेचकाः किं पूर्वरङ्गानेव(ङ्ग एव) वैचित्र्यकारित्वमात्रे (णै)
वोपयुज्यन्ते । नेह प्रस्तुमः (नेति ब्रूमः) ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="162"/>
<p>विविधैश्चैव पादस्य पादरेचक उच्यते ।<br>
त्रिकस्योद्वर्तनं चैव 1कटीवलनमेव च ।।</p>
<p>तथाऽपसर्पणं चैव कटिरेचक उच्यते ।<br>
2उद्वर्तनं परिक्षेपो विक्षेपः परिवर्तनम् ।।</p>
<p>विसर्पणं च हस्तस्य हस्तरेचक उच्यते ।<br>
उद्वाहनं सन्नमनं 3तथा पार्श्वस्य सन्नतिः ।।</p>
<p>भ्रमणं 4चापि विज्ञेयो ग्रीवाया रेचको बुधैः ।)<br>
रेचकैरङ्गहारैश्च नृत्यन्तं वीक्ष्य शङ्करम् ।। २४९ ।।</p>
<p>सुकुमारप्रयोगेण 5नृत्यन्तीं चैव पार्वतीम् ।<br>
मृदङ्गभेरी6पटहैर्भाण्डडिण्डिमगोमुखैः ।। २५० ।।</p>
<details><summary>Abh</summary>
<p>कथं तर्हि । देवतापरितोषकत्वेनापि । तदापि च वैचित्र्यमात्रात् । यावत्तत्तद्देवता&ndash;
ध्वज1प्रतिकृतिभूतपिण्डीबन्धनिष्पत्तिद्वारेणेत्यभिप्रायेण पिण्डीबन्धावतारणाय <strong>भरतमुनिः</strong>
पुराकल्पमाह2 श्लोकचतुष्टयेन&ndash;<strong>रेचकैरङ्गहारैश्चे</strong>त्यादिना । इह चत्वारश्चकाराः । तत्रैको
हेतावन्ये समुच्चये । तत्रैवमभिसम्बन्धः । यस्मात्प्रहर्षपरवश-
प्रमथाभिहतैर्मृदङ्गदिभिरुपलक्षिते दक्षयज्ञे निहते प्रहर्षवशान्नर्तिनि । नृत्यं नृत्यन्तीमिति
धातुसम्बन्धे प्रत्यया इत्यनेन प्रयोगः3 । अन्यथा नृत्तवन्तमित्यादि स्यात् । सन्ध्याकाले
दिनात्यय इति प्रमोदविकासमये । तत एव पुण्यात्मके । सततमतिशयेन भृशं
च नृत्यति तद्धेतोः । रेचकैरङ्गहारैश्चैव न तु सुकुमारं प्रणृत्यन्तं शङ्करं वीक्ष्य
सुकुमारप्रयोगमेव कृत्वा तु अर्थतत्त्वेन नृत्यन्तीं भगवतीं च वीक्ष्य । तत एवेति
तावतामेव । अङ्गहारा <strong>रेचकाश्चे</strong>ति । तद्धेतुकान्पिण्डीबन्धान्दृष्ट्वा नन्दी तथा
भद्रमुखवीरभद्रप्रभृतयो नन्दिभद्रदेवतागणास्तत्प्रमुखाः पिण्डीबन्धनाम चक्रुः ।
आकारसादृश्येऽयं (नः) च पिण्डीबन्धं प्रयोगं चक्रुः । <strong>सलक्षणं</strong> लक्षणपर्यन्तम् ।
अन्तवचनेऽव्ययीभावः । अङ्गहारप्रयोगान्तरीयकतया आकारविशेषसम्पत्तिं दृष्ट्वा
सम्यक्प्रयुज्य लक्षणं विदधिर इति यावत् । द्वयोः प्रयोक्तृतया सुकुमारावृत्त&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="163"/>
<p>पणवैर्दर्दुरैश्चैव1 सर्वातोद्यैः2 प्रवादितैः3 ।<br>
दक्षयज्ञे विनिहते सन्ध्याकाले महेश्वरः ।। २५१ ।।</p>
<p>नानाङ्गहारैः प्रानृत्यल्लयतालवशानुगैः4 ।<br>
5पिण्डीबन्धांस्ततो दृष्ट्वा नन्दिभद्रमुखा गणाः ।। २५२ ।।</p>
<p>चक्रुस्ते नाम पिण्डीनां 7बन्धमासां सलक्षणम् ।<br>
8ईश्वरस्येश्वरी पिण्डी नन्दिनश्चापि 9पट्टसी ।। २५३ ।।</p>
<details><summary>Abh</summary>
<p>नृत्तयोः समकालप्रयोगेण पिण्डीबन्धनिष्पत्तिं सूचयति&ndash; <strong>नन्दिभद्रमुखा गणा</strong> इति ।
अनेन चतुष्प्रभृतिप्रयोज्यतामप्याह&ndash;नन्दिभद्रनामैव गण इति । नन्दिकेश्वरनियतस्थानं
मृदङ्गः । मुरजः भेरी कांस्यशकलान्तःपूर्णा महर्षकाभङ्गमर्दलः । डिण्डिमः करटिका ।
गोमुखा भङ्गी(ण्डी) । अन्तरीयुक्तस्ततन्त्रीयुक्तः पटहः पणवो दर्दुरो महाघटिकाधार
इति सर्व एते चर्मावनद्धभेदाः । लयो दुतमध्यविलम्बितात्मा । तस्य यस्तालः प्रतिष्ठा ।
अपि च तत्त्वं विशिष्टवर्धमानगीतकादिनियतवैणस्वरविशेषात्मकधातुवाद्य-
शेषभूतशुष्कप्रयोगप्रकृतिकावनद्धवाद्यगीतिनियतप्रतिष्ठितलयात्मकत्वम् । नाट्ये च
प्रयोज्यचित्तवृत्तिपरिवृत्तानुसारेणान्यथान्यथाभावेन । तस्य यो वशः सामर्थ्यं तस्यानुषङ्गं
कृत्वा तदनुसारित्वेनानुगम्यमानः अनुसृतं कृत्वेत्युभयथा तन्त्रेण द्रष्टव्यम् ।
लयतालवशस्यास्य लयतालवशत्वानुगो यत्रेति ।</p>
<p>ननु च नाट्य एवाङ्गानुसारित्वेन लयादि । न तु नृत्त एव । आङ्गिके
नाट्यस्य भेदः । उच्यते&ndash;इहादृष्टविशेषसम्पत्तिहेतुत्वं वर्धमानादिप्रयोगस्य सोपकरण-
नृत्तप्रयोगस्य च । तत्र गुणप्रधानभावं प्रति कामचारः । यदा गीतकादेः प्राधान्यं तदा
तदनुसार्यङ्गं भवति । तदभिप्रायेणैव यद्वक्ष्यति&ndash;</p>
<p>&ldquo;गत्या वाद्यानुसारिण्या तस्याश्चारीं प्रयोजयेत् &quot; । इति (ना.शा.४-२८१) ।</p>
</details>
<details><summary>Notes</summary>
<p>(<strong>मू</strong>).</p>
</details>
<pb n="164"/>
<details><summary>Abh</summary>
<p>यदा तु नृत्तस्यादृष्टसम्पादकत्वे प्राधान्यं क्रियते तदा तदनुसारेण गीतकादेराश्रयणम् ।
यदाश्रयेण वक्ष्यति&ndash;</p>
<p>&ldquo;गीतानां मद्रकादीनां योज्यमेकं तु गीतकम् ।<br>
वर्धमानमथापीह ताण्डवं यत्र युज्यते ।।&rdquo; (ना.शा.५-१३) इति ।</p>
<p>अनेन1 हि चतुर्थेन पादेन ताण्डवस्य प्राधान्यं तदुपयोगित्वं च गीतकादेरुक्तम् ।
न च नाट्यात्तु भेदः । नाट्ये ह्यङ्गं गीतकं चेत्युभयमप्यप्रतिष्ठितम् । तथा च
करचरणचारीमण्डलादि यत्तत्राङ्गोपयोगि तत्स्वरूपेण लयादिव्यवस्थया वा नियतमेव
यथारसं प्रयुज्यमानत्वेन विपर्ययात्2 । एवं ध्रुवागानादावपि द्रष्टव्यम् । सैव हि
ध्रुवा कदाचित् द्रुता प्रयुज्यते कदाचिद्विलम्बितेति द्वयमपि (कुत्रचित्) । तत्रापि3
गीतं च प्रयोज्यचित्तवृत्ति (परिवर्तत्वं तन्त्रम्)(?)। इह तु गीतमङ्गं च द्वयमपि
स्वप्रतिष्ठितम् । तथा हि यस्य यादृशं 4लययतिस्वरूपादिकं निरूपितं तन्न विपर्येति
मन्त्रादिवत् । वेदवत् न वा (इह तु) योग्यतयाऽङ्गङ्गिभावः । तथा हि&ndash;&ldquo;अपविद्धं
द्रुतं चैव&rdquo; (ना.शा. ४-२०७) इत्यङ्गहारे गीतकादावपि मध्ये स्त्रोतोगतलयादिरित्यादिकं
नान्यथा क्रियते । तेन &ldquo;प्रधानमनुभिद्य(बध्य)न्ते गुणाः&rdquo; इत्येतदिह सङ्कोचयति । किन्तु
स्वप्रतिष्ठितेऽपि द्वये येन यत्संमेलनयोग्यं तत्तत्र प्रयुज्यत इत्येतावानङ्गाङ्गिभावः ।
एवं शत्रुज्वलनप्रवृत्तामर्षा(त्तसा)भिमाननरपतिद्वितयवत् । अत एव प्रयुज्यत इत्युक्तम् ।
तेनैव तथाकरणं सूच्यते ।</p>
<p>तत्र दक्षयज्ञे निहते मृदङ्गादिवाद्यं प्रमथैः प्रवर्तितमिति तदनुगं नृत्तम् ।
सन्ध्याकालेषु हृदयभूतानन्दोल्लासात्मकेषु भगवन्नृत्तप्राधान्ये स्थिते वाद्यादिप्रवृत्तिः ।
एतदर्थमेवेत्थंभूतलक्षणतृतीयया साधारण्येनार्थोऽभिहितः । अवसरद्वयाभिधानं चैतदर्थमेव
लक्षणमर्थत्वे तथैव दृश्यते ? । यथा हि &ndash;गीतमेव तदाऽन्यार्थं तदन्यगत्वेन
नृत्तादि यथा डोम्बिकादौ । तत्र हि परिष्कर(क्रम)णाद्यपि सुकुमारेणैवाङ्गेन । तत्रापि
वर्णाङ्गप्राधान्यं क्वचित् । यथा प्रस्थानादौ । क्वचिद्गींयमानरूपकाभिधेय- प्राधान्यं
यथा त्रिपुरदाहडिमादौ (शि5ल्पकादौ) क्वचिद्वाद्यप्राधान्यं भाणकादिषु भग्न(ण्ड)-
तालपरिक्रमणादौ । क्वचिन्नृत्तप्राधान्यं यथा डोम्बिकादिप्रयोगानन्तरं हुड्डक्कावाद्यावसरे ।</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="165"/>
<p>चण्डिकाया भवेत्पिण्डी 1तथा वै सिंहवाहिनी ।<br>
तार्क्ष्यपिण्डी भवेद्विष्णोः पद्मपिण्डी स्वयम्भुवः ।। २५४ ।।</p>
<p>शक्रस्यैरावती पिण्डी 2झषपिण्डी तु मान्मथी ।<br>
शिखिपिण्डी कुमारस्य रूपपिण्डी भवेच्छ्रियः ।। २५५ ।।</p>
<p>धारापिण्डी च जाह्नव्याः पाशपिण्डी यमस्य च ।<br>
वारुणी च नदीपिण्डी 3याक्षी स्याद्धनदस्य 4तु ।। २५६ ।।</p>
<details><summary>Abh</summary>
<p>अत एव तत्र लोकभाषया चिल्लिमार्ग1 इति प्रसिद्धिः । चारीमार्गो ह्यसावङ्गप्राधान्यात् ।
तत्रापि वैचित्र्येण मध्ये मध्ये गीतवाद्यादेरपि प्राधान्यम् । वाद्यस्यापि कूप (क्वचित्)
सुषिरावनद्धभेदेन प्राधान्यं यथायोगं विवेचनीयमित्यलं बहुना ।</p>
<p>तत्रैते पिण्डीबन्धा आधाराङ्गप्रयोगसाधकतमभेदाद्बहुप्रकारं भिद्यन्ते । तत्र भूमिर्देश
आकाशद्व2यभेदात्सप्तसप्तभेद एकैक इत्याधारभेदाः सप्त(?) । हस्तौ पादौ(अक्षिणी)
शिर इत्यङ्गभेदा अपि सप्तेत्येकान्नपञ्चाशत् । एकोऽनेको वा प्रयोक्ता । सोऽपि
समप्रयोगो विषमप्रयोगो वेति चतुर्धाकरणेन सम्पाद्यते अङ्गहारेण
वेत्यष्टाभिरेकान्नपञ्चाशतो गुणनात् द्विनवत्यधिकं त्रिशतं पारमेश्वराः(पिण्डीबन्धाः) ।</p>
<p>&ldquo;कल्पापायनिशान्तसान्ध्यसमये सद्व्योमरङ्गं गणः (ङ्गाङ्गणं)
सम्प्राप्य प्रतताङ्गहारवलनावैचित्र्यचित्रस्थितिः ।<br>
आकाशे स्ववपुष्यके(?)च विविधां सृष्टिं समासूत्रयन्
त्रैलोक्यस्थपतिस्त्वमेव भगवन्विश्वाकृतिर्जृम्भसि ।। &ldquo;इति ।</p>
<p>अनया च (दिशा) पिण्डीबन्धानां तत्तद्देवताप्रकृतिमद्भागादिसूचनद्वारेण केवलमपि करणं
प्रयुज्यमानमेव हर्षदायि भवति । एवं तत्र प्रधानदेवतोद्देशेन तावत्पिण्डीबन्धान्दर्शयति
श्लोकपञ्चके<strong>नेश्वरस्ये</strong>त्यादिना । भगवत एव प्राधान्यात् परितोषणीयतेति तस्याव्यक्तं
यदीश्वरशब्दवाच्यं निर्विशेषं रूपं तस्य तादृश एव शिवलिङ्गाकृतिः पिण्डीबन्धः ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="166"/>
<p>हलपिण्डी बलस्यापि सर्पपिण्डी तु भोगिनाम् ।<br>
गाणेश्वरी महापिण्डी 1दक्षयज्ञविमर्दिनी ।। २५७ ।।</p>
<p>त्रि2शूलाकृतिसंस्थाना रौद्री स्यादन्धकद्विषः ।<br>
एवमन्यास्वपि तथा देवतासु यथाक्रमम् ।। २५८ ।।</p>
<details><summary>Abh</summary>
<p>पिण्डी आधाराङ्गादिसङ्घातः । तया बध्यते बुद्धौ प्रवेश्यते तनुभावेन वा व्योमादाविति
पिण्डीबन्ध आकृतिविशेषः । तस्यैकदेशाभिधानं पिण्डीति । यदि वा पिण्डीविशिष्टान्येव
तान्याहेति । 1आबध्यते पुनरनेनेति पिण्डीबन्धः करणाङ्गहारादिः । अन्ते च भगवत
एव व्यक्तरूपस्य पिण्डीबन्धो भविष्यति ।</p>
<p>परमेश्वरांनन्तरं च प्रधानभूतस्य पिण्डीबन्धलक्षणविधायिनो नन्दिनः । 2पट्टसः
उभयत्र त्रिशूलाकृतिरायुधविशेषः । तदनन्तरं भगवत्याः । सिंहश्चासौ वाहनञ्च
तस्यैवमिति । आक्रान्ततया । भूमि3र्वा लिङ्गस्य सिंहः । तदाकृतिकत्वं दर्शयति ।
तदनन्तरं विष्णोर्ब्रह्मणश्च । <strong>ऐरावती</strong>ति गजाकारा । <strong>रूपपिण्डी</strong> स्वा(पद्मा)कारा ।
4धारापिण्डी पुनः पुनः प्रयुज्यमाना नदीपिण्डी भवति । याक्षी वैश्रवणायुधः मुद्गराकारा ।</p>
<p>एवं प्रतिपाद्यानभिधायान्यत्रापि दर्शय<strong>त्येवमित्यादिना</strong> । <strong>अन्या</strong>स्विति । तृतीयाध्याये
पूज्यत्वेन निरूपितासु । तदभिप्रायेणैव <strong>यथाक्रममि</strong>त्युक्तम् । ध्वजपूजाहुत्या-
युधवाहनविशेषरूपाः । 5सचिह्नका इत्यनेनापि केनचित्कर्मादि(क्रमादि)सूचकेन रूपेणो-
पलक्षिताः ।</p>
<p>एतदुक्तं भवति&ndash;या काचिद्देवतेत्युच्यते तस्याः <strong>पश्चान्नृत्तेन</strong> परितोषणं कार्यम् ।
तन्मध्ये च तदीयायुधवाहनकर्मभावाभ्य(द्य)नुकारी अङ्गप्रयोगो <strong>विधेयः</strong> । अत एव
&ldquo;पादाग्रस्थितया&rdquo; (रत्ना १-१) इत्यत्र तलपुष्पपुटकरणेन कर्मणा विशेषसूचकेन भगवत्याः
परितोषणं सम्पाद्यते । &ldquo;तिलके च करः स्थाप्य&rdquo; (६४करणम्) इत्यभिनयेन भगवतः
परितोषः । &ldquo;निकुट्टितौ यदा हस्तौ&rdquo; (९ करणम्) इत्यनेन त्रिशूलाकृतिर्या कायसम्पत्तिः ।
गरुडप्लुतकेन तार्क्ष्याकारगतिसूचनम् । गङ्गावतरणेन धारापिण्डी । नागापसर्पितेन</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="167"/>
<p>ध्वजभूताः प्रयोक्तव्याः पिण्डीबन्धाः सुचि1ह्निताः ।<br>
2रेचका अङ्गहाराश्च पिण्डीबन्धास्तथैव च ।। २५९ ।।</p>
<details><summary>Abh</summary>
<p>भोगिपिण्डी । &ldquo;प्रसार्योत्क्षिप्य च करौ&rdquo; इत्यङ्गहारेण (ना.शा.४-१७४) आका(धा)-
रीयभौमत्रिशूलशिवलिङ्गादिपिण्डीनिष्पत्तिः । रेचितेनाक्षिप्तरेचितेन च समस्तानामुक्तानां
चारा(चाधारा)द्यनन्तभेदानां निष्पत्तिः । तथा च <strong>नन्दिमत</strong> उक्तम्&ndash;</p>
<p>&ldquo;रेचिताख्योऽङ्गहारो यो द्विधा तेन ह्यशेषतः ।<br>
तुष्यन्ति देवतास्तेन ताण्डवे तं नियोजयेत् ।।&rdquo; इति ।।</p>
<p>एवमन्यदप्यूह्यमित्यनुपयोगात्समस्तं न लिखितम् । आगमभ्रंशरक्षणाय तु दिङ्निरूपिता ।</p>
<p>एतदुपसंहरति&ndash;<strong>रेचका</strong> इति । पिण्डीबन्धग्रहणेन शिखिपिण्डि-
प्रभृत्युपायमयूरललितादिकरणसङ्ग्रहः । अत एवानया केवलस्यापि करणस्य देवता-
परितोषणेनादृष्टार्थ प्रयोगः । यथा विष्णुक्रान्तस्य चक्र1मण्डलस्य च वैष्णवक्रीडासूचकस्य
सः । एवकारेणाङ्गहारप्रयोगनान्तरीयकपिण्डीबन्धसम्बन्धः । अङ्गहारा एव पिण्डीबन्धाः
तथान्येऽपि पिण्डीबन्धा इति केवलकरणसंग्रहः । चकारात्पिण्डीबन्धनिष्पत्त्युपायत्वं
करणद्वयस्यापि यदा विद्यते अन्यस्य करणसमूहात्मनः कल्पितस्याङ्गहारस्य वा । तस्यापि
प्रयोगे प्रत्यनुज्ञानमाह । एतदर्थमेव नृत्तमातृकाया लक्षणमङ्गहाराणां च सामान्यलक्षणं
प्रणीतम् । (२४८-२४९)</p>
<p><strong>सृष्ट्वेति</strong> । ननु स्मृतं नृत्तं सन्ध्याकालेष्वित्यनेनैतद्विरुद्ध्यते । न ।
स्थानकचारीनृत्तहस्तभ्रूताराकर्मादीनां वर्णानामिव प्रवाहानादित्वेऽपि विशिष्टपरमात्मना
(नः) शोभाविशेषेण भगवता पुनः निर्माणं वेदानामिवेत्यविरोधः । वेदरचनापि हि
वर्णानादि-नित्यत्वेऽपि प्रतिप्राणिस्थानकरणाभिघातसम्पत्त्यभिव्यक्तपौर्वापर्यनिबन्धना
कृतका । सा परं पूर्वपूर्वरचनासजातीयत्वप्रवाहेण नित्या । तथा नृत्तमपीति न कश्चि&ndash;
द्विरोधः ।</p>
<p><strong>दत्ता</strong> इति । या तन्द्र्या(स्वातन्त्र्य)मनुजानानो निजबुद्धिकृतं यत्तेन तत्र
वैचित्र्यमनुप्रवेशितं न तद्दृष्टप्रतिघातीति दर्शयति । तेन शोभाप्राधान्यमेवात्र ज्याय
इत्यनद्यतन इति यावल्लक्ष्यं न विरूपमिति मन्तव्यम् । <strong>मुनये</strong> इत्यूहापोहादिकुशलाय ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="168"/>
<p>1सृष्ट्वा भगवता 2दत्तास्तण्डवे मुनये 3तदा ।<br>
4तेनापि हि ततः सम्यग्गा5नभाण्डसमन्वितः ।। २६० ।।</p>
<details><summary>Abh</summary>
<p><strong>हि</strong> यस्मात् अर्था यतो दत्ताः अतो नृत्तात्मकः प्रयोगः सम्यग्वैचित्र्येण ।
<strong>स्प(सृ)ष्टः</strong> । <strong>सम्य</strong>गिति समञ्चिततालसाम्यातिका(त्मिका)सङ्गेति (अञ्चन्ति) गच्छन्तीति
सम्यग्भूतं यद्नानं गीतम् । <strong>भाण्डं</strong> भणति शब्दं करोतीति भडितव्याण्ण(?) इत्यनया
वा पुष्कराध्यायोदितया व्युत्पत्त्या(तदादि)तदिति । इह तद्गीतं वाद्यं च सम्यगञ्चितं
तदनुसारि । तत्प्रधानतया नृत्तप्रधानत्वेन गीतेन वाद्येन च समन्वितः । अत एव
तण्डोरयं ताण्डव इति वैयाकरणैः स्मृतम् । (२६०)</p>
<p>अत्र भरतमुनिरेव परकीयामाशङ्कामुपनिबध्नाति । अनभिज्ञानाच्च
मुनीनामभिनयादीनामप्यविदुषां कथम् । &lsquo;अभिनयः कृत&rsquo; इति गीतकार्थेऽभि-
हितेष्वासारितेष्विति च न वचनोपपत्तिस्स्यात् । तस्मान्मुनिरेवेदं स्वयमाशङ्कते ।
पूर्वपक्षत्वेन वा शङ्केयमिति प्रकटयितुं सुकुमारमिति(रमतिभिः)1मध्ये &lsquo;ऋषय ऊचुः&rsquo;
इति प्रक्षिप्तम् ।</p>
<p>तत्रेत्थमाशङ्का । नृत्तं नाट्याद्धिन्नमभिन्नं वा । भिन्नत्वेऽपि सप्रयोजनमप्रयोजनं
वा । न तावद्भिन्नम् । अङ्गविक्षेपनृत्तगीतवत्त्वेनावैलक्षण्यात् । अभिनयप्रयोगस्य
नीयमानपदार्थवाक्यार्थगत2नाट्यार्थगतविषयत्वे भाव्यविकलस्य दर्शनमस्ति तावत् ।
अवान्तरवैलक्षण्यं च दशरूपके न विद्यते । 3एकपात्रहार्ये त्वसन्निहितेऽपि च
4प्रियतमसखीप्रभृतौ तद्विषयोक्ति5प्रत्युक्त्यादिप्रयोगो नाट्येऽपि । आकाशभाषितादौ
भाणरूपके च विद्यते । यथाह <strong>राहुलः</strong>&ndash;</p>
<p>&ldquo;परोक्षोऽपि हि वक्तव्यो नार्या प्रत्यक्षवत्प्रियः ।<br>
सखी च नाट्यधर्मोऽयं <strong>भरतेनो</strong>दितं द्वयम् ।।&rdquo; इति ।।</p>
<p>तथा</p>
<p>भाणे चैकाकी वा यो योज्योऽनेकाङ्गहारिणि । <strong>मुनिना</strong> हि वक्ष्यते &ldquo;भाण-
कवच्चैकहार्यं स्यात्&rdquo; इति । <strong>वार्तिककृता</strong>प्युक्तम्&ndash;</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="169"/>
<details><summary>Abh</summary>
<p>&ldquo;वाच्यानुगतेऽभिनये प्रतिपाद्येऽर्थे च गात्रविक्षेपैः ।<br>
उभयोपरि हि समाने को भेदो नृत्तनाट्यगतः(योः) ।।&rdquo;</p>
<p>अत्रोच्यते । (यदि) साक्षाद्बुद्ध्यभावान्न नाट्यं तदसत् । इयं प्रियतमगुणकीर्तनपरा
नृत्यति । खण्डिता नृत्यति । कलहान्तरिता नृत्यति-इति बुद्धेः सम्भवात् । यदाह&ndash;</p>
<p>&ldquo;या चैवंविधगुणकीर्तनवचनेषु प्रियतमस्य संरक्ता ।<br>
सख्याः समक्षमुच्चैः प्रमदा सैवानुकार्याऽत्र ।।&rdquo;</p>
<p>एतेनोत्साहगातव्यानामर्थेऽनुकार्यत्वं दर्शितम् ।</p>
</details>
<details><summary>Abh</summary>
<p>अथ गीयमानरूपकाभिनयदर्शनात्1 नाट्यतो वैलक्षण्यं न तत्तावत् ।
वैलक्षण्यमात्रप्रयोजकावान्तरभेदस्य सर्वत्र सम्भवादिति ह्युक्तम् । न चेदं वैलक्षण्यम् ।
नाट्येऽपि तस्य भावात् । वक्ष्यते2 चाङ्गोपाङ्गकशारीराभिनयलक्षणविधौ</p>
<p>&ldquo;स्थाने ध्रुवास्वभिनयो यत् क्रियते हर्षशोकरोषाद्यैः ।<br>
भावरससंप्रयुक्तं ज्ञेयं नाट्यायितं तच्च ।।&rdquo; इति ।। (ना.शा.२२-४७)</p>
<p>उपरञ्चकमपि तत्र गीतं नाट्ययितं रूपकं वाच्याभिनययोश्च व्यक्त इति ।
तत्प्रयोगस्य(श्च) सर्वत्र । डोम्बिकाप्रस्थानषिद्नकभाणकभाणिकाराग-
काव्यादेर्दशरूपकलक्षणेनासङ्ग्रहान्नाट्याद्भेद इति चेत् । तदैकान्तिकम् ।
तोटकप्रकरणिकारासकप्रभृतेस्तदसङ्गृहीतस्यापि नाट्यरूपत्वात् ।&rdquo; कोहलस्तु ब्रवीति&rdquo;
इति च परिहारस्य समानत्वात् । वाचिकोऽप्यभिनय आसीनपाठ्यादौ क्वचिदस्त्येव ।
&ldquo;अहो गाणगाणबुल्लिभाण&rdquo; इत्यादौ । आहार्यस्तु प्राधान्येनैकः कृतः भाणादावपि
न क्षणे क्षणे परिवर्तते । सात्त्विकोऽप्यङ्गीकृत एव <strong>कोहलाद्यैः</strong> &ldquo;सत्त्वातिरित्त्कोऽभिनयः&rdquo;
इत्यादिवचनमालिखद्भिः । आङ्गिस्तु स्कुट एव । अस्त्री(<strong>अन्यस्त्री</strong>)3
डोम्बिकाषिद्नकानामन्योन्यानन्वितत्वं4 वाक्यानामिव । समवकारेऽपि
अङ्गानामस्त्रीप्रधानेऽर्थे तत्रान्वय इति चेदिहापि समानम् । देवतास्तुतेः स्त्रीपुंभावाश्रयस्य
च श्रृङ्गारस्य सर्वत्रानुगमात्तस्यैव च प्राधान्याद्वक्ष्यति&ndash;&ldquo;देवस्तुत्याश्रयकृतं
स्त्रीपुंभावसमाश्रयम् ।&rdquo; इति । अत एव च <strong>चूडामणिडोम्बिकायां</strong> प्रतिज्ञातं &ldquo;बिंदुगुणं
वमि सहि इहोदिवचो अमिदुणधं । महसारकः गेते उं (?) ।&rdquo; अत एव सहृदयाः
स्मरन्ति &ldquo;वध(स) मचूडामणिआ&rdquo; (इति । तस्मान्नृत्तं नाट्यादभिन्नं5 तल्लक्षणोपेतत्वात् ।</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="170"/>
<p>नृत्तप्रयोगः 1सृष्टो यः स ताण्डव इति स्मृतः ।<br>
ऋषय ऊचुः&ndash;यदा 2प्राप्त्यर्थमर्थानां तज्ज्ञैरभिनयः 3कृत) ।। २६१ ।।</p>
<details><summary>Abh</summary>
<p>एतदाह&ndash;<strong>यदा प्राप्त्य</strong>र्थमिति । यतो हेतोरर्थानां काव्यार्थानां प्राप्त्यर्थं
साक्षात्कारबुद्ध्या स्वीकारार्थं तज्ज्ञैः प्रयोक्तृभिराङ्गिकाद्यभिनयः कृतः । तत्र तस्मादेतन्नृत्तं
कृतम् । नृत्तशब्देन व्यपदिष्टम् । न तु नाट्यशब्देनैवेत्यर्थः । भवतु वा भिन्नं तथापि
कं स्वभावं लक्षणमपेक्षते च स्वात्मन्यङ्गीकरोति । लौकिकत्वं लोकोत्तरत्वं वा ?
लौकिकत्वे घटादिवस्तुतुल्यत्वं तदनुकारत्वं प्रतिबिम्बादिरूपता वा । तत्रापि
नाट्यच्छायात्मकतैव । नाट्यस्यैव ह्यमी भागनिष्यन्दाश्चित्रपुत्रिकापुस्तप्रभृतयो
ग्रन्थकारकल्पिताः साक्षात्कारकल्पप्रत्ययसम्पदा कथापर्यन्तम् । तथा लोकोत्तरत्वे तु
नाट्यस्यैवावान्तरभेदमात्रं तत् ।</p>
<p>तथाविधमपि च तन्न निष्प्रयोजनम् । तद्भावाद्युपलक्षणीयं स्यात् । असिद्धमेतत्
&ndash;चतुर्वर्गोपदेशस्य राघवविजयादिकरागकाव्येषु दृष्टत्वात् । डोम्बिकादौ तु कामस्यैव
प्रच्छन्नरागपरमरहस्योपदेशात् ।&rdquo; यद्वामाभिनिवेशित्वम्&rdquo; (ना.शा. २२-१९९) इत्यनेन
सामान्याभिनये प्रच्छन्नरागस्यातीव देव(मन्मथ)सारसर्वस्वत्वेनाभिधानात् ।
1सिंहसूकरभल्लूककासरादिवर्णनेनापि भाणप्रेरणभाणिकादावप्रस्तुतप्रशंसार्थान्तर-
न्यासदृष्टान्तादिना पुरुषार्थस्यैवोपदेशदर्शनादिति प्रयोजनभेदादपि न भेदः । तदाह&ndash;<strong>यदा
प्राप्त्यर्थ</strong>मिति । यदा यतोऽर्थानां धर्मादि प्रयोजनानां प्राप्त्यर्थं तज्ज्ञैः कविभिरभिनय
इत्यभिनीयमानो रागकाव्यादिः कृतः । तस्मात्कस्माद्धेतोरेतन्नृत्तं न नाट्यम् नाट्यं
च कस्मान्न नृत्तम् । गात्रविक्षेपात्मकं हि तदपि । तुल्ये च तथाऽर्थे कं भेदकं
स्वभावमपेक्षते । नास्त्यसौ भिन्नस्वभाव इति यावत् । <strong>यद्वार्तिकम्</strong>&ndash;</p>
<p>&ldquo;एवमवान्तरवाक्यैरुपदेशो रागदर्शनीयेषु ।<br>
सिंहादिवर्णनैर्वा क्वचिदप्यर्थान्तरन्यासात् ।।&rdquo; इति ।।</p>
<p>तस्मात्स्वभावस्य प्रयोजनस्य चाभेदान्नृत्तं नाट्यादभिन्नमिति ।</p>
<p>अथोच्यते (राघवविज3यादि)रागकाव्यादि प्रयोगो नाट्यमेव । अभिनययोगात् ।
यत्त्वभिनयादिशून्यं केवलं वलनावर्तनाभ्रूक्षेपताराचलनचरणधारणकम्पस्फुरितकटिच्छे-</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="171"/>
<details><summary>Abh</summary>
<p>दरेचकादि तदस्माकं नृतं भविष्यति । यत्र नाट्यशङ्कापि नास्ति । ननु किं तेन
मो(प्रे)क्षितेन प्रयोजनम् । ननूक्तं नाट्योपयोगित्वं&ndash;</p>
<p>&ldquo;तस्य शाखा च नृत्तं च तथैवाङ्कुर एव च ।<br>
वस्तून्यभिनयस्य&rdquo; इति (ना.शा. ८-१५) ।</p>
</details>
<details><summary>Abh</summary>
<p>एतद्दूषयति&ndash;<strong>यदा प्राप्त्यर्थमि</strong>ति । इह &ldquo;योऽयं स्वभावो लोकस्य&rdquo; इति
(ना.शा.१-११९) लक्षणेन नाट्यं लक्षितम् । तत्राभिनयानामुपयोग उक्तार्थाभिमुख्यप्राप्तिः ।
नृत्तस्य तूक्तरूपस्य न किञ्चित्प्रयोजनम् । उपरञ्जकतया गीतवाद्यादिवदुपयोग इति
चेत् गीतस्य तावत्&ndash;</p>
<p>&ldquo;यत्तु काव्येन नोक्तं स्यात्तद्नितेन प्रसाधयेत् ।।&rdquo; इति</p>
<p>&ldquo;यानि वाक्यैस्तु न ब्रूयात्&rdquo; इति &ldquo;न तैरेव तु वाक्यार्थेः&rdquo; इति न्यायेन
प्रकृतिचित्तवृत्तिकथावस्थादि सूचयतोऽस्त्युपयोगः । वाद्यस्यापि गीतसाम्याक्षिप्ततालोद्दीप-
कत्वेन । एतन्मध्यात्तु नृत्तं कर्तृ कं स्वभावमपेक्षते । न युद्धनियुद्धगति-
परिक्रमादावस्योपयोग इत्युक्तम् । तत्रापि कं स्वभावं लौकिकमलौकिकं वाऽपेक्षते ।
लौकिकत्वे प्रयोज्यत्वेन लोकधर्म्या सङ्ग्रहोऽस्य । चारीमण्डलादिक्रमेण च तस्याङ्ग
एव निरूपणं भविष्यति । अथाप्यलौकिकस्तथापि सिद्धम् । &lsquo;ऊर्ध्वेन तु कुर्यात्&rsquo;
इत्यादि चतुरहस्ताभिनेतव्यविषयविभागन्यायेनाभ्यधिकं सुन्दरोपरञ्जकभागानुप्रवेशेन
नाट्यधर्म्यनुप्रवेशे पुनरपि नाट्यादभ्यधिकता ।</p>
<p>अथोच्यते&ndash;पूर्वरङ्गप्रयोगस्य वैचित्र्यसिद्ध्यै तदेतदिति । तत्रापि पूर्वरङ्गप्रयोज्यया
ब्रह्मगीत्या साकम् । अस्या(था)ङ्गाङ्गिभावेन वा । तत्राद्ये पक्षे1 स्यादसामञ्जस्यम् ।
अन्त्ये तु पक्षे कथमाहित(ङ्गिक)हस्तचार्याद्यभावः ।</p>
<p>तदुक्तम्&ndash;</p>
<p>&ldquo;महागीतेषु चैवार्थान् सम्यगेवाभिनेष्यसि ।&rdquo; इति (ना.शा. ४-१५) ।
अत्राह&ndash;<strong>यदा प्राप्त्यर्थमि</strong>ति । अर्थानां गीतकपदाभिधेयानां प्राप्त्यर्थमभिमुखं
नयनार्थम् । यद्ययं नृत्ताभिमतोऽभिनयो विहितस्तत्कस्मादभिनयत्वे तुल्ये नृत्तमेतन्न
नाट्यम् । तथाहि&ndash;गीतकार्थाभिनये कर्तव्ये कमन्यमाङ्गिकहस्तका(चा)र्याद्य&ndash;
भिनयव्यतिरिक्तं स्वभावमपेक्षते । न कञ्चिदन्यमित्यर्थः ।</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="172"/>
<p>1कस्मान्नृत्तं कृतं ह्येतत्कं स्वभावमपेक्षते ।<br>
न गीतकार्थसम्बद्धं2 न चाप्यर्थस्य भावकम् ।। २६२ ।।</p>
<p>3कस्मान्नृत्तं कृत्तं ह्येतद्गीतेष्वासारितेषु च ।<br>
(4भरतः)&ndash;अत्रोच्यते न खल्वर्थं कंचिन्नुत्तमपेक्षते ।। २६३ ।।</p>
<details><summary>Abh</summary>
<p>अथोच्यते&ndash;न गीतकादिपदार्थाभिनयतयाऽस्योपयोग इति । किन्तर्ह्यन्यथा
गीतकादावस्योपयोग इति । तत्राह&ndash;<strong>न गीतकार्थसम्बद्धं न चाप्यर्थस्य भावक</strong>मिति ।
इह गीतकार्थास्तदारम्भकाः वस्त्वङ्गप्रभृतयः । तेषु न संबद्धं तन्मध्ये न परिगणितमित्यर्थः ।
यदि ह्यङ्गवस्त्वादित(व)न्मध्यपरिगणनमस्य भवेन्न तद्भवेदप्यन्यतदुपयोगस्तदारम्भकत्वात् ।
नचैतदुपगतम् । न च युक्तम् । नृत्तस्य गीतद्वितीयजातीयत्वात् ।</p>
<p>ननु यथा तत्सुषिरादिवाद्यं तदङ्गसम्बद्धमपि तत्रोपयोगि तथेदं
भविष्यतीत्याशङ्क्याह&ndash;<strong>न चाप्यर्थस्येति</strong> । 1अर्थ्यते प्रधानतया गीतकादौ निरूप्यत
इत्यर्थः स्वरूपपदतालादिः । तस्याप्येतद्भावकं प्रापकं न भवति ।</p>
<p>एतदुक्तं भवति&ndash;स्वरात्मके भागे प्रतिबिम्बरूपतया लग्नस्वरत्वेन स्थानप्रदायितया
स्वरपरमार्थप्रापकतया स्वरात्मगीतिभागे स्तुतः सुषिरोपयोगः । अवनद्धस्यापि
तत्साम्योपायतालांशप्रापकत्वेन पदपातादभिधेयोपयोगित्वेऽप्यभिनयरूपया(पतया)
नाट्यादभेद एव स्यादित्युक्तम् ।</p>
<p>अथोच्यते रेचकाङ्गहारनिबन्धात्मकं यन्नृत्तं न तेन कश्चिदर्थोऽभिनीयते । अपि
तु यथा विशिष्टैर्मन्त्रैः भावनाविशेषैश्चाभ्युदयसिद्धिः तथा ।
विशिष्टदेवतासूचकैर्मन्त्रैस्तथा तद्नीते चाभ्यधायि । गीतेष्वासारितेषु चेति ।
2भावारम्भगीताङ्गवस्तुषु सप्तविंशतिसङ्&ndash; ख्येष्वासारितेषु वर्धमानारम्भकेषु चतुर्षु
चकारात्पाणिकायमित्येतेषु(न?) सम्बद्धमेतदङ्गहारात्मकं द्वात्रिंशत्प्रकारं नृत्तमिति
तत्संबन्धश्चेदानीं न किञ्चित् । एवं पृथङ्वृत्त(नृत्त)काव्यादौ नाट्यरूपतैव ।
नाट्योपयोगित्वेनापि नृत्ततालगितकाद्युपयोगोऽपि दुर्घट इति त्रिधा पूर्वपक्षसंक्षेपः ।</p>
<p>एतत्परिहर्तुमाह&ndash;<strong>अत्रोच्यत</strong> इत्यादिश्लोकत्रयेण । अस्मिम्पूर्वपक्षे तूच्यंते
प्रत्युत्तरमिति शेषः । तत्र यदुक्तमङ्गविक्षेपनृत्तगीतमयत्वान्नात्यादेर्भेदो(दभेदो)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>) 1 म. अन्ये तु प्रधा ।</p>
</details>
<pb n="173"/>
<details><summary>Abh</summary>
<p>रागकाव्यादिनृत्तस्येति तदनैकान्तिक(त्व)मस्य हेतोः लौकिकनृत्तेऽपि स्फुटम् ।
नाट्यादिलक्षणसहगोपने तु लोकिके गात्रविक्षेपणं(णे) <strong>पठ्यमानमभिनीयमानं</strong> वा
यावत्पदजातमर्थो नाभिनीयते इति किं नानुसन्धीयते । किं वा न साक्षात्क्रियायोग्यतां
नीयते । प्राप्यकल्पोऽसिद्धः । लोकेऽपि सौमनस्याभावादङ्गोपाङ्गपरिक्षेपानुयातस्य
वाक्यादीरितस्य दृष्टवात् । गीयता (गायता) पदार्थसंवादकृततन्मयीभावदग्धा(बद्धा)-
याश्च स्फुटमेव सात्त्विकाङ्गतावलोकनात् ।</p>
<p>अथापरः पक्षस्तु नृत्तेऽपि समानम्(नः) । तथाहि&ndash;नृत्तकाव्ये डोम्बिकादौ
वर्णच्युतादिव वर्णादिप्रयोगे तावदभिनयकथैव नास्तीति किं तत्र विचार्यते । केवलं
नृत्तस्वभावमात्रमपि तत्केवलं भावितकाव्यार्थगतार्थतत्त्वसौकुमार्यकृतमङ्गस्य तथात्वमिति
निर्णेष्यत इत्यास्तां तावदेतत् ।</p>
<p>तदनन्तरं तु धारापरिक्रमपूर्वकलयप्रयोगावसरे &ldquo;1पाआलअलोससाहिणिहुजयजय
ळच्छिमच्चमलिआ&rdquo; इत्यादि यद्नीयते तत्कस्योक्तिरूपम् । यदि तावन्नर्तितुमागताया
लौकिक्या डोम्बिकाप्रवृत्तनर्तक्याः तदा सैवेदानीमेवंभूतं वस्तुरूपं लौकिकं वचनमभिधत्ते ।
गायनादिस्वक्रमिकस्ववाक्यत एकवाक्यतः साक्षात्कारकल्पार्थः ।
साक्षात्कारकल्पानुव्यवसायगोचरकार्यत्वं च नाट्यस्य लक्षणमित्यवोचाम ।</p>
<p>तेन यथा कश्चित्कंचिदन्यापदेश2गानादिक्रमेण वस्तूद्बोधनकरणद्वारेण वा
छन्दानुप्रवेशितया वा कस्यचिन्मनस्यावर्जनातिशयं विधत्ते । नृत्यन्नपिं गायन्नपि तद्वदेव
डोम्बिकादौ द्रष्टव्यम् । विडम्बिडोम्बित्यादावपि (?) वचसि सैव डोम्बिका ।
नरपतिपरितोषकार्थाभिधायिवचननिष्ठेन गीतेन नृत्तेन वान्येन (वाद्येन) च
राजानमनुरञ्जयितुं गृहीतो मन्त्रित्वेन पूर्वं स्थित्वा मध्ये काचिदीदृशी
चौर्यकामुककेलीवासमनासाद्य कापि पुनरेवंविधा कश्चिदेवम्भूतश्चौर्यकामुकैः
कोऽप्येवम्भूतस्तत्र काचिदेवम्भूता प्रौढदूतीत्येवमादि राजपुत्रहृदयानुप्रवेशयोग्यं तत्प्रसादेन
धनार्जनोपायमभिदधती तमेव राजपुत्रं परत्वेन तथैव वा धनमुहिश्यान्यदपि
चेष्टितमभिधीयते । डोम्बिकाकृत्यमेवोपसंहरति <strong>गुणमालायां</strong> &ldquo;जामि हरार्धातुं गिअपुण्णं
चिसमि&rdquo; इत्यादौ । तत्र सा नृत्यती डोम्बिका च बहुतरोपरञ्जकगीतादिपटुचेटकपरिवृता
त्वां प्रत्येवमहमुपश्लोकितवतीति तन्मध्यवर्तिगायनमुखसङ्क्रमितनिजवचना लौकिकेनैव
रूपेण तद्गीयमानरूपकगतलयतालसाम्येन तावन्नृत्यति । <strong>तद्नीयमानपदार्थस्य</strong> च</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="174"/>
<details><summary>Abh</summary>
<p>सातिशयमावर्जनीये राजादौ हृदयानुप्रवेशितां दर्शयितुं लौकिकव्यवहारगतहस्त&ndash;
भ्रूकर्मरोमाञ्चाक्षिविकारतुल्ययोगक्षेमतयैवाङ्गविकारादिसंभवप्याक्षिपति ।</p>
<p>एवं गीतेन रञ्जनं प्राधान्येन विधाय तदुपयोगिनं चाङिगनं चाङ्गव्यापारं प्रदर्श्य
नृत्तेन पुनस्तच्चित्तग्रहणं कुर्वती नृत्तं प्रधानभावं गीतं च तदुपसर्जनभावं नयन्ती तत
एव तदभिनयमनाद्रियमाणा तद्गीयमानांद्भावाद/?/क्षिप्ततदुदितभावमेवाङ्गविक्षेपं करोति
लयपरिष्वक्तकरणादौ । तत्रेयत्यंशे लौकिकमातस्वभावरामनटादिव्यवहारवत् क्व
प्रयोज्यप्रयोजकभावाशङ्का । कस्य वा सामाजिकस्यं व्युत्पादनमाभिसंहितम् । तदनन्तरं
च यथैव सा गीतनृत्तादि प्रायुङ्क्त तथैव सदृशं न नर्तकी प्रयुङक्ते । न तु डोम्बिका
साक्षात्कारकल्पेन दर्शयति तदीयाहार्यादिना स्वात्मरूपप्रच्छादनाद्यभावात् । तत एव
न डोम्बिकां साक्षात्कारकल्पेन सा दर्शयति । अपि तु तथैव नृत्तं साभिनयं केवलं
च प्रदर्शयति तेन नाट्याङ्गतायां यत् दृष्टं पताकादि तद्दर्शनमात्रतया। अतो नाट्यं
संस्कारकं नृत्तस्येत्यङ्गादिव्यपदेश इत्युपचारादुच्यते ।</p>
<p>नाट्यस्य प्रस्तावनाप्राणप्रतिबिम्बकल्पं नृत्तमित्ययमपि व्यवहारस्ततस्य एव ।
नाट्यस्यात्र नामाप्यस्ति पदमूर्ध्वादौ चातुरश्र्यभङ्गाभावे (?) तद्भावाद्ययोगात्
नाट्यरूपत्वे हि साक्षात्कारकल्पानुव्यवसायसम्पत्त्युपयोगिनः पात्रं प्रति भाषानियमस्य
छन्दोऽलङ्कारादिनियमोऽवश(श्य)रूपाद्योगयोगिन आहार्यविशेषस्य जात्यंशकादे(रि)ति
परिक्रमादेश्च स नास्यैवोपयोगे भवेत् । न वैवमस्ति । मूलभूतस्य च पाठ्यस्य
सम्भावनानुषक्तमाकाशभाषितमपि स्यात् । <strong>पादताडितकादि</strong> भाणरूपक इव । इह
तु मूलत एव न केनचित्किञ्चिदुच्यते । &ldquo;अहो गाणे&rdquo; त्यादि गायनं यच्चोक्तं &ldquo;प्रमदा
सैवानुकार्यात्र&rdquo; इति तदप्यनेन प्रतिसमाहितं नर्तक्याः स्वरूपानाच्छादनात् ।
कलहान्तरितेयं खण्डितेयं नृत्यतीति व्यवहार औपचारिकः ।
तदर्थगीयमानरूपकगतगीतवाद्यनुसारित्वात्तन्नृत्तस्य । न तु मुख्यः ।
लम्बालकत्ववेणीधारणमङ्गलवलयापरिग्रहादितदुचितवेषादिपरिग्रहवैकल्यात् । यच्च
नाट्यायितत्वमाशङ्कितं तदस्थाने भ्रान्तम् । सहृदयैर्नाट्यायितमिति हि तावन्तं
गीयमानमभिनीयते असाङ्गत्यापत्तेः । अपि तु यादृशा लयतालादिना
यादृगर्थसूचनयोग्याभिनयः सात्त्विकादिप्रधानरसानुसारितया प्रयोग&ndash;
योग्यस्तदुचितार्थपरिपूरणं ध्रुवागीतेन क्रियते । सूच्या(क्ष्मा) ह्यमी पल्लवप्रकारा
अङ्कुरादयो निवृत्त्यङ्कुरान्ता ये विघ्नायितवच्च नाट्यायितम् । एतच्च स्वक्षेत्र एव
वितनिष्यामः ।</p>
<p>एवं नाट्यायितशङ्काऽप्यत्र न काचित् । मूलभूतस्याभिनयस्यैवाभावात् । तद्भावे
यथा &ndash; मुंचइ वळवि अंअअ इरोअगुहंसणळिण अग्नि चिङज&rdquo; इत्यादौ</p>
</details>
<pb n="175"/>
<p>किं तु शोभां 1प्रजनयेदिति 2नृत्तं प्रवर्तितम् ।<br>
प्रायेण सर्वलोकस्य नृत्तमिष्टं स्वभावतः ।। २६४ ।।</p>
<details><summary>Abh</summary>
<p>मूर्च्छादिसाक्षात्कारः शय्यायाश्चाङ्गनिपतनादिबाहुस्तथा नृत्तकाव्येऽपि स्यात् । &ldquo;होशं
दणषक हमहुमाइषक&rdquo; इत्यादौ । नचैवमस्तीत्युक्तमसकृत् । एतेन प्रयोजनभेदोऽपि
प्रत्याप्तः (त्युक्तः) । नहि सामाजिकाः प्रीयन्तां व्युत्पद्यन्तां वेत्यभिसन्धिना नृत्तप्रयोगः ।
तत्संपत्तिस्तु नान्तरीयकत्वाद्भवतु । ज्योतिष्टोमादिप्रयोगसङ्गीतापनोदादिवददृष्ट-
विशेषोद्देशेनैव हि तस्य प्रयोगः । डोम्बिकादेर्दृष्टोद्देशेन राजपुत्रादिप्रीतये यद्यपि
प्रवृत्तिर्लौकिकी सा । अद्यत्वे तु न द्वयम् । नर्तक्याः प्रवृत्तिः प्रवर्तना वा
देवतापरितोषणफलैव । यथोक्तं तत्र&ndash;</p>
<p>यत्किञ्चिल्लास्यमेतेन देवस्तु(वी तु)ष्यति नित्यशः ।<br>
यत्किञ्चित्ताण्डवं तेन सोमः सानुचरः शिवः ।।&rdquo; इति ।।</p>
<p>मूले च सूदादेरिव वस्तुभूतरूपरसादिमध्यपातिविषयविशेषयोजनया कृता प्रीतिः साध्या ।
डोम्बिकावर्णनगतस्यैवालौकिकरूपान्तरप्रादुर्भावान्तरस्येति व्युत्पत्त्यभिसन्धानं चानुभवतीति
केयं सम्भावना गेयेऽपि। नाट्ये तु तदेव प्रधानं <strong>भरतमुनि</strong>प्रभृतीनां तथैव 1मूलतः
प्रवृत्तेः । अन्यत्वे तु जीविता (का) पर्यवसितत्वनिति पुरुषमि(म)तिपुरुषदौरात्म्य&ndash;
मेतद्धर्मादिचतुष्टयोपदेशि पुराकल्पोपदेशनमिव पुस्तकवाचकानां मूलेन प्रवर्तनात्तत्र
व्युत्पत्त्यभिसन्धेरेवेति फलभेदः ।</p>
<p>अन्योऽपि लक्षणभेदो नाट्यरूपताशङ्कापरकरणहेतुग्रन्थ2व्याख्यानावसरे वक्ष्यते ।
तन्नाट्यलक्षणप्रयोजनाभेदादित्यसिद्धो हेतुः । तदाह नृत्तं कर्तृ कंचिदर्थमर्थ्यमानं साक्षात्कारं
प्राप्यमानं नाट्यवेदं नापेक्षते येन लक्षणाभेदः स्यात् । तथा न कश्चिदर्थः
सामाजिकान्प्रति व्युत्पादनीयधर्माद्युपायान्यतमं व्यपेक्षते येन प्रयोजनाभेदोऽपि स्यादित्यतो
हेतोरेतन्नृत्तं प्रवर्तितं नृत्तवाचोयुक्त्यैव व्यवहृतम् । ननु(तु) नाट्यमिति ।</p>
<p>किञ्चिदपि शुद्धं नाट्याङ्गं पूर्वरङ्गादिकं वेति पाठो वा इयता तदनु
प्राप्त्यर्थमित्यादि प्रतिसमाहितम् । ननु भवत्वेवंभूतं नृत्तं, नाट्ये तु कथमस्योपयोग
इत्युक्तं गीतकस्यापि कथमुपयोगः ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>) 1.म. दूतः प्रवृ ।</p>
</details>
<pb n="176"/>
<p>मङ्गल्यमिति कृत्वा च नृत्तमेतत्प्रकीर्तितम् ।<br>
विवाह1प्रसवावा2हप्रमोदाभ्युदयादिषु ।। २६५ ।।</p>
<p>3विनोदकारणं चेति नृत्तमेतत्प्रवर्तितम् ।<br>
अतश्चैव प्रतिक्षेपाद्भूतसङ्घैः प्रवर्तिताः ।। २६६ ।।</p>
<details><summary>Abh</summary>
<p>उक्तं&ndash; &ldquo;यानि वाक्यैस्तु न ब्रूयात्&rdquo; इति&rdquo; यत्तु काव्येन नोक्तं स्यात्&rdquo;
इति । ध्रुवायास्तु सम्पाठमात्रमेवास्तु । अलं वर्णालङ्कारयोजनात्मकगानक्रियादि-
प्रसारायासेन ।</p>
<p>ननु रामरावणादिगत(ता)ग्राम्यत्याज्यरूपचरितार्थडम्बरस्य हृदयानुप्रवेशद्वारभूतं हृद्यं
तत्सूचीकल्पं स्वयं हृदयानुप्रवेशित्वादित्युक्तं प्राक् । स एव तर्हि नृत्तस्य
वलनावर्तनादेरन्तरङ्गेऽस्य नाट्य उपयोगः । विशेषतो हि तद्विनाऽलातचक्रप्रतिमत्वे
तैर्बुद्धिग्राह्यमेव नाट्यं न स्यात् । तत एव विमलाभिनयमाणिक्यगुम्फविधायिसूत्रस्थानीयं
वलनादिरूपनृत्तसजातीयत्वान्निकटत्वादन्तरङ्गीतादिव्यापि नाट्यम् ।</p>
<p>तदेतदाह&ndash;<strong>किन्तु शोभां प्रजनयेदिति</strong> । नृत्तं प्रवर्तितं प्रकृष्टमत्रुटितं
वर्णनाविलासवलनादिदक्षिणं यद्वर्णितं कायावयवानां कायस्य च विलासचेष्टावस्थानात्मकं
वर्तितं तदात्मकं यन्नुत्तं तच्छोभां रञ्जनायोग्यत्वं शोभानान्तरीयकचमत्कारं प्रकर्षेण
गानादिवैलक्षण्येन जनयेदिति नृत्तं प्रवर्तितमित्यन्तेनाभिसम्बन्धः । हेतौ लिङ् ।</p>
<p>ननु रञ्जकत्वं भोजनादीनामप्यस्ति । तत्तदनुप्रवेशनीयमत्रेत्याशङ्कां
मध्येऽपाकरौति&ndash;<strong>प्रायेणेति</strong> । <strong>विवाहप्रसवावाहादिपु</strong> सर्वस्य लोकस्य स्वभावतः
स्वभावेष्वात्माभिमतेषु स्वदेहेनात्मना नर्तनमिष्टं वल्लभम् । सर्वोऽपि जनो स्वभावतः
स्वाभिमते विवाहादौ नृत्यति योऽपि वादयन्नृत्यपि तेनापि । दुर्दुरूटेनापि <strong>मङ्गल्यमिति</strong>
। <strong>विवाहो</strong> वध्वा आनयनम् । तत्पूर्वकः सर्व उत्सवः । पुत्रजन्म <strong>प्रसवः</strong> । ततो
जामातुः सवधूकस्य सर्वत्र श्वशुरभवनगमन<strong>मावाहः</strong> । <strong>प्रमोदा</strong> राज्ञामर्थकरणादयः ।
<strong>अभ्युदयो</strong> मनोरथप्राप्तिरभिलषितस्योदय इति । आदिग्रहणेनानाकाङ्क्षितशुभप्राप्त्यादि
। एतेन निनिमिति (विनोदनमिति) श्लोकत्रयस्य सम्बन्धः । एतच्च &ldquo;कैशिकीमपि योजय&rdquo;
(ना.शा.१-४२) इत्यत्र दर्शितम् ।</p>
<p><strong>कं स्वभावमपेक्षत</strong> इति प्रतिसमाधातुमाह&ndash;<strong>अतश्चैवेति</strong> । अतश्च कारणन्नृत्तं
प्रवर्तितम् । प्रारम्भे पूर्वरङ्गे लक्षणवर्तितं योजितमिति संबन्धः । एवकारो हेतौ</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="177"/>
<p>ये गीतकादौ युज्यन्ते सम्यङ्नृत्तविभागकाः1 ।<br>
देवेन चापि 2सम्प्रोक्तस्तण्डुलस्ताण्डपूर्वकम् ।। २६७ ।।</p>
<details><summary>Abh</summary>
<p>यस्मात्प्रतिक्षेपात् । ज्झण्टुमाद्याः शुष्काक्षराः देवैः प्रतिक्षिप्तत्वात् भूतसङ्घैश्च दैत्यादिभिः
प्रवर्तिताः । (२६६)</p>
<p>&ldquo;निर्गीतं तु सवादित्रमिंद गृह्णीमहे वयम् ।&rdquo; (ना.शा. ५-३५)
इति वक्ष्यते ।</p>
<p>अत एवम्भूता गीतानां मद्रकादीनामादौ सम्यङ्नृत्तस्याभिनेयपदार्थाभावे&ndash;
नाभिनयशून्यतया नाश(तयाश)ङ्किता नाट्याङ्गस्य शुद्धस्य विभागका विभागप्रापका आदौ
प्रयुज्यन्ते । एतदुक्तं भवति&ndash;गीतकानां यान्युपोहनानि तत्र तावन्नृत्तं शुद्धमेवं कर्तव्यम् ।
यद्वक्ष्यति&ndash;</p>
<p>&ldquo;तत्रावतरणं कार्यं नर्तक्याः सर्वभाण्डकम् ।<br>
क्षेपप्रतिक्षेपकृतम् ।&rdquo; इति (ना.शा. ४-३००)</p>
<p>तद्नत(तत)श्च गीतकाङ्गमध्ये तु प्रवेशाभावोऽसि(भावस्सि)द्धः । विचारणीयस्य
चावापनिष्क्रामादेरगीतकाङ्गत्वमस्त्येव । यद्यपि &ldquo;महागीतेषु चैवार्थान्&rdquo; (ना.शा. ४-१५)
इत्युक्तं वक्ष्यते च &ldquo;ततोऽभिनयमाचरेत्&rdquo; (ना.शा. ४-४९०) इति
प्रथमत्वेऽभिनयनेऽस्यापि तथापि तत्र न मुख्यो नाट्यप्रसिद्धोऽभिनयार्थ इत्युक्तम् ।</p>
<p>किञ्चाभिनेयत्वेन नाट्याङ्गत्वदशायामवलोकनात् तथा वाचोयुक्तिः ।
लौकिककथास्विवाङ्गव्यवहारादावभिमुखीभावमात्रनयनश्चापि स्वार्थो यथावाच्यमभिनीतः ।
नहि तत्र साक्षात्कारकल्पतापादनमभिनयार्थः । किन्तु तल्लयाद्याहारित्वमात्रम् । एवमत्रापि
तदर्थानुसारित्वमात्रं परप्रतिपत्तिमात्रं स्यात् ।</p>
<p>&hellip;&hellip;.दस्थेनैवाङ्गभूतत्वेऽप्य1नुगयिते(गमित)कालात्पृथग्भूत एवादौ प्रयुज्यमानो
लोकप्रसिद्धप्रथमगीयमानाक्षिप्तडोम्बिकाप्रायः प्रचुरस्तुतिपदयुक्तो गीतिविशेषप्रतिक्षेप
इत्याह । इदं <strong>भरतमुनिना</strong> न क्वचिल्लक्षितम् ।</p>
<p>अन्ये तु गीतान्ते 2प्रयोज्याश्छन्दकादय एवं नृत्तवैचित्र्याश्रया यथारुचि
प्रतिक्षिप्यमाणाङ्गकाः प्रतिक्षेपाः । आदिशब्दश्च व्यवस्थायामासारितादिसङ्ग्रहार्थः प्रयुक्तः ।
सतीति चाध्याहार इति । मुनिमतं चाद्य तयोरनुग्राहकम् ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="178"/>
<p>गीतप्रयोगमाश्रित्य 1नृत्तमेतत्प्रवर्त्यनाम्2 ।<br>
प्रायेण3 ताण्डविविधर्देवस्तुत्याश्रयो भवेत् ।। २६८ ।।</p>
<details><summary>Abh</summary>
<p>एवं नाट्याङ्गता नृत्तस्य गीतादिवदुपयोगश्च समर्थितः । अधुना
नृत्तप्रधानरागकाव्यादिर्विषयः काव्यं च नाट्याङ्गमिति दर्शयन्पुराकल्पच्छायया
प्रकारान्तरमपि नृत्तस्य समर्थयितुमाह&ndash;<strong>देवेने</strong>त्यादि । चकार एवकारार्थे । देवेनैव
महेश्वरेणैव । तण्डुः सन्तोषपूर्वकं प्रकर्षेणादरेणोक्तः । किमित्याह&ndash;गीयत इति <strong>गीतं</strong>
काव्यम् । तस्य यः प्रकर्षेण योगस्तदर्थानुप्रवेशलक्षण(स्त)माश्रित्य न छायाम् ।
आसमन्ताच्छ्रित्वा । अङ्गविक्षेपिताङ्गत्वं सामरस्यलयसत्त्वादिना नृत्तं तच्छब्दस्वभावमपि
यदभूत्ताण्डवप्रभृति (नृत्तं तद्नीयमानरूपकगतवर्णालङ्कारलयपदार्थवाक्यार्थसम्मिलितं
यत्तत्प्रवर्त्यताम् ।) तदुक्तं <strong>कोहलेन</strong>&ndash;</p>
<p>&ldquo;सन्ध्यायां नृत्यतः शम्भोर्भक्त्याऽर्द्रो नारदः पुरा ।<br>
गीतवांस्त्रिपुरोन्माथं तच्चित्तस्त्वथ गीतके ।।</p>
<p>चकाराभिनयं प्रीतस्ततस्तण्डुं च सोऽब्रवीत् ।<br>
नाट्योक्त्याभिनयेनेदं वत्स योजय ताण्डवम् ।।&rdquo; इति ।।</p>
<p>अथशब्दान्न केवलमिदं शुद्धमेव । नापि गानक्रिया । भाण्डवाद्यमात्रसम्बन्धमेव
यावद्नीत्याधारपदानुसार्यपि । तदर्थानुसरणाच्च तदनुसारणमिति ।</p>
<p>ननु किं तत्ताण्डवप्रवृत्तिनिमित्तमित्याशंक्याह&ndash;<strong>प्रायेणेति</strong> । ताण्डवमिति सर्वं
नृत्तमुच्यते । लास्यशब्देन सन्निधौ गोबलीवर्दन्यायेन प्रवर्तते । तत्र विधीयतेऽस्मिन्नृत्तमिति
विधिः विधीयमानं काव्यं सदैव(यद्दैव) स्तुतिं वर्णनीयत्वेन चाश्रयति । तेन धर्मवीर-
प्रधानं तत्र काव्यम् । तत्र रसान्तरमप्यस्ति । नाट्ये शृङ्गारः । प्रयुज्यत इति <strong>प्रयोगः</strong>
काव्यं <strong>सुकुमारो</strong> मसृणोऽनुसृतो यस्य तं दर्शयति । <strong>शृङ्गाररसस्य</strong> सम्भवो विद्यमान-
त्वमस्मिन् । शृङ्गाररसाच्च परिपूर्णात्सम्भवो यस्य कामावस्था मनसोऽस्मिन्नस्तीति ।
शृङ्गारेण पूर्णापूर्णरूपेण मसृणप्रयोगोपलक्षणम् । यद्यपि च नाट्यान्नान्यत्र रस इति
वक्ष्यते तथापि काव्यं नाट्यनिष्यन्द एवेत्यस्ति रसानुप्रवेशः । अनेन च रसाङ्गं नृत्तस्य
नाट्यम् । प्रायेणेति वचनान्नरपतिचाटुकाद्यपि सङ्गुहीतम् ।
चकारान्मसृणमप्युद्धतमिश्रमुद्धतं मसृणमिश्रमित्यादिकमपि सङ्गृहीतं भविष्यतीति सर्वं
लक्ष्यमनेन सूचितम् । तथाहि&ndash;डोम्बिकासु नरपतिचाटुप्राधान्येन प्रवृत्तासु सुकुमारमेव</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="179"/>
<details><summary>Abh</summary>
<p>शुद्धं रूपम् । भाणकेषु नृसिंहादिचरितवर्णनमुद्धतमेव । यत्पुनर्मसृणेऽप्युद्धतं प्रविशति
तत्तदुचितमेव । अत्राप्यल्पत्वबहुत्वकृतो भेदः (1पूर्वः प्रस्थानप्रबन्धः । उत्तरः षिद्नकभेदः)
उद्धते तु मसृणानुप्रवेशाद्भाणिकाभेदः । अन्यदपि प्रेरणरामाक्रीडकरासकहल्ली&ndash;
सकादिकमल्पत्वबहुत्ववैचित्र्यकृतमितीहैव प्रविष्टं वेदितव्यम् ।</p>
<p>तदुक्तं <strong>चिरन्तनैः</strong>&ndash;</p>
<p>&ldquo;छनानुरागगर्भाभिरुक्तिभिर्यत्र भूपतेः ।<br>
आवर्ज्यते मनः सा तु मसृणा <strong>डोम्बिका</strong> मता ।।</p>
<p>नृसिंहसूकरादीनां वर्णनां कल्पयेद्यतः ।<br>
नर्तकी तेन <strong>भाणः</strong> स्यादुद्धताङ्गप्रवर्तितः ।।</p>
<p>गजादीनां गतिं तुल्यां कृत्वा प्रवसनं तथा ।<br>
अल्पाविद्धं सुमसृणं <strong>तत्प्रस्थानं</strong> प्रचक्षते ।।</p>
<p>सख्याः समक्षं 2भर्तुर्यदुद्धतं वृत्तमुच्यते ।।</p>
<p>मसृणं च क्वचि3द्धूर्तचरितं <strong>षिद्नकस्तु</strong> सः ।।</p>
<p>बालक्रीडानियुद्धादि तथा सूकरसिंहजा ।<br>
ध्वजादिना कृता क्रीडा यत्र सा <strong>भाणिका</strong> मता ।।</p>
<p>हास्यप्रायं प्रेरणं तु स्यात्प्रहेलिकयाऽन्वितम् ।<br>
ऋतुवर्णनसंयुक्तं <strong>रामाक्रीडं</strong> तु भाष्यते ।।</p>
<p>मण्डलेन तु यन्नृत्तं <strong>हल्लीसकमिति</strong> स्मृतम् ।<br>
एकस्तत्र तु नेता स्याद्नोपस्त्रीणां यथा हरिः ।।</p>
<p>अनेकनर्तकीयोज्यं चित्रताललयान्वितम् ।<br>
आचतुष्षष्टियुगला<strong>द्रासकं</strong> मसृणोद्धतम् ।।&rdquo; इत्यादि</p>
<p>एते प्रबन्धा नृत्तात्मकाः न नाट्यात्मकनाटकादिविलक्षणाः ।
राघवविजयमारीचवधादिकं रागकाव्यम् । एतच्च ग्रन्थविस्तारभीत्या बहुतरं यथासम्भवं
न लिखितमनुपयोगाच्च । यत्तूपयोगि तद्यथावसरं वर्णयिष्यामः ।</p>
<p>एष तावत्पदगते चोद्यकप्रकारः । तत्र तु परस्परमसङ्गतिदोषोऽयं कैश्चिदुद्भाव्यते ।</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="180"/>
<p>सुकुमारप्रयोगश्च1 शृङ्गाररससम्भवः ।<br>
तस्य 2तण्डुप्रयुक्तस्य ताण्डवस्य 3विधिक्रियाम् ।। २६९ ।।</p>
<details><summary>Abh</summary>
<p>स पूर्वादिनैव प्रतिसमाहितः । एष एव तु प्रकारः कलाविधिना निबध्यमानो
<strong>राघवविजयमारीचवधादिकं</strong> रागकाव्यभेदमुद्धावयतीति । यथोक्तं (1<strong>कोहलेन</strong>)&ndash;</p>
<p>(&ldquo;2लयान्तरप्रयोगेण रागैश्चापि विवेचितम् ।)<br>
नानारसं सुनिर्वाह्य कथं <strong>काव्यमिति</strong> स्मृतम् ।।&rdquo;</p>
<p>लयतश्चास्य गीत्याधारत्वेनाप्राधान्ये गीतेरेव प्राधान्यमिति न काव्यार्थविपर्यासवशेन
रागभावादिविपर्यासो नाट्य इव ।</p>
<p>तथा हि <strong>राघवविजयस्य</strong> हि ठक्करागेणैव विचित्रवर्णनीयत्वेऽपि निर्वाहः ।
<strong>मारीचवधस्य</strong> ककुभग्रामरागेणैव । अत एव रागकाव्यानीत्युच्यन्त एतानि । रागो
गीत्यात्मकत्वात्स्व (कः स्व)रस्य तदाधारभूतं काव्यमिति । एवमिदं च नृत्तं
सप्तकृतिप्रकारैर्भगवत एव प्रसृतम् । तथाहि&ndash;शुद्धमेव नृत्तं रेचकाङ्गहारात्मकम् ।
ततो गीतकाद्यभिनयोन्मुखम् । ततोऽपि गानक्रियामात्रानुसारि वाद्यतालानुसारि च ।
(3बाहु)प्रेङ्खणोरःकम्पपार्श्वनमनोन्नमनचरणसरणस्फुरितकम्पितभ्रूतारापरिस्पन्द-
कटिच्छेदाङ्गवलनमात्ररूपम् । यत्रो(च्चो)क्तं&ndash;</p>
<p>&ldquo;तण्डुनापि ततः सम्यग्गानभाण्डसमन्वितः ।<br>
नृत्तप्रयोगः ।&rdquo; इत्यादि । (ना.शा. ४-२६०)</p>
<p>गीतिर्गानमिति ह्यत्र व्युत्पत्तिरुक्ता । ततोऽप्युद्धतसुकुमारमिश्रात्मकभेदचतुष्टय-
भिन्नकाव्यार्थानुसारितया चुतुर्विधम् । तत्र प्रथमो भेदो लौकिके स्वतन्त्रनृत्ते
देवतातोषणादौ वा । द्वितीयः पूर्वरङ्गविधौ परिशिष्टनृत्तलक्ष्यतया वास्य ताण्डवादि
विश्वं व्याप्तमितीह पूर्वमुक्तम्&ndash;</p>
<p>&ldquo;प्रयोगमङ्गहाराणामाचक्ष्व भरताय वै ।&rdquo; इति (ना.शा. ४-१८)</p>
<p>भवगता तत्र तण्डुनाऽङ्गहाराः सप्रयोगाः प्रोक्ताः । तत्रैवंभूतास्तावदङ्गहारा मह्यं
प्रोक्ता इति रेचकैः पिण्डीबन्धैश्च सहितं मुनिना निरूपिताः । करणान्यपि तदुपयोगित्वे-
नाशाङ्कितचोद्यनिराकरणप्रसक्तानुप्रसक्तं नृत्तस्वरूपं दर्शितम् । अधुना तु प्रयोगःकीदृशोऽङ्ग-</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="181"/>
<p>वर्धमानकमासाद्य संप्रवक्ष्यामि लक्षणम् ।<br>
कलानां वृद्धिमासाद्य4 ह्यक्षराणां च वर्धनात् ।। २७० ।।</p>
<details><summary>Abh</summary>
<p>हाराणां प्रोक्त इति प्रकृतमेवानुसन्धातुमाह&ndash;<strong>तस्य तण्डुप्रयुक्तस्ये</strong>ति । तत्र
पूर्वरङ्गोचितत्वायाङ्गहारप्रयोग इत्युक्तम् । तत्र च &ldquo;ताण्डवं यत्र युज्यते ।&rdquo;
(ना.शा.५-१३) इति वर्धमानकताल एव ताण्डवयोगयोग्य इति पूर्वं वर्धमानं गृह्णाति ।
तदनन्तरं तु गीतकादिविषयो विधिर्वक्ष्यते । <strong>तस्ये</strong>ति व्यवहितानुसन्धानार्थः परामर्शः
<strong>तण्डुप्रयुक्त</strong>ग्रहणं समनन्तरोक्तनृत्तकाव्यादिविषयताण्डवशङ्कां निरस्यति । विधीयतेऽनेनेति
विधिः गात्रम् । तत् दृष्ट्वा येयं क्रिया प्रयोगः सैव लक्षणम् । अन्यतो
व्यवच्छेदकत्वात् । तत्र क्रियात्मकं लक्षणं वक्ष्यामीति सम्बन्धः । (२६९)</p>
<p>ननु सा क्रियोक्ता करणाङ्गहारविषया । सत्यम् । गीततालसंमिश्रा तु नोक्ता ।
इह तु वर्धमानाख्यं तालमासाद्य साम्यापादनायोपायतां नीत्वा तत्प्रमितिगीत्याधारत्वाच्च
वर्धमानशब्दवाच्यं &ldquo;देवं देवैः संस्तुतमीशम् ।&rdquo; (ना.शा. ३१-९८)
इत्यादिवाक्यसमूहमासाद्याभिनेयतयाश्रित्य तदाक्षिप्तञ्च गीतविशेषमासाद्याङ्गस्य
वलनावर्तनादिगतद्रुततारादिनियमकारित्वेनावलम्ब्य वक्ष्यामीति सम्बन्धः ।
वर्धमानकगीततालाभिनयसम्बन्धतयोदितं ताण्डवं वक्ष्यतीति यावत् ।</p>
<p>तत्र वर्धमानस्य भविष्यल्लक्षणानुवादेन (ना.शा. अ-३१) ताण्डवोपयोगाभिधा-
नायाद्यरूपमाह&ndash;<strong>कलानामि</strong>त्यादि । सप्तदशकलः कनिष्ठासारितकः । स एव द्विगुणलयो
लयान्तरः । त्रयस्त्रिंशत्कलो मध्यमः । पञ्चषष्टिकलो ज्येष्ठः । तेन कलानां लयद्वारेण
सङ्ख्याद्वारेण च वृद्धिः। तद्वृदध्यैव च हीयमानपदवृद्धिराक्षिप्ता । यद्वक्ष्यति
&ndash;&ldquo;चत्वारस्तु गणा युग्मे ओजे&rdquo; इत्यादि (ना.शा. ३२-९७)। इह त्वक्षराणि
तेषां वृद्धिः कलानुसारेणैव नर्तकीनां च वृद्धिः । एका हि प्रथमासारिते नृत्ते प्रयोक्त्री ।
द्वितीये द्वे इत्यादिक्रमेण । अतो वृद्धियोगाद्वर्धमानकम् । संज्ञायां कन् । कण्डिकानां
च दशपरिवर्तक्रमो भविष्यति । प्रयोगे यथा यथाक्षरं विनिवृत्तमित्यपि यो भेदो भविष्यति
तेनापि क्रमेण कलादीनां वृद्धिः । अतोऽत्राङ्गहारप्रयोगस्य परिपूर्णस्य च पिण्डीबन्धविधेः
सम्यङ्निष्पत्तिर्भवतीति तात्पर्यम् । (२७०)</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="182"/>
<p>1लयस्य वर्धनाच्चापि वर्धमानकमुच्यते ।<br>
कृत्वा कुतपविन्यासं यथावद् द्विजसत्तमाः2 ।। २७१ ।।</p>
<details><summary>Abh</summary>
<p>एवं लक्षणानुवादेन ताण्डवोपयोगमभिधाय विधिदृष्टां क्रियां प्रतिज्ञानपूर्वमाह&ndash;
<strong>कृत्वे</strong>त्यादि । पूर्वरङ्गविधौ वक्ष्यते&ndash;</p>
<p>&ldquo;कलापातविभागार्थं भवेदासारितक्रिया ।<br>
कीर्तनाद्देवतानां च ज्ञेयो गीतविधिस्तथा ।।&rdquo; (ना.शा. ५-२१) ।</p>
<p>तत्र प्रथमार्धेन शुष्काक्षरैरासारितप्रयोगमाह । तथा च वक्ष्यति&ndash;</p>
<p>&ldquo;एतानि तु बहिर्गीते त्वन्तर्यवनिकागतैः ।।&rdquo; इति (ना.शा. ५-११) ।</p>
<p>बहिर्गीतशब्देन द्वितीयार्धेन सार्थकपदयुक्तमासारितप्रयोगमाह । तत्रैव चोच्यते&ndash;</p>
<p>&ldquo;ततः सर्वैस्तु कुतपैः संयुक्तानीह कारयेत् ।<br>
विघाट्य वै यवनिकां नृत्तपाठ्यकृतानि तु ।।&rdquo;</p>
<p>गीतानां मद्रकादीनाम् । (ना. शा. ५-१२) इत्यादि ।</p>
<p>तस्मिन्नवसरेऽयं1 नृत्तप्रयोग इति तमेवावसरं दर्शयति&ndash;<strong>कृत्वे</strong>त्यर्धेन । कुतं2 शब्दं
पातीति चतुर्विधमातोद्यं कुतपं तत्प्रयोक्तृजातञ्च । तस्य विशेषण न्यासः व्यवस्थापनम् ।
तत्र विशेषेण न्यासो यथायोगं स्वरताललयकलादिनिवेशनम् । स एव
प्रत्याहारादिरासारितक्रियान्तः परिपूर्णो विन्यासः । आसारितक्रिययाभिघातातोद्ये
तत्प्रयोक्तरि च प्रयोक्ष्यमाणासारितगतकलापातप्रस्ताव एवं क्रियत इत्युक्तम् । स च
परिपूर्णो विन्यासो <strong>यथाव</strong>च्छब्देन दर्शितः । <strong>अनुपूर्वश</strong> इति पाठे प्रत्याहारावतरणाद्यङ्गजातं
सूचयति । तेन (ए)तदुक्तं भवति&ndash;अन्तर्यवनिकागते शुष्काक्षरप्रयोगप्राण&ndash;
भविष्यदातोद्यप्रयोगप्रस्तावनात्मके दृष्टफले दैत्यादिपरितोषणया तद्विघ्नशमनशास्त्रीयफले
च प्रयुक्तेऽङ्गकलापेऽयं प्रयोगविधिः । <strong>आसारितप्रयोग</strong> इति सार्थकपदं य इत्यर्थः ।
<strong>प्रयोक्तृभिरि</strong>त्यातोद्यान्तरसाहित्यं बहुवचनेनाह ।</p>
<p>प्रयोगक्रमं दर्शयति&ndash;<strong>तत्र</strong> त्वित्यादिना । उपोहनं शुष्काक्षरं कनिष्ठासारिते
पञ्चकलम् । उपोह्यन्ते समासव्यासतः पदकालतालमभिहिताः स्वरा यस्मिन्नङ्गे
तत्थथोक्तम् । <strong>गानं</strong> सुषिरातोद्यं गीयते यतः स्थानस्वरादिति स्वराणि सादिनादीति ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="183"/>
<p>1आसारितप्रयोगस्तु ततः2 कार्यः प्रयोक्तृभिः ।<br>
3तत्र तूपोहनं कृत्वा 4तन्त्रीगानसमन्वितम् ।। २७२ ।।</p>
<p>कार्यः प्रवेशो नर्तक्या भाण्डवाद्यसमन्वितः ।<br>
विशुद्धकरणायां तु जात्यां वाद्यं5 प्रयोजयेत् ।। २७३ ।।</p>
<p>गत्या वाद्यानुसारिण्या6 तस्याश्चारीं प्रयोजयेत् ।<br>
वैशाखस्थानकेनेह सर्वरेचकचारिणी ।। २७४ ।।</p>
<p>पुष्पाञ्जलिधरा भूत्वा प्रविशेद्रङ्गमण्डपम् ।<br>
पुष्पाञ्जलिं विसृज्याथ रङ्गपीठं परीत्य च ।। २७५ ।।</p>
<details><summary>Abh</summary>
<p>तेन घनावनद्धातोद्यद्वयस्यात्र निरासः । उपोहनसमाप्तौ नर्तक्याः प्रवेशः । तत्र <strong>भाण्डवाद्यं</strong>
पुष्करवाद्यं तच्च विशुद्धकरणजातौ1 । सा च मध्यस्त्रीणां लक्ष्यते । तत
एवात्रानुकारसाक्षात्कारशङ्कानिराकरणम् ।</p>
<p>तथा हि&ndash;सति परमेश्वरस्य रामादिवत्प्रयोज्यत्वे प्रथमप्रकृत्या-
2दिचित्तजातिप्रसङ्गः ।</p>
<p>तत्र&ndash;</p>
<p>&ldquo;एकाक्षरं विशुद्धायां वाद्यं स्यात्सर्वमार्गकम् ।&rdquo;<br>
&ldquo;द्धं द्धं खो खो णा णादि या विहितवाक्या ।<br>
सा शुद्धा विज्ञेया मध्यस्त्रीणां समा3 जातिः ।।&rdquo; इति ।</p>
<p>(ना.शा. ३४-१३६-१३८)
विशुद्धमेकाक्षरवाच्यम् । करणमङ्गहारम् । आद्यत्वे अयमेव वर्णस्तत्तत् &ldquo;रुन्दहि रुन्दहि&rdquo;
इत्यादि । तथाविधवाद्यानुसारिणी या गतिः तदुपलक्षणचारीति संबन्धः ।
&lsquo;करणाङ्गहारान्प्रयुञ्जीत&rsquo; इति भाण्डवाद्यस्यानुप्रयोज्यता प्रधान्येनोक्ता । यथोक्तं भवति
<strong>भट्टतोतेन</strong>-&lsquo;&lsquo;पर्यायशस्त्रस्यास्य प्रयोगः&rsquo;&rsquo; इति । तदनन्तरं प्रयोगमाह-
<strong>वैशाखस्थानकेने</strong>त्यादि । वैशाखरेचितकरणमनेन लक्षयति&ndash;</p>
<p>&ldquo;रेचितं हस्तपादं च कटिग्रीवं च रेचितम् ।&rdquo; इति (ना.शा.४-९७)
(२७४) <strong>पुष्पाञ्जलिधरेति</strong> । तलपुष्पपुटकरणमनेन लक्ष्यते&ndash;<strong>विसृज्येति</strong> ।
पुष्पाक्षेपमङ्गप्रक्रमेण प्रदर्श्येत्यर्थः ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="184"/>
<p>प्रणम्य देवताभ्यश्च ततोऽभिनयमाचरेत् ।<br>
यत्राभिनेयं 1गीतं स्यात्तत्र वाद्यं2 न योजयेत् ।। २७६ ।।</p>
<p>अङ्गहारप्रयोगे तु भाण्डवाद्यं 3विधीयते ।<br>
समं रक्तं विभक्तं च 4स्फुटं शुद्धप्रहारजम् ।। २७७ ।।</p>
<details><summary>Abh</summary>
<p>अन्ये तु सद्य एव पुष्पाञ्जलिं तन्मोक्षं चाहुः&ndash;रङ्गपीठे यः परिगमः समन्ततः
परिष्वङ्गकरणं मध्य एव देवतानां पूर्वपूजितानां प्रणामाभिनय इत्येककालत्वं
चशब्देनोक्तत्वात् द्वयं चाचरेदित्येतदुपेक्ष्यम् । पौर्वकाल्यमाश्रित्य <strong>ततोऽभिनयमिति</strong> ।
भक्त्यतिशयेन तदर्थभावनया विशिष्टविषयतां प्रदर्शयितुम् । आसारितवाक्यस्य
पदार्थवाक्यार्थविषयोऽभिनयः स्वात्मन्याभिमुख्यनयनात् । न तु सामाजिकान्प्रति ।</p>
<p><strong>यत्रे</strong>ति निपातो यतो हेतोरित्यर्थे । तेन यतो गीतमिति गीयमानं वाक्यमभिनेयं
स्वात्माभिमुख्यं नेयम् । तच्च गानं वर्णालङ्कारलक्षणमाभिमुख्यमङ्गसाम्यं नेयम् । ततो
हेतोस्तस्यैव प्राधान्यात्तस्मिन्कालेऽवनद्धवाद्यं तदाच्छादनकारि भवतीति स्वातन्त्र्येण <strong>न
योजये</strong>दतिशयेन न नयेत् । यत्रेति च वीप्सया परिभाषां सार्वत्रिकीमाह । (२७६)</p>
<p>अनुवादमुखेन परिशिष्टं प्रयोगमाह&ndash;<strong>अङ्गहारप्रयोगे</strong>त्विति । तुशब्द एवकारार्थे ।
अङ्गहारस्य शुद्धस्यैवाभिनयशून्यस्य प्रयोगे नृत्तप्राधान्ये तदनुसारि वाद्यम् ।
विशेषेणान्तरयोगा(नन्तरयोगा)पेक्षया स विधेयो1 विधीयते धार्यते । अत एव
चानुपादानात्&ndash;</p>
<p>&ldquo;तदेव हि पुनर्वस्तु भूयो नृत्तेन योजयेत् ।&rdquo; (ना.शा. ४-२८४)
इति वक्ष्यमाणस्य नर्तक्या2 समाकर्षणे पुनरासारितगाने शुद्धनृत्त3मिति वाद्यस्य4 गीयमान-
सहितस्य गानस्य नृत्तस्य च क्रमेण प्रधान्येन प्रयोगो दर्शितः ।</p>
<p><strong>भाण्डवाद्यं विधीयत</strong> इत्युक्तम् । तदीदृशमिति दर्शयति <strong>सममिति</strong> ।
अक्षराङ्गताललययतिपाणिग्रहन्यासविकृतमष्टविधकालेदेशसमतात्मकं साम्यं पुष्कराध्याये
च वक्ष्यते । तत्र षोढा तालकृतम् । द्विधा स्वरोच्चारणस्थानदेशकृतम् । तद्योगात्
समरक्तभावः शब्दस्य हृद्यस्वरूपता । सा च मायूर्यादिमति(मत्रि)विधमार्जनायोगात् ।
तेन सम्यङ्मार्जनायोगात् <strong>रक्तं विभक्तम्</strong> । आहत्यानन्तरं च पीडितयोगेन विच्छेदप्रतिभा-</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="185"/>
<p>नृत्ताङ्गग्राहि वाद्यज्ञै1र्वाद्यं योज्यं तु ताण्डवे ।<br>
प्रयुज्य 2गीतवाद्ये तु निष्क्रामेन्नर्तकी ततः ।। २७८ ।।</p>
<p>अनेनैव विधानेन प्रविशन्त्यपराः 3पृथक् ।<br>
अन्याश्चानुक्रमेणाथ4 पिण्डीं बध्नन्ति 5याः स्त्रियः ।। २७९ ।।</p>
<details><summary>Abh</summary>
<p>समानाक्षरम् । <strong>स्फुटमिति</strong> कादिवर्णानामनुहारो यत्र स्पष्टो भवति । प्रहारजा वर्णान्ते
शुद्धविशुद्धका(क)रणान्ते स्थिताः । यदि वा आलिप्तिकादिमार्गादन्यतम एव मार्गे स्थिताः ।
यत्र नृत्तमङ्गहारात्मकं तदङ्गानीव करणानि । यदि वा गीताङ्गानि मुखादीनि गृह्णाति
समया(तया)स्वीकुरुते एतच्च संममिति गतार्थम् । तेनायमर्थःनृत्तकर्मभूतमङ्गकर्तृभूतं
यद्वाद्यं ग्राहयति नृत्तं तन्नृत्यतेति यदङ्गानि प्रयुङ्क्त इव स्वयं वैचित्र्यप्रयोगात्सविलासमिव
श्रूयमाणमेव यद्बलादङ्गानि नर्तयतीति तत्तथोक्तम् । तद्यथा कर्तृ
ककतकणककुन्दन्तरकरहतत्तततर्हीकटिच्छिदशतहीत इति चञ्चत्पुटे । यदेवंविधं वाद्यं
पुष्कराध्याये वक्ष्यते तत्ताण्डवे इहावसरे योज्यम् । <strong>पुष्कराध्याये</strong> त्वीदृश एव श्लोको
भविष्यति (ना.शा. ३४-१७२)। तत्र विध्यनुवादाविह द्वौ विपर्यसनीयौ । ताण्डवमुक्तं
प्राक् । तत्रैवंविधं वाद्यं कार्यमिति ।</p>
<p>एवं प्रथमासारितस्य प्रयोगमुपसंहरत्यर्धेन - <strong>प्रयुज्येत्यनेन</strong> । एषां च प्रयोगे
प्रथमं परिभाषां करोति श्लोकत्रयेण&ndash;<strong>अनेनैवेत्यादिना-करणान्वितमित्यन्तेन</strong> । गानमिति
गीयते च गीतम् । <strong>गीतवाद्ये</strong> प्रधानतयावस्थिते नर्तकी नृत्तेन प्रयुज्य तथा स्वरागतो
नृत्तप्राधान्यं तदौचित्याय गीतवाद्यं प्रयुज्य स्वानुसारिणीकृत्य । <strong>नर्तकी</strong> न तु नाट्य
इव साक्षाद्रामादिरूपताप्रच्छन्नात्मिका । सा निष्क्रामेदपसरेत् । न तु सर्वथैव निर्गच्छेत् ।
द्वे द्वितीयमिति (ना.शा. ४-२८६) वक्ष्यमाणत्वात् । अपराः किं युगपत्प्र- विंशन्ति
नेत्याह । <strong>पृथक्</strong> एकैकक्रमेण प्रविशेदित्यर्थः ।</p>
<p>ननु कियत्यस्ता अपरा या अनेनैव विधिना प्रविशन्तीत्याशङ्क्याह&ndash;<strong>अन्याश्चे</strong>ति ।
<strong>अनुक्रमेण</strong> कनिष्ठादिषु चतुर्ष्वासारितेषु यथासङ्ख्यं वक्ष्यमाणाश्चतुरः पिण्डीबन्धप्रकारान्
या अन्याः बध्नन्ति ताः अपराः । अनेन चतस्र एवेत्युक्तं भवति । पिण्डीमिति
जातावेकवचनम् । (२७९)</p>
</details>
<details><summary>Notes</summary>
<p>(मू)</p>
</details>
<pb n="186"/>
<p>तावत्पर्यस्तकः1 कार्यो यावत्पिण्डी, 2न बध्यते ।<br>
3पिण्डीं बध्वा ततः सर्वा निष्क्रामेयुः स्त्रियस्तु ताः ।। २८० ।।</p>
<p>4पिण्डीबन्धेषु वाद्यं तु कर्तव्यमिह वादकैः ।<br>
पर्यस्तकप्रमाणेन 5चित्रौघकरणान्वितम् ।। २८१ ।।</p>
<details><summary>Abh</summary>
<p>एवं प्रवेशपृथक्त्वं परिभाष्य परिभाषान्तरमाह&ndash; <strong>तावत्पर्यस्तक</strong> इति ।
&lsquo;यावत्पिण्डी न बध्यते&rsquo; इति पाठः । तावद्यावदिति भिन्नक्रमः । यावत्पर्यस्तकः
केवलासारिताभी (भिहि)-तलक्षणः प्रयोगः कार्यः तावन्न पिण्डी बध्यते ।
तावत्पिण्डीबन्धो न कार्यः । तदनन्तरं तु कर्तव्य इत्यर्थः । पूर्वप्रविष्टया नर्तक्या
परिवर्ज्यते । महावाक्यानुसारादेकघन एव वाहिन्यात्मकोऽङ्गविक्षेपो यत्र प्रयोगे स
पर्यस्तको नृत्ताचार्यभाषया पर्यस्तक इति प्रसिद्धः । अभिनयशून्य(आ)ङ्गिकविधिः
पर्यस्तकः । स च पिण्डीबन्धे न कार्यः । तदनन्तरं तु कर्तव्य इत्यर्थः । पूर्वप्रविष्टाया
नर्तक्याः शिक्षार्थमित्याद्यसङ्गतमेव कैश्चिदुक्तं तदुपेक्ष्यमेव । यावच्च पिण्डीबन्धोपयोगी
नृत्तं न प्रवर्तते तावत्प्रविष्टनर्तकीनिवर्तनेनैकाकिन्यैवासारिताभिनयः प्रयोक्तव्य इति
परिभाष्यते ।</p>
<p>परिभाषान्तरमाह&ndash;<strong>पिण्डीं बध्वेति</strong> । तस्यासारितस्य नृत्तप्रयोगं कृत्वा सर्वास्ता
निष्क्रामेयुरपसरेयुः । अत एवैतत्स्थानोपजीविभिरेव <strong>श्रीराणका</strong>दिकविभिर्डोम्बिकादौ
चतुरपसारकः प्रयोगः । (२८०)</p>
<p>परिभाषान्तरमाह&ndash;<strong>पिण्डीबन्धे</strong>ष्विति । यावदेव पर्यस्तक आसारिताभिनयप्रयोगे
वाद्ये तावदेव तदन्तरतापि(पाति)नि पिण्डीबन्धोपयोगिन्यङ्गहारप्रयोगे । किन्तु चित्रं
विचित्रं नानाप्रकारं प्रयोजितमोघे च वाद्यविधौ (ना.शा. अ-३४) वक्ष्यमाणानि
यानि करणानि क्रिया याभिवेध्या भगवत्यारूपास्ताभिरन्वितम् (?)। द्विमात्रा यत्र कला
स चित्रमार्ग ओघशब्दादेव लब्धः । तत्रैव ह्योघो लक्ष्यते । (२८१)</p>
<p>एवं पृथक्प्रवेश एकाकिन्या अभिनयप्रयोगः सम्भूयाङ्गहारप्रयोगः
तदनन्तरमपसारस्तावत्कालता नृत्तस्य वाद्यस्य वैचित्र्यमिति परिभाषाषट्कं कृवा द्वितीयस्य</p>
</details>
<details><summary>Notes</summary>
<p>(<strong>व्या</strong>)</p>
</details>
<pb n="187"/>
<p>1तत्रोपवहनं भूयः कार्यं पूर्ववदेव हि ।<br>
ततश्चासारितं भूयो 2गायनं तु प्रयोजयेत् ।। २८२ ।।</p>
<p>पूर्वेणैव विधानेन प्रविशेच्चापि नर्तकी ।<br>
3गीतकार्थं त्वभिनयेद् द्वितीयासारितस्य तु ।। २८३ ।।</p>
<p>4तदेव च पुनर्वस्तु 5नृत्तेनापि प्रदर्शयेत् ।<br>
6आसारिते समाप्ते तु निष्क्रामेन्नर्तकी ततः ।। २८४ ।।</p>
<p>7पूर्ववत्प्रविशन्त्यन्याः प्रयोगः स्यात्स 8एव हि ।<br>
एवं पदे पदे कार्यो विधिरासारितस्य तु ।। २८५ ।।</p>
<details><summary>Abh</summary>
<p>लयान्तरस्यासारितप्रयोगमाह&ndash;<strong>तत्रोपवहन</strong>मिति । तत्रैवं परिभाषयति1 तावत् । यत्रेति
पूर्वं कनिष्ठासारितं प्रयुक्तम् । <strong>भूय</strong> इति बहुतरं षट्कलमित्यर्थः । <strong>भूय</strong> इति
लयाधिकत्वात्कथंचिदभ्यधिकमित्यर्थः । <strong>पूर्वेणैवेति</strong> । तत्र तूपोहनमित्यादिना ।
<strong>अपि</strong>शब्दात् &ldquo;गत्या वाद्यानुसारिण्या&rdquo; इत्यादि &ldquo;प्रणम्य देवतां च&rdquo;
इत्यनन्तरमुद्दिष्टम् । ततः सा द्वितीया नर्तकी आसारितस्य तालविशेषसंबन्धि यद्गीतकं
गीयमानं च वाक्यं तस्यार्थमभिनयेत् । पुनस्तदेव लयान्तरासारितलक्षणं वस्तु । सा
द्वितीया । चकारात्पूर्वप्रविष्टा च । नृत्तेन च केवलाङ्गहारात्मनाऽभिनयस्तत्साम्येन
प्रदर्शयेत् । आसारितप्रयोगानन्तरं तया सह साऽप्यपसरेत् । (२८४)</p>
<p>अथ तृतीयचतुर्थयोरासारितयोरतिदेशेन प्रयोगमाह&ndash;<strong>पूर्वंव</strong>दिति । पृथक्त्वेनेत्यर्थः ।
<strong>स एवे</strong>ति । तत्र तूपोहनं कृत्वेति य उक्तो यश्च परिभाषाषट्केनोक्त इत्यर्थः ।</p>
<p>अथ यदैकमेवापसारितं प्रयुज्यते तदायं प्रयोगवैचित्र्यक्रमं इत्यतिदेशेन दर्शयति
&ndash;<strong>एवमि</strong>त्यादिना । एकवचनमतन्त्रम् । एकमप्यासारितं यदा प्रयुज्यते तदास्य यानि</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="188"/>
<p>भाण्डवाद्य1कृते2 चैव तथा 3गानकृतेऽपि च ।<br>
4एका तु प्रथमं योज्या द्वे द्वितीयं तथैव च ।। २८६ ।।</p>
<p>तिस्रो वस्तु तृतीयं तु चतस्रस्तु चतुर्थकम् ।<br>
पिण्डीनां विधयश्चैव चत्वारः सम्प्रकीर्तिताः ।। २८७ ।।</p>
<details><summary>Abh</summary>
<p>पदानि छेदाश्चत्वारो मुखप्रतिमुखशरीरसंहरण(ना.शा. ३१-८०) लक्षणास्तदाश्रयेणायं
वर्धमानवच्चतुरपसारप्रयोगो भाण्डवाद्यक्रियायां गीतिक्रियायां च कार्यः । यद्वक्ष्यति &lsquo;&lsquo;इत्येवं
चतुरङ्गानि&rsquo;&rsquo; इति (ना.शा. ३१-८२) । एतदेव स्पष्टयत्येकं त्वित्यादिना (एका
त्वित्यादिना ।) <strong>वस्त्वि</strong>त्यङ्गम् । <strong>युञ्ज्यादि</strong> (योज्या इ)ति नृत्तेनेति शेषः । त्रिमात्रादिकं
यदत्र वस्तु केचित् द्विः कुर्वते तदसदेव । अन्ये त्वेवं पदे पद इत्यादि
सार्धश्लोकमुपसंहारवाक्यं वर्धमानप्रयोगस्येति वर्णयाञ्चक्रुः । अपरे पुनराहुः-
आसारितस्य पदमभिव्यक्तिस्थानं 1कण्डिकानां दश 2परिवर्तितेन प्रयोगः । तथा हि-
विशाला सङ्गता सुनन्दा सुमुखीति चतस्रः कण्डिका वक्ष्यन्ते (ना.शा. अ. ३१-१२०)
क्रमेण नवाष्टौ षोडश द्वात्रिंशत्कलाः । तस्य विशालामनु सङ्गता अनुविशालं सुनन्दा
सङ्गता विशालामनु सुमुखी सुनन्दा सङ्गता विशालेति दश परिवर्ताः । तत्र
विशालादिपरिवर्तत्रये सङ्गताः परिवर्ताः काकाक्षिवदुभयत्र संबन्ध इति सप्तदशकलस्य
द्विः प्रयोगे कनिष्ठलया3न्तरितयोः स्थानं भवति । ततः सुनन्दादिपरिवर्तत्रये
त्रयस्त्रिंशत्कलस्य मध्यमासारितस्य स्थानं भवति । ततः सुमुख्यादिचतुष्टये
पञ्चषष्टिकलस्य ज्येष्ठासारितस्य । एवमासारितस्य पदेषु स्थानेषु कण्डिकादिपरिवर्तेषु
चतुरपसारको नर्तकीप्रयोगः । तदा<strong>हैका</strong>पीति (एका त्विति)। वस्त्वासारितस्थानमित्येवं
कण्डिकाव4र्धमान(परिवर्तन?)स्यायं प्रयोगोऽतिदेश इति तृतीयव्याख्यानतात्पर्यम् । द्वितीये
तु व्याख्याने न किञ्चिदधिकमुक्तमिति तदुपेक्ष्यमेव ।</p>
<p>पिण्डीबन्धप्रकारा अनुक्रमेणासारितेषु प्रयोज्या इत्युक्तम् । के त इत्याह-
<strong>पिण्डीनामि</strong>त्यादि । विधयः प्रकाराः । तत्र विशेषान्तरहृद्यमेकप्रयोज्यं पिण्डीबन्धरूपामित्येकः
प्रकारो विशेषनामधेयविरहात्सामान्यशब्देनोक्तः । तदाह-<strong>पिण्डीबन्धः पिण्डत्वादिति</strong> ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="189"/>
<p>पिण्डी 1श्रृङ्खलिका चैव लताबन्धोऽथ भेद्यकः2 ।<br>
पिण्डीबन्धस्तु पिण्डत्वादुल्मः3 श्रृङ्खलिका4 भवेत् ।। २८८ ।।</p>
<p>जालोपनद्धा5 च लता सनृत्तो भेद्य6कः स्मृतः ।<br>
पिण्डीबन्धः कनिष्ठे तु शृङ्ख7ला तु लयान्तरे ।। २८९ ।।</p>
<p>मध्यमे च लताबन्धो ज्येष्ठे चैवाथ 8भेद्यकः ।<br>
पिण्डीनां 9विविधा योनिर्यन्त्रं10 भद्रासनं तथा ।। २९० ।।</p>
<details><summary>Abh</summary>
<p>नर्तकीप्रयोज्यः परस्परसंबन्ध एव पिण्डीबन्धः1द्विप्रकारः । सजातीयो वा एकता(ना)&ndash;
लावबद्धकमलयुगलवत् विजातीयो वा हंसवदनपरिगृहीतनालनलिनवत् गुल्मः
श्रृंखलिकाशब्दवाच्यः । नर्तकीत्रयप्रयोज्यस्तु ततोऽपि वैचित्र्यसहिष्णुत्वाज्जालवद्विचित्रतां
गच्छत्पूर्ववत्सजातीयविजातीयात्मा <strong>लताबन्धः</strong> । चतुष्टयप्रयोज्य स्तु2गतो(ते)ऽत्र रूपत्रयो
(य) महावाक्ये तावद्भिः प्रकारैर्भेदनीय इति तेभ्य एकसत्त्वयोजनाच्चाज्ञातो <strong>भेद्यकः</strong> ।
महावाक्यार्थ इति वैकस्यां योजनायां प्रविष्ट इत्यर्थः । स तूक्तविधैस्त्रिभिः नृत्तैः सह
वर्तते । (२८८)</p>
<p>एकादिप्रयोज्यत्वं स्पष्टयति&ndash;<strong>पिण्डीबन्धः कनिष्ठे</strong>त्वित्यादिना । ननु कथमेते
पिण्डीबन्धान्निष्पद्यन्त इत्याशंक्याधा3रादिभेदकृतां निष्पत्तिं दर्शयति&ndash;<strong>पिण्डीना विविधा
योनि</strong>रित्यादिना । तत्र यत्र पुत्रकादीनां यथा पृथग्भूताङ्गानामनुसन्धिस्तथैव
भूमिदेहाकाशाद्याधारखण्डलकाद्यनुसन्धानं <strong>यन्त्र</strong>म् । तस्य भूयसा सम्भावात्पूर्वमभिधानम् ।
अनेन मिश्रा भेदाः सङ्गृहीताः । भद्रं स्फुटमेवेत्यस्यासनं स्थानं भूम्यादौ स्फुटमेव
दर्शनादित्येकभेदसङ्ग्रहः । अनेनाधाराङ्गभेदो दर्शितः । प्रयोक्तृप्रयोगभेदस्तु पूर्वमेव
दर्शितः इहापि चोक्तः । <strong>शिक्षायोग</strong> इति । करणाङ्गहारविशेषणष्वङ्गविक्षे4पवैचित्र्याभ्यास</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="190"/>
<p>1शिक्षायोगस्तथा चैव 2प्रयोक्तव्यः प्रयोक्तृभिः ।<br>
एवं प्रयोगः कर्तव्यो वर्धमाने 3तपोधनाः ।। २९१ ।।</p>
<details><summary>Abh</summary>
<p>इति साधकतमभेदो दर्शितः । इत एवोपजीव्यास्माभिर्वितत्योक्तं &ldquo;रेचकैरङ्गहारैश्च&rdquo;
(ना.शा. ४-२४९) इत्यादिव्याख्यानावसरे । <strong>विविध</strong>ग्रहणेन तद्व्यायामिश्रणया भेदानन्त्यं
सूचयति । तच्चास्माभिः पूर्वमेव दर्शितम् । (२९०)</p>
<p>ननु सर्वोऽयं पिण्डीबन्धप्रकार इहोपयोगी वा न वेत्याशङ्क्याह&ndash;<strong>तथा चैव
प्रयोक्तव्य</strong> इति । तैः सर्वैरेव प्रकारैः पिण्डीशृङ्खलकादिबन्धो योज्यत इति यावत् ।
यत्रच्छेद्यकर्म चर्मयन्त्रं काष्ठमयी प्रकृतिर्भद्रासनमिति केचिदत्र व्याख्यां कुर्वन्ति ।
युक्तायुक्ततां तु सहृदया एव विदुः ।</p>
<p>एवं गीतकाङ्गवाद्यनर्तकीपिण्डीबन्धादिदर्शनादपि नाट्यान्नृत्य(न्नृत्त?)मभिन्नमित्यपि
सूचितम् । न चायं पिण्डीबन्धप्रकारे लक्ष्ये विच्छिन्नः । केवलनृत्तक1पक्षयोः
पतितमहौषधिवदनवस्थि2तैरभ्युद्धर्तुं न शक्यते सावधानतया तु शक्यत एवेति नात्रालस्यं
शयितव्यम् । अन्यथा प्रयोगमाहुः । तथा हि &ndash;एकं तु प्रथममित्यत्र
प्रथमासारितमभिनयति । ततो द्वितीय द्वितीयासारितम् । तत्समकालं तु प्रथमा
केवलमङ्गहारं करोतीति । एवं तृतीया तृतीयासारितार्थमभिनयति । तदा द्वेऽङ्गहारं
प्रयुञ्जाते । चतुर्थी चतुर्थीभिनयं यदा करोति तिस्रोऽङ्गहारं रञ्जयन्ति । अन्ये
त्वभिनयप्रयोगेऽपि सहिततामाहुः । जालशृङ्खलिकादिपिण्डीबन्धजातं चान्योन्यं
बाहुबन्धवैचित्र्यरचितमिच्छन्ति ।</p>
<p>अथ वर्धमानकमासाद्येति प्रतिज्ञातमुपसंहरति&ndash;<strong>एवमि</strong>त्यादिना । एवं
प्राधान्याद्वर्धमानप्रयोगमभिधाय &ldquo;गीतानां मद्रकादीनाम् ।&rdquo; (ना.शा. ५-१३) इति यद्वक्ष्यते
तन्निर्णयाय प्रतिजानीते &ndash;<strong>गीतानामि</strong>त्यादि । चकारः सर्वशेषतां द्योतयति अन्वाचयं
च । आसारितादिपर्यन्तप्रयोज्यानां छन्द3कादीनां तच्छेषतयैव लक्षणं वक्ष्यते । तथाहि
तालाध्याये (ना.शा. अ.-३१)वर्धमानासारिगीतकपाणिलतान्तेच्छन्दक4प्रयोगश्चतुष्प5-
दाप्रयोगश्चाभिधास्यते ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="191"/>
<p>गीतानां 1छन्दकानां च भूयो वक्ष्याम्यहं विधिम् ।<br>
यानि 2वस्तुनिबद्धानि यानि चाङ्गकृतानि तु3 ।। २९२ ।।</p>
<p>गीतानि तेषां वक्ष्यामि प्रयोगं 4नृत्तवाद्ययोः ।<br>
5तत्रावतरणं कार्यं 6नर्तक्याः सार्वभाण्डिकम् ।। २९३ ।।</p>
<p>क्षेपप्रतिक्षेपकृतं 8भाण्डापोहनसंस्कृतम् ।<br>
प्रथमं त्वभिनेयं 9स्याद्गीतके सर्ववस्तुकम् ।। २९४ ।।</p>
<details><summary>Abh</summary>
<p>&ldquo;सर्वेषामेव गीतानामन्ते छन्दक इष्यते ।<br>
चतुरङ्ग1स्ततः त्र्यङ्गो नवाङ्गो युग्म एव च ।। (ना.शा. ३१-२९३)</p>
<p>चतुष्पदा तथैकाङ्गा ।&rdquo; इत्यादौ । तेन प्रधानतया तावद्गीतकादिविशेषाणां
विधिस्तत्प्रयोगे न तु स्वतन्त्राणाम् । गीतकगतवस्त्वङ्गादि यत्र स्वेच्छया
समांश्रित्यैकद्वित्र्याद्यनियमेन प्रयुज्यते तानि च्छन्दकानि । यान्यद्यत्वे नृत्ततालात्मना
डोम्बिकानर्तकीलयचंरणादिरूपेण प्रसिद्धानि । <strong>भूय</strong>(इति) । उक्तो हि
वर्धमानविधिस्तत्राप्याधिकं2 वस्तु वक्ष्यते ।</p>
<p>तत्र गीतकतालाश्रितनृत्तविधानं तावद्दर्शयितुमुपक्रमते <strong>यानी</strong>ति । भूयांसि
खण्डलकादिवस्तूनि । स्वल्पानि त्वङ्गानि । तत्र वस्तुनिबन्धनानि त्रीणि गीतकानि
&ndash;मद्रकः परान्तकं प्रकरी च । अन्यानि चत्वार्यङ्गान्युल्लोप्यकं 3रोचितकमोवेणकमुत्तरं
च । तेषां क्रमेणाह&ndash;<strong>तेषा</strong>मिति । तेषामपि नृत्ते वाद्ये च यो विधिस्तं वक्ष्यामि ।
तत्र गीतकेषु ये क्षेपाः प्रथमवस्त्वादावुपोहनानि ये च प्रतिक्षेपाः द्वितीयवस्त्वादिषु
प्रत्युपोहनानि, मतान्तरे त्वनन्तर्भूतपृथक्कालात्मकगीतशेषरूपाणि तानि तन्त्रीगतानि (गा)-
नयुक्तानि प्रयुज्य नर्तक्या अवतरणं भाण्डवाद्यसहितं पुष्कराध्यायभाविना प्रविर4-
लचलदङ्गुलि&ndash;(ना.शा.९-२०) दलाभिहन्यमानाङ्गिकप्राधान्येन कार्यम् ।</p>
<p>एतदुक्तं भचति&ndash;प्रथमे वस्तुन्याक्षिप्तिकामुपोहनं च प्रयुज्य नर्तकीप्रवेशः ।
द्वितीयादौ प्रत्युपोहनम् । पदयोजना तु-तन्त्रीगानान्वितं कृत्वा क्षेपप्रतिक्षेपयोः कृतं</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="192"/>
<p>तदेव च पुनर्वस्तु 1नृत्तेनापि प्रदर्शयेत् ।<br>
यो विधिः पूर्वमुक्तस्तु नृत्ताभिनयवादिते2 ।। २९५ ।।</p>
<p>आसारितविधौ 3स स्याद्गीतानां 4वस्तुकेष्वपि ।<br>
5एवं वस्तुनिबन्धा6नां गीतकानां विधिः स्मृतः ।। २९६ ।।</p>
<p>7शृणुताङ्गनिबद्धानां गीतानामपि लक्षणम् ।<br>
य एव 8वस्तुकविधिर्नृत्ताभिनयवादिते ।। २९७ ।।</p>
<p>9तमेवाङ्गनिबद्धेषु च्छन्दकेष्वपि योजयेत् ।<br>
वाद्यं गुर्वक्षरकृतं 10तथाल्पाक्षरमेव च ।। २९८ ।।</p>
<p>मुखे सोपोहने कुर्याद्वर्णानां विप्रकर्षतः ।<br>
यदा 11गीतिवशादङ्गं भूयो भूयो निवर्तते ।। २९९ ।।</p>
<details><summary>Abh</summary>
<p>परिसमाप्तता यत्र । तादृगवतरणात्का(णं का)र्यं सर्वभाण्डवाद्याद्या1विर्भावम् ।
<strong>प्रथम</strong>मित्यादावित्यर्थः । वस्त्वेव <strong>वस्तुकम्</strong> । त2त्सर्वमादावभिनेयं पुनर्नृत्तेन योज्यम् ।
(२९४)</p>
<p>कथमित्याह&ndash;<strong>यो विधि</strong>रिति । आसारितविधौ यः प्रकारः स एवात्र प्रकारः ।
यथाऽऽसारितेष्व(षु) सङ्ख्यानियमो नर्तकीवृद्ध्या नृत्तप्रयोगः । पूर्वं चैकाकिन्याऽभिनयः ।
नृत्ते च भाण्डवाद्यादिप्रयोगः । तथात्रापि । तेन वस्तुसङ्ख्यां (सङ्ख्यया) नर्तक्य
इहेति मन्तव्यम् ।</p>
<p>एतदुपसंहरन्नन्यदुपक्रमते&ndash;<strong>एवं वस्तुनिबन्धाना</strong>मित्यादि । <strong>वादिते</strong> च
विशुद्धकरणायामित्यादि योजयेत् । तदेवाङ्गनिबन्धेषु योजयेत् । तथा सर्वशेषभूतेषु
स्वतन्त्रके छन्दकेष्वपि । (२९७)</p>
<p>विशेषं तु दर्शयति&ndash;<strong>वाद्यमिति</strong> । घिंघिं ढन् त्रन् इत्यादीनि रूपाणि गुरूण्यपि
कदाचित्प्रयत्नशीघ्रतया ताले प्रयुक्तानि बहूनि भवन्ति । यथोत्साहच्छटादौ त्थीत्थीत्थी-
त्थन् धृत् दत्थकुदहिं&ndash;एषैका कला । अत आह&ndash;<strong>अल्पाक्षरमयेऽपि</strong> च भवत्य3र्धादौवाद्य-
योजनात्कला4र्धादेश्च शून्यत्वात् । तथा चञ्चत्पुटे प्रथमकलायां त् 5हिविटा ? एव ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="193"/>
<p>1तत्राद्यमभिनेयं स्याच्छेषं नृत्तेन योजयेत् ।<br>
यदा गीतिवशादङ्गं भूयो भूयो निवर्तते ।। ३०० ।।</p>
<details><summary>Abh</summary>
<p>तत्परिहारर्थमाह&ndash;<strong>वर्णानां</strong> गुरूणां विशेषेणाणुपर्यन्तं त्रिमात्रचतुर्मात्रतया प्रकृष्टं तद्वाद्यं
कर्तव्यम् । मुखनाम्युपवहसंज्ञके वाऽङ्गे वस्तुनिबन्धेष्वप्युपोहनेऽङ्गेऽयं वाद्यविधिः ।
अङ्गाल्पत्वात्तु तत्र नाङ्गनिबन्धव्यपदेशः ।</p>
<p>अथ वक्तव्यं सर्वशेषत्वेनाह&ndash;<strong>यदा गीतिवशादङ्गमि</strong>त्यादि । मुख्याङ्गानि यदा पुनः
पुनरावर्तन्ते । कथम् । गीतेश्चतुर्विधाया मागध्या1दिकाया वशात्सामर्थ्यात् । वक्ष्यते
हि ध्रुवाध्यायान्ते&ndash;</p>
<p>&ldquo;अ(त्रिः) निवृत्त्या पदानां तु मागधी समुदाहृता ।&rdquo; (ना.शा. ३२-४३८) । इत्यादि ।
गीतवशादित्यपि पाठ एवमर्थः । गीतिं वा गीयमानं वा । तत्र विधिमिति । तालाध्याये
वक्ष्यते&ndash;</p>
<p>&ldquo;यथाक्षरं द्विसंख्यातं त्रिसंख्यातमथापि च ।&rdquo; ना.शा. ३१-१०३) इति । <strong>तत्रेति</strong> ।
निवर्तने । <strong>आद्यमि</strong>ति । आद्य आवर्तः । <strong>शेष</strong>मित्यादि । आवर्तान्तराणि
शुद्धनुत्तप्रयोज्यानि । तेन न केवलं वस्त्वङ्गादिसमाप्तौ नृत्तम् । यावन्मध्येऽपि
कदाचित्परिवर्तेषु भवतीति दर्शनम् । यत्तु <strong>राहुलके</strong>नोक्तमपौनरुक्त्येनाभिनयनं
तदेवंविधमेव मन्तव्यम् ।</p>
<p>यत्तु अहं? &ldquo;जळणिहिचुळुइ माइमा&rdquo; इत्यत्र, जलनिधिचुलुके मानितेन चोन्मीयत
इत्यादि कैश्चिदुत्प्रेक्षितं तत्र सर्वत्र निर्वहतीत्यास्तां तावत् । (३००)</p>
<p>तत्र वाद्यविधिमाह । आवर्तमानगीतवशादङ्गं शाखाचारीप्रयोगात्मकं यदाऽऽवर्तते
तदा वाद्यप्राधान्येन नृत्तमिव वाद्यस्य यथासंभवं वैचित्र्यं प्रदर्शनीयम् । पूर्वं हि तद्वैचित्र्यं
काव्यार्थेन नियन्त्रितम् । अधुना तु सङ्कोचोऽस्य नास्ति । तथा च लक्ष्ये प्रावेशिक्यां
पात्रकृतसङ्कोचाद्यभावं मन्यमाना गीताचार्याः त्रितयप्रयोगमाहुः । एतच्च विचारयिष्यत
इत्यास्तां तावत् ।</p>
<p>समपाणिरुपारि2पाणिरर्ध(रव)पाणिश्चेति (ना.शा.३१-३२९) त्रिधापाणिः तालः ।
तदभिव्यङ्ग्यत्वात् । सङ्गीतनृत्ताभ्यां सह या (वा) पूर्वं वेति त्रिधा । छन्दोऽक्षरपदानां</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="194"/>
<p>त्रिपाणिलयसंयुक्तं तत्र वाद्यं प्रयोजयेत् ।<br>
यथा लयस्तथा वाद्यं 1कर्तव्यमिह वादकैः ।। ३०१ ।।</p>
<p>(2ततं चानुगतं 3चापि ओघं च करणान्वितम्4 ।<br>
स्थिरे5 तत्त्वं(तं) प्रयोक्तव्यं मध्ये चानुगतं भवेत् ।।</p>
<p>6भूयश्चौघः प्रयोक्तव्यस्त्वेष वाद्यगतो विधिः ।<br>
छन्दोगीतकमासाद्य 7त्वङ्गानि परिवर्तयेत् ।।</p>
<p>एष कार्यो विधिर्नित्यं नृत्ताभिनयवादिते ।<br>
यानि वस्तुनिबद्धानि तेषामन्ते 8ग्रहो भवेत् ।।<br>
अङ्गानां तु 9परावृत्तावादावेव ग्रहो मतः ।।)</p>
<details><summary>Abh</summary>
<p>साम्यं लयः । कलाकालान्तरकृतो द्रुतादिभेदस्त्रिविधः (ना.शा. ३१-३२६) । एतच्च
त्रेविध्यं यतिमार्गादिभेदस्याप्युपलक्षणम् ।</p>
<p>ननु प्रथम आवर्ते कीदृशं वाद्यमित्याशंक्याह&ndash;<strong>यथा लय इति</strong> । प्रथमे 1ह्यावर्ते
काव्यार्थाभिनयवशादङ्गस्य य उचितो लयो द्रुतादिस्तदनुसार्येव वाद्यं कार्यम् । अन्ये
तु यथातथाशब्दा2वविचार्यास्य पूर्वशेषत्वेनैव श्लोकार्थं गमयन्ति&ndash;यथा वाद्यं
त्रिपाणिलयवैचित्र्ययुक्तं तथाङ्गस्य गीतस्य च लयः कार्य इति । (३०१)</p>
<p>नचैवं तद्व्ययतिक्रमणीयमिति सहेतुकं दर्शयति पादोनेन श्लोकेन&ndash;<strong>एवमेष</strong> इति ।
हि यस्माद्देवस्य भगवतो महादेवस्य स्तुतिनिमित्तं परितोषणप्रयोजनमेतन्नृत्तमतो हेतोरुन्नीय&ndash;
माना दृष्टसम्पत्त्यै । एष एव गीतकासारितेषु च तच्चैषु (तच्छेषेषु) च छन्दकेषु
विधिः । पाणिका तु परिमितशरीरत्वात्स्वयं ताण्डवभाजनं न भवति । सा हि सुकुमारे
पूर्वरङ्गे लास्यप्रधाने तत्सत्तावैदग्ध्यायोक्ताल्लास्यस्वरूपादेव निश्चीयते । अन्यथा
पूर्वरङ्गोपयोगे प्रकान्ते तत्राध्याये लास्यस्य कोऽवसरः । वाद्याङ्गमात्रे तदुन3पयोगीति
चेत् तत्र दशाङ्गस्य चेत्प्रयोज्यतादेरतिप्रसङ्गः । स च निषेत्स्यते । तदप्रयोगे 4कृतानि</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="195"/>
<p>एवमेष विधिः कार्यो गीतेष्वासारितेष्वपि1 ।<br>
देवस्तुत्याश्रयं ह्येतत्सुकुमारं निबोधत ।। ३०२ ।।</p>
<p>स्त्रीपुंसयोस्तु संलापो यस्तु2 कामसमुद्भवः ।<br>
तज्ज्ञेयं सुकुमारं3 हि शृङ्गाररससम्भवम् ।। ३०३ ।।</p>
<details><summary>Abh</summary>
<p>गेयपदानीति न मिन्मः । तालाध्याये चैतद्भविष्यति । गीतकादिशेषत्वे तु
छन्दकसङ्गृहीतैवेति नात्रोक्ता । गीतकं च स्वतन्त्रेऽप्यासारिते भवति । ताण्डवप्रयोगस्तु
यदा त्वेष पिण्डीबन्धैर्विकल्प्यते प्रत्येकमङ्गविन्यासस्तदा तेषां पृथक्पृथग्गति
त&hellip;.दोतातिदेशेनासारितेष्यप्येवमेव । मुख्यान्यङ्गचतुष्टयविभागेन नर्तकीक्रमप्रवेशा-
दिप्रयोगः । एतदर्थमेव वर्धमानेऽप्युक्ते पुनरासारितसङ्कीर्तनम् । परपूर्वरङ्गे
चापिशब्दात्तत्सङ्ग्रहो व्याख्येयः ।</p>
<p>&ldquo;सर्वेषामेव गीतानामन्ते1&rdquo; इत्युपक्रम्य<br>
&ldquo;चतुष्पदा तथैकाङ्गा&hellip;&hellip;युग्मौ यौ वा प्रमाणतः ।&rdquo;<br>
&ldquo;तथा शृङ्गारभूयिष्ठा&rdquo; &ldquo;त्रिलया वा&rdquo; (ना.शा. ३१-२९३)</p>
<p>इति निरूप्य दशाङ्गं लास्यं तालाध्याये (ना.शा. ३१) निरूपयिष्यते । मुनेश्चतुष्पदान्तर्भूतं
लास्यगानमित्यादि भूयो भविष्यत ए(त्ये)व । <strong>विशाखिला</strong>दिप्रणीतं लास्यगानान्तरं
मुनिनाऽभिहित2चतुष्पद एव सङ्गृहीतत्वात् । सा चतुष्पदा गीतकानामन्ते पाणिकान्ते
वा प्रयोज्येति दर्शितम् । तदभिप्रायेणोपक्रममाह&ndash;<strong>सुकुमारं निबोधतेति</strong> । तु शब्द
उत्तरतोऽपेक्षणीयः सुकुमारं त्विति यावत् । अत एवोक्तरञ्जकताविधिं निजयोहापोहधिया
कल्पयति । तत्रापि ह्यङ्गवृद्ध्या नर्तकीवृद्धिरित्यादि सर्वमुन्नेयमित्यर्थः । (३०२)</p>
<p>ननु किं तत्सुकुमारमित्याह&ndash;<strong>स्त्रीपुंसयोस्त्वि</strong>ति । एकस्तुशब्दः पूर्वत्र नीतः ।
द्वितीयः सुकुमारकं विशेषयति । तदेव हि सुकुमारं न तु करुणहास्यादिमयम् ।
किं तदित्याह । स्त्रीपुंसयोर्यः कामः । स्त्रियाः पुरुषस्य कामना । पुंसो वा स्त्रियाः ।
तस्मात्कविहृदयस्थिताद्विवक्षाक्रमेण समुद्भवो यस्य लापस्य काव्यव्यु(त्पादकवा)क्यस्य
तत्सुकुमारम् । तत एव परस्परहेतुकत्वं भवति । अत एवाह&ndash;<strong>शृङ्गाररसस्य</strong>
परस्परहेतुकत्वे <strong>संभव</strong>मात्रमयोगव्यवच्छेदनं यत्र । तेन तदवस्थामात्रोपनिबन्धोऽपि
डोम्बिकादिकविरुद्धषिद्गकादौ चावगन्तव्योत्साहादौ शृङ्गाररसस्याव्यापत्तिबन्धः । परमेश्वरे</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="196"/>
<p>यस्यां यस्यामवस्थायां 1नृत्तं योज्यं प्रयोक्तृभिः ।<br>
2तत्सर्वं सम्प्रवक्ष्यामि तच्च मे शृणुत द्विजाः ।। ३०४ ।।</p>
<p>अङ्गवस्तुनिवृत्तौ3 तु तथा वर्णनिवृत्तिषु ।<br>
तथा चाभ्युदयस्थाने 4नृत्तं तज्ज्ञः प्रयोजयेत् ।। ३०५ ।।</p>
<p>5यत्तु संदृश्यते किञ्चिद्दम्पत्योर्मदनाश्रयम् ।<br>
6नृत्तं तत्र प्रयोक्तव्यं 7प्रहर्षार्थगुणोद्भवम् ।। ३०६ ।।</p>
<details><summary>Abh</summary>
<p>हि तपस्यति(न्ती) भगवती तदेकहृदया बभूवेति तावति परस्परास्था(नु)बन्धात्मकरत्यभावे
कामावस्थामात्रकम् । परतस्त्वर्धशरीराक्रमाणादौ श्रृङ्गारहास्ये इत्येवं परमेश्वरचरिते
सुकुमारस्य वि(द्वि)शाखत्वेनाप्रसरात्तस्यैवाद्यापि पक्षे स्थितिः । करुणादिर्भगवति न
सम्भवति । नापि तत्तत्र समुचितमिति न तत्सुकुमारम् ।</p>
<p>यत्तु <strong>राघवविजयादौ</strong> भी(सी)तामूर्च्छादिव्यावर्णनान्तं ताण्डवम् । न च तत्र
(सी)तरिचितसुकुमाराङ्गहारात्मकनृत्तयोजना । अपि तु गीतकार्थभावनान्यायेन &lsquo;रौद्रस्य
चैव यत्कर्म स करुण&rsquo; इति प्रसक्त्या तत्र तथाविधाभिनययोग इत्यलं बहुना ।
(३०३)</p>
<p>वक्तव्यशेषमाह&ndash;<strong>यस्यां यस्या</strong>मित्यादि । सुकुमारं यत्काव्यं तदाश्रितं गानमपि
तथा । अन्तर्लग्नं नृत्तमपि । तत्र यदुक्तं&ndash;</p>
<p>&lsquo;तदेव हि पुनर्वस्तु&rsquo; (ना.शा. ४-२९५) इति तथा &ldquo;यदा गीतिवशादङ्गम्&rdquo;
(ना.शा. ४-२९९) इति । नृत्तयोजनं तु तदनुवादपूर्वकं नियम इति । (३०४)</p>
<p><strong>अङ्गवस्तुनिवृत्तौ त्वि</strong>ति । तुर्भिन्नक्रमोऽवधारणे । वर्णानां स्थाय्यादीनां
गीतक्रियाविस्ताररूपाणां निवृत्तिर्यथा परान्तकादौ । प्रतिशाखायां यद्वक्ष्यते&ndash;
&ldquo;प्रतिशाखाद्यपि च&rdquo; इति तेनाङ्गवस्तुवर्णापरावर्तेषु यत्तथाभूतेनैववाद्यादिवैचित्र्यप्रकारेण
नृत्तमुक्तं तदध्यायाभ्युदयस्थानभेदभावज्ञो नृत्ताचार्यः प्रयोजयेत् । (३०५)</p>
<p>तदनु(तदु)दाहरति&ndash;<strong>यत्तु संदृश्यत</strong> इति । यत्काव्यखण्डं <strong>दम्पत्योः</strong> स्त्रीपुंसयोः
कामकृतं 1वाच्यत्वेन श्रूयते, अन्यच्च प्रहर्षार्थगुणोद्भवम् । प्रहर्षप्रयोजनो यो गुणः</p>
</details>
<details><summary>Notes</summary>
<p>(<strong>मू</strong>)</p>
</details>
<pb n="197"/>
<p>यत्र सन्निहिते कान्ते 1ऋतुकालादिदर्शनम् ।<br>
गीतकार्थाभिसंबद्धं नृत्तं तत्रापि चेष्यते ।। ३०७ ।।</p>
<p>खण्डिता विप्रलब्धा वा कलहान्तरितापि वा ।<br>
यस्मिन्नङ्गे2 तु युवतिर्न3 नृत्तं तत्र योजयेत् ।। ३०८ ।।</p>
<p>सखीप्रवृत्ते संलापे तथाऽसन्निहिते प्रिये ।<br>
नहि नृत्तं प्रयोक्तव्यं यस्या वा प्रोषितः प्रियः ।। ३०९ ।।</p>
<details><summary>Abh</summary>
<p>आस्थाबन्धो वचनं, दूतीवचनाकर्णनादिरंशस्तदुद्भवं तदाब्धं तत्र नृत्तं योज्यमिति
कामावस्थासु मन्तव्यम् । श्रृङ्गारेऽप्यनेन1 वासकसज्जाभिसारिकाविषयं नृत्तमुक्तम् ।
(३०६)</p>
<p>स्वाधीनभर्तृकाविषयमाह&ndash;<strong>यत्र सन्निहित</strong> इति । यस्मिन्नङ्गे गीतकस्य गीयमानस्य
काव्यस्यार्थत्वेन वाच्यत्वेन संबन्धः । कान्तसन्निधाने ऋतोर्वसन्तादेः2 कालस्य
चन्द्रोदयादेरवलोकनं भवति तत्र नृत्तम् । (३०७)</p>
<p>&ldquo;नियमफलं दर्शयितुमाह&ndash;<strong>खण्डिते</strong>त्यादि ।<br>
&ldquo;व्यासङ्गादुचिते यस्या वासके नागतः प्रियः ।<br>
सा खण्डिता &quot; (ना.शा. २२-२०९)</p>
<p>&ldquo;यस्या दूतीं प्रियः प्रेष्प दत्त्वा सङ्केतमेव च ।<br>
नागतः कारणेनेह विप्रलब्धा तु सा ।&rdquo; (ना.शा. २२-२१०)</p>
<p>&ldquo;ईर्ष्याकलहनिष्क्रान्तो यस्या नागच्छति प्रियः ।<br>
साऽनुतापवशप्राप्ता कलहान्तरिता ।&rdquo; (ना.शा. २२-२०८)</p>
<p><strong>अङ्ग इति</strong> । तदाधारभूते काव्यखण्डे । किमियत्येव न नृत्तमित्याशङ्कयाह-
<strong>सखीप्रवृत्त</strong> इति । तथा असन्निहिते प्रिये 3यद्विषयकसल्लापतत्समागमोपायपर्यालोचनादि-
रूपवृत्त(त्तान्त)स्तत्रापि न नृत्तं योज्यम् । अनेन विरहोत्कण्ठिता लक्षिता ।
वासकसज्जा प्रियानागमने तथोक्ता । खण्डिता ज्ञाततदी4यव्यलीकेति विशेषः । <strong>यस्या
वा प्रेषितः प्रिय</strong> इति । प्रोषितभर्तृकावस्थास्वपि यदा प्रियोऽसन् दुर्लभः खि(ख)लो
वेति हृदये(य)निहितो वेति तदा(न)नृत्तम् । तत्र हि करणानन्तरमेव परिसमाप्तिः ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>) 1.म. रोप्यनेन न वास ।</p>
</details>
<pb n="198"/>
<p>(1दूत्याश्रयं यदा तु2 स्यादृतुकालादि3दर्शनम् ।<br>
4औत्मुक्यचिन्तासंबद्धं न नृत्तं तत्र योजयेत् ।।)</p>
<p>यस्मिन्नङ्गे 5प्रसादं तु गृह्णीयान्नायिका क्रमात् ।<br>
ततःप्रभृति नृत्तं तु शेषेष्वङ्गेषु6 योजयेत् ।। ३१० ।।</p>
<details><summary>Abh</summary>
<p>तथा विधेय(यं) यथा क्षरत्वात्तत्र तदेवाश्रयणीयम् । न तु द्विसङ्ख्यातं त्रिसङ्ख्यातं
वेत्युक्तं भवति । व्यतिरेकलब्धेऽप्यु1दाहरणे प्रदर्शितोऽप्यर्थो नृत्तस्येह
प्राधान्येनाभीष्टत्वान्न स्वेन कण्ठेनोच्यते । (३०१)</p>
<p><strong>यस्मिन्नङ्ग इति</strong> । <strong>प्रसादमि</strong>ति । प्रसन्नहृदयत्वं येन प्रकारेण युवतिर्लभेतेति ।
तेन(न)खण्डिताविषयमेवैतदपि तु सर्वविषयं मन्तव्यम् । ततः प्रभृति शेषेष्वङ्गेष्वित्यस्यायं
भावः । लब्धास्थाबन्धा यदि(दा) भवति तद्वति (यदि) प्रियोऽसन्निहितो भवति तदा नृत्तं
योज्यमेव । एतस्मिन्प्रकरणे नाट्यगतानि नाटकोदाहरणानि कैश्चिद्दत्तानि तान्ययुक्तानीति
मन्तव्यम् ।</p>
<p>खण्डितादयो नायिका यत्र साक्षात्क्रियन्ते तत्र वलनावर्तनादिरूपनृत्तं न योज्यमिति
यदुच्यते तदनवकाशमेव । तथाहि&ndash;</p>
<p>&ldquo;चिन्तानिश्वासखेदेन हृद्दाहाभिनयेन च ।<br>
सखीभिः सह संलापैरात्मावस्थावलोकनैः ।।</p>
<p>ग्लानिदैन्याश्रुपातैश्च रोषस्याभिनयेन च ।<br>
निर्भूषणामृजात्वेन दुःखेन रुदितेन च ।।</p>
<p>खण्डिता विप्रलब्धा च कलहान्तरितापि च ।<br>
तथा प्रोषितनाथा च भावानेतान्प्रयोजयेत् ।। (ना.शा. २२-२१४-२१६)</p>
<p>इति सामान्याभिनये वक्ष्यते ।</p>
<p>&ldquo;विषण्णे मूर्च्छिते भीते जुगुप्साशोकपीडिते ।<br>
ग्लाने सुप्ते विहस्ते च निश्चेष्टे तन्द्रिते तथा ।।</p>
<p>मत्ते प्रमत्ते चोन्मत्ते चिन्तायां तपसि स्थिते ।<br>
2व्याधिते रुग्ज्वरार्ते च भयार्ते शी3तविप्लुते ।।</p>
<p>न ह4स्ताभिनयः कार्यः कार्यः सत्त्वसमाश्रयः&rdquo; (ना.शा. ९-१७६-१७८)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="199"/>
<p>देवस्तुत्याश्रयकृ1तं यदङ्गं तु भवेदथ2 ।<br>
माहेश्वरैरङ्गहारैरु3द्धतैस्तत्प्रयोजयेत् ।। ३११ ।।</p>
<p>यत्तु4 शृङ्गारसंबद्धं गानं स्त्रीपुरुषाश्रयम् ।<br>
5देवीकृतैरङ्गहारैर्ललितैस्तत्प्रयोजयेत् ।। ३१२ ।।</p>
<p>चतुष्पदा नर्कुटके खञ्जके 6परिगीतके ।<br>
विधानं 7सम्प्रवक्ष्यामि 8भाण्डवाद्यविधिं प्रति ।। ३१३ ।।</p>
<p>खञ्जनर्कुटसंयुक्ता भवेद्या तु चतुष्पदा ।<br>
पादान्ते सन्निपाते तु तस्या भाण्डग्रहो भवेत् ।। ३१४ ।।</p>
<details><summary>Abh</summary>
<p>इत्याङ्गिकाभिनये वक्ष्यति ।</p>
<p>तदेवं स्थिते हस्ताभिनयस्यैवात्रावकाशो नास्तीति कस्तत्र तत्संमेलनात्मनो
वलनावर्तनादेराशङ्कावकाशो 1यन्निषेधोऽत्र वचनीयः स्यात् । न चेह नाट्यं
प्रकृतमित्यास्ताम् । एवं गीतकादेरन्ते च्छन्दकं पाणिकायास्तु लास्यगानस्वीकारिणी
चतुष्पदा प्रयोज्या । इयता गीतकादि पूर्णं प्रयुक्तम् । एतदर्थमेव &ldquo;वीक्ष्य शङ्करम् ।
सुकुमारप्रयोगेण नृत्यन्तीं चैव पार्वतीम् ।&rdquo; (ना.शा. ४-२४९)इत्युपक्रमात्प्रभृति
द्विशाखत्वेनैव नृत्तस्वरूपमुपदर्शितम् ।(३१०)</p>
<p>तदत्र द्विविधे नृत्तविभागमाह श्लोकत्रयेण । <strong>देवस्तुत्याश्रय</strong>मिति । <strong>यदङ्ग</strong>मिति ।
छन्दकसम्बन्धि । <strong>उद्धतै</strong>रिति । विद्युद्भ्रान्तगरुडप्लुतकादिप्रधानैः । अत्र हेतुर्यतस्ते
महेश्वरप्रयुक्ताः । <strong>यत्</strong> द्वितीयचतुष्पदासंबन्धि । <strong>ललितैरि</strong>ति । तलपुष्पपुटलीन&ndash;
नितम्बाद्यारब्धैः । अत्र हेतुः यतस्ते देवीकृताः । (३१२)</p>
<p>एवं नृत्तविधिश्चतुष्पदायां सला2स्यगानस्वीकारिण्यामुक्तः । अधुना
भाण्डविधिर्वक्तव्यः । तत्र चतुर्भिः पादैर्ध्रुवा क्रियते । ते च पादौ शुष्काक्षरैर्झ-
ण्टुमादिभिः (दिग्ल इत्यादिभिर्वा) यद् वक्ष्यते&ndash;</p>
<p>&ldquo;आसनेषूपविष्टैर्यत्तन्त्रीगानसमन्वितम् ।<br>
गायनैर्गीयते शुष्कं तद्गेयपदमुच्यते ।।&rdquo; (का.मा.ना.शा. १८-१८५)</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
</details>
<pb n="200"/>
<p>या ध्रुवा छन्दसा युक्ता समपादा समाक्षरा ।<br>
तस्याः पादावसाने तु प्रदेशिन्या ग्रहो भवेत् ।। ३१५ ।।</p>
<p>कृत्वैकं 1परिवर्तं तु 2गानस्याभिनस्य3 च ।<br>
पुनः पादनिवृ4त्तिं तु 5भाण्डवाद्येन योजयेत् ।। ३१६ ।।</p>
<details><summary>Abh</summary>
<p>इति । सार्थकपदैर्वा । तत्रापि वर्णवृत्तकृता पादा मात्रावृत्तकृता वा । ते समा
अर्धसमाः विषमा वा । ते च प्राधान्येन खञ्जनर्कुटकवृत्तैर्योज्यन्ते । यद्वक्ष्यते ध्रुवाध्याये</p>
<p>&ldquo;अष्टौ नर्कुटकानां तु । तिस्रः खञ्जकजातयः ।&rdquo; (का. मा.ना.शा.३२-२८०;
३०१)
इत्युपक्रम्य</p>
<p>&ldquo;आभ्यो विनिस्सृताश्चान्या युग्मौजा विषमास्तथा ।&rdquo; इति (ना.शा. ३२-३०८)
एतद्विषयं भाण्डवाद्योपक्रमं करोति । <strong>चतुष्पदा नर्कुटक</strong> इति । चतुष्पदापि
सन्निधानाच्चतुष्पदायां1 परिगीतमपि ध्रुवाध्याये त्रिवृत्तकं यदि वा शुष्कगीतं तत्रैव ।
तदेतेषु त्रिषु प्रकारेषु भाण्डवाद्यस्य पुष्करवाद्यस्य विधिं वक्ष्यामि ।</p>
<p>खञ्जकजात्या नर्कुटकजात्या वा या चतुष्पदा ध्रुवा क्रियतेऽस्यां प्रथमपादस्य
यावदुपा (न्त्या) (कला) तावच्च श्री2वंशान्वितं गानम् । अन्ये(न्या) तु या सन्निपाताख्या
हस्तद्वयसमायोगशब्दपरिच्छेद्या कला तद्गानसमये भाण्डवाद्यमारम्भणीयम् । येषामर्ध
(एषोऽर्ध)समविषमो(म)वृत्तात्मकं(को) नर्कुटकखञ्जकजात्यारब्धायां चतुष्पदायां विधिः ।
(३१४)</p>
<p>वर्णवृत्तसमवृत्तात्मकतज्जात्यारब्धायां तु विधिमाह&ndash;<strong>या ध्रुवेति</strong> । <strong>समुपादा</strong>
चतुष्पादा । तदयमर्थः&ndash;या चतुष्पदा । <strong>छन्दसा युक्तेति</strong> । युक्ता जातिगतवर्ण-
वृत्तयोजिता । <strong>समाक्षरे</strong>ति । तज्जातिकसमवृत्तमयी । तस्याः प्रथमे पादे परिसमाप्ते
द्वितीयपादे या प्रदेशिनी तर्जनी तदुपलक्षिता या चातीतकलमप्र(चात्र त्रिकलप्र)भृति
भाण्डवाद्यं योज्यम् । तत्र युग्मेन मानेन यदा चतुष्पदा भवति&ndash;यद्वक्ष्यते &ldquo;3युग्मौजा
वा प्रमाणतः ।&rdquo; (ना.शा. ३१-२९३) इति त्रि(द्वि)कलश्च मार्गः तदा द्वितीयपादे सप्तमी ।
या निष्क्रामकला सा तर्जनीप्रयोज्यत्वार्त्तर्जनी । चतुष्कलमाने तु त्रयोदशी ।</p>
</details>
<details><summary>Notes</summary>
<p>(<strong>मू</strong>)</p>
<p>(<strong>व्या</strong>)</p>
<p>अङ्गवस्तुनिवृत्तौ1 तु वर्णान्तरनिवृत्तिषु ।<br>
तथोपस्थापने चैव भाण्डवाद्यं प्रयोजयेत् ।। ३१७ ।।</p>
<p>येऽपि चान्तरमार्गास्स्युः2 तन्त्रीवाक्करणैः3 कृताः ।<br>
तेषु सूची4 प्रयोक्तव्या भाण्डेन सह ताण्डवे ।। ३१८ ।।</p>
</details>
<details><summary>Abh</summary>
<p>आवापकालतर्जनी । यदा तु त्र्यश्रेण मानेन तदा द्विकले पञ्चमी । कनिष्ठा
निष्क्रामकला तर्जनी । चतुष्कले तु नवमी । आवापकला तर्जनी ।</p>
<p>एतच्च तालाध्याये वक्ष्यते&ndash;&ldquo;कनिष्ठाङ्गुलिनिष्क्रामः&rdquo; इत्याद्युपक्रम्य
&ldquo;तर्जनीकृतो निष्क्रामः&rdquo; (ना.शा. ३१-४१,४२) इत्यादिना । <strong>दत्तिला</strong>चार्येण तु
संक्षिप्योक्तमेतत् &ndash;</p>
<p>&ldquo;आद्यद्वितीयमध्यान्तात्पादभागाद्विदुः क्रमात् ।<br>
कनिष्ठानामिकायुक्तो मध्यमादेशिनीकृतात् ।।<br>
अयुग्ममध्यहीनः स्यात्1&rdquo; इति ।</p>
<p>एवं तर्जनीप्रयोज्यो2 योऽसौ द्वितीयपादे कलापातः त(तस्त)त्र
भाण्डग्रहस्तदुपलक्षितश्च नर्तकीप्रवेश इत्युक्तं भवति । अन्ये त्वाकाशग्रहासु
निश्शब्दकलातो ग्रहं मन्यमानाः सन्निपातप्रकरणात्सशब्दात्पातादेव ग्रह इहेति वदन्तः
प्रदेशिनीशब्देन तदुपलक्षितपादभागगमनं सशब्दमेव पादग्रहावधिके3नाचक्षते ।
पञ्चपाणिप्रपाता ये पुष्कराध्याये वक्ष्यन्ते तन्मध्यात्प्रदेशिनीपातेन भाण्डग्रह इति व्याख्यानं
&ldquo;सन्निपातोऽनुग्रहः&rdquo; इति प्रकरणेन तथा ध्रुवाध्याये वक्ष्यमाणेन &ldquo;चतुर्ग्रहा ध्रुवा&rdquo;
इत्युपक्रम्य,</p>
<p>&ldquo;सन्निपातग्रहाः काश्चित्तथाकाशग्रहाः पराः ।<br>
प्रदेशिनीग्रहास्त्वन्यास्तथैवान्याः समग्रहाः ।।&rdquo;<br>
(ना.शा. ३२-४२३)
इति विधिना विरुद्धमित्युपेक्षितं लक्ष्यवेदिभिः (३१५)</p>
<p>नन्वेवं नर्तकी प्रविष्टा ततः प्रभृत्यभिनयं तावत्करोति । यस्त्वसावाद्यः
पादस्ततोऽधिकोऽपि वा भागस्तत्र नर्तकी नैव प्रविष्टिति वा (का) तत्र वार्तेत्याशङ्-
क्याह&ndash;<strong>कृत्वैक</strong>मिति । योऽसौ शुद्धविभागः पूर्व गीतः स परावर्तनीयो भाण्डवाद्येन</p>
</details>
<details><summary>Notes</summary>
<p><strong>(मू)</strong></p>
</details>
<pb n="202"/>
<p>महेश्वरस्य चरितं य इदं सम्प्रयोजयेत् ।<br>
सर्वपापविशुद्धात्मा शिवलोकं स गच्छति ।। ३१९ ।।</p>
<details><summary>Abh</summary>
<p>सहाभिनेतव्य इति पश्चादसौ प्रयोज्य इत्युक्तं भवति । पादग्रहणमुपलक्षणम् । तेन
यावान्भागो भाण्डवाद्येन प्राङ्नियोजितोऽत एव नाभिनीतस्तावतो निवृत्तिः परावर्तनं
कार्यमित्युक्तं भवति । (३१८)</p>
<p>अथात्र चतुष्पदायां भाण्डवाद्यविशेषाभिधानव्याजेन नृत्तस्थानं दर्शयति&ndash;
<strong>अङ्गवस्तुनिवृत्तौ त्वि</strong>ति । तुर्भिन्नक्रमोऽवधारणे । अङ्गस्यैकस्य वा वस्तुनो वा सर्वस्य
ध्रुवाशरीरस्य स्थाय्यादिविशेषस्य वा प्रतिशाखान्यायेन तत्परावर्तनं यच्चोपस्थान-
मूहा(?)(पस्थापना)त्मकं1 तेषु प्रकर्षेण भाण्डवाद्यं वैचित्र्ययुक्तं योजयेत् । तद्वशाच्च
तत्र नृत्ताङ्गहारयोजनां कुर्यादित्यर्थः । (३१७)</p>
<p>अथ शुष्काक्षरायाश्चतुष्पदाया विधिर्वक्तव्यः । सा च पूर्वमेव प्रयुज्यते &ldquo;आसने-
षूपविष्टेषु&rdquo; इत्युक्तत्वात् । अत एव गेये गातव्ये काव्ये पदमवगमयन्त इति
तत्पीठबन्धरूपत्वं तस्याः । तथा चान्यत्वे 2षिद्गकेषु गातव्यात्पूर्वं तावतीति नाका-
(रे?) । अत एव गेये ध्रुवागीते गेयं गातव्यमिति ह्येकोऽर्थः । तं विधिमाह&ndash;<strong>येऽपि</strong>
<strong>चान्तरमा</strong>र्गा इति । अन्तरं परस्परवैलक्षण्यं मा3र्ग्यते येनोपायेन सोऽन्तरमार्यः ।
संवाद्यनुवादिन्या4 स स्वर उपलक्षणात्मकोऽर्थप्राधान्याभावाच्च तेनैव व्यपदेशः । अत
एवाह तन्त्रीक्रियया वाक्क्रियया । तदे(ए)व निरर्थकतया योजितास्तेषु समग्रहत्वेनैव
भाव(ण्ड)प्रयोगः । नर्तक्या रचहाद्वि(रचनाद्धि)लास्याङ्गतकाव्यार्थानुसारिहस्ता-
भिनयशून्यः सात्त्विकाङ्गवलनादिमात्रेण सूच्याभिनयः । यद्वक्ष्यति&ndash;</p>
<p>&quot; वाक्यार्थो वाक्यवस्त्वङ्गैर्योज्यते यदा पूर्वम् । &quot; इति । पश्चाद्वाचाऽभिनय
इत्ययं त्वङ्ग इहोपलक्ष्यः । एतच्च गातव्यप्रयोगे त्रिप्रकारकृततावन्मात्र-
तालगानसूच्याऽभिनयनमद्यापि दृश्यते ।</p>
<p>एवं वर्धमानकप्रयोगो गीतकप्रयोगो वा छन्दकप्रयोगेन चतुष्पदाप्रयोगेन च सहेतुकः
परिपूर्णो भवति । अत एव तालाध्याय इत्यु(एतदु)पक्रमानुसारेणैव वर्धमाना-
सारितकगीतकच्छन्दकचतुष्पदा तदन्तर्भूतलास्यगानस्य5 विधेः क्रमेण निरूपणं भविष्यती-</p>
</details>
<details><summary>Notes</summary>
<p><strong>(व्या)</strong></p>
</details>
<pb n="203"/>
<p>एवमेष विधिः सृ(र्दृ)ष्टस्ताण्डवस्य 1प्रयोगतः ।<br>
भूयः किं 2कथ्यतामन्यन्नाट्यवेद3विधिं प्रति ।। ३२० ।।</p>
<p>इति भारतीये नाट्यशास्त्रे ताण्डवलक्षणं नाम चतुर्थोऽध्यायः ।।</p>
<details><summary>Abh</summary>
<p>तीयता &ldquo;गीतानां मद्रकादीनाम्&rdquo; (ना.शा. ५-१३) इति पूर्वरङ्गाध्याये श्लोको भविष्यति ।
तस्यार्थः पुरस्तादेव निर्णीत । तेन तदपसारेणैतदप्यालोच्योदीरितोऽयमर्थोऽनुष्ठेयः । (३१८)</p>
<p>नन्वत्र पूर्वरङ्गगतप्रधानफलेनैव किं फलवत्ता उत
फलान्तरमप्यस्तीत्याशङ्क्याह&ndash;(महेश्वरस्येति) । पृथक्फलवत्त्वं च दशर्यन् स्वातन्त्र्येण
प्रयोज्यमिदमिति दर्शयति&ndash;<strong>महेश्वरस्येति</strong> । <strong>चरित</strong>मिति चेष्टितम् । प्रयोजयेदिति
स्वार्थे हेतुमति च तन्त्रेण णिचि । तेन प्रयोक्तुं(क्तुः) प्रेक्षाप्रवर्तयितुश्चार्थपतेः
सामाजिकवर्गस्य च पापविशुद्धिः शिवलोकगतमनन्तफलं नृत्तस्येति नान्य-
(ट्य)दृष्टैकप्रयोजनाद्भिन्नप्रयोजनत्वमुक्तम् । स्वातन्त्र्येण प्रयोगे च छन्दकाना
चतुष्पदायाश्च केवलत्वेनापि प्रयोगो ह्यनुज्ञातो भवति । तदङ्गानां च पुनः &ldquo;पुष्पाञ्जलिधरा
भूत्वा&rdquo; इत्याद्यनुसारेण वर्णानां लोके प्रयोगः । &ldquo;तस्याः पादावसाने तु &quot; इत्याद्यनुसारेण
धारापरिक्रमादेः &ldquo;यदा गीतवशात्&rdquo; (ना.शा.४-३००) इत्यनुसारेण द्विगुणाद्यर्थ1-
गुणालकवारणकगुञ्जियकादेश्चतुरपसारकादिविधा च डोम्बिकादिषु क्रमेण
नर्तकीवृद्धिराचार्यैराधेया(?) । तालानुसारेण च &lsquo;त्रिपाणिलयसंयुक्तम्&rsquo; इत्याद्यनुसारेण
धारापरिक्रमादेः लयपरिष्वङ्कितलयतालपरिक्रमादेः । (३१९)</p>
<p>तदेतत्सर्वमीश्वरपरितोषकार्येवेति तथैतदुपसंहारपूर्वकमध्यायान्तरावकाशं करोति&ndash;
<strong>एवमेष</strong> इत्यादिना । <strong>एवं</strong> पूर्वोक्तेन प्रकारेण । <strong>प्रयोगत2</strong> इति । <strong>प्रयोगं</strong>
नाट्यात्मकमपेक्ष्य ततोऽन्यस्तद्विलक्षणो विधिः प्रकारो <strong>दृष्टः</strong> । तथा नाटकादिसा(दौ
सा)माजिकवत्प्रयोक्तृतन्मयीभाववशेन नाट्यं संस्कारमपेक्ष्याभिनयादिविधिर्दृष्टो न तु
साक्षात्कारकल्प्यनाट्यरूपताऽत्रास्ति । चतुर्विधाभिनययोगाभावाद्रसभावाप्राधान्याद्गीत-
वाद्यनृत्तानां यथेष्टं प्राधान्यं नर्तकीवृद्धेः । काव्ये वस्त्वपेक्षत्वान्नाट्यप्रस्तावनाप्राण-
प्रतिबिम्बात्मकता त्रिविधत्वान्मदमूर्च्छादौ तत्त्वापत्त्ययोगाद्गीतकादेश्च नियमादृष्ट-
प्रयुक्तत्वाद्गीतादिप्राधान्येनैव प्रयोगात्कुलकाच्छेद्यात्मनः काव्यस्य गीत्याधारतानान्तरीय-
कत्वमात्रेण गमनपिण्डीबन्धप्रकारवैचित्र्यान्ते नृत्तमात्रविश्रान्तेः3 प्रयोक्तृप्रवर्तयितृगा-
तृदृष्टफलप्राधान्याच्च तद्विलक्षणं नाट्यं तद्वृत्तिर्भिद्यत इति <strong>एवं</strong> शब्दस्यार्थ <strong>इत्युपाध्याय-</strong>
मतम् ।</p>
</details>
<details><summary>Notes</summary>
<p><strong>(मू)</strong></p>
</details>
<pb n="204"/>
<details><summary>Abh</summary>
<p>&ldquo;रसभावदृष्टिहस्तशिर आद्यं यद्यङ्गं पूर्ण वाऽपूर्ण वा कृ(कु)त एव नाट्य-
नृत्तयोर्भेदस्तुल्यानुकारत्वे &quot; इति <strong>हर्ष</strong>वार्तिकम् । &quot; शिक्षार्हस्वेच्छान्यनृत्तकतिपयनाट्-
याङ्गकृतं नृत्तमभ्यासफलम् । &quot; इति <strong>भट्टयन्त्रः</strong> ।&rdquo; समयमात्रमित्यादिमङ्गलवद्विवाहादौ&rdquo;
इति <strong>भट्टलोल्लटः</strong> । दशरूपकभेदवल्लास्यताण्डवप्रयोगो नाट्यभेद एव । तत्र
पूर्णानुकार- रूपत्वात् ।</p>
<p>तथाहि -प्रवेशेऽश्वत्थाम्नः सूचीविद्धोर्ध्वजान्वादि । पुरूरवसोऽलपल्लवसूची ।
गरुडस्य गरुडप्लुतकम् । रावणस्य पुष्करो वैशाखरेचितकः । वत्सराजस्या-
ग्निसम्भ्रमोऽ(तिक्रा)न्तः । जटायुषो गृध्रावलीनकमेलकाक्रीडितं चेति &ldquo;चित्राभिनयेन
बाल्ये(वान्ये)न करणप्रयोग एव । अभिनेयपदादीनां च नाट्येऽपि सक्ते(क्तते)&ldquo;ति
नाट्यमेवेदमिति <strong>कीर्तिधरा</strong>चार्यः ।</p>
<p>एतच्च (वञ्च) स्वमतानुसारेण <strong>एवं</strong> शब्दार्थमाहुः । युक्तायुक्ततां तत्र परीक्षका
एव विदुरित्यलं बहुना ।</p>
<p>प्रसङ्गाङ्ग(ग)तया नृत्ततया (वार्तया) प्रसक्तानुप्रसक्तत्वेन नृत्तगतमेवान्यक्तिञ्चित्प्र-
सिद्धिः(द्ध)प्रकृता(त)नाट्यगतानां(गतता मा) विच्छेदीत्यभिप्रायेणाह&ndash;<strong>नाट्येति</strong> ।
नाट्यमेव वेदस्तस्य यो विधिः प्रयोगस्तं प्रतीति शिवम् । (३२०)</p>
<p>रविशशिहुतभुक्कल्पितनयनत्रयकि1रणदलिततिमिरततिः ।<br>
अभिनवगुप्तस्ताण्डवमेनं व्यवृणुत तत्(?)स्पष्टम् ।।</p>
</details>
<p><strong>इति माहेश्वराचार्याभिनवगुप्तविरचितायामभिनवभारत्यां नाट्यशास्त्रविवृतौ
ताण्डवविधानाध्यायश्चतुर्थः ।।</strong></p>
<details><summary>Notes</summary>
<p><strong>(व्या)</strong> 1.म.चर । भ. नद्वरण ।</p>
</details>

  </div>
</article>


        

        



    <aside class="card border noPrint" id="section-tree-item-laxaNam_kalAvisheShaH_nATyam_nATya-shAstram_abhinavabhAratI_04_tANDavalaxaNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kalAvisheShaH/nATyam/nATya-shAstram/abhinavabhAratI/04_tANDavalaxaNam/">०४ ताण्डवलक्षणम् </a>
            <a data-toggle="collapse" href="#section-tree-item-body-laxaNam_kalAvisheShaH_nATyam_nATya-shAstram_abhinavabhAratI_04_tANDavalaxaNam_md" role="button" aria-expanded="false" aria-controls="section-tree-item-body-laxaNam_kalAvisheShaH_nATyam_nATya-shAstram_abhinavabhAratI_04_tANDavalaxaNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kalAvisheShaH_nATyam_nATya-shAstram_abhinavabhAratI_04_tANDavalaxaNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४ ताण्डवलक्षणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
