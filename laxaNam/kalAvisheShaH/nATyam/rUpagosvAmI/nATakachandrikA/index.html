<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>काव्ये विश्वासटिप्पन्यः  | नाटकचन्द्रिका</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/kAvyam/laxaNam/kalAvisheShaH/nATyam/rUpagosvAmI/nATakachandrikA/" rel="alternate" type="application/rss+xml" title="काव्ये विश्वासटिप्पन्यः" />
    <link href="/kAvyam/laxaNam/kalAvisheShaH/nATyam/rUpagosvAmI/nATakachandrikA/" rel="feed" type="application/rss+xml" title="काव्ये विश्वासटिप्पन्यः" />

    <meta property="og:url" content="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/">
  <meta property="og:site_name" content="काव्ये विश्वासटिप्पन्यः">
  <meta property="og:title" content="नाटकचन्द्रिका">
  <meta property="og:description" content="[[नाटकचन्द्रिका	Source: EB]]
[
** नाटकचन्द्रिका**
** श्रीश्रीकृष्णचैतन्यचन्द्राय नमः ।**
वीक्ष्य भरतमुनिशास्त्रं रसपूर्वसुधाकरं च रमणीयं ।
लक्षणं अतिसंक्षेपाद्विलिख्यते नाटकस्येदम् । । १ । ।
नातीवसङ्गतत्वाद्भरतमुनेर्मतविरोधाच्च ।
साहित्यदर्पणीया न गृहीता प्रक्रिया प्रायः । । २ । ।
दिव्येन दिव्यादिव्येन तथाऽदिव्येन वा युतं ।
धीरेणाढ्यं उदात्तेन कृष्णश्च ललितेन च । । ३ । ।
शृङ्गारवीरान्यतरमुख्यं रम्येऽनिवृत्तयुक् ।
प्रस्तावनान्तसम्बन्धं सन्धिसन्ध्यङ्गसङ्गतम् । । ४ । ।
सन्ध्यन्तरैकविंशत्या षट्त्रिंशद्भूषणैर्युतं ।
पताकास्थानकैर्युक्तं अथोपेक्षेपकैस्तथा । । ५ । ।
भाषाविधानसंयुक्तं सत्काव्यगुणगर्भितं ।
नाटकं दोषरहितं सर्वामन्दप्रदायकम् । । ६ । ।
तत्र नायकः">
  <meta property="og:locale" content="en_us">
  <meta property="og:type" content="article">
    <meta property="article:section" content="laxanam">

  <meta itemprop="name" content="नाटकचन्द्रिका">
  <meta itemprop="description" content="[[नाटकचन्द्रिका	Source: EB]]
[
** नाटकचन्द्रिका**
** श्रीश्रीकृष्णचैतन्यचन्द्राय नमः ।**
वीक्ष्य भरतमुनिशास्त्रं रसपूर्वसुधाकरं च रमणीयं ।
लक्षणं अतिसंक्षेपाद्विलिख्यते नाटकस्येदम् । । १ । ।
नातीवसङ्गतत्वाद्भरतमुनेर्मतविरोधाच्च ।
साहित्यदर्पणीया न गृहीता प्रक्रिया प्रायः । । २ । ।
दिव्येन दिव्यादिव्येन तथाऽदिव्येन वा युतं ।
धीरेणाढ्यं उदात्तेन कृष्णश्च ललितेन च । । ३ । ।
शृङ्गारवीरान्यतरमुख्यं रम्येऽनिवृत्तयुक् ।
प्रस्तावनान्तसम्बन्धं सन्धिसन्ध्यङ्गसङ्गतम् । । ४ । ।
सन्ध्यन्तरैकविंशत्या षट्त्रिंशद्भूषणैर्युतं ।
पताकास्थानकैर्युक्तं अथोपेक्षेपकैस्तथा । । ५ । ।
भाषाविधानसंयुक्तं सत्काव्यगुणगर्भितं ।
नाटकं दोषरहितं सर्वामन्दप्रदायकम् । । ६ । ।
तत्र नायकः">
  <meta itemprop="wordCount" content="10298">
  <meta name="twitter:card" content="summary">
  <meta name="twitter:title" content="नाटकचन्द्रिका">
  <meta name="twitter:description" content="[[नाटकचन्द्रिका	Source: EB]]
[
** नाटकचन्द्रिका**
** श्रीश्रीकृष्णचैतन्यचन्द्राय नमः ।**
वीक्ष्य भरतमुनिशास्त्रं रसपूर्वसुधाकरं च रमणीयं ।
लक्षणं अतिसंक्षेपाद्विलिख्यते नाटकस्येदम् । । १ । ।
नातीवसङ्गतत्वाद्भरतमुनेर्मतविरोधाच्च ।
साहित्यदर्पणीया न गृहीता प्रक्रिया प्रायः । । २ । ।
दिव्येन दिव्यादिव्येन तथाऽदिव्येन वा युतं ।
धीरेणाढ्यं उदात्तेन कृष्णश्च ललितेन च । । ३ । ।
शृङ्गारवीरान्यतरमुख्यं रम्येऽनिवृत्तयुक् ।
प्रस्तावनान्तसम्बन्धं सन्धिसन्ध्यङ्गसङ्गतम् । । ४ । ।
सन्ध्यन्तरैकविंशत्या षट्त्रिंशद्भूषणैर्युतं ।
पताकास्थानकैर्युक्तं अथोपेक्षेपकैस्तथा । । ५ । ।
भाषाविधानसंयुक्तं सत्काव्यगुणगर्भितं ।
नाटकं दोषरहितं सर्वामन्दप्रदायकम् । । ६ । ।
तत्र नायकः">
<script type="text/javascript">
    
    let baseURL = "https:\/\/vishvAsa.github.io\/kAvyam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kAvyam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kAvyam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kAvyam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/kAvyam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022kAvya_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022kAvya_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kAvyam\/laxaNam\/kalAvisheShaH\/nATyam\/rUpagosvAmI\/nATakachandrikA\/".replace(basePath, "/");
  pageVars.pageParams = {};
  pageVars.pageSource = "laxaNam\/kalAvisheShaH\/nATyam\/rUpagosvAmI\/nATakachandrikA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kAvyam/webpack_dist/uiLib-bundle.js"></script>







    <link rel="stylesheet" href="/kAvyam/webpack_dist/uiLib.css">
<link rel="stylesheet" href="/kAvyam/css/uiLibPrint.css" media="print" >
<link rel="stylesheet" href="/kAvyam/css/fonts.css" >
<link rel="stylesheet" href="/kAvyam/css/@fortawesome/fontawesome-free/css/solid.min.css">

<link rel="stylesheet" href="/kAvyam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/" />
<link rel="alternate" hreflang="sa-Deva" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">काव्ये विश्वासटिप्पन्यः <br/> नाटकचन्द्रिका</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="नाटकचन्द्रिका">नाटकचन्द्रिका</h1>
    
    <a id="editLink" class="btn btn-primary noPrint"  href="https://github.com/vishvAsa/kAvyam/edit/content/laxaNam/kalAvisheShaH/nATyam/rUpagosvAmI/nATakachandrikA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[नाटकचन्द्रिका	Source: <a href="https://www.ebharatisampat.in/readbook3.php?bookid=NjU2NTcxNDc2Nzk3MzYy&amp;pageno=MjI0MjQyNjk5NTk=">EB</a>]]</p>
<p>[</p>
<p>**          नाटकचन्द्रिका**</p>
<p>**     श्रीश्रीकृष्णचैतन्यचन्द्राय नमः ।**</p>
<p>वीक्ष्य भरतमुनिशास्त्रं रसपूर्वसुधाकरं च रमणीयं ।</p>
<p>लक्षणं अतिसंक्षेपाद्विलिख्यते नाटकस्येदम् । । १ । ।</p>
<p>नातीवसङ्गतत्वाद्भरतमुनेर्मतविरोधाच्च ।</p>
<p>साहित्यदर्पणीया न गृहीता प्रक्रिया प्रायः । । २ । ।</p>
<p>दिव्येन दिव्यादिव्येन तथाऽदिव्येन वा युतं ।</p>
<p>धीरेणाढ्यं उदात्तेन कृष्णश्च ललितेन च । । ३ । ।</p>
<p>शृङ्गारवीरान्यतरमुख्यं रम्येऽनिवृत्तयुक् ।</p>
<p>प्रस्तावनान्तसम्बन्धं सन्धिसन्ध्यङ्गसङ्गतम् । । ४ । ।</p>
<p>सन्ध्यन्तरैकविंशत्या षट्त्रिंशद्भूषणैर्युतं ।</p>
<p>पताकास्थानकैर्युक्तं अथोपेक्षेपकैस्तथा । । ५ । ।</p>
<p>भाषाविधानसंयुक्तं सत्काव्यगुणगर्भितं ।</p>
<p>नाटकं दोषरहितं सर्वामन्दप्रदायकम् । । ६ । ।</p>
<p>तत्र नायकः</p>
<p>स्वयं प्रकटितैश्वर्यो दिव्यः कृष्णादिरीरितः ।</p>
<p>दिव्योऽपि नरचेष्टत्वाद्दिव्यादिव्यो रघूद्वहः । । ७ । ।</p>
<p>अदिव्यो धर्मपुत्रादिरेषु कृष्णो गुणाधिकः ।</p>
<p>नायकानां गुणाः सर्वे यत्र सर्वविधाः स्मृताः । । ८ । ।</p>
<p>लालित्यौदत्त्ययोरत्र व्यक्ता शोभाभरोऽधिकः ।</p>
<p>तेनैष नायको युक्तः शृङ्गारोत्तरनाटके । । ९ । ।</p>
<p>यत्परोढोपपत्योस्तु गौणत्वं कथितं बुधैः ।</p>
<p>तत्तु कृष्णं च गोपीश्च विनेति प्रतिपादितम् । । १० । ।</p>
<p>तथा चोक्तं रसविलासे (सुदेवकृते)</p>
<p>नेष्टा यदङ्गिनि रसे कविभिः परोढा</p>
<p>तद्गोकुलाम्बुजदृशां कुलं अन्तरेण ।</p>
<p>आशंसया रसविधेरवतारिकाणां</p>
<p>कंसारिणा रसिकमण्डलशेखरेण । । ११ । ।</p>
<p>अथ रसाः</p>
<p>रसाः शृङ्गारवीराद्या ज्ञेया रससुधार्णवे ।</p>
<p>अन्ये हास्यादयः कार्या अस्मिन्नङ्गतया बुधैः । । १२ । ।</p>
<p>अथेतिवृत्तं</p>
<p>इतिवृत्तं भवेत्ख्यातं क्प्तं मिश्रं इति त्रिधा ।</p>
<p>शास्त्रप्रसिद्धं ख्यातं स्यात्क्प्तं कविविनिर्मितं ।</p>
<p>तयोः सङ्कुलता मिश्रं क्प्तं रम्यं तु नाटके ।</p>
<p>नाटकं ख्यातवृत्तं स्यात्क्प्तवृत्ता तु नाटिका ।</p>
<p>ईहामृगो मिश्रवृत्त इति नाट्याङ्गभाषितं । ।</p>
<p>अथ प्रस्तावना</p>
<p>अथास्य प्रतिपाद्यस्य तीर्थं प्रस्तावनोच्यते ।</p>
<p>प्रस्तावनायां तु मुखे नान्दी कार्या शुभावहा । ।</p>
<p>आशीर्नमस्क्रियावस्तुनिर्देशान्यतमान्विता ।</p>
<p>अष्टभिर्दशभिर्युक्ता किं वा द्वादशभिः पदैः । ।</p>
<p>चन्द्रनामाङ्किता प्रायो मङ्गलार्थपदोज्ज्वला ।</p>
<p>मङ्गलं चक्रकमलचक्रोरकुमुदादिकं । ।</p>
<p>तत्राशीरन्विता, यथा ललितमाधवे (१.१)</p>
<p>सुररिपुसुदृशांं उरोजकोकान्</p>
<p>मुखकमलानि च खेदयन्नखण्डः ।</p>
<p>चिरं अखिलसुहृत्चकोरनन्दी</p>
<p>दिशतु मुकुन्दयशःशशी मुदं वः । ।</p>
<p>नमस्क्रियान्विता, यथा तत्रैव (१.२)</p>
<p>अष्टौ प्रोक्ष्य दिगङ्गना घनरसैः पत्राङ्कुराणां श्रिया</p>
<p>कुर्वन्मञ्जुलताभरस्य च सदा रामावलीमण्डनं
।</p>
<p>यः पीने हृदि भानुजां अतुलभां चन्द्राकृतिं चोज्ज्वलां</p>
<p>रुन्धानः क्रमते तं अत्र मुदिरं कृष्णं नमस्कुर्महे । ।</p>
<p>वस्तुनिर्देशान्विता चात्रैव अष्टौ प्रोक्ष्य दिगङ्गना इत्यादिरेव ।</p>
<p>अष्टपदयुक्ता यथा वीरचरिते प्रथमाङ्के (प्रस्तावनायाः प्रथमः</p>
<p>श्लोकः)</p>
<p>अन्तःस्वच्छाय नित्याय देवाय हृतपाप्मने ।</p>
<p>त्यक्तक्रमविभागाय चैतन्यज्योतिषे नमः । ।</p>
<p>कश्चिदष्टपदां पादैरष्टभिः पद्ययोर्जगौ । । १७ । ।</p>
<p>दशपदान्विता यथा अभिरामराघवे</p>
<p>क्रियासु कल्याणं भुजगशयनादुत्थितवतः ।</p>
<p>कटाक्षाः कारुण्यप्रसररसवेणीलहरयः ।</p>
<p>हरेर्लक्ष्मीलीलाकमलदलसौभाग्यसुहृदः</p>
<p>सुधासारस्मेराः सुचरितविशेषैकसुलभाः । ।</p>
<p>द्वादशपदान्विता यथा सुररिपुसुदृशां उरोजकोकानित्यादि (ललं १.१) ।</p>
<p>अत्रैव चन्द्रनामाङ्किता मङ्गलार्थता चास्ति ।</p>
<p>भारत्यत्रोचिता वृत्तिरेषा तु चतुरङ्गिका ।</p>
<p>प्ररोचना मुखे चैव वीथीप्रहसने तथा । । १८ । ।</p>
<p>तत्र प्ररोचना</p>
<p>देशकालकथानाथसभ्यादीनां प्रशंसया ।</p>
<p>श्रोतॄणां उन्मुखीकारः कथितेयं प्ररोचना । । १९ । ।</p>
<p>यथा ललितमाधवे (१.७)</p>
<p>सूत्रधारः । किं इत्येवं उच्यते । पश्य पश्य</p>
<p>चकास्ति शरदुत्सवः स्फुरति वैष्णवानां सभा</p>
<p>चिरस्य गिरिरुत्द्गिरत्यमलकीर्तिधारां हरेः
।</p>
<p>किं अन्यदिह माधवो मधुरमूर्तिरुद्भासते</p>
<p>तदेष परओदयस्तव विशुद्धपुण्यश्रियः । ।</p>
<p>अथ आमुखं</p>
<p>सूत्रधारो नटीं ब्रूते स्वकार्यं प्रति युक्तितः ।</p>
<p>प्रस्तुताक्षेपि चित्रोक्त्या यत्तदामुखं ईरितम् । । २० । ।</p>
<p>यदामुखं इति प्रोक्तं सैव प्रत्सावनोच्यते ।</p>
<p>पञ्चामुखाङ्गान्युच्यन्ते कथोद्घातः प्रवर्तकम् । । २१ । ।</p>
<p>प्रयोगातिशयश्चेति तथा वीथ्यङ्गयुग्मकं ।</p>
<p>उद्घात्यकावलगितसङ्गकं मुनिनोदितम् । । २२ । ।</p>
<p>तत्र कथोद्घातः</p>
<p>सूत्रिवाक्यं तदर्थं वा स्वेतिवृत्तसमं यदा ।</p>
<p>स्वीकृत्य प्रविशेत्पात्रं कथोद्घातः स कीर्तितः । । २३ । ।</p>
<p>यथा हरिविलासे</p>
<p>निरुपममहिमधुराणां जगतीदुर्बोधभावानां ।</p>
<p>लोकोत्तरचरितानां हृदयं को ज्ञातुं ईशति । ।</p>
<p>(नेपथ्ये) हन्त भोः सत्यं आत्थ लोकोत्तरचरितानां हृदयं को ज्ञातुम्</p>
<p>ईशतीति । ।</p>
<p>अथ प्रवर्तकं</p>
<p>आक्षिप्तं कालसाम्येन प्रवृत्तिः स्यात्प्रवर्तकम् । । २४ । ।</p>
<p>यथा केशवचरिते</p>
<p>उल्लासयन्सुमनसां परितः कलापं</p>
<p>संवर्धयन्सपदि वैभवं उद्धवस्य ।</p>
<p>धीरं नुमेरपि मनो मदयन्समन्ताद्</p>
<p>आनन्दनो मिलति सुन्दरि माधवोऽयं । ।</p>
<p>इति निष्क्रान्तौ ततः प्रविशति माधवः ।</p>
<p>यथा वा विदग्धमाधवे (१.१०)</p>
<p>सोऽयं वसन्तसमयः समियाय यस्मिन्</p>
<p>पूर्णं तं ईश्वरं उपोढनवानुगागं ।</p>
<p>गूढग्रहा रुचिरया सह राधयासौ</p>
<p>रङ्गाय सङ्गमयिता निशि पौर्णमासी । ।</p>
<p>अथ प्रयोगातिशयः</p>
<p>एषोऽयं इत्युपक्षेपात्सूत्रधारप्रयोगतः ।</p>
<p>प्रेवेशसूचनं यत्र प्रयोगातिशयो हि सः । । २५ । ।</p>
<p>यथा ललितमाधवे (४.१६) गर्भाङ्के</p>
<p>वृद्धया शश्वदारब्धनिरोधां अपि राधिकां ।</p>
<p>निराबाधं सदा साधु रमयत्येष माधवः । ।</p>
<p>अथोद्घात्यकं</p>
<p>पदानि त्वगतार्थानि तदर्थगतये नराः ।</p>
<p>योजयन्ति पदैरन्यैस्तदुद्घात्यकं उच्यते । । २६ । ।</p>
<p>यथा ललितमाधवे (१.११)</p>
<p>नटता किरातराजं निहत्य रङ्गस्थले कलानिधिना ।</p>
<p>समये तेन विधेयं गुणवति ताराकरग्रहणं । ।</p>
<p>(नेपथ्ये) हन्त राधामाधवयोः पाणिबन्धं कंसभूपतेर्भयाद्</p>
<p>अभिव्यक्तं उदाहर्तुं असमर्थो नटता किरातराजं इत्युपदेशेन बोधयन्</p>
<p>धन्यः कोऽयं चिन्ताविक्लवां मां आश्वासयतीति तत्र पौर्णमासीप्रवेशः । ।</p>
<p>अथावलगितं</p>
<p>यत्रैकस्मिन्समावेश्य कार्यं अन्यत्प्रसाध्यते ।</p>
<p>पुरानुरोधात्तज्ज्ञेयं नाम्नावगलितं बुधैः । । २७ । ।</p>
<p>यथा कंसवधे</p>
<p>नटराजपुरुषोत्तम कथं विलम्बसे ।</p>
<p>(नेपथ्ये) भोः कस्त्वं असि यदत्र मां त्वरयसि ।</p>
<p>सूत्रधारः कथं अयं गोपालवेशो भगवानुपस्थित एव पश्य पश्य</p>
<p>इत्यादि । ।</p>
<p>शृङ्गारप्रचुरे नाट्ये युक्तं आमुखं एव हि ।</p>
<p>वीथी प्रहसनं चेति द्विविधे नात्र लक्षिते । । २८ । ।</p>
<p>अत एवामुखं तत्र भवेल्ललितमाधवे ।</p>
<p>प्रस्तावनास्थापने द्वे आमुखस्यापरे भिदे ।</p>
<p>इत्याख्याय स्फुटं केचित्तयोः कुर्वन्ति लक्षणम् । । २९ । ।</p>
<p>यथा</p>
<p>नटीविदूषकनटसूत्रसंलापसङ्गतं ।</p>
<p>स्तोकवीथ्यादिसहितं भवेत्प्रस्तावनामुखं । ।</p>
<p>सर्ववीथ्यादिसहितं तदेव स्थापनोच्यते ।</p>
<p>वीराद्भुतादि प्रायेषु भवेत्प्रस्तावनोचिता । ।</p>
<p>हास्यबीभत्सरौद्रादौ प्रायेण स्थापना मतेति ।</p>
<p>वीथीप्रहसने द्वे तु रूपकाणां भिदे स्मृते । ।</p>
<p>अथ सन्धिः</p>
<p>एकैकस्यास्त्ववस्थायाः प्रकृत्या चैकयैकया ।</p>
<p>योगः सन्धिरिति ज्ञेयो नाट्यविद्याविशारदैः । । ३० । ।</p>
<p>तत्र प्रकृतिः</p>
<p>पाञ्चविध्यात्कथायास्तु प्रकृतिः पञ्चधा स्मृता ।</p>
<p>बीजं बिन्दुः पताका च प्रकरी कार्यं एव च । । ३१ । ।</p>
<p>तत्र बीजं</p>
<p>यत्तु स्वल्पं उपक्षिप्तं बहुधा विस्तृतिं गतं ।</p>
<p>कार्यस्य कारणं धीरैस्तद्बीजं इति कथ्यते । । ३२ । ।</p>
<p>यथा ललितमाधवे प्रथमद्वितीययोरङ्कयोः कल्पिते मुखसन्धौ निरूढो</p>
<p>राधामाधवयोरनुरागो बीजं उच्यते ।</p>
<p>अथ बिन्दुः</p>
<p>फले प्रधाने बीजस्य प्रसङ्गोक्तैः फलान्तरैः ।</p>
<p>विच्छिन्ने यदविच्छेदकारणं बिन्दुरुच्यते । । ३३ । ।</p>
<p>यथा तत्रैवे तृतीयचतुर्थयोः कल्पित प्रतिमुखसन्धौ</p>
<p>कृष्णपुरगमनादिना मुख्यफले विच्छिन्ने तेनैव समाशासनं एतास्तूर्णं</p>
<p>नयत कियतीः इत्यादि सूर्यवाक्यश्रवणजनितकृष्णप्रत्याशां नीरे</p>
<p>मङ्क्षुमिमङ्क्षुं (४.१०) इत्याद्युक्त्या गर्भाङ्कश्च बिन्दुः ।</p>
<p>अथ पताका</p>
<p>यत्प्रधानोपकरणं प्रसङ्गात्स्वार्थं ऋच्छति ।</p>
<p>सा पताका बुधैः प्रोक्ता यादवामात्यवृत्तवत् । । ३४ । ।</p>
<p>यथा तत्रैव पञ्चमषष्ठ्योः कल्पिते गर्भसन्धौ</p>
<p>पौर्णमास्युद्धववृत्तं पताका ।</p>
<p>अथ प्रकरी</p>
<p>यत्केवलं परार्थस्य साधकं च प्रदेशभाक् ।</p>
<p>प्रकरी सा समुद्दिष्टा नववृन्दादिवृत्तवत् । । ३५ । ।</p>
<p>यथा तत्रैव सप्तमाष्टयोः कल्पिते विमर्षसन्धौ यथा</p>
<p>नववृन्दादिकुलादिवृत्तं प्रकरी । ।</p>
<p>अथ कार्यं</p>
<p>वस्तुनस्तु समस्तस्य साध्यं कार्यं इति स्मृतं ।</p>
<p>राधामाधवयोः सङ्गो यथा ललितमाधवे । । ३६ । ।</p>
<p>यथात्र नवमदशमयोः कल्पिते निर्वहःअणसन्धौ राधामाधवयोः</p>
<p>पुनः सङ्गमपुरःसरक्रीडादि । ।</p>
<p>प्रधानं अङ्गं इति च तत्तु स्याद्द्विविधं पुनः ।</p>
<p>प्रधानं नेतृचरितं व्यापि कृष्णस्य चेष्टितम् । । ३७ । ।</p>
<p>नायकार्थं कृदङ्गं स्यात्नायकेतरचेष्टितं ।</p>
<p>नित्यं पताका प्रकरी चाङ्गं बीजादयः क्वचित् । । ३८ । ।</p>
<p>बीजत्वाद्बीजं आदौ स्यात्फलत्वात्कार्यं अन्ततः ।</p>
<p>तयोः सन्धानहेतुत्वात्मध्ये बिन्दुं मुहुः क्षिपेत् । । ३९ । ।</p>
<p>यथायोगं पताकायाः प्रकार्याश्च निवेशनम् । । ४० । ।</p>
<p>अतएव बिन्दुर्, यथा पञ्चमे (ललं ५.२३)</p>
<p>स्फुरन्मणिसराधिकं नवतमालनीलं हरेर्</p>
<p>उदूढनवकुङ्कुमं जयति हारि बक्षःस्थलं ।</p>
<p>उडुस्तवकितं सदा तडिदुदीर्णलक्ष्मीभरं</p>
<p>यदभ्रं इव लीलया स्फुणं अदभ्रं उद्भ्राजते । ।</p>
<p>एवं षष्ठसप्तमादिष्वपि बिन्दुर्द्रष्टव्यः । ।</p>
<p>अथावस्था</p>
<p>कार्यस्य पञ्चधावस्था नायकादिक्रियावशात् ।</p>
<p>आरम्भयत्नप्राप्त्याशानियताप्तिफलागमाः । । ४१ । ।</p>
<p>तत्रारम्भः</p>
<p>बुधैर्मुख्यफलोद्योग आरम्भ इति कथ्यते ।</p>
<p>यथा ललितमाधवे मुखसन्धौ राधामाधवयोरन्योन्यसङ्गमाय</p>
<p>व्यवसाय आरम्भः ।</p>
<p>अथ यत्नः</p>
<p>यत्नस्तु तत्फलप्राप्तावौत्सुक्येन तु वर्तनम् । । ४२ । ।</p>
<p>यथा तत्रैव प्रतिमुखसन्धौ राधया कृष्णस्यान्वेषणे कृष्णेन च</p>
<p>गन्धर्वकृतनृत्यादौ राधावलोकायोद्यमो यत्नः ।</p>
<p>अथ प्राप्त्याशा</p>
<p>प्राप्त्याशा तु निजार्थस्य सिद्धिसम्भावना मता । ।</p>
<p>[*ण्Oठ्Eः सिद्धसद्भावना मता.]</p>
<p>तथा च मुनिनाप्य्(१९.११) उक्तं</p>
<p>ईषत्प्राप्तिर्यदा काचित्फलस्य परिकल्प्यते ।</p>
<p>भावमात्रेण तं प्राहुर्विधिज्ञाः प्राप्तिसम्भवं । ।</p>
<p>यथा, तत्रैव गर्भसन्धौ राधायाः सत्राजिति समर्पण् कृष्णस्य च</p>
<p>ललिताशङ्खचूडरत्नादिलाभादिना सम्भावनायोग्यत्वात्प्राप्त्याशा ।</p>
<p>अथ नियताप्तिः</p>
<p>नियताप्तिरविघ्नेन कार्यसंसिद्धिनिश्चयः ।</p>
<p>यथा, तत्रैव विमर्शसन्धौ राधादर्शनादविघ्नेन फलसंसिद्धिनिशयान्</p>
<p>नियताप्तिः ।</p>
<p>अथ फलागमः</p>
<p>निजाभीष्टफलावाप्तिर्भवेदेव फलागमः । । ४३ । ।</p>
<p>यथा तत्रैव निर्वहणसन्धौ</p>
<p>व्रजबन्धुसमागमराधालाभरत्नाभिषेकादिः फलागमः ।</p>
<p>पताकायास्त्ववस्थानं क्वचिदस्ति न वा क्वचित् ।</p>
<p>पताकया विहीने तु बीजबिन्दू निवेशयेत् । । ४४ । ।</p>
<p>अथ सन्ध्यङ्गानि</p>
<p>मुख्यप्रयोजनवशात्कथाङ्ग्.नां समन्वये ।</p>
<p>अवान्तरार्थसम्बन्धः सन्धोः सन्धानरूपकः । । ४५ । ।</p>
<p>मुखप्रतिमुखे गर्भविमर्शावुपसंहृतिः ।</p>
<p>पञ्चैते सन्धयस्तेषु मुखलक्षणं उच्यते । । ४६ । ।</p>
<p>अथ मुखं</p>
<p>मुखं बीजसमुत्पत्तिर्नानार्थरससम्भवा ।</p>
<p>अत्र तु द्वादशाङ्गानि बीजारम्भानुरोधतः । । ४७ । ।</p>
<p>राधामाधवयोरत्र प्रेमबीजसमुद्भवः ।</p>
<p>सूचितः सौष्टवात्तत्र यथा ललितमाधवे । । ४८ । ।</p>
<p>उपक्षेपः परिकरः परिन्यासो विलोभनं ।</p>
<p>युक्तिः प्राप्तिः समाधानं विधानं परिभावना । । ४९ । ।</p>
<p>उद्भेदभेदकरणान्येषां लक्षणं उच्यते ।</p>
<p>तत्रोपक्षेपः</p>
<p>उपक्षेपस्तु बीजस्य सूचनं कथ्यते बुधैः । । ५० । ।</p>
<p>यथा ललितमाधवे प्रथमेऽङ्के (१.१४)</p>
<p>पौर्णमासी (हन्त राधामाधवयोरिति पठित्वा) वत्से गार्गि श्रूयतां ।</p>
<p>कृष्णापाङ्गतरङ्गितद्युमणिजासम्भेदवेणीकृते</p>
<p>राधायाः स्मितचन्द्रिकासुरधुनीपुरे निपीयामृतं ।</p>
<p>अन्तस्तोषतुषारसम्प्रवलवव्यालीढतापोच्चयाः</p>
<p>क्रान्त्वा सप्त जगन्ति सम्प्रति वयं सर्वोर्ध्वं अध्यास्महे । ।</p>
<p>अत्र राधामाधवयोरनुरागबीजस्य सूचनं उपक्षेपः ।</p>
<p>अथ परिकरः</p>
<p>बीजस्य बहुलीकारो ज्ञेयः परिकरो बुधैः ।</p>
<p>यथा तत्रैव (१.२४)</p>
<p>गार्गी (संस्कृतेन)</p>
<p>ह्रियं अवगृह्य गृहेभ्यः कर्षति राधां वनाय या निपुणा ।</p>
<p>सा जयति निसृष्टार्थी वरवंशजकाकली दूती । ।</p>
<p>अत्र वनाकर्षणादिना अनुरागबीजस्य बहुलीकरणात्परिकरः । ।</p>
<p>अथ परिन्यासः</p>
<p>बीजनिष्पत्तिकथनं परिन्यास इतीर्यते । । ५२ । ।</p>
<p>यथा तत्रैव प्रथमेऽङ्के</p>
<p>राधा (सरोमाञ्चम्)ः ललिदे का क्खु कह्नत्ति सुनीअदि जेण केअलं कण्णस्स ज्जेअ</p>
<p>अदिधीहोन्तेण उम्मतीकिज्जह्मि । । [ललिते, कः खलु कृष्ण इति श्रूयते? य़ेन केवलं</p>
<p>कर्णस्यैव अतिथीभवता उन्मत्तीक्रियेऽहं ।]</p>
<p>अत्र उन्मत्तीकरणेन बीजनिष्पत्तिकथनात्परिन्यासः ।</p>
<p>अथ विलोभनं</p>
<p>नायकादिगुणानां यद्वर्णनं तद्विलोभनं ।</p>
<p>यथा तत्रैव प्रथमेऽङ्के</p>
<p>तत्र कृष्णः (सन्निधाय)</p>
<p>समीक्ष्य तव राधिके वदनबिम्बं उद्भास्वरं</p>
<p>त्रपाभरपरीतधीः श्रयितुं अस्य तुल्यश्रियं ।</p>
<p>शशी किल कृसीभवन्सुरधुनीतरङ्गोक्षितां</p>
<p>तपस्यति कपर्दिनः स्फुटजटाटवीं आस्थितः । ।</p>
<p>तत्र राधासौन्दर्यगुणवर्णनाद्विलोभनं ।</p>
<p>अथ युक्तिः</p>
<p>सम्यक्प्रयोजनानां हि निर्णयो युक्तिरिष्यते । । ५४ । ।</p>
<p>यथा तत्रैव (पर १.१११२)</p>
<p>यशोदा भादि चन्दाअली णोमालिआ राहा माहरिअ सब्बॉ मह आसॉ</p>
<p>गुणासोहरपूरेण पुरेइ । तत्थबि बच्छो बिअ बच्चा लैई णेत्तभिङ्गं</p>
<p>सोन्दरमरन्देण आणन्देइ । । [भगवति चन्द्रावली नवमालिका राधा माधवी</p>
<p>च सर्वथा मम आशा गुणसौरभपूरेण पूरयति । तत्रापि वत्स इव वत्सा</p>
<p>लघ्वी नेत्रभृङ्गं सौन्दर्यमकरन्देन आनन्दयति । ]</p>
<p>भगवतीः गोकुलेश्वरि । सर्वेषां गोकुलवासिनां ईदृगेव समुदाचार इति ।</p>
<p>अत्र राधायां सर्वतोऽधिकानां गुणोत्कर्षाणां निर्णयो युक्तिः ।</p>
<p>अथ प्राप्तिः</p>
<p>प्राज्ञैः सुखस्य सम्प्राप्तिः प्राप्तिरित्यभिधीयते । । ५५ । ।</p>
<p>यथा तत्रैव (१.५१)</p>
<p>तत्र कृष्णः (पुनरुत्कर्णो भवन्सपुलकम्)</p>
<p>मधुरिमलहरीभिः स्तम्भयत्यम्बरे या</p>
<p>स्मरमदसरसानां सारसानां रुतानि ।</p>
<p>इयं उदयति राधाकिङ्किनीझङ्कृतिर्मे</p>
<p>हृदि परिणमयन्ती विक्रियाडम्बराणि । ।</p>
<p>अत्र राधाझङ्कृतिश्रवणात्कृष्णस्य सुखसम्प्राप्तिः प्राप्तिः ।</p>
<p>अथ समाधानं</p>
<p>बीजस्य पुनराधानं समाधानं इहोच्यते । । ५६ । ।</p>
<p>यथा तत्रैव</p>
<p>राधा (सास्रं)ः कुन्दलैए, अबि णाम इमस्स एकस्स बि हदण्त्तस्स मग्गं क्खणं</p>
<p>बि आरोहिस्सदि सो मह धण्णस्स कण्णस्स अदिधी । [कुन्दलते! अपि नाम</p>
<p>तस्यैकस्यापि हतनेत्रस्य मार्गं क्षणं अपि आरोहिष्यति स मे धन्यस्य</p>
<p>कर्णस्यातिथिः ।]</p>
<p>अत्र स्वयं राधया पुनरनुरागबीजस्याधानात्समाधानं ।</p>
<p>अथ विधानं</p>
<p>सुखदुःखकरं यत्तु तद्विधानं बुधा विदुः । । ५७ । ।</p>
<p>यथा तत्रैव द्वितीयाङ्के</p>
<p>राधिका (दूरतः कृष्णं ईषदवलोक्य, जनान्तिकं संस्कृतेन)</p>
<p>सहचरि निरातङ्कः कोऽयं युवा मुदिरद्युतिर्</p>
<p>व्रजभुवि कुतः प्राप्तो माद्यन्मतङ्गजविभ्रमः ।</p>
<p>अहह चटुलैरुत्सर्पद्भिर्दृगाङ्चलतस्करैर्</p>
<p>मम धृतिर्धनं चेतःकोषाद्विलुण्ठयतीह यः । । (२.११)</p>
<p>(पुनरवेक्ष्य) हद्धी हद्धी प्पमादो, ललिदे पेक्ख पेक्ख एणं बम्हऽरिणं</p>
<p>दट्ठूण विक्खुहिदं मह हदहिआं । ता इमस्स महापाबस्स अग्गिप्पवेसो जेब्ब</p>
<p>पराअचित्तं । [ह धिखा धिक्प्रमादः । ललिते प्रेक्ष्य प्रेक्ष्य । एतं</p>
<p>ब्रह्मचारिणं दृष्ट्वा विक्ष्ब्धं मे हतहृदयं । तदेतस्य महापापस्य</p>
<p>अग्निप्रवेश एव प्रायश्चित्तं ।]</p>
<p>ललिता ः हला, सच्चं कधेसि । ता णूणं सबण्णतणं भामेदि । [हला, सत्यं</p>
<p>कथयसि, तन्नूनं सवर्णत्वं भ्रमयति ।]</p>
<p>राधिका ः (पुनर्निभाल्य, संस्कृतेन)</p>
<p>सहचरि हरिरेष ब्रह्मवेशं प्रपन्नः</p>
<p>किं अयं इतरथा मे विद्रवत्यन्तरात्मा ।</p>
<p>शशधरमणिवेदी स्वेदधारां प्रसूते</p>
<p>न किल कुमुदबन्धोः कौमुदीं अन्तरेण । । (२.१२)</p>
<p>अत्र राधायाः कृष्णबुद्ध्या विप्रबुद्ध्या च सुखदुःखकथनाद्विधानं ।</p>
<p>अथ परिभावना</p>
<p>श्लाघ्यैश्चित्तचमत्कारो गुणौघैः परिभावना । । ५८ । ।</p>
<p>यथा तत्रैव प्रथमेऽङ्के</p>
<p>राधा (सचमत्कारं संस्कृतेन)</p>
<p>कुलवरतनुधर्मग्राववृन्दानि भिन्दन्</p>
<p>सुमुखि निशितदीर्घापाङ्गटङ्कच्छटाभिः</p>
<p>युगपदयं अपूर्वः कः पुरो विश्वकर्मा</p>
<p>मरकतमणिलक्षैर्गोष्ठकक्षां चिनोति । । ५२ । ।</p>
<p>ललिताः हला, सो एसो दे पराणनाधो । [हला, स एष ते प्राणनाथः ।]</p>
<p>राधाः (सोन्मादं पुनः संस्कृतेन)</p>
<p>स एष किं उ गोपिकाकुमुदिनीसुधादीधितिः</p>
<p>स एष किं उ गोकुलस्फुरितयौवराज्योत्सवः ।</p>
<p>स एष किं उ मन्मनःपिकविनोदपुष्पाकरः</p>
<p>कृशोदरि दृशोर्द्वईं अमृतवीचिभिः सिञ्चति । । (१.५३)</p>
<p>अत्र कृष्णस्य वैदग्धसौन्दर्यादिगुणनिदर्शनेन च</p>
<p>राधाचमत्कारकथनात्परिभावना ।</p>
<p>अथोद्भेदः</p>
<p>बीजस्य तु य उद्घातः स उद्भेद इति स्मृतः । । ५९ । ।</p>
<p>यथा तत्रैव द्वितीयाङ्के</p>
<p>राधिका (अपवार्य, संस्कृतेन)</p>
<p>चलाक्षिगुरुलोकतः स्फुरति तावदन्तर्भयं</p>
<p>कुलस्थितिरलं तु मे मनसि तावदुन्मीलति ।</p>
<p>चलन्मकरकुण्डलस्फुरितफुल्लगण्डस्थलं</p>
<p>न यावदपरोक्षतां इदं अपैति वक्त्राम्बुजं । । (२.२६)</p>
<p>अत्रादौ संवृत्तस्यानुरागबीजस्य स्वमुखेनैवोध्घातनादुद्भेदः ।</p>
<p>अथ भेदः</p>
<p>बीजस्योत्तेजनं भेदो यद्वा सङ्घातभेदनम् । । ६० । ।</p>
<p>यथा तत्रैव</p>
<p>कुन्दलता राहे, अक्खलिदं तुम्ह सदीब्बदं, ता अलं सां विक्खाबिदेण । [राधे,</p>
<p>जाने सस्खलितं तव सतीव्रतं, तदलं स्वयं विख्यापितेन । ]</p>
<p>विशाखा (सप्रणयाभ्यसूयम्) कुन्दलदे! का क्खु अबरा तुमं बिअ वंसीए</p>
<p>तिण्णिसञ्झं आअड्ढीअदि ? [राधे, का खल्वपरा त्वां इव वंश्या त्रिसन्ध्यम्</p>
<p>आकृष्यते ।]</p>
<p>कुन्दलता (सनर्मस्मितं, संस्कृतेन)</p>
<p>ददामि सदयं सदा विशदबुद्धिराशीःशतं</p>
<p>भवादृशि पतिव्रताव्रतं अखण्डितं तिष्ठतु ।</p>
<p>श्रुतैर्निखिलमाधुरीपरिणतेऽपि वेणुध्वनौ</p>
<p>मनः सखि मनागपि त्यजति वो न धैर्यं यथा । । (२.२०)</p>
<p>अत्र कुन्दलतया राधादिप्रेमस्योत्तेजनाद्भेदनाच्चात्मनस्ताभ्यो भेदः ।</p>
<p>अथ करणं</p>
<p>प्रस्तुतार्थसमारम्भं करणं परिचक्षते । । ६१ । ।</p>
<p>यथा, तत्रैव</p>
<p>कुन्दलता (संस्कृतेन)</p>
<p>त्रपां त्यज कुडङ्गकं प्रविश सन्तु ते मङ्गला</p>
<p>न्यनङ्गसमराङ्गणे परमसांयुगीना भव ।</p>
<p>विवस्वदुदये भवद्विजयकीर्तिगाथावली</p>
<p>पुरः स्कहि मुरद्विषः सहचरीभिरुद्गीयतां । । २.२४ । ।</p>
<p>अत्र प्रस्तुतस्य क्रीडारूपस्यार्थस्य समारम्भकथनात्करणं ।</p>
<p>अथ प्रतिमुखसन्धिः</p>
<p>भवेत्प्रतिमुखं दृश्यं बीजप्रकाशनं ।</p>
<p>बिन्दुप्रयत्नोपगमादङ्गान्यस्य त्रयोदश । । ६२ । ।</p>
<p>विषमात्यन्तविश्लेषाद्राधामाधवयोरिह ।</p>
<p>दृश्यादृश्यं प्रेमबीजं यथा ललितमाधवे । । ६३ । ।</p>
<p>विलासः परिसर्पश्च विधुतं शमनर्मणी ।</p>
<p>नर्मद्युतिः प्रगमनं विरोधः पर्युपासनं ।</p>
<p>पुष्पं वज्रं उपन्यासो वर्णसंहार इत्यपि । । ६४ । ।</p>
<p>तत्र विलासः</p>
<p>विलासः सङ्गमार्थस्तु व्यापारः परिकीर्तितः । । ६५ । ।</p>
<p>यथा तत्रैव चतुर्थाङ्के</p>
<p>माधवः (अधरे वेणुं विन्यस्य)</p>
<p>अक्ष्णोर्बन्धुं हरिहयहरिन्नागरिप्रागरिक्तां</p>
<p>रोगेणाविष्कुरु गुरुरुचं भानवीयां नवीनां ।</p>
<p>चक्राभिख्यः किं अपि विरहादाकुलः काकूलक्षं</p>
<p>कुर्वन्मुख्यस्त्वयि स वयसां अर्थिभावं तनोति । ।४.२२ । ।</p>
<p>अत्र माधवस्य सङ्गमार्थव्यापारकथनाद्विलासः ।</p>
<p>अथ परिसर्पः</p>
<p>स्मृतिर्नष्टस्य बीजस्य परिसर्प इति स्मृतः । । ६६ । ।</p>
<p>यथा तत्रैव</p>
<p>कृष्णः सखे सत्यं आशयैव कदर्थ्यमानोऽस्मि । यतः</p>
<p>नीरे मङ्क्षुमिमङ्क्षुं आर्तमुखरां उद्दिश्य चण्डद्युतेर्</p>
<p>दूरान्मण्डलतः कृपातुरतया यत्प्रादुरासीत्तदा ।</p>
<p>हा धिग्वागमृतेन तेन जनितस्तस्याः पुनः सङ्गम</p>
<p>प्रत्याशाङ्कुर उच्चकैर्मम सखे स्वान्तं हठाद्विध्यति । ।१० । ।</p>
<p>अत्र राधातिरोधानान्नष्टस्यानुरागबीजस्य पुनः सूर्यवचनेनानुस्मरणात्</p>
<p>परिसर्पः ।</p>
<p>अथ विधुतं</p>
<p>विधुतं कथितं दुःखं अभीष्टार्थानवाप्तितः ।</p>
<p>अथवानुनयादीनां विधुतं स्यान्निराकृतिः । । ६७ । ।</p>
<p>यथा तत्रैव तृतीयाङ्के</p>
<p>राधा (साक्रन्दम्)</p>
<p>निपीता न स्वैरं श्रुतिपुटिकया नर्मभणितिर्</p>
<p>न दृष्टा निःशङ्कं सुमुखि मुखपङ्केरुहरुचः ।</p>
<p>हरेर्वक्षःपीठं न किल घनं आलिङ्गितं अभूद्</p>
<p>इति ध्यायं ध्यायं स्फुटति लुठदन्तर्मम मनः । । (३.२६)</p>
<p>अत्र प्रकटं एव दुःखं विधुतं । यथा वा तत्रैव</p>
<p>पौर्णमासीः समाकर्णय वरवर्णिनीवर्णितं (नेपथ्ये)</p>
<p>नाश्वासनं विरचय त्वं इदं हताशो</p>
<p>शुष्यन्मुखी मम गुणं परिकीर्तयन्ती ।</p>
<p>दूरादमार्दवभृतोऽपि मुहुः क्षमायाः</p>
<p>कुक्षिं विदारयति पश्य रथाङ्गनेमिः । । (३.१७)</p>
<p>अत्र विशाखाकृतानुनयस्य राधया ग्रहणाद्विधुतं ।</p>
<p>अथ शमः</p>
<p>अरतेः शमनं धीरैः शम इत्यभिधीयते । । ६८ । ।</p>
<p>यथा तत्रैव चतुर्थेऽङ्के</p>
<p>वृन्दा नागरेन्द्र! मुञ्च वैमनस्यं । साम्प्रतं भवदभीष्टसिद्धये</p>
<p>शारिकामुखेन ललितां सन्दिश्य विशाखया भवन्तं निवेदयिष्यामि ।</p>
<p>अत्र जटिलया राधायां नीतायां वृन्दया माधवस्यारतिशमनाच्छमः ।</p>
<p>अपठित्वा शमं कश्चित्स पठत्यत्र तापनं ।</p>
<p>तथा हि (Sआहित्यदर्पणं ६.९१),</p>
<p>उपायादर्शनं यत्तु तापनं नाम तद्भवेत् । । इति ।</p>
<p>यथा तृतीयेऽङ्के</p>
<p>वृन्दा हा धिक्, हा हा धिक् । पश्य</p>
<p>न वक्तुं नावक्तुं पुरगमनवार्तां मुरभिदः</p>
<p>क्षमन्ते राधायै कथं अपि विशाखाप्रभृतयः ।</p>
<p>समन्तादाक्रान्ता निविडजडिमश्रेणिभिरिमाः</p>
<p>परं कर्णाकर्णिव्यवसितिं अधीरो विदधति । । (३.१२)</p>
<p>अत्रोपायदर्शनं प्रकटं एव ।</p>
<p>अथ नर्म</p>
<p>परिहासप्रधानं यद्वचनं नर्म तद्विदुः । । ६९ । ।</p>
<p>यथा तत्रैव चतुर्थेऽङ्के</p>
<p>जटिला (नासिकाग्रे तर्जनीं विन्यस्य स्थिता धुन्वन्ती साश्चर्यम्) अरे</p>
<p>बालिआभुजङ्ग! कं डंसिदुं एत्थ भम्मसि । [अरे बालिकाभुजङ्ग! कां</p>
<p>डंशितुं अत्र भ्राम्यसि ।]</p>
<p>माधवः लम्बोष्ठि! भवतीं एव गोष्ठपिशाचीं ।</p>
<p>अत्र प्रकटं एव नर्म ।</p>
<p>अथ नर्मद्युतिः</p>
<p>नर्मजाता रुचिः प्राज्ञैः नर्मद्युतिरुदाहृता । । ७० । ।</p>
<p>यथा तत्रैव</p>
<p>ललिता (स्मित्वा) अपि सरले, तुज्झ हिअए कत्थूरिआपत्तभंगं लिहन्तीए मए</p>
<p>पच्चक्खीकिदा सिविणसंगिणाअरकुंजर बिब्भमासि । ता फुडं कधेहि,</p>
<p>तैअजणसंगजोग्गे तस्मिं ओसरे दीहसुत्ता नीवीसहारी झत्ति णिक्कन्ता ण वेत्ति
। [अयि</p>
<p>सरले! तव हृदये कस्तूरिकापत्रभङ्गं लिखन्त्या मया प्रत्यक्षीकृता</p>
<p>स्वप्नसङ्गिनागरकुञ्जरविभ्रमासि । तत्स्फुटं कथय । तृतीयजनसंयोग्ये</p>
<p>तस्मिन्नवसरे दीर्घसूत्रा नीवीसहचरी झटिति निष्क्रान्ता न वेति ]</p>
<p>राधिका (स्वगतम्) कधं तक्किदं अक्खिधुत्ताए । (प्रकाशम्,</p>
<p>सभ्रूभङ्गम्) वामे, कित्ति अलिअं आसंकसि? [कथं तर्कितं अतिधूर्तया? वामे,</p>
<p>किं इत्यलीकं आशङ्कसे?] (आच्त्४, परस्. ९२९३)</p>
<p>अत्र ललितानर्मजातया राधाया रुच्या धृत्या वा नर्मद्युतिः ।</p>
<p>अथ प्रगमणं</p>
<p>उत्तरोत्तरवाक्यं तु भवेत्प्रगमनं पुनः । । ७१ । ।</p>
<p>यथा तत्रैव</p>
<p>राधा</p>
<p>बाणरवईणन्दणं सबन्धुं,</p>
<p>रहपबरोबरि पेक्खिअ फ्फुरन्तं ।</p>
<p>[व्रजनृपतिनन्दनं सबन्धुं</p>
<p>रथप्रवरोपरि प्रेक्ष्य स्फुरन्तम्]</p>
<p>स्खलति मम वपुः कथं धरित्री</p>
<p>भ्रमति कुतः किं अमी नटन्ति नीपाः । । (३.१४)</p>
<p>ललिता सहि राहे, मा विसीद । पब्बदपरिक्कमोबक्कमो एसो । [सखि राधे, मा</p>
<p>विषीद, पर्वतपरिक्रमोपक्रम एषः ।]</p>
<p>राधिका</p>
<p>सहचरि, परिज्ञातं सद्य समस्तं इदं मया</p>
<p>पटिमपञलैस्त्वं निह्नोतुं कियत्प्रभविष्यसि ।</p>
<p>विरम कृपणे भावी नायं हरेर्विरहक्लमो</p>
<p>मम किं अभवन्कण्ठे प्राणा मुहुर्निरपत्रपाः । । (३.१५)</p>
<p>इत्यत्र राधाललितयोरुत्तरोत्तरं प्रगमनं ।</p>
<p>अथ विरोधः</p>
<p>यत्र व्यसनं आयाति विरोधः स निगद्यते । । ७२ । ।</p>
<p>यथा तत्रैव</p>
<p>राधिका</p>
<p>चेतः खिन्नजने हरेः परिणतं कारुण्यवीचीभरैर्</p>
<p>इत्याभीरनतभ्रुवां त्वै भवदालोकसम्भावना ।</p>
<p>मर्मग्रन्थविकृन्तनव्यसनिनी तं तादृशं वैरिणी</p>
<p>क्रूरेयं विरहव्यथा न सहते मद्भागधेयोत्सवं । । (३.२७)</p>
<p>अत्र स्पष्ट एव राधागमनेन विरोधः ।</p>
<p>अथ पर्युपासनम्</p>
<p>रुष्टस्यानुनयो धीरैः पर्युपासनं ईरितम् । । ७३ । ।</p>
<p>यथा तत्रैव चतुर्थे</p>
<p>जटिला ऐ अहिसारसग्गावेज्झाइणि ललिदे, एण्हिं पुत्तौ मे अहिमण्णु बिदूरे गदोत्थि,</p>
<p>ता सुण्णं घरं मुक्किअ कीस तुए आणीदा बहुडी । [अयि अभिसारमार्गोपाध्यायिनि</p>
<p>ललिते! इदानीं पुत्रको मेऽभिमन्युर्विदूरे गतोऽस्ति । तत्शून्यं गृहं मुक्त्वा</p>
<p>कस्मात्त्वया नीतात्र वधूटी ?]</p>
<p>ललिता (सशङ्कं आत्मगतम्) हद्धी, डाइनीए अडाहिणपैदीए ड्दहिठम्मि</p>
<p>बुठ्ठिआए । (प्रकाशम्) अय्ये गग्गीए भणिदं अज्ज माहबीपुप्फेहिं पूइदो सूरो</p>
<p>सुरहिकोड्प्पदो होदुत्ति माहबीमण्डबं लंहिखदा मए राहिआ, ता प्पसीद</p>
<p>प्पसीद । [हा धिक्! डाकिन्या दक्षिणप्रवृत्त्या दग्धास्मि वृद्धया । आर्ये, गार्ग्या</p>
<p>भणितम्, अद्य माधवीपुष्पैः पूजितः सूर्यः सुरभिकोटिप्रदो भवति । इति</p>
<p>माधवीमण्डपं लम्भिता मया राधिका । तत्प्रसीद प्रसीद ।</p>
<p>अत्र रुष्टाया जटिलाया ललितयाप्यनुनयात्पर्युपासनं ।</p>
<p>अथ पुष्पं</p>
<p>परिशेषो विधानं यत्पुष्पं तदिति संज्ञितम् । । ७४ । ।</p>
<p>यथा तत्रैव तृतीये</p>
<p>विदूरे कंसारिर्मुकुटितशिखण्डावलिरसौ</p>
<p>पुरे गौराङ्गीभिः कलितपरिरम्भो विलसति ।</p>
<p>(इति साभ्यसूयं पुनर्निरूप्य, सखेदम्)</p>
<p>न कान्तोऽयं शङ्के सुरपतिधनुर्धाममधुरस्</p>
<p>तडिल्लेखाहारी गिरिं अवललम्बे जलधरः । । (३.४०)</p>
<p>अत्र पुनर्जलधरतया विशेषज्ञानात्पुष्पं ।</p>
<p>अथ वज्रं</p>
<p>वज्रं तदिति विज्ञेयं साक्षान्निष्ठुरभाषणम् । । ७५ । ।</p>
<p>यथा तत्रैव चतुर्थे</p>
<p>जटिला (पृष्ठतः परिक्रम्य पुत्रस्य हस्तं आकर्षन्ती साक्षेपम्) रे</p>
<p>गोउलकिसोरीलंपडओ, अरे परघरलण्ठनओ । कहं तुमं बि अप्पणो पुत्तं</p>
<p>मण्णिस्सदि जडिला ? [रे गोकुलकिशोरीलम्पट, अरे परगृहलुण्ठक । कथं</p>
<p>त्वां अप्यात्मनः पुत्रं मंस्यति जटिला ।]</p>
<p>अत्र जटिलायाः पुत्रं प्रति निष्ठुरभाषणं वज्रं ।</p>
<p>अथोपन्यासः</p>
<p>युक्तिभिः सहितो योऽर्थः उपन्यासः स उच्यते । । ७६ । ।</p>
<p>यथा तत्रैव तृतीये</p>
<p>(नेपथ्ये)</p>
<p>अद्य प्राणपरार्धतोऽपि दयिते दूरं प्रयाते हरौ</p>
<p>हा धिग्दुःसहशोकशङ्कुभिरभूद्विद्धान्तरा राधिका ।</p>
<p>तेनास्याः प्रतिषेधं अर्थचरिते त्वं मा कृथा मा कृथाः</p>
<p>क्षीणेयं क्षणं अत्र सुष्ठु विलुठत्यार्तस्वरं रोदितुं । । (३.२९)</p>
<p>अत्र युक्तिसहितार्थता प्रकटैव । केचितुपन्यासः प्रसादनं इति (Sआह्ढ् ६.९३)</p>
<p>वदन्ति । तत्रोदाहरणं चतुर्थे</p>
<p>जटिला कुलपुत्ति, सिरेण मे साबिदासि । [कुलपुत्रि, शिरसा मे शापितासि
।]</p>
<p>अत्र जटिलायाः राधाप्रसादनं ।</p>
<p>अथ वर्णसंहारः</p>
<p>सवर्णोपगमनं वर्णसंहार इष्यते । । ७७ । ।</p>
<p>यथा तत्रैव, चतुर्थे</p>
<p>दैत्याचार्यस्तदास्ये विकृतिं अरुणतां मल्लवर्याः सखायो</p>
<p>गण्डौन्नत्यं खलेशाः प्रलयं ऋषिगणा ध्यानमुञ्चास्रं अम्बा ।</p>
<p>रोमाञ्चं सांयुगीनाः कं अपि नवचमत्कारं अन्तः सुरेन्द्राः</p>
<p>लास्यं दासाः कटाक्षं ययुरसितदृशां प्रेक्ष्य रङ्गे मुकुन्दं । । (४.४)</p>
<p>अत्र दैत्याचार्यनारदादयः ब्राह्मणाः क्षितीशसांयुगीनादयः क्षत्रियाः,</p>
<p>मल्ला दासादयो वैश्याः शूद्रादयश्च इति वर्णसंहारः ।</p>
<p>अथ गर्भसन्धिः</p>
<p>दृष्टादृष्टस्य बीजस्य गर्भो हासगवेषणात् ।</p>
<p>द्वादशाङ्गो भवेदेष पताकांशानुसारतः । । ७८ । ।</p>
<p>राजेन्द्रता प्रसङ्गेन हासो वन्दिजनोक्तितः ।</p>
<p>पुनरन्वेषणं जातं प्रसेनान्वेषणात् । । ७९ । ।</p>
<p>ह्रासोद्भूः पुनरन्वेष्टिर्ललितादर्शनादभूत् ।</p>
<p>हरेः प्रणयबीजस्य यथा ललितमाधवे । । ८० । ।</p>
<p>अभूताहरणं मार्गो रूपोदाहरणे क्रमः ।</p>
<p>सङ्ग्रहश्चानुमानं च तोटकाधिबले तथा । । ८१ । ।</p>
<p>उद्वेगः सम्भ्रमाक्सेपावेषां लक्षणं उच्यते ।</p>
<p>तत्राभूताहरणं</p>
<p>अभूताहरणं तत्स्याद्वाक्यं यत्कपटाश्रयम् । । ८२ । ।</p>
<p>यथा तत्रैव पञ्चमेऽङ्के</p>
<p>विरचयन्जनईं अतिविस्मितां</p>
<p>भुजचतुस्टयवानजनिष्ट यः ।</p>
<p>स भगिनीं तव शूरसुतात्मजो</p>
<p>यदुवरः परिणेष्यति रुक्मिणीं । । (५.९)</p>
<p>अथ कपटवाक्यं इदं अभूताहरणं ।</p>
<p>अथ मार्गः</p>
<p>मार्गस्तत्त्वार्थकथनम्&hellip;</p>
<p>यथा तत्रैव</p>
<p>कृष्णः (पत्रिकां वाचयित्वा)</p>
<p>[*व्.ल्. फ़ोर्कृष्णःः नारदः]</p>
<p>निखिला शिखिनि नयन्नपि सुखानि जात्यासितापाङ्गी ।</p>
<p>रमयति कृष्णः सुघनो वृन्दावनगन्धिनीरेव । । (५.१०)</p>
<p>अत्र हरिणा हृदयत्वप्रकटनान्मार्गः ।</p>
<p>अथ रूपं</p>
<p>&hellip; रूपं वाक्यं वितर्कवत् । । ८३ । ।</p>
<p>यथा तत्रैव</p>
<p>कृष्णः (सानन्दम्) सखे, कथं अनुभूतपूर्वेव कापि शिञ्जितसरणी प्रसह्य</p>
<p>मां आद्रीकरोति ।</p>
<p>[*ण्Oठ्Eः कृष्णःसाशङ्कम्]</p>
<p>अत्र चन्द्रावलीनूपुरादिशिङ्जितश्रवणात्कृष्णस्य वितर्को रूपं ।</p>
<p>अथोदाहरणं</p>
<p>सोत्कर्षं वचनं यत्तु तदुदाहरणं मतम् । । ८४ । ।</p>
<p>यथा तत्रैव</p>
<p>सुपर्णाः (निर्वर्ण्य सविस्मयम्)</p>
<p>सौन्दर्याम्बुनिधेर्विधाय मथनं दम्भेन दुग्धाम्बुधेर्</p>
<p>गीर्वाणैरुदहारि हारि परितो या सारसम्पन्मयी ।</p>
<p>सा लक्ष्मीरपि चक्षुषां चिरचमत्कारक्रियाचातुरीं</p>
<p>धत्ते हन्त तथा न कान्तिभिरियं राज्ञः कुमारी यथा । । (५.३०)</p>
<p>अत्र चन्द्रावलीरूपोत्कर्षकथनं उदाहरणं ।</p>
<p>अथ क्रमः</p>
<p>भावज्ञानं क्रमो यद्वा चिन्त्यमानार्थसङ्गतिः । । ८५ । ।</p>
<p>यथा षष्ठे</p>
<p>नववृन्दा (स्वगतम्)</p>
<p>जनितकमललक्ष्मीविभ्रमे नेत्रवीथीं</p>
<p>गतवति चिरकालादंशुके कंसहन्तुः ।</p>
<p>अलघुभिरपि यत्नैर्दुस्तरां संवरीतुं</p>
<p>विकृतिं अतुलबाधां हन्त राधा दधाति । । (६.२५)</p>
<p>अत्र नववृन्दाया राधाया भावज्ञानात्चित्न्यमानहरिचिह्नस्य राधया</p>
<p>दर्शनाद्वा क्रमः ।</p>
<p>अथ सङ्ग्रहः</p>
<p>सङ्ग्रहः सामदानार्थसंयोगः परिकीर्तितः । । ८६ । ।</p>
<p>यथा तत्रैव पञ्चमे</p>
<p>भीष्मः (सानन्दम्)</p>
<p>[*ण्Oठ्Eः भीष्मकः (सादरम्)]</p>
<p>अविदितस्तनयां अनयान्नयन्न्</p>
<p>उपकृतिं कृतवान्मम जाम्बवान् ।</p>
<p>मुनिमनःप्रणिधेयपदाम्बुजस्</p>
<p>त्वं असि येन वरो दुहितुर्वरः । । (५.३७)</p>
<p>अत्र सामनिमित्तकन्यासं अर्पणादिना सङ्ग्रहः ।</p>
<p>अथानुमानं</p>
<p>लिङ्गादूहोऽनुमानता&hellip;</p>
<p>यथा तत्रैव षष्ठे</p>
<p>चन्द्रावली (संस्कृतेन)</p>
<p>साधर्म्यं मधुरिपुविप्रयोगभाजां</p>
<p>तन्वङ्गी मुहुरियं अङ्गकैस्तनोति ।</p>
<p>आकृत्या श्रियं अपि माधवीं किं एनां</p>
<p>दैन्येऽपि प्रथयितुं आर्तयः क्षमन्ते । । (६.२३)</p>
<p>अत्र दैन्येऽपि माधुरीदर्शनेन लिङ्गेन</p>
<p>कृष्णविप्रयोगभाक्त्वस्याभ्यूहोऽनुमानं ।</p>
<p>अथ तोटकं</p>
<p>&hellip; वचः संरम्भि तोटकम् । । ८७ । ।</p>
<p>यथा तत्रैव षष्ठे</p>
<p>नारदः</p>
<p>मणीन्द्रं पारीन्द्रप्रवरं अहरन्निघ्नतनयं</p>
<p>विनिघ्नन्ते तं च प्रबलं अथ भल्लूकनृपतिः ।</p>
<p>पराभूय स्वैरी तं अपि मुरवैरी तव धनं</p>
<p>तदाहर्ता पाप त्वं असि पतितस्तापजलधौ । । (६.१५)</p>
<p>अत्र संरम्भेन तोटकं प्रकटं एव ।</p>
<p>अथाधिबलं</p>
<p>बुधैरधिबलं प्रोक्तं कपटेनाधिवञ्चनम् । । ८८ । ।</p>
<p>यथा तत्रैव पञ्चमे</p>
<p>श्रीकृष्णः</p>
<p>पर्यशीलि पशुबालघटायां</p>
<p>केलिरङ्गघटनाय मया यः ।</p>
<p>सुष्ठु सोऽयं अकओर्त्परदुर्गे</p>
<p>वैशयन्सचिवतां नटवेषः । । (५.२७)</p>
<p>अत्र नटवेषकपटेन परवञ्चनं अधिबलं ।</p>
<p>अथोद्वेगः</p>
<p>शत्रुवैरादिसम्भूतं भयं उद्वेग उच्यते । । ८९ । ।</p>
<p>यथा तत्रैव षष्ठे</p>
<p>चन्द्रावली (जनान्तिकम्) सहि माहवि ! पेक्ख । एसो अज्जौत्तस्स सच्चसंकप्पिदा</p>
<p>सेइबिमद्दणो सच्चभामाए सोन्देरपूरो धीरं बि मं आन्दोलेदि । [सखि माधवि,</p>
<p>पश्य । एष आर्यपुत्रस्य सत्यसङ्कल्पिता सेतुविमर्दनः सत्यभामायाः</p>
<p>सौन्दर्यपूरो धीरां अपि मां आन्दोलयति ।]</p>
<p>अत्राविर्भूतसपत्नीदर्शनाच्चन्द्रावल्या उद्वेगः ।</p>
<p>अथ सम्भ्रमः</p>
<p>शत्रुव्याघ्रादिसम्भूता शङ्का स्यादिह सम्भ्रमः । । ९० । ।</p>
<p>यथा तत्रैव पञ्चमे</p>
<p>(नेपथ्ये)</p>
<p>सप्तिः सप्ती रथ इह रथः कुञ्जरो मे</p>
<p>तूणस्तूणो धनुरुत धनुर्भोः कृपाणी कृपाणी ।</p>
<p>का भ्äः का भीरयं अयं अहं हा त्वरध्वं त्वरध्वं</p>
<p>राज्ञः पुत्री बत हृतहृता कामिना वल्लवेन । ।(५.३०)</p>
<p>अत्र स्पष्ट एव सम्भ्रमः ।</p>
<p>अथाक्षेपः</p>
<p>गर्भबीजसमुत्क्षेपं आक्षेपं परिचक्षते । । ९१ । ।</p>
<p>यथा तत्रैव षष्ठे</p>
<p>कृष्णः (सवैक्लव्यम्)</p>
<p>निखिलसुहृदां अर्थारम्भे विलम्बितचेतसा</p>
<p>मसृणितशिखो यः प्राप्तोद्भूद्मनागिव मार्दवं ।</p>
<p>स खलु ललितासान्द्रस्रेहप्रसङ्गघनीभवन्</p>
<p>पुनरपि बलादिन्धे राधावियोगमयः शिखी । । (६.४३)</p>
<p>अस्य सुहृदर्थसम्पादने गर्भितस्य पुनः ललितादर्शनेनोत्क्षेपादाक्षेपः ।</p>
<p>अथ विमर्शसन्धिः</p>
<p>यत्र प्रलोभनक्रोधय्व्यसनाद्यैर्विमृश्यते ।</p>
<p>बीजवान्गर्भनिर्भिन्नः स विमर्श इतीर्यते । । ९२ । ।</p>
<p>प्रकरीनियताप्तानुगुण्यादत्राङ्गकल्पनं ।</p>
<p>बकुलानववृन्दादिप्रलोभनवशाद्यथा । । ९३ । ।</p>
<p>देवी शङ्कादितश्चात्र प्रेमबीजविमर्शनं ।</p>
<p>राधामाधवयोः प्रोक्तं स्फुटं ललितमाधवे । । ९४ । ।</p>
<p>अववादोऽयं सम्फेटो विद्रवद्रवशक्तयः ।</p>
<p>द्युतिप्रसङ्गश्छलनं व्यवसायो विरोधनं ।</p>
<p>प्ररोचना विवलनं आदानं स्युस्त्रयोदश । । ९५ । ।</p>
<p>अथाववादः</p>
<p>दोषप्रख्याववादः स्यात्&hellip;</p>
<p>यथा तत्रैव सप्तमे</p>
<p>राधिका (सव्यथम्)</p>
<p>चिरादद्य स्वप्ने मम विविधयत्नादुपगते</p>
<p>प्रपेदे गोविन्दः सखि नयनयोरक्षणभुवं ।</p>
<p>गृहीत्वा हा हन्त त्वरितं अथ तस्मिन्नपि रथं</p>
<p>कथं प्रत्यासन्नः स खलु पुरुषो राजपुरुषः । । (७.२२)</p>
<p>अत्रातुरस्य क्रौर्यकीर्तनादववादः ।</p>
<p>अथ सम्फेटः</p>
<p>सम्फेटो रोषभाषणं ।</p>
<p>यथा तत्रैव</p>
<p>राधिका (संस्कृतेन)</p>
<p>शास्तु द्वारवतीपतिंस्त्रिजगतीं सौन्दर्यपर्याचितः</p>
<p>किं नस्तेन विरम्यतां कथं असौ शोकाग्निरुज्ज्वाल्यते ।</p>
<p>युष्माभिः स्फुटयुक्तिकोटिगरिमव्याहारिणीभिर्बलाद्</p>
<p>आकर्ष्टुं व्रजराजनन्दनपदाम्भोजान्न शक्या वयं । । ७.२ । ।</p>
<p>अत्र बकुलां प्रति गूढदोषोक्त्या सम्फेटः ।</p>
<p>अथ विद्रवः</p>
<p>विद्रवो वधबन्धादिः&hellip;</p>
<p>यथा तत्रैवाष्टमे</p>
<p>कृष्णः प्रिये, युष्माकं अद्भुतं आकर्ण्यतां साम्प्रतं अहं</p>
<p>सूरसौगन्धिकं आहरिष्यन्पाण्डवेन सह खाण्डवाडवीं प्राविशं । तत्र</p>
<p>मृगानाहण्डिनो गाण्डीविनः श्येनाभ्यां निगृहीतयोः पक्षिणोरेकः प्राहेत्यादि ।</p>
<p>अत्र पक्षिनिग्रहादिना विद्रवः ।</p>
<p>अथ द्रवः</p>
<p>&hellip;द्रवो गुरुतिरिस्क्रिया । । ९६ । ।</p>
<p>यथा तत्रैव</p>
<p>माधवी भट्टोदारिए कासारे पसारिदणि अब्बदं वगीं समरिअ हसामि ।</p>
<p>[भर्तृदारिके कासारे प्रसारितनिजव्रतां बकीं स्मृत्वा हसामि ।]</p>
<p>अत्र स्वामिन्या राधाया उपहासेन द्रवः ।</p>
<p>अथ शक्तिः</p>
<p>विरोधशमनं शक्तिः&hellip;</p>
<p>यथा तत्रैव</p>
<p>नववृन्दा (लतान्तरे स्थित्वा) हन्त कथं अङ्गीकृतराधाप्रसाधना देवीयम्</p>
<p>उपलब्धा । तदेष माधवो यावदेनां राधिकां प्रतीत्य न प्रमादम्</p>
<p>आदधाति तावदहं पद्यं एकं हारीतेन हारयामीति ।</p>
<p>अत्र राधात्वेन चन्द्रावलीज्ञानादुत्पन्नस्य विरोधस्य शमनात्शक्तिः ।</p>
<p>अथ द्युतिः</p>
<p>&hellip;तर्जनोद्वेजने द्युतिः । । ९७ । ।</p>
<p>यथा तत्रैव</p>
<p>राधा (सभयम्) हन्त, चंचल चंचरीअ चिट्ठ चिट्ठ । एसा लीलाकमलेण</p>
<p>ताडेमि तुमं धिठ्ठं । [चञ्चल चञ्चरीक तिष्ठ तिष्ठ । एषा लीलाकमलेन</p>
<p>ताडयामि त्वां धृष्टं ।]</p>
<p>इत्यत्र भ्रमराद्युद्वेगेन भ्रमरं प्रति तर्जनेन च द्युतिः ।</p>
<p>अथ प्रसङ्गः</p>
<p>प्रस्तुतार्थस्य शमनं प्रसङ्गः परिकीर्तितः ।</p>
<p>प्रसङ्गं कथयन्त्यन्ये गुरूणां परिकीर्तनम् । । ९८ । ।</p>
<p>तत्राद्यं, यथा तत्रैवाष्टमे</p>
<p>चर्चां सिञ्चति शोषयत्यपि मिथो विस्पर्धते वासकृत्</p>
<p>नेत्रद्वन्द्वं उरश्च यद्विरहतो बाष्पायमाणं मम ।</p>
<p>हन्त स्वप्नशतेऽपि दुर्लभतरप्रेक्ष्योत्सवा प्रेयसी</p>
<p>प्राप्योत्सङ्गं अतर्कितं मम कथं सा राधिका वर्तते । । ८.३ । ।</p>
<p>अत्र प्रस्तुतस्य विरहदुःखस्य शमात्प्रसङ्गः ।</p>
<p>द्वितीयं यथा सप्तमे</p>
<p>राधा (संस्कृतेन)</p>
<p>खेलन्मञ्जुलवेणुमण्डितमुखी साचिभ्रमंल्लोचना</p>
<p>मुग्धे मूर्ध्नि शिखण्डिनी धृतवपुर्भङ्गीत्रयाङ्गीकृतिः ।</p>
<p>कैशोरे कृतसङ्गतिः सुरमुनेराराध्यते शासनाद्</p>
<p>अस्माभिः पितुरालये जलधरश्यामच्छविर्देवता । । ७.२४ । ।</p>
<p>अत्रेष्टदेवनारदयोः पितुश्च कीर्तनाद्गुरुकीर्तनं ।</p>
<p>अथ छलनं</p>
<p>अपमानादिकरणं छलनं परिकीर्तितम् । । ९९ । ।</p>
<p>यथाष्टमे</p>
<p>कृष्णः हन्त कलिकण्डूलतुण्डमात्रसर्वस्वे तमोमयि माधविके!</p>
<p>विरम्यतां । द्वयोः परं जेतुं अशक्येयं चन्द्रावली ।</p>
<p>अत्र माधवीभर्त्सनापमानाच्छलनं ।</p>
<p>अथ व्यवसायः</p>
<p>व्यवसायस्तु सामर्थ्यस्याख्यापनं उदीर्यते । । १०० । ।</p>
<p>यथा सप्तमे</p>
<p>राधिका (सन्निवृत्य सलज्जं संस्कृतेन)</p>
<p>कंसारेरवलोकमङ्गलविनाभावादधन्येधुना</p>
<p>बिभ्राणा हतजीविते प्रणयितां नाहं सखि प्राणिमि ।</p>
<p>क्रूरेयं न विरोधिनी यदि भवेदाशामयी शृङ्खला</p>
<p>प्राणानां ध्रुवं अर्बुदान्यपि तस्य त्यक्तुं सुखेनोत्सहे । । ७.१३ । ।</p>
<p>अत्र प्राणार्बुदत्यागार्थसामान्यकथनाद्व्यवसायः ।</p>
<p>कश्चित्तु, व्यवसायस्तु विज्ञेयः प्रतिज्ञाहेतुसम्भवः । । इत्याह (Sआह्ढ् ६.१०३) ।</p>
<p>यथा तत्रैव सप्तमे</p>
<p>यस्योत्तंसः स्फुरति चिकुरे केकिपत्रप्रणीतो</p>
<p>हारः कण्ठे विलुठति कृतः स्थूलगुञ्जावलीभिः ।</p>
<p>वेणुर्वक्त्रे रचयति रुचिं हन्त चेतस्ततो मे</p>
<p>रूपं विश्वोत्तरं अपि हरेर्नान्यदङ्गीकरोति । । (७.६)</p>
<p>अथ विरोधनं</p>
<p>विरोधनं विरोधोक्तिः संरब्धानां परस्परम् । । १०१ । ।</p>
<p>यथाष्टमे</p>
<p>चन्द्रावली (सोल्लुण्ठस्मितम्) ऐ लोलुहे आलि, कीस मं अनापेक्खिअ तं</p>
<p>णिअमहाब्बदं तुए सुट्ठु पडिट्ठिदं । [अयि लोलुपे आलि, कस्मान्मां अनापृच्छ्य</p>
<p>तन्निजमहाव्रतं त्वया सुष्ठु प्रतिष्ठितं ।]</p>
<p>राधिका देइ, सरण्णस्स जणस्स संरक्खणे अक्खमासि तहबि परिहसेसि । णूणं</p>
<p>ईसरीणां क्खु जुत्तं एदं । [देवि, शरण्यस्य जनस्य संरक्षणे अक्षमासि तथापि</p>
<p>परिहससि । नूनं ईश्वरीणां खलु युक्तं एतत् ।]</p>
<p>अत्र निगूढसंरम्भयोश्चन्द्रावलीराधयोः विरोधोक्त्या विरोधनं ।</p>
<p>अथ प्ररोचना</p>
<p>सिद्धवद्भाविनोऽर्थस्य सूचनात्स्यात्प्ररोचना । । १०२ । ।</p>
<p>यथा तत्रैव सप्तमे</p>
<p>नववृन्दा</p>
<p>अलं विलापैः समयक्रमस्य</p>
<p>दुरूहरूपा गतयो भवनित् ।</p>
<p>शरन्मुखे पश्य सरस्तटीषु</p>
<p>खेलन्त्यकस्मात्खलु खञ्जरीटाः । । ७.५ । ।</p>
<p>इत्यत्र कञ्जरीटदृष्टान्तेन भाविकृष्णसङ्गमस्य सूचनात्प्ररोचना ।</p>
<p>यद्वा तत्रैव</p>
<p>राधा (संस्कृतेन)</p>
<p>अजनि सफलः सौख्यं भूयान्कलेवरधारणे</p>
<p>सहचरि परिक्लेशो योऽभून्मया किल सेवितः ।</p>
<p>अहह यदिमाः श्यामश्यामा पुरो मम वल्लवी</p>
<p>कुलकुमुदिनीबन्धोस्तास्ताः स्फुरन्ति मरीचयः । । ७.२७ । ।</p>
<p>अत्र प्रतिमासन्दर्शनानन्देन भाविकृष्णसङ्गमनस्य सिद्धवत्सूचनात्</p>
<p>प्ररोचना ।</p>
<p>अथ विवलनं</p>
<p>आत्मश्लाघा विवलनं ।</p>
<p>यथा तत्रैवाष्टमे</p>
<p>कृष्णः (सविस्मयम्) कोऽयं माधुर्येण ममापि मनो हरन्मणिकुड्यम्</p>
<p>अवष्टम्ब्य पुरो विराजते । (पुनर्निभाल्य) हन्त कथं अत्राहं एव</p>
<p>प्रतिबिम्बितोऽस्मि । (इति सौत्सुक्यम्)</p>
<p>अपरिकलितपूर्वः कश्चमत्कारकारी</p>
<p>स्फुरति मम गरीयानेष माधुर्यपूरः ।</p>
<p>अयं अहं अपि हन्त प्रेक्ष्य यं लुब्धचेताः</p>
<p>सरभसं उपभोक्तुं कामये राधिकेव । ।८.३४ ।</p>
<p>अत्र विस्मयेन निजरूपश्लाघनं विवलनं ।</p>
<p>अथादानं</p>
<p>आदानं कार्यसङ्ग्रहः । । १०३ । ।</p>
<p>यथा तत्रैवाष्टमे</p>
<p>नववृन्दा (राधां अवेक्ष्य) हन्त हन्त!</p>
<p>आलोके कमलेषणस्य सजलासारे दृशौ न क्षमे</p>
<p>नाश्लेषे किल शक्तिभागतिपृथुस्तम्भा भुजावल्लरी ।</p>
<p>वाणी गद्गदकुण्ठितोत्तरविधौ नालं चिरोपस्थिते</p>
<p>वृत्तिः कापि बभूव सङ्गमनये विघ्नः कुरङ्गीदृशः । । ८.११ । ।</p>
<p>अत्र कृष्णदर्शनादिरूपकार्यसङ्ग्रहादादानं ।</p>
<p>कश्चित्तु विद्रवविवलनछलनाद्यत्र न पठित्वा खेदप्रतिषेधछादनानि</p>
<p>पठन्ति लक्षयन्ति च ।</p>
<p>तत्र खेदः</p>
<p>मनश्चेष्टासमुत्पन्नः श्रमः खेद इतीर्यते । । १०४ । ।</p>
<p>यथा तत्रैव सप्तमे</p>
<p>राधिका (संस्कृतेन)</p>
<p>ममायासीद्दूरे दिगपि हरिसङ्गप्रणयिनी</p>
<p>प्रपेदे खेदेन त्रुटिरपि महाकल्पपदवीं ।</p>
<p>दहत्याशासर्पिर्विरचितपदप्राणदहनो</p>
<p>बलान्मां दुर्लीलः कं इव करवै हन्त शरणं । । ७.१ । ।</p>
<p>अथ प्रतिषेधः</p>
<p>ईप्सितार्थप्रतीघातः प्रतिषेध इतीर्यते । । १०५ । ।</p>
<p>यथा तत्रैव</p>
<p>राधा (समीक्ष्य सखेदं आत्मगतम्) कहं इंदीअरेण रहंगीए</p>
<p>संगमिट्ठं अहिणंदिदे मच्छरा कलहंसी मिलिदा । [कथं इन्दीवरेण</p>
<p>रहङ्ग्या सङ्गमितुं अभिनन्दिते मत्सरा कलहंसी मिलिता ।</p>
<p>अत्र देव्यागमनात्कृष्णसङ्गप्रतीघातः ।</p>
<p>अथ छादनं</p>
<p>कार्यार्थं अपमानादेः सहनं छादनं मतं ।</p>
<p>यथा सप्तमे नववृन्दा (प्रविश्य) सखि, मा विषादं कृथाः पश्य</p>
<p>पादे निपत्य बदरीं अवलम्बमाना</p>
<p>कान्तं रसालं अनुविन्दति माधवीयं ।</p>
<p>प्राणेशसङ्गमविधौ विनिविष्टचित्ता</p>
<p>नो पारवश्यकदनं मनुते हि साध्वी । । (७.३)</p>
<p>स्पष्टं एव छादनं ।</p>
<p>अथ निर्वहणसन्धिः</p>
<p>मुखसन्ध्यादयो यत्र विकीर्णा बीजसंयुताः ।</p>
<p>महत्प्रयोजनं यान्ति तन्निर्वहणं उच्यते । । १०७ । ।</p>
<p>अत्राङ्गकल्पनाकार्यफलागमसमागमात् ।</p>
<p>राधादीनां तु सर्वासां कुमारीणां अवाप्तितः । । १०८ । ।</p>
<p>उद्वाहाद्युत्सवः प्रोक्तो यथा ललितमाधवे ।</p>
<p>सन्धिर्विरोधो ग्रह्तनं निर्णयः परिभाषणम् । । १०९ । ।</p>
<p>प्रसादानन्दसमयाः कृतिर्भाषोपगूहने ।</p>
<p>पूर्वभावोपसंहारौ प्रशस्तिश्च मनीषिभिः । । ११० । ।</p>
<p>इति निर्वहणस्याङ्गान्युक्तान्यस्य चतुर्दश ।</p>
<p>तत्र सन्धिः</p>
<p>बीजोपगमनं सन्धिः&hellip;</p>
<p>यथा तत्रैव नवमेऽङ्के</p>
<p>निह्नूतामृतमाधुरीपरिमलः कल्याणि बिम्बाधरौ</p>
<p>वक्त्रं पङ्कजसौरभं कुहरितश्लाघाभिदस्ते गिरः ।</p>
<p>अङ्कश्चन्दनशीतलस्तनुरियं सौन्दर्यसर्वस्वभाक्</p>
<p>त्वां आसाद्य ममेदं इन्द्रियकुलं राधे मुहुर्मोदते । । (९.९)</p>
<p>अत्रानुरागबीजोपगमनात्सन्धिः ।</p>
<p>अथ विरोधः</p>
<p>&hellip; विरोधः कार्यमार्गणम् । । १११ । ।</p>
<p>यथा तत्रैव नवमाङ्के नववृन्दा</p>
<p>माधवीविरहितां मधुवीरः</p>
<p>कुण्डिनेश्वरसुतां निशमय्य ।</p>
<p>नन्दयन्स्फुरदमन्दविलासैर्</p>
<p>हासकन्दललसन्मुखं आह । । (९.७)</p>
<p>सत्याख्यस्य विलोकाय लोकस्यात्मभुवार्थितः ।</p>
<p>प्रतिष्ठासुरहं देवि तत्रानुज्ञा विधीयतां । । (९.८)</p>
<p>अत्र राधासङ्गमकार्यस्य मारणाद्विरोधः ।</p>
<p>अथ ग्रथनं</p>
<p>ग्रथनं सदुपेक्षेपः&hellip;</p>
<p>यथा तत्रैव राधिका (कृष्णं पश्यन्ती)</p>
<p>अंजलिं एत्तं सलिलं सभरीए अहिलसंतीए ।</p>
<p>ओबरि सां णाजलदा धारावरिसी समुल्लसई । । ९.१९</p>
<p>[अञ्जलिमात्रं सलिलं शफर्या अहिलषन्त्या ।</p>
<p>उपरि स्वयं नवजलदो धारावर्षी समुल्लसति । ।]</p>
<p>अत्र पुनः सहसा कृष्णदर्शनरूपस्य सदर्थस्योपक्षेपाद्ग्रथनं ।</p>
<p>अथ निर्णयः</p>
<p>निर्णयस्त्वनुभूतोक्तिः । । ११२ । ।</p>
<p>यथा तत्रैव कृष्णः</p>
<p>नवमदनविनोदैः केलिकुञ्जेषु राधे</p>
<p>निमिषवदुपरामं काम आसेदुषीणां ।</p>
<p>उपचितपरितोषप्रोषितापत्रपाणां</p>
<p>स्मरसि किं इव तासां शारदीनां क्षपाणां । । (९.४७)</p>
<p>अत्र स्पष्ट एव निर्णयः ।</p>
<p>अथ परिभाषणं</p>
<p>परिभाषा मिथो जल्पः परिवादोऽथवा भवेत् । । ११३ । ।</p>
<p>तत्राद्यं यथा तत्रैव</p>
<p>मधुमङ्गलः भोदि किं ति आअदासि? [भवति किं इत्यागतासि?]</p>
<p>सुकण्ठी इमस्स पण्होत्तरस्स सदिक्खं अण्णं बि महुरं सुणिदुं । [अस्य</p>
<p>प्रश्नोत्तरस्य सदृक्षं अन्यदपि मधुरं श्रोतुं ।]</p>
<p>मधुमङ्गलः भोदि पण्णोत्तरं बि तुए सुणिदम्? [भवति प्रश्नोत्तरं अपि</p>
<p>त्वया श्रुतम्]</p>
<p>सुकण्ठी ण केअणं इदं ज्जेब । [न केवलं इदं एव ।]</p>
<p>मधुमङ्गलः अबरं किं? [अपरं किं ?]</p>
<p>सुकण्ठी जा किं पि दिठ्ठं तं गदुअ देइए णिवेदिस्सं । [यत्किं अपि दृष्टं तद्</p>
<p>गत्वा देव्यै निवेदयिष्यामि ।]</p>
<p>अत्र विदूषकसुकण्ठ्योर्मिथो जल्पः । द्वितीयो यथा तत्रैव</p>
<p>मधुमङ्गलः (संस्कृतेन)</p>
<p>असि विषकण्ठीकठिने किं इति सुकण्ठीति भण्यते चेटि ।</p>
<p>अथवा का मम शस्ता भद्रेत्यभिधीयते विष्टिः । । ९.२१</p>
<p>अत्र सुकण्ठ्याः दोषदर्शनात्परीवादः ।</p>
<p>अथ प्रसादः</p>
<p>शुश्रूषाद्युपसम्पन्ना यत्प्रसादः प्रसन्नता । । ११४ । ।</p>
<p>यथा नवमे</p>
<p>कृष्णः (सहर्षम्) सुकण्ठिके! बाढं अस्मिन्नर्थे दुष्करस्ते मया</p>
<p>निष्क्रयः ।</p>
<p>अत्र श्रीकृष्णस्य प्रसादः स्पष्ट एव ।</p>
<p>अथानन्दः</p>
<p>आनन्दोऽभीष्टसम्प्राप्तिः&hellip;</p>
<p>यथा तत्रैव दशमे</p>
<p>नयनयोः स्तनयोरपि युग्मतः</p>
<p>परिपतद्भिरसौ पयसाञ्झिरैः ।</p>
<p>अहह वल्लवराजगृहेश्वरी</p>
<p>स्वतनयं प्रणयादभिषिञ्चति । ।(१०.१४) । ।</p>
<p>अत्र यशोदाया आनन्दः ।</p>
<p>यथा वा तत्रैव</p>
<p>कृष्णः (सानन्दम्) चिरेणाद्य गोकुलवासिनां इवात्मानं अभिमन्यमानः</p>
<p>प्रमोदमुग्धोऽस्मि ।</p>
<p>अत्र कृष्णस्यानन्दः ।</p>
<p>अथ समयः</p>
<p>समयो दुःखसङ्क्षयः । । ११५ । ।</p>
<p>यथा तत्रैव दशमे</p>
<p>राधिका (मुखादञ्चलं अपास्य, सविक्रोशम्) हा हा कधं पिअसही मे ललिदा ।</p>
<p>हा कधं बच्चला भावदी । हा कधं अज्जिआ मुहरा । [हा हा कथं प्रियसखी</p>
<p>मे ललिता । हा कथं वत्सहा भगवती । हा कथं आर्या मुखरा ।] (इत्यानन्देन</p>
<p>घूर्णन्ती भूमौ स्खलति ।)</p>
<p>अत्र सुहृद्दर्शनाद्राधाया दुःखसङ्क्षयः ।</p>
<p>अथ कृतिः</p>
<p>लब्धार्थस्य कृतिः स्थैर्यं &hellip;</p>
<p>यथा तत्रैव चन्द्रावली (जनान्तिकम्)</p>
<p>भावदि बहिणीए करं गेण्हिदुं मह बाणेण अब्भत्थीअदु&hellip; अज्जौत्तो ।</p>
<p>[भगवति भगिन्याः करं ग्रहीतुं मम वचनेन अभ्यर्थ्यतां आर्यपुत्रः ।]</p>
<p>अत्र यशोदादिसमागमाल्लब्ध्यस्य राधिकारूपार्थस्य चन्द्रावलीप्रार्थनेन</p>
<p>स्थैर्यकृतिः ।</p>
<p>अथ भाषणं</p>
<p>मानाद्याप्तिश्च भाषणम् । । ११६ । ।</p>
<p>यथा तत्रैव</p>
<p>(भगिन्यौ पौर्णमासीं अन्तराकृत्य गोपेन्द्रं प्रणमतः)</p>
<p>नन्दः वत्से, परस्परस्य प्राणाधिक्यं भजन्त्यौ सौभाग्यवत्यौ भूयासं ।</p>
<p>अत्र नन्दकृताशीर्वादादिमानप्राप्त्या भाषणं ।</p>
<p>अथोपगूहनं</p>
<p>अद्भुतार्थपरिप्राप्तिरुपगूहनं उच्यते । । ११७ । ।</p>
<p>यथ तत्रैव</p>
<p>राधा (सर्वासां पादानभिवाद्य सोत्कण्ठम्) कुसलिणी किं मे बहिणी</p>
<p>चन्दाअली । [कुशलिनी किं मे भगिनी चन्द्रावली ।]</p>
<p>चन्द्रावली (गाढं परिष्वज्य) बहिणी एसाम्हि दुज्जणीहतचन्दाअलिआ । [भगिनी,</p>
<p>एषास्मि दुर्जनी हतचन्द्रावलिका ।] (इति रोदिति)</p>
<p>राधिका (सानन्दं ससम्भ्रमं पादयोः पतन्ती) हद्धि हद्धि, बिडम्बिदह्मि</p>
<p>हददेब्बेण । [हा धिक्! हा धिक्!, विडम्बितास्मि हतदैवेन ।]</p>
<p>अत्रादृष्टपूर्वभगिन्योः परस्परालिङ्गनाद्यद्भुतार्थपरिप्राप्तिर्</p>
<p>उपगूहनं ।</p>
<p>अथ पूर्वभावः</p>
<p>मुख्यकार्यस्य संसर्गः पूर्वभावः प्रकीर्तितः । । ११८ । ।</p>
<p>यथा तत्रैव</p>
<p>पौर्णमासी यशोदामातः, उपस्थितोऽयं सर्वोऽभिषेकसम्भारः । तद्</p>
<p>अलङ्क्रियतां प्रथमं राधया सह पर्ववेदी ततः क्रमेण कुमारीभिश्च ।</p>
<p>अत्र मुख्यकार्यस्य राधामाधवयोः परिणयमहोत्सवस्य संसर्गात्</p>
<p>पूर्वभावः । केचित्पूर्ववाक्यं केचित्पूर्वभाषां इति पठन्तो लक्षयन्ति</p>
<p>(Sआह्ढ् ६.११३) पूर्ववाक्यं तु विज्ञेयं यथोक्तार्थोपदर्शनं । यथा तत्रैव</p>
<p>(नेपथ्ये)</p>
<p>विनीते राधायाः परिणयविधानानुमतिभिः</p>
<p>स्वयं देव्या तस्मिन्पितुरिह निबन्धे मुदितया ।</p>
<p>कुमारीणां तासां अयं उपनयन्षोडश कृती</p>
<p>सहस्राणि स्मेरः प्रविशति शताढ्यानि गरुडः । । (१०.३१)</p>
<p>अत्र पूर्वं कृष्णेन तृतीयाङ्के यदुक्तं एतास्तूर्णं नयत कियतीरित्यादिना</p>
<p>पुनः स्वयं गमनं तस्यैवोपदर्शनं ।</p>
<p>अथोपसंहारः</p>
<p>कृतार्थतोपसंहारः सर्वाभीष्टोपलक्सितः । । ११९ । ।</p>
<p>यथा तत्रैव दशमे</p>
<p>कृष्णः (सर्वं अभिनन्द्य जनान्तिकम्) प्राणेश्वरि राधे प्रार्थयस्व किं अतः</p>
<p>परं ते प्रियं करवाणि । (इत्यारभ्य)</p>
<p>राधिका (सानन्दं संस्कृतेन)</p>
<p>सख्यस्ता मिलिता निसर्गमधुरप्रेमाभिरामीकृता</p>
<p>यामी मे समगंस्तु संस्तववती श्वश्रूश्च गोष्ठेश्वरी ।</p>
<p>वृन्दारण्यनिकुञ्जधाम्नि भवता सङ्गोऽयं रङ्गवान्</p>
<p>संवृत्तः किं अतः परं प्रियतरं कर्तव्यं अत्रास्मि मे । । (१०.३६) । ।</p>
<p>अत्र प्रकटं एवोपसंहारः ।</p>
<p>अथ प्रशस्तिः</p>
<p>मङ्गलाशंसनं सम्यक्प्रशस्तिरभिधीयते । । १२० । ।</p>
<p>यथा तत्रैव</p>
<p>तथापीदं अस्तु</p>
<p>चिरादाशामात्रं त्वयि विरचयन्तु स्थिरधियो</p>
<p>विदध्युर्ये वासं मधुरिमगभीरे मधुपुरे ।</p>
<p>दधानः कैशोरे वयसि सखितां गोकुलपतेः</p>
<p>प्रपद्येथास्तेषां परिचयं अवश्यं नयनयोः । । १०.३७ । ।</p>
<p>अत्र माथुरमञ्जुलनिबद्धवासानां नेत्रपथे</p>
<p>कृष्णावाप्तिरूपमङ्गलाशंसनात्प्रशस्तिः ।</p>
<p>पञ्चानां एव सन्धीनां चतुषष्टिः क्रमादिह ।</p>
<p>कीर्तिरानि मयाङ्गानि सम्यग्ललितमाधवे । । १२१ । ।</p>
<p>रसभावानुबोधेन प्रयोजनं अवेक्ष च ।</p>
<p>साफल्यं कार्यं अङ्गानां इत्याचार्याः प्रचक्षते । । १२२ । ।</p>
<p>केषांचिदेषां अङ्गानां वैफल्यं केचिदूचिरे ।</p>
<p>दशरूपककाराद्यास्तत्सर्वेषां न सम्मतम् । । १२३ । ।</p>
<p>मुखादिसन्धिष्वङ्गानां क्रमोऽयं न विवक्षितः ।</p>
<p>क्रमस्यानादरादाद्यैः लक्ष्येषु व्युत्क्रमादपि । । १२४ । ।</p>
<p>अङ्गान्निष्पादयेदेतान्नायका प्रतिनायका ।</p>
<p>तदभावे पताकाद्यास्तदभावे तथेतरः । । १२५ । ।</p>
<p>अथ सन्ध्यन्तराणि</p>
<p>सुखादिसन्धिष्वङ्गानां अशैथिल्याय सर्वदा ।</p>
<p>सन्ध्यन्तराणि योज्यानि तच्च तत्रैकविंशतिः । । १२६ । ।</p>
<p>सामदाने भेददण्डौ प्रत्युत्पन्नमतिर्वधः ।</p>
<p>गोत्रस्खलितं ओजश्च धीः क्रोधः साहसं भयम् । । १२७ । ।</p>
<p>माया च संवृतिर्भ्रान्तिर्दूत्यं हेत्ववधारणं ।</p>
<p>स्वप्नलेखौ मदश्चित्रं एषां लक्षणं उच्यते । । १२८ । ।</p>
<p>तत्र साम</p>
<p>भवेत्साम प्रियं वाक्यं स्वानुवृत्तिप्रकाशनम् । । १२९ । ।</p>
<p>यथा ललितमाधवे दशमेऽङ्के</p>
<p>कृष्णः प्रिये मैवं ब्रवीः</p>
<p>सन्तु भ्राम्यदपाड्गभङ्गिखुरलीखेलाभुवः सुभ्रुवः</p>
<p>स्वस्ति स्यान्मदिरेक्षणे क्षणं अपि त्वां अन्तरा मे कुतः ।</p>
<p>ताराणां निकुरुम्बकेन वृतया श्लिष्टेऽपि सोमाभया</p>
<p>नाकाशे वृषभानुजां श्रियं ऋते निष्पद्यते स्वश्छटा । । (१०.१०)</p>
<p>अथ दानं</p>
<p>दानं तु कथितं धीरैः प्रिअयवस्तुसमर्पणम् । । १३० । ।</p>
<p>यथा तत्रैव अष्टमे</p>
<p>माधवी भट्टिदारिए सहत्थेण तुए गंठिदा एसा सूरसोअंधिअमाला ।</p>
<p>[भर्तृदारिके, स्वहस्तेन त्वया ग्रथितैषा सूरसौगन्धिकमाला ।] २१</p>
<p>चन्द्रावली (मालां आदाय) अज्जौत्त, एसा कौत्थुहस्स सहबासिणी होदु ।</p>
<p>[आर्यपुत्र, एषा कौस्तुभस्य सहवासिनी भवतु ।] (इति वक्षसि विन्यस्यति
।) २२</p>
<p>अथ भेदः</p>
<p>भेदस्तु कपटालापैः सुहृदां भेदकल्पना । । १३१ । ।</p>
<p>यथा चतुर्थे</p>
<p>जटिला (अपवार्य, सालीकस्नेहम्) अयि बच्छे, सदा मं पलोहिअ ललिदा अहिसारेदि त्ति</p>
<p>मह पुत्तस्स पुरदो बहूडिआ अलिअं जेब्ब तुमं सन्दूसेदि । ता कित्ति लाहवं सहेसि ।</p>
<p>[अयि वत्से, सदा मां प्रलोभ्य ललिता अभिसारयति इति मम पुत्रस्य पुरतो</p>
<p>वधूटिकालीकं एव त्वां दूषयति । तत्किं इति लाघवं सहसे? ।] १०५</p>
<p>अत्र जटिलया कपटेन ललिताया भेदः कृतः ।</p>
<p>अथ दण्डः</p>
<p>दण्डस्त्वविनयादीनां दृष्ट्या श्रुत्या च तर्जनम् । । १३२ । ।</p>
<p>यथा द्वितीये</p>
<p>कृष्णः (साटोपम्) रे रे दुष्ट!</p>
<p>राधापराधिनि मुहुस्त्वयि यन्न शस्तं</p>
<p>शक्ष्यामि कर्तुं अखिलां गुरुरेष खेदः ।</p>
<p>सर्वाङ्गिलेयं अभिधावति लुप्तधर्मा</p>
<p>त्वां मुक्तिकालरजनी बत किं करिष्ये । । २.२८ । ।</p>
<p>अत्र शङ्खचूडतर्जनं दण्डः ।</p>
<p>अथ प्रत्युत्पन्नमतिः</p>
<p>तात्कालिकी च प्रतिभा प्रत्युत्पन्नमतिर्मता । । १३३ । ।</p>
<p>यथा तत्रैव द्वितीये</p>
<p>ललिता कुन्दलदे, अस्सुदपुब्बा एसा कीरिसी रिचा बहुएण पडिज्जै । [कुन्दलते,</p>
<p>अश्रुतपूर्वैषा कीदृशी ऋग्बडुकेन पठ्यते ।]</p>
<p>मधुमङ्गलः (साट्टहासम्) बुट्टिए, आहीरीमुद्धिआ तुमं री री गीदं च्चेअ</p>
<p>जाणासि । अम्हा वेदस्स तुमं कासि । ता सुणाहि कोसुं एस्वईए साहाए तैअ वग्गस्स</p>
<p>ललणासुहारी रिचा एसा । [वृद्धे, आभीरीमुग्धिका त्वम्, री री गीतं एव जानासि ।</p>
<p>अस्मद्वेदस्य त्वं कासि । तत्शृणु कौसुमेषव्याः शाखायास्तृतीयवर्गस्य</p>
<p>ललनाशुभकरी ऋगेषा ।]</p>
<p>अत्र मधुमङ्गलस्य प्रतिभा ।</p>
<p>अथ वधः</p>
<p>वधस्तु जीवितद्रोहक्रिया स्यादाततायिनः । । १३४ । ।</p>
<p>यथा द्वितीये (नेपथ्ये)</p>
<p>मुष्टिना झटिति पुणजनोऽयं</p>
<p>हन्त पापविनिवेशितचेताः ।</p>
<p>पुण्डरीकनयनेन सखेलं</p>
<p>दण्डितः सकलजीवितवित्तं । । (२.३०)</p>
<p>अथ गोत्रस्खलितं</p>
<p>तद्गोत्रस्खलितं यत्तु नामव्यत्ययभाषणम् । । १३५ । ।</p>
<p>यथा सप्तमे</p>
<p>चन्द्रावली कण्ह (इत्यर्धोक्ते सलज्जम्) अज्जौत्त!</p>
<p>कृष्णः (सानन्दस्मितम्) प्रिये! दिष्ट्या सुधाधारां पायितोऽस्मि । तदलम्</p>
<p>आर्यपुत्रेति कूपाम्बुना ।</p>
<p>अत्र चन्द्रावल्याः समयोल्लङ्घनाद्गोत्रस्खलितं ।</p>
<p>अथौजः</p>
<p>ओजस्तु वागुपन्यासो निजशक्तिप्रकाशकः । । १३६ । ।</p>
<p>यथा पञ्चमे</p>
<p>सुपर्णः देव बाढं आतपत्रफणापटलीलधीयसः किङ्करस्यास्य</p>
<p>गरुत्मतः सकृत्पक्षविक्षेपकेलयेऽपि न पर्याप्तिं एष्यति, दूरे विश्राम्यतु</p>
<p>सखा मे सुदर्शनः कल्पान्तकुशलः ।</p>
<p>अत्र गरुडेन स्वशक्तिप्रकाशनादोजः ।</p>
<p>अथ धीः</p>
<p>इष्टार्थसिद्धिपर्यन्ता चिन्ता धीरिति कथ्यते । । १३७ । ।</p>
<p>यथा द्वितीये</p>
<p>राधिका कुन्दलदे! प्पसीद अनुकम्पेहि । अज्ज सा क्खु सामला कोमुदी जेण</p>
<p>पीदा । ता जेब्ब पुण्णवन्तं अप्पणो वामलोअणंचलं एत्थ खिण्णे मन्दभाइणि</p>
<p>जणे खणं अप्पेहि । [कुन्दलते! प्रसीद अनुकम्पय । अद्य सा खलु श्यामला</p>
<p>कौमुदी येन पीता । तं एव पुण्यवन्तं आत्मनो वामलोचनाञ्चलं एतस्मिन्</p>
<p>खिन्ने मन्दभागिनि जने क्षणं अर्पय ।] ३८</p>
<p>कुन्दलता (सासूयं इवालोक्य) अलं परपुरिसे गिञ्चन्तीहिं तुम्हेहिं</p>
<p>संभासणेण (इति धावन्ती जटिलां उपेत्य) अज्जे! कहं पढमं ब्रह्मणं ण</p>
<p>मग्गेसि, जो क्खु सुरं पुआबैस्सदि । [अलं परपुरुषे गृध्यन्तीभिर्युष्माभिः</p>
<p>सम्भाषणेन । आर्ये कथं प्रथमं ब्राह्मणं न मृगयसे, यः खलु सूर्यं</p>
<p>पूजापयिष्यति ।] ३९</p>
<p>जटिला बच्छे, सच्चं कहेसि । ता पसीद । आणेहि एक्कं बिअक्खणं बम्हणं ।</p>
<p>[वत्से, सत्यं कथयसि । तस्मात्प्रसीद । आनयैकं विचक्षणं ब्राह्मणं ।] ४०</p>
<p>अत्र राधिकोत्कण्ठातिशयदर्शनेन जटिलासमक्सं एव विप्रवेशेन</p>
<p>कृष्णप्रवेशचिन्तनं कुन्दलतायाः धीः ।</p>
<p>अथ क्रोधः</p>
<p>क्रोधस्तु मनसो दीप्तिरपराधादिदर्शनात् । । १३८ । ।</p>
<p>यथा द्वितीये (नेपथ्ये)</p>
<p>फुल्लत्यारान्नवविचकिले केलिकुञ्जेषु फुल्ला</p>
<p>शेफालीनां स्खलति कुसुमे हन्त चस्खाल बाला ।</p>
<p>मीलत्युच्चैः कुवलयवने मीलिताक्षी किलासीत्</p>
<p>वाच्यं किं वा परं उपहसीर्मा प्रणामच्छलेन । । (२.७)</p>
<p>अत्र पद्मासखीनां हरये रोषः ।</p>
<p>अथ साहसं</p>
<p>स्वजीवितनिराकाङ्क्षो व्यापारः साहसं भवेत् । । १३९ । ।</p>
<p>यथा दशमे</p>
<p>राधिका (सखेदं आत्मगतम्) साहु रे कीर साहु । बाट्ठं अणुग्गहिदम्हि, ता</p>
<p>दाणिं दुल्लहाहिट्ठदाणदच्छिणं तित्थवरं कालिअदेहं प्पविसिय अप्पाणं</p>
<p>सप्पाणं तुरिअं उबहिरस्सं । [साधु रे कीर साधु । बाढं अनुगृहीतास्मि, तद्</p>
<p>इदानीं दुर्लभाभीष्ठदानदक्षिणं तीर्थवरं कालियह्रदं प्रविश्य</p>
<p>आत्मानं सर्पेभ्यस्त्वरितं उपहरिष्यामि ।] ९८</p>
<p>अत्र राधायाः कालियह्रदप्रवेशः साहसं ।</p>
<p>अथ भयं</p>
<p>भयं त्वाकस्मिकत्रासः&hellip;</p>
<p>यथा नवमे चित्रदर्शने</p>
<p>मधुमङ्गलः एसो संखऊडो । [एष शङ्खचूडः ।]</p>
<p>राधा (सभयम्) परित्ताहि परित्ताहि (इति कृष्णं आलिङ्गति) ।</p>
<p>अत्र शङ्खचूडप्रसङ्गेन राधात्रासो भयं ।</p>
<p>अथ माया</p>
<p>&hellip; माया कैतवकल्पना । । १४० । ।</p>
<p>यथा चतुर्थे</p>
<p>वृन्दा (सानन्दम्) किं नाम राधासखीनां धियां अक्षुण्णं पश्य पश्य ।</p>
<p>मन्दा सान्ध्यपयोदसोदररुचिः सैवाभिमन्योस्तनुर्</p>
<p>वक्त्रं हन्त तदेव खर्वटघटीघोणं विगाढेक्षणं ।</p>
<p>व्यस्ता सैव गतिः करीरकुसुमच्छायं तदेवाम्बरं</p>
<p>मुद्रा कापि तथाप्यसौ पिशुनयत्यस्य स्वरूपच्छटां । । (४.३३)</p>
<p>अत्र संवृत्तिः</p>
<p>संवृत्तिः स्वयं उक्तस्य स्वयं आच्छादना भवेत् । । १४१ । ।</p>
<p>यथा नवमे</p>
<p>कृष्णः (वृन्दां अवलोक्य) सत्यभामा, मयि कथं (इत्यर्धोक्तेः । नववृन्दा</p>
<p>दृशं कूणयति ।)</p>
<p>चन्द्रावली (सखेदं नीचैः) विण्णादं पेम्मगोरवं । [विज्ञातं</p>
<p>प्रेमगौरवं ।]</p>
<p>कृष्णः (विभाव्य, स्वगतम्) हन्त, कथं असौ देवी । भवतु संवरीतुं</p>
<p>प्रयतिष्ये । (प्रकाशम्)</p>
<p>सती कथं असौ भामा देवी नाद्य प्रसीदति ।</p>
<p>निदानं अविदं सद्यः खिद्यते हृदयं मम । । (९.५९)</p>
<p>अत्र स्वयं उक्तस्य सत्यभामेत्यस्य शब्दस्य सती कथं अभामा इत्य्</p>
<p>अर्थान्तरेण संवरणात्संवृत्तिः ।</p>
<p>अथ भ्रान्तिः</p>
<p>भ्रान्तिर्विपर्ययज्ञानं प्रसङ्गस्यापि निश्चयात् । । १४२ । ।</p>
<p>यथा नवमे कृष्णः</p>
<p>अत्र भावि निरातङ्कमारो मे रमणं मम ।</p>
<p>दुरत्यन्ते कुशस्थल्या यदि दर्भाङ्गभूरियं । । (९.५८)</p>
<p>चन्द्रावली माहवि, णूणं दिट्ठह्मि जं विदब्भंगभुत्ति बाहरीअदि ।</p>
<p>[माधवि नूनं दृष्टास्मि, यद्विदर्भऽङ्गभूरिति व्याह्रियते ।]</p>
<p>अत्र विदर्भाङ्गभूरित्यस्य विगतदर्भभूमित्वाज्ञानं देव्याः भ्रान्तिः ।</p>
<p>भ्रान्तिस्तु केचिदिच्छन्ति भृङ्गबाधाविचेष्टितं ।</p>
<p>अथ दूत्यं</p>
<p>दूत्यं तु सहकारित्वं दुर्घटे कार्यवस्तुनि । । १४३ । ।</p>
<p>यथा प्रथमे, कुन्दलता</p>
<p>तिह्णाउला चऊरी पञ्जरिआसञ्जदा चिरं जलै ।</p>
<p>पाअं बंजुलकुञ्जे ताराही सप्पधारेहि । । (१.५८)</p>
<p>[तृष्णाकुला चकोरी पञ्जरिकासंयता चिरं ज्वलति ।</p>
<p>पादं बञ्जुलकुञ्जे ताराधीश प्रसारय । ।]</p>
<p>अत्र जटिलाप्रातिकूल्येन कुन्दलताया दुर्घटे राधासङ्गमकार्ये सहकारित्वं</p>
<p>दूत्यं ।</p>
<p>अथ हेत्ववधारणं</p>
<p>निश्चयो हेतुनार्थस्य मतं हेत्ववधारणम् । । १४४ । ।</p>
<p>यथा द्वितीये</p>
<p>वृन्दा स्थाने खल्वियं तव चिन्ता । तथ्यं एषा दुष्टेनाक्रान्ता त्रिलोकीं एव</p>
<p>सन्तापयेत् । यतः</p>
<p>विद्योतन्ते गुणपरिमलैर्याः समस्तोपरिष्टात्</p>
<p>ताः कस्यार्तं दधति न खल्स्पर्शदग्धास्तरुण्यः ।</p>
<p>भूयो भूयः स्वयं अनुपमां क्लान्तिं आसादयन्ती</p>
<p>मन्दाक्रान्ता भवति जगतः क्लेशदात्री हि चिन्ता । । (२.९)</p>
<p>अत्र चित्रनिदर्शनोपबृंहितेन सर्वगुणोत्तमस्त्रीदुःखरूपेण हेतुना</p>
<p>सर्वजनदुःखस्य निश्चयाद्धेत्ववधारणं ।</p>
<p>अथ स्वप्नः</p>
<p>स्वप्नो निद्रान्तरे किञ्चिज्जल्पितं परिचक्षते । । १४५ । ।</p>
<p>यथा सप्तमे</p>
<p>नववृन्दा</p>
<p>श्वाफल्केः सफलीबभूव ललिते हृल्लालसावल्लरी</p>
<p>हा धिक्पश्य मुरान्तकोऽयं उररीचक्रे रथारोहणं ।</p>
<p>इत्थं ते करुणस्वरस्तवकितं स्वप्नायितं शृण्वती</p>
<p>मन्ये तन्वि पतत्तुषारकपटाच्चक्रन्द यामिन्यपि । । (७.१०)</p>
<p>अत्र राधायाः स्वप्नायितं ।</p>
<p>अथ लेखः</p>
<p>विवक्षितार्थकलिता पत्रिका लेख ईरितः । । १४६ । ।</p>
<p>यथा पञ्चमे</p>
<p>पौर्णमासी</p>
<p>अचिरं निरस्य रसितैः प्रतिपक्षं राजहंसनिकुरम्बं ।</p>
<p>कृष्णघनस्त्वां अमृतैस्तृषितां चन्द्रकवतीं सिञ्च । । (५.७)</p>
<p>इत्यसौ चन्द्रावलीपत्रिकालेखः ।</p>
<p>अथ मदः</p>
<p>मदस्तु मद्यजः&hellip;</p>
<p>यथा पञ्चमे</p>
<p>भीष्मः (पुनरवधाय, सस्मितम्)</p>
<p>बिले क्व नु विलिल्यिरे नृपपिपीलिकाः पीडिताः</p>
<p>पिनस्मि जगदण्डकं ननु हरिः क्रुधं धास्यति ।</p>
<p>शचीगृहकुरङ्ग रे हससि किं त्वं इत्युन्नदन्न्</p>
<p>उदेति मदडम्बरस्खलितचूडं अग्रे हली । ।(५.४१) । ।</p>
<p>अत्र बलदेवस्य मदः ।</p>
<p>अथ चित्रं</p>
<p>चित्रं त्वाकाराणां विलोकनम् । । १४७ । ।</p>
<p>यथा नवमे</p>
<p>नववृन्दा (प्रविश्य) समीक्ष्यतां विचित्रं इदं चित्रं ।</p>
<p>अत्र माथुरचरित्रं चित्रलिखितं ।</p>
<p>सन्ध्यन्तराणां विज्ञेयः प्रयोगस्त्वविभागतः ।</p>
<p>तथैव दर्शनादेषां अनैयत्येन सन्धिषु । । १४८ । ।</p>
<p>अथ विभूषणानि</p>
<p>एवं अङ्गैरुपाङ्गैश्च सुश्लिष्टं रूपकश्रियः ।</p>
<p>शरीरं वस्त्वलङ्कुर्यात्षड्त्रिंशद्भूषणैः स्फुटम् । । १४९ । ।</p>
<p>भूषणाक्षरसङ्घातौ हेतुः प्राप्तिरुदाहृतिः ।</p>
<p>शोभासंशयदृष्टान्तावभिप्रायो निदर्शनम् । । १५० । ।</p>
<p>सिद्धिप्रसिद्धिर्दाक्षिण्यं अर्थापत्तिर्विभूषणं ।</p>
<p>पदोच्चयस्तुल्यतर्को विचारस्तद्विपर्ययः । । १५१ । ।</p>
<p>गुणातिपातोऽतिशयो निरुक्तं गुणकीर्तनं ।</p>
<p>गर्हणानुनयौ भ्रंशो लेशः क्षोभो मनोरथः । । १५२ । ।</p>
<p>अनुक्तिसिद्धिः सारूप्यं माला मधुरभाषणं ।</p>
<p>पृच्छोपदिष्टदृष्टानि षड्त्रिंशद्भूषणानि हि । । १५३ । ।</p>
<p>तत्र भूषणं</p>
<p>गुणालङ्कारबहुलं भाषणं भूषणं स्मृतम् । । १५४ । ।</p>
<p>यथा नवमे</p>
<p>कृष्णः (समन्तादवलोक्य)</p>
<p>लक्ष्मीः कैरवकाननेषु परितः शुद्धेषु विद्योतते</p>
<p>सन्मार्गद्रुहि सर्वशार्वरकुले प्रोन्मीलति क्षीणता ।</p>
<p>नक्षत्रेषु किलोद्भवत्यपचितिः क्षुद्रात्मसु प्रायिकी</p>
<p>शङ्के शङ्करमौलिरभ्युदयते राजा पुरस्ताद्दिशि । ।९.१० । ।</p>
<p>अत्र प्रसादमाधुर्यादिगुणानां अनुप्रासश्लेषानुमानाद्यलङ्काराणां च</p>
<p>सत्तया भूषणं ।</p>
<p>अथाक्षरसङ्घातः</p>
<p>वाक्यं अक्षरसङ्घातो भिन्नार्थं श्लिष्टशब्दकम् । । १५५ । ।</p>
<p>यथा पञ्चमे</p>
<p>सुपर्णः देव! पश्य पश्य</p>
<p>वक्त्राणि भान्ति परितो हरिणेक्षणानाम्</p>
<p>आरुढहर्म्यशिरसां भवदीक्षणाय ।</p>
<p>यैर्निर्मितानि तरसा सरसीरुहाक्ष</p>
<p>चन्द्रावलीपरिचितानि नभस्तलानि । । (५.३२)</p>
<p>अत्र चन्द्राणां आवल्या परिचितानीत्यत्र चन्द्रावली नाम प्रतिभानाद्</p>
<p>अक्षरसङ्घातः ।</p>
<p>अथ हेतुः</p>
<p>स हेतुरिति निर्दिष्टो यत्साध्यार्थप्रसाधकम् । । १५६ । ।</p>
<p>यथा सप्तमे</p>
<p>मधुमङ्गलः (निरीक्ष्य) पिअबास्स! पेक्ख काए बि अणुराइणीए सेवा किदत्थि ।</p>
<p>[प्रियवयस्य, पश्य कयाप्यनुरागिण्या सेवा कृतास्ति ।]</p>
<p>कृष्णः सखे! साधु लक्षितं ।</p>
<p>असौ व्यस्तन्यासा विशदयति माला विवशतां</p>
<p>विभक्तेयं चर्चा नयनजलवृष्टिं कथयति ।</p>
<p>करोत्कम्पं तस्या वदति तिलकं कुञ्चितं इदं</p>
<p>कृशाङ्ग्याः प्रेमाणं वरिवसितं एव प्रथयति । । (७.३२)</p>
<p>अत्रानुरागसाधनाय विवशत्वादिहेथेतूनां कथनादयं हेतुः ।</p>
<p>अथ प्राप्तिः</p>
<p>एकदेशविलोकेन प्राप्तिः शेषाभियोजनम् । । १५७ । ।</p>
<p>यथा नवमे</p>
<p>कृष्णः (परिक्रम्य)</p>
<p>लब्धा कुरङ्गि नवजङ्गमहेमवल्ली</p>
<p>रम्या स्फुटं विपिनसीमनि राधिकात्र ।</p>
<p>अस्यास्त्वया सखि गुरोर्यदियं गृहीता</p>
<p>माधुर्यवल्लितविलोचनकेलिदीक्षा । । ९.१७ । ।</p>
<p>अत्र लोचनसौन्दर्यदीक्षालालसस्य एकदेशस्य त्वयि विलोकनेन सालं त्वया</p>
<p>लब्धेति विशेषार्थस्य योजनात्प्राप्तिः ।</p>
<p>अथोदाहरणं</p>
<p>वाक्यं यद्गूढतुल्यार्थं तदुदाहरणं मतम् । । १५८ । ।</p>
<p>यथा द्वितीये</p>
<p>कुन्दलता (सस्मितम्) राहि, देहि मे पारितोसिअं, यं सुट्ठु दुल्लहं दे</p>
<p>अब्भत्थिदं मए णिब्बाहिदं । [राधे, देहि मे पारितोषिकं । यत्सुष्ठु दुर्लभं</p>
<p>तेऽभ्यर्थितं मया निर्वाहितं ।] ८०</p>
<p>राधिका (वक्रं अवेक्ष्य) कुन्दलदिए, किं मे अब्भत्थिदं? [कुन्दलते, किं</p>
<p>मेऽभ्यर्थितम्?] ८१</p>
<p>कुन्दलता अई, कीस भुअं भंगुरेसि, जा सूराराहणं भणामि । [अयि, कस्माद्</p>
<p>भ्रुवं भङ्गुरयसि, यत्सूर्याराधनं भणामि ।] ८२</p>
<p>अत्र कुन्दलता भणितस्य साभिप्रायगूढार्थतया उदाहरणं ।</p>
<p>यत्र तुल्यार्थयुक्तेन वाक्येनाभिप्रदर्शनात् ।</p>
<p>साध्यतेऽभिमतश्चार्थस्तदुदाहरणं मतं । । इति (Sआह्ढ् ६.११७)</p>
<p>तद्यथा, षष्ठे</p>
<p>नारदः ततस्तेनोक्तं</p>
<p>ज्वलितो जनः कृशानौ शाम्यति तप्तः कृशानुनैवायं ।</p>
<p>भगवति कृतागसो मे भगवानेवाधुना शरणं । । (६.१७)</p>
<p>अथ शोभा</p>
<p>शोभा स्वभावप्राकट्यं यूनोरन्योन्यं उच्यते ।</p>
<p>यथा चतुर्थे</p>
<p>राधिका (माधवं अवलोक्य, सानन्दं आत्मगतम्) भो भावं,</p>
<p>आणन्दपज्जण्ण, ण क्खु रुन्धीऐ जलासारेण उक्कंठिदा तवस्सिणीहि मे</p>
<p>दिट्ठीचौरी । क्खणं पिबेदु एसा दुल्लहं इमस्स मुहचन्दस्स जोण्हं । [भो</p>
<p>भगवन्, आनन्दपर्जन्य, न खलु रुन्ध्यतां जलासारेणोत्कण्ठिता तपस्विनी मे</p>
<p>दृष्ट्चकोरी । क्षणं पिबत्वेषा दुर्लभां अस्य मुखचन्द्रस्य ज्योत्स्नं
।] ९९</p>
<p>कृष्णः (राधां अवेक्ष्य, सहर्षम्)</p>
<p>धावत्याक्रमितुं मुहुः श्रवणयोः सीमानं अक्ष्णोर्द्वयी</p>
<p>पौष्कल्यं हरतः कुचौ बलिगुणैरारब्धमानं ततः ।</p>
<p>मुष्णीतश्चलतां भ्रुवौ चरणयोरुद्यद्धनुर्बिभ्रमे</p>
<p>राधायाः तनुपत्तने नरपतौ बाल्याभिधे शीर्यति । । (४.२७) १०१</p>
<p>अत्र परस्परभावप्राकट्याच्छोभा । कैश्चित्तु</p>
<p>सिद्धैरर्थैः समं यत्राप्रसिद्धोऽर्थः प्रकाशते ।</p>
<p>श्लिष्टलक्षणचित्रार्था सा शोभेत्यभिधीयते । । इत्याह । (Sआह्ढ् ६.१७६)</p>
<p>यथा नवमे</p>
<p>नववृन्दा (पुरोऽवलोक्य, सहर्षम्)</p>
<p>निर्मितभुवनविशुद्धिर्विधुर्मधुरालोकसाधने निपुणा ।</p>
<p>उल्लसितपरमहंसा भक्तिरिवेयं शरन्मिलिअति । । ९.१ । ।</p>
<p>अथ संशयः</p>
<p>अनिश्चयात्तु यद्वाक्यं सन्देहस्य निगद्यते । । १५९ । ।</p>
<p>यथा द्वितीये (नेपथ्ये)</p>
<p>स्थूलस्तालभुजोन्नतिर्गिरितटीवक्षाः क्व यक्षाधमः</p>
<p>क्वायं बालतमालकन्दलमृदुः कन्दर्पकान्तः शिशुः ।</p>
<p>नास्त्यन्यः सहकारितापटुरिह प्राणी न जानीमहे</p>
<p>हा गोष्ठेश्वरि कीदृगद्य तपसां पाकस्तवोन्मीलति । । (२.२९)</p>
<p>अत्र संशयेनैव वाक्यसमाप्तेरयं संशयः ।</p>
<p>अथ दृष्टान्तः</p>
<p>स्वपक्षे दर्शनं हेतोर्दृष्टान्तः साध्यसिद्धये । । १६० । ।</p>
<p>यथा नवमे</p>
<p>कृष्णः (विमृश्य) अथवा</p>
<p>धीरः प्रकृत्यापि जनः कदाचिद्</p>
<p>धत्ते विकारं समयानुरोधात् ।</p>
<p>क्षान्तिं हि मुक्त्वा बलवच्चलन्ती</p>
<p>सर्वंसहा भूरपि भूरि दृष्टा । । (९.२०)</p>
<p>अत्र धीरेऽपि जने विकारसद्भावे साध्ये तत्साधकस्य चलनरूपविकारस्य</p>
<p>हेतोः सर्वंसहायां भुवि दर्शितत्वाद्दृष्टान्तः ।</p>
<p>अथाभिप्रायः</p>
<p>अभिप्रायस्त्वभूतार्थो हृद्यः साम्येन कल्पितः ।</p>
<p>अभिप्रायं परे प्राहुर्ममतां हृद्यवस्तुनि । । १६१ । ।</p>
<p>यथा चतुर्थे</p>
<p>कृष्णः (सोत्सुकं रोमाञ्चं उन्मील्य)</p>
<p>उद्गीर्णाद्भुतमाधुरीपरिमलस्याभीरलीलस्य मे</p>
<p>द्वैतं हन्त समक्षयन्मुहुरसौ चित्रीयते चारणः ।</p>
<p>चेतः केलिकुतूहलोत्तरलितां सद्यः सखे मामकं</p>
<p>यस्य प्रेक्ष्य सुरूपतां व्रजवधूसारूप्यं अन्विष्यति । । (४.१९)</p>
<p>अत्राभूतार्थरूपस्य भगवद्द्वितीयत्वस्य नटे कल्पनं अभिप्रायः । हृद्य्</p>
<p>अवस्तुनि स्वसौन्दर्ये भोगेच्छया ममता वा ।</p>
<p>अथ निदर्शनं</p>
<p>यथार्थानां प्रसिद्धानां क्रियते परिकीर्तनं ।</p>
<p>परोपेक्षाव्युदासार्थं तन्निदर्शनं उच्यते । । १६२ । ।</p>
<p>यथा चतुर्थे</p>
<p>गार्गी (संस्कृतेन)</p>
<p>कामं सर्वाभीष्टकन्दं मुकुन्दं</p>
<p>या निर्बन्धात्प्राहिणोदिन्धनाय ।</p>
<p>आचार्यानी सा करोति स्म पण्यं</p>
<p>पिण्याकार्थं हन्त चिन्तामणीन्द्रं । । (४.६)</p>
<p>अत्र बिम्बानुबिम्बवस्तुबोधनात्निदर्शनं ।</p>
<p>अथ सिद्धिः</p>
<p>अतर्कितोपपन्नः स्यात्सिद्धिरिष्टार्थसङ्गमः ।</p>
<p>यथा षष्ठे</p>
<p>कृष्णः (यथा कृत्वा सगद्गदम्)</p>
<p>उपतरु ललितां तां प्रत्यभिक्षाय सद्यः</p>
<p>प्रकृतिमधुररूपां वीक्ष्य राधाकृतिं च ।</p>
<p>मणिं अपि परिचिन्वन्शङ्खचूडावतंसं</p>
<p>मुहुरहं उद्घूर्णं भूरिणा सम्भ्रमेण । । (६.४०)</p>
<p>अत्र इष्टस्य ललितादर्शनस्यातर्कितोपपन्नत्वात्सिद्धिः । कश्चित्तु बहूनां</p>
<p>कीर्तनं सिद्धिरभिप्रेतार्थसिद्धये इत्य्(Sआह्ढ् ६.१८६) आह । तद्यथा दशमे</p>
<p>कृष्णः प्रिये त्वदास्यं पश्यतो मे नोपमानवस्तूनि हृदयं आरोहन्ति नः ।</p>
<p>यतः</p>
<p>धत्ते न स्थितियोग्यतां चरणयोरङ्केऽपि पङ्केरुहं</p>
<p>नाप्यङ्गुष्ठनखस्य रत्नमुकुरः कक्षासु दक्षायते ।</p>
<p>चण्डि त्वन्मुखमण्डलस्य परितो निर्मञ्छनेऽप्यञ्जसा</p>
<p>नौचित्यं भजने समुज्ज्वलकला सान्द्रापि चन्द्रावली । । (१०.११)</p>
<p>अत्र स्पष्टं गुणकीर्तनं ।</p>
<p>अथ प्रसिद्धिः</p>
<p>प्रसिद्धिर्लोकविख्यातैरर्थैः स्वार्थप्रसाधनम् । । १६३ । ।</p>
<p>यथा षष्ठे</p>
<p>नववृन्दा (स्वगतम्)</p>
<p>वसन्ती शुद्धान्ते मधुरिमपरीता मधुरिपोर्</p>
<p>इयं तन्वी सद्यः स्वयं इह भवित्री करगता ।</p>
<p>वृताङ्गीं उत्तुङ्गैरविकलमधूलीपरिमलैः</p>
<p>प्रफुल्लां रोलम्बे नवकमलिनीं कः कथयति । । (६.२८)</p>
<p>अत्र लोकविख्यातस्य प्रफुल्लकमलिनीरोलम्बसङ्गमस्य कथनेन स्वार्थस्य</p>
<p>राधामाधवयोः सङ्गमस्य साधनं प्रसिद्धिः ।</p>
<p>अथ दाक्सिण्यं</p>
<p>दाक्षिण्यं तु भवेद्वाचा परचित्तानुवर्तनम् । । १६४ । ।</p>
<p>यथा द्वितीये</p>
<p>ललिता (सालीकम्) अज्जे, पेक्ख । एसो कण्हो मोट्टिमं अह्म विडम्बणं करेदि
।</p>
<p>[आर्ये, पश्य । एष कृष्णः बलादस्मद्विडम्बनं करोति ।] ११७</p>
<p>अत्र ललितया मुखरायाः चित्तानुवृत्तिर्दाक्षिण्यं ।</p>
<p>अथार्थापत्तिः</p>
<p>उक्तार्थानुपपत्त्याऽन्यो यस्मिन्नर्थः प्रकल्पते ।</p>
<p>वाक्यान्माधुर्यसंयुक्तात्सार्थापत्तिरुदाहृता । । १६५ । ।</p>
<p>यथा नवमे</p>
<p>नववृन्दा</p>
<p>कुन्ददन्ति दृशोर्द्वन्द्वं चन्द्रकान्तमयं तव ।</p>
<p>उदेति हरिवक्त्रेन्दौ स्यन्दते कथं अन्यथा । । ९.१३</p>
<p>अत्र स्यन्दनान्यथानुपपत्त्या नेत्रस्य चन्द्रकान्तमयत्वाकल्पनादियम्</p>
<p>अर्थापत्तिः । यथा वा दशमे</p>
<p>चन्द्रावली देअ! तुह्म विलास सोक्खाणं बाहादेण किद महापराहम्हि । ता</p>
<p>कारुण्णेण आणबेहि जधा गोठ्ठबैणो गोट्ठं गदुअ बसंती तुमं सुहिणं</p>
<p>करेमि । [देव! तव विलाससौख्यानां व्याघातेन कृतमहापराधास्मि । तत्</p>
<p>कारुण्येन आज्ञापय यथा गोष्ठपतेर्गोष्ठं गत्वा वसन्ती त्वां सुखिनं</p>
<p>करोमि । १०२</p>
<p>अत्र गोष्ठगमनार्थस्यानुपपत्त्या सत्यासङ्गमनिषेधः प्रकल्प्यते ।</p>
<p>अथ विशेषणं</p>
<p>सिद्धान्बहून्प्रधानार्थानुक्त्वा यत्र प्रयुञ्जते ।</p>
<p>विशेषयुक्तं वचनं विज्ञेयं तद्विशेषणम् । । १६६ । ।</p>
<p>यथा चतुर्थे, कृष्णः</p>
<p>लक्ष्मीवानिह दक्षिणानिलसखः साक्षान्मधुर्मोदते</p>
<p>माद्यद्भृङ्गविहङ्गहारिविहसत्यत्रापि वृन्दावनं ।</p>
<p>राधा यद्यभिसारं अत्र कुरुते सोऽयं महानेव मे</p>
<p>सान्द्रानन्दविलाससिन्धुलहरीहिन्दोलकोलाहलः । । (४.१७)</p>
<p>अत्र प्रसिद्धार्थान्मधुवृन्दावनादीनुक्त्वा राधाभिसारस्य</p>
<p>वैशिष्यकथनाद्विशेषणं । कश्चित्तु लेखिष्यमाणं</p>
<p>नवनवसुधासम्बन्धोऽपि (१.३३)</p>
<p>इत्यादिपद्यं अत्रोदाहरति ।</p>
<p>[*ण्Oठ्Eः Fउल्ल्वेर्से गिवेन्बेलोw, अत्१७१ (अतिशयः).]</p>
<p>अथ पदोच्चयः</p>
<p>बहूनां तु प्रयुक्तानां पदानां बहुभिः पदैः ।</p>
<p>उच्चयः सदृशार्थो यः स विज्ञेयः पदोच्चयः । । १६७ । ।</p>
<p>यथा चतुर्थे, कृष्णः</p>
<p>मतिरघूर्णत सार्धं अलिव्रजैः</p>
<p>धृतिरभून्मधुभिः सह विच्युता ।</p>
<p>व्यकसदुत्कलिका कलिकालिभिः</p>
<p>समं इह प्रियया वियुतस्य मे । । (४.२१)</p>
<p>अत्र मत्यादीनां घूर्णादिक्रियासु अलिव्रजादिभिः समावेशादयं पदोच्चयः ।</p>
<p>कश्चित्तु उच्चयोऽर्थानुरूपो यः पदानां स पदोच्चयः इत्य्(Sआह्ढ् ६.१८०) आह
।</p>
<p>यथा दशमे</p>
<p>[*ण्Oठ्Eः संचयो]</p>
<p>सुतनु किञ्चिदुदञ्चय लोचने</p>
<p>चलचकोरचमत्कृतिचुम्बिनी ।</p>
<p>स्मितसुधां च सुधाकरमाधवी</p>
<p>विधुरतो विधयेऽत्र धुरन्धरां । ।१०.८ । ।</p>
<p>अथ तुल्यार्थकः</p>
<p>रूपकैरुपमाभिर्वा तुल्यार्थाभिः प्रयोजितः ।</p>
<p>अप्रत्यक्षार्थसंस्पर्शः तुल्यतर्क इतीरितः । । १६८ । ।</p>
<p>यथा तत्रैव नवमे, कृष्णः</p>
<p>कदर्थनादप्युरुबाल्यचापलैर्</p>
<p>उत्सर्पतो स्नेहभरेण विक्लवां ।</p>
<p>विलोकमानस्य ममाद्य मातरं</p>
<p>हविर्विलायं हृदयं विलीयते । । (९.२६)</p>
<p>अत्र हविर्विलायं इति लुप्तोपमयाऽप्रत्यक्षस्य चित्तद्रवस्य कथनं</p>
<p>तुल्यतर्कः । कश्चित्तु तुल्यतर्को यदर्थेन तर्कः प्रकृतगामिना इत्य्(Sआह्ढ्</p>
<p>६.१८०) आह । यथा चतुर्थे</p>
<p>जटिला णूणं नूउरसहेन आहडिट्टा एदे हंसा हंसणंदिणीजलादो वणे</p>
<p>धाअन्ति । ता बहूडिआ णादिदूरे हबिस्सदि । [नूनं नूपुरशब्देन आकर्षिता एते</p>
<p>हंसा हंसनन्दिनीजलात्वने धावन्ति । तद्वधूटिका नातिदूरे भविष्यति ।]</p>
<p>अथ विचारः</p>
<p>विचारस्त्वेकसाध्यस्य बहुसाधनवर्णनं ।</p>
<p>यथा प्रथमे, कृष्णः</p>
<p>सखे, मधुमङ्गल, पश्य</p>
<p>अतनुतृणकदम्बास्व्&gt;अदशैथिल्यभाजाम्</p>
<p>अविरलतरहंभारम्भताम्यन्मुखीयं ।</p>
<p>चटुलितनयनश्रीरवली नैचिकीनां</p>
<p>पथि सुवलितकण्ठी गोकुलोत्कण्ठिताभूत् । । (१.२८)</p>
<p>अत्रोत्कण्ठितस्या साध्यस्य साधनानि तृणास्वादशैथिल्यादीनि । यद्वा अग्रे</p>
<p>लेख्यं शरणं इह यो भ्रातुः (५.२५) इत्यादि पद्यं अत्रोदाहरणं ज्ञेयं ।</p>
<p>कश्चित्तु विचारो युक्तिवाक्यैर्यदप्रत्यक्षार्थदर्शनं इत्य्(Sआह्ढ् ६.१८२) आह ।</p>
<p>अत्रोक्तं उदाहरणं अपि सङ्गच्छते ।</p>
<p>अथ तद्विपर्ययः</p>
<p>विचारस्यान्यथाभावो विज्ञेयस्तद्विपर्ययः । । १६९ । ।</p>
<p>यथा षष्ठे</p>
<p>राधा (सव्यथं आकाशे संस्कृतं आश्रित्य)</p>
<p>विचित्रायां क्षौण्यां अजनिषत कन्याः कति न वा</p>
<p>कठोराङ्गी नान्या निवसति मया कापि सदृशी ।</p>
<p>मुकुन्दं यन्मुक्त्वा समयं अहं अद्यापि गमये</p>
<p>धिगस्तु प्रत्याशां अहह धिगसून्धिङ्मम धियं । । (६.२१)</p>
<p>अत्रोद्वेगातिशयेन प्रत्याशाधिकरणाद्विपर्ययः ।</p>
<p>अथ गुणातिपातः</p>
<p>गुणातिपातो व्यत्यस्तगुणाख्यानं उदाहृतः । । १७० । ।</p>
<p>यथा चतुर्थे</p>
<p>जटिला (सोल्लुण्ठं विहस्य, संस्कृतेन)</p>
<p>व्रजेश्वरसुतस्य कः परवधूविनोदक्रिया</p>
<p>प्रशस्तिभरभूषितं गुणं अवैति नास्य क्षितौ ।</p>
<p>यदेष रतितस्करः पथि निरुध्य साध्वीर्बलात्</p>
<p>तदीयकुचकुट्मले करजं ओं नमो विष्णवे । । (४.३१)</p>
<p>अत्र प्रकटश्च गुणातिपातः । कश्चित्तु गुणातिपातः कार्ये यद्विपरीतं गुणान्</p>
<p>प्रति इत्याह (Sआह्ढ् ६.१८४), यथा पञ्चमे चन्द्रावली (संस्कृतेन)</p>
<p>शरणं इह यो भ्रातुस्तस्य प्रतीपविधायिना</p>
<p>हितकृदपि ता देव्यास्तस्याः समग्रं उपेक्षणं ।</p>
<p>गतिरविकलो यो मे तस्य प्रियस्य च विस्मृतिर्</p>
<p>बत हतविधो वामे सर्वं प्रयाति विपर्ययं । । (५.२५)</p>
<p>अथ अतिशयः</p>
<p>बहून्गुणान्कीर्तयित्वा सामान्येन च संश्रितान् ।</p>
<p>विशेषः कीर्त्यते यत्र ज्ञेयः सोऽतिशयो बुधैः । । १७१ । ।</p>
<p>यथा प्रथमे कृष्णः</p>
<p>नवनवसुधासम्बन्धोऽपि प्रियोऽपि दृशां सदा</p>
<p>सरसिजवनीं म्लानां कुर्वन्नपि प्रभया स्वया ।</p>
<p>विधुरपि कलापूर्णोऽप्युच्चैः कुरङ्गधरः शशी</p>
<p>व्रजमृगदृशां वक्त्रैरेभिः सुरङ्गधरैर्जितः । । १.३३</p>
<p>अत्र चन्द्रमुखयोः सुधासम्बन्धत्वादिसामान्यगुणकीर्तनानन्तरं</p>
<p>मुखेषु सुरङ्गत्वकीर्तनं विशेषः ।</p>
<p>अथ निरुक्तं</p>
<p>निरुक्तं निरवद्योक्तिर्नामान्यर्थप्रसिद्धये । । १७२ । ।</p>
<p>यथा प्रथमे कृष्णः (चन्द्रावलीं आसाद्य सानन्दम्)</p>
<p>नीतस्तन्वि मुखेन ते परिभवं भ्रूक्षेपैविक्रीडया</p>
<p>बिभ्यद्विष्णुपदं जगाम शरणं तत्राप्यधैर्यं गतः ।</p>
<p>आसाद्य द्विजराजितां विजयिनः सेवार्थं अस्योज्ज्वलच्</p>
<p>चन्द्रोऽयं द्विजराजतापदं अगात्तेनासि चन्द्रावली । । (१.४०)</p>
<p>अत्र चन्द्रावली नाम निरुक्तं ।</p>
<p>अथ गुणकीर्तनं</p>
<p>लोके गुणातिरिकानां बहूनां यत्र नामभिः ।</p>
<p>एकः संशब्द्यते तत्तु विज्ञेयं गुणकीर्तनम् । । १७३ । ।</p>
<p>यथा द्वितीये, कृष्णः (पुरो राधां पश्यन्नपवार्य)</p>
<p>विहार सुरदीर्घिका मम मनःकरीन्द्रस्य या</p>
<p>विलोचनचकोरयोः शरदमन्दचन्द्रप्रभा ।</p>
<p>उरोम्बरतटस्य चाभरणचारुतारावली</p>
<p>मयोन्नतमनोरथैरियं अलम्बि सा राधिका । । २.१० । ।</p>
<p>अत्र सुरदीर्घिकाशब्दैः राधासंशब्दनं गुणकीर्तनं ।</p>
<p>अथ गर्हणं</p>
<p>यत्र सङ्कीर्तयन्दोषान्गुणं अर्थेन दर्शयेत् ।</p>
<p>गुणान्वा कीर्तयन्दोषं दर्शयेद्गर्हणं हि तत् । । १७४ । ।</p>
<p>त्र्त्राद्यं यथा सप्तमे,</p>
<p>माधवी देअ, कटोरप्पा एसा भट्टिदारिआ सुट्ठु ताबं सोढुं पारेदि जं</p>
<p>तुम्ह पच्चक्खं च्चेअ चंदभाआमंदिरे जलंतं जलनकुंडं जलकेलिकुण्डं</p>
<p>बिण्णादबदी । [देव, कठोरात्मैषा भर्तृदारिका सुष्ठु तापं सोढुं पारयति</p>
<p>तत्तव प्रत्यक्षं एव चन्द्रभागामन्दिरे ज्वलन्तं ज्वलन्तकुण्डं</p>
<p>जलकेलिकुण्डं विज्ञातवती ।] १४९</p>
<p>कृष्णः (स्वगतम्) माधवि, साधु साधु यदत्र स्नेहातिरेकं सूचयन्ती समये</p>
<p>सख्यसेवां वितनोषि । १५०</p>
<p>अत्र कठोरादिरूपस्य दोषस्य कथनं अपि</p>
<p>कृष्णविषयानुरागगुणकीर्तनतया पर्यवसितं । द्वितीयं यथा चतुर्थे</p>
<p>कुन्दलता बीराहिमण्णो, पुण्णबदी मे सही राहा । जाए दक्खिणा सच्चबादिणी</p>
<p>सिणिद्धा तुम्ह मादा सुस्सू लद्धा । [वीराभिमन्यो! पुण्यवती मे सखी राधा,</p>
<p>यया दक्षिणा सत्यवादिनी स्निग्धा तव माता श्वश्रूर्लब्धा ।] १३३</p>
<p>अत्र गुणकीर्तनं अप्यर्थतो दोष इति गर्हणं ।</p>
<p>अथानुनयः</p>
<p>अभ्यर्थनापरं वाक्यं विज्ञेयोऽनुनयो बुधैः ।</p>
<p>यथा पञ्चमे, कृष्णः सास्रं</p>
<p>अयं कण्ठे लग्नः शशिमुखि जनस्ते प्रणयवान्</p>
<p>यदप्राप्त्या धन्यां तनुं अतनुरूपां तृणयसि ।</p>
<p>प्रसीदाद्य प्राणेश्वरि विरम मास्मिन्ननुगते</p>
<p>कृथाः पत्यावत्याहितं इदं उरो मे विदलति । । ५.३५ । ।</p>
<p>अत्र कृष्णेन चन्द्रावलीप्रार्थनं अनुनयः ।</p>
<p>अथ भ्रंशः</p>
<p>पतनात्प्रकृतादर्थादन्यस्मिन्भ्रंश ईरितः । । १७५ । ।</p>
<p>यथा नवमे, माधवी</p>
<p>देअ, इमाणं पेम्मकोमलाणं अक्खराणं मा क्खु णं अहिरूबं जाणाहि । जं</p>
<p>एसा ण होदि । [देव, एषा प्रेमकोमलानां अक्षराणां मा खल्वेतां अभिरूपां</p>
<p>जानीहि । यदेषा सत्या न भवति ।] १९४</p>
<p>कृष्णः साधु माधविके! साधु । मदीयहृदयाशङ्का त्वया निरस्ता । तद्</p>
<p>इन्द्रजालाभिज्ञया नववृन्दयैव निर्मितेयं मायिकी देवी रसालमूलवर्तिनी</p>
<p>खलु सत्या ।</p>
<p>अत्र सत्याशब्दस्य प्रकृतार्थं सत्यभामारूपं परित्यज्य तथार्थलक्षणस्य</p>
<p>कथनाद्भ्रंशः । कश्चित्तु कथयन्ति बुधाः भ्रंशं वाच्यादन्यतरद्वचः</p>
<p>इत्याह । यथा प्रथमे, कृष्णः</p>
<p>[*ण्Oठ्Eः Sआह्ढ् ६.१८७ हस्दृप्तादीनां भवद्भ्रंशो वाच्यादन्यतरद्वचः
।]</p>
<p>सरोजाक्षि परोक्षं ते कदापि हृदयं मम ।</p>
<p>न स्प्रष्टुं अप्यलं बाधा राधा त्वाक्रम्य गाहते । । १.४२</p>
<p>अत्र वाच्याद्राधाया अस्पर्शादन्यद्बाधाक्रमणं भ्रंशः ।</p>
<p>अथ लेशः</p>
<p>लेशः स्यादिङ्गितज्ञानकृद्विशेषणवद्वचः । ।</p>
<p>यथा पञ्चमे, भीष्मकः</p>
<p>अयं इह किल कन्याबान्धवानां निबन्धः</p>
<p>समुचित इति लक्ष्मीकान्त विज्ञापयामि ।</p>
<p>मम दुहितुरनुज्ञोल्लङ्घनादङ्गनायाः</p>
<p>कथं अपि न परस्याः पाणिसङ्गो विधेयः । । ५.३८ । ।</p>
<p>(इत्याद्युक्तौ श्रीकृष्णः पौरमासीमुखं ईक्षते)</p>
<p>पौर्णमासी मुकुन्द! गोकुलकुमारीकुलानि चन्द्रावलीमात्रावशेषाणि</p>
<p>दुर्विदग्धेन विधिना कृतानि । तदत्र का क्षतिः?</p>
<p>अत्र चन्द्रावलीमात्रावशेषाणीति विशेषणवद्वचः कृष्णेङ्गितज्ञापकतया</p>
<p>संवृत्तं इति लेशः ।</p>
<p>अत्र क्षोभः</p>
<p>क्षोभस्त्वन्यगते हेतावन्यस्मिन्कार्यकल्पनम् । । १७६ । ।</p>
<p>यथा सप्तमे, कृष्णः</p>
<p>त्वदङ्गसङ्गतैरेभिस्तप्तोऽस्मि मिहिरातपैः ।</p>
<p>विन्दन्ती वन्दनच्छायां मां देवि शिशिरीकुरु । । ७.३७ । ।</p>
<p>अत्र सूर्यातपेषु चन्द्रावल्यङ्गसङ्गतेषु तत्कार्यभूतस्य तापस्य कृष्णेन</p>
<p>स्वस्मिन्कल्पनात्क्षोभः । कश्चित्तु क्षोभस्थाने सङ्क्षेपं पञ्हन्लक्षयन्ति</p>
<p>सङ्क्षेपो यत्तु सङ्क्षेपादात्मान्यर्थे प्रयुज्यते । (Sआह्ढ् ६.१९२) यथाष्टमे</p>
<p>कृष्णः देवि, त्रिलोककक्षासु किं तवाभीष्टं? तदभिव्यज्य</p>
<p>निजनिदेशभाजनं अन्यतयैव पर्याप्तसमस्तनिश्रेयसे प्रेयसि विधेहि</p>
<p>प्रसादमाधुरीं ।</p>
<p>अथ मनोरथः</p>
<p>मनोरथस्तु व्याजेन विवक्षितनिवेदनम् । । १७७ । ।</p>
<p>यथा चतुर्थे</p>
<p>राधिका (सौत्सुक्यं पुरो दृष्ट्वा) हला ललिदे, पेक्ख पेख धण्णा एसा</p>
<p>तरंगलेहा जा खु सेवालबल्ली णिबद्धपाअं णं हंसिअं मोआबेदि । ता फुडं</p>
<p>भिसिणीपत्तन्तरिदेण कलहंसेण संघडैस्सदि । [हला ललिते, पश्य पश्य धन्या</p>
<p>एषा तरङ्गलेखा या खलु शैवालवल्लीनिबद्धपादां एनां हंसिकां</p>
<p>मोचयति । तत्स्फुटं बिसिनीपत्रान्तरितेन कलहंसेन संघट्टिष्यति ।] ७१</p>
<p>अत्र हंसीव्याजेन राधायाः कृष्णसङ्गमाभिलाषकथनं मनोरथः ।</p>
<p>अथानुक्तसिद्धिः</p>
<p>प्रस्तावनैव शेषार्थो यत्रानुक्तोऽपि बुद्ध्यते ।</p>
<p>अनुक्तसिद्धिरेषा स्यादित्याह भरतो मुनिः । । १७८ । ।</p>
<p>[*ण्Oठ्Eः Fइर्स्त्रेफ़ेरेन्चे तो भरत, wहों हे हस्नोत्बीन्फ़ोल्लोwइन्ग्वेर्य्च्लोसेल्य्.</p>
<p>णाट्१६.१६९ = प्रस्तावेनैव शेषोऽर्थः कृत्स्नो यन्न प्रतीयते । वचनेन</p>
<p>विनानुक्तसिद्धिः सा परिकीर्तिता । ।]</p>
<p>यथा चतुर्थे राधा</p>
<p>हला लबंगकुडुङ्गे आहरन्ती तुमं बुंदाअणबासिणा मत्तकलहिन्देण आअदुअ</p>
<p>हत्थेण गहीदहत्थासि संबुत्ता । तदो संभमेन घुस्मन्तीए तुह हढेण</p>
<p>ओट्ठपल्लां डंसन्तेण तिना बामे त्थबास्मि फुरन्ततिक्खकामङ्कुसं</p>
<p>करपुक्खरं । [हला लवङ्गकुञ्जे आहरन्ती त्वं वृन्दावनवासिना</p>
<p>मत्तकलभेन्द्रेण आगत्य हस्तेन गृहीतहस्तासि संवृत्ता । ततः सम्भ्रमेन</p>
<p>घूर्णन्त्यस्तव हठेण ओष्ठपल्लवं दंशता तेन वामे स्तवके</p>
<p>स्फुरत्तीक्ष्णकामाङ्कुशं करपुष्करम् ।] ९१</p>
<p>अत्रानुक्तस्यापि स्तने नखरार्पणस्य बोधादनुक्तसिद्धिः ।</p>
<p>अथ सारूप्यं</p>
<p>दृष्टश्रुतानुभूतार्थकथनादिसमुद्भवं ।</p>
<p>सादृश्यं यत्र सङ्क्षोभात्तत्सारूप्यं निरूप्यते । । १७९ । ।</p>
<p>यथा चतुर्थे</p>
<p>जटिला अरे आहिण्डिआ कीस मुखं ढकेसि? जं दे बिज्जा न बिक्काइदा । [अरे आहिण्डिक&quot;</p>
<p>कस्मान्मुखं आच्छादयसि? यत्ते विद्या न विक्रीता ।] (इति प्रसह्य</p>
<p>सम्मुखयति) १२६</p>
<p>अभिमन्युः (स्वगतम्) हद्धी हद्धी बाउलिऽए अम्माए लज्जापज्जाउलो किदम्हि ।</p>
<p>ता इदो अबक्कमिस्सं । [हा धिक्, हा धिक्! बातूलिकया अम्बया लज्जापर्याकुलः</p>
<p>कृतोऽस्मि । तदितोऽपक्रमिष्यामि ।] १२७</p>
<p>अत्र सारिकामुखश्रुतकृष्णप्रवेशसङ्क्षोभाज्जटिलायाः स्वपुत्रे</p>
<p>कृष्णबुद्धिकथनात्सारूप्यं ।</p>
<p>अथ माला</p>
<p>बहूनि कारणान्येव सा मालेत्यभिधीयते । । १८० । ।</p>
<p>यथा द्वितीये</p>
<p>राधा ललिदे प्पसीद प्पसीद सुठ्ठु संकौलम्हि । [ललिते प्रसीद प्रसीद</p>
<p>सुष्ठु शङ्काकुलास्मि ।] (पुनः संस्कृतेन)</p>
<p>गतप्रायं सायं चरितपरिशङ्की गुरुजनः</p>
<p>परीवादस्तुङ्गो जगति सरलाहं कुलवती ।</p>
<p>वयस्यस्ते लोलः सकलपशुपालीसुहृदसौ</p>
<p>तदा नम्रं याचे सखि रहसि सङ्चारय न मां । । २.१९</p>
<p>अत्र सायं गमनादिबहुकारणानां स्वेष्टसञ्चारणाभावाय कथितत्वात्माला ।</p>
<p>अथ मधुरभाषणं</p>
<p>यत्प्रसन्नेन मनसा पूज्यं पूजयितुर्वचः ।</p>
<p>स्तुतिप्रकाशनं तत्तु ज्ञेयं मधुरभाषणम् । । १८१ । ।</p>
<p>यथा पञ्चमे</p>
<p>नृपौ (सप्रश्रयम्)</p>
<p>एकस्मिन्निह रोमकूपकुहरे ब्रह्माण्डभाण्डावली</p>
<p>यस्य प्रेक्षयते गवाक्षपदवीघूर्णत्पराणूपमा ।</p>
<p>केयं तस्य समृद्धये तव विभो राजेन्द्रताग्रामटी</p>
<p>शौटीर्येण चमत्कृतिं तदपि नः कां अप्यसौ पुष्यति । ।(५.१७)</p>
<p>अत्र प्रकटं एव मधुभाषणं ।</p>
<p>अथ पृच्छा</p>
<p>प्रश्न एवोत्तरे यत्र सा पृच्छा परिकीर्तिता । ।</p>
<p>यथा नवमे</p>
<p>कृष्णः (पुरो दाडिमीं उपेत्य)</p>
<p>कान्तिं पीतांशुकस्फीतां बिभ्रती विक्षिता वने ।</p>
<p>मयाद्य मृग्यमाणा सा त्वया मृगविलोचना । । (९.१८)</p>
<p>अत्र हे शुक, पीतां कान्तिं बिभ्रती मया मृग्यमाणा सा दृष्टेति प्रश्च्ने, हे</p>
<p>पीतांशुक, त्वया मृग्यमाणा सा मया दृष्टेत्युत्तरेण पृच्छा ।</p>
<p>अथोपदिष्टं</p>
<p>शास्त्रानुसारि यद्वाक्यं उपदिष्टं तदुच्यते । । १८२ । ।</p>
<p>यथा षष्ठे नारदः</p>
<p>प्रेयस्यः पशुपालिका विहरतो यास्तत्र वृन्दावने</p>
<p>लक्ष्मीदुर्लभचित्रकेलिकलिका कान्तस्य कंसद्विषः ।</p>
<p>राधा तत्र वरीयसीति नगरीं तां आश्रितायां क्षितौ</p>
<p>सेवां देवि समस्तमङ्गलकरी यस्यास्त्वं अङ्गीकुरु । । (६.१९)</p>
<p>अत्र हरिप्रियजनसेवा समस्तमङ्गलकरीति शास्त्रानुसारित्वं ।</p>
<p>अथ दृष्टं</p>
<p>जात्यादिवर्णनं धीरैर्दृष्टं इत्यभिधीयते । । १८३ । ।</p>
<p>यथा द्वितीये</p>
<p>वृन्दा (पुरो दृष्टिं क्षिपन्ती)</p>
<p>करोति दधिमन्थनं स्फुटविसर्पिफेनच्छटा</p>
<p>विचित्रितगृहाङ्गणं गहनगर्गरीगर्जितं ।</p>
<p>मुहुर्गुणविकर्षणप्रवणताक्रमाकुञ्चित</p>
<p>प्रसारितकरद्वयीक्वणितकङ्कणं मालती । । (२.३)</p>
<p>अत्र दधिमथनक्रियास्वभाववर्णनं दृष्टं । ।</p>
<p>सन्ध्यन्तराण्यनुक्त्वैव भूषणं लक्षणाख्यया ।</p>
<p>प्रोच्यतेऽन्यत्त्रय्स्त्रिंशत्सङ्ख्या कश्चिद्विभूषणम् । । १८४ । ।</p>
<p>मुनेरसम्मत्तत्वेन तत्तु सर्वं उपेक्षितं ।</p>
<p>केषाञ्चिदत्र सन्ध्यङ्गगुणालङ्कारलक्ष्मणाम् । । १८५ । ।</p>
<p>अन्तर्भावेऽपि यत्नेन कर्तव्यत्वाय कीर्तितं ।</p>
<p>अथ पताकास्थानानि</p>
<p>अर्थस्य तु प्रधानस्य भाव्यवस्थस्य सूचकम् । । १८६ । ।</p>
<p>यदागन्तुकभावेन पताकास्थानकं हि तत् ।</p>
<p>एतद्द्विधा तुल्यसंविधानं तुल्यविशेषणम् । । १८७ । ।</p>
<p>तत्राद्यं त्रिप्रकारं स्याद्द्वितीयं त्वेकं एव हि ।</p>
<p>एवं चतुर्विधं ज्ञेयं पताकास्थानकं बुधैः । । १८८ । ।</p>
<p>तत्राद्यं</p>
<p>सहसिअवार्थसम्पत्तिर्गुणवत्युपचारतः ।</p>
<p>पताकास्थानकं इदं प्रथमं परिकीर्तितम् । । १८९ । ।</p>
<p>यथा ललितमाधवे सप्तमे</p>
<p>राधिका (परिक्रम्य पीतोत्तरीयाञ्चलं गृह्णन्ती सकम्पम्)</p>
<p>दग्धं हन्त दधानया वपुरिदं यस्यावलोकाशया</p>
<p>सोढा मर्मविपाटने पटुरियं पीडातिवृष्टिर्मया ।</p>
<p>कालिन्दीयतटीकुटीरकुहरक्रीडाभिसारव्रती</p>
<p>सोऽयं जीवितबन्धुरिन्दुवदने भूयः समालिङ्गितः । । ७.१८ । ।</p>
<p>अत्र प्रतिबिम्बे सोऽयं जीवितबन्धुरित्युपचारप्रयोगेण भाविनः कृष्णस्य</p>
<p>सूचनात्सहसार्थसम्पत्तिरूपं इदं पताकास्थानकं ।</p>
<p>अथ द्वितीयं</p>
<p>वचःसातिशयश्लिष्टं काव्यवस्तुसाश्रयं ।</p>
<p>पताकास्थानकं इदं द्वितीयं परिकीर्तितम् । । १९० । ।</p>
<p>यथा द्वितीयेऽङ्के कृष्णः</p>
<p>स्मररोधनानुबन्धी क्रमविस्तारितकलाविलासभवः ।</p>
<p>क्षणदापतिरिव दृष्टः क्षणदायी राधिकासङ्गः । । (२.१७)</p>
<p>(नेपथ्ये) दुर्लभः पुण्डरीकाक्ष वृत्तस्ते विप्रकर्षतः । ९०</p>
<p>कृष्णः (सव्यथं उच्चैः) भोः कोऽयं दुर्लभः? ९१</p>
<p>(पुनर्नेपथ्ये)</p>
<p>यत्नादन्विष्यमाणोऽपि वल्लवैः पशुमण्डलः । । (२.१८) ९२</p>
<p>अत्र भविष्यतो राधासङ्गमदुर्लभत्वस्य सूचनादिदं श्लिष्टं नाम</p>
<p>द्वितीयं पताकास्थानकं ।</p>
<p>अथ तृतीयं</p>
<p>अर्थोपक्षेपणं यत्तु लीनं सविनयं भवेत् ।</p>
<p>श्लिष्टोत्तरयुतं नाम तृतीयं परिकल्पितम् । । १९१ । ।</p>
<p>यथा सप्तमे, कृष्णः</p>
<p>(सर्वतः प्रेक्ष्य) प्रियवयस्य! कियद्दूरे सा वृन्दाटवी ?</p>
<p>मधुमङ्गलः (संस्कृतेन)</p>
<p>स्फुटच्चटुलचम्पकप्रकररोचिरुल्लासिनी</p>
<p>मदोत्तरलकोकिलावलिकलस्वरालापिनी ।</p>
<p>मरालगतिशालिनी कलय कृष्णसाराधिका</p>
<p>(इत्यर्धोक्ते)</p>
<p>कृष्णः (ससम्भ्रमौत्सुक्यम्) वत्स क्वासौ ?</p>
<p>मधुमङ्गलः (अङ्गुल्या दर्शयन्)</p>
<p>पुरः स्फुरति वल्लभा तव</p>
<p>कृष्णः (सव्यग्रम्) वयस्य! नाहं पश्यामि । तदाशु दर्शय । क्व सा मे</p>
<p>राधिका ?</p>
<p>मधुमङ्गलः &hellip; मुकुन्द वृन्दाटवी । । (७.१७)</p>
<p>अत्र सज्जल्पितेन मधुमङ्गलवाक्येन भाविनो राधादर्शनस्य</p>
<p>सूचनाच्छ्लिष्टोत्तरं नाम तृतीयं पताकास्थानं ।</p>
<p>अथ दर्शनं</p>
<p>द्व्यर्थो वचनविन्यासः सुश्लिष्टः काव्ययोजितः ।</p>
<p>उपन्यासेन युक्तस्तु चतुर्थं परिकीर्तितम् । । १९२ । ।</p>
<p>यथा पञ्चमे सुपर्णः</p>
<p>नभसि रभसवद्भिः श्लाघमाना मुनीन्द्रैर्</p>
<p>महितकुवलयाक्षी कीर्तिशुभ्रांशुवक्त्रा ।</p>
<p>नृपकुलं इह हित्वा चेदिराजप्रधानं</p>
<p>मुरदमन गमिष्यत्युत्सुकां त्वां जयश्रीः । । (५.२८)</p>
<p>अत्र सुपर्णस्य द्व्यर्थवचनेन चन्द्रावलीप्राप्तिसूचनात्तुल्यविशेषणं ।</p>
<p>अथार्थोपक्षेपकाः</p>
<p>वस्तु सर्वं द्विधा सूच्यं असूच्यं इति भेदतः ।</p>
<p>रसहीनं भवेदत्र वस्तु तत्सूच्यं उच्यते । । १९३ । ।</p>
<p>अदर्शनीयं अङ्के तदवश्यं वाच्यं एव चेत् ।</p>
<p>अर्थोपक्षेपकैरेतत्सूचयेत्सुष्ठु पण्डितः । । १९४ । ।</p>
<p>विष्कम्भचूलिकाङ्कास्याङ्कावतारप्रवेशकैः ।</p>
<p>अथ विष्कम्भः</p>
<p>भवेद्विष्कम्भको भूतभाविवस्त्वंशसूचकः । । १९५ । ।</p>
<p>अमुख्यपात्रैः सङ्क्षेपादादावङ्कस्य दर्शितः ।</p>
<p>स शुद्धो मिश्र इत्यु क्तो मिश्रः स्यान्नीचमध्यमैः । । १९६ । ।</p>
<p>विदग्धमाधवे यद्वद्द्वितीयाङ्कमुखे कृतः ।</p>
<p>मुखरायुक्तया नानीद्मुख्यासौ मिश्रसंज्ञकः । । १९७ । ।</p>
<p>शुद्धः केवलमध्येऽयं एकानेककृतो भवेत् ।</p>
<p>विनिर्मितो बहुत्रायं तस्मिन्ललितमाधवे । । १९८ । ।</p>
<p>अथ चूलिका</p>
<p>प्राज्ञैर्यवनिकान्तःस्थैरदृश्यैर्या तु निर्मिताः ।</p>
<p>आदावङ्कस्य मध्ये वा चूलिका नाम सा भवेत् । । १९९ । ।</p>
<p>स्पष्टं बहुत्रोदाहरणं ।</p>
<p>अथाङ्कास्यं</p>
<p>यत्र स्यादङ्क एकस्मिन्नङ्कानां सूचनाखिला ।</p>
<p>तदङ्कास्यं इति प्राहुर्बीजार्थख्यापकं च यत् । । २०० । ।</p>
<p>गार्गीसंयुक्तया पौर्णमास्या ललितमाधवे ।</p>
<p>प्रथमाङ्के यथा सुष्ठु सुहितं निखिलं स्फुटम् । । २०१ । ।</p>
<p>केचित्तु</p>
<p>पूर्वाङ्कान्ते सम्प्रविष्टैः पात्रैर्भाव्यङ्कवस्तुनः ।</p>
<p>सूचनं तदविच्छेद्यैर्यत्तदङ्कास्यं ईरितम् । । २०२ । ।</p>
<p>इति लक्षयन्ति ।</p>
<p>एतदङ्कावतारेण गतार्थत्वात्तु केचन ।</p>
<p>प्रथमोक्तार्थं एवेदं वदन्त्यङ्कमुखं बुधाः । । २०३ । ।</p>
<p>अथाङ्कावतारः</p>
<p>अङ्कावतारः पात्राणां पूर्वाङ्कार्थानुवर्तिनां ।</p>
<p>अविभागेन सर्वेषां भाविन्यङ्के प्रवेशनम् । । २०४ । ।</p>
<p>स्पष्टं उदाहरणं ।</p>
<p>अथ प्रवेशकः</p>
<p>यन्नीचैः केवलं पात्रैर्भाविभूतार्थसूचनं ।</p>
<p>अङ्कयोरुभयोर्मध्ये स विज्ञेयः प्रवेशकः । । २०५ । ।</p>
<p>यदा स्यान्नीरसं सूच्यं आमुखानन्तरं तदा ।</p>
<p>विष्कम्भोऽङ्कास्यकं वा स्यादामुखाक्षिप्तपात्रकम् । । २०६ । ।</p>
<p>यदा तु सरसं वस्तु मूलादेव प्रवर्तते ।</p>
<p>आदावेव तदाङ्कः स्यादामुखाक्षेपसंश्रयः । । २०७ । ।</p>
<p>असूच्यं तु शोभोदाररसभावनिरन्तरं ।</p>
<p>प्रारम्भे यद्यसूच्यं स्यादङ्कं एवात्र कल्पयेत् । । २०८ । ।</p>
<p>असूच्यं तु द्विधा दृश्यं श्रव्यं चाद्यं तु दर्शयेत् ।</p>
<p>द्वेधा द्वितीयं स्वगतं प्रकाशं चेति भेदतः । । २०९ । ।</p>
<p>स्वगतं स्वैकविज्ञेयं प्रकाशं तद्द्विधा भवेत् ।</p>
<p>सर्वप्रकाशं नियतप्रकाशं चेति भेदतः । । २१० । ।</p>
<p>सर्वप्रकाशं सर्वेषां स्थितानां श्रवणोचितं ।</p>
<p>द्विधा विभज्यते तच्च जनान्तं अपवारितम् । । २११ । ।</p>
<p>त्रिपताककरेणान्यानपवार्यान्तरा कथां ।</p>
<p>या मिथः क्रियते द्वाभ्यां तज्जनान्तिकम् उच्यते । । २१२ । ।</p>
<p>रहस्यं कथ्यतेऽन्यस्य परावृत्यापवारितं ।</p>
<p>अथाङ्कस्वरूपं</p>
<p>प्रत्यक्षनेतृचरितः क्षुद्रचूर्णकसंयुतः । । २१३ । ।</p>
<p>नातीवगूढशब्दार्थो नातिप्रचुरपद्यवान् ।</p>
<p>अयुतो बहुभिः कार्यैर्बीजसंहरणेन च । । २१४ । ।</p>
<p>अनेकदिननिर्वर्त्यकथया च विवर्जितः ।</p>
<p>दिनार्धदिनयोर्योग्यवस्तुना परिकल्पितः । । २१५ । ।</p>
<p>वधेन दूराह्वानेन युद्धराज्यादिविप्लवैः ।</p>
<p>शापोत्सर्गविहाराभ्यां रतभोजनमृत्युभिः । । २१६ । ।</p>
<p>स्नानानुलेपनिद्राद्यैश्चुम्बनालिङ्गनादिभिः ।</p>
<p>व्रीडाहेतुर्भिरन्यैश्च बीभतैश्च विना कृतः । । २१७ । ।</p>
<p>अन्तनिष्क्रान्तनिखिलपात्रोऽङ्क इति कीर्तितः ।</p>
<p>अथ गर्भाङ्कः</p>
<p>अङ्कप्रसङ्गाद्गर्भाङ्कलक्षणं वक्ष्यते मया । । २१८ । ।</p>
<p>अङ्कस्य मध्ये योऽङ्कः स्यादसौ गर्भाङ्क ईरितः ।</p>
<p>वस्तुसूचकनान्दीको दिङ्मात्रमुखसङ्गतः । । २१९ । ।</p>
<p>अर्थोपक्षेपकैर्हीनो युतः पात्रैस्तु पञ्चषैः ।</p>
<p>अन्वेष्यवस्तुविषयः स्वाधाराङ्कान्तशोभितः । । २२० । ।</p>
<p>नातिप्रपञ्चेतिवृत्तः प्रस्तुतार्थानुबन्धकः ।</p>
<p>प्रथमाङ्के न कर्तव्यः सोऽयं काव्यविशारदैः । । २२१ । ।</p>
<p>चतुर्थेऽङ्के तु गर्भाङ्को यथा ललितमाधवे ।</p>
<p>अथ सामान्यनिर्णयः</p>
<p>नाटकेऽङ्का न कर्तव्या पञ्चन्यूना दशाधिकाः । । २२२ । ।</p>
<p>विष्कम्भकाद्यैरपि नो वधो वाच्योऽधिकारिणः ।</p>
<p>अन्योन्येन तिरोधानं न कुर्याद्रसवस्तुनोः । । २२३ । ।</p>
<p>यत्स्यादनुचितं वस्तु नायकस्य रसस्य वा ।</p>
<p>विरुद्धं तत्परित्याज्यं अन्यथा वा प्रकल्पयेत् । । २२४ । ।</p>
<p>अविरुद्धं च यद्वृत्तं रसाभिव्यक्तयेऽधिकं ।</p>
<p>तदप्यन्यथयेद्धीमान्न वदेद्वा कदाचन । । २२५ । ।</p>
<p>लास्याङ्गानि दश तथा वीथ्यङ्गानि त्रयोदश ।</p>
<p>अङ्केष्वपि निबध्यानि केचिदेवं प्रचक्सते । । २२६ । ।</p>
<p>प्रायस्तान्यपि सन्त्येव तस्मिन्ललितमाधवे ।</p>
<p>क्वचिदत्र विनिष्पाद्यं धीरैराकाशभाषितम् । । २२७ । ।</p>
<p>अन्येनानुक्तं अप्यन्यो वचः श्रुत्वैव यद्वदेत् ।</p>
<p>इति किं भणसीत्येतद्भवेदाकाशभाषितम् । । २२८ । ।</p>
<p>अथ भाषाविधानं</p>
<p>नाटके तत्र पात्राणां भाषारूपं निरूप्यते ।</p>
<p>तत्र भाषा द्विधा भाषा विभाषा चेति भेदतः । । २२९ । ।</p>
<p>चतुर्दश विभाषाः स्युः प्राच्याद्या वाक्यवृत्तिभिः ।</p>
<p>आसां संस्कारराहित्याद्विनियोगो न गद्यते । । २३० । ।</p>
<p>भाषा द्विधा संस्कृता च प्राकृती चेति भेदतः ।</p>
<p>तत्र संस्कृता</p>
<p>संस्कृता देवतादीनां मुनीनां नायकस्य च । । २३१ । ।</p>
<p>लिङ्गिविप्रवणिक्क्षत्रमन्त्रिकञ्चुकिनां अपि ।</p>
<p>अरण्यदेवीगणिकामन्त्रिजाधीतियोषिताम् । । २३२ । ।</p>
<p>योगिन्यप्सरसोः शिल्पकारिण्या अपि कीर्तिता ।</p>
<p>तत्र प्राकृती</p>
<p>षोढान्तिमा प्राकृती स्याच्छौरसेनी च मागधी । । २३३ । ।</p>
<p>पैशाची चूलिकापैशाच्यपभ्रंश इति क्रमात् ।</p>
<p>अत्र तु प्राकृतं स्त्रीणां सर्वासां नियतं भवेत् । । २३४ । ।</p>
<p>ऐश्वर्येण प्रमत्तानां दारिद्र्योपहतात्मनां ।</p>
<p>ये नीचाः कर्मणा जात्या तेषां च प्राकृतं स्मृतम् । । २३५ । ।</p>
<p>तत्रापि नायिकादीनां शौरसेनी प्रकीर्तिता ।</p>
<p>आसां एव तु गाथासु महाराष्ट्री स्मृता बुधैः । । २३६ । ।</p>
<p>अत्रोक्ता मागधी भाषा राजान्तःपुरचारिणां ।</p>
<p>तथा विदूषकादीनां चेटानां अपि कीर्तिता । । २३७ । ।</p>
<p>रक्षःपिशाचनीचेषु पैशाचीद्वितयं भवेत् ।</p>
<p>अपभ्रंशस्तु चण्डालयवनादिषु युज्यते । । २३८ । ।</p>
<p>सर्वेषां कारणवशात्कार्यो भाषाव्यतिक्रमः ।</p>
<p>माहात्म्यस्य परिभ्रंशान्मदस्यातिशयात्तथा । । २३९ । ।</p>
<p>प्रच्छादनं च विभ्रान्तिर्यथालिखितवाचनं ।</p>
<p>कदाचिदनुवादं च कारणानि प्रचक्षते । । २४० । ।</p>
<p>नायिकानां सखीवेश्याकितवाप्सरसां तथा ।</p>
<p>वैदग्ध्यार्थं प्रयोक्तव्यं संस्कृतं चान्तरान्तरा । । २४१ । ।</p>
<p>स्पष्टान्येषां उदाहरणानि ।</p>
<p>अथ वृत्तयः</p>
<p>अथोच्यन्ते स्वभावेन वृत्तयः परमाद्भुताः ।</p>
<p>जाता नारायणादेता मधुकैटभयोर्वधे । । २४२ । ।</p>
<p>नेतृव्यापाररूपास्तु रसावस्थानसूचिकाः ।</p>
<p>चतस्रो वृत्तयो धीरैः प्रोक्ता नाट्यस्य मातरः । । २४३ । ।</p>
<p>भारत्यारभटी चैव सात्वती कैशिकी तथा ।</p>
<p>तत्र भारती</p>
<p>एषा वाणीप्रधानत्वाद्भारतीति निगद्यते । । २४४ । ।</p>
<p>प्रस्तावनोपयोगित्वात्तत्रैव परिकीर्तिता ।</p>
<p>स्त्रीहीना पुरुषश्रेष्ठप्रयोज्या वाक्प्रधानिका । । २४५ । ।</p>
<p>भारती संस्कृतैर्युक्ता वृत्तिः स्याच्चतुरङ्गिका ।</p>
<p>अथारभटी</p>
<p>मायेन्द्रजालप्रचुरचित्रयुद्धक्रियामया । । २४६ । ।</p>
<p>आटोपच्छेद्यभेदाढ्या वृत्तिरारभटी मता ।</p>
<p>अङ्गान्यस्यास्तु चत्वारि सङ्क्षिप्तिरवपातनम् । । २४७ । ।</p>
<p>वस्तूत्थापनसम्फेटावित्याह भरतो मुनिः ।</p>
<p>तत्र सङ्क्षिप्तिः</p>
<p>सङ्क्षिप्तिरुक्ता सङ्क्षिप्तवस्तुसृष्टिर्महाद्भुता । । २४८ । ।</p>
<p>यथा</p>
<p>विधिना हते शिशुकुले तादृशं अपरं हरिस्तथा व्यतनोत् ।</p>
<p>विरमतु परस्य वार्तां स्वयं एव विसिस्मये स यथा । ।</p>
<p>अथावपातनं</p>
<p>विभ्रान्तिरवपातः स्यात्प्रवेशद्रवविद्रवैः ।</p>
<p>यथा</p>
<p>निघ्नन्विघ्नं इवाग्रतः कुवलयापीडं मृदुक्रीडया</p>
<p>तुङ्गां रङ्गभुवं प्रविश्य तरसा प्रत्यर्थिनां त्रासनः ।</p>
<p>दृप्यन्मल्लदवाम्बुदश्चलदृशा क्षुद्रानपि द्रावयन्</p>
<p>पश्याराद्गरुडायते सरुडयं कंसोरगे केशवः । ।</p>
<p>अथ वस्तूत्थापनं</p>
<p>तद्वस्तूत्थापनं यत्तु वस्तु मायोपकल्पितम् । । २४९ । ।</p>
<p>यथा</p>
<p>दौर्जन्यानि हृदि स्फुटानि कपटस्नेहेन संवृण्वती</p>
<p>मायाकल्पितसुन्दरी मधुरिमा लेभे व्रजं पूतना ।</p>
<p>तस्याः सुष्ठु तथा पयोधररसः प्रीतः शिशुक्रीडया</p>
<p>वैकुण्ठेन हठाद्यथा न स पुनः मातुस्तथा पास्यते । ।</p>
<p>अथ सम्फेटः</p>
<p>सम्फेटः स्यात्समाघातः क्रुद्धसङ्क्रुद्धयोजितः । । २५० । ।</p>
<p>यथा</p>
<p>चाणूरमल्लेन यथा मुरारेर्</p>
<p>अन्योन्यं आसीद्गुरुसम्प्रहारः ।</p>
<p>कंसस्य येनानकदुन्दुभेश्च</p>
<p>सन्तापचिन्ताभिरुरः पफाल । ।</p>
<p>अथ सात्वती</p>
<p>सात्त्विकेन गुणेन्पै त्यागशौर्यादिना युता ।</p>
<p>हर्षप्रधाना निःशोका सात्वती परिकीर्तिआत् । । २५१ । ।</p>
<p>अङ्गान्यस्यास्तु चत्वारि संलापोत्तापकावपि ।</p>
<p>सङ्घात्यपरिवर्तौ चेत्येषां लक्षणं उच्यते । । २५२ । ।</p>
<p>अथ संलापः</p>
<p>ईर्ष्याक्रोधादिभिर्भावै रसैर्वीराद्भुतादिभिः ।</p>
<p>परस्परं गभीरोक्तिः संलाप इति कीर्त्यते । । २५३ । ।</p>
<p>यथा</p>
<p>वयं बालास्तुल्यैः सह रचयितुं युद्धं उचितं</p>
<p>पुरो यूयं मल्लाः प्रकटितकरालाचलरुचः ।</p>
<p>मदेनोन्मत्तानां मृदुलतनुभिः कः कलभकैः</p>
<p>करीन्द्राणां धीरः परिणमनरङ्गं रचयति । ।</p>
<p>अवितथं असि बालः कालरूपं विभिन्दन्</p>
<p>द्विरदपतिं उदग्रं बालविक्रीडयैव ।</p>
<p>इह किल भुजयुद्धप्रस्तुतेरुच्चलेयं</p>
<p>तव तनुकृतसख्या साक्षिणी बालराजिः । ।</p>
<p>अथोत्थापकः</p>
<p>प्रेरणं यत्परस्यादौ युद्धायोत्थापकस्तु सः ।</p>
<p>यथा</p>
<p>लुञ्छन्नस्मि पुरस्त्रिविष्टपपुरीसौभाग्यसारश्र्यं</p>
<p>गीर्वाण्श्वरपारिजातं अमरीकन्दर्पसन्दर्पदं ।</p>
<p>पौलोमीकुचकुम्भकेलिमकरीव्यापारवैज्ञानिकः</p>
<p>पाणिस्तेन हि दक्षिणः कथं असुअ दम्भोलिं उद्यच्छते । ।</p>
<p>अथ सङ्घात्यः</p>
<p>प्रभावमन्त्रदेवाद्यैः सङ्घात्यः सङ्घभेदनम् । । २५४ । ।</p>
<p>तत्र प्रभावेन, यथा</p>
<p>दुकूलं धुन्वाना जयजयजयेत्युच्चभणितिः</p>
<p>स्थिता रङ्गाभ्यर्णे प्रणयगरिमोद्दामितमुखी ।</p>
<p>प्रभावं पश्यन्ती कं अपि कमनीयाद्भुतरसं</p>
<p>हरेः कंसोपेक्षां वधित बत साक्षान्मधुपुरी । ।</p>
<p>मन्त्रेण, यथा</p>
<p>निशम्य युक्तिं दनुजार्दनस्य</p>
<p>गोवर्धनाराधनबद्धरागां ।</p>
<p>आभीरगोष्ठी रभसेन सर्वा</p>
<p>गीर्वाणराजस्य मखाद्व्यरंसीत् । ।</p>
<p>अथ परिवर्तकः</p>
<p>प्रारब्धकार्यादन्यस्य करणं परिवर्तकः ।</p>
<p>यथा</p>
<p>व्रजभुवि गुरुगर्वात्कुर्वतस्तीव्रवृष्टिं</p>
<p>हृदि भवदनुभावादद्यभीतिर्ममासीत् ।</p>
<p>त्वं असि किल कृपालुर्दोग्धुकामोऽपि कामं</p>
<p>तदिह मयि शरण्ये गोकुलेन्द्र प्रसीद । ।</p>
<p>अथ कौशिकी</p>
<p>नृत्यगीतविलासादिमृदुशृङ्गारचेष्टितैः ।</p>
<p>समन्विता भवेद्वृत्तिः कैशिकी श्लक्ष्णभूषणा । । २५५ । ।</p>
<p>हरेः केशाभिसम्बन्धात्कैशिकीति प्रथां गता ।</p>
<p>अङ्गान्यस्यास्तु चत्वारि नर्मतत्पूर्वका इमे । । २५६ । ।</p>
<p>स्फञ्जः स्फोटश्च गर्भश्चेत्येषां लक्षणं उच्यते ।</p>
<p>तत्र नर्म</p>
<p>शृङ्गाररसभूयिष्ठः प्रियचित्तानुरञ्जकः । । २५७ । ।</p>
<p>अग्राम्यः परिहासः स्यान्नर्म तत्तु त्रिधा मतं ।</p>
<p>शृङ्गारहास्यजं शुद्धहास्यजं भयहास्यजम् । । २५८ । ।</p>
<p>शृङ्गारहास्यजं नर्म त्रिविधं परिकीर्तितं ।</p>
<p>सम्भोगेच्छाप्रकटनादनुरागनिवेशनात् । । २५९ । ।</p>
<p>तथा कृतापराधस्य प्रियस्य प्रतिभेदनात् ।</p>
<p>सम्भोगेच्छाप्रकटनं त्रिधा वाग्वेषचेष्टितैः । । २६० । ।</p>
<p>तत्र वाचा, यथा पद्यावल्यां (२०७)</p>
<p>गच्छाम्यच्युत दर्शनेन भवतः किं तृप्तिरुत्पद्यते</p>
<p>किं त्वेवं विजनस्थयोर्हतजनः सम्भावयत्यन्यथा ।</p>
<p>इत्यामन्त्रणभङ्गिसूचितवृथावस्थानखेदासलाम्</p>
<p>आश्लिष्यन्पुलकोत्कराञ्चिततनुर्गोपीं हरिः पातु वः । ।</p>
<p>वेशेन यथा रसार्णवसुधाकरे (१.२७३)</p>
<p>अभ्युद्यते शशिनि पेशलकान्तदूती</p>
<p>सन्तापसंवलितमानसलोचनाभिः ।</p>
<p>अग्रा हि मण्डनविधिर्विपरीतभूषा</p>
<p>विन्यासहासितसखीजनं अङ्गनाभिः । ।</p>
<p>चेष्टया, यथा</p>
<p>श्यामे यां अनुरोधसि प्रियसखीवर्गान्तरस्थायिनी</p>
<p>सव्यां स्मेरमुखी दृशं मधुभिदः स्मेरे मुखाम्भोरुहे ।</p>
<p>भृङ्गोद्भासिनि दक्षिणां तु किरती क्रीडानिकुञ्जे मुहुः</p>
<p>सूर्ये रज्यति सच्छलं विचिनुते तपाय पुष्पावलिं । ।</p>
<p>अनुरागप्रकाशोऽपि भोगेच्छानर्मवत्त्रिधा ।</p>
<p>तत्र वाचा, यथा</p>
<p>देहि कुन्दं इति देवि वक्ष्यती</p>
<p>यन्मुकुन्दं अविलम्बं अब्रवीः ।</p>
<p>तावकीनकुलपालिकाव्रतं</p>
<p>तेन साम्प्रतं अभूद्विकरस्वरं । ।</p>
<p>वेशेन, यथा</p>
<p>यदुपहससि मां सदाभिसारोत्</p>
<p>सुकहृदयां अभितस्तदत्र युक्तं ।</p>
<p>वपुषि हरिकथाप्रसङ्गमात्रे</p>
<p>तव च कथं पुलकालिरुन्मिमील । ।</p>
<p>चेस्टया, यथा</p>
<p>सखि कुर्वती विविक्ते वनमालागुम्फनाभ्यासं ।</p>
<p>विदितासि त्वं अखण्डितपातिव्रत्ये कृतं भणितैः । ।</p>
<p>तत्र वाचा, यथा</p>
<p>व्रजराजकुमार मा कृथाः</p>
<p>स्तुतिमुद्राभिरनल्पचातुरीं ।</p>
<p>अनिमित्तविशङ्कितेन ते</p>
<p>वचसाहं गुरुणास्मि बोधिता । ।</p>
<p>वेशेन, यथा ललितमाधवे</p>
<p>चन्द्रावली (सोत्प्रासस्मितम्)</p>
<p>कज्जलसामलमज्झं पल्लासाणुज्जलं मुउंदस्स ।</p>
<p>गुंजाफल्लं ब्ब अहरं सहि पेक्खन्ती पमोदामि । ।</p>
<p>[कज्जलश्यामलमध्यं पल्लवशोणोज्ज्वलं मुकुन्दस्य ।</p>
<p>गुञ्जाफलं इवाधरं सखि पश्यन्ती प्रमोदे । ।] ९.५४</p>
<p>चेष्टया, यथा रससुधाकरे (१.२७३)</p>
<p>लोलभ्रूलतया विपक्षदिगुपन्यासे विधूतं शिरस्</p>
<p>तद्वृन्दस्य निशामनेऽकृत नमस्कारं विलक्षस्मितं ।</p>
<p>रोषात्तामरकपोलकान्तिनि मुखे दृष्ट्या नतं पादयोर्</p>
<p>उत्सृष्टो गुरुसन्निधावपि विधिर्द्वाभ्यां न कालोचितः । ।</p>
<p>अथ शुद्धहास्यजं</p>
<p>शुद्धहास्यजं अप्युक्तं तद्वदेव त्रिधा बुधैः । । २६२ । ।</p>
<p>तत्र वाचा, यथा</p>
<p>वृद्धे चन्द्र इति प्रतारय न मां अज्ञासिषं मद्भयान्</p>
<p>निक्षिप्तं नवनीतपिण्डं उपरि स्थानेऽद्य राधाम्बया ।</p>
<p>गूढं पातयितास्मि दीर्घतरया यष्ट्येति वाचं हरेर्</p>
<p>इन्दुन्यस्तदृशो निशम्य मुखरा क्षेमं हसन्ती क्रियात् । ।</p>
<p>वेशचेष्टाभ्यां, यथा</p>
<p>कम्बलकृतवृषवेषं भृङ्गाभृङ्गी प्रणीतसंरम्भं ।</p>
<p>प्रेक्ष्य हरिं विधिरहसीन्मुदिरच्छन्नो गभीरोऽपि । ।</p>
<p>अथ भयहास्यजं</p>
<p>हास्याद्भयेन जनितं कथितं भयहास्यजं ।</p>
<p>तद्द्विधा मुखं अङ्गं तु तद्द्वयं पूर्ववत्त्रिधा । । २६३ । ।</p>
<p>मुख्यं वाचा, यथा</p>
<p>शैलेन्द्रोद्धृतिलीलया किल परित्राते गवां मण्डले</p>
<p>तत्र स्तोत्रविधित्सयाभ्युपगतं दृष्ट्वा सहस्रेक्षणं ।</p>
<p>प्रत्यासीदति पश्य राक्षसपतिः साक्षादयं पाहि मां</p>
<p>इत्युत्क्रोशति मुग्धवल्लवशिशौ स्मेरो हरिः पातु वः । ।</p>
<p>एवं वेशचेष्टाभ्यां अप्युदाहार्यं ।</p>
<p>अथान्याङ्गं । तत्र वाचा, यथा</p>
<p>यद्युल्लङ्घ्य गिरं विसर्पति ततः स्वाङ्गे व्रणं पाणिजैः</p>
<p>कुर्वन्नेव कृतं त्वयेति जरतीलक्साय वक्ष्याम्यहं ।</p>
<p>इत्युक्ते स्वरं आकुलां इव भयादालोक्य राधां पुनः</p>
<p>स्तब्धीभूतगतिं हरिः स्मितमुखः श्लिष्यन्मुदं वः क्रियात् । ।</p>
<p>वेषेण, यथा</p>
<p>राधापुरः स्फुरति संविहिताभिमन्यु</p>
<p>वेषे मुरद्विषि मनागुपलब्धभीतिः ।</p>
<p>नैसर्गिकीं प्रणयतः स्वमनःप्रवृत्तिं</p>
<p>तत्रावधार्य चतुरा स्मितं आततान । ।</p>
<p>चेष्टया, यथा रससुधाकरे (१.२७५)</p>
<p>प्रह्लादवत्सल वयं बिभिमो विहाराद्</p>
<p>अस्मादिति ध्वनितनर्मसु गोपिकासु ।</p>
<p>लीलामृदु स्तनतटेषु नखाङ्कुराणि</p>
<p>व्यापारयन्नवतु वः शिखिपिच्छमौलिः । ।</p>
<p>नर्मेदं अष्टादशधा विस्पष्ञं अभिदर्शितं ।</p>
<p>अथ नर्मस्फञ्जः</p>
<p>नर्मस्फञ्जः सुखोद्योगो भयार्तो नवसङ्गमः । । २६४ । ।</p>
<p>यथा</p>
<p>साशङ्कं क्षिपतोर्दृशं प्रतिदिशं व्रीडाजडस्वान्तयोर्</p>
<p>याता क्वासि निशीति तीव्रजरतीवाचाधिकत्रस्तयोः ।</p>
<p>गोष्ठद्वारि निवेशितस्य कुहरे गोग्रन्थिराशेस्तदा</p>
<p>राधामाधवयोरभूत्क्वणिकरस्तस्मिन्नवः सङ्गमः । ।</p>
<p>अथ नर्मस्फोटः</p>
<p>नर्मस्फोटो भावलेशैः सूचितोऽल्परसो मतः । । २६५ । ।</p>
<p>यथा विदग्धमाधवे</p>
<p>मधुमङ्गलः (कृष्णं पश्यन्स्वगतम्)</p>
<p>फुल्लप्रस्¨नपटलैस्तपनीयवर्णं</p>
<p>आलोक्य चम्पकलता किल कम्पतेऽसौ ।</p>
<p>शङ्के निरङ्कनवकुङ्कुमपङ्कगौरी</p>
<p>राधास्य चित्तफलके तिलकीबभूव । । (२.२५)</p>
<p>अथ नर्मगर्भः</p>
<p>नेतुर्वा नायिकाया वा व्यापारः स्वार्थसिद्धये ।</p>
<p>प्रच्छादनपरो यस्तु नर्मगर्भः स उच्यते । । २६६ । ।</p>
<p>यथा, रससुधाकरे (१.२७९)</p>
<p>श्रियो मानग्लानेरनुशयविकल्पैः स्मितमुखे</p>
<p>सखीवर्गे गूढं कृतवसतिरुत्थाय सहसा ।</p>
<p>समनेष्ये धूर्तं तं अहं इति जल्पन्नतमुखीं</p>
<p>प्रियान्तां आलिङ्गन्हरिररतिखेदं हरतु वः । ।</p>
<p>तिस्रोऽर्थवृत्तयः प्रोक्ता शब्दवृत्तिस्तु भारती ।</p>
<p>अथैतासां चतसॄणांरसनैयत्यं उच्यते । । २६७ । ।</p>
<p>शान्तवीराद्भुतप्रीतवत्सलेषु तु सात्वती ।</p>
<p>प्रेयः शृङ्गारहास्येषु प्रोक्ता वृत्तिस्तु कैशिकी । । २६८ । ।</p>
<p>बीभत्से करुणे चारभटी वीरे भयानके ।</p>
<p>प्रायो रसेषु सर्वत्र भारती करुणादिषु । । २६९ । ।</p>
<p>इति ध्वनिप्रस्थापनपरमाचार्यश्रीमद्रूपगोस्वामिप्रभुपादप्रणीता</p>
<p>श्रीनाटकचन्द्रिका समाप्ता । ।</p>
<p>**********************************************</p>
<p>]</p>

  </div>
</article>


        

        



    <aside class="card border noPrint" id="section-tree-item-laxaNam_kalAvisheShaH_nATyam_rUpagosvAmI_nATakachandrikA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/kAvyam/laxaNam/kalAvisheShaH/nATyam/rUpagosvAmI/nATakachandrikA/">नाटकचन्द्रिका </a>
            <a data-toggle="collapse" href="#section-tree-item-body-laxaNam_kalAvisheShaH_nATyam_rUpagosvAmI_nATakachandrikA_md" role="button" aria-expanded="false" aria-controls="section-tree-item-body-laxaNam_kalAvisheShaH_nATyam_rUpagosvAmI_nATakachandrikA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-laxaNam_kalAvisheShaH_nATyam_rUpagosvAmI_nATakachandrikA_md" class="card-body p-0 collapse">
            
            <li>author: रुपगोस्वामिः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-2748</li>
            
            <li>source_url: https://www.ebharatisampat.in/readbook3.php?bookid=NjU2NTcxNDc2Nzk3MzYy&amp;pageno=MjI0MjQyNjk5NTk=</li>
            
            <li>sub-domain: अलङ्कारशास्त्रम्</li>
            
            <li>title: नाटकचन्द्रिका</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/kAvyam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kAvyam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kAvyam/actions/workflows/build.yml"><img src="https://github.com/vishvAsa/kAvyam/actions/workflows/build.yml/badge.svg"> Built </a> on 2025 Aug 25 05:45:39 UTC. (<a href="http://google.com/search?q=05%3a45%3a39%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
